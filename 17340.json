[
  {"content":"\r\n\r\nتاريخ\r\nعلم كلام\r\nدر ايران و جهان اسلام\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nتاريخ\r\nعلم كلام\r\nدر ايران و جهان اسلام\r\nتأليف\r\nدكتر على اصغر حلبى\r\nاتنشارات اساطير\r\n2 / 182\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nانتشارات اساطير\r\nتاريخ علم كلام در ايران و جهان اسلام\r\nتأليف : دكتر على اصغر حلبى\r\nچاپ اول : 1373 ه‍ . ش .\r\nچاپ دوم : 1376 ه‍ . ش .\r\nحروف چينى : نظرى\r\nليتوگرافى و چاپ : ديبا\r\nتيراژ : 3000 نسخه\r\nناشر : اساطير : ميدان فردوسى ، اول ايرانشهر ، ساختمان 10\r\nتلفن 8831473 - 8836199 فاكس 8824250\r\nشابك 3 - 19 - 5960 - 964\r\n3 - 19 - 5960 - 964 - isbn\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\n\r\nفهرست مطالب\r\nپيشگفتار 5\r\nفصل اوّل - كلّيّات : 7 - 66\r\n1 . حدود علم كلام و فلسفه و فرق آن دو 7 - 28\r\n2 . تعريف علم كلام 28 - 30\r\n3 . موضوع علم كلام 30\r\n4 . وجه تسميهء علم كلام 30 - 32\r\n5 . موافقان و مخالفان علم كلام 32 - 35\r\n6 . آغاز علم كلام ( و بحثى دربارهء ذات و صفات خدا ، جبر و اختيار از لحاظ معتزله ) 35 - 45\r\n7 . ابو الحسن اسماعيل اشعرى 45 - 49\r\n8 . ما تريدى 49 - 51\r\n9 . باقلانى 52 - 54\r\n10 . قاضى عبد الجبّار همدانى\r\n11 . علم كلام نزد شيعه 54 - 65\r\n12 . دو روش معتبر كلامى 65 - 66\r\nفصل دوم - نخستين فرقه‌هاى اسلامى . 67 - 71\r\n1 . قدريّه ، و سه عقيدهء عمدهء ايشان : اختيار انسان ؛ حقيقت ايمان ؛ و قول به صفات ذاتى . 67 - 68\r\n2 . جبريه ( - جبريّه ) ، و سه عقيدهء عمدهء ايشان : مجبور و مسيّر بودن انسان ؛ نفى صفات حامل تشبيه ؛ و امتناع رؤيت . 68 - 70\r\n3 . صفاتيّه ، و دو عقيدهء عمده ايشان : اثبات صفات بنابر مدلول ظاهرى ؛ قضاء و قدر ( - نفى قدرت و اراده از بنده ) . 70 - 71\r\nفصل سوم - معتزله 72 - 86\r\n- مهم‌ترين انديشه‌هاى معتزله ( اصول خمسه ) : 75 - 78\r\n1 . توحيد 78 - 82\r\n2 . عدل - بحثى در افعال ، صلاح و اصلح ، و سمع و عقل 82\r\n3 . وعد و وعيد 82 - 83\r\n4 . امر به معروف و نهى از منكر\r\n\r\n","description":"","footnote":"","page_name":" 1 ","page_number":5},
  {"content":"\r\n\r\n5 . منزلت ميان دو منزلت 83 - 86\r\nفصل چهارم - اشاعره 87 - 97\r\n- اصول اصلى مذهب اشاعره ، مختصرى از تاريخ مذهب اشعرى 87 - 90\r\n- چهار مسألهء عمده در مذهب اشعريّه 90 - 92\r\n1 . ذات و صفات الهى 91\r\n2 . كسب 93\r\n3 . نفى مبدأ سببيّت و اثبات معجزه 93 - 95\r\n4 . سمع و عقل - بحث در خير و شرّ ، حقيقت ايمان ، و معاد 95 - 97\r\nفصل پنجم - فرقه‌هاى نخستين كلامى - سياسى 98 - 151\r\n1 . خوارج - و نظر امام على ( ع ) دربارهء خوارج 98 - 103\r\n2 . مرجئه - منشأ آن ، سه ويژگى عمدهء آن ، رجال عمده ، تأثير ارجاء در ادب پارسى و تازى 103 - 111\r\n3 . شيعه - سه فرقهء عمدهء آن : غلاة ، اماميّة ( اثنىعشريّه ) ، زيديّه ، تاريخ سياسى شيعه ، مختار ثقفى ، عباسيان ، اولجايتو و مذهب شيعه ، صفويان و نقش آن دودمان 111 - 138\r\n4 . اسماعيليه 139 - 151\r\nفصل ششم - اعجاز قرآن ، و مباحث مربوط به آن 152 - 157\r\nفصل هفتم - آفريده يا ناآفريده بودن قرآن 158 - 163\r\nفصل هشتم - متكلّمان بزرگ : 164 - 329\r\n- دو نكتهء مهم دربارهء متكلّمان و آثار ايشان 164 - 165\r\n1 . حسن بصرى 165 - 168\r\n2 . غيلان دمشقى 168 - 170\r\n3 . جهم بن صفوان 170\r\n4 . و اصل بن عطاء 171 - 172\r\n5 . عمرو بن عبيد بصرى 172 - 173\r\n6 . ابن ابى العوجاء 173 - 175\r\n7 . ابو حنيفه 175 - 193\r\n8 . هشام بن حكم 194\r\n\r\n","description":"","footnote":"","page_name":" 2 ","page_number":6},
  {"content":"\r\n\r\n9 . ثمامة بن اشرس نميرى 194 - 196\r\n10 . بشر مريسى 196 - 198\r\n11 . معمّر بن عبّاد سلمى 198 - 202\r\n12 . مردار كوفى 202 - 203\r\n13 . ابو الهذيل علّاف 203 - 205\r\n14 . بشر بن معتمر 205 - 206\r\n15 . هشام بن عمرو فوطى 207 - 208\r\n16 . نجّار رازى 209 - 210\r\n17 . نظّام سيّار بلخى 210 - 221\r\n18 . جعفر بن مبشّر ثقفى 221 - 222\r\n19 . جعفر بن حرب 222 - 223\r\n20 . على اسوارى 223\r\n21 . ابو جعفر اسكافى 223 - 225\r\n22 . ابن كلّاب 225 - 226\r\n23 . جاحظ بصرى 226 - 228\r\n24 . ابن راوندى 228 - 235\r\n25 . ابراهيم زيادى 235 - 236\r\n26 . ابن كرّام سيستانى 236 - 238\r\n27 . شحّام بصرى 239 - 240\r\n28 . ابو الحسين خيّاط 240 - 241\r\n29 . ابو على جبّائى 241 - 242\r\n30 . ابو هاشم جبّائى 242\r\n31 . ابو القاسم كعبى بلخى 242 - 244\r\n32 . ابو مسلم محمد بن بحر اصفهانى 244\r\n33 . ابو مسلم محمد بن على اصفهانى 244\r\n34 . ابو الحسن اسماعيل اشعرى 244\r\n35 . صاحب عبّاد طالقانى 245 - 248\r\n36 . باقلانى 248\r\n37 . ابن فورك اصفهانى 249 - 250\r\n38 . شيخ مفيد ( - ابن المعلّم ) 250 - 254\r\n39 . سيّد مرتضى ( - علم الهدى ) 254\r\n\r\n","description":"","footnote":"","page_name":" 3 ","page_number":7},
  {"content":"\r\n\r\n40 . ابو الحسين بصرى 254 - 255\r\n41 . ابن حزم ظاهرى 255 - 256\r\n42 . شيخ طوسى 256 - 259\r\n43 . راغب اصفهانى 259 - 260\r\n44 . ابو القاسم انصارى 260 - 261\r\n45 . زمخشرى 261 - 262\r\n46 . ابو حامد غزّالى 263 - 264\r\n47 . شهرستانى 264 - 266\r\n48 . امام فخر رازى 266 - 277\r\n49 . ابن ابى الحديد 278\r\n50 . خواجه نصير طوسى 278 - 293\r\n51 . ابن تيميّه 294 - 303\r\n52 . علّامهء حلّىّ 303 - 308\r\n53 . قاضى عضد الدّين ايجى 308 - 309\r\n54 . سيّد شريف جرجانى 309 - 314\r\n55 . ابن خلدون 314 - 322\r\n56 . عبد الرزّاق لاهيجى 322 - 324\r\nفصل نهم - بحثى در كلام مسيحى 325 - 328\r\n\r\n","description":"","footnote":"","page_name":" 4 ","page_number":8},
  {"content":"\r\n\r\nبه نام خداى بخشندهء مهربان\r\n\r\nپيشگفتار\r\nآنچه در اين صفحات به عنوان تاريخ علم كلام در ايران و جهان اسلام آمده يادداشت‌ها و بحث‌هايى است كه اين ضعيف براى فهميدن و فهماندن كتاب باب الحادى عشر نوشتهء علّامهء حلّىّ ( وفات 728 ه . ق . ) در ضمن تدريس چندين‌ساله فراهم آورده‌ام . چون به تجربه دريافته‌ام كه بدون دانستن اين مقدّمات ، هيچ كتاب كلامى ، بويژه باب الحادى عشر و شرح مندمج « 1 » و نسبة دشوار فاضل مقداد ( وفات ، 826 ه . ق . ) را بر آن نمىتوان فهميد . اميدوارم اين انديشه و كارى كه به دنبال پديد آمدن آن انديشه صورت داده‌ام مفيد باشد ، و زيانى به كسى يا جايى نرساند چون در اين رشته ، به زبان فارسى ، و به بيان امروز فارسى ، چيزى در دسترس نيست و يكى دو كتابى كه توسّط مرحوم صفائى و شبلى نعمانى ( ترجمهء فخر داعى ) نوشته شده ناقص مانده و نياز خوانندگان ، بويژه دانشجويان را بر نمىآورد . البتّه از نقائص كار و كاستىهاى آن و از بضاعت مزجاة و پياده بودن خود در دانش واقف هستم . ان شاء اللّه ، دانشمندان والامقام كشور ، در اين باب حقّ مطلب را ادا خواهند كرد ، و كارهاى عالمانه و بىنقص بوجود خواهند آورد . قصد اين ضعيف تنها اين بوده است كه اين متن معروف را ، كه سابقا بدرس خوانده‌ام ، نخست خود بفهمم و آنگاه - اگر بتوانم - براى ديگران بفهمانم .\r\nبخش دوم اين كتاب نيز ، همان كتاب باب الحادى عشر و شرح فاضل مقداد است كه متن آن ، همراه با ترجمه و شرح مشكلات آمده است ، و همراه با اين كتاب به مطبعه سپرده شده است ، و دربارهء آن كتاب آنچه لازم مىنموده در مقدّمهء آن كتاب آورده است .\r\n* * * نويسنده ، خود معترف است كه كتابش نقص‌هاى فراوان دارد ، ولى چيزى در اين جهان بىعيب است ؟ « فكر معقول بفرما گل بىخار كجاست ؟ » :\r\n اگر عيشى است صد تيمار « 2 » با او است * و گر برگِ گُلى صد خار با اوست « 3 » \r\nياقوت حموى دربارهء ابو نصر اسماعيل جوهرى ( وفات ، 398 ه . ق . ) صاحب صحاح ، بحثى عالمانه كرده و گفته است : « در زبان تازى كمتر كتابى به پاى اين تأليف مىرسد ، ولى برخى از اهل لغت او را قدح كرده و بر كتاب او عيب گرفته‌اند و ليكن كيست كه هرگز كار ضعيف و بد\r\n\r\n\r\n","description":"","footnote":"\r\n( 1 ) . مندمج - درهم رفته و پيچيده .\r\n( 2 ) . تيمار - انديشه و غم .\r\n( 3 ) . نظامى ، خسرو شيرين ، 432 ، وحيد .\r\n","page_name":" 5 ","page_number":9},
  {"content":"\r\n\r\nنكرده و يا همهء كارش خوب و نيكو بوده باشد ؟ » « 1 » راستى به تعبير ابن ابى الحديد « هر كس عيب بجويد ، البتّه بيابد ؛ و ليكن نيكبخت كسى است كه در داوريهاى خود انصاف پيشه كند » . « 2 »\r\nاين تمهيدات ، نه براى آن است كه كار خود را مهمّ جلوه بدهم ، و نه براى آن است كه از انتقاد احتمالى جلوگيرى كنم و يا از آن بترسم ؛ بلكه تنها براى اين است كه ناقص بودن تأليف و مؤلّف را كه امرى معلوم است ، گوشزد كنم ؛ همين و بس .\r\nاز نقص‌هاى محسوس اين كتاب يكى اين است كه چنين كتابى بايد يك فهرست دقيق از نام‌هاى كسان ، كتاب‌ها ، ملل و نحل ( - اديان آسمانى و مكاتب فلسفى ) ، آيات و احاديث و . . .\r\nداشته باشد . امّا در حال حاضر ، نه مجال اين كار را دارم و نه دماغ آن را ، ولى اگر عمرى داشته باشم و كتاب به چاپ دوم برسد ، اين نقيصه را بر طرف خواهم ساخت ؛ دوم اين است كه هر چند دربارهء 10 - 12 موضوع مهم كلامى و حدود 60 متكلّم شناخته و ناشناخته بحث كرده‌ام ، ولى هنوز مباحث مهمّ و غير مهمّ بسيارى بازمانده و رجالى از متكلّمان مورد غفلت يا تغافل قرار گرفته است . اين موارد را نيز اگر عمر باشد استدراك و تكميل خواهم كرد .\r\n* * * از سركار خانم مژگان بو الحسنى كه با حوصله و دقّت اين كار مشكل حروف‌چينى را ، كه از « اعراب » و حروف « ايتاليك » و « ايرانيك » و هزار جور زحمت و پيچ و خم‌هاى فنّى پر است ، انجام داده ، بسيار سپاس دارم و تندرستى همه را آرزومندم .\r\nاز ناشر با شور و « جربزه‌دار » ، جناب عبد الكريم جربزه‌دار نيز متشكّرم كه به نشر اين كتاب همّت كرد ، و اميدوارم اگر امكان داشته باشد در تسهيل خريد آن براى طالبان و بويژه دانشجويان نيز همّت بفرمايد : « مىكند حافظ دعايى بشنو آمينى بگو ! »\r\nو الحمد للّه اوّلا و آخرا و ظاهرا و باطنا تهران - دىماه 1373 ه . ش .\r\nعلى اصغر حلبى\r\n\r\n\r\n","description":"","footnote":"\r\n( 1 ) . ارشاد الاريب ، 6 / 156 ، دار المأمون « . . . و من ما ساء قطّ و من له الحسنى فقط » .\r\n( 2 ) . « اعلم من تصدّى للعيب ، وجده . . . ؛ و السعيد من انصف من نفسه . . . » ( شرح نهج ، 12 / 181 - 182 ، ابو الفضل ابراهيم ) .\r\n","page_name":" 6 ","page_number":10},
  {"content":"\r\n\r\n\r\nفصل اوّل كليات\r\n\r\n1 . حدود علم كلام و فلسفه و فرق آن دو\r\nعلم كلام ، كلام در لغت سخن گفتن است و در اصطلاح مرسوم ، دفاع از ديانت ، به ويژه اعتقادات ، در برابر معارضان به وسيلهء ادلّهء عقلى است . در اين معنى كلام و فلسفه به هم نزديك مىشوند ، و در دوره‌هايى از تاريخ تفكّرات عقلى اسلامى چنان شده است كه كلام و فلسفه و مباحث و اصطلاحات آن دو علم با هم درآميخته‌اند . امّا اين دو علم اساسا با هم فرق دارند ، و گاهى در برابر همديگر نيز قرار گرفته‌اند . پس بايد نخست فرق اين دو را با هم روشن سازيم . دربارهء فرق فلسفه و كلام مطالب زيادى گفته‌اند ، ولى به عبارت ساده‌تر مىتوانيم بگوييم كه : اگر دربارهء خدا ، و جهان ، كه ما نيز جزئى از آن هستيم ، آزادانه بحث شود ، و اين قيد و شرط در ميان نباشد كه نتيجهء بحث الزاما با يكى از اديان موافق درآيد ، چنين بحثى را فلسفه « 1 » گويند ؛ امّا همين كه به اين قيد مقيّد و ملزم باشيم كه حتما بحث ما با يكى از اديان موافق در آيد ، و يا آن را در برابر مبتدعان « 2 » و مخالفان - مثلا خود فلسفه - حراست كند ، و در نتيجه در تعقّل از حريم دين پا بيرون نگذاريم ، چنين بحث و پژوهشى را علم كلام « 3 » گويند .\r\nاين نكته دربارهء نفس انديشه و تفكّر نيز صادق است . مكرّر مىشنويد كه مىگويند با اين كه قرآن مجيد همهء مردم ، و به ويژه مسلمانان و مؤمنان را ، به تفكّر و انديشه فرا\r\n\r\n\r\n","description":"","footnote":"\r\n( 1 ) .  Philosophy \r\n( 2 ) . مبتدع - بدعت‌آور ؛ نوكيش .\r\n( 3 ) .  Theology . \r\n","page_name":" 7 ","page_number":11},
  {"content":"\r\n\r\nمىخواند و پيوسته مىگويد  « أَ فَلا يَعْقِلُونَ »  ،  « أَ فَلا تَتَفَكَّرُونَ »  ،  « أَ فَلا يَتَدَبَّرُونَ »  ،  « أَ فَلا تَتَذَكَّرُونَ »  و . . . ، و « تفكّر ساعتى را از عبادت هفتاد سال برتر » مىشمارد ، و « طلب علم را از گهواره تا گور » فرمان مىدهد ، چرا متفكّران و انديشمندان در طول تاريخ اسلام مورد ضرب و شتم و ردّ و تكفير مسلمانان و به ويژه برخى از عالمان دين قرار گرفته‌اند . حتى كسانى هم كه در فقه و علوم نقلى مهارت كامل و در تقوى و پارسايى نيز شهرت كافى داشتند ، اگر چند صباحى هم حكمت و علم نظر خوانده بودند ، مورد بىمهرى قرار مىگرفتند ، و با عباراتى از اين قبيل كه « خدايش بيامرزاد » « خدايش از گناهان درگذرد » ، از او ياد مىكردند ! ابن خلّكان در شرح حال كمال الدّين بن يونس موصلى ( فت ، 639 ه . ق . ) فقيه ، متكلّم و متفلسف سدهء هفتم هجرى مىگويد : « شيخ ابن يونس كه خدايش بيامرزاد در دين خود متّهم بود ، زيرا مباحث علوم عقلى در سخنان او غالب بود ! » « 1 » دليل اين مطلب ، همين فرق ميان فلسفه و كلام است . چه در دين ، تفكّر حدّ و مرزى دارد ، اگر از آن مرز بگذرد ، جايز نيست و به نظر اهل دين چنين تفكّرى جز گمراهى نتيجه‌يى نمىدهد . كلام خدمتگزار ديانت است و تا جايى كه ديانت اجازه مىدهد مجال پيشروى دارد . مثلا در كتب دينى و مأثورات نبوى احاديثى از اين دست فراوان به چشم مىخورد كه « تفكّروا فى خلق اللّه و لا تفكّروا فى اللّه فتهلكوا » ، يا « تفكّروا فى الخلق و لا تتفكّروا فى الخالق » و يا « تفكّروا فى آلاء اللّه و لا تفكّروا فى ذات اللّه » « 2 » يعنى درباره نعمت‌هاى خدا و مخلوقات خدا بحث و تفكّر بكنيد ولى در ذات خدا و ماهيّت او بحث و انديشه مكنيد زيرا كه اگر بكنيد هلاك مىشويد . به نظر متكلّم انديشه در فراسوى آلاء و مخلوقات خدا كارى عبث است و به جايى نمىرسد زيرا به قول شاعر ، حكيم به عقل مىنازد ولى به فكرت و عقل اين راه طىّ نمىشود :\r\n مخوان ز ديرم به كعبه زاهد * كه برده از كف دلِ من آنجا \r\n به ناله مطرب به عشوه ساقى * به خنده ساغر به گريه مينا \r\n به عقل نازى حكيم تا كى * به فكرت اين ره نمىشود طىّ \r\n به كنه ذاتش خِرَد بَرَد پى * اگر رَسَد خَس به قعرِ دريا ! \r\nو اين معنى در اشعار شاعران متفكّر و بسيارى از عارفان بزرگ نيز تجلّى يافته است .\r\nاينك چند مثال . نظامى گويد ( خسرو و شيرين ، 4 ، وحيد ) :\r\n\r\n\r\n","description":"","footnote":"\r\n( 1 ) . وفيات ، 2 / 259 ، چاپ تهران « كان الشيخ [ ابن يونس ، كمال الدّين 
  ] سامحه اللّه يتّهم فى دينه ، لكون العلوم العقليّة غالبة عليه . . . » ، نيز سبكى ، طبقات الشافعيّه ، 8 / 386 .\r\n( 2 ) . سيوطى ، جامع الصغير ، 1 / 237 ؛ ثعلبى ، قصص الانبياء ، 1 / 179 ، چاپ مصر .\r\n","page_name":" 8 ","page_number":12},
  {"content":"\r\n\r\n قياس عقل تا آنجاست بر كار * كه صانع را دليل آيد پديدار \r\n مده انديشه را زان بيشتر راه * كه يا كوه آيدت در پيش يا چاه \r\n چو دانستى كه معبودى تُرا هست * بدار از جستجوى چون و چه دست \r\nو همو گويد ( مخزن الاسرار ، 6 ، وحيد ) :\r\n راه ز اندازه برون رفته‌اى * پى نتوان بُرد كه چون رفته‌اى \r\n عقل در اين واقعه حاشا كند * عشق نه حاشا كه تماشا كُنَد ! \r\nباز او مىگويد : ( اقبال‌نامه ، 111 وحيد )\r\n بدان چيزها دارد انديشه راه * كه باشد به دو ديده را دستگاه \r\n خدا را نشايد در انديشه جُست * كه ديو است هر چه ز انديشه رُست \r\n نشان بس بود كردهء كردگار * چو اينجا رسيدى هم اينجا بدار \r\n به ايزدشناسى همين شد قياس * از اين نگذرد مردِ ايزدشناس \r\nشيخ محمود شبسترى گويد ( گلشن راز ، 12 ) :\r\n كُدامين فكر ما را شرطِ راه است * چرا گه طاعت و گاهى گُناه است ؟ \r\n در « آلا » فكر كردن شرطِ راه است * ولى در ذاتِ حق محض گُناه است \r\n بُوَد در ذاتِ حق انديشه باطِل * مُحال محض دان تحصيلِ حاصل \r\n همه عالَم به نورِ اوست پيدا * كُجا او گردد از عالَم هُويدا \r\n رها كُن عقل را با حقّ همىباش * كه تابِ خور ندارد چشم خُفّاش \r\n حكيمِ فلسفى چون هست حيران * نمىبيند ز اشيا غيرِ امكان \r\n ز امكان مىكند اثبات واجب * از اين حيران شد اندر ذاتِ واجب \r\n كسى كوبا خدا چون و چرا گفت * چو مُشرِك حضرتش را ناسزا گفت \r\n وِرا زيبد كه پُرسد از چه و چون * نباشد اعتراض از بنده موزن \r\nو ظاهرا به همين دليل بوده است كه امام فخر رازى با همهء مهارت خود در علوم عقلى - از فلسفه ، كلام ، و اصول - مىگفته است « من التزم دين العجائز فهو الفائز » هركس دين پير زنان را برگزيند او كامياب باشد « 1 » .\r\nچنان كه ملاحظه مىكنيد در اينجا ميان متفكّر دينى ( يا متكلّم ) و متفكّر آزاد ( يا فيلسوف ) ، اختلافى « مبنائى » وجود دارد . متكلّم مىگويد : فكر خوب است ، و اوّلين چيزى را كه خدا آفريده عقل است ، بايد آن را به كار برد و دربارهء آفريدگان ، زمين و آسمان\r\n\r\n\r\n","description":"","footnote":"\r\n( 1 ) . قمّى ، شيخ عبّاس ، هديّة الاحباب ، 229 ، امير كبير ، به نقل از ابن عساكر در لسان الميزان كه نوشته است « و كان مع تبحّره فى علم الاصول [ - الكلام 
  ] يقول : من التزم دين العجائز فهو الفائز » .\r\n","page_name":" 9 ","page_number":13},
  {"content":"\r\n\r\nو شگفتىهاى وجود انسان با آن بررسى كرد ، امّا اندازه نگه بايد داشت و در همهء اين انديشه‌هايى كه مىكنيم مراقب بايد بود كه انديشيدن ما در قالب ديانت باشد و بيرون از آن نباشد و اگر انديشه مزاحم و ناسازگارى قصد اخلال و تجاوز در آن حريم داشت از آن جلوگيرى بكند . و از همين‌جاست كه اصل معروف « كلّ ما حكم به الشّرع حكم به العقل و بالعكس » پيدا شده است . خوب با اين ترتيب بايد ميان اهل دين و اهل حكمت هيچ گونه اختلافى پيدا نمىشد ، ولى مىبينيم كه همواره با هم اختلاف داشته‌اند و هرگز آبشان به يك جوى نرفته است و از زمان‌هاى بسيار قديم روى در روى هم ايستاده‌اند و در شكست كار يك ديگر از هيچ كوششى دريغ نورزيده‌اند پس دليل آن چيست ؟ دليل همان است كه فيلسوف انديشهء خود را آزاد مىداند و آن را در همهء پهنه‌هايى كه مىخواهد ( فارغ از سازگارى يا ناسازگارى آن با ديانت ) به جولان در مىآورد ، ولى متكلّم اين كار را « فضولى » مىداند و از همين‌جاست كه « فلسفه » را « فلّ » و « سفه » و كمتر از « فلس » مىپندارد و « فلسفى » را « مرد دين » نمىداند .\r\nاين داستان سعدى در گلستان ( 122 ، باب چهارم ، فروغى ) نيز همين « اختلاف مبنايى » را در تفكّر كلامى و فلسفى خوب روشن مىسازد :\r\n« عالمى معتبر را مناظره افتاد با يكى از ملاحده « 1 » . . . ، و با او به حجّت بس نيامد ، سپر بينداخت و برگشت . كسى گفتش ترا با چندين فضل و ادب كه دارى با بىدينى حجّت نماند ؟ گفت علم من قرآن و حديث است و گفتار مشايخ ؛ و او بدين‌ها معتقد نيست و نمىشنود ، مرا شنيدن كفر او به چه كار آيد ؟ »\r\nاين دو بيت سنائى نيز حدود تفكّر مسلمان و بىنيازى او را از انديشه‌هاى ديگران به خوبى روشن مىسازد و نشان مىدهد كه وقتى مسلمان معتقد را به تفكّر تشويق مىكنند آن تفكّر از چه قماشى است :\r\n چنگ در گُفته يزدان و پيمبر زن و رَو * كانچه قرآن و خبر نيست فسانه است و هوس \r\n اوّل و آخِر قرآن ز چه « با » آمد و « سين » ؟ * يعنى اندر رهِ دين رهبر تو قرآن بَس . \r\n« 2 » بازمىگويد :\r\n\r\n\r\n","description":"","footnote":"\r\n( 1 ) . ملاحده ( ج ملحد ) - منكران خدا و رسول و بعث و نشر ؛ بىدين .\r\n( 2 ) . سنائى ، ديوان ، 309 ، چاپ مدرّس رضوى .\r\n","page_name":" 10 ","page_number":14},
  {"content":"\r\n\r\n جز به دستورى « قال اللّه » يا « قال الرسول » * ره مرو ، فرمان مده ، حاجت مگو ، حجّت ميار « 1 » \r\nخلاصه ، حدود فلسفه و كلام از اينجا مشخّص مىشود كه در فلسفه ، فيلسوف خود را آزاد مىداند و در مباحث و مطالب خود مقيّد نيست كه در چهار چوب دين محدود بماند ؛ در صورتى كه متكلّم بايد ملزم و مقيّد به مباحث و داده‌هاى دينى باشد و از آن‌ها تخطّى نورزد ، و اگر از سوى فيلسوف نسبت به مبادى دينى تعرّضى و يا ردّ و اعتراضى ببيند ، بايد در ردّ او و دفاع از اصول دين بكوشد . امّا از ذكر اين نكته نيز نبايد تن زد كه با وجود اين كه متكلّم مدافع دين بوده است ، امّا صرف وارد ساختن مباحث عقلانى چون جوهر و عرض ، خلأ و ملأ و جزء لا لايتجزا و نظاير آن‌ها ، بسيارى از اوقات متكلّمان را نيز در معرض انتقاد شديد و طعن و لعن شريعتمداران قرار داده است .\r\nدر پايان اين بحث ، ترجمهء مطالبى را كه امام فخر رازى در دفاع منطقى و جدالى از علم نظر يا كلام و ارائهء نظرات موافقان و مخالفان آن ايراد كرده - و راستى را « سنگ تمام گذاشته » - مىآوريم تا حسن ختامى بر اين بحث باشد كه چنان كه مىدانيد هنوز هم دربارهء آن سخن گفته مىشود ، چه ، بسيارى هنوز هم معتقداند كه :\r\n بحثِ عقلى گر دُر و مرجان بُوَد * آن دگر باشد كه بحثِ جان بُوَد ، \r\nو مقصودشان از « بحث جان » ، ايمان تقليدى است ، ايمان عاشق وار ، كه در معشوق خود و گفتار و رفتار و كردار او هيچ عيبى و نقصانى نمىبيند .\r\nوى پس از شرح آيهء 21 از سورهء بقره ( 2 ) ، نكات زير را در ( 3 ) مقام ايراد مىكُند :\r\n« امّا اينكه مىگويد :  رَبَّكُمُ الَّذِي خَلَقَكُمْ وَ الَّذِينَ مِنْ قَبْلِكُمْ لَعَلَّكُمْ تَتَّقُونَ  ، در آن چند مسأله هست :\r\nمسألهء اوّل : بايد دانست كه چون خداى سبحان امر به عبادت پروردگار كرد به دنبال آن چيزى ياد كرد كه بر وجود صانع دلالت مىكند و آن آفرينش مكلّفان و آفرينش پيشينيان ايشان است . و اين دلالت مىكند بر اينكه شناخت خداى تعالى را راهى جز نظر « 2 » و\r\n\r\n\r\n","description":"","footnote":"\r\n( 1 ) . همانجا ، 291 . باز همين سنائى گويد ( ديوان ، 43 ، مدرّس ) :\r\n اى سنائى گر همىجويى ز لطفِ حق سنا * عقل را قربان كن اندر بارگاهِ مُصطفى \r\n مُصطفى اندر جهان آنگه كسى گويد ز عقل * آفتاب اندر فَلَك آنگه كسى گويد سُها \r\n كان شفا كز عقل و نفس و جسم و جان جويى شفا * چون نه از دستور او باشد شفا گردد شقا \r\n كان نجات و كان شفا كار بابِ سُنّت گفته‌اند * بو على سينا ندارد در نجات و در شفا ! \r\n( 2 ) . نظر ، در لغت نگريستن در چيزى به تأمّل و انديشيدن است ( غياث ) و در اصطلاح فكرى است كه به وسيلهء آن طلب علم كنند ، و علم نظر يعنى فنّ تفكّر و علم كلام و جدل و امام فخر نيز به همين معنى به كار\r\n","page_name":" 11 ","page_number":15},
  {"content":"\r\n\r\nاستدلال نيست . و قومى از حشويّه « 1 » در اين شيوه طعن كرده‌اند و گفته‌اند كه : اشتغال بدين علم بدعت است ، و ما را در اثبات مذهبمان دلايل نقلى و عقلى هست . و در اين باب سه مقام هست :\r\n- ( مقام اوّل ) در بيان فضل اين علم است و آن از چند جهت است : ( يكى ) از آنها اين است كه شرف علم به شرف معلوم است ، پس هرگاه معلوم اشرف باشد علم حاصل بدان نيز اشرف باشد ، و چون شريف‌ترين معلومات ذات خداى تعالى و صفات او است واجب مىكند ك علم متعلّق بدان نيز شريف‌ترين علوم باشد ؛ ( دو ديگر ) آنكه علم يا دينى است يا غير دينى ، و شكّى نيست كه علم دينى از غير دينى شريف‌تر است ، و امّا علم دينى نيز يا علم اصول است ، يا جز آن ، و امّا آنچه غير از علم اصول است صحّت آن متوقّف بر علم اصول است ، زيرا مفسّر از معانى كلام خداى تعالى بحث مىكند ، و آن فرعى بر وجود صانع مختار متكلّم است ، و امّا محدّث از كلام رسول خدا ( ص ) بحث مىكند ، و آن فرعى بر ثبوت نبوّت او است ، و فقيه از احكام خدا بحث مىكند ، و آن فرعى بر توحيد و نبوّت است ، پس ثابت شد كه اين علوم به علم اصول نيازمند است ، و ظاهر اين است كه علم اصول از آنها بىنياز است پس واجب مىآيد كه علم اصول شريف‌ترين علوم باشد ؛ ( سه ديگر ) اينكه شرف هر چيزى به واسطهء خساست ضدّ آن آشكار مىشود ، پس هرگاه كه ضدّ آن خسيس‌تر باشد آن علم شريف‌تر باشد و ضدّ علم اصول همانا كفر و بدعت است ، و آن دو خسيس‌ترين چيزهاست ، پس واجب مىآيد كه علم اصول شريف‌ترين چيزها باشد ؛ ( چهارمى اينكه ) شرف شىء البتّه به شرف موضوع آن و نيز به سبب شدّت حاجت بدان و همينطور به قوّت براهين آن باشد ، و علم اصول بر\r\n\r\n\r\n","description":"","footnote":"\r\nبرده است ( - تهانوى ، كشّاف ، 2 / 1385 ) . حافظ نيز كه در علم كلام تسلّطى داشته علم نظر را به همين معنى ( منتهى با ايهام به نظر بازى يعنى : نگريستن به چهرهء زيبا رويان ) به كار برده است ( ديوان ، 138 ، 361 ) :\r\n سراىِ قاضى يزد ارچه منبع فضل است * خلاف نيست كه علم نَظَر در آنجا نيست \r\n* * *\r\n از بُتان « آن » طلب ار حُسن‌شناسى اى دل * كاين كسى گفت كه در علمِ نظر بينا بود \r\n( 1 ) . « حشويان علم اصول [ - كلام 
  ] را باطل مىدانند بنابراين كه بدعت است ( به جهت آنكه صحابه - رضى اللّه عنهم ) به اين علم نگفته‌اند ، و هرچه بدعت است باطل است » . ( قطب الدين شيرازى ، درّة التاج ، 1 / 132 ، مرحوم محمد مشكاة ) . علّامهء شيرازى در درّة التاج بيشتر مطالب خود را راجع به علم اصول ( - كلام ) از امام فخر گرفته است ، چنان كه غالب عبارات ترجمهء لفظ به لفظ از تفسير امام فخر است ( صفحات 98 - 133 ، تهران ، مجلس ، 1320 ه . ش . ) .\r\n","page_name":" 12 ","page_number":16},
  {"content":"\r\n\r\nاين همه مشتمل باشد ، و اين براى آن است كه علم هيأت « 1 » از علم طبّ شريف‌تر است نظر به اينكه موضوع علم هيأت شريف‌تر از موضوع علم طبّ است ، اگر چه طبّ از آن شريف‌تر است نظر به اينكه نياز به طبّ بيشتر از نياز به هيأت است ، و علم حساب از آن دو شريف‌تر است نظر به اينكه براهين علم حساب قوىتر است . امّا آنچه از علم اصول مطلوب است شناخت ذات خداى تعالى و صفات و افعال اوست ، و نيز شناخت اقسام معلومات از معدومات و موجودات . و شكّى نيست كه اين شريف‌ترين امور است ، و امّا حاجت بدان بسيار زياد است زيرا حاجت يا در دين است يا در دنيا ، امّا در دين زياد است زيرا هركس كه اين امور را بشناسد سزاوار پاداش بزرگ باشد و به فرشتگان بپيوندد ، و هركس آنها را نشناسد مستوجب عقاب بزرگ باشد و به ديوان بپيوندد ، و امّا در دنيا نيز چنين است چه مصالح دنيا با ايمان به آفريدگار و بعث و حشر انتظام پذيرد ، چه اگر اين ايمان حصول نيابد هرج و مرج در جهان روى مىدهد . و امّا نيروى براهين آن چنان است كه بايد براهين آن مركّب از مقدّمات يقينى باشد و تركيب آن نيز بايد از يقينيّات باشد ، و اين در قوّت نهايت است ، پس ثابت شد كه اين علم مشتمل بر همهء جهات شرف است ، پس واجب مىكند كه اشرف علوم باشد ؛ ( پنجم ) آنكه در اين علم نسخ و تغيير راه نمىيابد و به اختلاف امّت‌ها و نواحى همانند علوم ديگر مختلف نمىگردد ، پس واجب مىآيد كه اشرف علوم باشد ؛ ( ششم ) اينكه آيات مشتمل بر مطالب اين علم و براهين آن شريف‌تر از آيات مشتمل بر مطالب فقهى است بدين دليل كه در فضيلت   « قُلْ هُوَ اللَّهُ أَحَدٌ »   ( اخلاص ، 112 / آيهء 1 ) و  « آمَنَ الرَّسُولُ »  ( بقره ، 2 / آيهء 285 ) و « آية الكرسى » « 2 » چيزهايى آمده كه هرگز در فضيلت آيه  « وَ يَسْئَلُونَكَ عَنِ الْمَحِيضِ . . . »  ( بقره ، 2 / آيهء 222 ) و يا آيهء  « يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ »  ( بقره ، 2 / آيه 282 ) نيامده است و همين دلالت مىكند بر اينكه اين علم فاضل‌تر است ؛ ( هفتم ) آنكه\r\n\r\n\r\n","description":"","footnote":"\r\n( 1 ) . هيأت ( در نجوم ) علمى است كه از احوال ستارگان و وضع آنها نسبت به همديگر و قوانين ثابت حركت آنها بحث مىكند ( تهانوى ، كشّاف ، 2 / 1531 ) .\r\n( 2 ) . آية الكرسى ، مقصود دو آيهء 255 - 256 از سورهء بقره ( 2 ) است  « اللَّهُ لا إِلهَ إِلَّا هُوَ الْحَيُّ الْقَيُّومُ . . .   وَسِعَ كُرْسِيُّهُ السَّماواتِ وَ الْأَرْضَ . . . »  و در عظمت و سيادت آن سخنان زياد گفته‌اند « عبد اللّه مسعود گفت رسول ( ص ) گفت : سيّد آيت‌هاى قرآن آية الكرسى است و   قُلْ هُوَ اللَّهُ أَحَدٌ . . .   ، امير مؤمنان ( ع ) گفت از رسول شنيدم كه . . . : آدينه سيّد روزهاست ، و قرآن سيّد كلام‌هاست ، و سورة البقره سيّد قرآن است ، و آية الكرسى سيّد سورة البقره است ؛ در اينجا پنجاه كلمه است در هر كلمه پنجاه بركت [ نهفته 
  ] است . . . ( - ابو الفتوح ، تفسير ، 2 / 319 - 321 ، شعرانى ) . سيوطى نيز در جامع صغير ( 1 / 77 ) حديثى طولانى ياد كرده ، كه آغاز آن اين است « اعظم آية فى القرآن آية الكرسىّ » . . .\r\n","page_name":" 13 ","page_number":17},
  {"content":"\r\n\r\nآيات وارد شده در احكام شرعى از ششصد ( 600 ) آيه كمتر است ، ولى باقى آيات در بيان توحيد و نبوّت و ردّ بت‌پرستان و اصناف مشركان است . و امّا مقصود از آيات وارد شده در قصص نيز شناخت حكمت خداى تعالى و قدرت اوست ، زيرا مىگويد  « لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ »  ( يوسف ، 12 / آيهء 111 ) ، و اين دلالت مىكند بر اينكه اين علم فاضل‌تر است . و ما در اينجا به مواضع آن دلايل اشاره مىكنيم . امّا آنچه بر وجود آفريدگار دلالت مىكند قرآن از آن پر است : ( نخستين ) آنها چيزى است كه در اينجا از دلايل پنج‌گانه ياد شد و آنها عبارت است از : آفرينش مكلّفان و آفرينش پيشينيان آنان و آفرينش آسمان و زمين ، و آفرينش ميوه‌ها به بارانى كه از آسمان به زمين فرود مىآيد ، و هر آنچه در قرآن از شگفتىهاى آسمانها و زمين وارد شده ، مقصود از آنها همين است ؛ و امّا آنچه بر صفات دلالت مىكند يكى از آنها « علم » است ، خداى تعالى مىگويد  « إِنَّ اللَّهَ لا يَخْفى عَلَيْهِ شَيْءٌ فِي الْأَرْضِ وَ لا فِي السَّماءِ »  ( آل عمران ، 3 / آيهء 5 ) آنگاه به دنبال آن چنين مىآورد كه  « هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ »  ( آل عمران ، 3 / آيهء 6 ) و اين درست همانند دليل متكلّمان است ، زيرا ايشان به احكام افعال و استوارى آنها بر علم آفريدگار استدلال مىكنند ، و در اينجا آفريدگار سبحان از صورت بخشى صور در زهدان‌ها استدلال به عالم بودن خود به اشيا مىكند ، و نيز مىگويد  « أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ »  ( ملك ، 67 / آيهء 14 ) ، و آن درست مانند همين دلالت است ، و بازمىگويد  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ »  ( انعام ، 6 / آيهء 59 ) و اين تنبيهى است بر عالم بودن خداى تعالى به همهء معلومات ، زيرا اوست كه از نهانىها خبر مىدهد و آن اشياء موافق همين خبرى كه داد واقع مىشود ، و اگر عالم بودن او به مغيبات نبود اين چنين واقع نمىشد . و امّا صفت « قدرت » ، چنين است كه همهء آنچه را ياد كرد : از پديد آمدن ميوه‌هاى گوناگون و جانداران گوناگون با يكسانى همه در طبايع چهارگانه ، و اين دلالت بر قادر مختار بودن او مىكند نه موجب بالذّات بودنش ؛ و اما « تنزيه » ، چيزى كه دلالت مىكند بر اينكه او جسم نيست و در مكان نيست ، قول او است كه   « قُلْ هُوَ اللَّهُ أَحَدٌ »   ( اخلاص ، 112 / آيهء 1 ) ، زيرا مركّب نيازمند به اجزاى خويش است و نيازمند محدث است ، و حال آنكه چون احد باشد واجب مىكند كه جسم نباشد ، و هرگاه جسم نباشد در مكان نباشد ؛\r\nو امّا « توحيد » چيزى كه بدان دلالت مىكند اين قول اوست كه  « لَوْ كانَ فِيهِما آلِهَةٌ إِلَّا \r\n\r\n","description":"","footnote":"","page_name":" 14 ","page_number":18},
  {"content":"\r\n\r\n اللَّهُ لَفَسَدَتا »  « 1 » ( انبياء ، 21 / آيهء 22 ) و اين قول او كه  « إِذاً لَابْتَغَوْا إِلى ذِي الْعَرْشِ سَبِيلًا »  ( اسراء ، 17 / آيهء 42 ) ، و اين قول او كه  « وَ لَعَلا بَعْضُهُمْ عَلى بَعْضٍ »  ( مؤمنون ، 23 / آيهء 91 ) .\r\nو امّا « نبوّت » ، آنچه بر آن دلالت مىكند اين است كه مىگويد  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »  ؛ و امّا دليل « معاد » اين قول اوست كه  « قُلْ يُحْيِيهَا الَّذِي أَنْشَأَها أَوَّلَ مَرَّةٍ »  ( يس ، 36 / آيهء 79 ) و اگر در علم كلام پژوهش كنى در آن چيزى جز بيان اين دلايل و دفاع از آنها و دفع مطاعن و شبهات عيب‌جويان در آنها ، چيزى نيابى ، پس آيا روا باشد كه علم كلام را به سبب اشتمال بر اين دلايل كه خدا آنها را ياد كرده ، يا به سبب اشتمال آن بر دفع مطاعن و قوادح از اين دلايل نكوهش كنند ؟ من گمان نمىكنم كه خردمند مسلمانى اين سخن را بگويد و بدان راضى باشد ؛ ( دوم ) اينكه خداى تعالى استدلال بدين دلايل را از فرشتگان و بيشتر پيامبران حكايت مىكند : امّا فرشتگان ، براى اينكه ايشان چون گفتند  « أَ تَجْعَلُ فِيها مَنْ يُفْسِدُ فِيها »  ( بقره ، 2 / آيهء 30 ) مراد اين بود كه آفريدن اين چنين چيزى قبيح است ، و حكيم كار قبيح نمىكند ، پس خداى تعالى ايشان را چنين جواب داد كه  « إِنِّي أَعْلَمُ ما لا تَعْلَمُونَ »  ( بقره ، 2 / آيهء 30 ) ، و مراد به آن اين است كه چون عالم به همهء معلومات هستم در آفرينش ايشان و تكوينشان حكمتى مىدانم كه شما آن را نمىدانيد ، و شكّ نيست كه اين همان مناظره است . و امّا مناظرهء خداى تعالى با ابليس ، آن نيز آشكار است « 2 » ؛ و امّا پيامبران - درود خدا بر ايشان - نخستين آنها آدم ( ع ) بود ، و خداى تعالى حجّت خويش را بر فضل او بدين گونه آشكار كرد كه علم او را بر فرشتگان ظاهر ساخت ، و اين استدلال محض است ؛ و امّا نوح ( ع ) ، خداى تعالى از زبان كافران قول ايشان را نقل مىكند كه  « يا نُوحُ قَدْ جادَلْتَنا فَأَكْثَرْتَ جِدالَنا »  ( هود ، 11 / آيهء 32 ) ، و معلوم است كه اين مجادله در تفاصيل احكام شرعى نبوده است بلكه در توحيد و نبوّت بوده است ، چه مجادله در يارى دادن حقّ در اين علم همانا كار و پيشهء پيامبران بوده است ؛ و امّا ابراهيم ( ع ) استقصاء در شرح احوال او در اين باب دراز مىشود ، و او را مقاماتى است : ( يكى ) از آنها با نفس خويش بوده است ، و آن گفتار او است كه  « فَلَمَّا جَنَّ عَلَيْهِ اللَّيْلُ رَأى   كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ »  ( انعام ، 6 / آيهء 76 ) ، و اين شيوهء متكلّمان در استدلال به تغيّر آن‌ها ( يعنى كواكب ) بر\r\n\r\n\r\n","description":"","footnote":"\r\n( 1 ) . اين دلايل و مناظرات را قطب الدّين شيرازى عينا از امام اقتباس كرده و در مبحث علم اصول يا كلام كتاب خود درّة التاج ( 1 / 98 - 112 ) آورده است .\r\n( 2 ) . يعنى مناظره‌يى كه در مورد خلق آدم و فرمان سجده كردن فرشتگان به آدم و سرباز زدن ابليس از اين كار ، در كتاب مبين آمده است .\r\n","page_name":" 15 ","page_number":19},
  {"content":"\r\n\r\nحدوث آنهاست ، و آنگاه خداى تعالى او را بر اين كار مدح كرد و گفت :  « وَ تِلْكَ حُجَّتُنا آتَيْناها إِبْراهِيمَ عَلى قَوْمِهِ »  ( انعام ، 6 / آيهء 83 ) ؛ ( دو ديگر ) حال او با پدر خويش است ، و آن اين گفتار اوست كه گفت  « يا أَبَتِ لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً »  ( مريم ، 19 / آيهء 42 ) ؛ ( سه ديگر ) حال او با قوم خويش است يك بار به گفتار و بار ديگر به كردار . امّا به گفتار ، چنان كه گفت  « ما هذِهِ التَّماثِيلُ الَّتِي أَنْتُمْ لَها عاكِفُونَ »  ( انبياء ، 21 / آيهء 52 ) ، امّا به كردار ، چنان كه گفت  « فَجَعَلَهُمْ جُذاذاً إِلَّا كَبِيراً لَهُمْ لَعَلَّهُمْ إِلَيْهِ يَرْجِعُونَ »  ( انبياء ، 21 / آيهء 58 ) ؛ ( چهارم ) حال او با پادشاه روزگارش ، چنان كه گفت  « رَبِّيَ الَّذِي يُحْيِي وَ يُمِيتُ قالَ أَنَا أُحْيِي وَ أُمِيتُ » . . .  تا آخر آيه ( بقره ، 2 / آيهء 258 ) ، و هر كس كه فطرت او سالم باشد مىداند كه علم كلام جز تقرير اين دلايل و دفع سؤال‌ها و معارضات از آنها نيست ، و همهء اين امور عبارت از بحث ابراهيم ( ع ) در مبدأ بوده است ، و امّا بحث او در معاد چنين است كه مىگويد  « رَبِّ أَرِنِي كَيْفَ تُحْيِ الْمَوْتى . . . »  تا آخر آيه ( بقره ، 2 / آيهء 260 ) و امّا موسى ( ع ) به مناظرهء او با فرعون در توحيد و نبوّت بنگر . امّا توحيد ، بايد دانست كه موسى ( ع ) در بيشتر كار خودش بر دلايل ابراهيم ( ع ) پشت گرم بود ، و اين براى آن است كه خداى تعالى در سورهء طه ( 20 / آيهء 50 ) حكايت مىكند كه   « قالَ فَمَنْ رَبُّكُما يا مُوسى قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »   و اين همان دليلى است كه ابراهيم ياد كرد ، چه او گفت  « الَّذِي خَلَقَنِي فَهُوَ يَهْدِينِ »  ( شعراء ، 26 / آيهء 78 ) و باز در سورهء الشعراء گفت :\r\n « رَبُّكُمْ وَ رَبُّ آبائِكُمُ الْأَوَّلِينَ »  ( 26 / آيهء 26 ) ، و اين همان است كه ابراهيم آن را گفت  « رَبِّيَ الَّذِي يُحْيِي وَ يُمِيتُ »  ( بقره 2 / آيهء 258 ) ، پس چون فرعون بدين بسنده نكرد ، و چيز ديگرى نيز طلب كرد موسى گفت  « رَبُّ الْمَشْرِقِ وَ الْمَغْرِبِ »  ( شعراء ، 26 / آيهء 28 ) ، و اين همان است كه ابراهيم گفت  « فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ »  ( بقره ، 2 / آيهء 258 ) پس اينها تو را تنبيه است به اينكه تمسّك به اين دلايل پيشهء آن معصومان بوده و ايشان همچنانكه آنها را از عقول خويش استفاده مىكردند از پيشينيان پاك خود ميراث مىبردند ؛ و امّا استدلال موسى بر نبوّت به معجزه در قول خداى تعالى است كه  « أَ وَ لَوْ جِئْتُكَ بِشَيْءٍ مُبِينٍ »  ( شعراء ، 26 / آيهء 30 ) ، و اين همانا استدلال به معجزه بر صدق است و امّا محمّد ( ص ) اشتغالش به دلايل بر توحيد و نبوّت و معاد ظاهرتر از آن است كه در باب آن به تطويلى نياز باشد ، زيرا قرآن از آن پر است ، و در حقيقت آن حضرت گرفتار همهء فرقه‌هاى كافران بود . ( نخست ) دهريّه بودند كه مىگفتند :  « وَ ما يُهْلِكُنا إِلَّا الدَّهْرُ »  ( جاثيه ، 45 / آيهء 24 ) ، و خداى تعالى قول آنان را به انواع دلايل باطل ساخت ؛ ( دوم ) كسانى بودند كه خداى قادر مختار را انكار مىكردند ، و خداى تعالى قول\r\n\r\n","description":"","footnote":"","page_name":" 16 ","page_number":20},
  {"content":"\r\n\r\nايشان را به حدوث انواع گياهان و اصناف جانوران ، با وجود اشتراك همه در طبايع و تأثيرات افلاك ، باطل ساخت ، و اين دلالت بر وجود قادر مىكند ؛ ( سوّم ) كسانى بودند كه با وجود خدا براى او شريكى اثبات كردند . و اين شريك يا علوى ( آسمانى ) بود يا سفلى ( زمينى ) . امّا شريك علوى مانند اين بود كه اختران را در اين عالم كارگر مىپنداشتند ، و خداى تعالى آن را به دليل ابراهيم خليل در گفتار خويش  « فَلَمَّا جَنَّ عَلَيْهِ اللَّيْلُ »  ( انعام ، 6 / آيهء 76 ) باطل ساخت ، و امّا شريك سفلى چنين بود كه ترسايان به خداوندى مسيح و بت‌پرستان به خداوندى بتان مىگفتند ، و خداى تعالى دلايل بسيارى بر فساد گفتار ايشان ياد كرد ؛ ( چهارم ) كسانى بودند كه در نبوّت ( پيامبرى ) طعن كردند و آنان دو گروه بودند :\r\nيك گروه كسانى كه در اصل پيامبرى طعن كردند ، و آنان كسانى بودند كه خدا از ايشان حكايت كرد  « أَ بَعَثَ اللَّهُ بَشَراً رَسُولًا »  ( اسراء ، 17 / آيهء 94 ) ؛ گروهى ديگر اصل نبوّت را مسلّم داشتند و در نبوّت حضرت محمّد ( ص ) طعن مىكردند ، و آنان جهودان و ترسايان بودند ، و قرآن آكنده از ردّ بر ايشان است . و طعن ايشان از چند جهت بود : گاه به طعن در قرآن بود و خدا ايشان را به گفتار خود  « إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً »  ( بقره ، 2 / آيهء 26 ) پاسخ داد ؛ و گاه به التماس دلايل ديگر ، چنان كه گفتند :  « وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً »  ( اسراء ، 17 / آيهء 90 ) ، و گاه به اينكه گفتند اين قرآن نجم نجم « 1 » فرود مىآيد ، و اين مايهء راه يافتن تهمت به اوست . پس خداى تعالى از آن تهمت چنين جواب گفت كه  « كَذلِكَ لِنُثَبِّتَ بِهِ فُؤادَكَ »  ( فرقان ، 25 / آيهء 32 ) ؛ ( پنجم ) كسانى كه در حشر و نشر پيكار در پيوستند ، و خداى تعالى بر صحّت آن و باطل ساختن گفتار منكران انواع بسيارى از دلايل ايراد كرد ؛ ( ششم ) كسانى كه در تكليف طعن كردند زمانى به اينكه در آن فايده‌يى نيست ، و خدا از آن چنين جواب داد كه  « إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها »  ( اسراء ، 17 / آيهء 7 ) ، و گاه به اينكه درست جبر است و آن نيز منافى تكليف است ، و خداى تعالى از آن بدين گونه جواب داد كه  « لا يُسْئَلُ عَمَّا يَفْعَلُ وَ هُمْ يُسْئَلُونَ »  ( انبياء ، 21 / آيهء 23 ) . و ما در اين مقام به همين اشارات اندك بسنده مىكنيم ، زيرا استقصاى آنها در همهء اين كتاب ياد شده است . و چون ثابت شد كه اين پيشه « 2 » ، پيشهء همهء پيامبران و فرستادگان بوده در مىيابيم كه طعن كنندهء در آن يا كافر است يا جاهل .\r\n* * * - ( مقام دوم ) در بيان اين حقيقت است كه تحصيل اين علم از واجبات است ، و\r\n\r\n\r\n","description":"","footnote":"\r\n( 1 ) . نجم نجم - بخش بخش ، پاره پاره .\r\n( 2 ) . مقصود از « پيشه » ، يعنى پرداختن به « علم اصول دين » يا « علم كلام » يا « علم نظر » است .\r\n","page_name":" 17 ","page_number":21},
  {"content":"\r\n\r\nمعقول و منقول هر دو بر آن دلالت دارد : امّا معقول ، چنين است كه تقليد برخى سزاوارتر از تقليد باقى نيست ، پس يا تقليد كلّ جايز باشد و در اين صورت تقليد كافران بر ما لازم مىآيد ، و يا موجب تقليد برخى دون برخى مىگردد ، پس لازم مىآيد كه مرد مكلّف به تقليد برخى دون برخى باشد بىآنكه او را راهى باشد به اينكه چرا از يكى دون ديگرى تقليد مىكند ، و يا اينكه تقليد اصلا جايز نباشد ، و آن مطلوب است ، و هرگاه تقليد باطل شد جز همين شيوهء نظرى باقى نمىماند ؛ و امّا منقول چنين است كه آيات و اخبار بر آن دلالت دارد : امّا آيات ، ( يكى ) اين است كه مىگويد  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ . . . »  ( نحل ، 16 / آيهء 125 ) ، و شكّ نيست كه مراد او به حكمت ، دعوت به برهان و حجّت است ، چه دعوت به حجّت و برهان به سوى خداى تعالى امرى است كه بايد انجام شود ، و اينكه مىگويد  « وَ جادِلْهُمْ بِالَّتِي هِيَ أَحْسَنُ »  مراد از آن مجادله در فروع شرع نيست ، زيرا كسى كه نبوّت او را انكار كند فرو رفتن با او در فروع شرع فايده‌يى ندارد ، و حال آنكه هر كس نبوّت او را اثبات كند در فروع با او مخالفت نمىورزد . پس دانستيم كه اين جدال در توحيد و نبوّت بوده ، و به جدال در آن امر شده است ، وانگهى ما مأمور به پيروى آن حضرت ( ص ) هستيم ، چه مىگويد  « فَاتَّبِعُونِي يُحْبِبْكُمُ اللَّهُ »  ( آل عمران ، 3 / آيهء 31 ) و بازمىگويد  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  ( احزاب ، 33 / آيهء 21 ) پس مأمور بودن ما بدين جدال واجب است ؛ ( دوم ) اين است كه خداى تعالى مىگويد  « وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ »  ( حجّ ، 22 / آيهء 3 ) ، كه در آن كسى را كه دربارهء خدا بىدانش مجادله مىكند مىنكوهد ، و اين اقتضاى آن مىكند كه جدال كنندهء با دانش ستوده باشد ، و نيز خداى تعالى به « نظر » دستور مىدهد و مىگويد  « أَ فَلا يَتَدَبَّرُونَ الْقُرْآنَ »  ( نساء ، 4 / آيهء 82 ) ،  « أَ فَلا يَنْظُرُونَ إِلَى الْإِبِلِ كَيْفَ خُلِقَتْ »  ( غاشيه ، 88 / آيهء 17 ) ،  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ »  ( فصّلت ، 41 / آيهء 53 ) ،  « أَ وَ لَمْ يَرَوْا أَنَّا نَأْتِي الْأَرْضَ نَنْقُصُها مِنْ أَطْرافِها »  ( رعد ، 13 / آيهء 41 ) ،  « قُلِ انْظُرُوا ما ذا فِي السَّماواتِ وَ الْأَرْضِ »  ( يونس ، 10 / آيهء 101 ) ،  « أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ »  ( اعراف ، 7 / آيهء 185 ) ؛ ( چهارم ) اين است كه خداى تعالى تفكّر را در معرض مدح ياد مىكند و مىگويد  « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ »  ( آل عمران ، 3 / آيهء 190 ) :  « إِنَّ فِي ذلِكَ لَعِبْرَةً لِأُولِي الْأَبْصارِ »  ( نور ، 24 / آيهء 179 ) ،  « إِنَّ فِي ذلِكَ لَآياتٍ لِأُولِي النُّهى  ( طه ، 20 / آيهء 54 ) . و همو معرضان را نكوهش مىكند و مىگويد  « وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ »  ( يوسف ، 12 / آيهء 105 ) ، و مىگويد  « لَهُمْ قُلُوبٌ لا يَفْقَهُونَ بِها »  ( اعراف ، 7 / آيهء 179 ) ؛ ( پنجم ) اينكه\r\n\r\n","description":"","footnote":"","page_name":" 18 ","page_number":22},
  {"content":"\r\n\r\nاو تقليد را نكوهش مىكند ، و به حكايت از كافران مىگويد  « إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ »  ( زخرف ، 43 / آيهء 23 ) ، و بازمىگويد  « بَلْ نَتَّبِعُ ما وَجَدْنا عَلَيْهِ آباءَنا »  ( لقمان ، 31 / آيهء 21 ) ، و مىگويد  « بَلْ وَجَدْنا آباءَنا كَذلِكَ يَفْعَلُونَ »  ( شعراء ، 26 / آيهء 74 ) ، و مىگويد  « إِنْ كادَ لَيُضِلُّنا عَنْ آلِهَتِنا لَوْ لا أَنْ صَبَرْنا عَلَيْها »  ( فرقان ، 25 / آيهء 42 ) و از پدر ابراهيم ( ع ) مىگويد  « لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا »  ( مريم ، 19 / آيهء 46 ) ، و همهء اينها دلالت بر وجوب نظر و استدلال و تفكّر و نكوهش تقليد است ، پس هر كس كه به نظر و استدلال فرا خواند موافق قرآن و دين پيامبران است ، و هر كس به تقليد فرا خواند مخالف قرآن و موافق دين كافران است .\r\nو امّا اخبار ، در اين باب بسيار است ، و ما البتّه برخى از آنها را ياد مىكنيم : ( يكى ) از آنها چيزى است كه زهرى « 1 » از سعيد بن مسيّب « 2 » از ابو هريره روايت مىكند كه گفت :\r\n« مردى از بنى فزاره پيش پيامبر اكرم آمد گفت : همسرم غلامى سياه زاييد . پيامبر ( ص ) گفت آيا شترى دارى ، گفت : آرى ، گفت : چه رنگى دارد ؟ گفت : شترانم ، سرخ‌فام‌اند .\r\nگفت آيا در ميان آنها اورقى يعنى سياهى كه به خاكسترى بزند نيز هست ؟ گفت آرى ، گفت ممكن است رگى از آن گرفته باشد ، و ممكن است كه آن نيز از اين رگى گرفته باشد » . بايد دانست كه اين كار دست ياختن به الزام و قياس است ؛ ( دومى ) آن است كه از ابو هريره روايت شده است كه گفت رسول ( ص ) گفت « خداى تعالى مىگويد : فرزند آدم مرا تكذيب مىكند و حال آنكه او را نمىرسد كه مرا تكذيب كند ، و فرزند آدم مرا دشنام مىدهد در حالى كه او را نمىرسد كه مرا دشنام گويد ؛ اما تكذيب من چنين است كه مىگويد هرگز مرا باز نخواهد آفريد همچنانكه در آغاز آفريد ، و حال آنكه آغاز آفرينش او از بازآفريدنش آسان‌تر نبوده ؛ امّا دشنام دادن به من چنين است كه مىگويد خدا فرزندى گرفت و حال آنكه من خداى يگانهء بىهمتا هستم نزاده‌ام و نه مىزايم و مرا همسانى نيست و يگانه‌ام » . حال بنگر كه خداى تعالى در مقام اول از قدرت بر ابتداء بر قدرت به بازگردانيدن احتجاج كرد ؛ و در مقام دوم ، از يگانگى بر نفى جسم بودن و پدر و\r\n\r\n\r\n","description":"","footnote":"\r\n( 1 ) . محمّد بن مسلم زهرى ( 50 - 124 ه . ق . ) ، فقيه و محدّث تابعى . شيعه او را از « منحرفان » شمارند « و كان الزّهرىّ من المنحرفين عن علىّ عليه السّلام » ( ابن ابى الحديد ، شرح نهج ، 4 / 102 ) .\r\n( 2 ) . ابو محمّد سعيد بن مسيّب بن حزن مخزومى قرشى ( 13 - 94 ه . ق ) ، سيّد تابعين و يكى از فقيهان هفتگانه در مدينه ، كه ميان فقه و حديث و زهد و ورع جمع كرده بود . از روغن‌فروشى زندگانى خود را اداره مىكرد ، و هرگز عطايى نمىگرفت . وى به احكام عمر خطّاب آگاهى بسيار داشت ، تا بدانجا كه او را « راويهء عمر » لقب داده بودند . در مدينه درگذشت ( ابن سعد ، طبقات ، 5 / 88 ؛ ابن خلكان ، وفيات ، 1 / 206 ؛ اصفهانى ، حليه ، 2 / 161 ) . شيعه او را نيز از « منحرفان » دانند ( ابن ابى الحديد ، شرح نهج ، 4 / 101 ) .\r\n","page_name":" 19 ","page_number":23},
  {"content":"\r\n\r\nفرزند بودن خود احتجاج كرد ؛ ( سوم ) اين است كه عبادهء صامت « 1 » روايت كرد كه آن حضرت ( ص ) گفت « هركس ديدار پروردگار را دوست بدارد خدا نيز ديدار او را دوست مىدارد ، و هركس كه ديدار خدا را دشمن دارد خدا نيز ديدار او را دشمن مىدارد » ؛ عايشه گفت : « اى فرستادهء خدا ما از مرگ كراهت داريم ، آيا اين كراهت ما از ديدار خداست ؟ » رسول ( ص ) گفت : « نه ، و ليكن مؤمن لقاى خدا را دوست دارد و خدا نيز ديدار او را دوست دارد ، و حال آنكه كافر ديدار خدا را دشمن دارد و خدا نيز ديدار او را دشمن دارد » ، و همهء اين‌ها دلالت مىكند بر اينكه به نظر كردن و انديشيدن در دلايل امر شده است . « 2 »\r\nو بايد دانست كه خصم « 3 » را نيز مقاماتى است : ( يكى ) آنكه نظر افادهء علم نمىكند ؛ ( دوم ) آنكه نظر مفيد علم ناممكن است ؛ ( سوم ) آنكه اقدام بر آن روا نيست ؛ ( چهارم ) رسول ( ص ) بدين كار مأمور نبوده ؛ و ( پنجم ) آنكه اين كار بدعت است .\r\nمقام اوّل ، چنان است كه خصم بر آن به چند امر احتجاج كرده است : ( يكى ) اينكه چون ما انديشيديم و پس از انديشه ما را اعتقادى پديد آمد ، علم ما به علم بودن اين اعتقاد ، يا ضرورى باشد يا نظرى ، و اوّلى باطل است زيرا انسان وقتى كه در اعتقاد خود از اين نظر كه آن اعتقاد علم است مىانديشد ، و نيز در اعتقادش به اينكه يك نصف دو است ، و يا اينكه آفتاب تابان و آتش سوزان است ، اوّلى را از دومى ضعيف‌تر مىيابد ، و اين دلالت مىكند بر اينكه راه يافتن ضعف به اوّلى و دوّمى باطل است ، زيرا سخن دربارهء اين انديشهء دوم مانند سخن گفتن در اوّلى است و از آن تسلسل لازم مىآيد و آن محال است ؛ ( دوم ) اينكه ، ما مىبينيم كه گروهى از مردم انديشيده و اجتهاد كرده‌اند ، و پس از انديشه كردنشان اعتقادى بر ايشان پديد آمده است ، و در اين جازم بوده‌اند كه آن علم بوده ، آنگاه براى ايشان يا جز ايشان ظاهر گشته است كه آن جهل بوده و لذا از آن بازگشته\r\n\r\n\r\n","description":"","footnote":"\r\n( 1 ) . مقصود ، ابو الوليد عبادة بن صامت بن قيس انصاري خزرجى ( فت ، 34 يا 38 ه . ق . ) ، صحابى موصوف به ورع ، و كسى كه در عقبه حاضر بود . و نخستين كسى است كه قضاء فلسطين يافت ، و به رمله يا بيت المقدس درگذشت ، 181 حديث از وى روايت كرده‌اند . وى از سادات صحابه بود . ابن عماد فوت او را سال 35 ه . ق . ياد كرده است ( شذرات ، 1 / 40 ؛ ابن عساكر ، تهذيب ، 7 / 214 ؛ ذهبى ، تاريخ الاسلام ، 4 / 261 ؛ زركلى ، اعلام ، 3 / 258 ) .\r\n( 2 ) . توجه كنيد كه در آغاز اين مبحث از سه مقام ياد كرده بود ، ولى تنها دو مقام را ياد كرد و شرح داد ، راست گفته‌اند كه « چون سخن را دراز كشند مقدّمات فراموش شود ! » مگر اينكه از « و امّا اخبار ، در اين باب بسيار است . . . » مقام سوم حساب شود .\r\n( 3 ) . مقصود از « خصم » ، در اينجا حشويّه ، فقيهان مخالف علم كلام و علماى ظاهر هستند .\r\n","page_name":" 20 ","page_number":24},
  {"content":"\r\n\r\nو رهايش ساخته‌اند ، و چون اين را در وقت اوّل مىبينيم ، جايز است كه اعتقاد حاصل دربار دوم نيز چنين باشد ، و بنابراين شيوه ، جزم به درستى چيزى از عقايد برآمده از فكر و نظر ممكن نيست ؛ ( سوم ) اينكه مطلوب هرگاه مشعور به باشد طلب كردن آن محال باشد ، زيرا تحصيل حاصل محال است ، و اگر مشعور به نباشد ذهن از آن غافل باشد ، و محال است كه طلب به سوى مغفول عنه متوجّه باشد ؛ ( چهارم ) اينكه علم نظر وقتى علم مفيد است كه يا ضرورى باشد يا نظرى ؛ اگر ضرورى باشد اشتراك همهء خداوندان عقل در آن واجب باشد ، و حال آنكه چنين نيست ، و اگر نظرى باشد اثبات جنس شىء به فردى از افراد آن لازم آيد ، و آن محال است زيرا نزاع چون در ماهيّت واقع شود در اين فرد نيز واقع مىشود و اثبات شىء به نفس خود لازم مىآيد و آن محال است ، زيرا از اين جهت كه آن وسيله‌يى براى اثبات است واجب است كه از پيش معلوم باشد ، و از اين حيث نيز كه مطلوب است واجب است كه از پيش معلوم باشد ، پس اجتماع نفى و اثبات لازم مىآيد و آن محال است ؛ ( پنجم ) اينكه مقدّمهء واحد نتيجه نمىدهد بلكه آنچه نتيجه مىدهد مجموع دو مقدّمه است ، و ليكن حضور دو مقدّمه به يك بار در ذهن محال است ، زيرا چون نفوس خود را تجربه مىكنيم در مىيابيم كه هرگاه خاطر خود را به سوى معلومى متوجّه سازيم در همان وقت محال است كه آن را به سوى معلوم ديگرى متوجه سازيم . و هرگاه نيز كه برخى از ايشان مسلّم داشته‌اند كه نظر فى الجمله افادهء علم مىكند و ليكن همان گروه گفته‌اند كه نظر در الهيّات فايده‌يى نمىدهد و بر آن از دو جهت احتجاج كرده‌اند : « وجه » اوّل اينكه ، حقيقت خدا به تصوّر درنمىآيد ، و هرگاه كه حقيقت متصوّر نباشد تصديق به ثبوت [ ذات 
  ] او و يا ثبوت صفتى از صفات او محال باشد . بيان نكتهء اول اين است كه آنچه نزد بشر معلوم است منزّه بودن واجب الوجود از حيّز و جهت است ، و موصوف بودن او به علم و قدرت . امّا وجوب و تنزيه قيدى سلبى است و حقيقت آن نفس اين سلب نيست ، پس علم به اين سلب علم به حقيقت او نيست ، و امّا موصوف بودن به علم و قدرت عبارت از انتساب ذات او بدين صفات است ، و ذات او نفس اين انتساب نيست ، پس علم بدين انتساب علم به ذات او نيست ؛ بيان دوم اين است كه تصديق موقوف بر تصوّر است ، و هرگاه تصوّر نباشد تصديق ممتنع باشد ، و نمىگويند كه ذات متعال او متصوّر به حسب حقيقتى است كه مخصوص او است ، بلكه مىگويند ذات او متصوّر به حسب لوازم آن است ، و مقصود از اين بيان آن است كه ما مىدانيم كه او چيزى هست كه لازمهء آن وجوب و تنزيه و دوام است ، و از آن بر اين متصور حكم مىكنيم . حال گوييم : يا مىتوان گفت كه اين امور معلوم يا نفس ذات است\r\n\r\n","description":"","footnote":"","page_name":" 21 ","page_number":25},
  {"content":"\r\n\r\nيا امورى است كه خارج از ذات است . و چون هرگز ذات را نمىتوانيم بدانيم براى ما ممكن نيست بدانيم كه آن ذات بدين صفات موصوف است ، و اگر تصوّرى كه شرط اسناد اين صفات به ذات او است خود باز تصورى به حسب صفات ديگر است ، آنگاه سخن دربارهء آن نيز مانند سخن در مورد اول باشد و تسلسل لازم مىآيد و آن محال است ؛ « وجه » دوم اين است كه ظاهرترين چيزها نزد ما جان‌هاى ما و حقيقت ماست كه بدان با گفتن « انا » يا « من » اشاره مىكنيم ، و حال آنكه مردم در ماهيّت آنچه با « انا » بدان اشاره مىشود به حيرت افتاده‌اند : يكى از آنها مىگويد كه اين حقيقت همين « بنيهء » [ محسوس 
  ] است ، ديگرى مىگويد كه « مزاج » است ، سومى گويد برخى از « اجزاى داخل » در اين بنيه است ، و سرانجام چهار مىگويد چيزى است « نه داخل اين بدن و نه خارج از آن » . پس چون حال در ظاهرترين اشياء چنين باشد گمان تو در باب دورترين چيزها به مناسبت از ما و از احوال ما ، چگونه باشد .\r\nمقام دوم : و آن اين است كه نظر مفيد علم براى ما مقدور نيست ، و بر آن از چند جهت احتجاج كرده‌اند : « اول » اينكه تحصيل تصوّرات مقدور نيست پس تصديقات بديهى نيز مقدور نمىتواند باشد . و لذا همهء تصديقات نيز مقدور نباشد ، و اينكه گفتيم تصوّرات نامقدور است براى اين است كه طالب تحصيل آن اگر بدانها عارف باشد طلب آنها از سوى او محال باشد زيرا تحصيل حاصل محال است ، و اگر از آنها غافل بوده باشد ، باز طالب بودن او مر آنها را محال باشد زيرا كسى كه از چيزى غافل باشد طالب آن نباشد . و اگر بگويند چرا روا نيست كه از يك جهت معلوم و از جهت ديگرى مجهول باشد ؟ گوييم براى آنكه وجهى كه تصديق كنند به اينكه معلوم است غير از وجهى است كه تصديق كنند به اينكه آن غير معلوم است ؛ و گرنه ، نفى و اثبات بر يك چيز صدق كرده باشد و آن محال است ، و در آن زمان گوييم كه طلب وجه معلوم به سبب محال بودن تحصيل حاصل محال است و وجهى هم كه غير معلوم است طلب آن براى اين محال است كه مغفول عنه مطلوب نباشد ؛ و براى اين گفتيم كه تصوّرات چون غير كسبى باشند كسبى بودن تصديقات بديهى محال است ، چه در زمان حضور اين دو طرف موضوع و محمول در ذهن ، از قضيّهء بديهيّه ، يا چنان باشد كه از مجرّد حضور آن دو جزم ذهن به اسناد يكى به ديگرى به نفى يا اثبات لازم مىآيد ، يا لازم نمىآيد ، اگر لازم نيايد قضيّه بديهى نيست بلكه مشكوك است ، ولى اگر لازم آيد تصديق زمان حضور اين دو تصوّر واجب الحصول باشد و زمان حضور نداشتن آن دو ممتنع الحصول . و آنچه نفيا و اثباتا با آنچه به نفى يا اثبات مقدور نيست ، واجب الدوران باشد ، نيز واجب است كه چنين باشد ، پس ثابت شد\r\n\r\n","description":"","footnote":"","page_name":" 22 ","page_number":26},
  {"content":"\r\n\r\nكه تصديقات بديهى غير كسبى هستند ؛ امّا اينكه گفتيم اين تصديقات هرگاه كسبى نباشند چيزى از تصديقات كسبى نباشد ، براى اين است كه تصديقى كه بديهى نيست ، ناچار بايد نظرى باشد پس جز اين نيست كه يا در زمان حضور اين تصديقات بديهى واجب اللزوم باشد يا نباشد ، پس اگر با حضور آنها واجب اللزوم باشد از صدق اين مقدّمات صدق آن مطلوب لازم نمىآيد ، پس اين استدلال يقينى نباشد بلكه يا ظنّى باشد يا اعتقادى تقليدى ، ولى اگر واجب باشد اين نظريّات با آن قضاياى ضرورى ، نفيا و اثباتا ، واجب الدّوران باشد ، از اينجا واجب مىآيد كه چيزى از اين نظريّات اصلا براى بنده مقدور نباشد ؛ « دوّم » اينكه انسان بر داخل كردن شىء در وجود قادر باشد اگر براى او ممكن باشد كه اين مطلوب را از غير آن تميز دهد ، و همانا علم از جهل به مطابق بودن با معلوم متمايز مىگردد نه با مجهول ، و اين را وقتى مىتواند بداند كه معلوم را چنان كه هست بداند ، پس در اين صورت ايجاد علم بدان شىء براى او ممكن نباشد مگر زمانى كه بدان شىء عالم باشد ، امّا اين امر بدليل استحالهء تحصيل حاصل محال است ، پس واجب مىآيد كه بنده به ايجاد علم و يا به طلب كردن آن تمكّنى نداشته باشد ؛ « سوّم » اينكه موجب براى نظر ، يا ضرورت عقل است ، يا نظر است ، يا سمع . و اوّلى باطل است زيرا عقل در امر ضرورى اشتراط نيابد ، و وجوب فكر و نظر چنين نيست ، بلكه بيشتر عاقلان آن را قبيح مىشمارند ، و مىگويند بيشتر اوقات آن دو خداوند خود را به جهل مىرسانند ، پس احتراز از آن واجب باشد ، دومى نيز باطل است ، زيرا هرگاه علم به وجوب آن نظرى باشد ، و در اين صورت علم به وجوب نظر پيش از نظر او را ممكن نباشد ، بس تكليف او بدان تكليف ما لا يطاق باشد ، و امّا پس از نظر ، نظر كردن او را ممكن نباشد ، زيرا در آن فايده‌يى نباشد ، سوّمى نيز باطل باشد زيرا پيش از نظر به معرفت وجوب نظر قادر نبوده باشد ، و پس از نظر نيز ايجاب آن او را به سبب نبودن فايده ممكن نباشد ، و چون اين اقسام باطل شد . نفى وجوب ثابت مىگردد .\r\nمقام سوّم : و آن اين است كه به فرض مفيد بودن براى علم و مقدور بودنش براى مكلّف ، از خدا قبيح است كه مكلّف را بدان مأمور سازد ، و بيان آن از چند وجه است :\r\n( يكى ) اينكه نظر در بيشتر كارها خداوند آن را به جهل رهنمون مىشود ، و هركس بدان اقدام كند به امرى اقدام مىكند كه غالبا به جهل مىانجامد ، و هر چيزى كه اين چنين باشد قبيح است ، پس واجب مىكند كه انديشه كردن قبيح باشد ، و خداى تعالى به قبيح امر نمىكند ؛ ( دوم ) اينكه هر كدام از ما ، با آنچه از نقص و ضعف خاطر در او هست و با آن همه شبهه‌هاى بسيار و متعارض كه به دو دست مىدهد ، روا نباشد كه در تمييز ميان\r\n\r\n","description":"","footnote":"","page_name":" 23 ","page_number":27},
  {"content":"\r\n\r\nحقّ و باطل بر خويشتن اعتماد كند . و چون مىبينيم كه ارباب مذاهب هر يك ادّعا مىكند كه حقّ به دست او است ، و باطل با دشمن او است ، آنگاه وقتى كه تعصّب و لجاجت را به يك سو مىنهند و انصاف مىدهند در مىيابند كه كلمات آنها متعارض بوده ، و همين دلالت بر ناتوانى عقل از ادراك اين حقايق مىكند ؛ ( سوم ) اينكه اگر مدار دين بر نظر در حقايق دلايل باشد واجب مىآيد كه هيچ انسانى يك ساعت بر ايمان استوار نباشد ، زيرا خداوند نظر چون مقدّمه‌يى از مقدمات دليل دين به خاطرش خطور كند ، به سبب همين سؤال در آن مقدّمه شك مىكند ، و چون يكى از مقدّمات دليل مشكوك فيه شود ، نتيجه ظنّى مىگردد ، زيرا مظنون افادهء يقين نمىكند ، و لذا لازم مىآيد كه انسان هر ساعتى ، به سبب هر چه از سؤالات و مباحث به خاطرش مىگذرد ، از دين خارج گردد ؛ ( چهارم ) اينكه در زبان‌ها مشهور شده است كه « هركس به كيميا طلب مال كند ، مفلس و بىمايه شود ؛ و هركس دين را به علم كلام بجويد ، زنديق گردد « 1 » » ، و اين دلالت مىكند كه فتح باب در اين باره روا نيست .\r\nمقام چهارم : اين است كه به فرض نظر كردن و انديشيدن در نفس خود قبيح نباشد ،\r\n\r\n\r\n","description":"","footnote":"\r\n( 1 ) . اصل اين سخن از ابو يوسف ( 113 - 182 ه . ق ) شاگرد ابو حنيفه است ، و در آنجا به جاى كلام فلسفه دارد ، و آن درست مىنمايد :\r\n« قال ابو يوسف القاضى : ثلاثة لا يسلمون من ثلاثة : من طلب الدين بالفلسفة لم يسلم من الزّندقة ، و من طلب المال بالكيمياء لم يسلم من الافلاس ، و من طلب غرائب الحديث لم يسلم من الكذب » ( ابن عبد ربّه ، العقد الفريد ، 2 / 208 ) . امّا به صورت متن ثعالبى ( التمثيل و المحاضره ، 168 ، حلو ) ياد كرده است « من تتّبع غرائب الحديث كذّب ، و من طلب الدّين بالكلام تزندق ، و من طلب المال بالكيمياء افلس » . در اين باره ، شعر شاعران و تعريض فقيهان و قاريان بسيار است . به شعر زير توجّه كنيد از امام ابو محمّد عبد اللّه بن على بغدادى حنبلى ( 564 - 541 ه . ق ) كه در آن فقه و نحو و حديث را ستوده و علم كلام را نكوهيده است ( ابن عماد ، شذرات ، 4 / 129 ) :\r\n الفقه علم به الاديان ترتفع * و النّحو عزّ به الانسان ينتفع \r\n ثمّ الحديث اذا ما رمته فرج * من كلّ معنى به الانسان يبتدع \r\n ثمّ الكلام فذره فهو زندقة * و خرّقه فهو خرق ليس يرتفع ! \r\nهمين بدبينى دربارهء فلسفه نيز آشكار بود . ابو الفتح بستى ( فت ، 401 ه . ق ) مىگويد ( - ثعالبى ، يتيمة الدهر ، 4 / 314 ، محمد محيى الدين عبد الحميد ) :\r\n خف اللّه و اطلب هدى دينه * و بعدهما فاطلب الفلسفه \r\n لئلّا يغرّك قوم رضوا * من الدّين بالزّور و الفلسفه \r\n ودع عنك قوما يعيدونها * ففلسفة المرء فلّ السفه ! \r\nو شاعر فارسى اشاره به همين نكته كردد آنجا كه مىگويد :\r\n نامِ رومىّ حكمتِ حُكَما * اوّلش فَلّ و آخِرش سَفَه است ! \r\n","page_name":" 24 ","page_number":28},
  {"content":"\r\n\r\nو ليكن ما اقامهء دليل مىكنيم بر اينكه خدا و رسول او بدين كار دستورى نداده‌اند ، و آنچه بر اين دلالت مىكند اين است كه اين مطالب از دو حال بيرون نيست : يا چنان است كه علم به دلايل آن علمى ضرورى است و از فراگرفتن و استفاده بىنياز است ، و يا اينكه چنين نيست ، بلكه در تحصيل آن به تأمّل و تدبّر و استفاده احتياج است ، و اوّلى باطل است ، و گرنه واجب مىآمد كه اين علم براى انسان ، جز پس از ممارست شديد و مباحثهء بسيار ، حاصل نيايد ، پس اگر دين بر پايهء آن باشد ، واجب مىآيد كه رسول ( ص ) به درستى اسلام مرد حكم نكند مگر پس از آنكه از وى از اين مسائل بپرسد ، و او را در شناخت اين دلايل ، به استقصاء بيازمايد ، و اگر رسول اكرم اين كار را انجام داده بود البتّه شهرت مىيافت ، و چون شهرت نيافته ، و بلكه مشهور منقول به تواتر ، از وى اين است كه به اسلام كسى حكم مىكرد كه به ضرورت مىدانست كه از اين امور چيزى به خاطر او نگذاشته است ، درمىيابيم كه اين كار يعنى نظر و انديشه در درستى دين اعتبارى ندارد . و اگر بگويند معرفت اصول دلائل براى بيشتر خردمندان حاصل است ، آنچه مورد نياز است تدقيق در دفع سؤال‌ها و جواب دادن از شبهه‌هاست و اين در صحّت اصل دين غير معتبر است ، گوييم اين ضعيف است زيرا دليل البتّه قبول زياده و نقصان نمىكند ، و اين به دليل آن است كه هرگاه دليل مبنى بر ده مقدّمه باشد ، اگر مرد به درستى اين مقدّمات جازم باشد به دليل مذكور چنان معرفتى دارد كه افزودن بر آن ممكن نيست ، زيرا آنچه بر اين دهگانه افزون است اگر در تحقّق اين دليل معتبر باشد قول ما باطل مىشود كه گفتيم اين دليل تنها مركّب از ده جزء بود ، و اگر معتبر نباشد ، علم بدان به افزونى چيزى در دليل علم نباشد ، بلكه علم جداگانه و منفصلى باشد . پس بدين بيان ثابت شد كه دليل نيز نه زيادت و نه نقصان مىپذيرد ، زيرا اگر نه جزء آن يقينى باشد و مقدّمهء دهم ظنّى باشد يقينى بودن مطلوب محال باشد ، زيرا چيزى كه مبتنى بر ظنّى است سزاوارتر اين است كه ظنّى باشد ، پس بدين بيان ثابت شد كه دليل زيادت و نقصان نمىپذيرد و به بطلان آن اين سؤال نيز باطل مىگردد . مثال آن اين است كه اگر انسان پديد آمدن باران و رعد و برقى را پس از آنكه هوا روشن بوده ، ببيند ، مىگويد سبحان اللّه ! حال از مردم كسى هست كه مىگويد : اينكه او سبحان اللّه مىگويد دلالت بر اين مىكند كه او خدا را به دليل خود شناخته است ، و اين باطل است ، زيرا او زمانى عارف به خدا هست كه به دليل بشناسد كه اين حادث ناچار مؤثّرى دارد ، پس از آن به دليل بشناسد كه محال است مؤثّر در آن كسى جز خداى تعالى باشد ، و اين مقدّمهء دوم تنها زمانى مستقيم و استوار تواند بود كه به دليل دانسته باشد كه اسناد اين حادثه به سپهر و اختران و طبيعت\r\n\r\n","description":"","footnote":"","page_name":" 25 ","page_number":29},
  {"content":"\r\n\r\nو علّت موجبه محال است . امّا اگر بطلان اين را به دليل نشناخته باشد بدين مقدّمهء دوم بدون دليل معتقد شده است . پس مقدّمه تقليدى خواهد بود و آن چيزى هم كه بر آن بنا شده تقليدى خواهد بود نه يقينى ، پس بدين بيان فساد آنچه شما بيان كرديد ثابت شد .\r\nمقام پنجم : اين است كه گوييم اشتغال به علم كلام بدعت است ، و دليل بر آن قرآن و خبر و اجماع و قول سلف و حكم است . اما دليل قرآن اين است كه خداى تعالى مىگويد  « ما ضَرَبُوهُ لَكَ إِلَّا جَدَلًا بَلْ هُمْ قَوْمٌ خَصِمُونَ »  ( زخرف ، 43 / آيهء 58 ) كه جدل را نكوهيده است ، باز همو گويد  « وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ »  ( انعام ، 6 / 68 ) : گويند بدين ترتيب خدا به اعراض از ايشان زمان فرو رفتن در آيات خداى تعالى دستور مىدهد ؛ امّا خبر نيز قول آن حضرت است كه « تفكّروا فى الخلق و لا تفكّروا فى الخالق » « 1 » ، و باز آن حضرت مىگويد « عليكم بدين العجائز » « 2 » ، و نيز مىگويد « اذا ذكر القدر فأمسكوا » « 3 » ؛ و امّا اجماع چنين است كه هيچ‌يك از صحابه دربارهء اين علم سخن نگفته‌اند پس بدعت است و حرام باشد . امّا اينكه صحابه دربارهء آن تكلّم نكرده‌اند ظاهر است ، چه از يكى از آنان نقل نكرده‌اند كه خود را مشغول و درگير استدلال دربارهء اين چيزها كرده باشند ، بلكه از شديدترين مردم در انكار بر كسى بودند\r\n\r\n\r\n","description":"","footnote":"\r\n( 1 ) . اين حديث و شرح آن پيش از اين گذشت . اين حديث را ابو الحسن ورّام بن ابى فراس مالكى اشترىّ ( فت ، 605 ه . ق . ) با تفصيلى بيشتر به صورت زير آورده است « قال ابن عبّاس ( رض ) : خرج رسول اللّه ذات يوم على قوم يتفكّرون فقال : ما لكم تتكلّمون فقال نتفكّر فى خلق اللّه عزّ و جلّ ، فقال : و كذلك فافعلوا تفكّروا فى خلقه و لا تتفكّروا فى ذاته » ( تنبيه الخواطر و نزهة النواظر ، 1 / 250 ، بيروت ، 1376 ه . ق ) .\r\n( 2 ) . شما را باد دين پيرزنان ، حديث را غزّالى در احياء علوم الدين ( 3 / 57 ) آورده . قاوقچى در اللؤلؤ المرصوع ( 51 ، آستانه ) آن را موضوع و بىاساس شمرده است . ولى زبيدى دربارهء آن بحثى مفيد و عالمانه كرده و بر صحّت آن شواهدى ياد كرده ( اتّحاف السادة المتقين ، 7 / 376 ) است . در مقدّمهء جلد اول ياد كرده‌ايم كه امام فخر رازى پس از سير مراحل علمى سرانجام در معرفت ذات بارى به همين نتيجه رسيده است كه « من كان على دين العجائز فهو الفائز » چه ، عجوزه‌يى چرخهء خود را حركت داد و گفت جايى كه اين چرخه بىمحرّكى حركت نكند چگونه چرخ بدين عظمت بىمحرّك و صانعى حركت مىكند . مولانا در اين معنى گويد ( مثنوى ، 6 / 667 ، علاء ) :\r\n خُرّم آن كاين عجز و حيرت قُوت اوست * در دو عالَم خُفته اندر ظِلّ دوست \r\n- -\r\n هم در اوّل عجز خود را او بديد * مُرده شد دين عجايز برگُزيد . \r\nو نظامى مىگويد ( ليلى و مجنون ، 7 ، وحيد ) :\r\n از آن چرخه كه گرداند زن پير * قياسِ چرخ گردنده همىگير \r\n بلى در طبع هر داننده‌يى هست * كه با گردنده گرداننده‌يى هست \r\n( 3 ) . سيوطى ، جامع صغير ، 1 / 227 ؛ عنصر المعالى ( قابوس‌نامه ، 127 ، سعيد نفيسى ) كه حديث را به شيوه‌يى لطيف تفسير كرده است .\r\n","page_name":" 26 ","page_number":30},
  {"content":"\r\n\r\nكه در آن خوض مىكرده است . و چون اين ثابت شد ثابت مىشود كه آن بدعت است و هر بدعتى ، به اتّفاق ، حرام است ؛ امّا اثر « 1 » ، چنين است كه مالك بن انس « 2 » گفت « ايّاكم و البدع » از بدعت‌ها پرهيز كنيد ، گفتند : يا ابا عبد اللّه بدع چيست ؟ گفت « اهل البدع الّذين يتكلّمون فى اسماء اللّه و صفاته و كلامه و لا يسكتون عمّا سكت عنه الصّحابة و التابعون » اهل بدعت‌ها كسانى هستند كه در نام‌ها و صفات و كلام خدا سخن مىگويند و از آنچه صحابه و تابعان از گفتار دربارهء آنها خاموش مانده بودند سكوت اختيار نمىكنند . و از سفيان بن عيينه « 3 » دربارهء كلام پرسيدند گفت : « اتّبع السّنّة و دع البدعة » از سنّت پيروى كن و بدعت را رها كن . و شافعى - رضى اللّه عنه - گفته است : « اگر خدا بنده را به هر گناهى جز شرك گرفتار سازد بهتر از آن است كه او را به چيزى از كلام گرفتار كند » . و همو گفته است كه : « اگر كسى كتاب‌هاى علمى خود را براى ديگرى وصيّت كند . و در آنها كتابهاى كلام نيز باشد ، اين كتاب‌ها در وصيّت داخل نباشد » ؛ و اما حكم ، و آن چنين است كه اگر [ مالى 
  ] را براى دانشمندان وصيّت كند ، متكلّم در آن وصيّت داخل نباشد ، و خدا داناتر است . و اين مجموع كلام طاعنان در نظر و استدلال است .\r\n* * * جواب اين است كه گوييم : امّا شبهه‌هايى كه بدان متمسّك شده‌اند در اينكه نظر افادهء علم نمىكند ، همه فاسد است ؛ زيرا شبهه‌هايى كه ياد كرده‌اند ضرورى نيستند بلكه نظرى هستند ، چه آن جماعت همهء انديشه و نظر را به برخى از انواع آن باطل ساخته‌اند و آن متناقض است ؛ و امّا شبهه‌هايى كه بدان تمسّك جسته‌اند در اينكه نظر غير مقدور و ناممكن است ، آنها نيز فاسد است ، زيرا ايشان در استخراج اين شبهه‌ها مختارند « 4 » ، پس اينكه مىگويند اين شبهه‌ها اختيارى نيست باطل مىگردد ؛ و امّا شبهه‌هايى كه بدان تمسّك جسته‌اند در اينكه تعويل بر نظر قبيح است همه متناقض است ، زيرا از اعتقاد بدان لازم مىآيد كه همين شبهه‌هايى نيز كه خود ايشان ايراد كرده‌اند قبيح و ناپسنديده باشد ؛ و امّا شبهه‌هايى كه بدان تمسّك جسته‌اند در اينكه رسول اكرم ( ص ) بدان نفرموده است ، آن نيز باطل است ، زيرا ما بيان داشتيم كه همهء پيامبران هرچه آورده‌اند جز براى\r\n\r\n\r\n","description":"","footnote":"\r\n( 1 ) . « اثر » در اينجا بيشتر به معنى سخن صحابه و تابعين است .\r\n( 2 ) . مالك بن انس ( 93 - 179 ه . ق ) يكى از ائمّهء اربعهء برادران سنّى .\r\n( 3 ) . درباره سفيان بن عيينهء كوفى ( 170 - 198 ه . ق ) از تابعان .\r\n( 4 ) . يعنى اين شبهات را به اختيار و نظر خود استنباط كرده‌اند ، و اين كار با ادّعاى نامقدور و ناممكن بودن نظر و استدلال منافات دارد .\r\n","page_name":" 27 ","page_number":31},
  {"content":"\r\n\r\nدستور به نظر و استدلال نيست . و اما اينكه خداى تعالى مىگويد  « ما ضَرَبُوهُ لَكَ إِلَّا جَدَلًا »  ، آن را بايد حمل بر جدل باطل كرد تا بتوان ميان آن و آيهء ديگر كه مىگويد  « وَ جادِلْهُمْ بِالَّتِي هِيَ أَحْسَنُ »  ( نحل ، 16 / آيهء 125 ) توفيق داد ؛ و امّا اينكه مىگويد « و چون بينى كسانى را كه در آيات ما خوض مىكنند از آنان روى بگردان » ( انعام ، 6 / آيهء 68 ) جوابش اين است كه خوض ، نظر نيست ، بلكه خوض در چيزى عبارت از لجاج و سخت‌سرى است « 1 » ؛ و امّا اينكه آن حضرت ( ص ) مىگويد « در آفريده بينديشيد » ، همين خود امر به نظر است تا از آن معرفت آفريدگار استفاده شود و همين مطلوب ماست ؛ و اما اينكه آن حضرت ( ص ) مىگويد « بر شما باد دين پيرزنان » مراد از آن ، چنان كه گفته‌ايم ، جز اين نيست كه همهء كارها را به خداى تعالى واگذارند و در همهء كارها بر خدا اعتماد كنند ؛ و امّا اينكه مىگويد « چون قدر ياد شود از سخن گفتن بازايستيد » ، ضعيف است ، زيرا كه نهى جزئى افادهء كلّى نمىكند ؛ و امّا اجماع ، گوييم اگر بدان اين خواهيد كه صحابه الفاظ متكلّمان را به كار نبرده‌اند آن را مسلّم مىداريم ، امّا از آن قدح در علم كلام لازم نمىآيد ، چه ايشان الفاظ فقيهان را نيز به كار نبرده بودند و از آن البتّه قدح در فقه لازم نمىآيد ، امّا اگر اين خواهيد كه ايشان خداى تعالى و رسول او را به دليل نشناختند سخن بسيار ناپسنديده‌يى گفته‌ايد ؛ امّا تشديد و سخت‌گيرى پيشينيان نيكوكار را دربارهء كلام بايد بر اهل بدعت حمل كرد « 2 » ؛ و اما مسألهء وصيّت معارض است با اينكه اگر او كسى را وصيّت كرده باشد كه به ذات خدا و صفات او و افعال او و پيامبران و رسولان او عارف باشد ، فقيه در آن وارد نباشد ، و نيز بدين دليل كه مبناى وصيّت‌ها بر عرف است . و اين پايان اين مسأله است ، و خدا داناتر است . »\r\n\r\n2 . تعريف علم كلام\r\nعلم كلام ، يا علم اصول دين ، يا فقه اكبر ، « 3 » يا علم نظر « 4 » و استدلال دينى و يا علم توحيد و صفات ، عبارت از علمى است كه به وسيلهء آن به احوال مبدأ و معاد بر طبق\r\n\r\n\r\n","description":"","footnote":"\r\n( 1 ) . الخوض من الكلام : ما فيه الكذب و الباطل ، و فى التّنزيل العزيز :  وَ إِذا رَأَيْتَ الَّذِينَ يَخُوضُونَ فِي آياتِنا  اى يتكلّمون فيها بالكذب و بالباطل ( لسان ، « خوض » ) .\r\n( 2 ) . دربارهء اين موضوع ، - به رسالهء « استحسان الخوض فى علم الكلام » ابو الحسن على بن اسماعيل اشعرى ( فت ، 330 ه . ق ) چاپ حيدرآباد ، 1344 ه . ق . كه در آنجا از همهء اين ايرادها و انتقادها به شيوه‌يى منطقى و استوار پاسخ داده است .\r\n( 3 ) . « علم الكلام و هو علم اصول الدّين ، و يسمّى بالفقه الاكبر ايضا » ( كشّاف ، 1 / 87 ) .\r\n( 4 ) .\r\n از بُتان « آن » طَلَب ار حُسن‌شناسى اى دل * كاين كسى گفت كه در علم نَظَر بينا بود \r\n","page_name":" 28 ","page_number":32},
  {"content":"\r\n\r\nقانون اسلام آگاهى مىتوان يافت . در اين تعريف ، مقصود از مبدأ و احوال آن خداى تعالى و صفات اوست ، و علم به آن يعنى علم به وجود او و صفات او از روى برهان دينى و بر طبق عقايد اسلامى ، نه علم به ذات خدا ، كه آگاهى بر آن براى بشر ممكن نيست . و نيز قيد « قانون اسلام » « 1 » در تعريف براى آن است كه حدود فلسفه و كلام را از هم ممتاز كنند چه متكلّمان نيز چون فيلسوفان بيشتر اوقات به كائنات و احوال آن استدلال مىكنند . فيلسوف به جسم طبيعى نظر مىكند كه جزئى از طبيعت است ، امّا نظر او با نظر متكلّم فرق دارد و فارغ از اين است كه به وجود آفريدگار و صانع جهان دلالت مىكند يا نه ؛ همچنين فيلسوف در جسم نظر مىكند و نظر و بحث او مربوط به وجود مطلق و توابع آن است ، در صورتى كه متكلّم از اين حيث نظر مىكند كه بر وجود موجود عالم استدلال كند . و فى الجمله موضوع علم كلام نزد اهل آن عبارت است از عقايد ايمانى كه از سوى شريعت صحيح فرض شود ، به نحوى كه با دلايل عقلى هم به صحّت آن استدلال توان كرد ؛ زيرا به نظر متكلّمان هرچه را كه عقل به صحّت آن حكم كند شرع نيز بدان حكم مىكند . « 2 »\r\nهمچنين بايد در نظر داشت كه علم كلام را در آغاز « الفقه الاكبر » نيز مىگفته‌اند ، و هر چند علم كلامى كه امثال ابو حنيفه و پيروان او چون ابو يوسف و شافعى و برخى از شاگردان بزرگ او بدان مىپرداخته‌اند ، علم كلام به معنى متعارف آن نبوده است ، امّا مباحث عمده يا ريشه‌هاى عمدهء اين مباحث را در فقه اكبر بحث مىكرده‌اند كه از جمله شامل اصول عقايد بوده است ، و بحث در فروع دين را « الفقه الاصغر » مىدانسته‌اند . « 3 »\r\nدر آغاز بحث گفتيم كه گاه مباحث فلسفه و كلام به هم نزديك مىشد و برخى آن دو را يك علم مىپنداشتند ، دليل اين مطلب آن است كه : اثبات وجود خدا احتياج به اثبات حدوث اجسام ، و تقسيم موجودات به جوهر و عرض ، و بيان اقسام مقولات ، و نيز بيان احتياج حادث و معلول به محدث و علّت داشته است ، موضوعات مسائل علم كلام در اين قسمت ناچار همان موضوعات فلسفهء الهى و ما بعد الطّبيعهء فيلسوفان و حكيمان\r\n\r\n\r\n","description":"","footnote":"\r\n( 1 ) . جرجانى ، تعريفات ، 162 « الكلام علم يبحث فيه عن ذات اللّه و صفاته و احوال الممكنات من المبدإ و المعاد على قانون الاسلام ، و القيد الاخير لاخراج العلم الالهىّ للفلاسفة » .\r\n( 2 ) . اشاره است به قاعدهء معروف كه ميان متكلّمان و اصوليان شايع است و مىگويند « كلّ ما حكم به العقل حكم به الشّرع و كلّ ما حكم به الشّرع حكم به العقل » ( - ايوان كيفى ، فصول غرويّه ، 2 / 75 ، چاپ سنگى ) .\r\n( 3 ) . دائرة المعارف اسلام . مادّهء  « Kalam »  ، 4 / 469 و ما بعد ، چاپ جديد ؛ قاضى عبد الجبّار همدانى ، المغنى ، 7 / 179 .\r\n","page_name":" 29 ","page_number":33},
  {"content":"\r\n\r\nمىشود . جز اين كه فلسفهء ما بعد الطّبيعهء مسلمين مدّعى بود كه مسائل مذكور را آزادانه و بىپاىبندى به عقيده‌يى از عقايد يا دينى از اديان بحث مىكند ، امّا در عمل ناچار بود كه موضوعات فلسفى را نيز چنان طرح و بحث كند كه دست كم در ظاهر با عقايد اسلامى منافات نداشته باشد ( هر چند در اين كار چندان توفيقى نيافته است ، به ويژه در مباحثى چون حدوث و قدم عالم و معاد جسمانى و علم خداوند به موجودات ) . « 1 »\r\n\r\n3 . موضوع علم كلام .\r\nعلم كلام ، علاوه بر موضوعات فلسفهء طبيعى و ما بعد الطبيعى ، در موضوعاتى هم كه تنها جنبهء دينى دارد بحث مىكند ، مانند اثبات لزوم نبوّت به طور كلّى ( نبوّت عامه ) ، و نبوّت خاصه ( نبوّت پيامبر اكرم ) ، و بحث در مسألهء امامت ، و بحث در مسائل جبر و اختيار ( جبر و قدر دينى « 2 » ، نه جبر علمى و عليّ يا « دترمينيزم » ) ، « 3 » و عدل خدا ، و بحث در كلام اللّه و قديم يا مخلوق بودن آن ، و اثبات معاد ، كه فلسفهء ما بعد الطّبيعه معمولا از آن بحثى نمىكند مگر به طور استطراد ، و براى نشان دادن اين كه ميان فلسفه و عقايد دينى منافاتى وجود ندارد ، تا از گزند اهل تعصّب دور بماند .\r\n\r\n4 . وجه تسميهء علم كلام .\r\nبايد در نظر داشت كه علم كلام از آغاز به صورت يك علم منظّم و با تعريف خاصّ و مسائل و موضوعات خاصّ خود وجود نداشته است ، بلكه در آغاز صرفا بحث‌هايى در مسائل اعتقادى ، مخصوصا توحيد يعنى ذات و صفات خدا ( به ويژه اراده ، علم ، سمع و بصر ) ، ايمان و صاحب گناه كبيره ، جبر و اختيار و جز اين‌ها بود ، و اين مطلب از وجه تسميهء حقيقى آن به علم كلام آشكار مىگردد . زيرا اگر كسى در يكى از اين مسائل اعتقادى از قبيل فعل انسان يا ارتكاب كبيره بحث مىكرد مىگفتند « تكلّم فى الفعل . . . » يا « تكلّم فى الكبيرة . . . » دربارهء فعل و يا دربارهء گناه كبيره سخن گفت . و چون بيشتر بحث در برابر كسى بود كه با عقيدهء گوينده مخالف بود ، كار به استدلال و جدل و مناظره و گاه به مشاجره مىانجاميد . بنابراين ، كسى كه در امور اعتقادى بحث و استدلال مىكرد متكلّم خوانده مىشد ، و از همين جا خود بحث و جدل و استدلال در امور اعتقادى و اصول\r\n\r\n\r\n","description":"","footnote":"\r\n( 1 ) . چنان كه غزّالى در تهافت الفلاسفه ، در اين مباحث ، فيلسوفان را صريحا تكفير مىكند !\r\n( 2 ) .  Fatalism \r\n( 3 ) .  Derterminism . )  حتميّت - ) .\r\n","page_name":" 30 ","page_number":34},
  {"content":"\r\n\r\nدينى را كلام مىناميدند . روى هم رفته در وجه تسميهء اين علم به كلام پنج قول گفته‌اند كه آن‌ها را فهرست‌وار ياد مىكنيم :\r\n1 . كلام صيغه‌يى است عربى براى ناميدن علمى يونانى . اعراب قديم ، علم جدل يونانيان را منطق ناميدند ، و منطق از نطق مىآيد ، و نطق كلام است . پس معلوم مىشود كه علم كلام و علم منطق يك چيزاند . « 1 »\r\n2 . برخى گفته‌اند علم كلام را از آن سبب كلام ناميده‌اند كه اصحاب آن در مسائلى تكلّم كرده‌اند كه گذشتگان در آن باب تكلّم نكرده‌اند . « 2 » و ليكن بايد دانست كه در اين قول اگر چه وصف كلام درست مىنمايد ، ولى محتواى درستى براى علت تسميه ياد نشده است .\r\n3 . عدّه‌يى از دانشمندان بزرگ و مورّخان بدين عقيده‌اند كه اين علم را كلام از آن روى خوانده‌اند كه اصحاب آن « در كلام اللّه » اختلاف كرده‌اند كه : آيا قديم و ازلى است و يا مخلوق و حادث زمانى .\r\nو اين مسأله يعنى خلق قرآن سخت معروف است و از مسائل نسبة پيچيدهء كلامى ، و بسيارى از ذهن‌ها را پريشان كرده و مايهء زحمت و رنج خلق كثيرى گشته است ، چنان كه بيان خواهد شد . غالب دانشمندان اسلامى اين وجه تسميه را بيشتر پسنديده‌اند . مثلا ابن خلّكان در ترجمهء ابو الحسين بصرى متكلّم ( وفات ، 436 ه . ق . ) از قول سمعانى صاحب الانساب در وجه تسميهء كسى كه به كلام مشغول است - به متكلّم - ، چنين آورده است : « واژه متكلّم ، بر كسى اطلاق مىشود كه علم كلام را مىداند ، و آن علم اصول دين است ، و براى اين آن را كلام ناميده‌اند كه نخستين خلافى كه در دين ظاهر شد دربارهء كلام خدا بود كه آيا مخلوق است يا غير مخلوق ؟ پس مردمان در اين باره سخن پيوستند ( و تكلّم كردند ) ، و از اين روى اين علم اختصاصا كلام نام گرفت ، هر چند كه همهء علوم را به وسيلهء كلام تفسير و تعبير مىكنند . » « 3 »\r\nدانشمندان جديد ( و به ويژه اروپاييان ) اين وجه تسميه را چندان استوار نمىدارند و از جمله گويند بحث در كلام اللّه مهم‌ّترين و نخستين مسألهء اين فنّ نبوده است ، و تنها در روزگار مأمون و معتصم به صورت مسألهء جدّى درآمد ، و حال آن كه حدود صد سال پيش از آن كسانى دربارهء مسائل مهم‌ّتر كلام از قبيل جبر و اختيار ، و مقام انجام‌دهندگان\r\n\r\n\r\n","description":"","footnote":"\r\n( 1 ) . يازجى و كرم ، اعلام الفلسفة العربيّة ، 114 ، بيروت ، 1965 .\r\n( 2 ) . تهانوى ، كشّاف ، 1 / 23 - 24 .\r\n( 3 ) . وفيات الاعيان ، 2 / 55 ، چاپ تهران .\r\n","page_name":" 31 ","page_number":35},
  {"content":"\r\n\r\nگناهان بزرگ و ذات و صفات خدا بحث كرده‌اند . « 1 »\r\n4 . برخى نيز گفته‌اند كه اين علم را كلام از آن جهت گفته‌اند كه موجب قدرت متكلّم در بحث از مباحث شرعى مىشود . « 2 »\r\n5 . و سرانجام گفته‌اند كه اين علم را از آن روى علم كلام گفته‌اند كه مثلا متكلّم در آغاز سخن خود مىگفته است كلامنا اليوم فى الحسن و القبح » يعنى سخن امروز ما در حسن و قبح است ؛ و يا « كلامنا اليوم فى الجبر و الاختيار » يعنى امروز سخن ما دربارهء جبر و اختيار است ؛ و اين واژه از همين جا اندك اندك براى اين علم علم شده است .\r\nدر اين باره نيز اين انتقاد مطرح شده كه اين نكته عموميّت نداشته بدين معنى كه همهء مباحث اين علم را با « كلامنا » يا « الكلام فى . . . » آغاز نمىكرده‌اند ، وانگهى اين شيوهء گفتار در مباحث علم صرف ، نحو ، تفسير و جز آن‌ها نيز جارى بوده ، و اگر چنين باشد بايد همهء آن مباحث را نيز در علم كلام داخل بدانيم ، و حال آن كه چنين نيست .\r\nبراى رفع اين اشكالات ، بايد توجّه داشت كه در اين مبحث نبايد تأثير دو زبان يونانى و سريانى را فراموش كرد ، زيرا در زبان يونانى لوگوس  ( - Logos )  هم به معنى كلمه ، هم به معنى كلام و هم به معنى دليل و استدلال آمده است ، و در زبان سريانى هم ملّل  ( mallal )  با مشتقّات آن به معنى سخن و استدلال هر دو آمده است و « تئولوژى » در زبان‌هاى اروپايى از ريشهء يونانى آن به معنى گفتار و استدلال دربارهء خدا ، و در زبان سريانى مملّل الاهاياثا  ( memallal allahayasa )  نيز به همان معنى تئولوژى و علم كلام است ( يعنى سخن يا استدلال در باب خدا ) . پس ، علم كلام يعنى علم سخن گفتن و يا استدلال و جدل ( ديالكتيك ) در باب خدا . « 3 »\r\n\r\n5 . موافقان و مخالفان كلام .\r\nاز همان آغاز ، علم كلام نيز مانند اغلب علوم عقلى ، موافقان و مخالفانى يافت . چون در سدهء اوّل هجرى بحث‌هاى عقلى ( كه بيشتر كلامى بود ) در بسيارى از نواحى دولت اسلامى آغاز شد اندك اندك به گوش بزرگان دين نيز رسيد . مثلا وقتى احمد بن حنبل برخى مباحث ياران خود را در ارتباط با تفسير قرآن مجيد مورد تأمّل قرار داد ، صريحا بيان كرد كه « سه چيز است كه آنها را در اسلام اصلى نيست : مغازى ، ملاحم ، و علم\r\n\r\n\r\n","description":"","footnote":"\r\n( 1 ) .\r\n Ency . , of Islam , art , « ' Ilm al - Kalam » , Vol . 3 , PP . 1141 - 1150 , New Edition . \r\n( 2 ) . حاجى ، خليفه ، كشف الظّنون ، 2 / 326 .\r\n( 3 ) .\r\n Montgomery Watt , Islamic philosoply and theology , PP . 73 - 57 , Edinburgh , 1962 . \r\n","page_name":" 32 ","page_number":36},
  {"content":"\r\n\r\nكلام » « 1 » . و چون شاگردان خود را ديد كه مثلا دربارهء « حقيقت استواء » يعنى « قرار گرفتن خدا بر روى عرش » بحث پيش كشيده‌اند ، خشمگين شد و گفت « استواء حق است ، ولى كيفيّت آن مجهول است ، ايمان به آن واجب است و سؤال از آن بدعت است ! » « 2 » و اين منع ضمنى ولى قاطعى بوده است از پرداختن به مباحث متشابه قرآن مجيد و افتادن در دام بحث‌هاى بىپايان كلامى .\r\nابو يوسف ( فت ، 182 ه . ق . ) شاگرد ابو حنيفه نيز گفته است « هركس دين را به كمك علم كلام بجويد ، زنديق گردد » . و نيز گفته‌اند : « هركس كلام بياموزد گمانش در حقّ مردمان بد شود ، و هركس كه زياد به آن مشغول شود هر روز از مذهبى به مذهب ديگر در آيد . » و يكى از صوفيان نقل كرده است كه از ابو عبد اللّه محمد بن خفيف شيرازى ( وفات ، 371 ه . ق ) معروف به « شيخ كبير » پرسيدم كه آيا علم كلام بخوانم . گفت : هرگز مخوان ، زيرا كوچك‌ترين چيزى كه در آن است اين است كه با خواندن آن عيش خدا را منغّص مىدارى ! گفتم : چگونه ؟ گفت : چون كه پيوسته مىگويى « اگر خدا چنين بكند جاهل باشد » ، و « اگر چنان كند عابث يا ظالم باشد » و چيزهاى ديگر از اين دست كه همواره در سخنان ايشان جارى است . « 3 » شافعى مىگفته است « اگر خدا بندهء خود را به همهء گناهان - به جز شرك - گرفتار سازد ، بسيار بهتر از آن است كه او را به چيزى از علم كلام گرفتار كند » ، و همو گفته است « اگر مردى همهء كتاب‌هاى خود را به وصيّت به ديگرى واگذار كند ، و در ميان آن آنها ، كتابهاى كلامى نيز باشند ، آن كتاب‌ها در جزو آن وصيّت داخل نباشند ! » « 4 »\r\nاز مخالفان سر سخت علوم عقلى ، به ويژه كلام ، المعتضد ( خلافت ، 279 - 289 ه . ق . ) خليفهء عبّاسى بود وى براى اظهار مخالفت صريح خود در سال 279 ه . ق . دستور داد كه در بغداد منادى كردند « 5 » كه : هيچ منجّمى بر سر راه‌ها ننشيند ، و هيچ كتاب كلام و فلسفه\r\n\r\n\r\n","description":"","footnote":"\r\n( 1 ) . محمّد رشيد رضا ، تفسير المنار ، 1 / 8 « قال الامام احمد : ثلاثة ليس لها اصل : التفسير و الملاحم و المغازى » .\r\n( 2 ) . غزّالى ، احياء علوم الدّين ، 1 / 96 « قال مالك رحمه اللّه لما سئل عن الاستواء : الاستواء معلوم و الكيفيّة مجهول و الايمان به واجب و السؤال عنه بدعة » برخى ديگر اين سخن را به احمد بن حنبل نيز نسبت داده‌اند .\r\n( 3 ) . راغب اصفهانى ، محاضرات ، 1 / 38 - 39 .\r\n( 4 ) . امام فخر رازى ، تفسير كبير ، 2 / 96 .\r\n( 5 ) . منادى كردن - ندا كردن ، آواز دادن .\r\n","page_name":" 33 ","page_number":37},
  {"content":"\r\n\r\nخريد و فروخت نشود . و در اين باره تهديدهاى بسيار كرد « 1 » . باز امام فخر مىنويسد كه « در زبانها مشهور گشته است كه هركس كيميا طلب كند بينوا گردد ، و هر كس دين را به كلام بجويد ، زنديق گردد » و باز از پيشينيان نقل كرده است كه « من تعمّق فى الكلام تزندق » - هركس در علم كلام عميق شود زنديق گردد « 2 » .\r\nاين‌ها نمونه‌هاى بسيار اندكى از مخالفان كلام بودند . در ميان طبقات مختلف اجتماع اسلامى از فقيه ، محدّث ، شاعر ، صوفى ، سلطان ، وزير ، خليفه و طبقات ديگر كسان زيادى بوده‌اند كه با كلام و متكلّمان دشمن بوده‌اند كه اگر نام افراد مشهور اين گروه و كتاب‌هاى آن‌ها را به اجمال ذكر كنيم سخن به درازا مىكشد . امّا به قول شاعر « متاع كفر و دين بىمشترى نيست » اگر جماعتى علم كلام را مايهء گمراهى و متكلّمان را گمراه و مايهء ضلالت مردم و زنديق و منحرف از دين مىپنداشتند ، عدّهء ديگرى بودند كه علم كلام را مايهء استوارى دين و متكلّمان را وسيلهء حفظ دين و اعتقاد مردم مىدانستند . راغب اصفهانى ( وفات ، 502 ه . ق . ) مىگويد : متكلّمان دعائم دين هستند ، و اگر آن‌ها نباشند ، ملاحده و ناباوران بسيارى از مردم را گمراه مىسازند . و گويند يكى از پادشاهان روزگار هارون الرشيد خليفهء عبّاسى براى او نامه نوشت و از وى درخواست تا كسى را كه بتواند ديانت اسلام را به وى در آموزد به دربار او گسيل كند . رشيد يحيى بن خالد برمكى ( وفات ، 190 ه . ق . ) وزير خويش را فراخواند ، و نامه را به او نشان داد . يحيى گفت : براى اين كار در اين درگاه جز دو تن اقدام نتوانند كرد : هشام بن حكم ( وفات ، 199 ه . ق . ) و ضرار بن عمرو ( حدود 195 ه . ق . ) . رشيد گفت : هرگز ! زيرا آن دو مبتدع‌اند و اگر بروند به آن قوم فساد عقيده تلقين مىكنند و آنان را بر مسلمين مىشورانند ؛ براى اين كار جز اصحاب حديث يا حديث‌شناسان سزاوار نيستند . يحيى گفت : از اصحاب حديث اين كار به خوبى بر نيايد ، چه اهل سغد مانوى يا ثنوىاند . ابو يوسف از اين كار مانع شد و يكى از اصحاب حديث را براى سغديان فرستاد . چون اين محدّث به سغد رسيد ، اهل سغد با حجّت‌ها و دلايل خود او را خوردند ( عاجز ساختند ) . پادشاه سغد گفت : دين شما چه مايه ضعيف و دلايل شما تا چه پايه ناتوان است . محدّث خنديد ، پادشاه گفت :\r\nبراى چه مىخندى ؟ گفت : ما اصحاب دليل نيستيم ، ما مقلّديم ، ولى نزد ما نيز كسانى هستند كه اصحاب جدل و خداوندان حجّت و دليل‌اند و كسى از عهدهء بحث با آنان\r\n\r\n\r\n","description":"","footnote":"\r\n( 1 ) . ابن عماد ، شذرات الذّهب ، 2 / 172 - 173 « و فيها [ 279 
  ] منع المعتضد من بيع كتب الكلام و الجدل و الفلسفة و تهدّد على ذلك و منع المنجّمين » .\r\n( 2 ) . تفسير كبير ، 2 / 94 ؛ ابن عبد ربّه ، العقد الفريد ، 2 / 208 ، احمد امين و احمد الزّين .\r\n","page_name":" 34 ","page_number":38},
  {"content":"\r\n\r\nبرنيايد ، يكى از درباريان به خليفهء ما اشاره كرد كه مرا به جاى يكى از آن‌ها بفرستد و او را در اشتباه انداخت ! « 1 »\r\nو حقيقت اين است كه متكلّمان مدافعان دين در برابر مخالفان‌اند ، و اگر آنها نباشند ، بسيارى از مردم گمراه مىشوند ، و در طول تاريخ اسلام كسان زيادى بوده‌اند كه با اين كه به علم كلام مشغول بوده‌اند ، هرگز از حدود ديانت مقدّس اسلام بيرون نيامده‌اند و با براهين مستند و دلايل قوى از دين مبين حمايت كرده‌اند ، و از حملات عقلى دشمنان دين جلوگيرى كرده‌اند . مثلا امثال ابو الحسن اسماعيل اشعرى ، باقلانى ، امام الحرمين جوينى ، امام محمّد غزّالى ، راغب اصفهانى ، امام فخر رازى ، خواجه نصير طوسى ، و علّامهء حلّىّ هم مسلمانان معتقدى بوده‌اند و هم در برابر دشمنان و مخالفان اسلام چون كوه استوارى ايستادگى كرده‌اند و از حريم دين مبين دفاع معقول و خردمندانه كرده‌اند .\r\n* * * \r\n6 . آغاز علم كلام .\r\nدقيقا معلوم نيست كه از چه زمانى استدلال عقلى در اصول عقايد اسلامى را كلام ناميده‌اند . از برخى اشارات فقيهان بزرگ سدهء دوم و سوم هجرى برمىآيد كه اين شيوه براى اثبات اصول عقايد ( توحيد ، نبوت ، معاد ؛ و عدل و امامت به نظر شيعه ) به كار مىرفته است . امّا به يقين مىدانيم كه از اوايل سدهء چهارم چند تن به اين شيوه علم يا فنّ كلام نام داده‌اند . شايد بزرگترين اين چند تن ابو الحسن علىّ بن اسماعيل اشعرى ( وفات ، 324 ه . ق . ) باشد كه در كتاب مقالات الاسلامييّن « 2 » خود عبارت « اختلف المتكلّمون - متكلّمان اختلاف كرده‌اند » را به كار برده ، و همو در رسالهء « استحسان الخوض فى علم الكلام » « 3 » [ - پسنديده بودن ورود در علم كلام 
  ] از « علم كلام » سخن بميان آورده از حقّانيّت آن در برابر برخى از ظاهرپرستان و محدّثان دفاع كرده است ، و چنان كه بعد از اين بيان خواهد شد ، نشان داده است كه مباحث علم كلام همه مستند به قرآن مجيد و مقتبس از آيات گوناگون آن است ( ابو الحسن اسماعيل اشعرى ، در همين فصل 49 - 45 ) .\r\nمتكلّمان در آغاز معتزلى بوده‌اند ، و در برابر آن‌ها اهل سنّت و حديث قرار داشته‌اند ؛ بدين معنى كه متكلّم كسى بود كه در مسائل مربوط به توحيد و صفات و كلام خدا و خلق\r\n\r\n\r\n","description":"","footnote":"\r\n( 1 ) . راغب اصفهانى ، محاضرات ، 1 / 37 - 38 .\r\n( 2 ) . مقالات الاسلاميّين و اختلاف المصلّين ، قاهره ، 1389 / 1969 به اهتمام محمّد محيى الدين عبد الحميد .\r\n( 3 ) . چاپ حيدرآباد دكن ، 1344 ه . ق .\r\n","page_name":" 35 ","page_number":39},
  {"content":"\r\n\r\nافعال و جز آن استدلال عقلى مىكرد ، و اگر هم به نقل ( - حديث يا سنّت ) استناد مىكرد ، از راه استدلال عقلى و منطقى بود ، در صورتى كه اهل سنّت و حديث جز به نقل و حديث استناد نمىكردند ، و در آن مسأله‌يى كه براى آن حديث و آيه‌يى نبود ، سكوت را ترجيح مىدادند .\r\nبه طور كلّى پيدا شدن علم كلام بحثى دراز دارد ، و در اينجا وارد آن بحث فنّى نمىشويم . همين اندازه مىگوييم كه : چون مسلمانان با اقوام ديگر سر و كار يافتند يعنى با عناصر غير عرب مانند ايرانيان و روميان و مصريان و اقوام ديگر ارتباط پيدا كردند ، وضعيّت دگرگون شد و اختلاف عقايد و مقالات آشكار گرديد ، و در نتيجه مسلمانان هوشيار جهت دفاع از حريم دين مبين اسلام فراگرفتن روش‌هاى جديد فكرى و قواعد استدلالى را براى مقابله با انحرافات عقيدتى و اختلافات سياسى لازم يافتند . زيرا چه بسيار احزاب دينى و سياسى كه براى پيشبرد اهداف خويش به انديشه‌ها و افكار غير اسلامى استناد جستند . و مسلّم است كه مسلمانان دلسوز و مؤمن ، براى جلوگيرى از تشتّت و تشعّب ، نمىتوانستند دست روى دست بگذارند و ساكت بنشينند تا بدعت‌ها و نوانديشىهاى گوناگون ( و گاه مغرضانه ) تيشه به ريشهء دين جديد بزند . بنابراين ، اندك اندك به كسب علوم عقلى و فنون بحث و جدل پرداختند .\r\nدر اين ميان كسانى كه از امّت‌هاى غير عرب بودند با مطرح كردن برخى سؤالات و نكته‌گيرىهاى دقيق خود ذهن مسلمانان را جهت جواب‌گويى به آن سؤالات و ايرادها تشحيذ مىكردند . و كسب علوم اوايل ( - دانش‌هاى يونانى ) و مباحث عقلى را در چشم خلفا مىآراستند . همين عامل و برخى عوامل ديگر باعث شد كه در مفاهيم دينى و اصول اعتقادى مسلمانان مسائلى « شبه فلسفى » پيدا شود كه از ميان آن‌ها سه مسأله اهمّيّت بسيار دارد :\r\n1 . ايمان و پايگاه صاحب معاصى كبيره ؛\r\n2 . صفات و ذات خدا\r\n3 . جبر و اختيار .\r\n* * * توضيح مختصر اين مسائل چنين است كه گروهى پيدا شدند كه مىگفتند : صاحب معاصى كبيره ( - گناهان بزرگ ) كافر است و سرانجام در آتش خواهد رفت و مانند كافران ديگر جاودانه در آن خواهد سوخت . به عقيدهء اين گروه ، ائمّهء ضلال ( - پيشوايان گمراهى ) ، كه به نظر خوارج حضرت امير مؤمنان على ( ع ) و معاويه و عمرو عاص از\r\n\r\n","description":"","footnote":"","page_name":" 36 ","page_number":40},
  {"content":"\r\n\r\nمهم‌ّترين آن‌ها بودند ، از مصداق‌هاى اين قول بشمار مىرفتند ، زيرا اين پيشوايان - به نظر خوارج - خون‌هاى مسلمانان را در راه رياست و ارضاى مطامع شخصى خود ريخته بودند . و ليكن بيشتر علماى دين اين حكم را ردّ و انكار مىكردند . رفته رفته اين قضيّه ، موضوعى دينى - عقلى شد . چه اين سؤال پيش آمد كه « اگر بهشت از آن مؤمنان است و آتش از آن كافران ، پس جايگاه يا منزلت صاحب معصيت كبيره چيست ؟ آيا مؤمن است يا كافر ؟ » و اصلا خود ايمان و كفر چيست و شروط و حدود هر يك كدام است ؟ و همين مسائل بود كه بعدها در مجالس درس و وعظ حسن بصرى ( فت ، 110 ه . ق . ) مطرح گشت و او معتقد شد كه : صاحب كبيره مؤمن است ، ليكن منافق است « ولى بايد اميدوار بود كه خدا كبيرهء او را به سبب حسنات او ببخشد ، يا پيامبر اكرم و يا يكى از اولياء و خاصّان حقّ از او شفاعت كنند ؛ و در نتيجه مانع از اين شوند كه صاحب كبيره جاودانه در آتش بماند » . « 1 »\r\nامّا يكى از شاگردان بزرگ و مشهور حسن به نام و اصل بن عطاء غزّال ( فت ، 131 ه . ق . ) در اين رأى با استاد خود مخالفت كرد و گفت : حكم حسن در مورد گناهان بزرگ و كوچك هر دو يكى است و اين خطاست . و او خود معتقد شد كه صاحب كبيره نه كافر است و نه مؤمن ، بلكه در حدّ فاصل ميان اين دو است يعنى فى منزلة بين منزلتين . و مقصود او از اين بيان آن بود كه صاحب كبيره فاسق است ، و او از عذاب آتش رهايى نخواهد يافت . و چون حسن بصرى از پذيرش اين رأى تن زد ، و اصل از او جدا شد ، و حلقهء درسى ديگر تشكيل داد . حسن گفت « اعتزل عنّا » از ما گوشه گرفت ، و پس از آن و اصل و همفكران او به معتزله ( « گوشه گرفتگان » ) مشهور شدند . « 2 »\r\nبراى روشن شدن اين بحث گوييم : مقصود از فسق خروج از طاعت خداست با وجود ايمان به او . « 3 » علّامهء حلّى ( فت ، 726 ه . ق . ) گويد : كفر آن است كه ايمان نباشد يا ضدّ ايمان باشد يا غافل از آن ؛ فسق آن است كه شخص مؤمن باشد ولى از طاعت خدا بيرون ؛ و نفاق آن است كه ايمان آشكار كند و كفر پنهان . معتزله گفتند : فاسق نه مؤمن است و نه كافر ، منزلتى و جايگاهى دارد ميان ايمان و كفر . خوارج و برخى گروه‌هاى ديگر گفتند ،\r\n\r\n\r\n","description":"","footnote":"\r\n( 1 ) . شهرستانى ، الملل و النحل ، 1 / 197 - 198 ؛ عبد القاهر بغدادى ، الفرق بين الفرق ، 160 - 163 ، بيروت ، 1973 م .\r\n( 2 ) . زهدى حسن جار اللّه ، المعتزله ، 14 - 16 ، قاهره 1947 / 1366 .\r\n( 3 ) . الفسق و الفسوق - الخروج عن طاعة اللّه مع الايمان ، و الفاسق من شهد و اعتقد و لم يعمل ( جرجانى ، تعريفات ، 142 ) .\r\n","page_name":" 37 ","page_number":41},
  {"content":"\r\n\r\nفاسق كافر است . و حسن بصرى گفت : فاسق ، منافق است . امّا اماميّه و اشاعره و برخى گروه‌هاى ديگر گفتند : فاسق ، مؤمن است هر چند از طاعت بيرون رفته باشد چون تعريف مؤمن بر او صدق مىكند . « 1 »\r\n* * * امّا در مورد ذات و صفات خدا ، بايد دانست كه در ذات خداى تعالى ميان معتزله و ديگران چندان اشكالى در ميان نيست ، ولى در خصوص صفات بحث از اينجا پيش آمده كه در كتاب خدا و احاديث برخى صفات حسّى و برخى صفات معنوى آمده است كه ذات الهى بدان‌ها وصف شده است . صفات حسّى مانند « عين » ( چشم ) و « يد » ( دست ) ، و صفات معنوى چون « علم » و « قدرت » . در قرآن مجيد آمده است  « يَدُ اللَّهِ فَوْقَ أَيْدِيهِمْ »  ( فتح ، 48 / آيهء 10 ) يعنى دست خدا برتر از دست‌هاى ايشان است ، و در قرآن مجيد ( قمر ، 54 / آيهء 14 ) خطاب به نوح و كشتى او مىگويد  « تَجْرِي بِأَعْيُنِنا »  - زير نظر ما روان بود ؛ و باز خطاب به نوح مىگويد  « اصْنَعِ الْفُلْكَ بِأَعْيُنِنا »  ( هود ، 11 / آيهء 37 ؛ مؤمنون ، 23 / آيهء 27 ) كشتى را زير نظر ما بساز . كه متكلّمان همه را تأويل كرده و به معنى علم گرفته‌اند . « 2 » و در حديث آمده است « عين اللّه ترعاكم » « 3 » يعنى چشم خدا از شما رعايت مىكند . باز در قرآن مجيد آمده است  « . . . ثُمَّ اسْتَوى عَلَى الْعَرْشِ »  ( اعراف ، 7 / آيهء 54 ) يعنى خدا بر عرش مستوى شد . اين گونه آيات و احاديث در ميان مسلمانان نخستين چندان سؤالى بر نمىانگيخت ، چه همهء آنان ، اين قبيل آيات و روايات را به معنى سادهء ظاهر مىگرفتند و اهل لغت يعنى تازيان آن‌ها را به آسانى مىفهميدند . و مثلا جملهء اوّل را به معناى تأييد و جملهء دوم را به معنى رعايت ، و سوم را به معنى تسلّط مىدانستند .\r\nامّا گروهى به تأويل اين گونه آيات و آثار پرداختند و از اينجا تشتّت و اختلاف در تفسير آيات پيدا شد . به احتمال زياد موالى و مردمان غير عرب بيشتر بدين كار پرداختند چه آن جماعت به تأويل اوصافى نظير اين‌ها ، در اصول عقايد اديان پيشين خود ، انس داشتند و از آن جدايى و رهايى نمىتوانستند يافت .\r\nنتيجهء اين بحث‌ها دربارهء معنى و مفهوم صفات خدا به سه صورت زير ظاهر گشت :\r\n- آنان كه به ظاهر حروف و كلمات اعتقاد يافتند ، آن‌ها را مشبّهه يا اهل تشبيه ( -\r\n\r\n\r\n","description":"","footnote":"\r\n( 1 ) . « و الفاسق مؤمن لوجود حدّه اى حدّ المؤمن فيه » ، علّامهء حلّىّ ، كشف المراد فى شرح تجريد الاعتقاد ، 596 - 597 ، چاپ ابو الحسن شعرانى ، اسلاميّه ، 1398 ه . ق .\r\n( 2 ) . اشعرى ، مقالات الاسلامييّن ، 165 ، 195 ، 218 .\r\n( 3 ) . يازجى و كرم ، اعلام الفلسفة العربيّة ، بيروت ، 1956 .\r\n","page_name":" 38 ","page_number":42},
  {"content":"\r\n\r\nتجسيم ) ناميدند ؛\r\n- آنان كه ظاهر حروف و كلمات قرآن مجيد را دربارهء صفات رها كردند و در تأويل فرو رفتند ، آنان را معطّله يا اهل تعطيل ناميدند ؛\r\n- و آنان را كه در اعتدال ماندند و محافطه‌كارى كردند ، صفاتيّه يا منزّهه يعنى اهل تنزيه خواندند . « 1 »\r\n* * * ولى جبر و اختيار ، مسأله‌يى بسيار مشهور است ، و در اين كه آيا انسان مجبور است و يا مختار ، مسلمانان نيز مانند اقوام ديگر بحث‌هاى طولانى و غالبا عبث و بىفايده كرده‌اند ، و همچنان معركهء آراء و عقايد گوناگون است . و در اين باره كتاب‌ها ، رساله‌هاى بسيار پرداخته‌اند و هنوز كم و بيش ادامه دارد ، و به قول شاعر :\r\n در ميانِ جبرى و اهلِ قَدَر * هم چنان بحث است تا حشر ، اى پسر ! \r\nبه طور خلاصه در باب اين مسأله جماعتى رأى اختيار و قول به آزادى انسان را در حركات و سكنات خود برگزيدند و به قدريّه معروف شدند ؛ فرقهء ديگر فكر جبر و قول به اضطرار و بىاختيارى انسان را در حركات و سكنات خود انتخاب كردند و به جبريّه موسوم شدند . قدريّه مىگفتند اعتقاد به جبر به معنى آن است كه انسان تكاليف شرعى را نيز انكار كند و ثواب و عقاب را بىمعنى بداند ، چه آن كه مجبور است و از خود اختيارى ندارد ، انجام تكاليف دربارهء او بىمعنى مىشود ، و خداوند او را عذاب هم نبايد بكند ، چه او در طاعت و عصيان هر دو هيچ‌گونه قدرتى ندارد و مقهور ارادهء خداوند است . « 2 » قدريّه ، در باب صحّت عقيدهء خود مبنى بر اختيار انسان به آيات و احاديث نسبة زيادى استناد مىجستند . در مقابل جبريّه ، قدريّه را تحقير و حتّى تكفير مىكردند و\r\n\r\n\r\n","description":"","footnote":"\r\n( 1 ) . على مصطفى الغرابى ، تاريخ الفرق الاسلاميّة ( و نشأة علم الكلام عند المسلمين ) ، 127 - 131 ، قاهره ، مطبعة السعادة ، 1948 .\r\n( 2 ) . جبريّه و بسيارى از اشاعره مىگفتند « العبد و ما فى يده لمولاه » بنده و آنچه در دست او هست از آن خدايگان اوست ، و بنده را هيچ‌گونه اعتراضى درست نباشد . به قول شاعر :\r\n بنده‌ايم و پيشهء ما بندگى است * بندگان را با سبب‌ها كار نيست \r\n مىنخواهد كارِ بنده علّتى * جز كه فرموده است مولى خدمتى . \r\nشبسترى گويد ( گلشن راز ، 90 ، دكتر موحّد ) :\r\n كسى كو با خدا چون و چرا گفت * چو مشرك حضرتش را ناسزا گفت \r\n وِرا زيبد كه پُرسد از چه و چون * نباشد اعتراض از بنده موزون . \r\n","page_name":" 39 ","page_number":43},
  {"content":"\r\n\r\nمىگفتند : اهل قدر با اثبات قدرت براى بندگان در عمل به دو قدرت ( قدرت خدا و قدرت بندگان ) اعتقاد كرده‌اند و اين نوعى دوبن‌گرايى يا ثنويّت « 1 » است ، كه مذهب مجوسان بوده است . و از اينجا بود كه پيوسته حديث زير را در ردّ و انكار معتقدان به قدرت و اختيار انسان نقل مىكردند كه مىگويد « القدريّة مجوس هذه الامّة ، ان مرضوا فلا تعودوهم و ان ماتوا فلا تشهدوهم » « 2 » قدرى مذهبان مجوسان اين امّت‌اند ، اگر بيمار شوند به عيادت آنان مرويد ، و اگر بميرند به تشييع جنازهء آنان حاضر مشويد . شيخ محمود شبسترى مىگويد :\r\n هر آن كس را كه مذهب غير جبر است * نبى فرمود كاو مانندِ گبر است \r\n چنان كان گبر يزدان و اهرمن گفت * مر اين نادانِ ابله ما و من گفت \r\n« 3 » * * * از مباحث مهمّ اهل كلام كه بيش از همه به تفسير قرآن مجيد مربوط مىشود ، چهار مسأله بيشتر از همه اهمّيّت دارد 1 . مسأله خلق يا قدمت قرآن ، كه از آن نسبة به تفصيل بحث خواهيم كرد ، و اينجا نياز به تكرار آن نيست ؛ 2 . مسألهء عدل است كه اشعريّه و اهل سنّت به آن اعتقاد ندارند ؛ 3 . امامت و جانشينى رسول اكرم ، كه هر چند اهمّيّت بسزايى دارد ، ولى چون مستلزم ذكر مقدّمات زيادى است ، در جاى خود از آن بحث خواهيم كرد ؛ 4 . مسألهء توحيد مطلق و رؤيت خدا ، كه از مسائل مهم كلامى است و معتزله و شيعه با اشاعره و اهل سنّت در اين باره روى در روى هم ايستاده‌اند و نظر به اهمّيّت آن از لحاظ تفسير قرآن مجيد ، در اينجا از آن موضوع بحثى مىكنيم :\r\nتوحيد مطلق و رؤيت خداوند ، متكلّمان معتزلى ، تحت تأثير استدلال‌هاى عقلى و فلسفى ، به توحيد مطلق خداوند معتقد بودند ، و او را از هرچه مايهء تشبيه به مخلوقات و اجسام باشد تجريد مىكردند ؛ و از اين روى ، آيات و رواياتى را كه از آن‌ها گمان تشبيه خداوند به اجسام و مخلوقات برود ، تأويل مىكردند ، و آن را به معنى ظاهرى آن نمىگرفتند . و از همين‌جاست كه از مسائل مهم كلام در آغاز ، مسألهء رؤيت خداوند در قيامت بوده است . كه اهل حديث و اشاعره به استناد ظاهر آياتى از قبيل   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   « 4 » يعنى در روز رستاخيز چهره‌هايى تر و تازه باشند كه به سوى\r\n\r\n\r\n","description":"","footnote":"\r\n( 1 ) .  Dualism . \r\n( 2 ) . سيوطى ، الجامع الصغير ، 2 / 147 .\r\n( 3 ) . گلشن راز ، 88 ، دكتر صمد موحّد .\r\n( 4 ) . سورهء قيامت ، 75 / آيهء 22 و 23 .\r\n","page_name":" 40 ","page_number":44},
  {"content":"\r\n\r\nپروردگار خود مىنگرند ، و اخبارى از قبيل « انّكم سترون ربّكم يوم القيامة كما ترون القمر ليلة البدر لا تضامّون فى رؤيته » « 1 » يعنى زود باشد كه پروردگار خود را روز قيامت ببينيد چنان كه ماه شب چهارده را ، و در وقت رؤيت او ازدحام نمىكنيد ، رؤيت خداوند را ممكن مىدانستند . ولى معتزله از ترس آن كه مرئى بودن از خواصّ اجسام است ، و اعتقاد به مرئى بودن خدا مستلزم اعتقاد به جسم بودن او خواهد شد ، اين قبيل آيات و اخبار را تأويل مىكردند ، و مخالفان خود را به تجسيم [ جسم پنداشتن خدا 
  ] و تشبيه [ همانند ساختن آفريدگار به آفريدگان 
  ] متّهم مىكردند . در حالى كه چندان نيازى به تأويل نبوده است و عدم رؤيت خدا در دنيا و آخرت به دليل عقل ثابت است . به تعبير ابن ابى الحديد ، در اعتقاد معتقدان به رؤيت ، يكى از دو مقدّمهء استدلال ايشان فاسد و باطل بوده است . زيرا گمان مىكردند : خداى تعالى ذات موجودى است ، و رواست كه هر موجودى ديده شود ، پس خدا نيز مرئى است ؛ در حالى كه يكى از دو مقدمه درست ، ولى ديگرى باطل بوده ، و از اينجا بود كه كار نتيجه بر بسيارى از مردم مشتبه شده است . « 2 » در توضيح اين نكته گوييم :\r\nرؤيت يعنى به چشم ديدن خداى تعالى به فتواى عقل و منطق صريح ، ناممكن است ؛ خواه آن خدايى كه فطرت سليم بر وجود او گواهى مىدهد و خواه خدايى كه متكلّمان اشعرى و معتزلى به گمان خويش دربارهء او به مشاجره و مناظره برخاسته‌اند . در قرآن مجيد هيچ جا از رؤيت ذكرى نيامده ، بلكه در همه جا سلب رؤيت كرده است  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ »  « 3 » ديدگان او را ادراك نتوانند ، و او ديدگان را\r\n\r\n\r\n","description":"","footnote":"\r\n( 1 ) . عزّ الدّين محمود كاشانى ، مصباح الهدايه ، 38 ، چاپ استاد همايى ؛ ابن اثير ، نهايه ، 2 / 122 ، قاهره ، 1947 .\r\n( 2 ) . شرح نهج ، 3 / 241 .\r\n( 3 ) . سورهء انعام ، 6 / آيهء 103 . امّا اشاعره و اهل سنّت گويند « . . . رؤيت ديگر است و ادراك ديگر . رؤيت ممكن است و ادراك متعذّر و ناممكن . چه جرم آفتاب توان ديد ، امّا ادراك نتوان كرد » ( مصباح الهدايه ، 39 ) .\r\nسنائى در هجو ممدوحى « خواجه على » نام كه وعدهء صله و بخشش داده ولى عملى نكرده بوده ، از اين عقيدهء معتزله به ظرافت و طنز بسيار استفاده كرده است ( ديوان ، 806 ، مدرس ) :\r\n روىِ من شد چو زر و ديده چو سيم * از پىِ بخشش‌ات اى خواجه على \r\n رسمِ آن سيم بَرِ ديدهء من * چون خداى است برِ مُعتزلى ! \r\n[ يعنى هرگز رؤيت نمىشود . 
  ]\r\nخاقانى شروانى نيز همين عقيده را داشته است ( - ديوان ، 451 ، دكتر سجّادى ) :\r\n رؤيتِ حق به بَرِ معتزلى * شدنى نيست ببين انكارش \r\n معتقد گردد از اثباتِ دليل * نفى  « لا تُدْرِكُهُ الْأَبْصارُ »  ش \r\n گويد از رؤيتِ حق محروم‌اند * مشتى آب و گِلِ روزى خوارش \r\n-\r\n","page_name":" 41 ","page_number":45},
  {"content":"\r\n\r\nادراك تواند كرد ، و او لطيف آگاه است . به تعبير فردوسى بزرگ :\r\n به بينندگان آفريننده را * نبينى مَرنجان دو بيننده را . \r\nحضرت امير مؤمنان ( ع ) در دعاى « صباح » كه به او منسوب است گويد « يا من قرب عن خواطر الظّنون و بعد عن ملاحظه العيون » اى كسى كه به دل‌ها نزديك شده‌اى و از ديدار ديدگان دورى .\r\nآيات قرآن كه ظاهر آن منشأ توهّم اشعريان شده همه جا با عبارت « نظر » است نه « رؤيت » . و « نظر » با « رؤيت » بسيار فرق دارد . نظر در فارسى نگريستن است و رؤيت و « ابصار » ديدن . و از اين جهت ارباب لغت نظر را به « تقليب حدقه » يعنى برگردانيدن چشم به سوى مرئى تفسير مىكنند نه به معنى ديدن به چشم « و نظر رؤيت نيست ، بلكه تقليب حدقه است . . . و دليل بر آن كه نظر به معنى رؤيت نيامده است آن است كه عرب اثبات نظر كند و نفى رؤيت ، آنجا كه گويد نظرت الى الهلال فلم اره به ماه نگريستم و نديدم او را ، و اگر نظر به معنى رؤيت بودى اين كلام متناقض بودى به منزلهء آن بودى كه گفتى رأيت الهلال و لم اره ماه را ديدم و نديدم ، و اين باطل است » « 1 » به عبارت ديگر ، مىتوان گفت نظر يا نگريستن مقدّمهء رؤيت يا ديدن است و ممكن است با نگريستن به سوى چيزى ، انسان آن را ببيند يا نبيند ؛ ولى رؤيت غايت است چنان كه عرب گويد « ما زلت انظره حتّى رأيته يعنى پيوسته مىنگريستم تا آن‌گاه كه بديدم . دليل ديگر بر اين كه نظر غير از رؤيت است اين است كه در ابصار نيز كه مترادف با رؤيت است وضع به همين منوال است . نظر مقدّمه است و پس از آن ابصار دست مىدهد و يا نمىدهد . چنان كه در قرآن مجيد مىفرمايد  « وَ إِنْ تَدْعُوهُمْ إِلَى الْهُدى لا يَسْمَعُوا وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ »  « 2 » و اگر آنان را به هدايت و راه راست فراخوانى نشنوند و آنان را مىبينى كه به سوى تو مىنگرند در حالى كه نمىبيند .\r\nپس امثال اين كاربردها در عربى فصيح دليل است بر اين كه نظر با رؤيت در اصل معنى تفاوت دارد حال اگر بپرسند كه « چون تأويل مخالفان باطل شد ، تأويل درست آيه چيست ؟ » گوييم تأويل درست آن است كه نظر به معنى انتظار است . » و اين روايت كرده‌اند\r\n\r\n\r\n","description":"","footnote":"\r\n-\r\n خوش جوابى است كه خاقانى داد * از پىِ رَد شدنِ گفتارش \r\n گفت من طاعتِ آن كس نكنم * كه نبينم پس از اين ديدارش ! \r\n( 1 ) . ابو الفتوح رازى ، تفسير ، 11 / 330 ، ابو الحسن شعرانى .\r\n( 2 ) . سورهء اعراف ، 7 / آيهء 198 . تفسير ابو الفتوح ، 5 / 257 كه در شرح اين آيه نيز مسأله « نظر » را در ارتباط با « ابصار » يا « رؤيت » مطرح كرده و مفصّلا بحث كرده است .\r\n","page_name":" 42 ","page_number":46},
  {"content":"\r\n\r\nاز عبد اللّه عبّاس و قتاده و ابن جريج و ابو صالح و سعيد جبير ، و روايت كرده‌اند از امير المؤمنين عليه الصلاة و السلام و جماعتى از اهل علم و نظر . . . » « 1 » .\r\nولى اين كه برخى گويند كلمهء نظر اگر متعدى به نفس باشد در معنى انتظار است ولى با ( فى ) به معنى تفكّر و با ( لام ) به معنى رأفت ، و با كلمهء ( الى ) به معنى رؤيت است ، صحيح نيست . چرا كه اوّلا با كلمهء ( الى ) نيز به معنى انتظار و نگرانى آمده است ، مانند اين آيه  « وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ »  « 2 » اى انتظار الى ميسرة و اگر وامدارى تنگ دست باشد او را مهلت بايد داد تا گشايش يابد . و شاعر گفته است : « نظر الحجيج الى طلوع هلال » حاجيان به طلوع هلال انتظار مىكشيدند ؛ ثانيا به معنى تقليب حدقه و نگريستن است نه ديدن به حاسّهء چشم . پس آيات نظر را نمىتوان دليل رؤيت قرار داد : و ميان آيات قرآن از اين جهت هيچ اختلاف نيست .\r\nبرخى از اشاعره براى اين كه ميان دو نظر جمع كنند ، عقيدهء ديگرى ابراز كرده‌اند و آن اين است كه گفته‌اند : هر جا كه ذكر نظر شده مؤمنان مقصوداند ، كه خدا را در بهشت ببينند ، و هر جا كه خلاف آن بوده مراد كافران و منافقان‌اند كه در قيامت از رؤيت و ديدار خداوند محروم‌اند . ولى اين تكلّف بىفايده است ، و در قرآن و حديث دليل استوارى جهت اثبات آن نيست ، و لذا بدان اعتنا نمىتوان كرد .\r\nيك نظر نيز گروهى از اشاعره يعنى ضراريّه « 3 » ابراز كرده‌اند و آن اين است كه مىگويند : آدمى را حاسّهء ششمى است جدا از حواسّ پنج‌گانه ظاهرى كه در روز رستاخيز به كار افتد و خدا را با آن چشم مىبيند . « 4 »\r\nامّا برخى از صوفيّه و عرفا گويند كه مراد از رؤيت ، به چشم ظاهر ديدن نيست ، بلكه مقام شهود حقّ در مرتبهء عين اليقين و حقّ اليقين است كه تنها كسانى كه دريافته‌اند مىدانند ، و استدلال و برهان نمىپذيرد . در اين مقام بود كه حسين على - عليه السلام - فرمود « لم اعبد ربّا لم اره » خدايى را كه نبينم عبادت نكنم ؛ و امير مؤمنان فرمود لو كشف الغطاء ما ازددت يقينا اگر پرده غيب نيز بر افتادى بر يقين من نيفزودى ؛ و در قرآن مجيد فرمود :  فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  « 5 » پس بازگشوديم پردهء چشمان تو را ، و\r\n\r\n\r\n","description":"","footnote":"\r\n( 1 ) . بقره ، 2 / آيهء 280 ، - تفسير ابو الفتوح ، 2 / 403 ، شعرانى .\r\n( 2 ) . جلال همايى ( استاد . . . ) ، « حواشى » مصباح الهدايه ، 38 - 39 ، كتابخانهء سنائى .\r\n( 3 ) . اصحاب ضرار بن عمرو و حفص فرد ( شهرستانى ، الملل و النحل ، 1 / 90 ) .\r\n( 4 ) . ايضا ، 1 / 91 « و اثبتا حاسّة سادسة للانسان يرى بها البارى تعالى يوم الثواب فى الجنّة » .\r\n( 5 ) . سورهء ق 50 / آيهء 22 .\r\n","page_name":" 43 ","page_number":47},
  {"content":"\r\n\r\nامروز ديدگان تو تيزبين ( ) است . « 1 »\r\n* * * چنان كه گفتيم ، علم كلام با بحث‌هاى معتزله بود كه شكل يك علم اسلامى به خود گرفت . امّا فقيهان و دانشمندان اهل سنّت ، در آغاز كار ، در دشمنى با معتزله تا آنجا پيش رفتند ، كه ابو يوسف از ياران ابو حنيفه آنان را « زنديق » خواند ، و امام مالك بن انس و امام شافعى فتوى دادند كه شهادت اهل اعتزال در محاكم شرعى پذيرفته نيست ، چون در ايمان ايشان ترديد است ، و محمّد بن حسن شيبانى ( 132 - 189 ه . ق ) فتوى داد كه هركس پشت سر معتزلىها نماز خوانده بايد نماز خود را اعاده يا قضا كند . طبيعى است كه « افراط از يك سوى موجب افراط از سوى ديگر نيز مىشود » ، « 2 » معتزله نيز تا زمانى كه مىتوانستند مقابله به مثل كردند ، و از جمله از تمايل مأمون و معتصم و واثق استفاده كردند ، و اهل سنّت و حديث و مقدّم ايشان امام احمد بن حنبل را ، زير فشار گذاشتند كه به مخلوق بودن كلام خدا اقرار دهند ( فصل هفتم ) .\r\nبا روى كار آمدن متوكّل ، در حقيقت آفتاب دولت معتزله و روزگار شكوفايى انديشه به غروب گراييد ، زيرا - به تفضيلى كه ياد خواهد شد - وى امام احمد بن حنبل را با احترام بسيار آزاد كرد ، و از بحث دربارهء مخلوق بودن قرآن جلوگيرى نمود . از اين تاريخ به بعد ، ديگر معتزله هم در دستگاه حكومت و هم در نظر عامّه حاميان مهمّى نداشتند ، و با ضعف ايشان ، علم كلام نيز داشت از رونق مىافتاد ، در اين روزگار بود كه ابو الحسن اشعرى ظهور كرد ، و علم كلام را بر اساس عقايد اهل سنّت و حديث گذاشت ، ولى از ادلّهء عقلى نيز در تشييد مبانى عقايد اهل حديث استفاده بسيار كرد . وى با قبول احكام امام شافعى در فروع دين ، با وجود نهى اسلاف ، أدلّهء كلامى خود را در تحقيق اعتقاديات و تحكيم اصول عقايد اهل سنّت به كار برد ، و به مبارزه با معتزله برخاست ، و چون هم در كلام قوى دست بود و هم بر حديث و تفسير اطّلاع كامل داشت در اين مبارزه بسيار كامياب شد ، و او و شاگردانش از يك سوى ، و برخى از متكلّمان شيعه از سوى ديگر ، معتزله را سخت در ميان گرفتند ، و بساط ايشان را تقريبا برچيدند . به نحوى كه پس از ابو على جبّائى و ابو هاشم جبّائى و ابو القاسم بلخى ، جز يكى دو سه مرد نامى بزرگ از\r\n\r\n\r\n","description":"","footnote":"\r\n( 1 ) . براى آگاهى بيشتر ، - خواجهء طوسى ، تلخيص المحصّل ، 183181 ، شيخ عبد اللّه نورانى ؛ شهرستانى ، الملل و النحل ، 1 / 100 - 101 ؛ تفسير ابو الفتوح رازى ، 11 / 330 - 333 شعرانى ؛ محمود كاشانى ، مصباح الهدايه ، 40 - 43 ، جلال همايى .\r\n( 2 ) . «  An extremity in one end leads into another  » .\r\n","page_name":" 44 ","page_number":48},
  {"content":"\r\n\r\nميان ايشان برنخاست كه اهل بحث و مناظره در سطح والايى باشد ، و بتواند در برابر اشاعرهء بعدى قدّ علم كند . در حقيقت آخرين دورهء اعتبار معتزله مقارن ايّامى است كه ابو القاسم اسماعيل بن عبّاد طالقانى ( 326 - 385 ه . ق ) معروف به صاحب عبّاد وزير آل بويه از شاگردان ابو هاشم جبّائى نفوذ و رياست داشته ، و ديالمه به مناسبت دشمنى با خلفا و اهل تسنّن ، از ايشان تشويق مىكرده‌اند .\r\n* * * \r\nابو الحسن اشعرى\r\nابو الحسن على بن اسماعيل اشعرى از احفاد ابو موسى اشعرى ( فت ، 42 ه . ق . ) صحابى مشهور بود ، در سال 260 در بصره متولد شد ، و به سال 324 ه . ق . در بغداد درگذشت . وى كه بزرگ‌ترين و نخستين نمايندهء مذهب اشعريّه است ( اشعريّه اساسا منسوب به نام او هستند ) از زكريّاى ساجى ، ابو خليفهء جمحى ، سهل بن نوح بصرى ، محمّد بن يعقوب مقرئ مصرى و عبد الرحمن خلف ضبّى مصرى حديث شنيد . چون مادرش با ابو على جبّائىّ ( 235 - 303 ه . ق . ) متكلم بزرگ معتزلى ازدواج كرد ، ابو الحسن در خانهء پدر خواندهء خود بزرگ شد و تربيت يافت ، و جبّائى دقايق علم كلام را به او آموخت ، و او در عقيدهء به اعتزال به وى گرويد ، و هم در آن روزگار از پيشوايان معتزله بشمار مىآمد . بنابر قول مورّخان ، اشعرى چهل سال با معتزله همنشينى و همرايى كرد . « 1 » امّا در اين ايّام بر بعضى از آراء استاد ( به ويژه در مسألهء خلق قرآن ) اعتراضاتى مىكرد ، چندى نيز گوشه‌گيرى كرد ، و در آن انزوا ، عقايد اهل سنّت را با ادلّهء كلامى و عقلى مدلّل مىساخت . تا اين كه يك روز جمعه در جامع بصره به روى تختى رفت و با صداى بلند فرياد بركشيد : « اى مردم هركس مرا مىشناسد كه مىشناسد ، ولى هركس نمىشناسد خود را به او مىشناسانم . من فلان پسر فلان هستم . من قايل به خلق قرآن بودم ، و معتقد بودم كه ديدگان ما خدا را نبيند ، و فاعل افعال شرّ من هستم ؛ امّا اينك از همهء آن‌ها توبه مىكنم ، و بر ردّ معتزله معتقدم و فضيحت‌ها و عيب‌هاى آنان را آشكار مىكنم » . « 2 »\r\nاندك اندك چنان شد كه اشعرى علنا معتزله را لعن مىكرد ، و بر روزهايى كه مذهب اعتزال داشته و از « صلاح » و « اصلح » « 3 » دم مىزده ، اظهار تأسّف و ندامت مىكرد . تا اين كه\r\n\r\n\r\n","description":"","footnote":"\r\n( 1 ) . ابن خلّكان ، وفيات ، 1 / 464 ، تهران ؛ ابن جوزى ، المنتظم ، 6 / 333 .\r\n( 2 ) . همان جا ؛ نيز مقريزى ، الخطط ، 4 / 186 - 191 .\r\n( 3 ) . صلاح و اصلح ، مبحثى از مباحث علم كلام است كه بيشتر معتزله از آن دفاع كرده‌اند . و به نظر آنان -\r\n","page_name":" 45 ","page_number":49},
  {"content":"\r\n\r\nيك روز به مناظره با استاد خود ابو هاشم جبّائى پرداخت . ابن خلّكان يكى از آن مناظرات را كه ميان شاگرد و استاد در باب قاعدهء « صلاح و اصلح » واقع شده ياد مىكند .\r\nدر اين مناظره جبّائى شكست خورد ، و شاگرد خود را به « ديوانگى » نسبت داد . خلاصهء آن مناظره را ذيلا نقل مىكنيم :\r\n- ابو الحسن اشعرى ، سه برادر بودند : يكى نيكوكار و پرهيزگار ، ديگرى كافر و فاسق و شور بخت ، و سوّمى صغير و كودك . اين سه برادر مردند ، اكنون حالشان چگونه باشد ؟\r\n- جبّائى ، زاهد نيكوكار در بهشت و درجات باشد ؛ كافر فاسق به دوزخ و دركات باشد ، و كودك از اهل سلامت .\r\n- اشعرى ، اگر آن كودك خواهد كه به درجات رود ، او را اجازه دهند ؟\r\n- جبّائى ، نه ! زيرا او را گويند كه برادرت به اين درجات رسيد براى آنكه طاعات زياد داشت و ترا طاعات نيست .\r\n- اشعرى ، اگر آن كودك بگويد كه تقصير از من نيست ، زيرا تو مرا زنده نگذاشتى و بر طاعت قدرت ندادى ، چه مىگويى ؟\r\n- جبّائى ، خداى تعالى گويد : من داناتر بودم كه اگر تو زنده مىماندى معصيت مىكردى و سزاوار آتش سوزان مىشدى ، لذا مصلحت تو را رعايت كردم .\r\n- اشعرى ، اگر برادر كافر بگويد ، خدايا همچنان كه حال او را مىدانستى حال مرا هم مىدانستى ، پس چرا مصلحت او را رعايت كردى و از آن مرا نكردى ، و اهل دوزخم ساختى ؟\r\n- جبّائى ، تو ديوانه‌اى ! « 1 »\r\n\r\n\r\n","description":"","footnote":"\r\n- « خدا آن چه را براى نوع بشر مناسب‌تر بوده و مفيدتر از همه ، انجام داده است » . گروهى كه از اين انديشه و نظر دفاع كرده‌اند زياد مشهور نيستند . ولى ابو الهذيل علّاف به اين عقيده بوده است . ابراهيم نظّام بلخى اين عقيده را روشن كرده بيان داشت كه « در عالم شماره‌هاى متعدّدى از امور وجود دارد كه همه به شيوه‌يى يكسان خوب و خيرند ، ولى خدا معمولا بهترين و مفيدترين آن‌ها را براى انسان انجام مىدهد ، و اگر غير از اين بكند ظلم كرده است . » اين عقيده گويا از آنجا ناشى شده بود كه برخى از متفكران اين مطلب را مطرح كرده بودند كه « آيا اين عالم بهترين عوالم ممكن است يا نه ؟ » و معتزله كه اين عالم را بهترين عوالم مىپنداشتند مىگفتند : نه تنها خدا صلاح حال بندگان خود را در نظر مىگيرد ، بلكه صالح‌ترين و شايسته‌ترين شقّ هر امرى و حادثه‌يى را بايد انجام بدهد . اشعريّه به ويژه ابو الحسن على بن اسماعيل اشعرى بنيانگذار اين مكتب كلامى ، و غزالى مىگفتند : اصلا طرح اين موضوعات زايد و عبث است ، و بر خلاف اصول شرع و عقل هر دو است . - مقالات الاسلامييّن ، 2 / 231 - 233 ؛ شهرستانى ، الملل و النحل ، 10 / 54 - 55 ؛ فخر رازى ، الاربعين ، 249 - 359 ، حيدرآباد ، 1343 ه . ق .\r\n( 1 ) . عبد القاهر بغدادى ، الفرق بين الفرق ، 160 - 163 ؛ ابن خلّكان ، وفيات ، 1 / 464 ، چاپ تهران .\r\n","page_name":" 46 ","page_number":50},
  {"content":"\r\n\r\nميان اشعرى و جبّائى مناظرهء ديگرى هم نقل شده كه خلاصه‌اش اين است : مردى از جبّائى پرسيد « آيا رواست خدا را عاقل بگويند ؟ » جبّانى گفت : نه ، زيرا عقل مشتقّ از « عقال » است و عقال به معنى مانع است ، و منع در حقّ خداى تعالى محال است . اشعرى كه در آنجا حاضر بود گفت : بنابر قياس شما خدا را « حكيم » هم نمىتوان گفت ، زيرا اين اسم مشتق از « حكمة اللجام » است و آن آهنى است كه چهار پا را از خروج مانع مىشود .\r\nو در اين باب به شعر حسّان استناد كرد كه مىگويد :\r\n فنحكم بالقوافي من هجانا * و نضرب حين تختلط الدّماء \r\nكه معنى آن « نمنع بالقوافي من هجانا » است يعنى منع مىكنيم به وسيلهء قوافى و اشعار ، كسى را كه ما را هجو كند . . . جبّائى پاسخى نيافت . پس از اشعرى پرسيد . تو چه مىگويى ؟ گفت : من استعمال « حكيم » را روا مىدارم ولى « عاقل » را نه ، زيرا شيوهء من در مأخذ نام‌هاى خدا ، سماع شرعى است نه قياس لغوى ، پس « حكيم » را به كار مىبردم چون شرع به كار برده ، ولى عاقل را به كار نمىبرم چون شرع به كار نبرده است ، و اگر به كار مىبرد ، من هم به كار مىبردم ! « 1 »\r\nبايد دانست كه اشعرى نخستين كسى نبود كه در ردّ معتزله كتاب نوشت . چه پيش از او ابن راوندى ( فت ، 298 ه . ق . ) كه در عصر او كسى از او ماهرتر در علم كلام نبود ، از معتزله جدا شد ، و در ردّ عقايد و بيان فضايح ايشان كتاب نوشت . در ميان شيعه نيز كسانى چون ابو عيسى الورّاق ( فت ، 247 ه . ق . ) به پيكار قلمى و عقيدتى با بسيارى از اصول معتزله پرداخت . « 2 » امّا چرا هيچ يك از اين دو و نيز گروه زياد ديگرى اهمّيّت اشعرى را نيافتند ؟ شايد دليل اين امر آن باشد كه اهل سنّت نسبت به شيعه همان بىمهرى را نشان مىدادند كه نسبت به معتزله ، و در مواردى نفرت آنان از شيعه بيشتر از معتزله بود . « 3 » امّا اشعرى كار خود را از راه معقول انجام داد . يعنى نخست به اهل سنّت روى آورد ، و در ملأ عام از اصول عقايد اعتزالى خود توبه و معتزله را لعن و نفرين كرد ، و به عقايد سلف صالح برگشت ، و نتيجه اين شد كه در ميان اهل سنّت پيروان و هواخواهانى پيدا كرد كه به سخنان او گوش فرا دهند ؛ دوّم اين كه در بيان عقايد خويش راه ميانه‌يى در پيش گرفت ، و سخنانى گفت كه حدّ وسط ميان اعتقادات اهل سنّت و معتزله بود . زيرا علماى قديم اهل سنّت به نقل ( قرآن و حديث ) متشبّث بودند و عقل را\r\n\r\n\r\n","description":"","footnote":"\r\n( 1 ) . احمد امين ، ظهر الاسلام ، 4 / 68 - 69 ، چاپ اوّل ، قاهره ، 1955 .\r\n( 2 ) . خيّاط ، الانتصار ، 17 ، چاپ نيبرگ .\r\n( 3 ) . زهدى جار اللّه ، المعتزله ، 202 .\r\n","page_name":" 47 ","page_number":51},
  {"content":"\r\n\r\nدر امور دينى وزنى و وقعى نمىنهادند ، و جدل و استدلال عقلى را در امر ديانت به هيچ روى برنمىتافتند ؛ معتزله نيز در جهت مقابل بودند و عقل را بيشتر ارج مىنهادند و در اعتماد بر آن افراط مىكردند ، و حديث را ترك و محدّثان را تحقير و گاه تكذيب مىكردند ، و آيات متشابه قرآن كريم را تأويل بعيد مىكردند به نحوى كه اهل سنّت هرگز بدان اقرار نداشتند ؛ و خلاصه شكاف ميان دو فرقه زياد بود ، و لازم مىنمود كه كسى دو نظرگاه را به هم نزديك سازد ، و در مجراى واحدى بيندازد تا همه يا اكثريّت راضى باشند ؛ و اين كارى بود كه اشعرى انجام داد . زيرا وى به نقل متمسّك شد و بدان عمل كرد ، و در تفسير و اثبات نقل از عقل يارى گرفت و چنان كه غزّالى مىگويد « نشان داد كه اشعريّه ميان شرع منقول و حقّ معقول خلاف و خصومتى نمىبينند » . « 1 »\r\nبه هر صورت ، برخى از اهل تحقيق علّت جدايى اشعرى را از جبّائى همين مناظره مىدانند ، و ليكن حقّ اين است كه انتقادات اشعرى بر معتزله - چنان كه گفتيم - به اين قضيّه منحصر نمىشود ، و بسيارى مسائل ديگر در كتب كلامى ذكر شده است كه موجب جدايى ابو الحسن اشعرى از معتزله و مايهء نشأت گرفتن فرقهء اشعريّه شده است . « 2 »\r\nاز كارهاى عمده‌يى كه اشعرى كرد اين بود كه : تشبيه را نفى كرد ، و وجود صفات معنوى را ثابت دانست ، و تنزيه را تا آنجا كه گذشتگان روا مىدانستند پذيرفت ، و دلايل نقلى و عقلى هر يك را مدوّن ساخت . صفات معنوى از قبيل علم ، قدرت ، اراده ، و كلام قائم به نفس را ثابت كرد ، و بدعت‌هاى اهل بدعت را ردّ كرد و در اين راه با ايشان به دلايلى كه خودشان تمهيد كرده بودند و او خود چهل سال با آن‌ها دمساز بوده سخن گفت ، « 3 » و قول به « صلاح و اصلح » و « حسن و قبح عقلى » را باطل دانست ، و عقايد مربوط به احوال بعث و احوال بهشت و دوزخ و ثواب و عقاب را تنظيم و با اصول ديانت اسلام سازگارتر ساخت . در مسائل امامت و جانشينى پيامبر اكرم سخن گفت ، و بر خلاف بسيارى از معتزله و شيعه معتقد شد كه مسألهء امامت از اصول عقايد ايمانى نيست ، بلكه قضيّه‌يى مصلحتى و اجتماعى است . « 4 »\r\n\r\n\r\n","description":"","footnote":"\r\n( 1 ) . غزّالى ، الاقتصاد فى الاعتقاد ، 2 - 11 ، قاهره ، 1963 .\r\n( 2 ) . موارد اختلاف اشعرى با معتزله را مونتگمرى وات  M . Watt  ، در هفت مورد خلاصه كرده است . -\r\n Enyclopaedia of Isalm , Vol I , P . 694 , ( New edition ) . \r\n( 3 ) . سبكى ، طبقات الشافعيّه ، 3 / 397 - 398 ، محمود الطّناحى و عبد الفتاح محمّد الحلو .\r\n( 4 ) .\r\n D . B . Macdonald , Development of Muslim Theology PP . 79 - 81 , New - York , 1903 . \r\n","page_name":" 48 ","page_number":52},
  {"content":"\r\n\r\nبدين ترتيب ، پيروان ابو الحسن اشعرى زياد شدند ، و پس از او شاگردش ابن مجاهد ( نيمهء دوم سدهء چهارم ) و ديگران راه او را پيروى كردند و قاضى ابو بكر باقلانى ( فت ، 403 ه . ق . ) اين امور را از ايشان گرفت و مهذّب ساخت و مقدّمات عقلى لازم را - از قبيل اثبات جوهر فرد ، خلأ ، قائم نبودن عرض به عرض ، و عدم بقاء عرض در دو زمان ، كه در اصول عقايد معتزله بود گرفت ، و به شيوهء دقيق خويش آن‌ها را با مسائل ايمانى تلفيق كرد ، و خوض يعنى فرو رفتن و سخن گفتن در علم كلام را بر خلاف بسيارى از ائمّهء بزرگ سنّت مانند شافعى و احمد بن حنبل مستحسن دانست و در چشم اهل سنّت و پيروان اشعرى خود بيار است ، و اين قواعد را تابع عقايد ايمانى قرار داد تا اين طريقه يعنى كلام اشعرى شكلى مطلوب به خود گرفت ، و يكى از دقيق‌ترين فنون نظرى و علوم دينى و قرآنى شد . « 1 »\r\n* * * \r\nماتريدى\r\nتقريبا در همان زمان كه ابو الحسن اشعرى در عراق عقايد كلامى را بر طبق عقايد اهل سنّت و حديث تدوين و تعليل مىكرد ، در ما وراء النهر نيز همانند اين واقعه در كلام اتّفاق مىافتاد . ابو منصور محمّد بن محمّد بن محمود حنفى ماتريدى سمرقندى ( فت ، 333 ه .\r\nق . ) در فقه و فروع و در اعتقاديّات و اصول هر دو پيرو امام ابو حنيفه بود . از زندگانى ماتريدى اطّلاع زيادى در دست نيست . نام يكى از استادان او محمّد بن مقاتل رازى ( فت ، 248 ه . ق . ) كه از شاگردان ابو حنيفه ( فت ، 150 ه . ق . ) بوده ، زياد برده مىشود ، و اين امر ثابت مىكند كه ولادت ماتريدى پيش از اين سال و احتمالا در حدود سال 235 ه .\r\nق . بوده است . « 2 » از مهم‌ّترين آثار او - كه هنوز چاپ نشده و به صورت نسخه‌هاى خطّى باقى مانده - كتاب تأويلات القرآن ، كتاب التوحيد ، و كتاب المقالات است ، كه صاحب نظران آن‌ها را بسيار ستوده‌اند . و او به ويژه در كتاب اوّل كوشيده است قرآن را به شيوهء اهل سنّت و در عين حال بر پايهء دلايل عقلى تفسير كند ، و در اين راه بسيار كامياب بوده است .\r\nماتريدى ، عقايد كلامى ابو حنيفه را با استنباط و استخراج از آثار منسوب به او - از\r\n\r\n\r\n","description":"","footnote":"\r\n( 1 ) . اشعرى ، رسالة استحسان الخوض فى علم الكلام ، 6 - 9 ، حيدرآباد ؛ ابن خلدون ، مقدّمه ، 465 ، بغداد ( المثنى ) ؛ شهرستانى ، الملل و النحل ، 1 / 94 - 100 ، محمّد سيد كيلانى . مقصود از « جوهر فرد » ، اتم يا جزء لايتجزّا است . خواجه حافظ گويد ( ديوان ، 79 ، قزوينى ) :\r\n بعد از اينم نبود شائبه در « جوهرِ فرد » * كه دهانِ تو بر آن نكته خويش استدلاليست \r\n( 2 ) .\r\n Shorter Encyclopaedia of Islam , art . , « Maturidi » , P . 363 . \r\n","page_name":" 49 ","page_number":53},
  {"content":"\r\n\r\nقبيل الفقه الاكبر ، الفقه الابسط ، و وصيّت نامهء او ، با ادلّهء كلامى و عقلى ثابت كرد . نتايج كار ماتريدى با نتايج كار ابو الحسن اشعرى چندان اختلافى ندارد ، و بهترين تعبيرى كه دربارهء كارهاى اين دو تن كرده‌اند اين است كه « راه اشعرى راه ميانهء معتزله و اهل حديث است ، و راه ماتريدى راه ميانهء اشعرى و معتزله » . « 1 » و معنى اين عبارت اين است كه : ماتريدى به استدلال و استقلال عقل در اعتقاديات بيشتر از اشعرى ولى كمتر از معتزله اهمّيّت مىدهد . مثلا در عين حال كه « حسن و قبح » را عقلى مىداند ، عقل را در تشخيص قبيح از حسن استقلال نمىدهد ، و مىگويد كه شرع هم بايد هر نوع حسن و قبح عقلى را تأييد كند . اشاعره افعال خدا را تابع اغراض و مقاصد نمىدانند ، ولى ماتريدى چون خدا را حكيم مىشمارد ، افعال او را از روى غرض و هدف و بر پايهء مصالح بندگان خدا مىداند ، جز اين كه ، بر خلاف معتزله ، رعايت مصالح را بر خدا واجب نمىداند .\r\nماتريدى در مسألهء جبر و قدر و كسب نيز راهى برگزيده است كه او را ميانهء اشاعره و معتزله قرار مىدهد . به نظر او انسان اگر چه مختار مطلق نيست ، ولى خداوند اختيار لازم را كه با تكليف او سازگار باشد ، به وى عطا كرده است ، و لذا قضا و قدر الهى در ارتباط با اعمال انسان را نبايد با قضا و قدر الهى در باب عالم طبيعت يكسان فرض كرد . در مسألهء صفات نيز ، ماتريدى حكم به نفى صفات خدا نمىكند ، و ليكن آن صفات را عين ذات خدا مىداند ، و در اين مسأله به معتزله نزديك‌تر از اشاعره است . در مسألهء كلام خدا نيز ماتريدى راهى شبيه به راه اشعرى برگزيده است ، يعنى قرآن را مخلوق نمىداند ، ولى الفاظ و عبارات قرآن كريم را حادث مىداند ( - كلام لفظى و كلام نفسى ) ، به عبارت ديگر هر چند الفاظ و عبارات قرآن مجيد حادث و مخلوق است امّا اصل كلام اللّه يك معنى قائم به ذات خدا و قديم است .\r\nبه پاس خدمات او در اصول عقايد و تنظيم مباحث كلامى به شيوهء اهل سنّت و جماعت ، پيروان بعدى مذهب اشعرى ، ماتريدى را « امام الهدى » و « دافع ضلالت » و « مصلح ايمان » لقب دادند . يك دليل اين كار ، چنان كه مدارك تاريخى نشان مىدهد اين است كه وى در قسمت شرق اسلام ، پيش از ابو الحسن اشعرى به دفاع از اصول عقايد اهل سنّت و حديث در برابر معتزله برخاسته بود ، و در اين قسمت از بلاد اسلامى هر چند عامّهء مردم در فقه تابع ابو حنيفه بودند ، در اصول عقايد تابع ماتريدى شدند . ولى در جاهاى ديگر بسيارى از حنفيان ، در اصول از اشعرى پيروى كردند . در قرون معاصر\r\n\r\n\r\n","description":"","footnote":"\r\n( 1 ) . تاريخ فلسفه در اسلام ، جمع‌آورى ميان محمّد شريف ، مقالهء « ماتريديّه » 368 - 369 ، چاپ مركز نشر دانشگاهى ، 1362 ه . ق .\r\n","page_name":" 50 ","page_number":54},
  {"content":"\r\n\r\nنيز شخصيّتى چون شيخ محمّد عبده ( فت ، 1323 ه . ق . ) ، به دليل اتكاء بيشتر ماتريدى به عقل ، در تأسيس مجدّد علم كلام اسلامى ، از نظام ماتريدى تبعيّت كرده است ، و اين نكته از تأمّل در رسالة التوحيد عبده و شرح وى بر العقائد العضديّه به خوبى آشكار مىشود . « 1 »\r\n* * * \r\nباقلانى\r\nقاضى ابو بكر محمّد بن الطّيب بن محمّد بن جعفر بن قاسم ، در اغلب مآخذ ابن البقلّانى ، ولى بنابر مشهور ، و نيز در وفيات ابن خلّكان ، الباقلّانى ، متكلّمى اشعرى و فقيهى مالكى مذهب بود ، و يكى از عوامل مهم در تنظيم و ترويج مذهب كلامى اشعرى محسوب مىشود . تاريخ ولادت او معلوم نيست ، ولى تاريخ وفات او را به اتّفاق ( 403 ه . ق . ) نوشته‌اند . وى در بصره متولّد شد ، ولى بيشتر سال‌هاى آخر عمرش در بغداد گذشت .\r\nگفته‌اند به دربارهاى شيراز و بيزانس هم رفت و آمد مىكرده ، ولى صحّت آن معلوم نيست . وى مدّتى مقام قضاء را در خارج از بغداد بر عهده داشته است . فقه را از ابو بكر قطيعى و علم نظر ( - كلام ) را از ابو عبد اللّه بن مجاهد طائى ، يار و مصاحب اشعرى ، فرا گرفت . وى را « سيف السّنه » ( - شمشير اهل سنّت ) و « مجدّد رأس مائه چهارم » نيز ناميده‌اند . ابن عماد گويد : روزى ابن المعلّم ( مقصود شيخ مفيد است ) متكلّم روافض با شاگردان خود نشسته بود ، باقلانى از دور پيدا شد ، وى گفت : شيطان آمد ! چون باقلانى آمد و بر زمين نشست گفت : خداى تعالى فرمايد « آيا نبينى كه ما شيطان‌ها را براى شكنجه و آزار كافران فرستاده‌ايم » ( سورهء مريم ، 19 / آيهء 83 ) . « 2 » و ابن تيميّه ( فت ، 728 ه .\r\nق . ) گفته است : قاضى ابو بكر محمد بن خطيب باقلانى متكلّم ، فاضل‌ترين همهء متكلمانى است كه به اشعرى منسوب‌اند ، و در ميان آن‌ها نه قبل از وى و نه بعد از وى مانند او بوده است . « 3 »\r\n\r\n\r\n","description":"","footnote":"\r\n( 1 ) .  Shorter Ency . , of Islam , P . 363 . \r\n( 2 ) . ابن عماد حنبلى ، شذرات الذهب ، 3 / 169 . اصل آيه اين است  « أَ لَمْ تَرَ أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا . . . »  ابو العلاء معرّى به همين مناقسه و خلاف اشاره كرده آنجا كه مىگويد ( لزوم ما لا يلزم ، 2 / 261 ) :\r\n و اعلم انّ ابن المعلّم هازل * باصحابه ، و الباقلّانى اهزل ! \r\nو مىدانم كه ابن معلّم ، اصحاب خود را بازى مىدهد و به ايشان هزل مىگويد ، و باقلانى هازل‌تر است !\r\n( 3 ) .\r\n Mc Carthy , art . , « al - Bakillani » , in the Encyclopaedia of Islam , vol , I , 958 , New Edition . \r\n","page_name":" 51 ","page_number":55},
  {"content":"\r\n\r\nقاضى عياض در كتاب ترتيب المدارك ( 242 - 259 ، قاهره ، بى . تا . ) فهرست 52 اثر از آثار او را ذكر كرده است كه از همهء آن‌ها امروزه 6 اثر بيشتر بر جاى نيست . اعجاز القرآن ، كه چندين بار چاپ شده ، در موضوع خود كتاب طراز اوّلى است . و مدار بحث در آن چنان كه از اسم كتاب پيداست ، اثبات اعجاز قرآن مجيد است و بيان اين كه قرآن معجزهء پيامبرى رسول اكرم است . باقلانى در اين كتاب فصولى هم در نفى شعر از قرآن ، و مبالغى از خطبه‌هاى پيامبر اكرم و سخنان خلفاى راشدين و بلغاى صحابه و تابعين آورده است . از كتاب‌هاى ديگر او التّمهيد ، الانصاف ، المناقب ، و البيان را نام مىتوان برد . التمهيد در حقيقت نخستين كتاب منظّم در باب مسائل جدلى و كلامى است ، و آن را در ردّ بر معطّله ( - منكران وجود صفات زايد بر ذات ) ، معتزله ، خوارج ، و شيعه نوشته است .\r\nالانصاف داراى دو بخش است . بخش اول اصول عقايد اهل سنّت با بيان مختصرى است ، بخش دوم آن بحث مفصّلى در قدم يا ناآفريدگى قرآن مجيد ، قدر ، رؤيت خدا ، و شفاعت است . المناقب ( كه كامل نيست ) نظر اهل سنّت و موضع آن جماعت را در باب امامت ( خلافت ) بررسى مىكند . كتاب ديگرى از او در دست است به نام الانتصار ( كه كامل نيست ) و بيشتر با بحث در كامل بودن متن قرآن مجيد مربوط است ، و سرانجام البيان دفاع از معجزاتى است كه نبوّت رسول اكرم را تأييد و اثبات مىكند .\r\nاهمّيّت كار باقلانى ، غير از نظام دادن و مرتّب ساختن مذهب اشعرى ، در اين است كه از مسألهء اثبات جوهر فرد ، حدوث اجسام را استنباط كرد ، و از اثبات حدوث اجسام و مسألهء عدم بقاى عرض در دو زمان متوالى ، نفى علّيّت و تلازم ميان حوادث عالم را استنتاج كرد ( مبحثى كه بعدها غزّالى در تهافت الفلاسفه آن را در ردّ ترتّب علّت و معلول فلاسفه به طرز دقيق‌تر و مبسوطترى به كار برد ) . « 1 »\r\n* * * \r\nقاضى عبد الجبّار همدانى\r\nيكى از بزرگ‌ترين دانشمندان كلام و يكى از آخرين چهره‌هاى برجستهء معتزله ، قاضى ابو الحسن عبد الجبّار بن احمد بن عبد الجبّار همدانى اسدآبادى است . وى كه در فروع مذهب شافعى داشت ، در حدود سال 325 ه . ق . از مادر زاد . و تا سال 367 ه . ق .\r\nدر بغداد زيست . در اين سال وزير كافى صاحب بن عبّاد طالقانى او را به رى نزد خود\r\n\r\n\r\n","description":"","footnote":"\r\n( 1 ) . - ترجمهء فارسى تهافت الفلاسفه ( 80 - 85 ، « مسألهء اوّل » ) ترجمهء نگارنده ، انتشارات زوّار ، 1363 ه . ش .\r\n","page_name":" 52 ","page_number":56},
  {"content":"\r\n\r\nخواند ، و او كه از مدافعان شديد معتزله بود ، عبد الجبّار را بسيار گرامى داشت ، و او را قاضى بزرگ ولايت رى كرد ؛ و از همين‌جاست كه در ادبيّات معتزله او را قاضى القضاة مىنامند . امّا وقتى صاحب به سال ( 385 ه . ق . ) درگذشت ، عبد الجبّار دربارهء او گفت « رحمت فرستادن بر او را جايز نمىدانم زيرا وى بدون توبه مرده است ! » و اين نكته را بر او عيب گرفتند و در كفران نعمتى كه كرده بود او را طعن كردند و به بىوفايى منسوبش كردند . « 1 » و چون اين خبر به گوش فخر الدّولهء ديلمى ( 341 - 387 ه . ق . ) رسيد برآشفت و او را مقام قضاء عزل كرد ، و دستور داد كه عبد الجبّار و اصحاب او را گرفتند و به زندان انداختند و به پرداختن - / 000 / 000 / 3 درهم مجبور ساختند . فخر الدّوله براى انجام اين دستور خود به ابو العبّاس احمد بن ابراهيم ضبّىّ ( فت ، 399 ه . ق . ) ملقّب به « كافى اوحد » اختيار كامل داد ، و او كه از بركشيدگان صاحب بود ، و پس از او به جاى او وزارت يافت ، حكم را اجرا كرد . پس از اين واقعه ديگر از زندگانى عبد الجبّار چيزى در دست نيست ، و حتّى معلوم نيست كه پس از پرداختن اين جريمهء سنگين دوباره به مقام سابق خود دست يافت ، يا نه ؟ وى به سال 415 ه . ق . درگذشت .\r\nاگر ابو الحسن اشعرى در آغاز از معتزله بود ، و بعد از آن‌ها روى گردان شد ، بر عكس او ، عبد الجبّار در ابتدا مذهب اشعرى داشت ، و بعد از آن از آن مذهب برگشت و به معتزله پيوست . قاضى عبد الجبّار به سبب تأليفات گران‌بهاى خود در علم كلام معتزلى ، و مخصوصا كتاب المغنى فى ابواب العدل و التوحيد ، از بزرگترين علماى كلام محسوب مىشود . هر يك از اجزاى اين كتاب در يكى از مسائل مشهور مورد خلاف كلام است ، از قبيل مسائل اراده ، تعديل و تجوير « 2 » ، مخلوق ، توليد ، تكليف ، نظر ، معارف ، نسخ ، نبوّات ، و جز آنها . ولى قدرت او در علم كلام و تأليفات بسيار او در علم كلام معتزلى نيز نتوانست كلام معتزلى را مورد قبول عامّه سازد ، و شهرت و رواج كتب او با مرگ خود او از ميان رفت ، و تنها در برخى مجامع معدود معتزلى از او سخن مىرفت . عقيدهء به اعتزال با اينكه تا استيلاى مغول بر بلاد اسلامى و تا اواسط قرن هفتم هجرى هنوز پيروانى داشت و علّامهء بزرگ جار اللّه ابو القاسم محمود بن عمر زمخشرى ( 497 - 538 ه . ق . ) ، و نيز اديب و مورّخ دانشمند عبد الحميد بن ابى الحديد ( 586 - 655 ه . ق . ) شارح نهج البلاغه در\r\n\r\n\r\n","description":"","footnote":"\r\n( 1 ) . « . . . قال القاضى : لا ارى الرّحمة عليه لانّه مات عن غير توبة ظهرت منه ، فطعن عليه بذلك ، و نسب الى قلّة الوفاء . » - ياقوت حموى ، ارشاد الاريب ، 20 / 216 ؛ ابن اثير ، الكامل ، 8 / 195 ، بيروت .\r\n( 2 ) . تعديل - نسبت عدل به خدا دادن ؛ تجوير - نسبت جور به خدا دادن ( - ابن حزم ، الفصل فى الملل و الاهواء و النحل ، 3 / 167 / 164 ، قاهره ، 1958 ) .\r\n","page_name":" 53 ","page_number":57},
  {"content":"\r\n\r\nسده‌هاى ششم و هفتم هجرى هنوز از اين مذهب پيروى مىكردند ، به تدريج از ميان رفت ، و امروزه تقريبا ديگر اثرى از آن بر جاى نيست .\r\n* * * \r\n- علم كلام نزد شيعه .\r\nهمان‌طور كه معتزله و پس از آن‌ها اهل سنّت در فهم آيات كتاب خدا و دفاع از اسلام و اصول عقايد خود كتاب‌هايى نوشته‌اند ، شيعه نيز در اين راه گام برداشته‌اند ، و براى تفسير قرآن مجيد و دفاع از اصول عقايد خود ( به ويژه دو مسألهء مهم عدل و امامت ) كتاب‌هاى زيادى نوشته‌اند ، و متكلّمان زبر دست و مشهورى در ميان پيروان اين فرقه نيز ظهور كرده‌اند .\r\nبايد دانست كه عنوان شيعه در ابتدا بر كسانى اطلاق مىشد كه پس از رحلت رسول اكرم ، امامت را حقّ حضرت علىّ بن ابى طالب مىدانستند « 1 » ، و با وجود سواد اعظم مسلمين در بيعت ابو بكر ، در مودّت و دوستدارى آن حضرت ثابت ماندند . اين عدّه را به همين سبب شيعهء على يعنى پيروان آن حضرت مىگفتند ، و از اين جماعت بودند مقداد بن اسود ، سلمان فارسى ، ابو ذرّ غفّارى ، و عمّار ياسر . و ايشان اوّلين كسانى هستند كه در ملّت اسلام به نام « متشيّع » معروف شده‌اند . و همين جماعت‌اند كه اصل و منشأ عموم فرقه‌هاى بعدى شيعه بشمار مىآيند . « 2 » چه عموم طبقات شيعه كه بعدا ظاهر شدند مانند اين جمعيّت كوچك امامت را حقّ علىّ ( ع ) و اولاد او مىدانستند و فقط در اين باب كه پس از هر امامى جانشين او كيست ، و آيا امامت به او ختم مىشود يا نه ، با يك ديگر اختلاف داشتند ، و در نتيجهء اين گونه اختلافات شيعه به فرقه‌هاى بسيار منشعب شدند .\r\nذكر نام همهء اين فرقه‌ها از حوصلهء اين رساله بيرون است . « 3 » امّا به طور كلّى شيعه را مىتوان به سه صنف بزرگ تقسيم كرد :\r\n\r\n1 . غلاة يا غاليّه\r\nيعنى كسانى كه در حقّ حضرت علىّ بن ابى طالب و فرزندان او راه افراط و غلوّ رفته و مثلا به الوهيّت ايشان قائل شده‌اند . اين جماعت در حقيقت جزو\r\n\r\n\r\n","description":"","footnote":"\r\n( 1 ) . شهرستانى ، الملل و النحل ، 146 ، محمّد سيّد كيلانى ، 1961 « الشيعة هم الّذين شايعوا عليّا رضى اللّه عنه ، و قالوا بامامته و خلافته نصّا و وصيّة ، امّا جليّا و امّا خفيّا . . . »\r\n( 2 ) . نوبختى ، فرق الشيعة ، 6 و 16 .\r\n( 3 ) . طالبان ، به كتاب فرق الشيعهء ابو محمّد حسن بن موسى نوبختى ، و مقالات الاسلامييّن ابو الحسن اشعرى ، و خاندان نوبختى نوشتهء شادروان عبّاس اقبال آشتيانى ، 49 - 75 رجوع فرمايند .\r\n","page_name":" 54 ","page_number":58},
  {"content":"\r\n\r\nشيعه محسوب نمىشوند ، يا خود را به شيعه بسته‌اند ، و يا مخالفان شيعه ايشان را در شمار شيعه در آورده‌اند ، تا مايهء بدنامى اين فرقه گردند ؛\r\n\r\n2 . اماميّه\r\nيعنى كسانى كه نصب حضرت على بن ابى طالب ( ع ) را به امامت از جانب حضرت رسول ( ص ) مىدانند ، و مىگويند كه رسول اكرم پسر عمّ خود را به اسم و رسم در حيات خويش به اين مقام برگزيده ، و اين انتخاب خود را به مسلمين اظهار و اعلان كرده . كسانى كه بر خلاف امر و دستور پيامبر بزرگوار اسلام با ابو بكر و عمر خطاب بيعت كرده‌اند ، راه ضلالت رفته و خلاف رأى پيامبر اكرم رفتار كرده‌اند . مقام امامت به عقيدهء اماميّه بايد به نصّ و توقيف ، نصيب بستگان حضرت رسول شود ، و امام در هر دوره بايد افضل مردم باشد ، چه امامت مفضول بر فاضل ( و افضل ) عقلا قبيح است . « 1 » مخالفان شيعه ، اين طبقه را ، چون امامت ( و خلافت ) ابو بكر و عمر را نمىپذيرفتند ، و آن دو خليفه را رها كرده بودند رافضه ( - روافض ) مىگويند ؛ و در حقيقت اين نسبت را ، بيشتر ، از سر دشمنى بر ايشان بسته‌اند . تاريخ مفصّل اين فرقه را در فصل پنجم خواهيد خواند .\r\n\r\n3 . زيديّه\r\n، يعنى كسانى كه بعد از حضرت سجّاد ( ع ) در كوفه با فرزند او زيد بن على ( در ايّام خلافت هشام بن عبد الملك اموى ) بيعت كردند . زيد چون از شاگردان و اصل بن عطاء غزّال معتزلى بود ، در اصول پيرو اعتزال گرديد ، و پيروان او همه معتزلى شدند .\r\n* * * به عقيدهء فرقهء اماميّه ، دنيا هيچ وقت از وجود امام خالى نيست . و خداوند مختار است كه امام را در ميان خلق ظاهر نمايد ، و يا از انظار ايشان غايب نگاه دارد ، چه زمين هيچ‌گاه از حجّت خالى نيست ، و حجّت خداوند پس از امام يازدهم فرزند اوست كه در حال غيبت است ، و هر وقت كه مشيّت الهى تعلّق بگيرد ظاهر خواهد شد ، و اين وقتى خواهد بود كه ظلم و جور دنيا را پر كند و قيام امام دوازدهم را ايجاب نمايد .\r\nاز همين مختصر ، مىتوان اهمّيّت مسألهء امامت را دريافت . و حقيقت اين است كه بزرگ‌ترين اختلافى كه در اسلام ميان مسلمين بر سر مسائل دينى بروز كرده بر دو قسم بوده : اختلاف در اصول ، و اختلاف در امامت . و اختلاف دوم مهمتر است چه آثار سياسى و اجتماعى بزرگى داشته است و در طول تاريخ اسلام موجبات بروز حوادث عظيمى گشته است . به قول شهرستانى : « بزرگترين خلافى كه ميان امت به هم رسيد ، اختلاف در امامت بود ، چه در اسلام بر پايهء ديانت دربارهء هيچ چيز به اندازه‌يى كه در باب\r\n\r\n\r\n","description":"","footnote":"\r\n( 1 ) . علّامهء حلّى ، كشف المراد ، 291 « و امامة المفضول قبيحة عقلا . . . »\r\n","page_name":" 55 ","page_number":59},
  {"content":"\r\n\r\nامامت شمشير كشيده و خون‌ريزى شد ، در هيچ مسأله‌يى در هيچ زمان نشد » . « 1 »\r\nواژهء امام در زبان عربى به معنى كسى است كه مردم به او بگرايند و از وى پيروى كرده دستور بگيرند ؛ و راه را نيز به همين مناسبت امام مىگويند زيرا مردم به سوى آن مىگرايند ، و در رسيدن به مقصود آن را پيروى مىكنند . و در اصطلاح ، امامت رياست بر عامّه است در امور دين و دنيا به نيابت از رسول اكرم . و امام كسى است كه در امور دين و دنيا رياست عامّهء مردم با او باشد . « 2 »\r\nعقيدهء علماى اماميّه اين است كه هرچه بر وجوب نبوّت دلالت دارد بر وجوب امامت نيز دليل است چه امامت قائم مقام نبوّت است - مگر در تلقّى وحى بىواسطهء الهى - . لذا اماميّه امامت را « لطف » مىدانند و توضيح آن چنين است كه مىگويند : نصب امام عقلا بر خداوند تعالى واجب است ، و علّت وجوب آن اين است كه امامت لطف است و هر لطفى بر حقّ تعالى واجب . و در تعريف لطف گويند كه : لطف ، هر چيزى است كه بندگان را به طاعت نزديك و از معصيت دور نمايد . « 3 » از اين گذشته ، امامت لطف عامّ است ، و نبوّت لطف خاصّ ؛ چه ممكن است روزگار از وجود پيامبرى خالى بماند ، در صورتى كه خالى ماندن آن از امام امكان ندارد . « 4 » و به همين دليل است كه فرقهء اماميّه مبحث امامت را از توابع مبحث نبوّت و از اصول و اركان دين مىشمارند و ايمان را بدون عقيدهء به امامت پايدار نمىدانند و كسى را مؤمن مىگويند كه به عقيدهء اماميّه باشد ، « 5 » در صورتى كه فرق ديگر اسلامى آن را در عداد فروع دين بشمار مىآورند ، « 6 » و متكلّمان اهل سنّت ، امامت ( و خلافت ) را امرى مصلحتى مىدانند ، و تنها براى ردّ عقايد شيعه در اين باب ، اين مبحث را در علم كلام خود داخل كرده‌اند . « 7 »\r\nيكى ديگر از شرايط امامت به عقيدهء فرقهء اماميّه اين است كه امام بايد فاضل‌ترين مردم زمان خود باشد ، ولى زيديّه و بيشتر معتزله با اين عقيده همراه نبودند و مىگفتند\r\n\r\n\r\n","description":"","footnote":"\r\n( 1 ) . شهرستانى ، الملل و النحل ، 24 ، محمّد سيّد كيلانى : « . . . و اعظم خلاف بين الامّة خلاف الامامة ، اذ ما سلّ سيف فى الاسلام على قاعدة دينيّة مثل ما سلّ على الامامة فى كلّ زمان » .\r\n( 2 ) . « الامام هو الّذي له الرّئاسة العامّة فى الدّين و الدنيا جميعا » ( جرجانى ، تعريفات ، 29 ؛ طريحى ، مجمع البحرين ، 1 / 525 ) .\r\n( 3 ) . خواجهء طوسى ، تلخيص المحصّل ، « رسالهء الامامة » ، 426 ، عبد اللّه نورانى ؛ علّامهء حلّى ، شرح باب الحادى عشر ، 53 : « نصب الامام لطف ، و اللّطف عبارة عن كلّ ما يقرّب المكلّفين الى الطاعات و يبعّدهم عن المعاصى » .\r\n( 4 ) . علّامه ، شرح باب الحادى عشر ، 54 .\r\n( 5 ) . مجمع البحرين ، 1 / 572 .\r\n( 6 ) . شرح باب الحادى عشر ، 51 .\r\n( 7 ) . تفتازانى ، شرح مقاصد ، 2 / 271 .\r\n","page_name":" 56 ","page_number":60},
  {"content":"\r\n\r\nهمان‌طور كه ممكن است در ميان رعيّت پادشاه كسى پيدا شود كه از او بهتر و فاضل‌تر باشد ، در ميان اتباع امام هم وجود همين وضع امكان دارد . به همين جهت امامت مفضول اشكالى ندارد ، چنان كه عدّه‌يى از معتزله مخصوصا معتزلهء بغداد با اين كه حضرت على بن ابى طالب ( ع ) را از ابو بكر فاضل‌تر مىدانستند ، باز امامت ابو بكر را صحيح و جايز مىشمردند . از اين گروه بودند ابو سهل بشر بن معتمر ، ابو موسى عيسى بن صبيح ، ابو عبد اللّه جعفر بن مبشّر ، ابو جعفر اسكافى ، ابو الحسين خيّاط ، ابو القاسم عبد اللّه بن محمود بلخى ، و قاضى عبد الجبّار همدانى . « 1 »\r\nوجود همين اختلافات و اختلافاتى كه در باب عدل ميان شيعه و فرقه‌هاى ديگر اسلامى وجود داشت شيعه را به نگارش كتاب‌هاى خاصّ كلامى خود واداشت . در ميان متكلّمان شيعه گويا نخستين كسى كه به تأليف كتاب در كلام ( به ويژه در باب امامت ) پرداخته عيسى بن روضه از موالى و همنشينان منصور خليفهء عباسى ( 136 - 158 ه . ق . ) است ؛ « 2 » و نخستين متكلّمى كه بر حسب اصول عقايد اماميّه و با ادلّهء كلامى با مخالفان به مناظره پرداخته ابو الحسن على بن اسماعيل بن ميثم تمّار از متكلمان نيمه اوّل سدهء سوم هجرى است ، « 3 » و مناظرات او با ابو الهذيل علّاف ( فت ، 226 ه . ق ) و ابو اسحاق نظّام بصرى و ضرار بن عمرو ضبّىّ معروف است .\r\nعدّه‌يى از اهل بحث و متكلّمان اشعرى گفته‌اند چون شيعه تا زمان آل بويه مذهب كلامى خاصّى نداشتند ، با روى كار آمدن آل بويه ، اصول علم كلام و اساليب آن را از معتزله فرا گرفتند ، و چون جاحظ بصرى ( فت ، 255 ه . ق . ) فضيلة المعتزله را نوشت و در آن به شيعه ( - روافض ) حمله كرد ، كسى را نيافتند كه او را ردّ بنويسد جز ابن الراوندى معتزلى - كه به دلايلى از معتزله وازده شده بود - ، و او كتاب فضيحة المعتزله را براى شيعه در ردّ جاحظ نوشت . « 4 »\r\nيكى از ادّعاهاى اهل سنّت و برخى از معتزله بر ضدّ شيعه اين بوده است كه مىگفتند : شيعه در باب امامت حضرت على « نصّ جلىّ » و صريحى نداشته‌اند ، و قبل از\r\n\r\n\r\n","description":"","footnote":"\r\n( 1 ) . در اين باره ، - ابن ابى الحديد ، شرح نهج البلاغه ، 1 / 7 - 10 ، قاهره ، محمّد ابو الفضل ابراهيم ؛ علّامهء حلّى كشف المراد ، 291 ، قم .\r\n( 2 ) . نجاشى ، رجال ، 209 ، قم « . . . عيسى بن روضة صاحب المنصور كان متكلّما جيد الكلام و له كتاب فى الامامة . . . و قرأت فى بعض الكتب انّ المنصور تسمّع على عيسى بن روضة ، و كان مولاه و هو يتكلّم فى الامامة فاعجب به و استجاد كلامه » .\r\n( 3 ) . همان جا ، 176 .\r\n( 4 ) . مقدسى ، احسن التقاسيم ، 238 ؛ زهدى جار اللّه ، المعتزله ، 206 .\r\n","page_name":" 57 ","page_number":61},
  {"content":"\r\n\r\nظهور ابو عيسى ورّاق ( فت ، 247 ه . ق . ) و ابن الراوندى ( فت ، 245 يا 298 ه . ق . ) و هشام بن حكم ( فت ، 199 ه . ق . ) به اين نكته بر نخورده بودند و اين سه نفر اوّل كسانى هستند كه دعواى فوق را مطرح ساخته‌اند ، « 1 » ولى متكلّمان اماميّه اين عقيده را ردّ كرده مىگويند كه قول به نصّ جلىّ از قديمترين عقايد شيعه است ، امّا چون مخالفان پيش از روزگار ابن الراوندى و ابو عيسى ورّاق و هشام بن الحكم در اين باب سخن كامل و بحث مفصّلى نيافته‌اند ، و تنها براى نخستين بار در مؤلّفات اين سه نفر به شرح و بسط اين مطلب برخورده‌اند گمان برده‌اند كه اين سه نفر واضعان اين مطلب بوده‌اند . « 2 »\r\nبر شمردن اسامى و آثار متكلّمان شيعه و بحث دربارهء همهء آن‌ها كارى بس دشوار است و مجالى بيشتر مىخواهد . ما در اينجا مهم‌ّترين آن‌ها را نام مىبريم :\r\n1 . ابو جعفر محمّد بن على بن نعمان كوفى ( فت ، نيمه دوم سدهء دوم هجرى ) معروف به ابو جعفر احول و ملقّب به « مؤمن الطّاق » ، كه مخالفان او را به سبب لوچ بودن « شيطان الطّاق » ناميده‌اند . وى از معاصران ابو حنيفه ( 80 - 150 ه . ق . ) و از اصحاب حضرت امام صادق ( فت ، 148 ه . ق . ) است و از قدماى شيوخ و متكلمان شيعه است ، و با ابو حنيفه و معتزله و خوارج مناظرات بسيار داشته است . « 3 »\r\n2 . هشام بن حكم [ ابو محمّد هشام بن الحكم كوفى 
  ] ( فت ، 199 ه . ق . ) ، از بزرگترين متكلّمان شيعه ، و اوّل كسى است كه با ادلّهء كلامى و نظرى مبحث امامت را مورد بحث قرار داده و حجّت‌هاى آسان ولى مقنع بر اثبات اين موضوع يافته است . او از موالى كنده بوده و با بنى شيبان به كوفه فرود آمده بود . در واسط نشو و نما يافت . در آغاز از مرجئه و از پيروان جهم بن صفوان ( مقتول ، 128 ه . ق . ) بوده ، ولى بعدها از اين فرقه بريده و به دلايل نظرى به امامت از لحاظ شيعه گرويده و از بزرگ‌ترين ياران امام صادق ( ع ) شده است . وى از شيعهء قطعيّه ( يعنى از كسانى كه بر خلاف واقفه به رحلت امام موسى كاظم قطع و يقين كرده بعد از او امام علىّ بن موسى الرّضا ( ع ) را امام مىدانسته‌اند ) و با واقفه ، خوارج ، معتزله پيوسته در مناظره بوده ، و مردى بسيار حاضر جواب و در علم كلام حاذق بوده است . پيش از اين اهمّيّت او را از زبان راغب اصفهانى ياد كرديم ( - موافقان و مخالفان كلام ) .\r\nهشام بن حكم از مصنّفان شيعه است ، و در موضوعات دينى ، تاريخى و ادبى مؤلّفات بسيار داشته ، و جزو ملازمان يحيى بن خالد برمكى معدود بوده ، و در مجالس مناظره كه\r\n\r\n\r\n","description":"","footnote":"\r\n( 1 ) . سيّد مرتضى ، الشافى ، 98 ؛ تفتازانى ، شرح مقاصد ، 2 / 285 .\r\n( 2 ) . الشافى ، 98 - 99 .\r\n( 3 ) . نجاشى ، رجال ، 288 ؛ نوبختى ، فرق الشيعة ، 66 .\r\n","page_name":" 58 ","page_number":62},
  {"content":"\r\n\r\nاين وزير در بغداد تشكيل مىداده همواره حاضر مىبوده است . چون در آغاز به تشبيه و تجسيم اعتقاد داشته ، معتزله ، به ويژه جاحظ ، خيّاط و ابن ابى الحديد بر او تاخته‌اند ، و به ويژه جاحظ او را بسيار دنبال كرده است . امّا چنان كه گفتيم وى بعدها با امام صادق و امام موسى كاظم ارتباط يافت ، و از بسيارى از اين عقايد دست برداشت . « 1 »\r\nاز مؤلّفان ديگر شيعه در كلام ابو الحسن على بن ميثم تمّار ( نيمهء دوم قرن دوم ) ، صاحب كتاب الكامل فى الامامة ، و ديگرى مجالس هشام بن الحكم ؛ يونس بن عبد الرحمن قمّى ( فت ، 208 ه . ق . ) ، از معاصران امام صادق ( ع ) و امام موسى كاظم ( ع ) ، و صاحب تأليف در امامت و ردّ بر غلاة ؛ ابو عيسى ورّاق ( فت ، 247 ه . ق . ) از متكلّمان و نويسندگان بزرگ شيعه و از مخالفان جاحظ بصرى ، و صاحب كتاب السقيفة و اختلاف الشيعة و كتاب المقالات ؛ ابو جعفر محمّد بن عبد الرحمن بن قبهء رازى ( اوايل سدهء چهارم ) از بزرگان متكلّم شيعه كه در آغاز معتزلى بوده ، و بعد از آن فرقه روى گردانده و به مذهب شيعهء اماميّه گرويده و در امامت كتابى به نام الانصاف نوشته كه فضلاى بعدى از جمله شيخ صدوق در كمال الدين و تمام النعمه و سيّد مرتضى در الشافى و الفصول ، و ابن ابى الحديد در شرح نهج البلاغه از آن بسيار نقل كرده‌اند . « 2 »\r\nقديم‌ترين كتابى كه در كلام شيعه بر جاى مانده و به دست ما رسيده كتاب الياقوت است تأليف ابو اسحاق ابراهيم بن نوبخت ( نيمهء اوّل سدهء چهارم هجرى ) از افراد خاندان شيعى معروف به آل نوبخت يا خاندان نوبختى . اين كتاب در ضمن شرحى كه علّامه حسن بن مطهّر حلّىّ ( 648 - 726 ه . ق . ) به نام انوار الملكوت فى شرح الياقوت بر آن نوشته ( و در آن تمام ياقوت را جزء به جزء نقل كرده ) به دست ما رسيده است . قبل از علّامهء حلّىّ ، عزّ الدّين عبد الحميد بن ابى الحديد ( 586 - 656 ه . ق . ) مورّخ و متكلّم معتزلى متمايل به شيعه نيز آن كتاب را شرح كرده بوده است ، ولى از اين شرح اثرى باقى نيست . « 3 »\r\nابن راوندى ، مشهور نيز در دفاع از شيعه در برابر معتزله كتابى به نام فضايح المعتزله ( در ردّ بر فضايل المعتزلهء جاحظ بصرى ) نوشته است ، كه در ضمن كتاب الانتصار خيّاط معتزلى ( در ردّ فضايح المعتزله ) باقى مانده است .\r\nديگر از متكلّمان بزرگ اماميّه ابو عبد اللّه محمّد بن النّعمان بن عبد السلام ملقّب به\r\n\r\n\r\n","description":"","footnote":"\r\n( 1 ) . نجاشى ، رجال ، 304 - 305 ؛ نوبختى ، فرق الشيعة ، 66 ؛ سيّد مرتضى ، الشافى ، 12 - 13 ؛ اقبال ، خاندان نوبختى ، 79 - 80 .\r\n( 2 ) . نجاشى ، رجال ، 265 - 266 ؛ سيّد مرتضى ، الشافى ، 100 ؛ ابن ابى الحديد ، شرح نهج البلاغه ، 1 / 69 ؛ 2 / 220 .\r\n( 3 ) . اقبال آشتيانى ، خاندان نوبختى ، 196 .\r\n","page_name":" 59 ","page_number":63},
  {"content":"\r\n\r\nشيخ مفيد و معروف به ابن المعلّم ( 336 - 413 ه . ق ) است . وى در زمان خود رئيس فرقهء اماميّه بوده ، و كتب مفيدى در فقه ، اصول فقه و علم كلام تأليف كرده است . از كتب كلامى او الاركان فى دعائم الدين و نقض فضيلة المعتزله ( در ردّ كتاب جاحظ ) مشهور است .\r\nابن نديم در الفهرست ، « 1 » ابن حجر در لسان الميزان ، « 2 » و ابن عماد حنبلى در شذرات « 3 » همه او را به كثرت علم و قدرت دفاع از اصول تشيّع و زهد و تقوى و بخشندگى ستوده‌اند . و اخيرا كتاب سودمندى در علم كلام « 4 » او به چاپ رسيده است .\r\nديگر از متكلّمان بزرگ شيعه ، ابو القاسم على بن حسين ، ملقّب به علم الهدى و معروف به سيّد مرتضى يا شريف مرتضى ( 355 - 436 ه . ق . ) برادر سيّد رضى گردآورندهء نهج البلاغهء حضرت امير المؤمنين على ( ع ) است . وى از نقباى سادات علوى و از علما و نويسندگان بزرگ و متفكّر شيعه است . از نوادگان امام موسى كاظم ( ع ) بود ، در بغداد متولّد شد و هم در آنجا در گذشت . آثار او گذشته از ديوان شعر ، الامالى يا امالى المرتضى است كه در آن تفسير برخى از آيات مشكل و متشابه و برخى اخبار صعب را با دقّت كم‌نظيرى ارائه داده ، و در ضمن آن‌ها از عقايد بسيارى از علماى معتزليان متشيّع ( و مخالفان آن‌ها ) ياد كرده است . تأمّل در اين كتاب ، « 5 » تسلّط عجيب اين مرد بزرگ را به مباحث كلامى و ساير علوم قرآنى آشكار مىسازد ؛ الشافى فى الامامة و النقض على كتاب المغنى للقاضى عبد الجبّار بن احمد ، كه از كتب بسيار دقيق در كلام شيعه است ، و سيّد مرتضى در آن بسيارى از مطاعن و اعتراضات قاضى عبد الجبّار را نقل و جواب داده است . شيخ طوسى ( فت ، 460 ه . ق ) آن را مختصر كرده و در « مقدّمهء » تلخيص خود و نيز در رجال خود گفته است « . . . لم يؤلّف مثله فى الامامة » يعنى در مبحث امامت مانند آن تأليف نشده است . « 6 » برخى از مؤلفان ، از جمله ابن خلّكان ، به اشتباه نهج البلاغه را كه گرد آوردهء برادرش سيّد رضى است ، به او نسبت داده‌اند . « 7 »\r\nيكى از بزرگترين متكلّمان تمام تاريخ فرقهء شيعه ، خواجه ابو جعفر نصير الدّين\r\n\r\n\r\n","description":"","footnote":"\r\n( 1 ) . ابن نديم گويد « شاهدته فرأيته بارعا » ( 266 و 293 ، تجدّد ) .\r\n( 2 ) . لسان الميزان ، 5 / 368 ، حيدرآباد .\r\n( 3 ) . شذرات الذّهب ، 3 / 199 .\r\n( 4 ) .\r\n Martin J . Me Dermott , The Theology of al - Shaikh al - Mufid , Beyrouth , 1968 . \r\n( 5 ) . اين كتاب در دو مجلّد با كوشش دقيق و عالمانهء محمّد ابو الفضل ابراهيم ( قاهره ، دار الاحياء الكتب العربيه ، 1373 ه . ق . / 1954 م ) به چاپ رسيده است .\r\n( 6 ) . « مقدّمهء » امالى المرتضى ، 14 .\r\n( 7 ) . وفيات الاعيان ، 1 / 365 ، چاپ تهران ، « و قد اختلف الناس فى كتاب نهج البلاغة من كلام علىّ بن ابى طالب عليه الصّلاة و السلام هل هو جمعه او جمع اخوه الرضىّ . . . » .\r\n","page_name":" 60 ","page_number":64},
  {"content":"\r\n\r\nمحمد بن حسن طوسى ( 597 - 672 ه . ق . ) است . وى در فقه ، كلام ، نجوم و رياضيّات و حكمت نظرى و عملى استاد بود . و بىشكّ يكى از جامع‌ترين مردان سدهء هفتم هجرى است ، و به قول يكى از معاصران ، وجود او در آن روزگار تاريك و تيره « به منزلهء چراغى روشن و تابان در شبى تيره و ظلمانى بود » . « 1 » از آثار كلامى خواجه ، مهم‌ّتر از همه تجريد الاعتقاد است كه در اين موضوع از كتاب‌هاى بسيار دقيق و استوار است و مورد عنايت و توجّه بسيارى از دانشمندان شيعى و سنّى قرار داشته و متجاوز از صد شرح و حاشيه بر آن نوشته‌اند . اين شروح را معمولا بر دو قسم تقسيم مىكنند : يكى شروحى كه در قسمت طبيعيّات ، الهيّات ، نبوت و امامت بكلّى با اصل متن موافق هستند ، و اين شارحان همه شيعى مذهب‌اند ( زيرا مؤلّف شيعى مذهب بوده است ) ؛ ديگرى شروحى كه در قسمت امامت و مبحث صفات خدا با متن مخالفت كرده‌اند . از جمله شرح‌هاى دستهء دوم شرح شمس الدّين محمود اصفهانى ( فت ، 746 ه . ق . ) است كه تشييد القواعد فى شرح تجريد العقائد نام دارد و به شرح قديم معروف است ؛ ديگرى شرح مولى على قوشجى ( فت ، 879 ه . ق . ) منجّم و متكلّم بزرگ است كه معروف شده و بسيار مقبول افتاده است .\r\nاز جملهء شرح‌هاى دستهء اول يكى شرح علّامهء حلّى است معروف به كشف المراد فى شرح تجريد الاعتقاد ، ديگرى شرح عبد الرزّاق لاهيجى ( فت ، 1072 ه . ق . ) است موسوم به شوارق ، كه مىتوان گفت اساسا در فلسفه است نه در علم كلام ، و مؤلّف در مقدّمه تصريح مىكند كه بيشتر اصول عقايد ثابت در نظر شيعه با اصول فلاسفهء پيشين مطابق است . « 2 » شرح ديگرى تجريد الاعتقاد خواجه از آن علّامه جلال الدّين محمّد بن اسعد صدّيقى دوّانى ( فت ، 907 ه . ق . ) است . خواجهء رسائلى نيز در كلام در بحث امامت پرداخته . از جمله رسالة الفرقة الناجية ؛ رسالة فى حصر الحقّ بمقالة الاماميّة كه هر دو در ذيل تلخيص المحصّل چاپ شده است . خواجه گذشته از كتاب‌هاى فوق ، المحصّل امام فخر رازى ( فت ، 606 ه . ق ) را ، كه در كلام از كتب معتبر و دقيق بوده ، شرح كرده ولى كتاب توسّعا به تلخيص المحصّل مشهور شده است . خواجه انتقادهاى عالمانه‌يى از اين كتاب به عمل آورده ، و از اين روى ، كتاب مذكور گاهى نقد المحصّل هم خوانده مىشود .\r\nيكى از مشهورترين متكلمان شيعه ( و شايد آخرين متكلّم بزرگ اين فرقه ) ، علّامه جمال الدّين حسن بن يوسف بن مطهّر حلى است . و او تنها عالم عالم اسلام است كه از لحاظ تاريخى به لقب « آية اللّه » ملقب شده است ( تنها عالم عالم اسلامى نيز كه لقب\r\n\r\n\r\n","description":"","footnote":"\r\n( 1 ) . جرجى زيدان ، آداب اللغة العربيّة ، 3 / 234 .\r\n( 2 ) . شوارق الالهام ، 7 و 11 ، طهران ، مكتبة الفارابى ، 1401 ه . ق .\r\n","page_name":" 61 ","page_number":65},
  {"content":"\r\n\r\nحجّة الاسلام يافته - از لحاظ تاريخى - ابو حامد غزّالى است ) . وى به سال 648 ه . ق . در حلّه ( از شهرهاى بين النهرين در نزديكى فرات ) متولد شد . از كودكى به حدّت ذهن و فراست مشهور بوده - و در اين باب داستان‌هايى در افواه است كه غالبا اغراق‌آميز مىنمايد . اغلب علوم متداول نقلى و عقلى عصر را از پدر و عموى خويش فرا گرفت ، و در فقه ، اصول فقه ، ادب ، كلام و فلسفه و رياضيّات تبحّر يافت . در سال 704 ه . ق . يعنى در روزگار سلطنت سلطان محمّد اولجايتو ( فت ، 716 ه . ق ) پنجمين ايلخان مغول به سلطانيّه رفت ، و نزد وى تقرّب يافت . گويند : اولجايتو در آغاز به دين مسيحى علاقه‌مند بوده بعدا مذهب تسنّن اختيار كرده بود . ولى بر اثر مباحثات علّامه با علماى اهل سنّت در حضور او و تفوّق او در بحث ، و روشنى دلايل او ، سلطان به مذهب شيعه درآمد ، و براى نخستين بار مذهب شيعه مذهب رسمى ايران شد . و نام حضرت على ( ع ) در سكّه‌ها به عنوان « علىّ ولىّ اللّه » زده شد . گويند شاه دستور داد براى علّامه و كسانى كه به مجلس درس او حاضر مىشدند ، مدرسهء سيّارى ترتيب دادند ، و آن عبارت از حجره‌هايى بود ساخته از كرباس كه در سفرها به وسيلهء اردوى سلطان حمل مىشد و به هر منزل كه مىرسيدند آن را نصب مىكردند و مجلس درس تشكيل مىدادند . « 1 »\r\nتعداد مصنّفات علّامه را تا چهار صد كتاب و رساله ياد كرده‌اند ، ولى در روضات الجنّات خوانسارى و قصص العلماء تنكابنى هفتاد و پنج رساله و كتاب به اسم و رسم ياد شده كه غالب آن‌ها در فقه ، كلام و رياضيّات است . علّامه كلام و « الهيّات » شفاء ابن سينا و هيأت را پيش خواجهء طوسى خوانده است و در « اجازه » نامهء مشهورش از اين مطلب ياد مىكند ، و خواجه را بسيار مىستايد .\r\nعلّامهء حلّىّ غير از كتاب ياقوت ابو اسحاق ابراهيم بن نوبخت - كه قبلا از آن ياد كرديم - كتاب بسيار معروف كشف المراد را در شرح تجريد الاعتقاد خواجهء طوسى نوشت و آن كتاب به تعبير علماى امروز « كتاب معيار » « 2 » در علم كلام شيعه است .\r\n- يكى ديگر از متكلّمان بزرگ معتزلى مذهب كه در اوّل شيعهء غالى بوده ، بعدا به كلام جاحظى گراييده ، عزّ الدّين عبد الحميد بن محمّد بن محمّد بن حسين بن ابى الحديد مداينى ( 656 - 656 ه . ق . ) است . وى نخست در مدائن تحصيل كرد و به مذهب شيعه برآمد ، و حتّى از شيعيان غالى بشمار مىرفت ، ولى چون به بغداد آمد و با دانشمندان مذاهب گوناگون اختلاط و آميزش يافت به اعتدال گراييد . پژوهشگران القصائد السبع\r\n\r\n\r\n","description":"","footnote":"\r\n( 1 ) .\r\n Encyclopaedia of Islam , Vol III , PP . 390 - 91 , New Edition . \r\n( 2 ) .  « Standard book . » \r\n","page_name":" 62 ","page_number":66},
  {"content":"\r\n\r\nالعلويات ، « 1 » او را از آثار دورهء تشيّع كامل او شمرده‌اند . شرح نهج البلاغه هر چند حاصل دوران « اعتدال فكرى » و رها ساختن روزگار غلوّ او در حقّ حضرت امير مؤمنان ( ع ) است ولى راست گفته‌اند كه « و ما الحبّ الّا للجبيب الاوّل » ، همچنان در مواضع مختلف كتاب احترام فوق العاده و عاشق‌وار خود را به آن حضرت اظهار كرده است ، چنان كه از آوردن امثال و داستان‌هاى شوخىآميز « به قصد بزرگداشت و اجلال مقام امير المؤمنين ( ع ) » تن زده است . « 2 »\r\nكتاب نهج البلاغه از همان آغاز تأليف مورد اعتنا و توجّه بسيار مؤلّفان شيعى و سنّى بوده است ، و چنان كه سيّد هبة اللّه شهرستانى مىگويد « بر اين كتاب نزديك به پنجاه شرح نوشته‌اند كه گاه مختصر و گاه مبسوط است . از آن‌ها ابو الحسين بيهقى ، امام فخر الدّين رازى ، قطب راوندى ، و كمال الدين محمّد ميثم بحرانى از پيشينيان ؛ شيخ محمد عبده و محمّد نائل المرصفى از متأخّران را مىتوان نام برد . » « 3 » و ليكن عظيم‌ترين و طولانىترين و شامل‌ترين همهء آن‌ها به علوم و آداب و معارف اسلامى همين شرح ابن ابى الحديد است . و آن كتاب را به رسم هديّه به خزانهء كتب مؤيّد الدين ابو طالب محمّد بن احمد بن العلقمى ( فت ، 656 ه . ق . ) وزير المستعصم باللّه ، واپسين خليفهء عبّاسى تأليف كرده است . و اين وزير « از فضلاء شيعه و اعيان اين فرقه در بغداد بود ، كه به ادب علاقه‌مند بود و اديبان را به خود نزديك مىكرد ، و كتابخانه‌يى داشت كه حدود ده هزار مجلّد از كتب نفيسه در آن بود » . « 4 »\r\nمؤلف روز اول ماه رجب سال 644 به تأليف كتاب آغاز و آن را در آخر صفر سال 649 به پايان رسانيده و چنان كه مىگويد طول تأليف « به مقدار مدّت خلافت امير المؤمنين عليه السلام بوده است » . « 5 » و در آغاز كتاب مىگويد : پيش از وى كسى جز سعيد بن هبة اللّه بن حسن راوندى ( فت ، 573 ه . ق . ) به شرح اين كتاب نپرداخته ، ولى وى كه از فقهاى اماميّه بوده ، و اهل اين فنّ ( يعنى كلام ) نبوده ، طبيعى است كه حقّ كتاب را در شرح آن ادا نكرده باشد . « 6 »\r\n\r\n\r\n","description":"","footnote":"\r\n( 1 ) . در مقدّمهء شرح نهج البلاغهء ابن ابى الحديد ، به خامهء محمد ابو الفضل ابراهيم شرحى دربارهء اين « قصايد » آمده است .\r\n( 2 ) . شرح نهج ، 18 / 160 .\r\n( 3 ) . ما هو نهج البلاغه ، 8 - 10 و مقدّمه‌يى بر طنز و شوخ‌طبعى در ايران ، 126 - 127 ، نوشتهء نگارنده ، انتشارات بهبهانى .\r\n( 4 ) . ابن الطقطقى ، الفخرى ، 295 .\r\n( 5 ) . شرح نهج البلاغه ، 1 / 5 .\r\n( 6 ) . خوانسارى ، روضات ، 407 ، اسلاميّه . نوشته‌اند ابن ابى الحديد خود و برادرش موفّق الدّين به دست هولاكو اسير شدند . ولى ابن العلقمى به وساطت خواجهء نصير طوسى آن دو را از مرگ نجات داد ( اقبال ،\r\n","page_name":" 63 ","page_number":67},
  {"content":"\r\n\r\nابن ابى الحديد كتاب خود را به ده جزء تقسيم كرد و آن را توسّط برادرش موفّق الدّين ابو المعالى براى وزير فرستاد ، و ابن العلقمى صد هزار دينار همراه با خلعتى گرانبها و اسبى نجيب به وى جايزه داد . « 1 »\r\nدر معتزلى بودن و شيعى بودن ابن ابى الحديد بحث زياد كرده‌اند ، ولى هرچه هست با مطالعهء دقيق شرح نهج البلاغه معلوم مىشود كه پژوهشگرى با انصاف و خردمند بوده ، و در تضاعيف كلام خويش نكته‌سنجىهاى عالمانه و پخته‌يى ابراز مىكند كه قابل تأمّل بسيار است . مثلا يك جا از مقاتل الطالبيّين ابو الفرج اصفهانى نقل مىكند « شخص از [ قدرت 
  ] عقايد به شگفتى مىافتد كه چگونه در دل‌ها سرايت و بر عقل‌ها غلبه مىكند تا مردم به سبب آن‌ها به كارهاى بزرگ و رويدادهاى خطرناك مرتكب مىشوند » . « 2 » يك جاى ديگر كه از تعصّبات نابخردانه برخى از گروه‌هاى مسلمين ياد مىكند ، و فصلى مفصّل شرح مىدهد ، در پايان مىگويد كه : « معلوم مىشود كه آدمىزاده چقدر ناتوان است كه اگر شخص كسى را دشمن بدارد ، بستگان او را نيز دشمن مىدارد و انديشه‌هاى او را نيز - كه احتمال دارد درست باشد - به چيزى نمىگيرد و نسبت به آن‌ها اظهار نفرت مىكند . » از اين‌ها گذشته نسبت به حضرت امير المؤمنين ( ع ) نهايت احترام را داشته و اعلميّت و افضليّت او را نسبت به خلفاى سه‌گانهء ديگر صريحا ابراز مىدارد ؛ امّا شيعهء اثنى عشرى بودن او به درستى معلوم نيست . و شايد اختلاف ميان محقّقان دربارهء مذهب او از اينجا ناشى شده باشد كه او در آغاز شرح نهج البلاغه ( 1 / 3 ) مىگويد « . . .\r\nالحمد اللّه الذي تفرّد بالكمال . . . و قدّم المفضول على الفاضل لمصلحة اقتضاها التكليف . . . » يعنى سپاس خداوندى راست كه به مقتضاى مصلحت تكليف ، مفضول را بر افضل مقدّم داشت . مقصود از مفضول ابو بكر است و از افضل حضرت على ( ع ) . شيعه امامت و خلافت مفضول را بر افضل جايز ندانند و گويند اين كار عقلا قبيح است . و گويند اين كار از عدل كه از صفات ذاتى خداست نيز به دور است . امّا اهل سنّت و معتزله - به ويژه آن دسته كه افضليّت على ( ع ) را نيز مىپذيرند - گويند : در امر امامت و خلافت افضليّت شرط نيست به ويژه اين كه مصلحتى تكليفى و اجتماعى آن را اقتضا بكند . به هر حال ، عبارت خود ابن الحديد دربارهء او مايهء تفرقهء انديشمندان شده است .\r\n* * *\r\n\r\n\r\n","description":"","footnote":"\r\nتاريخ مغول ، 482 ) .\r\n( 1 ) . عبّاس اقبال آشتيانى ، تاريخ مغول ، 651 ، امير كبير .\r\n( 2 ) . شرح نهج ، ابن ابى الحديد ، 5 / 116 « . . . فليعجب المتعجّب من العقائد كيف تسرى فى القلوب و تغلب على العقول حتّى يرتكب الناس لاجلها عظائم الامور و اهوال الخطوب . . . »\r\n","page_name":" 64 ","page_number":68},
  {"content":"\r\n\r\n\r\nدو روش معتبر كلامى .\r\nابن خلدون ، در « مقدّمهء » معروف تاريخ خود علم كلام را به دو شيوهء متقدّمان و متأخران تقسيم مىكند . شيوه يا طريقهء متقدّمان طريقه قاضى ابو بكر باقلانى است كه قواعدى براى علم كلام [ البتّه كلام اشعرى 
  ] وضع كرده ، و از راه ادلّهء خاصّى بدان استدلال كرده است ، و اعتقاد به اين ادلّهء خاصّ را نيز واجب دانسته است ، مانند اثبات جوهر فرد ، و خلاء ، و اينكه عرض به عرض قائم نباشد ، و عرض در دو زمان باقى نماند ، و از اين قبيل چيزهايى كه اين ادلّه بر پايه آن‌هاست .\r\nو اين كه گفتيم اعتقاد به اين ادلّهء خاصّ را نيز واجب دانست ، دليلش اين بود كه به عقيدهء او همچنان كه از قبول دليل قبول مدلول لازم مىآيد ، از نفى دليل نيز نفى مدلول لازم مىآيد . « 1 » اين طريقه تا عصر امام الحرمين جوينى ( فت ، 479 ه . ق . ) مؤلّف كتاب مشهور الشّامل ( كه اكنون از ميان رفته ) و كتاب الارشاد الى قواطع الأدلّة فى اصول الاعتقاد ، ادامه داشت . در طى اين مدّت عالمان دين اندك اندك با اصول منطق يونانى آشنا شدند و پذيرفتند كه علم منطق علم استدلال كردن است و با فلسفه فرق دارد و مىتوان آن را در هر بابى به كار برد و تعليم و تعلّم آن مستلزم هيچ گونه زيانى نيست . نتيجه آن شد كه اصل نفى مدلول بر اثر نفى دليل تزلزل يافت ، و معلوم شد كه براى اثبات عقايد اهل سنّت و حديث ، حتّى از قياسات منطقى و علوم طبيعى نيز استفاده مىتوان كرد . و هم با استدلال منطقى مىتوان - در آنچه خلاف عقايد ايمانى چيزى مىگويند - به ردّ فلاسفه پرداخت . شيوهء كلامى متأخران از اينجا آغاز مىشود ، و پيشواى اين طريقه ابو حامد محمّد غزّالى است ، و امام فخر رازى از او پيروى كرد و جماعتى نيز پيرو او شدند . عقايد كلامى و استدلالات غزّالى در تأييد و نصرت عقايد اهل سنّت در احياء علوم الدّين و نيز الاقتصاد فى الاعتقاد مندرج است .\r\nاز كسانى كه در كلام به طريقهء متأخّران مشهور شده‌اند يكى عبد الكريم شهرستانى ( فت ، 549 ه . ق . ) مؤلّف كتاب الملل و النّحل است كه كتاب معروف نهاية الاقدام فى علم الكلام را در علم كلام نوشته است ؛ ديگرى امام فخر رازى ( فت ، 606 ه . ق . ) است كه در كتب متعدد خود از قبيل الاربعين فى اصول الدّين ، المطالب العالية ، تهذيب الدلائل ، و به ويژه المحصّل به طرق گوناگون براى اثبات عقايد اشاعره پرداخته است . امام فخر از نخستين متكلّمانى است كه به جوهر فرد و جزء لايتجزّا اعتقاد نداشته است . از كتب معروف ديگر\r\n\r\n\r\n","description":"","footnote":"\r\n( 1 ) . مقدّمه ، 456 « و جعل هذه القواعد تبعا للعقائد الايمانيّة فى وجوب اعتقادها لتوقّف تلك الأدلّة عليها و انّ بطلان الدليل يؤذن ببطلان المدلول . . . »\r\n","page_name":" 65 ","page_number":69},
  {"content":"\r\n\r\nبه شيوهء متأخّران و بنابر اصول عقايد اشعرى كتاب مواقف قاضى عضد الدّين ايجى ( فت ، 756 ه . ق . ) است كه بارها شرح و تفسير شده ، و از شروح دقيق و معروف آن شرح ميرسيد شريف جرجانى ( فت ، 816 ه . ق ) است ، كه از جملهء كتب عمده و اساسى اين فنّ است .\r\nاز زمان امام فخر رازى به بعد ، اصول و مباحث فلسفى به تدريج در علم كلام داخل شد ، « 1 » چنان كه ديگر تمييز اين دو علم از همديگر به سختى ممكن است . از معروف‌ترين كتاب‌هايى كه به اين شيوه يعنى طريقهء فلسفى - كلامى نوشته شده يكى كتاب طوالع قاضى بيضاوى ( فت ، حدود 716 ه . ق ) است ، و ديگرى تجريد الكلام خواجه نصير طوسى است .\r\n* * * آنچه تا كنون خوانديد ، مقدّمه‌يى بود براى آشنا ساختن ذهن خوانندگان ، با مباحث علم كلام ، بويژه آن عدّه‌يى كه چندان با علم كلام و مباحث و فرقه‌هاى آن آشنايى نداشتند . اينك از مباحثى كه ياد شد آنچه داراى اهمّيّت خاصّ است ، به صورت مبسوط و گسترده بحث مىكنيم و هر يك از مباحث مهم كلامى را در چهارچوب تاريخى خود قرار مىدهيم تا سير اين علم در ادوار اسلامى روشن‌تر گردد .\r\n\r\n\r\n","description":"","footnote":"\r\n( 1 ) . با اين كه اين اختلاط و التباس ميان فلسفه و كلام پس از مرگ امام فخر آغاز شده ، امّا هنوز آثار او از اين اختلاط بر كنار مانده بود ، و از اينجاست كه ابن خلدون مىگويد ( مقدّمه ، 466 ) « . . . و من اراد ادخال الرّدّ على الفلاسفة فى عقائده فعليه بكتب الغزّالىّ و الامام ابن الخطيب فإنّها و ان وقع فيها مخالفة للاصطلاح القديم فليس فيها من الاختلاط فى المسائل و الالتباس فى الموضوع ما فى طريقة هؤلاء المتأخّرين من بعدهم . . . »\r\n","page_name":" 66 ","page_number":70},
  {"content":"\r\n\r\n\r\nفصل دوّم نخستين فرقه‌هاى كلامى\r\n\r\n1 . قدريّة\r\nقدريّه ، كسانى هستند كه گمان مىكنند بنده آفريدگار فعل خويش است ، و كفر و معاصى را به به تقدير خداى تعالى ندانند . « 1 »\r\nنخستين كسى كه بدين قول مشهور شد يعنى قائل شد به اينكه بنده مخيّر است نه مسيّر ، معبد بن خالد جهنى ( حدود 100 ه . ق . ) بود . گفته‌اند وى اين قول را از يك ترسايى اهل عراق ، كه اسلام آورده بود و پس از آن باز به آيين ترسايى گرويده بود ، گرفت . و پس از وى ، شاگرد و ملازم و جانشين وى يعنى غيلان بن مروان دمشقى ( وفات 122 ه . ق . ) آن عقيده را از وى گرفت و انتشار و تعميم داد و دربارهء آن جدال بسيار كرد و از آن دفاع نمود ، و انديشه‌هاى ديگرى را نيز بدان پيوست و در مسائلى كه از آن ناشى مىشد سخن در پيوست ، و از اين طريق انديشه‌هاى او مدرسه‌يى پديد آورد ، و جماعت او به قدريّه موسوم شدند . تعاليم اين مدرسه بر پايهء سه رأى بارز بوده است :\r\n1 . قول به اينكه انسان مخيّر است ، يعنى بر انجام دادن خير و شرّ قادر است ، و از آنچه انجام مىدهد روز رستاخيز مسئول خواهد بود . به كار خيرى كه كرده ثواب ، و به كار شرّى كه انجام داده عقاب خواهد يافت . و اعتماد ايشان بر نص‌ّهايى بود كه بر تخيير يعنى آزادى ارادهء انسان دلالت مىكند ، مانند اين آيه كه مىگويد  « فَمَنْ يَعْمَلْ مِثْقالَ ذَرَّةٍ \r\n\r\n\r\n","description":"","footnote":"\r\n( 1 ) . جرجانى ، تعريفات ، 152 « القدريّة : هم الّذين يزعمون انّ كلّ عبد خالق لفعله ، و لا يرون الكفر و المعاصى بتقدير اللّه تعالى » . - بايد دانست كه قدريّه ، برگرفته از « قدرت » بنده بر اختيار افعال خويش است ، نه از قدر كه به معنى جبر و تسيير است . در برخى از متون كلامى و نيز در المجد ( 612 ، چاپ 23 ) مقابل « قدريّه » را به قصد موازنه ، « جبريّه » به فتح اوّل و دوم خوانده و نوشته‌اند . « القدريّة . . . و يعاكسهم الجبريّة » ( - تهانوى ، كشّاف 1 / 200 ) .\r\n","page_name":" 67 ","page_number":71},
  {"content":"\r\n\r\n  خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   ( زلزله ، 99 / آيهء 8 ) هركس همسنگ ذرّه‌يى كار نيك كند پاداش آن را مىبيند و هركس همسنگ ذرّه‌يى كار بد كند پادافراه آن را مىبيند .\r\nامّا نص‌ّهايى را كه بر تسيير و آزاد نبودن ارادهء انسان دلالت مىكند ، غالبا به معنى غفلت و سوء اختيار يا بدگزينى تفسير مىكردند ، مانند اين آيه كه مىگويد  « خَتَمَ اللَّهُ عَلى قُلُوبِهِمْ وَ عَلى سَمْعِهِمْ ، وَ عَلى أَبْصارِهِمْ غِشاوَةٌ ، وَ لَهُمْ عَذابٌ عَظِيمٌ »  ( بقره ، 2 / آيهء 7 ) خدا بر دلهايشان و بر گوششان مهر نهاد و بر ديدگانشان پوششى است ، و ايشان را شكنجه‌يى بزرگ باشد .\r\n2 . اعتقاد به اينكه ايمان اساسا بر معرفت و شناخت خدا ، و اقرار به عبادت خدا و تصديق به رسالت پيامبر ( ص ) و وقوع معاد استوار است ؛ و در صحّت ايمان ، عمل كردن شرط نيست . امّا دربارهء سرانجام صاحب معصيت كبيره ، نظر مرجئه را مىپذيرفتند ، يعنى حكم دربارهء او را به خدا رها مىكردند ، و مىگفتند : خدا در روز رستاخيز آنچه خود خواهد دربارهء او جارى سازد .\r\n3 . قول به اينكه صفات ذاتى همچون « يد » و « عين » را تأويل ، و صفات معنوى همچون « علم » و « قدرت » را نفى بايد كرد . و مقصودشان از تأويل صفات ذاتى ، معتبر شمردن دلالت مجازى در آن بود بدين معنى كه مقصود از « يد » ، تأييد و قدرت و تسلّط ، و مقصود از « عين » ، رعايت و محافظت است . و مراد به نفى صفات اين بود كه اين صفات اعتبارى است ، چه ذات الهى واحد است ، و مقصود از اين جمله اين است كه خداوند به ذات خويش عالم است نه به صفت علم ، و به ذات خويش قادر است نه به صفت قدرت .\r\nو آنچه ايشان را بدين اعتقاد رهبرى كرد ، عقيدهء ايشان بود بر اينكه با اثبات صفات زايد بر ذات تعدّد در ذات واحد پديد مىآيد ، و ذات او را به ذات انسانى شبيه مىسازد . و حال آنكه در قرآن مجيد آمده است كه  « لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ »  ( شورى ، 42 / آيهء 11 ) مانند او چيزى نيست و او شنواى بيناست .\r\n\r\n2 . جبريّه [ - جبريّه 
  ]\r\nجبريّه ، كسانى هستند كه همهء فعل بنده را به خداى تعالى اسناد مىكنند . و آنان دو گروه‌اند : يكى ، جبريّهء متوسّطه ، كه براى بنده در فعل خود اثبات كسب « 1 » مىكنند مانند\r\n\r\n\r\n","description":"","footnote":"\r\n( 1 ) . كسب ، فعلى است كه به جلب نفع يا دفع ضرر مىانجامد ، و فعل خدا را به كسب وصف نمىكنند ، چه خدا از جلب نفع و دفع ضرر منزّه است ( جرجانى ، تعريفات ، 161 ) . امّا كسب در اصطلاح اشاعره بدين معنى است كه فاعل اعمال انسان خداست ولى افعال او از طريق بندگان ظهور مىكند ، و اين جريان را\r\n","page_name":" 68 ","page_number":72},
  {"content":"\r\n\r\nاشعريّه ، و ديگرى جبريّهء خالصه كه به جبر خالص ، و بىارادگى مطلق انسان قائل‌اند . « 1 »\r\nاعتقاد به قضاء و قدر « 2 » ، به سبب دلالت آشكار نصّ بر آن ، معتمد مسلمانان نخستين در ايمان و اعمالشان بوده است ، و در آن مناقشه و مجادله نمىكردند ، تا اينكه قول به اختيار توسّط معبد جهنى و غيلان دمشقى آشكار گرديد ، و كسانى كه در برابر آن دو به قول جبر قائل بودند ، در جبر غلوّ كردند و به جبريّه معروف گشتند . و نخستين كسى كه قول به جبر مطلق از وى شهرت گرفت ، بنده‌يى بود نامش جهم بن صفوان ترمذى « 3 » ( وفات ، 128 ه . ق . ) ، او با قدريّه در اين باره مناقشه كرد ، و قول به حريّت بنده را ردّ كرد و تعليم داد كه بنده مطلقا مجبور و تحت سيطرهء ارادهء خداوند است . همو با قدريّه در نفى صفات نيز مناظره كرد ، و در اين راه گروهى از مريدانش نيز با او همداستان شدند . و همين گروه به جبريّه شناخته شدند ، و گاه نيز ايشان را به جهم نسبت داده‌اند و « جهميّه » ناميده‌اند . اين جماعت ، به داشتن سه رأى عمده مشهور شده‌اند :\r\n1 . قول به اينكه بنده مجبور و مسيّر است و هر كارى كه مىكند منوط به ارادهء الهى است و در انجام چيزى از خود اختيارى ندارد ؛ يعنى خداى تعالى هر كارى را كه او انجام مىدهد از پيش معيّن كرده ، و همين طور است آن چيزى را كه ترك يا اختيار مىكند . و اعتمادشان در اين راه ، بر آياتى است كه ظاهرا دلالت بر جبر و تسيير مىكند . مانند اينكه مىگويد   « إِنَّ هذِهِ تَذْكِرَةٌ فَمَنْ شاءَ اتَّخَذَ إِلى رَبِّهِ سَبِيلًا . وَ ما تَشاؤُنَ إِلَّا أَنْ يَشاءَ اللَّهُ »   ( انسان ، 76 / آيات 29 - 30 ) اين قرآن مايهء يادآورى است پس هركس خواهد راه خدا را در پيش گيرد ، و اين راه را نخواهند مگر اينكه خدا بخواهد ؛ و امّا آياتى كه ظاهرا بر اختيار دلالت مىكند ، آن را به معنى انذار و ترس دادن اعتبار مىكنند ، مانند اين آيه كه مىگويد  « اعْمَلُوا ما شِئْتُمْ إِنَّهُ بِما تَعْمَلُونَ بَصِيرٌ »  ( فصّلت ، 41 / آيهء 40 ) بكنيد آنچه را كه بخواهيد چه او بدانچه مىكنيد بيناست .\r\n\r\n\r\n","description":"","footnote":"\r\n« كسب » يا « اكتساب » مىناميدند . به تعبير راغب اصفهانى ( محاضرات ، 4 / 427 ) « ما من حركة و لا سكون الّا و اللّه خالقه و العبد مكتسبه » هيچ حركت و سكونى نيست مگر آنكه خدا خالق آن و بنده كاسب آن است .\r\n( 1 ) . جرجانى ، تعريفات ، 161 .\r\n( 2 ) . « قدر » عبارت از تقدير يا سرنوشت مقدّر و معيّن انسان است كه خداى تعالى آن را ( در « لوح محفوظ » ) به نام او نوشته است ، و « قضا » جريان يافتن و واقع شدن آن است ، ولى معمولا آن دو را با هم اشتباه مىكنند ، يا به جاى همديگر به كار مىبرند .\r\n( 3 ) . الجهميّة : هم اصحاب جهم بن صفوان ، قالوا لا قدرة للعبد اصلا لا مؤثّرة و لا كاسبة ، بل هو بمنزلة الجمادات . و الجنّة و النار تفنيان بعد دخول اهلهما حتّى لا يبقى موجود سوى اللّه تعالى » ( جرجانى ، تعريفات ، 71 ) .\r\n","page_name":" 69 ","page_number":73},
  {"content":"\r\n\r\n2 . نفى صفاتى كه احتمال تشبيه در آنها مىرود . و اين كار را براى تنزيه خدا از صفات بندگان خود انجام مىدهند ، و در اين راه اعتمادشان بر اين آيه است كه مىگويد  « لَيْسَ كَمِثْلِهِ شَيْءٌ  ( شورى ، 42 / آيهء 11 ) ، امّا وصف او را به دو صفت روا دانند و آن « فعل » و « خلق » است ، بنابراين كه بنده را بدان صفات نمىتوان ستود . و نيز وجود ذات الهى را در هر مكانى ، نه در برخى از مكان‌ها ، ثابت مىكنند ؛ و همچون قدريّه به وحدت ذات و صفات قائل‌اند .\r\n3 . امتناع رؤيت خدا بر مؤمنان در آخرت ، و آيهء   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   ( قيامت ، 75 / آيهء 22 ) را تأويل مىكنند « 1 » ، و به فناى بهشت و دوزخ اعتقاد دارند ، زيرا معتقداند كه بقاء صفتى است خاصّ براى خداى تعالى ، كه چيزى در آن با وى شريك نيست .\r\n\r\n3 . صفاتيّه\r\nجمهور مسلمانان ، صفات الهى را به نحوى كه در نصّ قرآن مجيد وارد شده ثابت مىدانستند ، و هرگز ماهيّت اين صفات ، در عصر نخستين ، موضوع بحث نبود ؛ تا اينكه قدريّه وجوب تأويل دلالت لفظى را آشكار ساختند ، جبريّه نيز در اين راه تا حدّ زيادى از آنان پيروى كردند . پس جدال شدّت يافت . و از آن فرقهء نيرومندى پديدار گشت كه پرچمدار آن عبد اللّه بن سعيد كلّابىّ ( وفات ، 254 ه . ق ) بود . و در دفاع از مدلول لفظى ، گروه زيادى از دانشمندان او را يارى دادند كه به صفاتيّه مشهور گشتند . تعاليم اين گروه بر دو اساس پايدار بود :\r\n1 . اثبات صفات بنابر مدلول ظاهرى آنها ، و تن زدن از بحث در ماهيّت آنها . چه در نصّ تعريف آنها وارد نشده ، و طلب معرفت آنها جزو تكاليف مسلمانان نيست . اين جماعت گويند صفات ذات صفات جبرى است ، و امّا صفات ديگر را چنان كه آمده اثبات مىكنند . و از تشبيه منع كرده‌اند و تنزيه را واجب دانسته‌اند . از اين روى ، مثلا دربارهء  « يُرِيدُ اللَّهُ »  مىگويند كه شكّ نيست كه خداى تعالى دستى دارد ، امّا اين دست مانند دست انسان نيست ، و نيز در  « اللَّهَ يَعْلَمُ »  مىگويند خدا مىداند و ليكن نه آنچنان كه انسان مىداند . جز اينكه گروهى از اثبات كنندگان صفات در اعتقاد به الفاظ نصّ غلوّ كردند تا بدانجا كه در تشبيه افتادند ، و به مشبّهه يا مجسّمه معروف شدند . و در نظر صفاتيّه ، نفى\r\n\r\n\r\n","description":"","footnote":"\r\n( 1 ) . براى شرح اين آيه ، - ابو الفتوح رازى ، تفسير ، 9 / 121 - 123 ، شعرانى ؛ و صفحات 38 - 42 از همين كتاب حاضر .\r\n","page_name":" 70 ","page_number":74},
  {"content":"\r\n\r\nصفات بدعت است ، و زشت‌تر از آن جز بدعت تشبيه نيست .\r\n2 . قضاء و قدر . صفاتيّه در نفى قدرت و اراده از بنده راه جبريّه را رفته‌اند ، و آن را به قضاء و قدر پروردگار منوط دانسته‌اند ، چه در آنچه بنده انجام مىدهد و چه در آنچه آنها را رها مىسازد . و حساب را نيز همچنين به صورت جبر اعتبار كرده‌اند ، و بدين طريق ، خود را از تعارضى كه ميان عقيده به جبر و عدالت و حساب وجود دارد آزاد ساخته‌اند .\r\n* * * آنچه از اين خلاف‌هاى كلامى آشكار مىگردد ، حدود تطوّر شيوهء فكرى و ميزان اعتماد بر اجتهاد عقلى است . چه قدريّه در اعتماد بر استدلال عقلى توسّع به كار برده‌اند ، و در تأويل افراط كردند ؛ در حالى كه صفاتيّه بر نصّ اعتماد كردند و مدلول ظاهر را معتبر شناختند ، و از تأويل دورى جستند ، و از پديد آوردن رايى كه دربارهء آن نصّ صريحى وارد نشده امساك كردند ؛ امّا جبريّه تأويل را روا مىدانستند ، ليكن به اندازهء قدريّه بدان اعتماد نمىكردند . در همان حال صفاتيّه نيز در شيوهء تفكّر خود اعتماد به ظاهر الفاظ را به طور مطلق نمىپذيرفتند ، زيرا در آنچه به قضاء و قدر مربوط بوده در آنها به ظاهر نصّ اعتماد كردند ، ولى در آنچه به صفات الهى تعلّق داشت به راه تأويل مىرفتند . جز اينكه مناقشات كلامى در اين حدّ باقى نماند ، بلكه بسيار وسعت يافت ، زيرا بزرگان كلام پس از آنكه آراى فلسفى يونانى به زبان تازى ترجمه شد ، در آنها خوض كردند ، و از اين زمان معركهء كلامى بر پايه‌هاى فلسفى جديد قوّت گرفت ، و اين امر بويژه در مناظرات ميان معتزله و اشعريّه متجلّى گرديد ، تا اينكه كلام به صورت علمى قائم به ذات خود درآمد و به « علم كلام » موسوم گشت .\r\n* * * به طور كلّى ، خلاف‌هاى كلامى در آغاز دورهء عباسيان نضج و پختگى بسيار يافت ، و دو فرقهء بزرگ پديد آمد كه اوّلى را معتزله و دومى را اشعريّه مىنامند ، گروه نخستين ، مدلول نصّ را به حكم عقل برگردانيدند ، در حالى كه گروه دوم حكم عقل را به حسب مدلول نصّ جارى كردند . اينك ، پيش از پرداختن به ترجمهء معتزله و اشعريّه ، اوّلا تاريخچهء مختصرى از پيدا شدن هر دو فرقه ياد مىكنيم ، ثانيا اجمالى از اصول عقايد آن دو فرقه را ياد مىكنيم ، تا خوانندگان گرامى تصوّرى كلّى از عقايد آنها و اختلافاتشان داشته باشند .\r\n\r\n","description":"","footnote":"","page_name":" 71 ","page_number":75},
  {"content":"\r\n\r\n\r\nفصل سوم معتزله\r\nمعتزله از يك نظر - دست كم تا روزگار اعتبار خود - مهم‌ّترين فرقهء كلامى اسلام بوده‌اند ، زيرا حاصل انديشه‌هايى كه از مجادلات در ميان جبريّه و قدريّه و مرجئه پديد آمده بود ، در آن گرد آمده است ، و در آن ، شيوهء تفكّر ، بيشتر بر اصول عقلى يونانيان مبتنى بوده است ، و تا حدودى علم لاهوت « 1 » يهوديان و مسيحيان نيز در آن تأثير نهاده بود . و دفاع از عقيدهء اسلامى در برابر مذاهب دخيله نيز در آن متبلور شد . آزادى نسبى انديشه ، قوّت يافتن فنّ جدل ، و عقل‌گرايى و رواج منطق نيز از آثار رواج عقايد اين فرقه بوده است . و هر چند اشعريّه بعدها در برابر آن ظاهر گشتند . و ليكن تأثّر اصول عقايد اشاعره از معتزله نيز امرى بديهى و روشن است . همين‌طور ، اين فرقه مقدّمات آشتى و توفيق ميان باطن عقل و ظاهر شرع و يا فلسفه و شريعت را بنياد نهادند .\r\n- تاريخ ظهور معتزله . طبيعى است كه حركت كلامى در اسلام از حيات سياسى و فعّاليّت‌هاى احزاب گوناگون بر كنار نبوده است . مورّخان همداستان‌اند كه معتزله به دست و اصل بن عطاء و عمرو بن عبيد نشأت گرفت ، و آن به دنبال خلافى بود كه ميان آن دو و حسن بصرى ( فت 110 ه . ق . ) بر سر مسألهء مرتكب معصيت كبيره « 2 » پديد آمد .\r\nو ليكن اين خصومت دينى باطنا به يك خصومت سياسى بر مىگردد ، و آن خصومت و\r\n\r\n\r\n","description":"","footnote":"\r\n( 1 ) .  Theodicy . \r\n( 2 ) . به اجماع مسلمانان ، معاصى كبيره بر دو نوع است : « كبيرهء مطلقه » ، و آن « شرك » است ، و خداوند آن در آتش مخلّد است ؛ و « كبيرهء غير مطلقه » كه سبك‌تر از اوّلى است ، و آن نه چيز است : ( 1 ) كشتن نفسى كه خدايش حرام كرده ، مگر به حق ؛ ( 2 ) زناء ؛ ( 3 ) عقوق والدين ؛ ( 4 ) شهادت به دروغ ؛ ( 5 ) سحر يا جادويى ؛ ( 6 ) خوردن مال يتيم ؛ ( 7 ) رباخوارى ؛ ( 8 ) واپس نشستن از جهاد ؛ ( 9 ) نسبت زنا به زنان شوهردار ( - قذف محصنات ) ، - سيوطى ، جامع صغير ، 2 / 181 .\r\n","page_name":" 72 ","page_number":76},
  {"content":"\r\n\r\nخلافى بود كه ميان امير مؤمنان ( ع ) و معاويه در صدر اوّل ظهور كرد . و اين امر از آنجا پيدا شد كه گروهى معتدل پديد آمدند كه از پيكار كردن در كنار على ( ع ) سرباز زدند ، و از پيكار او با معاويه خشنود نبودند ، و از اينجا به « معتزله » موسوم گشتند ، و گفته‌اند كه همين نكته ، بعدها اصل عمدهء همهء معتزله قرار گرفت . و از دلايل همين مؤثرات سياسى خلاف على ( ع ) و عائشه با طلحه و زبير است كه در مجادلات اهل اعتزال نقش و اهمّيّت كمى نداشته است . « 1 »\r\nو راجح اين است كه و اصل در آغاز به تخطئهء هيچ يك از دو حزب تصريح نكرد ، و ليكن اظهار داشت كه يكى از دو حزب بر ضلالت است ، و مرتكب كبيره شده است ، و از اين روى ، شهادت يك گروه بر ضدّ ديگرى مردود است ، و هر يك از آن دو به نسبت به ضدّ خودشان فاسق شمرده مىشود . اما عمرو بن عبيد ، بسيار از اين فراتر رفت ، و هركس را كه در وقعهء جمل شركت داشته ، فاسق شمرد .\r\nبر اين مطلب موارد زير را نيز بايد افزود :\r\n1 . و اصل بن عطاء و همهء معتزله ، قطعا دشمنان امويان بودند ، و بيشتر تمايل به علويان داشتند ، و او خود كه مدنى بوده ، در زادگاه خويش شأنى عظيم داشت ، و دليل آن اين است كه زيديّه ، اين فرقه را از نخستين خداوندان نهضت خود شمرده‌اند ؛\r\n2 . عبّاسيان ، از براى گسترانيدن دعوت خود ، در مردم اين گمان را مىآفريدند كه ايشان اهل بيت خالص هستند ، و براى رسيدن به مقاصد خويش ، علويان را نصرت مىدادند ، تا چون به ملك و پادشاهى رسيدند و موانع را از ميان برداشتند ، عمرو بن عبيد به سبب علاقهء استوارى كه با منصور عباسى داشت « 2 » به « عثمانيّه » روى آورد . و از قول او نقل كردند كه معتزله هرگونه پيوندى را كه آنان را با شيعه مربوط مىساخت گسيخته‌اند ، و كار بدانجا كشيد كه معتزله ، شيعه را به پذيرفتن برخى از عقايد مخالف با عقيدهء اسلاميان ، از جمله گرايش به مذهب بودا و ثنويّت متهم ساختند .\r\n3 . معتزله ، در سدهء اول خلافت عبّاسى به احترام و شوكت عظيمى دست يافتند تا بدانجا كه مأمون در دورهء خلافت خود ، مذهب اعتزال را دين رسمى دولت قرار داد ، خود بدان مذهب گرويد ، و بزرگان فرقه را در مناصب دولتى گماشت ، و نفوذ خويش را در گسترش آن به كار برد ، و به دنبال كردن مخالفان مذهب اعتزال پرداخت ، و اقرار به خلق قرآن را دليل صحّت عقيده شمرد .\r\n\r\n\r\n","description":"","footnote":"\r\n( 1 ) . يازجى و كرم ، اعلام الفلسفة العربيّه ، 116 ، لبنان ، 1964 .\r\n( 2 ) . - بخش هفتم ، زير عنوان « عمرو بن عبيد » .\r\n","page_name":" 73 ","page_number":77},
  {"content":"\r\n\r\n* * * اين چنين بود كه معتزله در اواخر عصر اموى ، ظهور كردند ، و گرد سر و اصل بن عطا گرد آمدند ، چه وقتى از حسن بصرى از مرتكب كبائر پرسيدند ، و او گفت : وى مؤمنى منافق است . و بدين قول خواست رأى خوارج را ردّ كند كه مىگفتند مرتكب كبائر كافر است و پاداش او آنكه جاودانه در آتش بماند . در حالى كه و اصل هر دو رأى را نادرست خوانده گفت : وى نه مؤمن است و نه كافر ، بلكه در پايگاهى ميان دو پايگاه ايمان و كفر قرار دارد ، يعنى فاسق است ، و سزاوار است كه او را به فسقش شكنجه كنند ، و لذا بر اثر همين اختلاف ، حلقهء استاد خود را فرو گذاشت ، و حلقهء ديگرى ساخت و گروهى گرد او را گرفتند ، و فرقهء او به « معتزله » شناخته شد .\r\nمعتزله به اوج ترقّى و شكوفايى خود در خلافت مأمون رسيدند ، و اين وضع در روزگار معتصم نيز ادامه يافت ، چنان كه در روزگار او امام احمد بن حنبل مروزى ( فت ، 241 ه . ق . ) را ، به دليل اينكه مبادى اعتزال را انكار مىكرد محاكمه كردند ؛ و عزّت و شوكت آن تا روزگار واثق نيز امتداد يافت ، و رجال آن در مراكز والايى از شئون مختلف دولتى اشتغال يافتند ، تا اينكه چون متوكل به خلافت رسيد ، به تدريج به اين فرقه و انديشه‌هاى آنان مبارزه كرد ، و اهل سنّت را بركشيد ، و رجال معتزله را از مقامات رسمى كنار گذاشت .\r\nاما معتزلهء خالص و متفكّران اين فرقه شيوهء تفكّر خود را ، بدون نوآورى ، و صرفا تقليد از اصول معتزلهء گذشته ، ادامه دادند ، و همچنان ميان ايشان و مخالفانشان جدال و مناقشه رواج داشت تا اينكه ابو الحسن على بن اسماعيل اشعرى ظهور كرد ، و او در بحث‌هاى نظرى و لاهوتى بر معتزله سخت گرفت همچنانكه متوكّل از لحاظ سياسى چنين كرد . و در حقيقت سياست عبّاسى از عهد متوكّل حركت اشعرى را تقويت و تغذيه مىكرد ؛ و همين دشمنى ميان اشاعره و معتزله مايهء فتنهء بزرگى در خراسان گرديد ، و از آن به بعد نور معتزله خاموش گشت ، و مبادى اشعريّه رونق يافت ، و مذهب اهل سنّت بر اساس آن قدرت بسيار يافت .\r\nبدين ترتيب ، بر معتزله سه دورهء تاريخى گذشته است :\r\nنخست : دور پيدا شدن و رشد آنهاست كه با و اصل بن عطاء ، و عمرو بن عبيد آغاز شد ؛\r\nدوم : روزگار شكوفايى فكرى ، بويژه بر اثر آزادى فكرى و تعمّق در فلسفه يونانى ، كه از نمايندگان آن ابو الهذيل علّاف و ابراهيم نظّام بلخى بصرى نامبردارند ؛\r\n\r\n","description":"","footnote":"","page_name":" 74 ","page_number":78},
  {"content":"\r\n\r\nسوم : دورهء انحطاط ، و از نمايندگان آن ابو على جبّائى و پسرش ابو هاشم ابراهيم است ، و در همين دوره است كه اشاعره ظاهر گشتند .\r\n\r\n- مهم‌ترين انديشه‌هاى معتزله .\r\nاين فرقهء مذهبى ، شيوه‌يى التقاطى و تا حدودى تدافعى بنياد نهادند بدين معنى كه برخى از مبادى قدريّه ( مانند قدرت بنده بر خلق افعال خود ، و عدم جواز صدور شرّ از خدا ، و قول به خلق قرآن ) را با برخى از مبادى جبريّه ( مانند اعتقاد به تنزيه يعنى تعطيل همهء صفات بجز فعل و خلق ) را گرفتند . و آن‌ها را به صورتى عقلى و به شيوه‌يى منطقى در هم آميختند ، و دو قضيّهء عدل و توحيد را نيز بر آنها افزودند ، و از اينجا بود كه اصحاب اين فرقه به « اهل عدل و توحيد » شناخته شدند ، و چون خداى تعالى را از صفات جسمانى منزّه مىدانستند به « معطّله » نيز مشهور شدند .\r\nخيّاط ( وفات ، 300 ه . ق . ) يكى از پيشگامان معتزله مىگويد : هيچ‌يك از معتزله سزاوار نام اعتزال نباشد اگر به اصول پنج‌گانهء : توحيد ، عدل ، وعد و وعيد ، منزلت بين منزلتين ، امر به معروف و نهى از منكر پاىبند نباشد ، و هرگاه اين خصال در او جمع باشد او معتزلى است . آيندگان نيز اين اصول را پذيرفتند ، و هر چند در فروعى چند اختلاف كردند ، ولى از پذيرش اين اصول پنج‌گانه سرباز نزدند . از اين‌روى ، ما نيز در بحث خود از عقايد معتزله به همين پنج اصل بسنده مىكنيم :\r\n\r\n1 . توحيد\r\nهمهء مسلمانان به توحيد ايمان داشتند ، و ليكن دانشمندان ايشان از سخن گفتن دربارهء آياتى همچون آيهء استواء و آيهء وجه ، و آيهء يدين ، و آيهء جهت تن مىزدند ؛ و معتقد بودند كه سزاوار چنان است كه در اين موارد سخن نگوييم و صرفا ايمان آوريم ، چه هر گفتارى در اين مباحث به نحوى در معرض خطا قرار مىگيرد .\r\nو حال آنكه معتزله در ردّهاى خويش بر مشركان مجوسى ، ثنويه و دهريّه ، مىخواستند يگانگى خداى تعالى را به دليل ثابت كنند . و از اين جهت در تحليل توحيد به حدّى بعيد رفتند ، چنان كه بدان منسوب و شناخته شدند . و پيروان آن در قرآن مجيد آياتى يافتند كه بر تنزيه دلالت مىكرد همچون  « لَيْسَ كَمِثْلِهِ شَيْءٌ »  ( شورى ، 42 / آيهء 11 ) ، و آيات ديگر را كه ظاهر آنها دلالت بر تجسيم داشت ، تأويل كردند ، يعنى به قسم اوّل متوسّل شدند ولى قسم دوم را ، به شيوه‌يى كه با مبدأ تنزيه سازگار باشد ، تأويل كردند ، و\r\n\r\n","description":"","footnote":"","page_name":" 75 ","page_number":79},
  {"content":"\r\n\r\nاينك نمونه‌هايى از تحليل ايشان :\r\n\r\n- الف : نفى صفات .\r\nدر قرآن مجيد براى خدا صفات گوناگونى وارد شده كه از آن جمله :\r\nقديم ، عليم ، سميع ، قدير ، حىّ و قادر و . . . است كه مسلمانان سلف آنها را ازلى مىشمردند ، « 1 » و قول هركس را كه اين صفات را نفى مىكرد انكار مىنمودند ، و او را اهل بدعت مىشمردند .\r\nولى و اصل بن عطاء اين صفات را نفى مىكرد ، زيرا به زعم او اين صفات به شرك مىانجامد ؛ چه هركس براى خدا معنى يا صفتى قديم اثبات كند ، گويى دو خدا اثبات كرده است . و راجح اين است كه وى مبدأ نفى صفات را از جهميّه گرفته باشد .\r\nآنگاه معتزله‌يى كه پس از و اصل آمدند ، از فيلسوفان يونان نيز بهره‌مند شدند « 2 » و گفتند : خداى تعالى بذات خويش عالم ، بذات خويش قادر ، و بذات خويش حىّ است و نه به علم و قدرت و حياتى زايد بر ذات خويش . و همهء اين‌ها صفاتى قديم‌اند و معانيى هستند كه به ذات او قائم‌اند ، و لذا اگر اين صفات در ازلى بودن مشاركت كند ، در خدا بودن او نيز مشاركت كرده باشد ؛ و در اين صورت ازليّات متعدّد باشند و ما در شرك مىافتيم . و اين مسأله را به صورت زير مدلّل مىساختند :\r\n- صفات موجوداند : حال يا مستقلّ از خدا هستند ، و يا در ذات خدا هستند .\r\n- اگر مستقلّ از او باشند ، يا محدث‌اند ، و يا قديم .\r\n- و جايز نيست كه مستقلّ و محدث باشند ، چه در آن صورت خداى تعالى نيازمند به اعراض و اجزا شود ، و مركّب گردد ؛\r\n- همين‌طور جايز نيست كه صفات او را مستقل و قديم بشمريم ، چه از اين كار شرك پديد مىآيد و ازليّات تعدّد مىيابند . و بنابراين ، باقى نمىماند جز اينكه بگوييم صفات خدا عين ذات او هستند .\r\nو از اين قبيل است سخن ابو الهذيل علّاف ( فت ، 224 ه . ق . ) كه مىگويد : خدا عالم به\r\n\r\n\r\n","description":"","footnote":"\r\n( 1 ) . پيش از اين گذشت كه جعد بن درهم ( وفات ، 118 ه . ق . ) نخستين كسى بود كه در اسلام صفات ( زايد بر ذات خدا ) را نفى كرد ، و جهم بن صفوان ( وفات ، 128 ه . ق . ) اين قول را از او گرفت ، و مذهبش در خراسان منتشر شد .\r\n( 2 ) . فيلسوفان يونان معتقد بودند كه خداوند واحد و بسيط است ، و مىگفتند : خدا بالذّات عليم است نه به علمى زايد بر ذات خويش . و فلوطين ، بويژه ، هر صفتى را از او نفى كرد و گفت : نبايد گفت خدا عالم است ، زيرا او خود علم است ، و نيز به خير و جمال وصفش نبايد كرد ، زيرا او مصدر آن هر دو است ؛ و خلاصه او را جز به سلب وصف نمىتوان كرد ، يعنى به جاى اينكه بگويند « خدا عادل ، خيّر ، و جميل است ، بايد از راه عكس وارد شوند (  - Via negativa  ) و بگويند : خدا ، ظالم ، بدخواه و زشت نيست » .\r\n","page_name":" 76 ","page_number":80},
  {"content":"\r\n\r\nعلم است ، و علم او ذات او است ؛ و قادر به قدرت است ، و قدرت او ذات او است ؛ حىّ به حيات است ، و حيات او نيز ذات او است . « 1 »\r\nوانگهى اين صفات را سلبى مىپنداشتند ، و مقصود از آن اين است كه خداوند را بدين صفات جز بر سبيل سلب وصف نمىتوان كرد : پس وقتى كه مىگوييم كه خدا عالم است ، معناى آن اين است كه خدا قطعا جاهل نيست ، و وقتى كه مىگوييم خدا خير است ، معنايش اين است كه او قطعا شرّ نيست . و با اطلاق صفات مذكور بر او در واقع ضدّ و نقص را از او نفى مىكنيم ، و بدان چيزهايى را مىشناسيم كه در خدا نيست ، ولى ماهيّت او را نمىدانيم .\r\nامّا همهء معتزله در فروع تعليلات خود با يكديگر همداستان نبودند ؛ برخى از آنها اين صفات را « معانى » و « احوال » مىناميدند ، و برخى ديگر همهء صفات مذكور را به سه صفت : علم ، قدرت ، و ادراك بر مىگردانيدند . معتزلهء بصره بر اين عقيده بودند كه « ارادهء » خدا قديم نيست ، بلكه محدث است امّا نه در محلّ . و در « سمع و بصر » نيز - با وجود اتّفاق در نفى آن دو - اختلاف داشتند ، و مىگفتند : آن دو نه قديم‌اند و نه محدث « 2 » . و از تعليل‌هاى ايشان يكى نيز اين بود كه مىگفتند . خدا به همه چيز عالم است ، و همهء چيزها متغيّراند ، حال آيا علم او به تغيّر اين چيزها تغييرى مىيابد يا نه ؟ و از آن چنين جواب مىدادند كه خدا به ذات خويش عالم است و بدانچه بوده است و خواهد بود نيز عالم است . و در حالى كه اشياء تغيير مىيابند ، علم خدا تغييرى نمىيابد ، زيرا خداى تعالى اين تغيّر را پيش از آنكه به اين موجودات برسد يعنى پيش از حدوثش ادراك مىكرده است ؛ پس علم او از مكان و زمان مجرّد است ، و تقدّم و تأخّر در آن راه ندارد ، و شامل كليّات است . و خلاصه تعليل ايشان به هر صورت كه بود ، در نفى تشبيه از او با يكديگر اتّفاق نظر داشتند ، و معتقد بودند كه هيچ يك از مخلوقات او با او شبيه نيستند .\r\n\r\nب : خلق قرآن .\r\nاز جملهء بحث‌هاى معتزله دربارهء صفات ، بحث آن طايفه دربارهء خلق قرآن است « 3 » ، زيرا قرآن كلام خداست و كلام ، صفتى از صفات او است . در اين باره و\r\n\r\n\r\n","description":"","footnote":"\r\n( 1 ) . شهرستانى بر اين رفته است كه علّاف اين قول خود را از فيلسوفان يونانى و يا مبدأ اقانيم ثلاثه مسيحى اقتباس كرده است ( الملل و النحل ، 1 / 55 ، كيلانى ) .\r\n( 2 ) . بصريان ، و جبّائى بويژه ، معتقد بودند كه وقتى مىگوييم « خدا سميع است » معناى آن اين است كه : خدا حىّ است و آفتى كه او را از ادراك مسموع و مرئى - وقتى كه پيدا مىشوند - منع نمىكند . و هم آنان بر نفى تشبيه همداستان بودند ، پس خدا نه به گوش مىشنود و نه به چشم مىبيند .\r\n( 3 ) . منشأ قول به خلق قرآن ، ظاهرا ، به عقيدهء يهود به خلق توراة است ، در حالى كه منشأ قول به قدم يا ازليّت آن شبيه به قول مسيحيان به قدم كلمه ( - لوگوس -  Logos  ) است . مأمون و معتصم و واثق - -\r\n","page_name":" 77 ","page_number":81},
  {"content":"\r\n\r\nتفصيل عقيدهء معتزله در اين باب به بخش « آفريده و ناآفريده بودن قرآن » رجوع شود .\r\n\r\nج : رؤيت سعيده « 1 » .\r\nمعتزله ، در ضمن بحث خود از صفات خدا و بويژه صفت « بصير » كه در قرآن خداوند چندين بار خود را بدان متصف ساخته ( مثلا بقره ، 2 / آيات 96 و 110 ) ، بحثى هم دربارهء رؤيت يا ديدار خداوند در آخرت كرده‌اند ، و بر خلاف اشاعره ، آن را منكر شده‌اند . تفصيل اين مطلب نيز در بخش كلّيّات آمده بدانجا نگاه كنند .\r\n\r\n2 . عدل\r\nخلاف مسلمانان در مورد مسألهء قضا و قدر ، و تخيير و تسيير تا زمان ظهور دعوت اسلامى و اندكى پس از آن پيش مىرود . آيات قرآن مجيد خود در اين باره چند وجه پيدا كرده است . برخى آنها در جبر و تسيير وارد شده است از آن جمله :\r\n-  « قُلْ لَنْ يُصِيبَنا إِلَّا ما كَتَبَ اللَّهُ لَنا هُوَ مَوْلانا وَ عَلَى اللَّهِ فَلْيَتَوَكَّلِ الْمُؤْمِنُونَ »  ( توبه ، 9 / آيهء 51 ) بگو هرگز بما نمىرسد مگر آنچه خدا براى ما نوشته است . او سرور ماست و توكّل كنان بايد بر خدا توكّل كنند .\r\n-  « كَذلِكَ يُضِلُّ اللَّهُ مَنْ يَشاءُ وَ يَهْدِي مَنْ يَشاءُ »  ( اعراف ، 8 / آيهء 188 )\r\nاين چنين خدا گمراه مىكند هر كس كه را بخواهد و راه مىنمايد آن را كه بخواهد .\r\n-  « وَ لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ »  ( هود ، 11 / آيهء 34 )\r\nو پند دادن من شما را سودى نرساند اگر خواسته باشم كه شما را پند دهم .\r\n-  « إِنْ كانَ اللَّهُ يُرِيدُ أَنْ يُغْوِيَكُمْ ، هُوَ رَبُّكُمْ وَ إِلَيْهِ تُرْجَعُونَ »  ( هود ، 11 / آيهء 36 )\r\nاگر خدا مىخواست كه شما را از راه بدر برد [ مىتوانست 
  ] ، او پروردگار شماست و به سوى او بازمىگرديد .\r\nو باز در آن آياتى است كه متضمّن معنى حرّيت و تخيير است ، از آن جمله :\r\n-  « كُلُّ نَفْسٍ بِما كَسَبَتْ رَهِينَةٌ »  ( مدّثّر ، 74 / آيهء 41 )\r\nهر كسى در گرو آن چيزى است كه بدست آورده ( - مىآورد ) .\r\n-  « مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها »  ( فصلت ، 41 / آيهء 46 )\r\nهركس كار نيك كند براى خود كرده و هركس كه بد كند بر خود كرده است .\r\n\r\n\r\n","description":"","footnote":"\r\n- چنان كه خواهد آمد - قول به خلق قرآن را تأييد كردند . تنها فرقه‌يى كه نه به قدم قرآن و نه به حدوث آن قائل شدند ، و در آن‌باره رايى اظهار نكردند « واقفيّه » نام گرفته‌اند و از بزرگان آن احمد بن حنبل ( فت ، 241 ، ه . ق . ) بود . او تنها مىگفت « قرآن ، كلام خدا است و بس ! »\r\n( 1 ) .  BEATIFIC Wision . \r\n","page_name":" 78 ","page_number":82},
  {"content":"\r\n\r\n-  « إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً »  ( انسان ، 76 / آيهء 3 )\r\nما او را [ انسان 
  ] را راه نموده‌ايم اگر خواهد سپاسگزار باشد و اگر خواهد نافرمان .\r\nو برخى از آيات در عين حال بر هر دو معنى شامل است ، از جمله :\r\n-  « وَ ما تَشاؤُنَ إِلَّا أَنْ يَشاءَ اللَّهُ »  ( انسان ، 76 / آيهء 30 )\r\nو نخواهند مگر اينكه خدا بخواهد .\r\n-  « . . . إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ . وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ ، وَ ما لَهُمْ مِنْ دُونِهِ مِنْ والٍ »  ( رعد ، 13 / آيهء 11 ) . خدا چيزى را كه در گروهى هست دگرگونه نمىكند تا اينكه خود آنچه را كه خود دارند دگرگونه كنند . و هرگاه خداوند به گروهى بدى و زيانى بخواهد ، او را [ از آن كار 
  ] بازگرداننده‌يى نباشد ، و ايشان را جز از او فرمانروايى نباشد .\r\nبا اين همه ، عامّهء مردم ، بر اثر عوامل عقيدتى و سياسى ، بيشتر به قضاء و قدر ( يا جبر دينى ) متمايل‌تر گشتند ، و براى اين عقيدهء خود به عدّه‌يى از احاديث نبوى استناد مىكردند كه بيشتر آنها بر جبر دلالت داشته است ، از آن جمله :\r\n- « لا يؤمن عبد حتّى يؤمن بالقدر خيره و شرّه » ( ابن حنبل ، مسند ، 2 / 181 ) - هيچ بنده‌يى ايمان نياورده باشد مگر آنكه به قدر [ تقدير الهى 
  ] چه نيك و چه بد آن ايمان بياورد .\r\n- « ما بلغ عبد حقيقة الايمان حتّى يعلم انّ ما اصابه لم يكن ليخطئه ، و ما اخطأه لم يكن ليصيبه » ( ابن حنبل ، مسند ، 6 / 441 ) . هيچ بنده‌يى به حقيقت ايمان نمىرسد مگر اينكه بداند كه آنچه بايد به دو برسد [ البتّه مىرسد 
  ] و خطا نمىكند ، و آنچه نبايد به دو برسد البته به دو نمىرسد .\r\n- « الشّقىّ من شقى فى بطن امّه ، و السعيد من وعظ بغيره » ( ابن حنبل ، مسند ، 8 / 45 ) .\r\nشوربخت كسى است كه در شكم مادرش شور بخت باشد ، و نيكبخت كسى است كه به وسيلهء ديگرى پند بگيرد .\r\nپيش از وصف اين خلاف قديم كه ميان جبريّه و قدريّه رفت ، در اينجا ناچاريم اندكى نيز توقّف كنيم ، تا علّت تسميهء معتزله به اهل العدل بيشتر روشن شود . زيرا ايشان در مورد عدل ، به مذهب قدريّه رفته‌اند ، تا بجايى كه آنان را به قدريّه موسوم ساخته‌اند . و از بارزترين تعليل‌هاى آن فرقه در مسألهء عدل سخنى است كه دربارهء « افعال » به استناد به تكليف زده‌اند ، و بدين ترتيب ارسال رسل را اثبات كرده‌اند ، و ظلم را از خداى تعالى نفى كرده‌اند ، همين‌طور در اين مبحث ، بحث مختصرى دربارهء « صلاح و اصلح » و « سمع و عقل » ضرورت دارد .\r\n\r\n","description":"","footnote":"","page_name":" 79 ","page_number":83},
  {"content":"\r\n\r\n\r\nالف : افعال .\r\nمعتزله افعال را ، به شيوهء غيلان دمشقى « 1 » ، به افعال ارادى اختيارى و افعال غير ارادى تقسيم مىكنند . معتزله بر اين باورند كه افعال غير ارادى از صنع بنده نيست ، و تنها خدا صانع آن است . بدين معنى كه خدا آنها را در سرشت بنده مىآفريند همچنانكه در سرشت درخت چنين نهاده كه ميوهء خود را بياورد . و گروهى از آن طايفهء از جمله ، بشر بن معتمر ( فصل هشتم ) بر اين رفته‌اند كه اين افعال را نه خدا مىكند و نه بنده ، بلكه اين افعال ، افعالى متولّد هستند و فاعلى ندارند .\r\nامّا افعال ارادى را معتزله از صنع بنده مىشمارند ، چه او به انجام دادن آنها تواناست و به ارادهء خود آنها را بجا مىآورد ، و در اين راه اختيار و حرّيّت لازم را داراست ، جز اينكه علم خداوند بر عمل انسان سابق است ، و هم اوست كه به دو قدرت مىبخشد تا اعمال خود را انجام دهد . و مبدأ حرّيت را به چند پايهء منطقى استوار بسته‌اند كه از آن جمله امور زير است :\r\n- اگر خداى تعالى آفريدگار افعال بندگان است ، و بندگان آنها را انجام نمىدهند ، پس چگونه روز رستاخيز از آنها حساب مىكشد ، و ثواب مىدهد و يا عقاب مىكند ؟ و در اين صورت همهء آن چيزهايى را كه خدا بر بندگان خود به عنوان فرائض مقرّر كرده ، بىمعنى مىگردد .\r\n- اگر خداى تعالى آفرينندهء افعال بندگان است ، فايدهء فرستادن رسولان و گسترش دادن دعوت ايشان براى بازگردانيدن ايشان از گمراهىهايشان چه مىتواند باشد ؟\r\n- اگر خدا آفريدگار افعال بندگان است ، و پس از آن از ايشان حساب مىكشد بر اين پايه كه اين افعال از ايشان است ، اين حساب كشيدن ظلم آشكار است ، زيرا از اعمالى حساب مىكشد كه افعال ايشان نيست .\r\n- برخى از اعمال انسان شرّ است ، حال آيا رواست كه صدور چنين افعالى را به خدا نسبت بدهيم ؟ و خلاصه آيا جايز است خدا را مصدر شرّ بشماريم ؟\r\nپس چنين برمىآيد كه جبر و تسيير را مردود مىشمارند و مىگويند كه انسان آزاد است ، و به همين ترتيب قدر را نفى مىكنند ، و خود را نصرت‌دهندگان عدل الهى مىشمارند و قائلان به جبر و تسيير را تكفير مىكنند .\r\n\r\nب : صلاح و اصلح .\r\nمدار اين عقيده چنين است كه هر فعلى كه از خدا صادر مىشود صلاح و خير است . و هر آن چيزى كه براى خاطر بندگان مىكند ، در آن ايشان را نفعى و\r\n\r\n\r\n","description":"","footnote":"\r\n( 1 ) . - فصل هشتم ، شمارهء ( 2 ) « غيلان دمشقى » .\r\n","page_name":" 80 ","page_number":84},
  {"content":"\r\n\r\nفايده‌يى است . و اصلح ، الذّ نيست ، يعنى لزوما صالح‌تر و سزاوارتر ، لذيذتر نيست ، بلكه عبارت از چيزى است كه عاقبت آن نيكو است . و محال است كه خدا كار شرّ و بد بكند ، بلكه خدا بر انجام دادن آنها قادر نيست . و لذا او براى بندگان خود صالح‌ترين و بهترين چيزهايى كه نزد او است انجام مىدهد ، و اگر نزد او صالح‌تر از آنچه عطا كرده ، باشد و آن را عطا نكند ، اين كار را از او بخل و ظلم مىدانند ؛ و اين كفر است . و بنابراين ، در مخلوقات خدا نه ذرّه‌يى افزوده مىشود و نه ذرّه‌يى از آنها كاسته مىشود ، و اين براى آن است كه او مىداند آفريدگان خود را به بهترين صورت و سزاوارترين حالتى آفريده است .\r\n\r\nج : سمع و عقل .\r\nرأى متداول نزد اهل سنّت اين است كه خير را خير مىشمارند براى اينكه شرع بدان امر كرده است ، و شرّ نيز براى اين شرّ شمرده مىشود كه شرع از آن نهى كرده است . و حال آنكه معتزله عقل را بهاى بيشترى مىدهند ، و حكم آن را در همهء موارد قطعى مىشمارند ، و بر اين نكته اجماع كرده‌اند كه خداى تعالى موهبت عقل را به انسان اعطا كرده است تا ميان حسن و قبح ، و خير و شرّ تميز دهد ، و لذا عقل ، پيش از ورود شرع ، به ادراك اين فرق و تميز دادن آن قادر است . و مهم‌ّترين بحث ايشان در اين مبدأ ، سرنوشت كسانى است كه دعوت پيامبر و احكام شريعت او را در نيافته‌اند . آيا اين عدّه شكنجه خواهند ديد در حالى كه فرمان خدا را مخالفت نكرده‌اند چه آن را نمىدانسته‌اند ؟ و آيا پاداش خواهند يافت ، در حالى كه مكلّف نبوده‌اند ، و بنابراين به موجب فرمان خدا نرفته‌اند تا بدان وسيله سزاوار پاداش باشند ؟\r\nپس در اين راه به ادراك عقلى خود اعتماد كرده و گفته‌اند :\r\n- اگر دعوت اسلام به او نرسيده باشد ، ولى « به عقل خود يگانگى پروردگار خود و عدل و حكمت او را ادراك كرده باشد ، حكم او حكم مسلمانان باشد ، و او در جهل خود از نبوّت و احكام شريعت معذور باشد . »\r\n- و اگر دعوت اسلام به دو نرسيده و خداى خويش را نشناخته « او را تكليفى نيست ، و در آخرت نيز پاداش و پادافراه نخواهد داشت » .\r\n- ولى هركس از آنها خدا را شناخته ، و پس از آن انكارش كرده ، اين كار بر ضدّ او حجّتى خواهد بود . و بنابراين ، عقل ، پيش از آنكه شرع وارد شود ، خير و شرّ را در مىيابد . و از اين جهت خير و شرّ دو اعتبار ذاتى هستند . جز اينكه انسان كار بد را انجام مىدهد ، و اين خداست كه به دو قدرت بر انجام دادن آن مىدهد ، پس آيا به اكراه نسبت به خدا عصيان مىورزد ؟ معتزله اين عقيده را ردّ كرده مىگويند : حرّيّت ، بخششى از سوى\r\n\r\n","description":"","footnote":"","page_name":" 81 ","page_number":85},
  {"content":"\r\n\r\nخداست ، و اراده نيز مانند آن است ؛ و چون انسان آزاد باشد ، حساب كشيدن از او درست باشد . و از اينجا بود كه معتزله به آزادى فكر ، رأى ، و اراده دعوت مىكردند .\r\n\r\n3 . وعد و وعيد .\r\nخداى تعالى در وعد و وعيد خويش صادق است ، و كبيره را جز پس از توبه نمىبخشايد . و هرگاه مؤمن پيش از مرگش از كبيره‌يى توبه كند ، بخشوده مىشود و ثواب مىيابد ؛ ولى اگر توبه نكرده باشد در شكنجهء دوزخ جاودانه مىماند ، و ليكن عذابش در آنجا از عذاب كافران سبك‌تر باشد . معتزله ، اصل « شفاعت » را انكار مىكردند ، زيرا اين اصل با عدالت الهى تعارض مىيابد ، و همين روش « محابات » « 1 » را نيز انكار مىكردند . و در اين باب نيز به آيات بسيارى استناد مىكردند كه نظر آنان را اثبات مىكند ، از آن جمله :\r\n-  « وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ »  ( سبأ ، 34 / آيهء 22 )\r\nآن روز شفاعت نزد او فايده‌يى نمىبخشد ، مگر براى كسى كه او را اذن داده باشد .\r\n-  « يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا »  ( طه ، 20 / آيهء 18 )\r\nدر آن روز ميانجيگرى سودى نبخشد مگر كسى كه خداى بخشنده او را دستورى دهد و به گفتار او خشنود باشد .\r\n-  « وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ »  ( بقره ، 2 / آيهء 48 )\r\nو بپرهيزيد [ از سختى 
  ] روزى كه كسى پايندان « 2 » كسى نباشد و ميانجيگرى او پذيرفته نيايد .\r\n\r\n4 . امر به معروف و نهى از منكر .\r\nفرمودن به كارهاى پسنديده و باززدن از كارهاى ناپسنديده ، به اندازهء توانايى ، و به تبع اوضاعى كه اقتضاء مىكند ، بر هر مؤمنى واجب است . و آن به دل باشد اگر بسنده\r\n\r\n\r\n","description":"","footnote":"\r\n( 1 ) . « محاباة » ، صورت ديگرى از « احباط » يا « تحابط » است . و آن در اصل لغت يعنى اعراض كردن ، و در اصطلاح متكلّمان به معنى باطل گشتن ثواب عمل نيك به سبب عمل بد مىآيد . و دليل آن - مثلا - آيه  « . . . \r\n لا تُبْطِلُوا صَدَقاتِكُمْ بِالْمَنِّ وَ الْأَذى »  است ( بقره ، 2 / آيهء 264 ) - نيكىهاى خود را به منّت و نهادن و آزار كردن تباه مكنيد . اما شيعه نيز مانند معتزله احباط را باطل دانند ، و آن را جايز نشمارند . علّامهء مجلسى در برخى از كتب خود - از جمله حلية المتّقين - آن را جايز دانسته و سيد نعمة اللّه جزائرى از او پيروى كرده است ( - مفيد ، اوايل المقالات ، 91 - 92 ؛ ابو الفتوح رازى ، تفسير ، 2 / 366 ، شعرانى ) .\r\n( 2 ) . پايندان - ضامن ، كفيل ؛ تاوان دهنده .\r\n","page_name":" 82 ","page_number":86},
  {"content":"\r\n\r\nباشد ، و به زبان اگر دل بسنده نباشد ، و به دست باشد اگر آن دو بىنياز نكنند ، و اگر لازم باشد به شمشير . و در اين باره ، به آيات چندى اعتماد مىكردند ، از آن جمله :\r\n« و بايد از شما امّتى ( - گروهى ) باشند كه به سوى نيكى فرا خوانند ، و به كار پسنديده بفرمايند ، و از ناپسنديده باز زنند ، و اين گروه رستگارانند » . ( آل عمران ، 3 / آيهء 104 ) .\r\nو به احاديث زيادى نيز اعتماد مىكردند ، از آن جمله :\r\n« هركس از شما منكرى ديد آن را به دست دگرگون سازد ، اگر نتوانست به زبان بكند ، و اگر نتوانست به دل بكند ، و اين ضعيف‌ترين ايمان است » . « 1 »\r\nو بنابراين مبدأ ، معتزله به تعقيب ، و اضطهاد « 2 » مخالفان خود مىپرداختند ، و در مواردى حتى قساوت و سخت‌دلى از خود نشان مىدادند .\r\n\r\n5 . منزلت ميان دو منزلت .\r\nمعتزله ، اعتقاد خود را دربارهء « پايگاهى ، ميان دو پايگاه » به شكل ساده‌يى آغاز كردند ؛ يعنى در مورد مرتكب كبيره بدين حكم كردند كه او نه مؤمن و نه كافر است ، بلكه فاسق است ، و بدين ترتيب فسق را منزلتى سوم و مستقلّ از دو پايگاه ايمان و كفر قرار دادند ، و آن را ميانه ( - وسط ) آن دو دانستند و گفتند : مرتكب كبيره از مؤمن فروتر ولى از كافر برتر است ، او به پايگاه ايمان بر نمىرود ، ولى به حضيض كفر هم نمىافتد . و اين قول ايشان برتر از يك مسألهء فقهى - اخلاقى نيست ، و از لحاظ كلّى چندان اهمّيّتى ندارد . و شكّى نيست كه معتزله انديشهء « پايگاه ميان دو پايگاه » را در آغاز از مصادر اسلامى گرفتند . چه در قرآن مجيد آياتى است كه اشاره به « راه ميانه » دارد و آن را مىپسندد . از آن جمله است :\r\n1 .  « وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ »  ( بقره ، 2 / آيهء 137 )\r\nو اين چنين شما را امتى ميانه كرديم تا بر مردمان گواهان باشيد .\r\n2 .  « وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً »  و دست خود را به گردن خويش مبند [ - امساك مكن 
  ] و آن را يكسره مگشاى [ - باد دستى و افراط مكن 
  ] كه سرزنش شده و حسرت زده بنشينى .\r\n3 .  وَ لا تَجْهَرْ بِصَلاتِكَ وَ لا تُخافِتْ بِها وَ ابْتَغِ بَيْنَ ذلِكَ سَبِيلًا  ( اسراء ، 17 / آيهء 110 ) .\r\nو نماز خود را سخت آشكار و بلند مخوان و آن را پنهان [ و آهسته نيز 
  ] مخوان ، بلكه\r\n\r\n\r\n","description":"","footnote":"\r\n( 1 ) . مسلم ، صحيح ، 2 / 22 - 25 .\r\n( 2 ) .  Execution )  تعقيب دينى - كيش‌پژوهى - )\r\n","page_name":" 83 ","page_number":87},
  {"content":"\r\n\r\nميان آن [ دو دوراهى [ ميانه 
  ] بگزين .\r\nاحاديث شريفه نيز به « ميانه روى » در كارها را سفارش كرده است . پيامبر اكرم ( ص ) مىگويد : « خير الامور اوساطها » بهترين كارها ميانه‌هاى آنهاست . و شعبى ( 20 - 103 ه .\r\nق . ) از جابر بن عبد اللّه انصارى ( فت ، 78 ه . ق . ) روايت مىكند كه : ما نزد پيامبر اكرم بوديم ، خطّى كشيد و خطى ديگر از راست و خطّى ديگر از چپ كشيد ، آنگاه دست خود را بر روى خطّ ميانه نهاد ، و اين آيه را تلاوت كرد  « وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ »  « 1 » . پس راه ميانه همان راه راستى است كه خداى تعالى بندگان خود را در اين آيه به پيروى از آن امر كرده است . و ذكر اين در قرآن كريم زياد آمده از جمله  « اهْدِنَا الصِّراطَ الْمُسْتَقِيمَ »  ( فاتحه ، 1 / آيهء 5 ) ما را به راه راست هدايت كن .\r\nو جاحظ ( فت ، 255 ه . ق . ) ياد مىكند كه عبد اللّه بن مسعود در خطبهء خويش گفت « خير الامور اوساطها » « 2 » . و هم جاحظ از امير مؤمنان ( ع ) نقل مىكند كه گفت « كن فى الدّنيا وسطا » « 3 » - در دنيا به راه ميانه باش ؛ و همو گفت « بهترين [ راه براى 
  ] اين امت ، راه ميانه است كه افراطكننده به راه ايشان برمىگردد ، و از پى در آينده نيز بدانها مىپيوندد » . « 4 »\r\nحسن بصرى ( فت ، 110 ه . ق . ) نيز به « پايگاه ميان دو پايگاه » اعتقاد داشته است ؛ و روايت كرده‌اند كه اعرابيى پيش او آمد و گفت : دينى ميانه را به من ياد ده كه نه به افراط و نه به تفريط راه داشته باشد . حسن گفت « اگر بخواهيم سخن تو را مستقيم‌تر بگوييم بايد بگوييم « انّ خير الامور اوساطها » همانا بهترين كارها ميانه‌ترين آنهاست . « 5 » و اين روايت اخير اهمّيّت بسيار زيادى دارد ، زيرا آشكارا اشاره مىكند به اينكه ميان حسن بصرى و معتزله پيوندى بوده است ، و دلالت مىكند بر اينكه معتزله در مسائلى غير از نفى قدر با حسن موافق بوده‌اند ، و بعيد نيست كه عقيدهء به « پايگاه ميان دو پايگاه » را از حسن بصرى گرفته‌اند ، هر چند حسن در تطبيق اين عقيده بر مرتكب كبيره با آن گروه معارضه‌يى هم داشته است .\r\nهمين‌طور ، شكّ نيست در اينكه چون معتزله به خواندن فلسفه آغاز كردند ، بر اقوال فيلسوفان يونانى نيز در مورد « پايگاه ميان دو پايگاه » - كه خود آن فيلسوفان آن را « وسط\r\n\r\n\r\n","description":"","footnote":"\r\n( 1 ) . ابن ماجه ، سنن ، 1 / 5 ؛ انعام ، 5 / آيهء 154 .\r\n( 2 ) . البيان و التبيين ، 1 / 177 .\r\n( 3 ) . همانجا ، 1 / 177 .\r\n( 4 ) . ابن عبد ربّه ، العقد الفريد ، 1 / 250 « خير هذه الامّة النمط الاوسط يرجع اليهم الغالى و يلحق بهم التّالى » .\r\n( 5 ) . جاحظ ، البيان و التبيين ، 1 / 177 .\r\n","page_name":" 84 ","page_number":88},
  {"content":"\r\n\r\nزرّين » « 1 » مىناميدند - آگاه گشتند . فيلسوفان يونانى در اين باره بحث‌هاى زيادى كرده بودند و انديشه‌هاى خود را در اين ميدان بسيار جولان داده‌اند بويژه ارسطو ، كه فلسفهء اخلاقى خود را بر همين پايه نهاده است ؛ و همين فلسفه است كه ابن مسكويه رازى از وى اقتباس كرده و در كتاب تهذيب الاخلاق به تفصيل بيان كرده است . « 2 »\r\nخلاصه ، چون معتزله آنچه را كه در مصادر اسلامى آمده با آنچه از فيلسوفان يونانى - بويژه ارسطو و افلاطون - ديده بودند با هم توفيق دادند ، توانستند اين عقيده را هرچه بيشتر بسط بدهند ، و مبدأ منزلت بين المنزلتين را مبدئى عقلى سازند ، و بدان وسيله ميان دو امر متناقض آشتى پديد آورند ، و اين خطّ فكرى در تعاليم ايشان اثر عظيمى نهاد .\r\nاثر اين كوشش در اقدام ايشان به سازگار ساختن دين و فلسفه با هم نيز سرايت كرد .\r\nالبتّه گفته‌اند كه معتزله و فيلسوفان اسلامى اعتقاد داشته‌اند بر اينكه دين و فلسفه با همديگر اتّفاق جوهرى داشته‌اند . ولى حقيقت اين است كه هم فيلسوفان و هم متكلّمان معتزلى به سازگارى كامل دين و فلسفه - يا شريعت و حكمت - اعتقاد نداشته‌اند ، با اين همه ، با همين اعتقاد به « حدّ وسط » مىكوشيدند در موارد بسيارى ميان آن دو توفيق ايجاد بكنند . دربارهء « پايگاه ميان دو پايگاه » پس از اين هم اندك سخن گفته خواهد شد .\r\nدر اين بخش ، به بيان اصول عقايد معتزله كه بزرگان آن فرقه بر آن اجماع داشته‌اند بسنده كرديم و از فروعى كه بسيارى از معتزله با گرفتن آنها نام‌هايى چون واصليّه ، عمريّه ، هذيليّه ، نظّاميّه ، بشريّه ، حائطيّه ، جاحظيّه ، و جبّائيّه بر خود نهاده‌اند چشم پوشيديم ، زيرا اگر بدين كار بپردازيم از هدف خود دور مىافتيم . چه غرض ما بيان سير اجمالى تاريخ علم كلام در ايران و جهان اسلامى است ، و نمىخواهيم همهء جوانب اين علم را بررسى كنيم .\r\nو اين انديشه‌ها هر چند در معرض مناقشه ، و حتى لعن و تكفير قرار گرفت ، امّا معتزله را در بالا بردن انديشهء مسلمانان حقّ و فضلى بيشمار است ، زيرا اوّلا ادب اسلامى را به معناى فلسفى و عقلى آن سيراب كرد ؛ ثانيا راه را براى كلام اشعريّه هموار ساخت ، و مقدمات ظهور فلسفهء اسلامى را فراهم آورد ، و سلطان عقل را در آن علم حاكم گردانيد ، و به مسلمانان ياد داد كه چگونه تعاليم دينى خود را در پرتو منطق يونانى عرضه كنند ، و بدين ترتيب اصول حجّت و مناقشه و جدل را استنباط نمايند ؛ و حتى كندى ، فارابى و ابن سينا توانستند از اين شيوه‌ها استفاده كنند ، و بدين ترتيب راه را براى آشتى دادن ميان\r\n\r\n\r\n","description":"","footnote":"\r\n( 1 ) .  « Golden Middle »  .\r\n( 2 ) . - تهذيب الاخلاق ، 29 - 41 ، بيروت ، دار صادر ، 1961 .\r\n","page_name":" 85 ","page_number":89},
  {"content":"\r\n\r\nشريعت و حكمت ، و تدوين و تكميل مباحث الهيّات آماده سازند .\r\n\r\nخلاصهء انديشه‌هاى معتزله :\r\nمعتزله معتقداند كه افعال خير از خدا و افعال شرّ از انسان است ، قرآن مجيد مخلوق و محدث است و قديم نيست ؛ خداى تعالى در قيامت [ هم 
  ] ديده نمىشود ؛ هرگاه مؤمن مرتكب گناهى چون زنا و شراب‌خوارى گردد در منزلتى ميان دو منزلت [ مؤمن و كافر 
  ] قرار گيرد يعنى نه مؤمن باشد و نه كافر بلكه فاسق باشد ؛ اعجاز قرآن در صرفه است يعنى به دليل اينكه خدا ذهن‌ها و همّت‌ها را از آوردن نظير آن مصروف يا منصرف گردانيد ، و گرنه در نفس خود معجز نيست ، و اگر خدا تازيان را از معارضهء با آن منصرف نساخته بود به معارضه برمىخاستند و مانند آن را مىآوردند . ( - جرجانى ، تعريفات ، 198 ؛ ابشيهى ، المستطرف ، 13 - 14 ، « حاشيه » ) .\r\n\r\n","description":"","footnote":"","page_name":" 86 ","page_number":90},
  {"content":"\r\n\r\n\r\nفصل چهارم اشاعره\r\nاشاعره اين فرقهء كلامى - كه گاهى آن را اشعريّه نيز مىگويند - فرقه‌يى است كه از نزاع جارى ميان كسانى كه به نصّ ( - قرآن و حديث ) تمسّك داشتند ، و فرقه‌هاى معتزله - كه به عقل و مباحث فلسفى و تعاليم و اساليب آن بيشتر اعتماد مىكردند ، پديد آمد ، و موقف معتدلى ميان اين و آن را به خود گرفت . بدين معنى كه هر چند كه اصول عقلى معتزله را يكسره رها نكردند ، امّا يكسره هم تسليم عقل نشدند ، بلكه به نظر فلسفى در مسائل دينى جواز دادند ، و معتقد شدند كه اعتبار عقل و قواى آن محدود است ، لذا به ايمان و تسليم به آن بيشتر اعتماد كردند ، و آنجا كه نصّ دينى با تعليم فلسفى تعارض داشت نصّ دينى را بر تعليم فلسفى رجحان نهادند ، و بر اين اصل تكيه كردند كه اسلوب برهانى همواره به يقين نمىانجامد . لذا مىتوان گفت كه همچنانكه معتزله تمهيدى براى فلسفهء مشّائى در جهان اسلامى قرار گرفت ، اشعريّه و تعاليم ايشان نيز مقدّمه‌يى براى هواداران سلفيّت « 1 » شد ، يعنى مذهب اصل‌گرايانى كه فيلسوفان را تكفير كردند و اعتماد بر وحى كردند ، امّا از فلسفى ساختن عقيده نيز سرباز نزدند .\r\n\r\n- مختصرى از تاريخ مذهب اشعرى .\r\nبا توجّه به تاريخ علم كلام ، بويژه در چهار قرن نخستين اسلامى ، به روشنى برمىآيد كه اين علم با سياست تلازم و همگردى نزديك داشته است . چنان كه خواهيم ديد ، امويان ، مرجئه را بركشيدند و عقايد آن فرقه را در امپراطورى خود رواج بخشيدند ، زيرا مبادى آن فرقه با شيوهء خلافت امويان سازگارتر از عقايد فرقه‌هاى ديگر بود ؛ به همين ترتيب مذهب اعتزال نيز مذهب رسمى دولت در\r\n\r\n\r\n","description":"","footnote":"\r\n( 1 ) .  Fundamentalism . \r\n","page_name":" 87 ","page_number":91},
  {"content":"\r\n\r\nدورهء مأمون و معتصم و واثق قرار گرفت . مأمون در اين باره ، بسيار جدّى بود ، روزگار معتصم نيز ادامهء همان شيوهء مأمونى بود ، چه معتزله بر همهء شاهرگ‌هاى زندگانى سياسى دستگاه خلافت پنجه فرو برده بودند ، امّا وقتى واثق به خلافت رسيد ، هر چند از خلاف‌هاى دينى و مناظرات قائم ميان معتزله از يك سوى ، و ارباب سنّت و حديث از سوى ديگر دلتنگ و ناخرسند بود ، و ليكن وى تدبير ويژه‌يى براى جلوگيرى از اين خصومت‌ها در پيش نگرفت ، و نفوذ معتزله همچنان در تزايد بود تا اينكه متوكّل ( وفات ، 247 ه . ق . ) بر سر كار آمد . و او به ايمان سلف متمايل‌تر بود ، و از معتزله و سياست رجال آن فرقه نفرت داشت ، پس با احتياط با آن مواجه گشت . و نخستين اقدامى كرد اين بود كه از جدل و نزاع دربارهء كتاب خدا - و حدوث و قدم آن - نهى كرد ، و در اين باب به همهء نواحى خلافت فرمان نوشت ؛ اقدام دوم او اين بود كه فقيهان و محدّثان را بر كشيد ، و بر حقوق و رواتب ايشان افزود ، و ايشان را برانگيخت كه اصول و عقايدى را كه با مبادى معتزله منافات داشت بيشتر بيان كنند و در ميان مردم انتشار دهند ؛ و سرانجام خشم و دشمنى خود را آشكار ساخت ، و از جملهء كارهايى كرد احمد بن ابى دؤاد ايادى ( وفات ، 240 ه . ق . ) را از مركز خود در سامرّا عزل كرد ، و او را به زندان انداخت و همهء مستملكات او را تصاحب كرد ، و به جاى او امام احمد بن حنبل مروزى ( فت ، 241 ه . ق . ) را به خود نزديك ساخت .\r\nبر اين موارد ، اختلاف درونى معتزله را نيز بايد افزود ، چه با هم مناظره و مجادله مىكردند ، و خلافشان بسيار بود ، چنان كه معتزلهء بصره معتزلهء بغداد را تكفير مىكردند ، و مثلا ابو الهذيل علّاف ( وفات ، 226 ه . ق . ) ابراهيم نظّام را در مورد مسألهء جوهر فرد تكفير مىكرد « 1 » ، و هر چه اين مجادلات بالا مىگرفت به اختلال و پريشانى و تفرقهء ميان اين فرقه بيشتر دامن مىزد . و شايد آشكارترين خلافى كه پديد آمد خلاف ميان ابو على جبّائى ( فت ، 305 ه . ق . ) و شاگرد و پسرخوانده‌اش ابو الحسن علىّ بن اسماعيل اشعرى ( وفات ، 322 ه . ق . ) بود ، كه در بصره بوقوع پيوست ، و تفصيل آن را در بخش كلّيّات اين كتاب خوانديد . زيرا چنان كه گفته‌اند اين خلاف و نيز برخى مباحث ديگر ، موجب پديد آمدن اشاعره گرديد .\r\nدر اواسط قرن پنجم نيز وزير با تدبير سلجوقى خواجه نظام الملك حسن طوسى ( فت ، 485 ه . ق . ) به عرصه رسيد . او نيز در بزرگداشت اشاعره كوشيد ، و براى آنان در\r\n\r\n\r\n","description":"","footnote":"\r\n( 1 ) . امّا بعدها اشاعره ، مبدأ جوهر فرد را - براى اثبات حدوث عالم - از او گرفتند !\r\n","page_name":" 88 ","page_number":92},
  {"content":"\r\n\r\nبغداد مدرسه‌يى ساخت تا مبادى خود را بپراكنند و تعاليم خود را استوار سازند ، كه به مدرسهء نظاميّه معروف شده است . پس از آن شاخه‌هايى براى همين مدرسه - و در تعقيب همين مقصود - در نيشابور ، بلخ ، هرات ، اصفهان ، مرو ، بصره ، موصل ساخت . و بدين ترتيب ، تدريس مذهب اشعرى در مدارس اهل سنّت متداول شد و اهل اصطلاح ، آن را مذهب « سنّت متفلسفه » ناميدند .\r\nغير از مناظرهء معروف اشعرى و جبّائى دربارهء سه برادر ، اشعرى بر معتزله چند نكتهء ديگر نيز مىگرفت كه در زير ياد مىكنيم :\r\n1 . معتزله صفات را از خداى تعالى نفى مىكنند ، و معنى اين حرف در حقيقت نفى وجود ذاتى از براى قدرت و علم نزد خداست ؛\r\n2 . معتزله مىگويند : شرّ نتيجهء فعل بندگان است ، و آيا جايز است كه بندگان خدا در صفت خلق ( - آفرينش ) با او شريك باشند ، و حال آنكه او شبيه چيزى نيست ؟ بلكه معتزله بدين اعتبار بندگان را قادرتر از خدا ساخته‌اند ، زيرا بندگان نيك و بد هر دو را مىتوانند كرد ، در حالى كه قدرت خدا محصور در انجام دادن نيكى است . و بنابراين ، مذهب مجوس از مذهب معتزله برتر است ، زيرا مجوس براى خدا تنها يك شريك قرار مىدهند ، و آن خداى شرّ است ، و حال آنكه معتزله همهء بندگان و بلكه آفريدگان را شريك خدا قرار مىدهند .\r\n3 . خداى تعالى حتى در انجام دادن كار خير مختار نيست ، زيرا به زعم معتزله ، بر او واجب است كه صالحى را كه اصلح است انجام دهد ، و بدين ترتيب قدرت او محدود مىگردد .\r\n4 . معتزله به خلق قرآن قائل‌اند ، و بدين ترتيب حرمت كتاب خدا را از ميان مىبرند ؛ و نيز رؤيت سعيده و شفاعت را منكر هستند ، و برخى از آنها تا بدانجا پيش رفته‌اند كه خلود در بهشت و دوزخ را هم نفى كرده‌اند . و اين همه ، در مذهب اشعرى ، با نصّ قرآنى منافات دارد .\r\n5 . معتزله ، قياس در امور جزئى را باطل شمردند ، و اجماع را ابطال كردند ، و حال آنكه اجماع قاعده‌يى از قواعد اساسى تشريع است ؛ و در تعليل آن توغّل كردند تا بدانجا كه يكى از آنها ديگرى را تكفير مىكرد ، و بدين ترتيب در نفوس مؤمنان ايجاد شكّ كردند ، و لذا ايشان دشمنان دين‌اند .\r\n\r\nمبادى مذهب اشعريّه و آراء مهم آنها .\r\nچون مذهب اشعريّه ، بمنزلهء ردّيه‌يى در برابر معتزله بوده ، لذا شايسته است كه اهمّ مباحث اين فرقه را در اين فصل مستقلّا بياوريم ،\r\n\r\n","description":"","footnote":"","page_name":" 89 ","page_number":93},
  {"content":"\r\n\r\nمانند بحث ايشان در صفات الهى ، تخيير و تسيير ، معجزات و كرامات ، قضيّهء اصحاب كبائر ، اصل سمع و عقل . و چون از سوى ديگر ، از حقيقت دين دفاع كرده ، و مذاهب عجيب و مخالف با عقيدهء رسمى را ردّ كرده‌اند « 1 » ، بجاست كه برخى از مباحث مهم ديگر آن را نظير برهان بر وجود خدا ، حدوث عالم ، حقيقت ايمان ، و مقوّمات عقيده و نظاير آنها ياد شود . البتّه شكّ نيست كه بررسى اين مباحث غالبا به شيوهء معتزله صورت گرفته ، چه پايه‌گذار آن حدود چهل سال از محضر علماى بزرگ اعتزال بهره برده ، و آنچه را كه در ساختن و پرداختن مذهب خود از آن مباحث لازم ديده اقتباس كرده است . لذا مقصود از ايمان در مذهب اشاعره نيز به معنى ايمان صرف و سادهء صدر اسلام نيست ، بلكه بحث‌هاى اشاعره نيز غالبا بر پايهء استدلال عقلى و مناظرهء منطقى است ، ليكن آنجا كه منطق و عقل قاصر آمده ، بدون مناقشه به شرع متوسّل شده‌اند . اينك دربارهء چهار مسأله مهمّ كه اشاعره مطرح ساخته‌اند ، مختصر بحثى مىآيد :\r\n\r\n1 . صفات و ذات الهى .\r\nچنان كه مىدانيد معتزله صفات خدا را عين ذات او مىدانستند تا بدين ترتيب وحدانيّت او را ثابت كنند . در اين بارهء اشعرى با معتزله همراه و موافق بود كه خدا يگانه است و انبازى ندارد ، و قديم است و آغاز زمانى ندارد ، ولى در مورد صفات با آنها مخالفت كرد و معتقد شد كه نواميس ( يا قوانين ثابت طبيعى ) وجود ندارد ، و خدا همهء آنچه را كه در جهان هستى وجود دارد به علم مباشر مىداند ، و نيز قرآن كلام ازلى خداست ، و ديدار خداوند در آخرت امر محالى نيست . و در اين راه به شيوهء زير راه سپرد :\r\n\r\nالف : علم .\r\nدانش خداوند ، به همه چيز احاطه دارد ، گذشته ، حال و آينده . و او واجب و جائز و مستحيل را به علمى قديم و ثابت مىداند . هيچ تغييرى نمىپذيرد ، و تبدّل احوال - به سبب قديم بودنش - بر وى دست نمىدهد . پس اگر موجودات نيز تغيير بپذيرند ، علم خدا تغيير نمىپذيرد ، زيرا خداوند از پيش بدين تبدّل علم داشته است . و بنابراين وى انعدام شىء را در وقت انعدامش مىداند ، و نيز هستى يافتن هر چيزى را در زمان هستى يافتن آن مىداند ، و باز آن چيز را پيش از هستى يافتن مىداند كه هستى خواهد يافت ؛ و اين همه را به علمى واحد و بر شيوهء واحدى مىداند .\r\nآنگاه در اين تعليل عقلى گام ديگرى برداشتند كه خلاصهء آن اين بود كه : جايز نيست\r\n\r\n\r\n","description":"","footnote":"\r\n( 1 ) . چنان كه در ردّ دهريّه ، مجوسيّه ، ثنويّه و جز آنها بسيار نوشته‌اند و فراوان گفته‌اند .\r\n","page_name":" 90 ","page_number":94},
  {"content":"\r\n\r\nعلم خدا عين ذات او باشد . و اگر علم او همان نفس او باشد ، در اين صورت صفت ( - علم ) و موصوف ( خدا ) يك چيز باشند ؛ و در اين صورت صفت همان ذات باشد ، و اين خلف است . و از اينجا برمىآيد كه روا نيست صفت را عين موصوف بشماريم . و از اين روى ، اشاعره علم را صفت ثابتى از صفات خدا دانستند كه از جوهر او نيست بلكه از مشتملات جوهر او است ، و آن ازلى است . و چون حال چنين باشد ، نبايد گفت « خدا عالم به علم است ، و علم او ذات او است . . . » چنان كه معتزله مىگويند . و بايد تنها بگوييم « خدا عالم به علم است . » و اين شيوه را دربارهء صفات ديگر نيز به كار بردند و از اينجا بود كه مىگفتند : خداى تعالى عالم به علم ، قادر به قدرت ، مريد به اراده ، حىّ به حيات ، . . .\r\nاست . و باز از همين‌جا بود كه مىگفتند كه : صفات وارد در كتاب عزيز موجود و كائن است ، و روا نيست بپرسند كه چگونه موجود است . و بر مسلمان واجب است كه به وجود آنها ايمان بياورد . و اشاعره سؤال از آن را بدعت ، و جواب از آن را كفر و زندقه مىشمردند . و آنگاه ، اين جماعت اين دلايل عقلى را به براهين نقلى استوار مىساختند كه از آيات قرآنى برگرفته بود از جمله اين آيه كه  « عِنْدَهُ مَفاتِحُ الْغَيْبِ ، لا يَعْلَمُها إِلَّا هُوَ ، وَ يَعْلَمُ ما فِي الْبَرِّ وَ الْبَحْرِ ، وَ ما تَسْقُطُ مِنْ وَرَقَةٍ إِلَّا يَعْلَمُها ، وَ لا حَبَّةٍ فِي ظُلُماتِ الْأَرْضِ ، وَ لا رَطْبٍ وَ لا يابِسٍ إِلَّا فِي كِتابٍ مُبِينٍ »  ( انعام ، 6 / آيهء 59 ) - كليدهاى پنهانىها نزد او است ، آنها را جز او كسى نمىداند ، و او مىداند آنچه را كه در خشكى و درياست . و هيچ برگى از درخت نمىافتد مگر اينكه آن را مىداند . و دانه‌يى در تاريكىهاى زمين ، و خشك و ترى نيست مگر اينكه در كتابى آشكار است .\r\nو باز اين آيه كه مىگويد  « أَ وَ لَمْ يَرَوْا أَنَّ اللَّهَ الَّذِي خَلَقَهُمْ هُوَ أَشَدُّ مِنْهُمْ قُوَّةً »  ( فصلّت ، 41 / آيهء 15 ) آيا نمىبينند كه خدايى كه ايشان را آفريده از ايشان به نيرومندى بيشتر است ؟ در اينجا نيز خداى تعالى علم و قوّه را به خود نسبت مىدهد و بدين ترتيب انكار صفات و نفى آنها را مجالى نمىماند .\r\n\r\nب : ازلى بودن قرآن .\r\nبه عقيدهء اشاعره قرآن ازلى و قديم است ، ولى در مذهب معتزله حادث و مخلوق است ، و تفصيل اين مطلب را در فصل هفتم خواهيد خواند ، و در اينجا از بيان آن تن مىزنيم تا تكرار نباشد .\r\n\r\nج : رؤيت سعيده .\r\nمعتزله اين عقيده را كه خداى تعالى در آخرت ديده خواهد شد انكار مىكردند تا بدين ترتيب تشبيه را از خداوند دور كنند ، و او را از محدوديّت در زمان ، جهت ، و مكان مبرّا سازند ، ولى اشاعره ديدار او را در آخرت جائز و واقع يعنى\r\n\r\n","description":"","footnote":"","page_name":" 91 ","page_number":95},
  {"content":"\r\n\r\nممكن و شدنى مىدانستند . و آيت معروفى را كه معتزله بدان متمسّك مىشدند :\r\n « لا تُدْرِكُهُ الْأَبْصارُ »  ( انعام ، 6 / آيهء 103 ) بدين معنى مىگرفتند كه ديدگان خدا را در اين دنيا ادراك نمىكنند ، نه در آخرت ، و الّا معنى آيه با آيهء  « وُجُوهٌ يَوْمَئِذٍ ناضِرَةٌ . . . »  ( قيامت ، 75 / آيهء 22 ) متناقض درمىآيد ، و حال آنكه در قرآن تناقضى نيست . براى شرح بيشتر اين مبحث به فصل كلّيّات رجوع فرماييد .\r\n* * * اين نمونه‌هايى از ردّهاى اشاعره بر معتزله بود ، امّا اين جماعت بر دهريان ، ثنويان و جز آنها نيز ردّهايى وارد مىساختند ، و براى اثبات وجود خداوند ، در برابر اين جماعت ، دلايلى چند اقامه مىكردند كه از جملهء آنها سه دليل زير بود :\r\n- نخستين آنها قول ايشان به اين است كه عالم از اجسام پديد آمده است ، و اجسام مؤلّف از اجزاء است ، و اجزاء به اجزائى كوچك‌تر از آنها قسمت مىپذيرد ، و همچنان به اجزائى كوچك‌تر مىرسيم تا در تقسيم به جزئى برسيم كه تجزيه نمىپذيرد ، و آن ذرّه است . و جزئى كه تجزيه نمىپذيرد حادث است ؛ و بنابراين ، اجسامى كه مركّب از اجزاى حادث‌اند نيز حادث‌اند ، و از اينجا برمىآيد كه عالم حادث است ، و او را پديدآورنده‌يى مىبايد ، و او خداست ؛\r\n- دومين آنها اين است كه ايشان موجودات را به واجب و ممكن تقسيم مىكنند . « 1 » و واجب آن موجودى است كه خود علّت وجود خويش است و به علّتى كه او را ايجاد كند نيازمند نيست ، و ممكن به خلاف آن است . و در دليل اوّل براى ما روشن شده است كه عالم حادث است ، و نيازمند علّتى است كه او را ايجاد كند . و جايز نيست كه خداى تعالى را مانند عالم ممكن بگيريم ، زيرا اگر او نيز ممكن باشد ، او هم به علتى كه پديدش بياورد نيازمند شود ، و همين علت نيز به نوبهء خود نيازمند علّت باشد ، و همچنان . . . پس ناچار به منتهى شدن به علّتى هستيم كه كه خود را خود پديد آورده است ، و اين علّت همان خداست .\r\n- سومين آنها ، دليل عنايت الهى است كه شامل همهء موجودات مىگردد ، زيرا جهان نيازمند كسى است كه آن را بگرداند و تدبير كند ، و فرض نبودن او محال است . و او واحد است ، زيرا تدبير دو تن بر يك نظام جريان نمىيابد .\r\n\r\n\r\n","description":"","footnote":"\r\n( 1 ) . در حقيقت اين تقسيم - يعنى تقسيم موجودات به ممكن و واجب - بر حسب ظاهر به متكلّمان اوّليّهء معتزله ، و به امام الحرمين جوينى برمىگردد . و فارابى و ابن سينا اين مطلب را از ايشان گرفته و دليلى بر وجود واحد گرفته‌اند . ولى ابن رشد اين اعتبار را ردّ مىكند .\r\n","page_name":" 92 ","page_number":96},
  {"content":"\r\n\r\n\r\n2 . كسب .\r\nجبريّه ، به مذهب سلف مىرفتند مبنى بر اينكه انسان مجبور ( - مسيّر ) است ، و حال آنكه معتزله اثبات مىكردند كه بنده مختار ( - مخيّر ) است ، و مبدأ عدل الهى را در روز شمار بر تخيير مىنهادند . اشعريّه بر جبريّه و بر معتزله هر دو اعتراض داشتند ، و مىگفتند : همهء كارهاى بندگان مخلوق است ، و اين خداست كه آنها را مىآفريند . و اگر انسان خالق [ آن اعمال 
  ] باشد در كار خلق شريك خدا باشد ؛ و آنگاه اگر انسان قادر باشد ، در همه احوال قادر باشد ، و حال آنكه چنين نيست .\r\nاز سوى ديگر ، اگر بنده از آفريدن افعال خود عاجز باشد ، خدا چگونه او را بر اعمالى كه از فعل او نيست محاسبه مىكند ؟ در اينجاست كه اشاعره ، به شيوهء اهل اعتزال ، ميان افعال « لا ارادى » - مانند رعده و رعشه ( - لرزش ) ، و ميان افعال « ارادى » تميز مىدهند ، و مىگويند انسان جز بر افعال ارادى قدرتى ندارد . و خداست كه به انسان اين قدرت « كاسبه » را مىبخشد . و مراد از آن اين است كه خدا افعال را مىآفريند ، و براى بنده قدرت بر فعل آنها را مىبخشد ، و از اينجا نتيجه مىشود كه انسان كاسب اين افعال است . و اختيار انسان براى انجام هر كارى تابع ارادهء او است نه قدرت او . و چون درست شد كه انسان اين اعمال را به ارادهء خويش كسب مىكند مبدأ عدالت الهى در ثواب و عقاب نيز پديد مىآيد ، زيرا « اتقان » فعل از خداست ، و نيز قدرت بر تنفيذ آن نيز از خداست ، و بنده جز اراده در برخى افعال ، كه او را به سوى خير يا شر متوجّه مىسازد ، چيزى ندارد ، و از اينجاست كه قرآن مجيد مىگويد  « كُلُّ امْرِئٍ بِما كَسَبَ رَهِينٌ »  ( طور ، 52 / آيهء 21 ) - هر كسى در گرو چيزى است كه كسب مىكند ؛ و نيز مىگويد  « وَ اللَّهُ خَلَقَكُمْ وَ ما تَعْمَلُونَ »  ( صافات ، 37 / آيهء 96 ) خدا شما را آفريده است و آنچه را كه مىكنيد .\r\nو اين چنين ، اشاعره به نوعى از جبر ( - تسيير ) لطيف معتقد شده‌اند كه به نظريّهء « كسب » مشهور شده است .\r\n\r\n3 . نفى مبدأ سببيّت .\r\nعقل‌گرايان به مبدأ سببيّت « 1 » كه ارسطو وضعش كرده اعتقاد دارند ، و از اين راه برخى از ممكنات را به برخى ديگر برمىگردانند ، و يكى از آنها را صادر از ديگرى مىشمارند .\r\n\r\n\r\n","description":"","footnote":"\r\n( 1 ) ( جبر علمى - حتميّت -  ( Determinism \r\n","page_name":" 93 ","page_number":97},
  {"content":"\r\n\r\nامّا اشاعره معتقد شده‌اند كه ممكنات بذات خودشان هيچ قوّهء عطاء ندارند ، بلكه آنها اين قوّه را از خداى تعالى مىگيرند كه او اين قوّه را در آنها بوديعت نهاده است .\r\nهمين‌طور ، ما به تعاقب اشياء عالم به شيوهء معيّنى عادت و الفت گرفته‌ايم ، و حال آنكه اگر خدا بخواهد ، اين تعاقب و توالى را به شيوهء ديگرى قرار مىدهد . پس مادّه در مادّه اثر نمىكند ، و هرگونه تحويل يا تحوّل بنابر مشيّت خدا و ارادهء او جريان مىيابد . هر چيزى كه از طبيعت ظاهر مىگردد حقيقت آن اين ظهور نيست ، بلكه حقيقت آن اين است كه طبيعت بنابر ارادهء خدا كه مخلوقات ممكن را سير مىدهد تغيّر و دگرگونى مىيابد .\r\nو بدين ترتيب ، اشاعره هرگونه علاقهء ميان سبب مباشر و مسبّب را انكار كرده مىگويند : سبب حقيقى براى هرچه كه حادث مىگردد نه نظام مقرر و نه قوانين طبيعى است ، بلكه سبب حقيقى خداى تعالى است . و غزّالى اين مطلب را به شيوهء خاصّ خودش چنين بيان كرده است كه مىگويد : بنابر عادت مألوف ما ، وقتى آتش به پنبه مىرسد آن را مىسوزاند . و لذا فيلسوفان مىگويند كه : فاعل كار خود را به « طبع » مىكند ، مانند آتش كه طبيعت او سوزانيدن است . آنگاه در ردّ ايشان مىگويد : جماد كه اراده‌يى ندارد تا فاعل بالاختيار باشد ، و دليلى براى فاعليّت احتراق آتش نداريم جز مشاهدهء حسّى ، و حال آنكه اين مشاهده ، دلالت به حضور در زمان ملاقات آتش با شىء سوختنى دارد نه به سبب ملاقات . به عبارت ساده‌تر ، آتش احتراق را در زمان ملاقات پديد مىآورد و نه به سبب ملاقات يا برخورد با شىء « 1 » .\r\nغزّالى در اينجا اعتراض فيلسوفان را انكار نمىكند ، و مانند ايشان مسلّم مىدارد كه اشياء طبيعى كيان ثابتى دارند و صفات شناخته‌يى ، كه به وسيلهء آنها متمايز مىشوند ؛ ولى مىگويد : اين كيان ثابت و مألوف براى ما از قبيل ممكنات است و نه واجبات ، و خدا - كه آنها را بر همين منوال آفريده - اگر لازم باشد ، قادر است كه صفات آنها را هر زمان كه بخواهد تغيير بدهد .\r\nخلاصه ، استمرار عادت ما بدين اشياء - يكى پس از ديگرى - در ذهن ما جريان آنها را بر وفق عادت گذشته چنان رسوخ داده است كه هرگز از آن انفكاك نمىيابد . و معنى اين سخن آن است كه تلازم عينى و با هم آيى خارجى پديدارها از طريق عادت در ذهن منعكس مىگردد ، و اين تصوّر را به وجود مىآورد كه پديدار نخستين علّت پديدار\r\n\r\n\r\n","description":"","footnote":"\r\n( 1 ) . تهافت الفلاسفه ، 192 « و المشاهده تدلّ على الحصول عنده و لا تدل على الحصول به [ اى انّ النار تحدث الاحتراق عند الملاقاة لا بسبب الملاقاة 
  ] » ؛ و ترجمهء نهافت ، به خامهء نگارنده ، 27 و 249 ، انتشارات زوّار ، 1363 ه . ش .\r\n","page_name":" 94 ","page_number":98},
  {"content":"\r\n\r\nدومين است . « 1 »\r\nو از جمله دخالت يافتن ارادهء الهى در تعاقب حوادث ، ظهور معجزات است ، زيرا معجزه امرى خارق عادت است .\r\n\r\n4 . سمع و عقل .\r\nدر نظر اشاعره ، همهء واجبات به آنچه اوامر شرع و نواهى آن مقرّر كرده است ، برمىگردد . و لذا حكم ساختن عقل در بيان خير يا شرّ ، بيان عدل الهى ، صلاح و اصلح ، و ثواب و عقاب جايز نيست . و از اين روى ، هر كارى كه خدا دربارهء بندگان خود مىكند عدل است ، زيرا « هر كارى كه او مىكند از آن نمىپرسند ، و حال آنكه از كارهاى بندگان پرسيده مىشود » ( انبياء ، 21 / آيهء 23 ) .\r\nو از اين‌روى ، در اين باب ، مسأله خير و شرّ ، حقيقت ايمان ، و معاد را بنابر همين عقيده بيان مىكنند :\r\n\r\n1 . خير و شرّ :\r\nدر رأى معتزله خير و شرّ دو اعتبار ذاتى هستند ، يعنى آن دو را عقل اثبات مىكند ، و حال آنكه اشاعره به خلاف ايشان آن دو را تقريرى مىشمارند ، و حاصل مشيّت الهى مىدانند و مىگويند آن دو را شرع اثبات مىكند . و شرّ نيز همانند خير به ارادهء خداى تعالى پديد مىآيد . و اگر به ارادهء غير او پديد آيد ، در ملك خداى چيزى پديد مىآيد كه او اراده نكرده باشد ، و اين جايز نيست . و اگر شرّ على رغم ارادهء خدا پديد آيد ، مايهء پديد آمدن صفت ضعف در او مىگردد . و هرگاه بندگان بر خلاف مشيّت خدا شرّ را برگزينند ، اقدام ايشان بر آن به منزلهء عجزى از خداى تعالى شمرده مىشود ، و اين نيز جايز نيست . و چون معتزله مىگويند : روا نيست كه خداى تعالى را مصدر شرّ بشماريم ، اشاعره در جواب مىگويند : خداى تعالى جز عمل عادلانه كارى\r\n\r\n\r\n","description":"","footnote":"\r\n( 1 ) . همانجا ، 188 - 189 ، ترجمهء نگارنده . براى فهم بيشتر « نفى مبدأ سببيّت » ، اين ابيات مولوى ( مثنوى ، 2 / 258 ، علاء ) روشنگر است :\r\n جُمله قرآن هست در نفىِ سَبَب * عِزِّ درويش و هلاكِ بُو لَهَب \r\n مرغِ بابيلى دو سه سنگ افكند * لشكرِ زَفتِ حَبَش را بشكند \r\n هست بر اسباب اسبابى دگر * در سبب منگر در آن افكن نَظَر \r\n انبيا در قطعِ اسباب آمدند * مُعجزاتِ خويش بر كيوان زدند \r\n بىسبب مر بَحر را بشكافتند * بىزراعت جاش گندم كاشتند \r\n همچنين ز آغازِ قرآن تا تمام * رفضِ اسباب است و علّت و السلام \r\n در حقيقت علّت اصلى خداست * وين سبب‌هاىِ دگر فرعِ خداست ! \r\n","page_name":" 95 ","page_number":99},
  {"content":"\r\n\r\nانجام نمىدهد ، و در ايجاد شرّ حكمتى است كه ما از فهم كنه آن عاجز و جاهل‌ايم .\r\n\r\n2 . حقيقت ايمان :\r\nاشاعره معتقداند كه ايمان تصديق به خداى تعالى است ، و لذا ممكن است كه ايمان و فسق در يك شخص گرد آيد . و مرتكب معصيت كبيره چون بميرد ، كار او موقوف به امر و ارادهء خداست : اگر خواهد او را به معصيت كبيره‌يى كه كرده شكنجه كند و اگر خواهد از او درگذرد . و در حديث آمده است كه شفاعت پيامبر اكرم ( ص ) براى خداوندان كبيرهء امّت او خواهد بود . « 1 » و آياتى كه در آنها معنى وعيد وارد شده بر برخى از فاجران منطبق است ، و بطور قطع بر همهء آنان منطبق نمىشود .\r\nهمينطور بعثت پيامبران در حدّ ذات خويش « از قضاياى جائزه است ، و واجب يا محال نيست » ، امّا پس از آمدن ايشان ، ايمان به ايشان از جملهء واجبات مىشود .\r\n\r\n3 . معاد :\r\nخدا انسان را از عدم آفريده ، و جايز است كه پس از عدمش بار ديگر او را بيافريند . پس آفرينش در زمان اعاده همچون آفرينش در ابتداست . و در كتاب كريم آمده است كه او ظهور آتش را در حال حرارت و خشكى آن از درخت سبز ، با وجود سردى و ترى آن ، دليل بر امكان خلق حيات در تودهء خاك شده و استخوان پوسيده قرار داده است ، و قدرت او را بر آفرينش مانند آن مدلّل مىدارد . « 2 »\r\nپس اعاده ممكن است . و از اين‌روى ، تصديق بدان واجب است ، زيرا « وقتى نصّ دربارهء امر ممكنى وارد شده باشد ، به وقوع آن تسليم بايد شد . و عدول از آن جز به دليل قرينهء مانعه جايز نيست . » و امّا اخبارى كه در شرع از اوصاف معاد - از قبيل قلم ، لوح ، عرش ، ميزان ، صراط ، و بهشت و دوزخ - وارد شده ، واجب است همه را بر ظاهر آنها جارى ساخت ، و چنان كه در نصّ وارد شده بدان ايمان آورد ، زيرا وجود آنها و يا اثباتشان امر محالى نيست .\r\nاين شيوهء انديشهء دينى - عقلى اشاعره است كه ابو الحسن على بن اسماعيل اشعرى ،\r\n\r\n\r\n","description":"","footnote":"\r\n( 1 ) . « شفاعتى لاهل الكبائر من امّتى » ( - ابو الفتوح رازى ، تفسير ، 1 / 175 ، شعرانى ) . و امام فخر ( تفسير ، 3 / 63 ) . چنين آورده است « ما ادّخرت شفاعتى الا لاهل الكبائر من امّتى » .\r\n( 2 ) . اشاره است به آيهء  « الَّذِي جَعَلَ لَكُمْ مِنَ الشَّجَرِ الْأَخْضَرِ ناراً فَإِذا أَنْتُمْ مِنْهُ تُوقِدُونَ »  ( يس ، 36 / آيهء 80 ) - خدا او است كه براى شما از درخت سبز آتشى قرار داد و شما از آن آتش مىافروزيد . در اين آيه ، خداى تعالى خود را به قدرت وصف مىكند و مىگويد : او شما را چنان زنده كند كه از درخت سبز آتش بيرون آورد . « عبد اللّه بن عبّاس گفت : آن دو درخت است كه در او آتش باشد . يكى را مرخ گويند و يكى را عفار .\r\nچون كسى را آتش بايد ، دو شاخ از اين دو درخت ببرّد چنان كه آب از هر دو مىچكد و برهم مىسايد از ميان آن دو آتش بيرون آيد . . . ، و گفتند : مرخ نر باشد و عفار ماده ؛ و آن دو را زند و زنده گويند « ( - ابو الفتوح ، تفسير ، 9 / 291 ، شعرانى ) .\r\n","page_name":" 96 ","page_number":100},
  {"content":"\r\n\r\nتخم‌هاى آن را كاشت ، و شاگردانش پس از او تكميل كردند ، كه نامدارترين آنها ابو المعالى جوينى ، معروف به امام الحرمين ، باقلانى ، غزّالى و امام فخر رازى بودند .\r\n\r\n","description":"","footnote":"","page_name":" 97 ","page_number":101},
  {"content":"\r\n\r\n\r\nفصل پنجم فرقه‌هاى نخستين كلامى - سياسى\r\n\r\n1 . خوارج « 1 »\r\n حق بدست من و ، من از جهّال * در ملامت چو صاحب صفّين \r\n« 2 » سه خليفهء نخستين بواسطهء پيمان‌هاى ازدواج ، با پيامبر اسلام منسوب بودند ( ابو بكر به سبب ازدواج عايشه با پيامبر اكرم ، عمر به سبب ازدواج حفصه با ايشان ، و سرانجام ازدواج دو دختر ايشان رقيّه و ام كلثوم با عثمان ) . اما على ( ع ) خليفهء چهارم از حيث نسب نزديك‌ترين آنها به پيامبر بود ، چه هم در نسب و هم در سبب حائز اين منقبت بود . « 3 » زيرا پسر عم وى بود و همسر دختر او فاطمه ( ع ) . خليفهء سوم به دودمان بنى اميه منسوب بود كه دشمنى سرسختانه آنها نسبت به رسول اكرم پيش از رسيدن به قدرت مشهور بوده است . پس وقتى عثمان كشته شد ، معاويهء حاكم شام و سوريه - كه بعدا خليفه شد - خونخواه طبيعى او بود ، و موقعى كه خلافت به حضرت على رسيد ، جنگ ميان ايشان\r\n\r\n\r\n","description":"","footnote":"\r\n( 1 ) .  Seceders \r\n( 2 ) . سنائى ، ديوان ، 563 ، مدرّس رضوى .\r\n( 3 ) . از همين‌جا بود كه وقتى بعد از سقيفه شنيد كه ابو بكر به خلافت رسيده ، پرسيد « چرا ، او را پذيرفتند ؟ » گفتند : به سبب ، گفت : عجب است به سبب باشد اما به نسب و سبب هر دو نباشد ! ابو الفتوح رازى در زير آيهء 32 از سورهء فاطر ( 35 ) :  « ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ بِإِذْنِ اللَّهِ ذلِكَ هُوَ الْفَضْلُ الْكَبِيرُ »  آرد : « ميراث امامت به نسب باشد و هم سبب .\r\nحضرت امير المؤمنين على - صلوات اللّه و سلامه عليه - در اين معنى هم ذو طرفين بود و هم ذو شرفين ، هر دو طرف داشت لا جرم هر دو شرف يافت : از نسب پيوندش به پدر و از سبب پيوندش با دختر » ( تفسير ، 248 ، شعرانى ) .\r\n","page_name":" 98 ","page_number":102},
  {"content":"\r\n\r\nدرگرفت . على ( ع ) ناچار از پذيرفتن حكميّت « 1 » شد و ملزم گرديد كه به تصميم حكمين « 2 » گردن بگذارد ، تصميمى كه ظاهرا از پيش بر ضد او پرداخته شده بود .\r\nدر ميان پيروان على ( ع ) گروه بزرگى بودند كه بعدها « خوارج » ناميده شدند . اين گروه حكميّت را به عنوان خيانتى به خدا كه داور يگانه است تلقّى كردند و گفتند : داورى يا حكميت خدا را تنها از طريق انتخاب آزاد همهء امت مىتوان بدست آورد . آنها بر اين عقيده بودند كه هركس ، حتى يك سياه حبشى اگر داراى خصوصيات لازم باشد ، اهليّت تصدّى رياست امت اسلام را دارد ، و تقوى و پاكى تنها ملاك اهليت اين كار است .\r\nخوارج همين‌طور اظهار داشتند كه هركس مرتكب كبيره باشد ، كافر « 3 » و مرتدّ « 4 » است و بنابراين تكليف مسلمين است كه وى را بكشند . شيوهء دينى و نظرگاه عجيب و تعصب‌آميز و بلا انعطاف آنها را از « خلوص عبادات مذهبى » به نيكى مىتوان دريافت .\r\nهر مسلمانى بايد پيش از هر نماز آداب شست و شو ( - وضوء ) را انجام دهد . بر پايهء اين اصول ، آنها از على ( ع ) روى گردان شدند ، و با معاويه نيز سخت مخالفت مىورزيدند .\r\nواژهء خوارج ، جمع خارجى است ، و آن در اصطلاح ، فرقه‌يى اسلامى است كه بر امام على بن ابى طالب ( ع ) در صفين خروج كردند . و توسّعا اقوام « قيام » كننده بر ضد حاكم را « خارجون » و « خوارج » هر دو مىگويند . بعدها نيز هركس را كه بر ضد امامى خروج مىكرده كه جماعت بر امامت او اتفاق كرده بودند ، خارجى مىگفتند ، خواه اين خروج در روزگار صحابه بر ضد ائمه راشدين باشد ، خواه پس از آنها بر ضد تابعين يا ساير حكام اسلامى . « 5 » اين واژه بعدها وسعت معنايى زيادترى يافت ، چنان كه اديبان نيز هر كس را كه از مرسوم و مصطلح اجتماعى و قواعد ادبى بيرون مىشد ، « خارجى » مىناميدند .\r\nچنان كه شريف مرتضى ( وفات 436 ه . ق . ) گفته است :\r\n بينى و بين عواذلى * فى الحبّ اطراف الرّماح \r\n\r\n\r\n","description":"","footnote":"\r\n( 1 ) .  Arbitration . \r\n( 2 ) .  Umpires . \r\n( 3 ) .  Unbeliever . \r\n( 4 ) .  Apostate . \r\n( 5 ) . الخوارج ، جمع الخارجى ، فرقة اسلاميّة خرجت على الامام على بن ابى طالب ( ع ) فى صفّين ، و يقال القوم ، خارجون على الامام . و فى الاصطلاح كلّ من خرج على الامام الّذي اتّفقت الجماعة عليه ، خارجيا سواء كان الخروج ايّام الصحابة على الائمّة الراشدين ، او كان بعد هم على التابعين ( جرجانى ، تعريفات ، 108 ) . مقابل « خارجى » ، « اجماعى » است . يعنى كسى كه با همهء امّت به امامت امام عصر خود گردن نهاده باشد .\r\n","page_name":" 99 ","page_number":103},
  {"content":"\r\n\r\n انا خارجىّ فى الهوى * لا حكم الّا للملاح \r\n« 1 » - به عنوان مدّعيان اصول آزاديخواهى ، خوارج گروه زيادى را كه از حكومت‌هاى زمان خود به دليلى از دلايل خرسند نبودند ، به سوى خود جذب كردند . به عنوان مثال بربرها عصيان خود بر ضد خلفاى اموى را با اصول خوارج موافق يافتند و به آن فرقه و اصول اعتقادات آنان گرويدند . اين گروه كه شعارشان « لا حكم الّا اللّه » ( يا « لا حكم الا اللّه » ) بود ، على بن ابى طالب و معاويه هر دو را كافر مىشمردند . امير المؤمنين على در نهروان با آنها جنگيد ، و بسيارى از آنها را كشت . اما خوارج و آراء و عقايد آنها يكسره از ميان نرفت . و اين جماعت در صدد قتل امام ، معاويه و عمرو عاص برآمدند ، و به قتل على نيز كامياب شدند ، و بعد از آن نيز پيوسته در اطراف ممالك اسلامى سر به شورش برمىداشتند ، و مكرر فتنه‌ها پديد مىآوردند . در ميان خوارج ، دسته‌هاى مختلف ظهور كردند ، و هر يك از اين دسته‌ها به مناسبت نام سركردهء خود اسامى جداگانه يافتند و در برخى از عقايد نيز با همديگر اختلاف داشتند . با اين همه تمام خوارج ، على ( ع ) ، معاويه و عثمان و اصحاب جمل و حكمين ( - ابو موسى اشعرى و عمرو بن العاص ) و همهء كسانى را كه به حكميّت رضا دادند ، كافر مىشمارند . « 2 » آنها خروج بر خليفه ، امام ، و سلطان ظالم را واجب مىشمارند . غالبا كشتن مخالفان خود ، و حتى زنان و اطفال آنها را روا مىداشته‌اند ، و از اينجاست كه فتنهء خوارج با كشتارهاى سخت و ناگهانى ( « القتل الغيله » ) همراه بوده است . خوارج را « شراة » ( - معامله كنندگان با خدا به جان خود - خوارج افراطى ) « 3 » و از باب اطلاق به ضد « محكمه » ( - اهل تحكيم ) نيز ناميده‌اند .\r\nنخستين گروه خوارج را كه بر امير المؤمنين على خروج كردند حروريّه ( منسوب به حروراء\r\n\r\n\r\n","description":"","footnote":"\r\n( 1 ) . ابن خلكان ، وفيات ، 1 / 365 ، چاپ تهران ، 1384 ه . ق . مىگويد : ميان من و ميان ملامتگران من در عاشقى بسيار فاصله است - فاصلهء دو سر نيزه‌ها ، كه هرگز بهم نمىرسند - من در عشق خارجى هستم و مىگويم : حكمى نيست مگر خوب رويان را !\r\n( 2 ) . اگر خوارج اين دو تن را ، بر پايهء اعتقاد دينى - سياسى خود كافر مىشمردند ، مسلمانان ديگر نيز آنان را « مائق » ( - احمق - كودن ) و « فاسق » ( - « بدكار » و بىحقيقت ) مىشمرده‌اند . چنان كه مىگويند : فرزدق شاعر معروف ( وفات ، 110 ه . ق . ) شنيد كه ابو برده ( وفات ، 118 ، ه . ق . ) به خود مىبالد و مىگويد « چگونه بر خود نبالم كه من فرزند يكى از حكمين هستم . فرزدق به او گفت : يكى از آن دو مائق بود و فريب خورد .\r\nو ديگرى فاسق بود و فريب داد حال پسر هر كدام مىخواهى باش ! ( « سمع الفرزدق ابا بردة يقول : كيف لا اتبختر و انا ابن احد الحكمين ، فقال : احدهما مائق و الآخر فاسق فكن ابن ايّما شئت » ( ابن ابى الحديد ، شرح نهج ، 15 / 353 ، محمد ابو الفضل ابراهيم ) .\r\n( 3 ) . « شراة » اقتباس از قرآن مجيد ( نساء ، 4 / آيهء 74 ) است و اولين جماعتى از محكّمه بودند كه على ( ع ) آنها را در « نخيله » منكوب و مقهور ساخت .\r\n","page_name":" 100 ","page_number":104},
  {"content":"\r\n\r\nمحلّى در عراق ، نزديك كوفه ) مىگويند . از مشهورترين فرقه‌هاى خوارج : ازارقه ، اباضيّه ، صفريّه ، عجارده ، نجدات و ثعالبه را مىتوان نام برد كه هر يك از آنها فروعى نيز داشته‌اند .\r\nشديدترين كسانى را كه ميان آنها در ارتباط با حضرت على ( ع ) ياد كرده‌اند ، اشعث بن قيس الكندى و مسعر بن فدكىّ تميمى طائى بودند كه وقتى على فرمود : بجنگيد و قرآن‌ها را فرو اندازيد كه به حيله بر نيزه نصب كرده‌اند ، اشعث و مسعر گفتند : « القوم يدعوننا الى كتاب اللّه و انت تدعونا الى السيف » - اين قوم ما را به كتاب خدا فرا مىخوانند و تو ما را مىگويى كه بر روى آنها شمشير بكشيم ؟ « 1 »\r\nبرخى از خوارج چنان متعصّب بودند كه مىگفتند سورهء يوسف ، از سوره‌هاى قرآنى نيست زيرا آن قصّه يك داستان عشقى است و جاى آن نبايد در قرآن باشد . همين‌طور به شدّت با تقيه « 2 » مخالفت مىكردند ، و اهل تقيّه را گذشته از كافرى به منافقى نيز متّهم مىساختند « 3 » امّا ظاهرا گذشت زمان و قتل و نهب و فشارهاى اجتماعى وارد بر آنها برخى از آنها را واداشت كه تقيّه را بپذيرند ، و بدان عمل بكنند از جمله نجدات و اباضيّه . « 4 »\r\nامروزه بقاياى خوارج در آفريقاى شمالى ، زير نام « اباضيّه » زندگانى مىكنند . گروهى نيز در عمان و زنگبار بسر مىبرند . شيوهء زندگانى آنها بسيار تعديل شده و هر چند خارج از اصول مذاهب اربعه زندگانى مىكنند ، چندان اختلاف عمده با آنها ندارند .\r\nدر الجزاير نيز ، بيشتر ، زندگانى بسته‌يى دارند ، و از جمله ازدواج با خارج از فرقهء خود را جايز نمىشمارند ، هر چند استثناءاتى نيز به چشم مىخورد .\r\nبىترديد امروزه مهم‌ترين اهمّيّت آنها در تأثيرى نهفته است كه بر روى مذهب وهّابيّه داشته‌اند . همان فرقه‌يى كه حاليّه در عربستان سعودى فرمانروايى دارند . هر چند كه جنبه‌هاى افراطى عقايد بويژه آن قسمت‌ها كه با معتزله در آن اشتراك دارند ، حذف شده است . حضرت على ( ع ) در نهج البلاغه چند بار از آنان و تعصّب و خشونت نابخردانهء\r\n\r\n\r\n","description":"","footnote":"\r\n( 1 ) . شهرستانى ، الملل و النحل ، 114 ، سيّد محمد كيلانى « و اشدّ هم خروجا عليه [ اى على على ( ع ) 
  ] و مروقا من الدّين : الأشعث بن قيس الكندى ، و مسعر بن فدكىّ التميمى الطائى . . . حين قالوا : القوم يدعوننا الى كتاب اللّه و انت تدعونا الى السيف ؟ ! »\r\n( 2 ) . التقيّة : كتمان العقيده لاتقاء النفس  ( - Dissimulation )  .\r\n( 3 ) . عمر ابو النّصر ، الخوارج فى الاسلام ، 82 - 181 ، بيروت ، 1949 .\r\n( 4 ) . همانجا ، 191 .\r\n","page_name":" 101 ","page_number":105},
  {"content":"\r\n\r\nايشان سخن به ميان آورده ، از جمله در خطبهء 40 اشاره به آنها آمده است : « قالوا لا حكم الّا اللّه . فقال : نعم لا حكم الّا للّه و لكنّكم تقولون لا امارة ، و لا بدّ للناس من امير برّ او فاسق » « 1 » و باز در خطبهء 3 ( خطبهء « شقشقيّه » ) به آنان اشاره كرده است : « فلما نهضت بالامر نكثت طائفة و مرقت أخرى ، و فسقت آخرون » . « 2 » اهمّيّت سياسى فتنهء خوارج ، گذشته از ايجاد كردن نابسامانى در بلاد اسلامى ، آماده كردن زمينهء غلبهء معاويه بر على ( ع ) بود كه در واقع چهرهء كشورهاى اسلامى آينده را دگرگون كرد ، و همين‌طور راه را براى غلبه عباسيان بر امويان هموار ساخت .\r\n\r\nنظر امام ( ع ) دربارهء خوارج :\r\nوصيّت علىّ ( ع ) به ابن عباس ( شرح نهج ، 18 / 71 ) :\r\n« لا تخاصمهم بالقرآن ، فانّ القرآن حمّال ذو وجوه ، تقول و يقولون ، و لكن حاججهم بالسّنّة ، فانّهم لن يجدوا عنها محيصا . » با ايشان به قرآن مخاصمه مكن زيرا قرآن داراى چندين وجه است ( محكم ، متشابه ، ناسخ ، منسوخ و . . . ) اگر تو چيزى گويى ايشان نيز چيزى توانند گفت ؛ و ليكن با ايشان به سنّت احتجاج كن كه آنگاه گريزگاهى نيابند .\r\n- در زمان رحلت در وصيت به فرزندش حسن ( ع ) ( شرح نهج ، 5 / 78 ) مىگويد :\r\n« و لا تقاتلوا الخوارج بعدى ، فليس من طلب الحقّ فأخطأه كمن طلب الباطل فأدركه . قال الرّضىّ : يعنى معاوية و اصحابه » پس از من با خوارج قتال مكنيد ، زيرا آنكه حقّ را مىجست و در خطا افتاد مانند كسى كه باطل را مىجست و آن را بدست آورد نيست .\r\nسيّد رضىّ مىگويد : مقصود امام معاويه و اصحاب او است .\r\n- از آنچه گفتيم انديشه‌هاى سياسى خوارج را به نحو زير خلاصه مىتوان كرد :\r\n1 . خلافت بايد به انتخاب آزاد مسلمانان باشد .\r\n\r\n\r\n","description":"","footnote":"\r\n( 1 ) . به قول افوه اودى :\r\n لا يصلح الناس فوضى لا سراة لهم * و لا سراة اذا جهّالهم سادوا . \r\nالسّراة ج سروات ، من كلّ شىء اعلاه و معظمه ( الرائد ) .\r\n( 2 ) . شرح نهج البلاغه ، 2 / 307 - 311 ، مصر ، 1959 ، به اهتمام محمّد ابو الفضل ابراهيم : « رسول ( ص ) خبر داد امير المؤمنين را كه : ستقاتل الناكثين و القاسطين و المارقين . گفت تو با اين سه گروه بعد از من قتال كنى .\r\nهمچنان بود كه خبر داده بود : با ناكثان [ لقب اصحاب عايشه ، كه با امير مؤمنان در وقعهء بصره جنگيدند و عهد خود را شكستند 
  ] به بصره قتال كرد ، و با قاسطان [ معاويه و اصحاب او ، ماه صفر 37 ه . ق 
  ] به صفين ، و با مارقان [ خوارج ، دهم شوّال 37 ه . ق . 
  ] به نهروان . و قصّه در تواريخ و سير معروف است . » ( - ابن ابى الحديد ، شرح نهج ، 10 / 200 - 205 ، محمد ابو الفضل ابراهيم ؛ ابو الفتوح رازى ، تفسير ، 10 / 116 شعرانى ) .\r\n","page_name":" 102 ","page_number":106},
  {"content":"\r\n\r\n2 . لازم نيست كه خليفه حتما از قريش باشد .\r\n3 . واجب است كه خليفه به امر خدا خاضع باشد ، و در حكم خدا بايد تحكيم را نپذيرد ، و گرنه عزلش واجب مىشود .\r\n4 . در نظر ايشان ، از حيث بر عهده گرفتن خلافت ، زن نيز چون مرد است « 1 » يعنى مىتواند خلافت را عهده‌دار شود - مشروط بر اينكه بتواند از آن و واجبات آن دفاع كند . « 2 »\r\n\r\n2 . مرجئه\r\n( - اميدواران ؛ به تأخيراندازندگان )\r\nمرجئه ، نام يكى از نخستين فرقه‌هاى اسلامى است ، كه از لحاظ نظرى دشمن شديد خوارج بشمار مىرفته‌اند . خوارج مىپنداشتند كه هر مسلمانى كه مرتكب معصيت كبيره شود كافر است ، در حالى كه مرجئه بخلاف آنها معتقد بودند كه هيچ مسلمانى با ارتكاب به گناه ايمان خود را از دست نمىدهد . « 3 » همين عقيده موجب سكوت‌گرايى « 4 » بسيار آنان در سياست گشت ، چه بنابر مذهب آنان ، امامى هم كه مرتكب كبيره شود هنوز مسلمان است و بايد از او اطاعت شود ؛ و نماز در پشت سر او درست و معتبر است . امروزه ديرى است كه اين مذهب منقرض شده است . ولى نفوذ آن در مذهب اهل سنّت و جماعت ، و به طور كلى كسانى كه خود را از تعصّبات دينى و تحزّبات سياسى و عقيدتى آزاد و بر كنار مىخواسته‌اند بسيار قوى بوده است و هنوز هم ادامه دارد . مانند بسيارى از فرقه‌ها ، اين فرقه هم يك ريشهء سياسى داشته است . آنان حيات را جدّى نمىگرفتند ، و لذا از تشهير سيف و قيام بر ضدّ بنى اميّه سرباز مىزدند ، و دليلشان اين بود كه مىگفتند : اينان\r\n\r\n\r\n","description":"","footnote":"\r\n( 1 ) . و اين در حالى است كه در حديث صحيح يا مرفوع از پيامبر اكرم روايت شده است كه « لن يفلح قوم يدبّر امرهم امرأة » قومى كه كار حكومتشان را زنى اداره كند هرگز رستگار نشوند ( - ابن ابى الحديد ، شرح نهج ، 6 / 227 ؛ سيوطى ، جامع صغير ، 2 / 215 ، محمد عماد ) .\r\n( 2 ) . عمر فرّوخ ، عبقريّة العرب ، 57 ، بيروت ، 1973 .\r\n( 3 ) . المرجئة قوم يقولون لا يضرّ مع الايمان معصية كما لا ينفع مع الكفر طاعة ( جرجانى ، تعريفات ، 184 ) - مرجئه ، قومى بودند كه قائل بودند كه با وجود ايمان معصيتى زيان نمىزند همچنانكه با كافر بودن هيچ طاعتى سودى نمىبخشد . اصل كلمه نيز از ارجاء است « و در آن دو لغت است يكى با همزه مانند ارجأت ، و ديگرى ترك همزه ، مانند ارجيت ؛ و هر دو به معنى تأخير است . همزه لغت بنو قيس است و ترك همزه لغت بنو تميم ، و مرجيان را براى آن مرجئى خوانند لتأخيرهم الوعيد و جوازهم العفو » ( ابو الفتوح ، تفسير ، 5 / 243 ، شعرانى ) . لذا به صورت اسم فاعل هم « مرجئى » درست است و هم « مرجى » . به صورت مفرد و جمع سالم « مرجى » و « مرجون » گويند و به صورت جمع به تاء تأنيث ( با تقدير « طايفه » يا « فرقه » ) ، « مرجئه » .\r\n( 4 ) .  Quietism . \r\n","page_name":" 103 ","page_number":107},
  {"content":"\r\n\r\nفرمانروايان امّت اسلامى و ديگر مسلمين‌اند ، و چون به وحدانيت خدا و رسالت پيامبر اكرم ايمان دارند ، مسلمان‌اند . و نيز مىگفتند : مسلمان راستين كسى است كه از جنگ‌هايى كه توسط خوارج و شيعه درگرفته ، خود را بر كنار نگاه دارد . نام « مرجئى » به معنى كسى است كه داورى دربارهء اشخاص را تا روز رستاخيز - كه نهانىها آشكار مىگردد - به تأخير مىاندازد . « 1 » در دورهء عباسى كه مسألهء خلافت ديگر چندان حاد نبود ، مرجئه باز همان تسامح و آسان‌گيرى اصولى خود را حفظ كردند . آنان نسبت به گناهان ديگران چندان جدّى نبودند . براى آنها تنها يك گناه بخشش‌ناپذير بود و آن كفر و بىايمانى « 2 » است . آنچه مهم است مسألهء ايمان است . براى آنان ايمان يك مقولهء منحصر به فردى بوده است ، نه گناهان بزرگ آن را مخدوش مىكند ، و نه اعمال نيك آن را افزون مىسازد . شايد مهم‌ترين مستند مرجئه از آيات قرآن مجيد اين آيه بوده كه مىگويد  « وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ وَ اللَّهُ عَلِيمٌ حَكِيمٌ »  ( توبهء 9 / آيهء 106 ) - و گروه ديگرى اميدوار مانده و چشم دوخته‌اند به فرمان خدا ؛ كه يا عذابشان مىكند و يا توبهء ايشان را مىپذيرد ، و خدا داناى استوار كار است . « 3 »\r\nآنها صريحا اظهار مىكردند كه « زنا » و « سرقت » مؤمن را از ايمان به وحدانيّت خدا و حتى از بهشت منع نمىكند . خلاصه ايمان به دين اسلام ، بدين معنى است كه مرتكب كبيره را كافر نبايد خواند ، و او هر كارى بكند باز مسلمان است . اگر توبه كند توبهء او از سوى خدا پذيرفته است ، و اگر گناه كردن خود را رها نكرد ، بازهم در گرو ارادهء خداى رحمن است ، اينها جنبه‌هايى است از واكنش نظرى اين فرقه در برابر خوارج ، بويژه اين اعتقادشان كه مرتكب كبيره در عذاب مخلّد خواهد ماند . همين‌طور ، چون اين فرقه\r\n\r\n\r\n","description":"","footnote":"\r\n( 1 ) . الارجاء على معنيين احدهما بمعنى التأخير كما فى قوله تعالى   « قالُوا أَرْجِهْ وَ أَخاهُ وَ أَرْسِلْ فِي الْمَدائِنِ حاشِرِينَ ، يَأْتُوكَ بِكُلِّ ساحِرٍ عَلِيمٍ »   [ اعراف ، 7 / آيهء 111 - 12 
  ] ؛ و الثانى اعطاء الرّجاء . و فى الاصطلاح :\r\nالارجاء تأخير حكم صاحب الكبيرة الى يوم القيامة فلا يقضى عليه به حكم ما فى الدّنيا من كونه من اهل الجنّة او من اهل النار . فعلى هذا المرجئة و الوعيديّة ( من الخوارج ) فرقتان متقابلتان . و فى السياسة قيل : الارجاء تأخير عليّ ( ع ) عن الدّرجة الاولى الى الرابعة ، فعلى هذا المرجئة و الشيعة فرقتان متقابلتان » - مقالات الاسلامييّن ، 132 و ما بعد ؛ شهرستانى ، الملل و النحل ، 1 / 139 ، و\r\n Wesinck , The Muslim Creed , PP . 103 - 189 . Cambridge , 1932 . \r\n( 2 ) .  Polytheism \r\n( 3 ) . اين آيه در مورد غزوهء « تبوك » آمد و كسانى كه به غزا نرفتند . ولى بعدا پشيمان شدند و خويشتن را به ستون‌هاى مسجد بستند . براى شرح آيه و شأن نزول آن ، - ( ابو الفتوح ، تفسير ، 5 / 251 ، شعرانى ؛ طبرسى ، مجمع البيان ، 5 / 69 - 70 ؛ ميبدى ، كشف الاسرار ، 4 / 209 - 210 ) .\r\n","page_name":" 104 ","page_number":108},
  {"content":"\r\n\r\n« عصمت » را شرط ضرورى امامت يا خلافت نمىدانستند ، اين مذهب موافق طبع امويان افتاد چنان كه آن را مذهب رسمى خود مىشناختند و در رواج آن بسيار مىكوشيدند . و چون هم شيعه و هم خوارج امويان را منكر بودند و غاصب خلافت مىشناختند ، و اعمال آنها را غالبا خارج از آيين اسلام مىدانستند ، توسّل به مرجئه در جهت كسب قدرت امويان - از حيث « تئورى » - عامل مهمى بشمار رفته است ، و تا زمانى كه آن دودمان بر سر كار بودند ، مرجئه نيز اهمّيّت داشتند . ولى از زمانى كه آنها روى به زوال رفتند ، مرجئه نيز اهمّيّت خود را از دست دادند .\r\nبرخى از مورخان گفته‌اند كه ابو حنيفه نيز مرجئى بوده است . « 1 » ولى به نظر مىرسد كه اين قول اساسى نداشته باشد ، زيرا كه مآخذ ديگر ( اعمّ از سنّى و شيعه ) گفته‌ها و كرده‌هايى از وى نقل كرده‌اند كه نشان مىدهد امويان و عباسيان هر دو را « غاصب » و « جائر » مىدانسته ، و به روايت يعقوبى و طبرى سرانجام نيز در زندان منصور عبّاسى در گذشته است . همين طور جهم بن صفوان ، ( قتل ، 128 ه . ق . ) از نظر اعتقاد به جبر و اعتقاد ( به اينكه ايمان امرى واحد است و قابل بينش و كمى نيست ؛ ( و ايمان آحاد امت از ايمان انبياء كمتر نيست ) به مرجئه نزديك است . اما نزد ارباب ملل مطعون و جزو اهل تعطيل شمرده مىشود . « 2 »\r\n\r\nمنشأ مرجئه\r\nدر باب اينكه اصل و آغاز مذهب مرجئه از كجا و توسط چه كسى بوده ، چندان سند معتبرى در دست نيست . اما مطالب زير تا حدودى پرده از روى اين مذهب بر مىدارد :\r\nابى ابى الحديد ، در ارزيابى مذهب ارجاء از لحاظ دينى - سياسى مطالبى آورده ، از\r\n\r\n\r\n","description":"","footnote":"\r\n( 1 ) . شهرستانى ، الملل و النحل ، 1 / 371 ، كيلانى .\r\n( 2 ) . يكى ديگر از معروف‌ترين دانشمندان مرجئى ابو عبد الرحمن غياث مريسى عدوى ( وفات ، 218 ه . ق . ) معروف به بشر مريسى است . وى مردى فقيه ، معتزلى و عارف به فلسفهء يونانى بوده و رئيس فرقهء معروف به « مريسيّه » بوده كه به ارجاء قائل بوده‌اند . وى فقه را از قاضى ابو يوسف ( يار و شاگرد ابو حنيفه ) فرا گرفت ، و قائل به رأى جهميّه بود . او را به زندقه و الحاد متّهم ساخته‌اند و در دولت هارون الرشيد مورد شكنجه قرار گرفته است . گويند : روزى در حضور هارون ، شافعى را گفت « چگونه ادّعاى اجماع مىكنى در حالى كه شناخت اجماع اهل مشرق و مغرب تنها بر يك چيز ممكن نيست ؟ » شافعى گفت « ايا اجماع مردم را بر خلافت اين مرد ، مىشناسى و مىپذيرى ( و اشارهء به هارون كرد ) ؟ بشر از ترس اقرار داد ، و منقطع و مغلوب شد ( امام فخر ، تفسير كبير ، 2 / 198 . نيز ، - ابن خلّكان ، وفيات ، 1 / 197 ، تهران ؛ ابن حجر ، لسان الميزان ، 2 / 29 ؛ ابن قتيبه ، عيون الاخبار ، 2 / 140 ، دار الكتب ) .\r\n","page_name":" 105 ","page_number":109},
  {"content":"\r\n\r\nجمله مىگويد : شيخ ما ابو عبد اللّه اسكافى ( وفات ، 240 ه . ق . ) گفته است : نخستين كسانى كه به ارجاء محض قائل شدند معاويه و عمرو عاص بودند ، زيرا معتقد بودند كه با وجود ايمان ، معصيت زيان ندارد ، و از اينجا بود كه وقتى كسى او را گفت : « با كسى جنگيدى كه او را نيك مىشناختى [ يعنى با على ( ع ) 
  ] ، و مرتكب كارهايى شدى كه [ زشتى و نادرستى 
  ] آنها را مىدانستى . » معاويه در جواب او گفت : به قول خداى تعالى واثق بودم كه مىگويد  « إِنَّ اللَّهَ يَغْفِرُ الذُّنُوبَ جَمِيعاً »  ( زمر ، 39 / آيهء 53 ) « 1 » خداى تعالى همهء گناهان را مىبخشد . پسرش يزيد نيز در مجلس شام ، همين استدلال را در جواب امام سجّاد ( ع ) كرد . « 2 »\r\nو نيز ابن ابى الحديد از « ابو الهذيل » ( وفات ، 226 ه . ق . ) نقل مىكند كه مىگفته است « اگر مذهب ارجاء نبود ، كسى در روى زمين بر خدا عصيان نمىورزيد . . . زيرا بيشتر عاصيان بر رحمت خدا اعتماد كرده‌اند ! « 3 » »\r\n* * * \r\n[ سه ويژگى مهم مرجئه 
  ]\r\nروى هم رفته مذهب ارجاء داراى سه ويژگى مهم بوده كه از لحاظ سياسى و روانشناسى اجتماعى حائز اهمّيّت است :\r\n\r\n1 . سكوت و تسليم .\r\nبدين معنى كه اين جماعت - كه از بد حادثه اسامى رجال آنها را يا نمىدانيم يا بسيار كمتر مىدانيم مانند بسيارى از فرقه‌هاى ديگر ، اهل تسليم و رضا بوده‌اند ، و مانند غالب عالمان دين در دورهء اموى به مضمون اين حديث پاىبند بوده‌اند كه « خدا اين دين را توسط مرد فاجرى هم تأييد مىكند » . « 4 » و حتى در اين زمان ، معتزله نيز كه بنى اميّه را جز عثمان و عمر بن عبد العزيز و يزيد بن وليد فاجر مىدانستند ، اين حديث\r\n\r\n\r\n","description":"","footnote":"\r\n( 1 ) . شرح نهج البلاغه ، 6 / 325 ، محمد ابو الفضل ابراهيم . شهرستانى مىگويد ( الملل و النحل ، 1 / 144 ، كيلانى ) « قيل اوّل من قال بالارجاء : الحسن بن محمد بن على بن ابى طالب ، و كان يكتب فيه الكتب الى الامصار ؛ الّا انّه ما أخّر العمل عن الايمان . »\r\n( 2 ) . حمد اللّه مستوفى ، تاريخ گزيده ، 265 ، دكتر نوايى . « يزيد چون زين العابدين ( ع ) را ديد ، گفت : ديديد كه شما با خود چه كرديد و به منع بيعت كار خود به كجا رسانيديد ؟ زين العابدين گفت :  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها  [ - نبرأ الارض و الانفس 
  ] ( حديد ، 57 ، آيهء 22 ) .\r\nيزيد گفت : لا و اللّه :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  ( شورى ، 42 / آيهء 30 ) » .\r\n( 3 ) . شرح نهج ، 8 / 224 - 223 « لو لا مذهب الارجاء لما عصى اللّه فى الارض . . . فانّ اكثر العصاة انّما يعوّلون على الرّحمة . . . » . اين مطلب را بسنجيد با معنى بيت خواجهء شيراز ( ديوان ، 172 ، قزوينى ) :\r\n مىخور به بانگ چنگ و مخور غُصّه ، ور كسى * گويد تو را كه « باده مخور » ، گو « هو الغفور » \r\n( 4 ) . شرح نهج ، 2 / 281 « انّ اللّه ليؤيّد هذا الدين بالرجل الفاجر » .\r\n","page_name":" 106 ","page_number":110},
  {"content":"\r\n\r\nرا صحيح مىشمردند و مىگفتند : در روزگار آنان ماليات جمع مىشد ، بلاد مختلف فتح مىگرديد ، مرزهاى اسلامى استوار و حصين بودند ، راه‌ها امن بودند ، و از ضعيف در برابر زورمند ستمكار حمايت مىشد ، و فاجر بودن آنها در اين امور و تحقق يافتن آنها و جلوگيرى از فتنه ، مؤثر بود و زيانى نداشت ، و حكم دربارهء آنها به خداى تعالى مربوط است و نه بندگان او .\r\n\r\n2 . آسان‌گيرى .\r\nظاهرا ، اين مذهب بر خلاف برخى مذاهب و فرقه‌ها - از جمله خوارج كه به سخت‌گيرى و حتى « قتل غيله » ( - ناگهان كشتن - « ترور » ) شهرت داشتند ، بيشتر به تسامح رفتار مىكرده‌اند ، يعنى نه خود اهل خشونت و سخت‌گيرى بوده‌اند و نه از اهل خشونت و سخت‌گيران حمايت عقيدتى مىكردند .\r\n\r\n3 . بىاعتنايى به سياست .\r\nبه احتمال زياد ، سياست را نيز كار پسنديده و قابل اعتنا نمىشمردند . در احوال اين جماعت ، كم و پيش مىخوانيم كه در عمل به اين سخن پيامبر اكرم عمل مىكردند كه « صلّوا خلف كلّ برّ و فاجر » پشت هر پيشواى نيكوكار و بدكارى نماز بگزاريد . « 1 » بسيارى از كسانى كه در شور و شر سياست فايده‌يى نمىديدند و ايام را فتنه‌انگيز مىيافتند گوشه مىگرفتند . كسان زيادى را مىشناسيم كه البتّه وابستگى ظاهرى ايشان به مرجئه مسلّم نبوده ، ولى در عمل رفتارى مىكردند كه به مرجئه بسيار نزديك بوده‌اند . مثلا كسانى كه امير مؤمنان ( ع ) را رها كردند ، از جمله عبد اللّه بن عمر و ابو موسى اشعرى ، از جملهء بهانه‌هاى ايشان اين بود كه : روزگار ، روزگار فتنه است و پيامبر اكرم ( ص ) گفته است : « سلامة الرّجل فى الفتنة ان يلزم بيته » سلامت مرد در روزگار فتنه در آن است كه در خانهء خود بنشيند . « 2 » در همين روزگار است كه عبد اللّه بن عمر پشت سر حجّاج يوسف نماز مىخواند ، و چون در اين باره از او مىپرسند ، در جواب مىگويد : « هرگاه كه ما را به نماز مىخوانند مىپذيريم ولى زمانى كه به شيطان مىخوانند رهايشان مىكنيم و نمىپذيريم . » « 3 » از كسان ديگرى كه اعتزال را برگزيدند و گفتند : « در فتنهء ميان صحابهء رسول اكرم ( ص ) داخل نمىشويم » ، به جز ابن عمر ، سعد بن ابى وقّاص ، محمد بن مسلمهء انصارى ، اسامة بن زيد بن حارثهء كلبى مولاى رسول اكرم ( ص ) را ياد كرده‌اند .\r\n\r\n\r\n","description":"","footnote":"\r\n( 1 ) . راغب اصفهانى ، محاضرات ، 4 / 446 .\r\n( 2 ) . سيوطى ، جامع صغير ، 2 / 56 .\r\n( 3 ) . راغب اصفهانى ، محاضرات ، 4 / 446 « كان ابن عمر - رضى اللّه عنه - يصلّى مع الحجّاج ، فقيل له فى ذلك ، فقال : اذا دعونا الى الصّلاة اجبناهم و اذا دعونا الى الشيطان تركناهم » .\r\n","page_name":" 107 ","page_number":111},
  {"content":"\r\n\r\n\r\nرجال مرجئه .\r\nچنان كه گفتيم از رجال اين فرقه ، اطّلاع موثّقى در دست نداريم . امّا ابن قتيبه ، زمانى كه از مرجئه سخن مىدارد ، از اشخاص زيادى نام مىبرد كه ما نام آنها را در زير يادداشت مىكنيم : ابراهيم تيمى ، عمرو بن مرّه ؛ ذرّ همدانى ( يا ابو ذرّ همدانى ) ؛ طلق بن حبيب ؛ حمّاد بن ابى سليمان ؛ ابو حنيفه نعمان بن ثابت معروف به « صاحب الرأي » ؛ عبد العزيز بن ابى دؤاد و پسرش عبد الحميد ؛ خارجة بن مصعب ؛ عمرو بن قيس الماصر ؛ ابو معاويه محمد بن حازم تيمى ضرير ( وفات 150 ه . ق ) « 1 » ؛ يحيى بن زكريا بن ابى زائده ، ابو يوسف ؛ محمد بن حسن ( از ياران ابو حنيفه ) ؛ محمد بن سائب ، و مسعر بن كدام .\r\nدر كتب اديان و مذاهب و همين طور در تفاسير اسلامى ، « مرجئه » بويژه از اين نظر دنبال شده و مورد انتقاد قرار گرفته‌اند كه معتقد بوده‌اند كه « ايمان افزوده و كاسته نمىشود » . و اين عقيده با بسيارى از آيات قرآنى مخالفت دارد از جمله اين آيه ( هود ، 11 / آيهء 114 )  « إِنَّ الْحَسَناتِ يُذْهِبْنَ السَّيِّئاتِ »  نيكوكاريها بدكاريها را از ميان مىبرند ؛ و اين آيه كه مىگويد ( فرقان ، 25 / آيهء 70 )  « فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ »  اين گروه كسانى هستند كه خداى تعالى بدكاريهاى ايشان را به نيكوكارى مبدّل مىسازد . ميبدى در شرح آيهء  « فَزادَهُمُ اللَّهُ مَرَضاً »  مىنويسد : « آيه ، دليل است كه در ايمان زيادت و نقصان آيد ، و اين ردّ مرجيان است كه ايشان گويند ( ايمان نيفزايد و نكاهد ) ، كه به نزديك ايشان [ ايمان 
  ] گفتنى مجرّد و عقدى [ خالى 
  ] است بىاعمال و بىاكتساب طاعات ؛ تا « 2 » اگر كسى به زبان بگويد و به دل بداند كه اللّه موجود است ، و آنگه هيچ طاعت ديگر نكند و محظورات شرع به كار آرد « 3 » ايشان گويند او مؤمن است و ولى خداى و مستوجب بهشت .\r\nو آنگاه تفاضل و تفاوت در ميان مؤمنان نبينند و در طاعت و معصيت اثر زيادت و نقصان بر ايمان اعتقاد ندارند [ و حال آنكه 
  ] منصوصات قرآن و اخبار و آثار و ظواهر آن دلالت مىكند بر بطلان اعتقاد و خبث مقالت ايشان . . . مانند  أَمْ نَجْعَلُ الْمُتَّقِينَ كَالْفُجَّارِ  ( ص ، 38 ، آيهء 28 ) .  لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَ الْمُجاهِدُونَ فِي سَبِيلِ اللَّهِ بِأَمْوالِهِمْ وَ أَنْفُسِهِمْ . . . »  « 4 » ( نساء ، 4 / آيهء 95 ) .\r\n* * * در كتب ملل و نحل ، مرجئه را چهار صنف ياد كرده‌اند : مرجئه خوارج ، مرجئهء قدريّه ،\r\n\r\n\r\n","description":"","footnote":"\r\n( 1 ) . ابن قتيبه ، المعارف ، 510 ، ثروت عكاشه .\r\n( 2 ) . تا - چنان كه ، به نحوى كه .\r\n( 3 ) . به كار آرد - انجام دهد ، عمل كند .\r\n( 4 ) . كشف الاسرار ، 2 / 351 ، دانشگاه تهران .\r\n","page_name":" 108 ","page_number":112},
  {"content":"\r\n\r\nمرجئهء جبريّه ، و مرجئهء خالصه . آنگاه محمد بن شبيب ، صالح بن عمر صالحى ، و خالدى را از مرجئهء قدريّه شمرده‌اند . و غيلانيّه يعنى اصحاب غيلان بن مروان دمشقى ( وفات ، 128 ه . ق . ) را كه نخستين بار قول به قدر يعنى قدرت بشر را بر انجام كارهاى نيك و بد ، و ارجاء را پديد آورد از مرجئهء قدريه به حساب آورده‌اند . « 1 »\r\n* * * آخرين مطلبى كه در اين كتاب اشاره بدان اهمّيّت بسيار دارد ، تأثير عقيده به « ارجاء » در انديشهء مسلمانان و بويژه شاعران و گويندگان تازى و پارسى زبان است . زيرا غالب آنها در بيان اينكه در دين سخت‌گيرى نيست ، و همه چيز در گرو ايمان و لطف و رحمت پروردگار است و عمل بنده در جنب ايمان باطنى و مشيّت و رحمت حقّ تعالى اعتبارى ندارد ، دانسته يا ندانسته ، از « مرجئه » متأثر بوده‌اند . اينك نمونه‌هايى ياد مىكنيم ، و بحث و تدقيق را به پژوهشگران آينده وامىگذاريم :\r\nخاقانى گويد ( ديوان ، 839 ، سجّادى ) :\r\n خاقانيا قبول و رَد از كردگار دان * زو ترس و بس ، كه ترسِ تو پازهر زهرِ اوست \r\n ديوان فرشتگان‌اند آنجا كه لطف اوست * مردان مُخنّثان‌اند آنجا كه قهر اوست \r\n هر حكم را كه دوست كند دوستدار باش * مگريز و سر مكش كه همه شهر شهرِ اوست \r\nنظامى گويد ( خسرو و شيرين ، 434 ، وحيد ) :\r\n اگر هر زاهدى كاندر جهان است * به دوزخ در كَشَد حُكمش روان است \r\n خداونديش را عِلّت سبب نيست * دِه و گير از خداوندان عَجَب نيست \r\nسعدى گويد ( كلّيّات ، « بوستان » ، 229 ) :\r\n يكى حلقهء كعبه دارد به دست * يكى در خراباتى افتاده مست \r\n گر اين را بخواند كه نگذارَدش * ور آن را براند كه بازآردش ؟ \r\n نه مستظهَر است اين به اعمالِ خويش * نه آن را درِ تو به بسته است پيش ! \r\nمولوى گويد ( مثنوى ، 643 ، علاء ) :\r\n ذَرّه‌يى سايهء عنايت بهتر است * از هزاران كوشش طاعت‌پرست \r\n\r\n\r\n","description":"","footnote":"\r\n( 1 ) . براى آگاهى بيشتر ، طالبان - شهرستانى ، الملل و النحل ، 1 / 139 - 146 ، كيلانى و :\r\n Ency , . of Islam , art . , « Murdji'a » , by W . Madelung , Vol . VII / 605 - 7 , New Edition . \r\n","page_name":" 109 ","page_number":113},
  {"content":"\r\n\r\nحافظ گويد ( ديوان ، 46 - 47 ، قزوينى ) :\r\n خوشتر ز عيش و صحبت و باغ و بهار چيست * ساقى كجاست گو سبب انتظار چيست \r\n هر وقتِ خوش كه دست دهد مغتنم شمار * كس را وقوف نيست كه انجام كار چيست . . . \r\n مستور و مست هر دو چو از يك قبيله‌اند * ما دل به عشوهء كه دهيم اختيار چيست \r\n رازِ درون پرده چه داند فلك خموش * اى مدّعى نزاعِ تو با پرده‌دار چيست \r\n سهو و خطاىِ بنده گرش اعتبار نيست * معنىّ عفو و رحمتِ پروردگار چيست \r\n زاهد شرابِ كوثر و حافظ پياله خواست * تا در ميانه خواستهء كردگار چيست \r\nيا گويد ( ديوان ، 192 ، قزوينى ) :\r\n هاتفى از گوشهء ميخانه دوش * گفت ببخشند گُنَه مى بنوش \r\n لطفِ الهى بكند كارِ خويش * مژدهء رحمت برساند سروش . . . \r\n لطفِ خدا بيشتر از جرم ماست * نكتهء سربسته چه دانى خموش \r\nيا گويد ( ديوان ، 193 - 194 ، قزوينى ) :\r\n دوش با من گفت پنهان كاردانى تيزهوش * وز شما پنهان نشايد كرد سَرِّ مىفروش \r\n گفت آسان‌گير بر خود كارها كز روى طبع * سخت مىگيرد جهان بر مردمان سخت كوش \r\n و آنگهم در داد جامى كز فروغش بر فلك * زهره بر رقص آمد و بر بط زنان مىگفت نوش \r\n با دل خونين لبِ خندان بياور همچو جام * نى گَرَت زخمى رسد آيى چو چنگ اندر خروش \r\n\r\n3 . شيعه\r\nشيعه ، نامى عمومى است براى گروهى وسيع از فرقه‌هاى مختلف مسلمان ، كه نقطهء\r\n\r\n","description":"","footnote":"","page_name":" 110 ","page_number":114},
  {"content":"\r\n\r\nآغاز كار همهء آنها شناسايى حضرت امير مؤمنان على ( ع ) به عنوان خليفهء بر حق پس از رحلت پيامبر اسلام است « 1 » از نخستين كسان در ميان اين گروه مقداد بن الاسود ، سلمان فارسى ، ابو ذر غفارى ( يا غفّارى ) و عمار ياسر را مىتوان نام برد كه از نخستين شخصيت‌هاى مشهور به تشيع در اسلام بوده‌اند . همهء گروههاى ديگرى كه بعدا ظهور كردند مانند همين گروه مختصر اندك ، معتقد بودند كه امامت متعلق به آل على (\r\n Alids \r\n) است ، و تنها در مسائلى از اين دست كه جانشين امام كه خواهد بود ، پايگاه امام جديد چيست ، و آيا امامت به دو ختم مىشود يا نه ، با هم اختلاف داشتند و نتيجهء اين نظرگاه‌ها آن بود كه شيعه شعبه‌هاى گوناگون يافت .\r\nبه دست دادن همهء اين فرقه‌ها و شعبه‌ها و انديشه‌ها و عقايد آنها چندان به كار ما مربوط نيست . ولى براى كسانى كه طالب اطلاعات بيشتر باشند ، بسنده است يادآورى مىكنيم كه در اين باب به كتاب فرق الشيعهء ابو محمد حسن بن موسى نوبختى ( وفات ، 300 - 310 ه . ق . ) و مقالات الاسلاميين ابو الحسن على بن اسماعيل اشعرى ( وفات ، 324 ه .\r\nق . ) و الملل و النحل ابو الفتح محمد بن عبد الكريم شهرستانى ( وفات ، 549 ه . ق . ) بنگريد .\r\nامّا از لحاظ تاريخى شيعه در آغاز داراى سه فرقهء عمده بوده :\r\n\r\n1 . غلاة يا غاليه :\r\nيعنى كسانى كه دربارهء على ( ع ) اغراق يا غلو مىكردند . و به او صفاتى فوق طبيعى همچون الوهيّت نسبت مىدادند . اين فرقه ، در واقع جزو فرقه‌هاى حقيقى شيعه نيستند ، چه آنها يا به ناروا خود را شيعه خوانده‌اند ، و يا اينكه مخالفان شيعه آنها را براى بدنام كردن شيعيان جزو شيعيان راستين قلمداد كرده‌اند . نخستين جماعت از اين فرقه ، پيروان مردى هستند موسوم به عبد اللّه بن سبأ الهمدانى ( سدهء اول هجرى ) كه از تبار يهودى بود . همو بود كه نخستين بار آشكارا ابو بكر و عمر و عثمان را لعن گفت ، و به الوهيّت علىّ ( ع ) قائل گشت . معروف است كه على ( ع ) خود او را كشت . « 2 » فرقهء نصيريّه\r\n\r\n\r\n","description":"","footnote":"\r\n( 1 ) . « الشيعة هم الذين شايعوا عليّا ( ع ) و قالوا انّه الامام بعد رسول اللّه ( ص ) و اعتقدوا انّ الامامة لا تخرج عنه و عن اولاده » ( تعريفات ، 114 ) ، « و قالوا ايضا الامام هو الّذي له الرئاسة العامّة فى الدين و الدنيا جميعا .\r\nو الامامة عندهم لطف ؛ و اللّطف عبارة عن كلّ ما يقرّب المكلّفين الى الطّاعة و يبعد هم عن المعاصي . و لذا قيل نصب الامام لطف فى التكاليف الواجبة » ( خواجهء طوسى ، تلخيص المحصّل ، « رسالة الامامة » 426 شيخ عبد اللّه نورانى ، تهران - 1359 ه . ش . )\r\n( 2 ) . برخى نيز گفته‌اند كه هر چند على ( ع ) پيروان او را به سختى تعقيب و منكوب ساخت ، اما خود او گريخت ، و پس از قتل على ( ع ) همچنان به نشر اعتقاد خود پرداخت . ابن قتيبه در معارف ( 622 ، ثروت عكاشه ) مىنويسد « السّبئيّة ينسبون الى عبد اللّه بن سبأ . كان اول من كفر من الرافضة ، و قال علىّ ربّ العالمين فاحرقه عليّ و اصحابه بالنار » .\r\n","page_name":" 111 ","page_number":115},
  {"content":"\r\n\r\n( پيروان محمد بن نصير نميرى معاصر امام على النقى ( ع ) كه حاليه در برخى از قسمت‌هاى سوريه « 1 » فعاليت مىكنند ) در واقع از بقاياى فرقهء سبائيّه‌اند .\r\nمعروف اين است كه او و يارانش پيش امير مؤمنان ( ع ) آمدند و به زبان گفتند « انت هو - تو اويى ! » على گفت « او كيست ؟ » گفتند « تو خدايى ! » امير مؤمنان اين سخن را بزرگ يافت ، و آنان را به توبه خواند . ولى آن جماعت نپذيرفتند . پس امام دستور داد آتشى برافروختند ، و ايشان را به آتش سوزانيد . و گويند در حالى كه به آتش مىسوختند مىگفتند : اكنون نزد ما محقّق شد كه تو خدايى ، زيرا « به آتش جز خداوند آتش نمىسوزاند » « 2 » . و آن حضرت در اين باره مىگويد :\r\n لمّا رأيت الامر امرا منكرا * اجّجت نارا و دعيت قنبرا \r\n« 3 » ( - يريد قنبرا مولاه ) .\r\nپيروان او را سبئيّه ( سبئيّه ) مىگويند . طبق يك روايت ديگر ، على ( ع ) او را به مداين تبعيد كرد . عبد اللّه مىگفت : على پروردگار راستين است . او نه مرده ، و نه كشته شده است . و ابن ملجم مرادى ، در واقع شيطانى را كه به شكل على ( ع ) مصوّر شده بود كشت . و حاليّه او در ابرهاست و رعد ، صوت ترانهء او و برق آواز تازيانهء او است . و او پس از اين به زمين فرود خواهد آمد و آن را از عدل پر خواهد ساخت . و از همين‌جاست كه چون اين جماعت صداى رعد را مىشنوند ، مىگويند : عليك السلام يا امير المؤمنين « 4 » !\r\nبرخى از پژوهشگران جديد گفته‌اند كه بسيارى از فتنه‌هاى آن روز را او هدايت مىكرد . مثلا همو بود كه ابو ذر غفارى ( وفات ، 32 ه . ق . ) را در روزگار عثمان به اشتراكيّت « 5 » فرا خواند ، و باز او بود كه شهرها را بر عثمان شورانيد ، تا او را كشتند . و گفته‌اند كه او پديدآورندهء نظريّه « وصايت » بود و آن عبارت از اين است كه « امام ، بايد دربارهء نايب پس از خودش صريحا وصيّت كند » ، و همو پديدآورندهء نظريّهء « رجعت » است ، يعنى اينكه « امام حتما برخواهد گشت » تا بدانجا كه از وى روايت كرده‌اند كه\r\n\r\n\r\n","description":"","footnote":"\r\n( 1 ) . بويژه در كوه‌هاى لاذقيّه ، و طرابلس و حماه و دمشق . و تعداد آنها به - 1600 تن بر مىآيد .\r\n( 2 ) . ابن ابى الحديد ، شرح نهج البلاغه ، 8 / 119 - 124 ، ابو الفضل ابراهيم ؛ ابن حزم ظاهرى ، الفصل ، 4 / 184 ؛ علّامهء حلّى ، كشف المراد ، 296 ، قم ) « لا يعذّب بالنار الّا ربّ النار » . ( - شهرستانى ، ، الملل و النحل ، 1 / 188 ، كيلانى ) .\r\n( 3 ) . ابن قتيبه ، المعارف ، 622 ، ثروت عكاشه . چون كار ( ايشان ) را كارى ناپسنديده ديدم . آتشى برافروختم و قنبر ( غلام خود را به يارى ) فرا خواندم .\r\n( 4 ) . جرجانى ، تعريفات ، 103 .\r\n( 5 ) .  Socialism . \r\n","page_name":" 112 ","page_number":116},
  {"content":"\r\n\r\nمىگفت « به خدا سوگند اگر شما دماغ على ( ع ) را هم هزار بار پيش من و پيروان من بياوريد هرگز مردن او را باور نمىكنم ؛ چه او هرگز نمىميرد تا برگردد ، و دنيا را از عدل پر سازد پس از آنكه از ظلم و جور پر شده باشد . » « 1 » و گفته‌اند : اين نظرها البّته از وى عجيب نبود ، زيرا يهودى بود و اسلام آورد ( و عدّه‌يى بحقّ دربارهء وجود واقعى و اسلام آوردن او شكّ كرده‌اند ) ، زيرا از امور مقرّر نزد ايشان اين است كه پيامبر ايشان الياس بار ديگر به دنيا برخواهد گشت . بلكه هم ايشان يعنى يهود بودند كه نظريّهء « رجعت » را در ميان مسيحيان منتشر ساختند . « 2 »\r\nشيعهء غاليه را به نه ( 9 ) صنف تقسيم كرده‌اند :\r\n\r\n1 . كامليّه\r\nاصحاب ابو كامل . اين گروه صحابه را تكفير مىكرده‌اند به دليل اينكه بيعت با على ( ع ) را ترك كردند ، و امام ( ع ) را نيز تكفير مىكردند به دليل آنكه حقّ خود را طلب نكرد ( جرجانى ، تعريفات ، 160 ) .\r\n\r\n2 . سبئيه\r\nپيروان همين عبد اللّه بن سبأ همدانى\r\n\r\n3 . منصوريّه\r\nپيروان ابو منصور عجلى معروف به « كسف » ، زيرا او به ياران خويش مىگفته است كه آيت  « وَ إِنْ يَرَوْا كِسْفاً مِنَ السَّماءِ ساقِطاً »  ( طور ، 52 / آيهء 44 ) دربارهء وى نازل شده است ! « 3 »\r\n\r\n4 . غرابيّه\r\nبدين نام ناميده شده‌اند براى اينكه مىگفتند على ( ع ) به نبىّ اكرم ( ص ) شبيه‌تر از غراب به غراب بوده است ، و جبرئيل ( ع ) وقتى كه به سوى امام ( ع ) آمد ، او را با پيامبر اكرم به سبب شباهت آن دو اشتباهى گرفت « 4 » .\r\n\r\n5 . طيّاريّه\r\nو ايشان معتقد به تناسخ‌اند و به جعفر طيار ( برادر امير مؤمنان شهادت ، 8 ه . ق . ) منسوب‌اند .\r\n\r\n6 . بزيغيّه\r\nكه به بزيغ بن يونس منسوب‌اند . وى از « واقفيّه » بود و معتقد بود كه امام موسى كاظم ( ع ) نمرده است .\r\n\r\n7 . يعفوريّه\r\nكه منسوب به محمد بن يعفور هستند ؛\r\n\r\n\r\n","description":"","footnote":"\r\n( 1 ) . احمد امين ، فجر الاسلام ، 1 / 321 .\r\n( 2 ) . همانجا ، 1 / 322 ، . چنان كه مرحوم كاشف الغطاء در كتاب اصل الشيعة و اصولها ( 80 - 83 ، چاپ دهم ، قاهره ، 1958 - 1377 ه . ق . ) مىگويد : در حضور وى از اين عقايد - كه به نظر نويسنده‌اش معلول « عدم اطّلاع - از اصول شيعه - و قلّت مصادر بوده » - عذر خواسته است !\r\n( 3 ) . ابن قتيبه ، تأويل مختلف الحديث ، 73 .\r\n( 4 ) . همانجا ، 73 « و غلط جبرئيل - عليه السلام - حين بعث الى عليّ لشبهه به » .\r\n","page_name":" 113 ","page_number":117},
  {"content":"\r\n\r\n\r\n8 . غماميّه\r\nبراى اين بدين اسم موسوم شده‌اند كه مىگويند خداى تعالى ( - على ) بهار هر سالى در ابرها به زمين مىآيد و طواف مىكند ؛\r\n\r\n9 . اسماعيليّه\r\nو ايشان باطنيّه‌اند ، و به امام معصوم اعتقاد دارند .\r\nمحقّقان ، فرقه‌هاى ديگرى از جمله « عزاقريّه » « 1 » ( پيروان ابو جعفر محمد شلمغانى معروف به « ابن عزاقر » در قرن چهارم ه . ق . ) و نصيريّه را نيز از غلاة دانند . نصيريّه پيروان محمد بن نصير نميرى بوده‌اند و اعتقاد داشته‌اند كه خداى تعالى در على ( ع ) حلول كرده است . « 2 »\r\nيكى از معروف‌ترين سبئيه ، مغيرة بن سعيد عجلى ( وفات ، 119 ه . ق . ) بوده است .\r\nاعمش ( وفات ، 148 ه . ق . ) گويد : از وى پرسيدم آيا على مردگان را زنده مىكند ؟ گفت :\r\nآرى ، و اگر بخواهد عاد و ثمود و اقوام بسيار ديگر را نيز زنده مىتواند كرد . « 3 » از سخنان صريحى كه امام خود در ردّ غلاة گفته ، يكى اين است كه مىگويد « دو تن ( يا گروه ) در مورد من هلاك گردد : دوستدارى كه غلوّ كند و دشمنى كه كوتاه آيد » « 4 » و بازگويند كه ظاهرا - در خطاب به عبد اللّه بن سبأ همدانى گفت : « من از آنچه در نفس توست برترم و از آنچه مىگويى فروتر » « 5 » .\r\n* * * \r\n2 . اماميّه ، يا اثنىعشريّه\r\nيا دوازده امامىها « 6 » و آنها كسانى هستند كه مىگويند : خلافت پس از رحلت پيامبر اكرم به حضرت على ( ع ) اعطا گشت ، و معتقدند كه اين اصل را پيامبر اكرم در ملأ عام اظهار داشت . براى تأييد اين مطلب ، شيعه پيش از همه « اصل اجماع امت » « 7 » را رد كرده‌اند ، و به جاى آن اين مذهب را پذيرفته‌اند كه بايد امام معصومى در هر عصرى وجود داشته باشد كه خدا هدايت بندگان خود را به او سپرده است . شيعه معتقد بودند كه در هر عصرى امام بايد فاضل‌ترين مردم باشد ، زيرا امامت مفضول عقلا\r\n\r\n\r\n","description":"","footnote":"\r\n( 1 ) . دربارهء عقايد غاليگرايانهء « عزاقرّيه » ، - دائر المعارف فارسى ، 2 / 1731 .\r\n( 2 ) . جرجانى ، تعريفات ، 216 .\r\n( 3 ) . ابن قتيبه ، عيون الاخبار ، 2 / 149 « قال الاعمش : قلت للمغيرة هل كان على يحيى الموتى ؟ فقال : لو شاء لأحيا عادا و ثمودا و قرونا بين ذلك كثيرا . »\r\n( 4 ) . « هلك فىّ اثنان : محبّ غال و مبغض قال « ( شرح نهج ، 5 / 129 ) .\r\n( 5 ) . همانجا 4 / 104 « أنا دون ما تقول ، و فوق ما فى نفسك » .\r\n( 6 ) .  « The twelvers . » \r\n( 7 ) .\r\n The principle of the consensus of the community . \r\n","page_name":" 114 ","page_number":118},
  {"content":"\r\n\r\nقبيح و باطل است . « 1 » يك دليل ديگر شيعه اينست كه مىگويند : امامت قضيهء مصلحتى نيست كه به اختيار عامه منوط باشد و امام بر پايهء رأى آنان به امامت منصوب گردد بلكه قضيّه‌يى اصولى است ، و ركنى از اركان دين است ، و پيامبران را جايز نيست كه از ظاهر ساختن آن غفلت ورزند و آن را مهمل بگذارند ، و يا آن را به عامّه واگذار كنند « 2 » .\r\nاين تبليغ آنان با كاميابى بزرگى همراه گشت و زوال بنى اميّه را تسريع كرد . مخالفان شيعه ، به سبب اينكه شيعه حقانيت شيخين ( ابو بكر و عمر ) را به عنوان خلفاى رسول اكرم ردّ مىكردند ، آنان را روافض ( « ردّ كنندگان » ) ناميدند . عنوانى كه بعدها يعنى در روزگار نفوذ سلاطين سنّى بويژه غزنويان ، سلاجقه براى شيعه علم گشت ، و در كتب دينى سياسى ، اخلاقى ، اصولى و ادبى فراوان به كار رفته است ، و از تسامح و انصاف هر دو عارى است . « 3 »\r\n* * * \r\n3 . زيديّه\r\nيعنى مردمى كه پس از وفات امام سجّاد ( ع ) دست بيعت به زيد فرزند او دادند ( در روزگار خلافت هشام بن عبد الملك ) . و چون زيد از شاگردان ابو حذيفه و اصل بن عطاء معتزلى ( 80 - 131 ه . ق . ) بود ، در اصول به معتزله گراييد ، و پيروان او نيز جزو پيروان معتزله گشتند . پس از واقعهء غم‌انگيز كربلاء و شهادت حسين بن على ( ع ) ، اماميّه به دو گروه منقسم گشتند . يكى از آن‌ها على بن حسين را به عنوان امام خود برگزيدند كه مادربزرگ او حضرت فاطمه ( عليها السلام ) بود ، و بعدها « زيديه » از آن گروه پديدار گشت .\r\nگروه ديگر معتقد شدند كه امامت حقّ محمّد حنفيّه ( وفات ، 81 ه . ق . ) پسر ديگر على بن ابى طالب است ، پسرى كه مادر او دختر پيامبر اكرم نبود . اين فرقهء دوم « كيسانيّه »\r\n\r\n\r\n","description":"","footnote":"\r\n( 1 ) . علامهء حلّى ، كشف المراد ( 173 ، ط . قم . بى . تا . ) « . . . و امامة المفضول قبيحة عقلا » .\r\n( 2 ) . « و قالت الشيعة : ليست الامامة قضيّة مصلحيّة تناط به اختيار العامّة و ينتصب الامام بنصبهم ، بل هى قضية اصوليّة و هى ركن الدين لا يجوز للرّسل - عليهم السلام - اغفاله و لا تفويضه الى العامّة » ( شهرستانى ، الملل و النحل ، 146 ) .\r\n( 3 ) . در اين باره داستانى لطيف است كه راغب اصفهانى در محاضرات الادباء ( 4 / 448 - 449 ) نقل مىكند :\r\n« كان باصفهان رجل يقال له الكنانىّ فى ايّام احمد بن عبد العزيز ، و كان احمد يتعلّم منه الامامة . فاتّفق ان تطلّعت عليه امّ احمد يوما فقالت : يا فاعل جعلت ابنى رافضيّا . فقال الكنانىّ : يا ضعيفة العقل ، الرّافضة تصلّى كلّ يوم احدى و خمسين ركعة ، و ابنك لا يصلّى فى كلّ احد و خمسين يوما ركعة واحدة ، فأين هو عن الرّافضة ؟ ! » ( - كاشف الغطاء ، اصل الشيعة و اصولها ، 89 ) .\r\n","page_name":" 115 ","page_number":119},
  {"content":"\r\n\r\nناميده مىشود . « 1 » كيسان لقب مختار بن ابى عبيدهء ثقفى ( مقتول ، 67 ه . ق . ) بوده ، و او رهبر اين گروه بود . كه بر ضدّ امويان و خون‌خواهى حسين بن على ( ع ) قيام كرد .\r\nاما زيد ( وفات ، 122 ، ه . ق . ) از بزرگان و دلاوران اهل بيت است . وى كه پسر امام زين العابدين ( ع ) و برادر امام محمد باقر ( ع ) ( وفات ، 114 ه . ق . ) است ، نخستين كسى بود كه براى انتزاع خلافت از بنى اميّه ، پس از واقعه كربلا ، قيام كرد ، و دعوت كوفيان را پذيرفته امامت آنان را به گردن گرفت . در سال ( 120 ه . ق . ) بر هشام بن عبد الملك خروج كرد . يوسف بن عمر ثقفى والى عراق به دستور هشام به دفع او برخاست ، و سرانجام زيد در كوچه‌هاى كوفه كشته شد . فرقهء زيديّه به دو منسوب‌اند .\r\nتفصيل اين مختصر چنين است كه : زيد با اينكه مردى دانا و خردمند بود . و زمانى گفته بود « به خدا سوگند هر كسى كه دنيا را دوست بگيرد خوار مىشود « 2 » » . اما به درستى معلوم نيست كه چرا در اين كار وارد شد و مخصوصا دل به وعدهء كسانى بست كه قبلا بىوفايى و عدم صداقت خود را در حق حسنين ( عم ) نشان داده بودند . بسيارى او را در اين باره پند دادند . يكى از آنها سلمة بن كهيل بود كه خطاب به زيد گفت « تو را به خدا سوگند مىدهم كه بگويى چند تن با تو بيعت كرده‌اند ؟ » گفت « چهل هزار تن » گفت « آيا جدّت حسن چند تن بيعت كرده بودند ؟ » گفت « هشتاد هزار تن » گفت « سرانجام چند تن با او ماندند ؟ » گفت « سيصد تن » گفت « سوگندت مىدهم كه تو بهترى يا جدّت ؟ » گفت « جدّم » گفت « روزگارى كه تو خروج كرده‌اى بهتر است يا روزگارى كه جدّت خروج كرده بود ؟ » گفت « روزگارى كه جدّم خروج كرده بود » گفت : « پس چگونه طمع دارى كه اين گروه با تو وفا كنند در حالى كه با جدّت غدر كردند » . زيد گفت « با من بيعت كرده‌اند و بيعت به گردن من و ايشان است » . به هر حال به اين نصايح توجه نكرد و داعيان خود را به سواد و موصل گسيل داشت . از جملهء بيعت او اين بود « ما شما را به كتاب خدا و سنّت\r\n\r\n\r\n","description":"","footnote":"\r\n( 1 ) . نزد كيسانيّه ، ابن حنفيّه نمرده است ، و همو « مهدى » است ، و در آخر زمان خروج مىكند . و كثيّر عزّه ( وفات ، 105 ه . ق . ) شاعر كيسانى در اين باره گويد ( ابن قتيبه ، عيون الاخبار ، 2 / 144 ؛ ابن عماد ، شذرات ، 1 / 89 ) :\r\n الا انّ الائمّة من قريش * ولاة الحقّ اربعة سواء \r\n علىّ و الثّلاثة من بنيه * هم الاسباط ليس بهم خفاء \r\n فسبط سبط ايمان و برّ * و سبط غيّبته كربلاء \r\n و سبط لا يذوق الموت حتّى * يقول الخيل يقدمها اللواء \r\n نراه مخيما بجبال رضوى * مقيم ، عنده عسل و ماء \r\n( 2 ) . « و اللّه لا يحبّ الدنيا احد الّا ذلّ » ( طبرى ، تاريخ ، 8 / 266 ، چاپ مصر ) .\r\n","page_name":" 116 ","page_number":120},
  {"content":"\r\n\r\nرسول او و جهاد با ظالمان و دفاع از مستضعفان و فريادرسى محرومان مىخوانيم » . پس از چند ماه ياران خود را به خروج امر كرد ، اما چون مطلب جدّى شد بيشتر كسانى كه بيعت كرده بودند پراكنده شدند ، و جز سيصد تن يا كمتر باقى نماندند . ميان ايشان و ابن عمر جنگ خونينى درگرفت . شبانگاه تيرى به پيشانى زيد خورد ، و چون آن را بيرون كشيدند درگذشت . سرش را بريدند و نزد هشام فرستادند . دستور داد سر را به دروازهء شام نصب كردند ، پس از آن ، آن را به مدينه فرستاد و جسد همچنان مصلوب ماند تا اينكه هشام فوت كرد ، آنگاه وليد دستور داد كه جنازه را پايين آوردند و سوزانيدند ! ( 122 ه . ق . ) « 1 » .\r\nبه گفتهء شهرستانى ، زيديّه معتقدند كه امام بايد از اولاد فاطمهء زهرا ( ع ) باشد . و از فرزندان او هركس عالم و زاهد و شجاع و سخىّ باشد و دعوى امامت كند امام است و اطاعت او واجب ، خواه از نسل امام حسن باشد يا حسين ، و اگر دو تن كه هر دو جامع شرايط امامت باشند ، در دو ناحيه خروج كنند ، هر دو امام واجب الطاعه هستند . پس از كشته شدن زيد بن على ، پسرش يحيى بن زيد ( وفات ، 125 ه . ق . ) به امامت برخاست ، و به خراسان رفت ، و جمعى به او گرويدند ولى عاقبت كشته شد . بدين معنى كه نصر بن سيّار ، عامل امويان در خراسان اسيرش كرد و در مرو به زندانش انداخت ، پس از آن آزادش كرد ، و او همراه ياران خود به شهادت رسيد .\r\nزيديّه به چند فرقه تقسيم مىشده‌اند ( مانند جاروديّه و خشبيّه ) و در برخى عقايد ميان ايشان اختلاف بوده است .\r\n* * * از امامان زيديّه دو تن اهمّيّت سياسى داشته‌اند و از لحاظ سياسى قابل ذكراند : يكى حسن بن زيد [ بن محمد بن اسماعيل 
  ] حسنى علوى ( وفات ، 270 ه . ق ) « 2 » معروف به « داعى\r\n\r\n\r\n","description":"","footnote":"\r\n( 1 ) . بيشتر علماى شيعه معتقدند كه قيام زيد براى امامت نبوده ، بلكه براى امر به معروف و نهى از منكر بپاخاسته بود ، و همو با امامت امام باقر ( ع ) موافقت داشته است . مجلسى در بحار الانوار ( 11 / 41 ، دار الاضواء ) آورده است كه زيد همواره مىگفته است « من اراد الجهاد فالىّ و من اراد العلم فالى ابن اخى جعفر » - آنكه مىخواهد جهاد كند نزد من آيد ، و آنكه مىخواهد علم دين بياموزد نزد پسر برادرم جعفر برود . طبيعى است كه اگر داعيهء امامت مىداشت كمال علم را از خود نفى نمىكرد . چون امام - نزد شيعه و زيديّه - بايد از پيروان خود عالم‌تر و فاضل‌تر بوده باشد .\r\n( 2 ) . وى در مدينه متولد شد و در همانجا نشأت يافت و در آمل طبرستان وفات يافت چنان كه گفتيم به سال 250 ه . ق . قصد طبرستان كرد و آمل و سارى و گرگان را گرفت و طاهريان را هزيمت داد ، و يك دولت شيعى زيدى برقرار كرد كه تا سال 345 ه . ق . دوام داشت . از كتب او الجامع فى الفقه و ، البيان و الحجّة در\r\n","page_name":" 117 ","page_number":121},
  {"content":"\r\n\r\nكبير » است كه دولت علويان طبرستان را تأسيس كرد ( حدود سال 250 ه . ق . ) ؛ و ديگرى قاسم رسّى « 1 » ( وفات 246 ه . ق . ) كه او و جانشينانش اصول عقايد مذهب زيدى را تدوين كردند ، و چنان كه پيش از اين ياد شده در اصول معتزلى است ، و نيز با تصوّف مخالفت دارد ( و از همين‌جاست كه طريقه‌هاى صوفيّه اكنون در يمن كه مهم‌ّترين مركز مذهب زيديّه است ، يكسره ممنوع است ) . اما در عبادات ، زيديان در برخى از مسائل كه مايهء تمايز شيعه و سنّى است ، روش شيعه را دارند ( مانند « حىّ على خير العمل » گفتن در اذان ، پنج بار تكبير گفتن در نماز ميّت ، نخوردن ذبيحهء غير مسلمين و غيره ) ؛ امّا زناشويى با غير زيديان و زواج متعه را جايز نمىدانند .\r\nشرايط اصلى امام در مذهب زيديّه بقرار زير است :\r\n1 ) امام بايد از خاندان پيامبر اكرم باشد ، خواه از نسل امام حسن ( ع ) باشد ، و خواه از نسل امام حسين ( ع ) و لهذا امامت ارثى نيست ، و هركس از آن خاندان كه داراى شرايط لازم باشد ، و ما قبلا ياد كرديم ، مىتواند امامت كند ؛\r\n2 ) امام بايد شخصا قادر به جنگ و دفاع باشد و به همين جهت كودك يا مهدى غايبى را به امامت نمىپذيرند ؛\r\n3 ) امام بايد در علم دين كاملا عالم باشد ، و زيديّه از اين قاعده سخت تبعيت مىكرده‌اند ، و شاهد آن كتاب‌هاى زيادى است كه امامان و دانشمندان زيدى در قرون متوالى تأليف كرده‌اند . و از اين‌روى ، نزد زيديّه ، كوشش شخصى و جهاد فردى براى رسيدن به مقام امامت واجب بوده است و از همين‌جاست كه سلسلهء پيوسته‌يى از امامان زيدى پيدا نشده است ؛ و حتى زيديّه گاه بىامام بوده‌اند ، و گاه وجود بيش از يك امام را در يك وقت پذيرفته‌اند و حتى امامى در برابر امام ديگر قيام كرده است ؛ اگر امام جديد مىتوانسته است سلف خود را از امامت براند ، خلع امام مغلوب از امامت كارى درست شمرده مىشده است ، و در غير اين صورت ، امام سابق يعنى مغلوب مىتوانسته است دوباره به امامت خود بازگردد . اگر تمام شرايط امامت در امامى جمع نباشد او را امام\r\n\r\n\r\n","description":"","footnote":"\r\nامامت بوده است ( ابن اثير ، الكامل ، 7 / 136 ) .\r\n( 1 ) . ابو محمّد قاسم بن ابراهيم بن اسماعيل حسنى علوى ( 169 - 246 ه . ق . ) معروف به « رسّى » فقيه و شاعر ، و از امامان زيديّه بود . وى شقيق يا همزاد ابن طباطبا علوى ( محمد بن ابراهيم ) بود . در جبال قدس از اطراف مدينه سكونت داشت ، و دعوت خود را پس از مرگ برادرش ( به سال 199 ه . ق . ) آشكار ساخت ، وى در « رسّ » [ شش فرسخى مدينه 
  ] درگذشت . شعر نيكو مىسرود . و مرزبانى برخى از آنها را ياد كرده است . و از آثار او الامامه و الرّدّ على ابن المقفّع و جز آنها مشهور است ( مرزبانى ، معجم الشعراء ، 335 - 337 ؛ زركلى ، اعلام ، 5 / 171 ) .\r\n","page_name":" 118 ","page_number":122},
  {"content":"\r\n\r\nكامل نمىشناسند و به همين جهت گاهى يك امام در جنگ ( « امام الحرب » يا « امام الجند » ) و امامى ديگر در فقه « امام الفقه » داشته‌اند .\r\n* * * زيديّه در دو ناحيه به قدرت سياسى رسيدند : يكى در سواحل درياى خزر ، از زمان داعى كبير تا حدود ( 520 ه . ق . ) كه در آنجا قريب ( 20 ) امام و داعى پيدا شدند كه گاه ميان آنها دوره‌هاى فترت حاصل مىشد ، و گاه همزمان با همديگر بودند و كارشان به كشمكش مىانجاميد . پس از آن زيديّهء طبرستان و گيلان در فرقهء نقطويه مستحيل شدند ؛ دوم در يمن ، كه يحيى بن حسين ( وفات 298 ه . ق . ) نوادهء قاسم رسّى ، پيشواى گروهى اندك ولى بسيار مؤمن و فداكار زيديّه در مدينه ، با جمعى از پيروان خود به عنوان جهاد به جانب جنوب جزيرة العرب به راه افتاد و بر يمن مستولى شد و حكومتى دينى در آن ناحيه تأسيس كرد . امامان زيدى يمن ، در داخل و خارج كشمكش‌ها داشتند ، و پس از استيلاى تركان عثمانى بر يمن چند بار با تركان جنگيدند . و گاه نيز مدّعيان امامت با هم در جنگ بودند .\r\nسلطنت جديد يمن را امام المتوكل يحيى تأسيس كرد ، وى به سال 1904 با تركان عثمانى جنگيد ، و در سال 1918 « صنعاء » را به طور قطعى بدست آورد « 1 » .\r\n* * * شيعيان علوى پس از فوت على و دو پسرش ، امامت زين العابدين ( ابو محمّد على بن حسين ) را پذيرفتند . و پس از مرگ او به سال 95 ه . ق . براى مقابله با زيديّه كه فرزند ديگر امام يعنى زيدين على را به امامت برگزيده بودند آنها ابو جعفر محمد بن على ( 114 - 57 ه . ق . ) ملقّب به « باقر العلوم » را به عنوان امام پنجم خود شناختند ، و پس از فوت او فرزندش ابو عبد اللّه جعفر بن محمّد الصّادق ( وفات ، 148 ه . ق . ) امام ششم شيعيان شد . پس از درگذشت امام ششم شيعيان علوى به شش فرقه تقسيم شدند ( اسماعيليّه ، ناووسيّه ، قرامطه ، افطحيّه ، سميطيّه ، و موسويّه يا كسانى كه از موسى بن جعفر ( ع ) پيروى مىكردند ) . موسويّه امامت عبد اللّه بن جعفر ملقب به « افطح » پسر امام صادق ( ع ) را انكار كردند . اين فرقه ياران نزديك امام ششم را شامل مىشدند و متكلمان بزرگى همچون ابو جعفر مؤمن الطّاق « 2 » ( كه اهل سنّت او را شيطان الطّاق ناميده‌اند ! ) ، ابان\r\n\r\n\r\n","description":"","footnote":"\r\n( 1 ) . براى آگاهى بيشتر دربارهء « زنديّه » ، بويژه فعاليت‌هاى سياسى اين طايفه -\r\n Shorter Encyclopaedia of Islam , art . , « al - Zaidiya » , 651 - 652 , luzac , 1874 . \r\n( 2 ) . ابو جعفر محمد بن على بن نعمان كوفى ، معروف به « ابو جعفر احول » و ملقب به « شيطان الطاق » -\r\n","page_name":" 119 ","page_number":123},
  {"content":"\r\n\r\nبن تغلب ، هشام بن الحكم و هشام بن سالم از ميان آنها برخاسته است . پس از رحلت امام موسى بن جعفر در ميان اماميّه اختلاف كمترى بروز كرد ، و پس از مرگ امام علىّ بن موسى الرضا ( 155 - 203 ه . ق . ) - كه شخصيّت علمى و سياسى او خود مستلزم پرداختن رساله‌يى جداگانه است - ائمّهء ديگر شيعه از دودمان حضرت فاطمه ( ع ) رهبرى شيعه را در دست گرفتند ، و فرقه‌هاى ديگر از ميان رفتند . اماميّه از اين روزگار آشكارا اظهار مىداشتند كه جهان در هيچ دوره‌يى از وجود امامى خالى نبوده است ، و اين به ارادهء خداوند منوط است كه امامى آشكار باشد يا در غيبت بسر برد و از ديدگان مردم دور بماند ، زيرا جهان هيچ وقت از « حجت » خالى نمانده است ، و « حجّت » خدا پس از فوت امام يازدهم ، فرزند اوست كه حاليّه از نظرها غايب است ، و هر زمان كه دنيا از جور و ميل و اعتساف پر شود به اراده خداوند متعال ظهور خواهد كرد و آن را از عدل و داد پر خواهد ساخت .\r\n* * *\r\n خاصّانِ حقّ هميشه بَليّت كشيده‌اند * هم بيشتر عنايت و هم بيشتر عنا \r\n« 1 »\r\n\r\n- تاريخ سياسى شيعه .\r\nمىگويند و راست مىگويند كه شيعه در تاريخ مظلوم واقع شده‌اند ، زيرا گذشته از اينكه ، بزرگ‌ترين رهبر شيعه يعنى حضرت امير مؤمنان على ( ع ) از همان حال حيات مظلوم واقع شد ، و سخنان و نسبت‌هايى به آن حضرت دادند كه هر كدام همسنگ كوهى از غصّه و درد بر دل آن بزرگوار گرانى مىكرد ، « 2 » در مورد فرزندان او نيز همين معامله\r\n\r\n\r\n","description":"","footnote":"\r\n- ( نزد اهل سنّت ) و « مؤمن الطاق » ( نزد شيعه ) ( وفات ، حدود . 16 ه . ق . ) ، فرقه‌يى به دو منسوب است موسوم به « شيطانيه » كه مقريزى ( خطط ، 2 / 348 و 353 ) آن را از فرقه‌هاى معتزله مىشمارد . گويند : معاصر امام ابو حنيفه بود ، و در محضر او با يكى از حروريّه ( خوارج ) مناظره‌يى كرد ، و ابو حنيفه او را بدين نام ناميد . از آثار او : افعل ، لا تفعل ، و الاحتجاج در امامت را ياد كرده‌اند . وى از غلاة شيعه بوده . - كشى ، معرفة اخبار الرجال ، 122 ؛ قمى ، سفينة البحار ، 1 / 333 ، 2 / 100 ؛ نوبختى ، فرق الشيعة ، 78 ؛ ابن حجر ، لسان الميزان ، 5 / 300 ؛ زركلى ، اعلام ، 6 / 271 .\r\n( 1 ) . سعدى ، كلّيّات ، 702 ، فروغى .\r\n( 2 ) . ابن ابى الحديد ، از ابو جعفر ابى زيد حسنى ، يحيى بن محمد علوى بصرى ، نقيب بصره نقل مىكند - و خود نيز با او هم آواز است كه « معلوم انّ عليا كان مستحقّا محروما ، بل هو امير المستحقّين المحرومين و سيّدهم و كبيرهم » ( شرح نهج ، 10 / 224 ) .\r\n","page_name":" 120 ","page_number":124},
  {"content":"\r\n\r\nرفت . از مأمون خليفه ( وفات ، 218 ه . ق . ) نقل كرده‌اند كه مىگفته است « خداوند فرزندان على را از تدبير دنيا محروم ساخته و به تدبير آخرت اختصاص داده است » « 1 » . و همين حرف را به صورت ديگرى برخى از ياران ساده‌دل و بىخبر ، و يا دشمنان منافق دوست‌نماى امير مؤمنان نيز به او مىگفتند ، و سياستمدارى و دهاى معاويه را به رخ او مىكشيدند ؛ تا اينكه آن حضرت فرمود : « به خدا سوگند كه معاويه داهىتر و سياستمدارتر از من نيست ، زيرا اگر حقيقت‌جويى و پرهيزگارى نبود من سائس‌ترين مرد عرب بودم . » « 2 »\r\nپس از شهادت آن حضرت ، معاويه كه معارض و مخالفى بر سر راه خود نمىديد ، براى يكسره كردن كار بنى هاشم و منع كامل از نام و ياد على ( ع ) دست به كارهايى زد كه عرصه را بر آل على و شيعيان ايشان تنگ‌تر ساخت . ابو الحسن على بن محمّد مدائنى ( 135 - 225 ه . ق ) در كتاب الاحداث نوشته :\r\n- معاويه پس از عامّ جماعت « 3 » نامه‌يى به عاملان خود نوشت ، و در آن ياد كرد كه : من از كسى كه چيزى از فضل ابو تراب و اهل بيت او روايت كند ذمّهء خود را برى مىدانم ، پس از آن خطيبان در هر آباديى و بر فراز هر منبرى به لعنت كردن على ( ع ) و دورى جستن يا براءت از اهل بيت او پرداختند ؛ و در اين زمان بيشترين بلا متوجّه كوفيان بود ، زيرا شيعيان امام در آنجا بسيار بودند ؛ و زياد بن سميه را به حكومت آنجا برگماشت و بصره را هم به حوزهء حكومت او ضميمه ساخت ، و او شيعيان را دنبال مىكرد و آنان را خوب مىشناخت ؛ زيرا در روزگار على ( ع ) با ايشان بود ؛ و او ايشان را هر جا كه مىيافت مىكشت و مىترسانيد ، و در اين راه از بريدن دست‌ها و پاها و ميل كشيدن به چشم‌ها و آويختن ايشان بر شاخه‌هاى درختان ، و يا طرد و تبعيد ايشان از عراق كوتاهى نكرد ، تا آنكه از معروفان كسى باقى نماند .\r\n- همين‌طور معاويه به عاملان خود در همهء نواحى اسلامى نوشت كه كسى از شيعيان على را اجازهء شهادت ندهند ، و خاطر نشان ساخت كه دوستداران عثمان را\r\n\r\n\r\n","description":"","footnote":"\r\n( 1 ) . ابن ابى الحديد ، شرح نهج ، 20 / 43 : « ذكر المأمون ولد علىّ ( ع ) : فقال : خصّوا بتدبير الآخرة و حرموا تدبير الدنيا » .\r\n( 2 ) . همانجا ، 1 / 28 ، محمد ابو الفضل ابراهيم : « و اللّه ليس معاوية بادهى منّى ، و لو لا الحقيقة و التّقى لكنت ادهى العرب » .\r\n( 3 ) . سال صلح امام حسن ( ع ) با معاويه ( 41 ه . ق . ) را « عامّ الجماعة » ناميده‌اند « و سمّى هذا العامّ عامّ الجماعة لاجتماع كلمة المسلمين فيه » ( يعقوبى ، تاريخ ، 2 / 191 ) .\r\n","page_name":" 121 ","page_number":125},
  {"content":"\r\n\r\nبگرديد و بيابيد و كسانى را كه از فضايل و مناقب او مىگويند بركشيد ، و ايشان را به مجالس خود راه دهيد و به خود نزديك سازيد و اكرام كنيد ، و هر يك از آنها آنچه را كه مىگويند براى من بنويسيد ، و اسم خود و پدر و عشيرهء او را نيز ياد كنيد . عاملان و كارگزاران او نيز چنين كردند ، و به سبب صلات و عطايا و نان پاره‌ها و جامه‌هاى زيادى كه معاويه براى ايشان مىفرستاد ، در فضايل و مناقب عثمان افزودند ، تا بدانجا كه حتى شخص مردود و بدنامى هم كه به ديدار عاملى از عاملان معاويه مىآمد ، دربارهء فضايل عثمان روايتى مىآورد و او آن را يادداشت مىكرد و او را به خود نزديك مىساخت ، و حال روزگارى بر اين منوال بود .\r\nپس از آن ، معاويه به عاملان خود نوشت كه سخن دربارهء عثمان و فضايل و مناقب او بسيار شده و در هر شهر و آبادى از او سخن مىگويند ؛ چون اين نامهء من به شما برسد ، مردم را براى روايت فضايل صحابه و خلفاى نخستين فرا خوانيد ، و هيچ خبرى را كه يكى از مسلمانان در مناقب ابو تراب و فضايل او روايت مىكند رها مكنيد مگر اينكه از صحابه كسى را بيابيد كه ضدّ آن روايت و راوى چيزى بگويد ؛ زيرا اين كار نزد من پسنديده است و مايهء روشنى چشم من است ، و در كوبيدن حجّت ابو تراب و شيعيان او استوارتر است ، و براى ايشان از مناقب و فضايل عثمان كوبنده‌تر است . عاملان نامه‌هاى او را بر مردم خواندند ، تا در مناقب صحابه اخبار بسيارى پديد آمد كه غالبا برساخته و دور از حقيقت بود . و مردم در اين راه كوشيدند و آنها را بر بالاى منابر ياد كردند ، و معلّمان دبستان‌ها را نيز دستور دادند كه كودكان و پسران خود را از اين روايات مقدار زيادى در آموزند ، و مانند قرآن آنها را تعليم دهند ، و حتّى از آموختن آنها به دختران و زنان و خدم و حشم خود نيز بازنايستند ، و اين كار نيز براى روزگارى ادامه داشت .\r\n- آنگاه معاويه به عاملان خود در همهء شهرها نامهء ديگرى نوشت و در آن دستور اكيد داد كه : بنگريد تا اگر كسى از دوستان على و دودمان او را يافتيد و دليلى بر محبّت او بدست آورديد نام او را از ديوان بستريد ، و روزى و عطاى او را ببريد ، و نامهء ديگرى به دنبال آن فرستاد بدين مضمون كه : اگر كسى را به دوستدارى اين قوم متّهم ساختيد او را بكوبيد ، و خانه‌اش را ويران كنيد . و اين مطلب در عراق ، بويژه كوفه ، سخت‌تر از همه جا بود ، چنان كه اگر كسى از شيعيان على به خانهء كسى كه مورد اطمينان او بود مىرفت و مىخواست راز خود را به دو بگويد ، و از خادم و چاكر صاحب خانه مىترسيد ، مطلب خود را فاش نمىساخت مگر زمانى كه از وى به سوگندان غليظ پيمان بگيرد كه راز او را\r\n\r\n","description":"","footnote":"","page_name":" 122 ","page_number":126},
  {"content":"\r\n\r\nمكتوم دارد و بر ملا نسازد . بدين ترتيب احاديث موضوع بسيارى پديد آمد ، و بهتان انتشار يافت . و در اين باب ، بويژه ، قاريان رياكار و فقيهان و قاضيان و واليان متظاهر به زهد و خشوع پيشگام بودند و احاديث بسيارى برساختند تا از اين قبل نزد بزرگان خود مكانتى بيابند ، و از اموال و عطاياى ايشان بيشتر بهره‌مند گردند ؛ و اندك اندك اين اخبار و احاديث به دست دينداران نيز رسيد ، يعنى كسانى كه دروغ و بهتان را حلال نمىشمردند و برنمىتافتند ؛ آنان نيز همين اخبار و احاديث را پذيرفتند و روايت كردند ، و اين در حالى بود كه اينان گمان مىكردند آن روايات همه حقّ است ، و اگر مىدانستند باطل و دروغ است البته آنها را روايت نمىكردند و بدانها نمىگرويدند .\r\nوضع بر همين منوال بود تا امام حسن ( ع ) درگذشت . از اين زمان بلا و فتنه افزون‌تر گشت ، و از ياران و دودمان على ( ع ) كسى نماند مگر اينكه به جان خويش بترسد ، يا رانده و آواره باشد .\r\nپس از آن ، اين وضع پس از شهادت حسين ( ع ) بدتر و شديدتر گشت . چه عبد الملك بن مروان ولايت يافت ، و بر شيعيان هرچه بيشتر سخت گرفت ، و او حجاج بن يوسف ثقفى ( وفات ، 95 ه . ق . ) را ولايت داد ، و اهل صلاح و دينداران به دو تقرّب جستند ، يعنى دينداران غافلى كه على ( ع ) را دشمن مىداشتند ، و به دوستى دشمنان ايشان مىپرداختند ، و به روايات بسيارى فضيلت و سوابق و مناقب آنان را مىستودند ، و على ( ع ) را نكوهش مىكردند ، و طعنه مىزدند . تا بدانجا كه مىگويند : شخصى - ظاهرا عبد الملك بن قريب - جدّ اصمعى در پيشگاه حجّاج ايستاده گفت : اى امير ، خانوادهء من مرا عاقّ كردند ، و مرا على نام نهادند ، و من فقير و تهيدست‌ام و به صلهء امير محتاج .\r\nحجّاج از اين سخن بخنديد و گفت : چون نيكو وسيله انگيختى ولايت فلان شهر را به تو دادم . « 1 »\r\nو ابن عرفه معروف به نفطويه ( وفات ، 323 ه . ق . ) - كه از محدّثان بزرگ و سرشناس است در تاريخ خود اين خبر را روايت كرده و گويد : غالب احاديث مربوط به فضايل صحابه در ايام بنى اميّه برساخته شد ، و اين همه براى تقرّب به امويان بود ، چه اين دودمان مىپنداشتند با اين كار بنى هاشم را خوار كرده نامشان را از يادها خواهند برد .\r\nاندك اندك كار به جايى رسيد كه ايام ياد بود مصائب اهل بيت را عيد اعلام مىكردند .\r\nهركس نام فرزندش را على مىنهاد ، و يا فضايل آن حضرت را روايت مىكرد به مرگ\r\n\r\n\r\n","description":"","footnote":"\r\n( 1 ) . ابن ابى الحديد ، شرح نهج البلاغه ، 11 / 45 - 48 .\r\n","page_name":" 123 ","page_number":127},
  {"content":"\r\n\r\nتهديد مىشد ، و شيعيان او را در رديف مجوسان ، ملاحده و قرامطه بشمار مىآوردند . « 1 »\r\nپس از استعفاى معاويهء ثانى از خلافت ، نخست عدّه‌يى از شيعيان كوفه ، از تقصيرى كه در يارى دادن به امام حسين ( ع ) كرده بودند ، تائب و پشيمان شدند ، و خود را « توّابين » نام نهادند . اين عدّه به رياست سليمان بن صرد خزاعى ( وفات ، 65 ه . ق . ) و مسيّب بن نخبهء فزارى ( وفات ، 65 ه . ق . ) در محلّى به نام « عين الورده » جمع شدند و به خونخواهى امام حسين ( ع ) برخاستند ( رمضان 64 ه . ق . ) ، اما كارى از پيش نبردند ، و به دست عبيد اللّه بن زياد منكوب و مغلوب گشتند . و ظاهرا از اين جماعت بودند گروهى از ايرانيان كوفه كه با امام حسين ( ع ) مخالفت كرده جانب عبيد اللّه زياد را گرفته بودند ، امّا اكنون از كردهء خود پشيمان شدند و قسم خوردند كه به خونخواهى شهيدان كربلا برخيزند ، و با مخالفان بنى اميّه همداستان شوند . و چون مقارن همين ايّام مختار ثقفى در كوفه خروج كرد ، بقاياى جماعت مذكور به يارى او برخاستند و قريب 000 / 20 تن از ايرانيان كوفه و بصره و الجزيره ، نيز دور او را گرفتند ، مختار هم پس از كشتن قاتلان شهيدان كربلا اموال ايشان را ميان سپاهيان ايرانى خود تقسيم كرد .\r\nبدبختانه كار مختار به علّت جاه‌طلبى و برخى عقايد و دعاوى باطل پيشرفت نكرد ، و چون بر عراق مستولى شد ، جمع كثيرى از ايرانيان را كشت و دست همگى ايشان را از كارها كوتاه كرد . مظالم بيست سالهء حجّاج و خون‌ريزيهاى قتيبه و مهلّب و اولاد او در عراق و خراسان و سيستان و جرجان و طبرستان بار ديگر ايرانيان را بفكر چاره انداخت .\r\nو اين بار در طبرستان و ما وراء النهر يعنى نقاط دور از مركز خلافت به اجتماعات سرّى بر ضدّ بنى اميّه مشغول شدند ، و مردم را نهانى به قيام بر ضدّ ايشان فراخواندند . قيام زيديّه ( - زيديّه ) يعنى پيروان زيد موقعيّت ديگرى بود كه مردم كوفه ، ايرانيان مداين ، و بصره و موصل و رى و خراسان را بر امويان بشوراند ، و آنان را به درآمدن در بيعت زيد بن على برانگيزد . اما اين بار هم نتيجه‌يى بدست نيامد ، و چنان كه گفته آمد زيد مقتول شد و زيديّه پراكنده شدند .\r\n* * *\r\n\r\n\r\n","description":"","footnote":"\r\n( 1 ) . محسن امين ، اعيان الشيعة ، 1 / 30 ، بيروت ، 1403 ه . ق ؛ محمد جواد مغنّيه ، من هو الشيعة . . . ، « مقدمه » .\r\nاين مطالب را بسنجيد با اين دو بيت از منصور فقيه شاعر تواناى متشيّع ( ابو الفتوح ، تفسير ، 8 / 32 ، شعرانى ) :\r\n بنو الاثم مجموعون من كلّ زاويه * يسبّون اولاد النّبىّ علانيه \r\n اذا قلت مولاكم علىّ تجمّعوا * علىّ و قالوا قد شتمت معاويه ! \r\n","page_name":" 124 ","page_number":128},
  {"content":"\r\n\r\nمختار ثقفى ، در آغاز قيام خود ، مردم كوفه را به امامت پسر سوم حضرت على ( ع ) يعنى محمد بن حنفيّه دعوت مىكرد ، و چون لقب مختار « كيسان » بود ، اين فرقه را - كه به خود شيعه نام داده بودند - كيسانيّه خواندند .\r\nكيسانيّه در سال 98 ه . ق . پس از فوت ابو هاشم پسر محمد بن حنفيّه با يكى از فرزندان عبّاس بن عبد المطّلب يعنى محمد بن على بن عبد اللّه بن عباس بيعت كردند ، و به نام « شيعهء آل عباس » مشهور شدند ، و در سال 101 ه . ق . كه به عقيدهء ايشان بايستى دولت بنى اميّه در اين تاريخ انقراض يابد ، محمد بن على را لقب « امام » دادند ، و او را خليفه گفتند . محمّد هم از شام محلّ اقامت خود داعيانى به خراسان و ما وراء النهر فرستاد ، و مسلمانان را با « بيان سوء سيرت » امويان به امامت خويش دعوت كرد ، و نتيجة جمع كثيرى از دهقانان و نجيب‌زادگان ايرانى خراسان به بيعت او درآمدند و چون ايشان « شعار » يعنى جامه‌هاى خود را سياه كرده بودند ، ايشان را « مسوّده » يا سياه‌جامگان مىخواندند .\r\nپس از مرگ محمّد بن على ، پسران او نقشهء پدر را تعقيب كردند بويژه ارشد ايشان كه ابراهيم امام نام داشت و رياست شيعيان پدرش با او بود بيش از همه به خراسان توجّه كرد ، و جماعتى از بزرگان ايرانى به او گرويدند ، و از جملهء اين طايفه يكى از مترجمان اردوى اموى بود موسوم به بكير بن ماهان ، كه در سال 105 ه . ق . در كوفه به بيعت عبّاسيان درآمد ، و از اين تاريخ تا سال 124 در كوفه و ولايات اطراف به دعوت مردم مشغول شد ، سپس از جانب ابراهيم امام به مرو مأموريّت يافت .\r\nابن بكير ، غلامى داشت از ايرانيان به نام ابو مسلم كه با او به مرو آمد ، و در دعوت به خلافت آل عبّاس يار و ياور مخدوم خود شد . در سال 129 ه . ق . مردم مرو بر حاكم اموى خود شوريدند . ابو مسلم كه به علّت برخاستن او از مرو و خراسان به ابو مسلم خراسانى و يا مروزى مشهور شده به دستيارى جمعى از ايرانيان در 130 ه . ق . مرو را گرفت و نصر بن سيّار حكمران خراسان از جانب مروان گريخت . شورشيان خراسانى بقيّهء سپاه نصر را در نهاوند منهزم ساختند . جماعتى از پيروان ابراهيم امام نيز در 14 محرّم 132 بر كوفه استيلا يافتند ، و بدين ترتيب بخش شرقى خلافت امويان از دست مروان بيرون رفت ، و شيعيان آل عباس بر اين نواحى چيره گشتند . مروان تنها كارى كه كرد اين بود ابراهيم امام را دستگير ساخته در شام مقارن تاريخى كه پيروان او ( - ابراهيم ) كوفه را مسخّر كرده بودند به قتل برساند .\r\n\r\n","description":"","footnote":"","page_name":" 125 ","page_number":129},
  {"content":"\r\n\r\n* * * پس از آنكه مروان ، ابراهيم امام در شام دستگير كرد ، بستگان ابراهيم به اشارت او راه كوفه در پيش گرفتند ، و از جملهء همين بستگان دو برادر او ابو العباس عبد اللّه سفّاح ، و ابو جعفر منصور بودند كه با خانواده‌هاى خود به كوفه آمدند و ابتدا در آنجا پنهان مىزيستند . پس از آنكه كوفه به دست شيعيان آل عباس مفتوح شد و خبر قتل ابراهيم رسيد ، مردم كوفه در ربيع الاول 132 ه . ق . عبد اللّه سفّاح را به خلافت برداشتند . و خليفهء نخستين خاندان عبّاسى ، بىدرنگ بر عراق مسلّط شد ، و مردم اين نواحى مخصوصا ايرانيان عراق و الجزيره على رغم امويان خلافت جديد را به شادى پذيره شدند .\r\nمروان براى جلوگيرى از لشكريان ابو العباس لشكر عظيمى ( حدود 000 / 120 تن ) فراهم آورده ، به طرف وادى علياى نهر زاب كبير پيش آمد ، و دو گروه با هم نه روز تمام جنگيدند . سردارى سپاه عبّاسيان با عبد اللّه بن على عمّ سفّاح بود . در اين جنگ بويژه در نتيجهء رشادت خراسانيان ، مروانيان شكست سختى خوردند ، و مروان به دمشق گريخت و در آنجا در كنيسه‌يى به دست يكى از هواداران بنى عبّاس افتاد ، و او آخرين خليفهء اموى را بقتل رسانيده سرش را به كوفه پيش ابو العبّاس سفّاح فرستاد ( ذو الحجّهء 132 ه . ق . ) .\r\n* * * از جملهء ايرانيانى كه پيش از انقراض سلسلهء اموى بيعت عبّاسيان را پذيرفته و هستى خود را وقف اين دعوت كرده بودند ، مردى بود از محتشمان همدان به نام ابو سلمه ، كه سمت دامادى بكير بن ماهان مخدوم ابو مسلم خراسانى را داشت و در كوفه مىزيست .\r\nسفّاح زمانى كه به كوفه وارد شد ، در خانهء ابو سلمه فرود آمد ، و چون به خلافت رسيد ابو سلمه را با لقب « وزير آل محمّد » به وزارت خود برگزيد . بدين ترتيب ابو سلمه نخستين كسى است كه در دولت عبّاسى به مقام وزارت رسيده است . پس از استوار شدن كار سفّاح و قتل عامّ امويان ، وى حاكمان بلاد اسلامى را همه عوض كرد ، و حكومت آنها را به عموها و سرداران خود واگذاشت . از آن جمله حكومت شام را به عبد اللّه بن عبّاس ، و الجزيره و آذربايجان و ارمنستان را به ابو جعفر منصور برادر خود و خراسان و جبال را به ابو مسلم خراسانى داد .\r\nپايتخت سفّاح ، شهر انبار بود از بلاد قديم ايران در غرب فرات ، كه خليفه آن را تعمير و بزرگ كرد ، و پس از چهار سال خلافت در اين شهر به مرض آبله در گذشت .\r\n* * *\r\n\r\n","description":"","footnote":"","page_name":" 126 ","page_number":130},
  {"content":"\r\n\r\nابو سلمه و ابو مسلم كه على رغم امويان ، به عبّاسيان گرويده بودند ، اندكى پس از استقرار عبّاسيان از ايشان روى گردان شدند و در صدد برآمدند كه يكى از بزرگان آل على از جمله امام جعفر صادق ( ع ) را به خلافت دعوت كنند . امام زير بار اين تكليف نرفت ، و بزرگان ديگر خاندان خود را نيز از پذيرفتن اين تكليف منع كرد . شهرستانى مىنويسد : ابو مسلم « صاحب الدعوه » در آغاز به مذهب كيسانيّه مىرفت ، و از داعيان كيسانى علومى را كه بدان اختصاص دارند فرا گرفت ، و چنان فهميد كه اين علوم نزد امامانى است كه كيسانيّه بدانها مىخوانند . بنابراين مستقرّ اين علوم را مىجست . به همين دليل نزد امام صادق ( ع ) كس فرستاد و گفت كه : كلمهء حقّ را ظاهر كرده‌ام و مردم را از دوستى امويان به دوستى علويان فرا مىخوانم ، اگر در اين رغبت نمايى ، از تو بهتر كسى نيست . ولى امام در پاسخ او نوشت كه « نه تو از ياران منى ، و نه روزگار روزگار من است « 1 » » . بدين ترتيب نقشهء ابو سلمه و ابو مسلم علنى و معلوم سفّاح شد . اما به علت اينكه از قدرت ابو مسلم وحشت داشت و از دسترسى به وى نااميد بود ، نمىتوانست دشمنى خود را نسبت به سردار سپاه خراسان آشكار سازد . ولى به ابو سلمه دسترسى داشت ، لذا او را محبوس كرد و پس از آن كشت ، و خالد برمكى را كه از سپاه خراسانى ابو مسلم بود ، به جاى او به وزيرى برگزيد .\r\nاز آنچه گفتيم وضع آل على و شيعيان او در روزگار امويان و مروانيان روشن مىشود .\r\nاما در روزگار عباسيان نيز وضع از اين بهتر نبود . ابن نديم مىگويد : ابو بكر محمد بن يحيى صولى ( وفات ، 330 ه . ق . ) خبرى از حضرت على ( ع ) نقل كرده بود . مردم او را طلبيدند تا بكشند ، و او از ترس روزگارى نسبة دراز مختفى گشت « 2 » براى همين بود كه دعبل بن على خزاعى ( حيات 148 - 246 ه . ق . ) كه 98 سال عمر كرده بود ، خلفاى عباسى را از هارون الرشيد تا متوكّل ، همه ، هجو مىكرد - ( و مأمون به دلايل سياسى او را تحمل مىكرده است ) .\r\nوى در اشعار خود مظالم عبّاسيان را نسبت به آل على ياد مىكرد . مثلا جايى مظالم بنى اميّه را با عباسيان سنجيده و از آن اميّة را ده يك مظالم بنى عباس شمرده :\r\n\r\n\r\n","description":"","footnote":"\r\n( 1 ) . الملل و النحل ، 154 ، قاهره ، 1969 ، محمّد سيد كيلانى « فكتب اليه الصادق - رضى اللّه عنه - ما انت من رجالى ، و لا الزمان زمانى » . و در جواب كسانى كه دربارهء استنكاف آن حضرت از قبول دعوت پرسيدند گفت « انّا لا نخوض فى الامر حتّى يتلاعب به هذا و اولاده ، و اشار الى المنصور » ما در كارى وارد نمىشويم كه اين مرد و فرزندان او آن را بازيچه سازند . و اشارت او به منصور بوده است .\r\n( 2 ) . الفهرست ، 248 .\r\n","page_name":" 127 ","page_number":131},
  {"content":"\r\n\r\n تا للّه ما فعلت اميّة لم تكن * معشار ما فعلت بنو العبّاس ، \r\nو در جاى ديگر گفته است ( چون خبر فوت حضرت رضا ( ع ) را در قم به وى دادند ) :\r\n ارى اميّة معذورين ان قتلوا * و لا ارى لبنى العبّاس من عذر . \r\nو قصيدهء او در مدح حضرت رضا كه به جهت آن از امام هزار يا ده هزار دينار و جبّه گرفت ، معروف است . و همواره مىگفت :\r\n« لى خمسون سنة احمل خشبتى على كتفى ادور على من يصلبنى عليها فما اجد من يفعل ذلك » اكنون پنجاه سال دارم و چوبهء دار خود را همواره به دوش خود مىكشم و كسى را مىگردم تا مرا بدان بياويزد ولى نمىيابم ( ابن عماد ، شذرات ، 2 / 11 - 112 ؛ خوانسارى ، روضات ، 275 - 280 ؛ كاشف العظاء ، اصل الشيعة و اصولها ، 124 ؛ ياقوت ، ارشاد ، 11 / 99 - 112 ، دار المأمون ) . اين وقايع ، كه نمونه‌هاى بسيار اندكى از آنها ياد شد ، كم كم شيعيان را به اختفاء كشانيد . و مىتوان گفت كه با غيبت امام دوازدهم ( ع ) به سال 265 ه .\r\nق . دورهء اختفاى شيعه نيز آغاز گرديد . و اين چند دليل عمدهء ديگر نيز داشت :\r\n1 . مأمون ( وفات ، 218 ه . ق . ) و معتصم ( وفات ، 228 ه . ق . ) و واثق ( وفات ، 232 ه . ق . ) هر سه مذهب اعتزال داشتند ، و در زمان آنها نيز هر چند با شيعيان رفتارى دوستانه نمىشد - چنان كه اشاره شد - ، ولى باز به سبب فضاى باز سياسى و آزادى نسبى مناظرات دينى ، شيعيان كم و بيش مىتوانستند اظهار وجود بكنند ، و عقيدهء خود را آشكار سازند . اما وقتى كه متوكل عبّاسى ( وفات ، 247 ه . ق . ) به خلافت رسيد ، و از معتزله روى گردانيد و احمد حنبل مروزى ( 164 - 241 ه . ق . ) را بركشيد و از ائمّهء سنّى حمايت كرد ، و بحث و مناظره را ، بويژه ، دربارهء خلق قرآن و قضاء و قدر و رؤيت خدا و جز آنها ممنوع ساخت و خواندن كتب معتزله و فلاسفه را تحريم كرد ، روزگار شيعيان تارتر شد . وى با خراب كردن مشهد حسين على ( ع ) و آب بستن و گندم كاشتن بر آن عداوت خود را با تشيع و شيعيان آشكار كرد .\r\n« متوكّل با اهل شيعه تعصّب داشتى . در سنهء ثلاث و ستّين و مائتين « 1 » گور حسين بن على المرتضى را - سبط رسول اللّه - خراب كرد ، چنان كه زمين را شخم كردند ، و مردم را از زيارت كردن و مجاور شدن منع نمود و آب در صحرا افكند تا گور بكلّى باطل گردد .\r\n\r\n\r\n","description":"","footnote":"\r\n( 1 ) . اين تاريخ يعنى 263 غلط است ، زيرا چنان كه ياد كرديم متوكّل به سال 247 فوت كرد ( در حقيقت به دست درباريان ناراضى و از جمله پسرش المنتصر كشته شد ) ، بنابراين وقوع اين حادثه چنان كه ابن اثير و ديگران گفته‌اند ، به سال 236 ه . ق . بوده است .\r\n","page_name":" 128 ","page_number":132},
  {"content":"\r\n\r\nچندان‌كه گور بود « 1 » آب حيرت آورد و به آنجا نرسيد ، بدين سبب آن را مشهد حائرى خوانند » « 2 » .\r\nابن اثير مىنويسد : يكى از نديمان او ، كه عباده مخنّث نام داشت ، بالشى از زير لباس خود روى شكم مىبست ، و سر خود را كه برهنه بود طاس مىكرد ، و از دور مىآمد و در پيشگاه متوكّل مىرقصيد ، و حاضران همراه او آوازخوانان مىگفتند « قد اقبل الاصلع البطين امير المؤمنين و خليفة المسلمين » و او مىخنديد و شراب مىخورد . پسر متوكّل منتصر نام داشت ، و متوكل با آنكه او را ولى عهد خود كرده بود « اما با او استخفاف كردى و مسخرگان بر او گماشتى ؛ چنان كه روزى به مادرش دشنام دادند ، و برادران كوچك را بر او تفضيل نهادى . روزى شخصى او را منتصر خواند . متوكّل گفت : او را منتصر مخوان منتظر بخوان كه منتظر مرگ من است . » بدين سبب ، منتصر كينهء پدر را در دل گرفته بود .\r\nچون عباده در حضور متوكّل اين كار را تكرار كرد منتصر پدرش بدين حركت سرزنش كرد ، و عباده را منع و تهديد نمود و گفت : اى خليفه ! آيا اين مرد پسر عمّ و شيخ اهل بيت تو و مايهء فخر تو را مسخره نمىكند ؟ اگر تو مىخواهى چيزى دربارهء او بگو ، اما بدين سگ‌ها اجازهء گستاخى و فضولى مده . اما متوكّل پس از اين اعتراض درست و خردمندانه ، دستور داد تا آوازه‌خوانان دسته جمعى اين بيت را بخوانند كه :\r\n غار الفتى لابن عمّه * رأس الفتى فى حر امّه \r\n« 3 » قرآن درست مىگويد كه  يُخْرِجُ الْحَيَّ مِنَ الْمَيِّتِ  ( انعام ، 6 / آيهء 95 ) خدا زنده را از مرده پديد مىآورد . چه ابن اثير مىنويسد : منتصر هميشه مىگفت : به خدا سوگند كه خداوند باطل عزيز نمىشود هر چند ماه در پيشانى او بدرخشد ، و اهل حقّ خوار نمىشود هر چند روزگارى گرفتار سختى گردد و درها به رويش بسته شده باشد . « 4 » خلاصه متوكّل مذهب سنّت را مذهب رسمى دربار خلافت كرد ، و به رواج دادن آن در ميانه مسلمانان كوشيد ، و از همين‌جاست كه در كتب تاريخ و عقايد اهل سنّت با آنكه از عيّاشىها و بد رسمىهاى او نيز ذكرى مىكنند اما او را بسيار ستايش مىكنند ، و منتصر\r\n\r\n\r\n","description":"","footnote":"\r\n( 1 ) . چندان‌كه گور بود - به محض اينكه به گور رسيد ( يعنى آب ) .\r\n( 2 ) . حمد اللّه مستوفى ، تاريخ گزيده ، 322 ، چاپ دكتر نوايى . نيز ، - ابن اثير ، الكامل ، 7 / 55 ، تورنبرگ .\r\n( 3 ) . الكامل ، 7 / 55 .\r\n( 4 ) . همانجا ، 7 / 56 « و اللّه ما عزّ ذو باطل و لو طلع القمر من جبينه و لا ذلّ ذو حقّ و لو اصفق العالم عليه » ( اى : اغلق و ضرب عليه ) .\r\n","page_name":" 129 ","page_number":133},
  {"content":"\r\n\r\nرا كه پدرش را كشت به شيرويه مانند مىسازند كه خسرو پرويز را كشت . « 1 » و گويند دليل اينكه خلافت او دوامى نياورد يكى پدركشى و ديگرى منع از رواج گرفتن مذهب اهل سنّت بوده است . امّا اين شيوهء متوكّل همچنان برقرار ماند و تا زوال ملك مستعصم ( وفات ، 656 ه . ق . ) و انقراض دولت آل عبّاس همچنان ادامه داشت .\r\n2 . سلطان محمود غزنوى ( وفات ، 421 ه . ق . ) كه مذهب سنّى داشت و از خليفه خلعت سلطانى و لقب يمين الدوله و امين الملّه گرفت ، « 2 » و براى خوش خدمتى نسبت به خليفه « انگشت گرد جهان كرده بود و قرمطى مىجست » ( - رافضى و شيعى ) ، شيعيان را تقريبا قتل عامّ كرد ، و به نام « رافضى » و « قرمطى » در تشييد مبانى تسنّن بسيارى را بىگناه كشت ، و بسيار كوشيد و مذهب سنّت را در ايران و هند و آسياى صغير ترويج كرد .\r\n3 . سلجوقيان و خوارزمشاهيان نيز به همين شيوه رفتار كردند ، و همهء آنها در حقيقت حاميان متعصّب مذهب تسنّن بودند .\r\n4 . در مغرب آفريقا بويژه مراكش محمد بن تومرث ( وفات ، 524 ه . ق . ) پايه‌گذار دولت موحّدون ، كه از شاگردان امام محمّد غزّالى ( وفات ، 505 ه . ق . ) بود ، مذهب تسنّن را رسميّت داد .\r\n5 . صلاح الدين أيّوبى ( وفات ، 589 ه . ق . ) سلطان مقتدر سنّى مذهب بساط فرهنگ و قدرت شيعى فاطميان را از مصر و شام برچيد ، و به دستيارى وزير خود قاضى فاضل ( وفات ، 596 ه . ق . ) قوانين كشورى و محاكم شرعى را از تشيّع به تسنّن تبديل كرد ، و مذهب تسنّن را مذهب رسمى ساخت و فرمان به محو بدعت داد ، و تدريس فقه شافعى و مالكى را در الازهر قاهره به جاى فقه شيعى اجبارى ساخت .\r\n6 . مغولان نيز هر چند در مسائل دينى چندان تعصب نشان نمىدادند ، اما كم و بيش و به تدريج زير نفوذ مذهب تسنّن قرار گرفتند . و تنها در زمان اولجايتو ( 703 - 716 ه . ق . ) معروف به سلطان محمد خدابنده ، براى مدتى مذهب تشيّع ظاهر گرديد ، و در اين راه مساعى آية اللّه علّامهء حلّى ( وفات ، 726 ه . ق . ) تأثير بسزايى داشته است . و براى اينكه مطلب اندكى روشن‌تر شود ، در اينجا مختصر شرحى مىآوريم :\r\n\r\n\r\n","description":"","footnote":"\r\n( 1 ) . ابن عماد ، شذرات ، 2 / 114 « و كان الناس على لسان واحد يقولون : و اللّه لا عاش المنتصر الا ستّة اشهر كما عاش شيرويه بن كسرى حيث قتل اباه ، فكان الامر كذلك . »\r\n( 2 ) . همانجا ، 3 / 220 « . . . و سيّر له الامام القادر باللّه خلعة السلطنة و لقّبه بيمين الدّولة و امين الملّة . . . » .\r\n","page_name":" 130 ","page_number":134},
  {"content":"\r\n\r\n\r\nاولجايتو و مذهب شيعه\r\nمادر اولجايتو كه از قبيلهء عيسوى كرائيت « 1 » » بود فرزند خود را در ابتدا به اسم نيكلا مطابق مراسم آيين مسيح تعميد داد و اولجايتو در اين كيش سر مىكرد تا مادرش مرد ، و زوجه‌يى مسلمان اختيار كرد . اين زن اولجايتو را به اختيار دين اسلام تشويق كرد و خدابنده بر اثر نفوذ علماى حنفى خراسان ، شعبهء حنفى از مذاهب اربعهء تسنّن را پذيرفت و رسما مسلمان شد و نام خليفهء اول را بر مسكوكات نقش كرد و به تشويق علماى اين شعبه پرداخت . علاقهء اولجايتو به مذهب حنفى به تدريج علماى اين مذهب را در اظهار تعصب و بدگويى به مذاهب ديگر اسلام و آزار پيروان آنها جسورتر ساخت ، در صورتى كه خود اولجايتو مردى متعصب نبود و به همين جهت به تشويق خواجه رشيد الدين فضل اللّه كه از مذهب شافعى پيروى داشت نظام الدين عبد الملك شافعى مراغى را به سمت قاضى القضاتى همهء ايران منصوب كرد و عموم پيروان مذاهب ديگر را تحت امر او قرار داد .\r\nخواجه نظام الدين شافعى پس از انتخاب به منصب جليل فوق به نقض عقايد مذاهب ديگر و ردّ عقايد مذهبى ايشان مشغول شد و بازار مناظرات بلكه مخاصمات و مفاحشات مذهبى رواج گرفت . مخصوصا وقتى كه در سال 707 قبل از لشكركشى به گيلان پسر صدر جهان بخارايى حنفى به اردوى اولجايتو آمد و به تعصب تمام با قاضى القضاة شافعى به جدال پرداخت . شدت اين مخاصمه بيشتر شد و كار به رسوايى و توهين به دين اسلام كشيد ، چه هر كدام از دو فرقهء شافعى و حنفى به ذكر قبايح دينى و عقايد و اصول فرقهء ديگر پرداختند و براى مجاب ساختن خصم از بيان فضايح مذهبى يكديگر كه همهء آنها نيز به اسم اسلام معمول بود خوددارى نكردند ، و اين مباحثه باعث انضجار و ملالت خاطر بزرگان مغول گرديد و اولجايتو از سر غصب از مجلس بحث قاضى القضاة و پسر صدر جهان برخاست و امراى مغول متحير ماندند . عاقبت قتلغشاه به ايشان خطاب كرده گفت كه « اين چه خبطى بود كه ما در ترك دين اجدادى و ياساى چنگيزى و قبول آيين عرب كرديم و به مذهبى سر فرود آورديم كه تا اين حدّ ميان علماى آن اختلاف موجود است و بزرگان آن از مبادرت به هيچ زشتى و رسوايى خوددارى ندارند ؛ بهتر آن است كه به آيين اسلاف خود برگرديم و ياساى چنگيزى را احيا كنيم . » اين خبر به تدريج در ميان اردو انتشار يافت و نفرت مغول از اسلام و پيشوايان دينى آن\r\n\r\n\r\n","description":"","footnote":"\r\n( 1 ) -  Karites . \r\n","page_name":" 131 ","page_number":135},
  {"content":"\r\n\r\nروى به افزايش گذاشت ، به نحوى كه هر جا يكى از دستاربندان را مىديدند او را مورد استهزاء و طعنه قرار مىدادند و از عقد ازدواج مطابق شريعت اسلام سر مىپيچيدند « 1 » .\r\nاتفاقا در همين ايام موقعى كه اولجايتو از ارّان به آذربايجان برمىگشت در رسيدن به قريهء گلستان و اقامت در عمارتى ييلاقى كه از ابنيهء غازانى بود طوفانى شديد ظاهر شد و چند نفر از همراهان اولجايتو به صاعقه هلاك شدند و اولجايتو وحشت‌زده راه سلطانيه را پيش گرفت . جماعتى از مغول گفتند كه سلطان بايد بر حسب آداب مغول بر آتش بگذرد تا دوچار عاقبتى وخيم نگردد . اولجايتو رضا داد و جمعى از بخشيان « 2 » را براى اجراى مراسم اين كار حاضر كردند .\r\nايشان گفتند كه نزول اين بلا بر اثر شومى مسلمانان و آيين ايشان است و اگر سلطان به ترك آن مذهب بگويد اين نحوست به ميمنت مبدل شود . اولجايتو مدت سه ماه در حال ترديد و بىتصميمى بود و نمىتوانست رأى قطعى اختيار كند چه مدتى از عمر خود را با اخلاص به اجراى آداب و احكام اسلامى گذرانده بود و نمىتوانست بر خلاف ميل درونى ، و وصيّت برادر يك‌باره از آن منحرف شود . يكى از امراى او كه « طرمطاز » نام داشت به سلطان گفت كه غازان خان كه اعقل و اكمل مردم عصر خود محسوب مىشد اختيار مذهب تشيّع كرده بود ، بهتر است كه جانشين او نيز به همين طريق رود و با اختيار آن از شرّ اعتقادات قبيحهء مذاهب تسنن رهايى يابد . اولجايتو كه بر اثر تلقينات اهل تسنّن از مذهب شيعه و يا به اصطلاح مخالفان از مذهب « رفض » كمال وحشت را داشت بر طرمطاز بانگ زد و گفت « اى بدبخت ، مىخواهى مرا رافضى سازى ؟ » طرمطاز كه مردى زيرك و فصيح بود به انواع سخنان آراسته ، مذهب تشيّع را در چشم اولجايتو به نيكوترين وجهى جلوه داد و فضايح مذاهب ديگر را بازنمود . از آن جمله گفت كه « مذهب شيعه آن است كه سلطنت را منحصرا حق اولاد چنگيز خان مىداند در صورتى كه به موجب عقايد اهل تسنّن هركس حتى سرداران و رعاياى چنگيز نيز مىتوانند به اين مقام بلند ارتقا يابند . » اين بيانات دل اولجايتو را به طرف اهل تشيع متوجه ساخت و اتّفاقا در همان اوقات هم جمعى از سادات و علويان به اردو آمدند و در حضور سلطان به ذكر عقايد و اصول اهل سنت و جماعت پرداختند ، ولى قاضى القضاة كه مردى فاضل و اهل محاوره و بلاغت بود و در علم كلام متبحّر بود ، آن جماعت را با مهارت تمام مجاب كرد و در نظر سلطان مقالات ايشان را آلوده به غرض نشان داد و آن جماعت كه تاب مقاومت نداشتند\r\n\r\n\r\n","description":"","footnote":"\r\n( 1 ) . آشتيانى ، اقبال ، تاريخ مغول ، 418 - 421 .\r\n( 2 ) . بخشيان - دانشمندان دينى مغول را مىگفته‌اند .\r\n","page_name":" 132 ","page_number":136},
  {"content":"\r\n\r\nماليده از ميدان مباحثهء قاضى القضاة رو گردانيدند .\r\nدر سال 709 قاضى نظام الدين مراغه‌اى براى ترتيب امر اوقاف آذربايجان به آن صوب عزيمت كرد و از مصاحبت اردو بازماند . طرفداران شيعه وقت را غنيمت دانستند و سلطان را بيش از پيش به حمايت از اين مذهب ترغيب كردند و چون در اين ايام اولجايتو به عراق عرب رفت و به زيارت مشهد نجف اشرف مشرف گرديد و در آنجا خوابى ديد كه دالّ بر تشويق به تقويت اسلام بود ، امراى شيعى مذهب او آن خواب را چنين تعبير كردند كه سلطان بايد مذهب تشيّع اختيار كند . اولجايتو قبول اين مذهب كرد و به تبع او ساير امرا و بزرگان نيز شيعه شدند مگر امير چوپان وايسنى قتلغ كه دست از تعصب سابق برنداشتند و همچنان سنى ماندند و هر قدر سادات و ائمهء شيعى خواستند مذهب ايشان را برگردانند ممكن نشد . « 1 »\r\nاولجايتو در سال 709 ه . ق . امر داد كه نام خلفاى ثلاثه را از خطبه و سكه بيندازند و نام حضرت امير المؤمنين على ( ع ) و امام دوم و سوم شيعيان را در خطبه بياورند و در سكه فقط بر نام حضرت على بن ابى طالب اقتصار كنند و مردم ايران نيز به مذهب شيعه درآيند .\r\nاولجايتو براى اشاعهء عقايد شيعه امر داد كه پيشوايان اين مذهب را از اطراف جلب كنند و مدارس مخصوص براى تعليم اصول و عقايد فرقهء شيعه ترتيب دهند ، چنان كه در جنب گنبد سلطانيه مدرسه‌يى درست كرد كه شصت نفر معلم و مدرّس در آنجا به اين كار اشتغال داشتند و دويست نفر شاگرد در آنجا به آموختن عقايد مذهب شيعه سر مىكردند و مدرسه‌يى ديگر در اردو به نام « مدرسهء سيّاره » از خيمه و كرباس ترتيب دادند و آن را دائما با اردو مىگردانيدند و جماعتى از بزرگان علماى دينى با آن حركت مىكردند و طالبان علم را درس مىدادند . « 2 »\r\nاقبال و توجه اولجايتو به مذهب شيعه از هر طرف علماى اين مذهب را بر آن داشت كه به اردو بيايند و بيشتر از پيشتر سلطان را به سمت مذهب تشيع مايل كنند و بكوشند تا با ادلهء كلامى و شواهد ديگر ايمان او را محكم سازند و راه نفوذ ائمهء اهل سنت را سدّ كنند . از آن جمله علّامه جمال الدّين حسن بن مطهّر حلّى ( 648 - 726 ه . ق . ) و پسرش فخر المحققين فخر الدّين محمّد ( 682 - 771 ه . ق . ) كه هر دو از علماى معروف شيعه‌اند با جمعى ديگر از پيشوايان عالم اين مذهب به خدمت اولجايتو به سلطانيه شتافتند و\r\n\r\n\r\n","description":"","footnote":"\r\n( 1 ) . همانجا ، 421 - 422 .\r\n( 2 ) .\r\n Encyclopaedia of Islam , 3 / 319 - 20 , art , « al - Hilli » New Edition . \r\n","page_name":" 133 ","page_number":137},
  {"content":"\r\n\r\nعلّامهء حلّى كه از مشهورترين مصنّفان فرقهء اماميّهء اثناعشريه و از علماى معقول و منقول و از شاگردان خواجه نصير الدين طوسى است ، به رسم تحفه ، دو كتاب در اصول عقايد شيعه تأليف كرده به پيشگاه اولجايتو آورد يكى كتاب نهج الحقّ و كشف الصّدق در كلام ديگرى منهاج الكرامة فى باب الامامة . اولجايتو علامهء حلى و پسرش را محترم داشت و ايشان مقيم اردو شدند « 1 » و بين علامهء حلّى و قاضى القضاة نظام الدين مراغه‌يى مناظرات بسيار در اثبات حقانيت مذهب شيعه يا تسنن واقع شد و چون اين دو تن هر دو از بزرگان علماى معقول بودند هيچ‌وقت كار مناظرهء ايشان به تعصّب و زشتى نمىكشيد و از حدّ جدال علمى تجاوز نمىكرد و قدم اولجايتو به تدريج بر اثر مصاحبت علامهء حلى و نقيب مشهد طوس و ساير علماى شيعه در قبول اين مذهب راسخ‌تر شد و هر قدر اهل تسنن بعدها سعى كردند كه او را از اين راه برگردانند و نفوذ شيعيان را كم كنند قادر نيامدند ، بلكه بر خلاف ، مذهب شيعه رونق بسيار يافت و جماعتى از علماى اين مذهب كه در بحرين و عراق عرب متوارى بودند به تدريج از خود جنبشى بروز دادند و كتب بسيار در رد عقايد مخالفان و اقامهء مراسم تشيع تأليف كردند ، و زمينه‌يى قوى براى دوره‌هاى بعد تهيه ديدند و در اين كار دخالت علّامهء حلّى از همه بيشتر است .\r\n« پادشاه عراق يعنى سلطان محمد خدابنده را در حال كفر فقيهى از فقهاى شيعيان امامى به نام جلال الدين بن مطهر ( همان علامهء حلى ) مصاحب بود و چون سلطان اسلام آورد و به تبع او قومى بسيار از تاتار به شرف اسلام درآمدند اين فقيه ، مذهب شيعه را در پيش چشم او آراست و آن را به مذاهب ديگر برترى داد و احوال صحابه و خلافت را بر او تقرير كرد و گفت كه ابو بكر و عمر دو وزير پيغمبر اسلام و حضرت على بن ابى طالب داماد و وارث خلافت آن حضرت بوده‌اند و براى نمونه سلطنت ارثى خدابنده را مثال آورد و گفت كه سلطان با وجود آنكه در به دو حال به كفر سر مىكرده و به قواعد دينى\r\n\r\n\r\n","description":"","footnote":"\r\n( 1 ) . نوشته‌اند كه يكى از علل عمدهء گرايش اولجايتو به تشيّع و احترام خاص به علّامه اين بوده است كه :\r\nشبى سلطان زن محبوب خود را - ظاهرا در حال مستى - طلاق داد ، ولى روز بعد از آن كار پشيمان شد . در اين زمان ( سال 707 ه . ق . ) علّامه فتوايى صادر كرد و آن طلاق را باطل دانست . علّت بطلان طلاق يك طلاق بودن ( سه تطليق ) در يك مجلس بوده ، چه به عقيدهء شيعه سه طلاق در يك مجلس ، يك طلاق محسوب مىشود و براى طلاق قطعى سه طلاق ( يا نه تطليقه ) لازم است ، و دليل آن اين است كه شيخ مفيد در المقنعه ( 526 ، قم ، 1410 ه . ق . ) و علّامه مجلسى از امام حسين ( ع ) روايت كرده‌اند كه « ايّاكم و المطلّقات ثلاثا فى مجلس فانّهنّ ذوات ازواج » ( بحار الانوار ، 101 / 5 ، دار الاضواء بيروت ) يعنى از ازدواج با زنان مطلّقه سه بار در يك مجلس دورى جوييد زيرا ايشان هنوز شوهر دارند ؛ يك علّت بطلان نيز نبودن آن در حضور دو شاهد عادل بود كه شرط صحّت طلاق در فقه شيعه است .\r\n","page_name":" 134 ","page_number":138},
  {"content":"\r\n\r\nآگاهى نداشته باز به حقّ و ارث اجداد خود گرديده است . اين بيانات سلطان را به قبول تشيع مايل كرد و در اين خصوص به عراقين و فارس و آذربايجان و اصفهان و كرمان و خراسان مراسلات فرستاد و مأمورانى روانه نمود و اول شهرهايى كه فرستادگان سلطان به آنجا رسيدند بغداد و شيراز و اصفهان بود .\r\nدر بغداد مردم محلّهء باب الازج كه از اهل سنت و اكثر ايشان پيرو مذهب امام احمد بن حنبل‌اند از پذيرفتن اوامر خدابنده امتناع كردند و روز جمعه با اسلحه در مسجد جامع گرد آمدند و چون خطيب بر منبر بالا رفت ايشان كه قريب 12 هزار نفر مسلح بودند و حمايت بغداد را در عهده مىداشتند پيش خطيب قسم ياد كردند كه اگر در خطبهء معمولى تغييرى دهد و به نقصان و افزايش مبادرت ورزد او و فرستادهء سلطان را بكشند ، چه سلطان امر كرده بود كه اسامى خلفا و ساير صحابه را از خطبه بيندازند و جز اسم امير المؤمنين على بن ابى طالب و صحابه‌يى كه از آن حضرت تبعيت كرده‌اند مثل تمّار « 1 » نام ديگرى را بر زبان نياورند . خطيب از ترس جان خطبه را به رسم معمول خواند و مردم شيراز و اصفهان نيز چنين كردند و فرستادگان سلطان صورت واقعه را در مراجعت به اطلاع او رساندند . خدابنده امر داد كه قضاة بغداد و شيراز و اصفهان را به حضور او بياورند و مأموران نيز چنان كردند و آن سه را كه يكى از ايشان قاضى مجد الدين قاضى شيراز بود به قراباغ [ يعنى اران 
  ] به خدمت سلطان بردند و خدابنده گفت كه قضاة را پيش سگان درندهء درشت پيكر بيندازند و اين سگان كه آنها را براى اين كار آماده داشتند در زنجير بودند و هرگاه كه مىخواستند تنى چند از مردم را پيش آنها بيندازند ايشان را آزاد در گودالى وسيع مىافكندند و سگان را بر ايشان مسلط مىكردند . محكومان بيچاره از مقابل حيوانات درنده مىگريختند ولى چون مفرّى نداشتند بالاخره طعمهء درندگان مىشدند . قاضى مجد الدين را پيش سگان انداختند ولى آن حيوانات بر خلاف معتاد بر قاضى حمله نبردند بلكه دم خود را در پاى او ماليدند و از هجوم به او خوددارى كردند .\r\nچون خبر به خدابنده رسيد شتابان پيش قاضى آمد و خود را در پاى او انداخت و بر آن بوسه داد و لباس خود را بيرون كرد ، بر قاضى پوشاند و رسم مغول بود كه اگر سلطان جامهء خاص خود را به كسى مىبخشيد مردم آن را عظيم‌ترين تشريفات مىشمردند و آن را به عنوان افتخار خانوادگى به ارث در خاندان حفظ مىكردند ، و در ميان جامه‌هاى\r\n\r\n\r\n","description":"","footnote":"\r\n( 1 ) . ابو سالم ميثم تمّار اسدى ( وفات ، 60 ه . ق . ) از صحابهء خاصّ حضرت على ( ع ) بود كه او را عبيد اللّه بن زياد والى كوفه ده روز قبل از ورود حضرت امام حسين ( ع ) به عراق در كوفه كشت ( زركلى ، الاعلام ، 7 / 336 ) .\r\n","page_name":" 135 ","page_number":139},
  {"content":"\r\n\r\nسلطانى شريف‌ترين آنها شلوار بود .\r\nسلطان سپس قاضى مجد الدين را به اردو آورد و امر داد كه زنان حرم به تعظيم و تكريم او قيام كنند و به همين علت از مذهب تشيع برگشت و به بلاد خود نوشت كه مردم را همچنان بر مذهب اهل سنت و جماعت باقى گذارند و قاضى را عطا داد و به سرزمين خويش بازگردانيد » . « 1 »\r\nسلطان خدابنده كه طبعى سالم داشت و چندان متعصب نبود اندكى بعد از قبول مذهب تشيع و صدور اوامر در اشاعهء آن به تشويق علماى اماميه ، ديد كه مردم غالب بلاد ايران مخصوصا اهل قزوين و شيراز و اصفهان زير بار احكام او نمىروند و جماعتى از بزرگان لشكر او نيز در حفظ مذهب اهل سنت اصرار و تعصب دارند ، به همين علل از حرارت نخستين خود در طرفدارى از تشيع كاست و در اواخر عمر دوباره امر داد كه نام خلفا را در سكه و خطبه داخل كنند . « 2 »\r\nخلاصه ، به دليل همين فعاليت‌هاى سياسى خواجه نصير طوسى در دربار هولاكوخان و آراستن مذهب شيعه در ديدگاه آن سلطان و نيز كوشش‌هاى فراوان علّامه در بارگاه اولجايتو بوده است كه در آثار دينى - سياسى اهل سنّت نسبت‌هاى ناروا و حتّى دشنام‌هاى ناسزايى نثار جان خواجه و علامه شده است كه با عقل و دين و انصاف هيچ‌كدام سازگار نيست ، و از تحقيق و صحّت فرسنگ‌ها دور است ، و چنان كه اشاره كرده‌ايم در اين راه نسبت‌هاى ابن تيميّه ( وفات ، 727 ه . ق . ) و ابن قيم جوزيّه ( وفات ، 751 ه . ق . ) شاگرد او ، و نيز ابن حجر هيتمى ( وفات ، 909 ه . ق . ) فقيه و مفتى مصرى و ابن عماد حنبلى ( وفات ، 1032 ه . ق . ) از همه تندتر و بغض‌آميزتر است .\r\n7 . پس از مغولان ، سلاطين عثمانى نيز ، روزگار نسبة درازى - نزديك به ششصد سال ( از 1326 - 1924 م . ) مظهر قدرت و برترى سياسى اهل تسنّن بودند ، و از عهد سلطان سليم ( 872 - 926 ه . ق ) معروف به « ياووز » ( - درنده ) « 3 » - كه شاه اسماعيل\r\n\r\n\r\n","description":"","footnote":"\r\n( 1 ) . ابن بطوطه ، رحله ، 153 - 151 ، مصر ، 1971 . « العهدة على الراوى ، و ليس للحاكى حرج » .\r\n( 2 ) . خواند مير ، حبيب السير 3 / 321 - 322 ؛ اقبال آشتيانى ، تاريخ مغول ، 313 - 318 .\r\n( 3 ) . سلطان سليم اوّل ، چنان كه مىدانيد با شاه اسماعيل صفوى در دشت « چالداران » ( واقع در قسمت شمال غرب آذربايجان ايران كنونى و شمال شهر خوى در بيست فرسنگى تبريز ) جنگيد . در اين جنگ كه در روز 2 رجب 920 روى داد ، نزديك به 3 هزار عثمانى و دو هزار ايرانى كشته شدند ، و با وجود شجاعتى شگفت كه شاه اسماعيل و همراهانش نشان دادند ، به سبب آنكه عثمانىها سلاح آتشين ( توپ ) داشتند ، شاه اسماعيل مغلوب و منهزم شد ، و كمى بعد تبريز به دست عثمانيان افتاد ( 16 رجب ، 920 ) . گويند : در اين جنگ عدّه‌يى از زنان ايرانى هم در لباس سربازى همراه شوهران خود به ميدان جنگ آمده بودند ، و -\r\n","page_name":" 136 ","page_number":140},
  {"content":"\r\n\r\nصفوى ( وفات ، 930 ه . ق . ) دولت مستقلّ شيعه را در ايران تأسيس كرد ، و به حكومت شيعى خود مركزيّت عينى بخشيد - تا انقراض خلافت ( 1924 م . ) ، و تأسيس جمهورى علمانى « 1 » عرفى ، تركيّه همواره بر ضدّ دولت و ملّت شيعى ايران به خصومت خود ادامه مىدادند .\r\n* * * - در اينجا لازم است چند كلمه نيز دربارهء اهميت صفويان در تاريخ سياسى تشيّع گفته شود :\r\nاين ادّعا را كه « ايرانيان از روزگار صفويان به صورت ملّت واحد درآمده‌اند » ، برخى منكر شده‌اند . ولى در هر صورت ، اين حقيقت را نمىتوان انكار كرد كه اساس وحدتى را كه ايران مدت 4 قرن ( چهار صد سال ) است كه از آن برخوردار است از دورهء صفويّه ( بويژه شاه اسماعيل و شاه عباس اول ) پديد آمده ، و بويژهء شاه عباس از بزرگ‌ترين پايه‌گذاران آن بوده است . مىتوان گفت كه در گذشته در دنياى اسلام ، مذهب با جنبه‌هاى مختلف خود ، جايگزين ملّيت بود . البته پيش از صفويان ، برخى سلسله‌هاى شيعى مذهب ديگرى ( همچون آل بويه ، ايلخانان در دورهء سلطان محمد اولجايتو معروف به « خدابنده » و تا حدودى سربداران ) نيز در ايران وجود داشته‌اند ، اما سياست قاطعى كه صفويان در قبولاندن اين مذهب يعنى تشيّع به رعاياى خود به كار بردند ، ايرانيان را به صورت ملّت واحد شيعى مذهب در آورد . در اين راه ، حتى كسانى كه نسبت به مذهب تسنّن وفادار ماندند ، و از بيان جملهء « على ولىّ اللّه » امتناع كردند ، تحت شكنجه و آزار قرار گرفتند .\r\n- قوّهء محرّكهء سلسلهء صفوى نيز بيشتر ناشى از برخورد مذاهب بود تا ناشى از وطن دوستى و جنبهء ايرانىگرى . سابقه و نفوذ مذهب تسنّن عثمانىها بيش از تشيّعى بود كه اسماعيل بر مردم تحميل كرد . حتى زبان دربار اسماعيل بيشتر زبان تركى بود تا فارسى ( شاه اسماعيل خود به تركى شعر مىگفت و « خطائى » تخلّص مىكرد ) . از لحاظ نژادى نيز وحدت « آريايى » ايران ، از مدّت‌ها پيش از آن ، بر اثر مهاجمات سيل آساى اقوام تركمن و تورانيان تقريبا محو شده بود و يا بسيار ضعيف گشته بود . در ميان اين عناصر خارجى ، بايد قوام ملت ايران را تا حدى منوط به تشخص تدريجى شيعه با صبغهء ايرانى آن\r\n\r\n\r\n","description":"","footnote":"\r\n- برخى از آنان اسير سربازان سلطان سليم شدند ، و جسد بسيارى ديگر نيز در ميدان جنگ پيدا شد ، كه به فرمان سلطان آنها را با تشريفات خاص نظامى دفن كردند ( - دائرة المعارف فارسى ، 791 ) .\r\n( 1 ) .  Secular - Non - religious . \r\n","page_name":" 137 ","page_number":141},
  {"content":"\r\n\r\nدانست ، و تا حدى هم مربوط به فشار مداومى كه اقوام خارجى در شرق و غرب وارد مىكردند ، و عكس العملى كه اتباع پادشاهان ايران از خود در برابر بيگانگان نشان مىدادند . در اين قوام مليت ، احياى اصول پادشاهى به توسط اسماعيل ، و استظهار و استناد اين اصول بر مبانى و جوازات مذهبى ، سهم بسزايى داشت . پادشاهان صفوى ، مالك الرقاب دل و جان اتباع خود بودند ، و از اين‌روى هرگز از داخل كشور مورد تهديد نبودند . چه ، بسيارى از ايرانيان را با اين عقيده بار آورده بودند كه ائمّهء شيعه خود « كمر پادشاهى به ميان سلاطين صفوى مىبندند » ، چنان كه شاعر آن روزگار در مدح شاه سليمان صفوى گفته است :\r\n پادشاهى كه على بن ابى طالب بست * كَمَرِ شاهيش ، از دستِ ولايت به ميان ! \r\n« 1 » - مذهب تشيّع به عنوان مذهب رسمى كشور دو اثر مهم داشت : از يك سوى ، ايرانيان را با هم متّحد مىساخت ، و از سوى ديگر آنان را از ملل همسايهء خود كه سنّى مذهب بودند دور مىكرد . و در پناه اين اتحاد و اين محيط جدا شده ، عواملى كه مليت را تشكيل مىدهند به تدريج نضج گرفت و شكل خاص خود را يافت . عناصر بيگانه ، كه در طى وقايع تاريخى يكى پس از ديگرى در سرزمين ايران رسوخ يافته بودند بيش از پيش در هم آميختند ؛ زبان تركى هم ، كه زبان خاندان صفويّه و قبايل قزلباش بود ، و احتمالا در زمان شاه عباس نيز زبان رايج دربار بود ، بعدها رواج خود را از دست داد و نفوذ آن نسبت به زبان فارسى بسيار كاهش يافت ، و بويژه ، انتقال پايتخت از اردبيل و قزوين به اصفهان به ايرانى شدن عناصر بيگانه و از جمله بىرونق شدن فرهنگ و زبان تركى بسيار كمك كرد . لذا مىتوان گفت كه : به نحوى رواج مجدّد زبان فارسى نيز با درايت و دوربينى پادشاهان صفوى ارتباط نزديك داشته است . « 2 »\r\n* * * دربارهء عقايد كلامى خاصّ شيعه ، پيش از اين بحثى شد ، و پس از اين نيز اشاراتى خواهد آمد . در اين بخش ، مقصود ما اين بوده كه يك صورت كلّى از پيدا شدن و تشكّل اين فرقه ارائه بدهيم .\r\n\r\n\r\n","description":"","footnote":"\r\n( 1 ) . نصرآبادى ، تذكره ، 6 - 7 ، تهران ، 1317 ه . ش .\r\n( 2 ) . دكتر ذبيح اللّه صفا ، تاريخ ادبيات در ايران ، 5 / بخش اول / 5 - 17 ، و بخش دوم / 61 و ما بعد ؛ دائرة المعارف فارسى ، 2 / 1569 - 1571 .\r\n","page_name":" 138 ","page_number":142},
  {"content":"\r\n\r\n\r\n4 . اسماعيليّه\r\n« امام ، از فرزندان رسول ( ص ) بايد ، از بنيان على بن ابى طالب ( ع ) و فاطمهء زهرا ( ع ) » « 1 »\r\nمىتوان گفت كه از تاريخ به خلافت رسيدن عبّاسيان ( - بنى عباس ) پيروان آل على كينهء آل مروان را كه انقراض يافته بودند فراموش كرده مدّعى بنى عباس شدند ، و در مقابل ايشان كه به شيعهء آل عباس شهرت داشتند لقب « شيعهء علويّه » بر خود نهادند و گفتند كه خلافت حقّ آل على است ، و بنى عباس در اين مقام غاصب‌اند . و به همين قصد بود كه هر چند روز ، بزرگى از علويان بر بنى عباس قيام مىكردند ، اما غالبا به علت كمى عدد و نداشتن ياران با صفا ، خود و پيروان ايشان گرفتار و نابود مىشدند . تنها از اين ميان ، دو سلسله يكى در ايران و ديگرى در مصر اولى به نام علويان گيلان و طبرستان و دومى به اسم فاطميان ( - اسماعيليّه ) چندى امارت و خلافت يافتند ، و در مقابل خلفاى عباسى چند سالى ايستادگى كردند .\r\nاسماعيليّه فرقه‌يى از شيعه‌اند كه امامت را بعد از امام جعفر صادق ( وفات 148 ه . ق . ) حق پسر بزرگ او اسماعيل بن جعفر ( وفات 143 ه . ق . ) مىدانند و آن را هم به اسماعيل ختم مىكنند ، مگر شعبهء قرامطه از اين فرقه كه امامت را منتهى به پسر او محمد بن اسماعيل مىشمردند . فرقهء اسماعيليه در قرن دوم هجرى تأسيس شد ، و اين فرقه در طى تاريخ ، به جهات متفاوت و گاه در بلاد مختلف ، به نامهاى گوناگون مانند فاطميان ، باطنيان يا باطنيه ، تعليميّه ، فدائيان ، حشيشيه ، سبعيّه ( هفت امامىها ) و حتى قرامطه مشهور شده‌اند ، هر چند قرامطه عنوان خاص فرقهء مجزا و مستقلى از آنهاست .\r\nبقاياى اسماعيليه هنوز در سوريه ( سلميه و طرطوس ) و ايران ( خراسان و كرمان ) و افغانستان ( بدخشان و شمال جلال‌آباد ) و تركستان و هند و مشرق آفريقا وجود دارند .\r\nتاريخ . اگر چه اسماعيل بن جعفر در واقع مؤسس فرقهء اسماعيليه نيست ، و تأسيس و تبليغ اين فرقه را به شخصى موهوم و مجعول مشهور به قداح نسبت داده‌اند ، و ظاهرا اكثر اسماعيليه بعد از وفات اسماعيل و بهر حال در حيات امام جعفر صادق ( ع ) در باب امامت اسماعيل بن جعفر اصرار كرده‌اند ، ليكن بهر حال ، به سبب اعتقاد به امامت اسماعيل ، به عنوان اسماعيليه مشهور شده‌اند . اين فرقهء شيعه ، كه از آنها بنام « الاسماعيلية الخاصة » تعبير شده ، ظاهرا در اوايل تأسيس خود ، يعنى در قرن دوم ه . ق .\r\n\r\n\r\n","description":"","footnote":"\r\n( 1 ) . ناصر خسرو ، وجه دين ، 13 - 14 ، برلين ( مطبعهء كاويانى ) ، 1303 ه . ش .\r\n","page_name":" 139 ","page_number":143},
  {"content":"\r\n\r\nدر مبادى و اصول با ساير فرق شيعه تفاوت چندانى نداشته‌اند ، الا اينكه اقدام امام جعفر صادق را در عزل اسماعيل ( بنابر مشهور به سبب شرب خمر ) از امامت و نصب پسر ديگر خود موسى بن جعفر ( ع ) را به جاى او جايز نمىدانستند ، و حتى شرب خمر را براى امام معصوم منصوص مضر به امامت او نمىشمردند ، و تغيير و بداء « 1 » را هم در تعيين امام روا نمىشناختند . بهر حال ، اسماعيليه در اوايل حال چندان موقع و شهرت مهمى نداشتند . و ليكن بعدها ، و مخصوصا از حدود قرن سوم ه . ق . به بعد اين فرقه به تدريج صاحب مقالات ( - عقايد مذهبى ) خاص شدند ، و از اولاد اسماعيل يكى ، به نام محمّد بن اسماعيل ، معروف به محمّد مكتوم ، به حدود دماوند رفت ، و اعقاب او چندى در خراسان و قندهار به نشر دعوت خويش پرداختند ، و عاقبت به هند رفتند ؛ و پسر ديگر اسماعيل ، نامش على ، به شام و مغرب رفت و در آنجا به تبليغ دعوت اهتمام نمود .\r\nبارى ، اعقاب اسماعيل ، كه ائمهء مستور بودند ، از مساكن خويش داعيان به اطراف گسيل مىكردند ، و طريقهء اسماعيليه را ترويج مىنمودند . در حدود سال 297 ه . ق . عبد اللّه بن محمّد نامى ملقب به مهدى ، كه خود را از اولاد فاطمه زهرا و از اعقاب محمد بن اسماعيل بن جعفر مىدانست ، در شمال آفريقا به دعوى خلافت برخاست ، و به ترويج مبادى اسماعيليه پرداخت ، و اعقاب او نيز همچنان در اين امر اهتمام تمام بجاى آوردند و دستگاه تبليغاتى مرتبى را براى جلب عامه بوجود آوردند . مخصوصا هشتمين خليفهء فاطمى مصر ، بنام مستنصر ، بر ضد خليفه قائم عباسى به تحريك پرداخت و به وسيلهء يكى از پيروان خويش ، نامش ارسلان بساسيرى ، او را از بغداد براند . اما ظهور طغرل بيك و ورود او به بغداد خلافت عباسيان را نجات داد . مع هذا ، دعاة و مبلغان فاطميان در بلاد عراق و ايران به نشر و ترويج طريقهء اسماعيليه اهتمام كردند ، و حتى در عهد سامانيان در ما وراء النهر و خراسان نيز پيشرفت‌هايى نموده بودند . و بعضى از امراى سامانى ( مثلا ابو على سيمجور و اميرك طوسى ) به اين مذهب تمايل يافته بودند . در عهد غزنويان نيز - با وجود آنكه محمود غزنوى و پسرش مسعود غزنوى در دفع و تعقيب آنها اهتمام داشتند ، و محمود به تعبير ابو الفضل بيهقى « انگشت گرد جهان كرده و قرمطى مىجست » ، و قتل قاهرتى ، فرستادهء خليفهء فاطمى ، به وسيلهء محمود و قتل حسنك وزير به دست مسعود نمونهء آن است - در بعضى بلاد به نشر دعوت پرداختند ، و در اوايل\r\n\r\n\r\n","description":"","footnote":"\r\n( 1 ) . بداء - آشكار شدن ، و در اصطلاح ، پديد آمدن حكمى جديد جهت ناديده گرفتن حكم يا رأى سابق است « البداء - ظهور الرّأى بعد ان لم يكن » ( جرجانى ، تعريفات ، 36 ) .\r\n","page_name":" 140 ","page_number":144},
  {"content":"\r\n\r\nعهد سلاجقه ، ناصر خسرو علوى ، شاعر معروف ، در عهد مستنصر فاطمى ، يك چند در خراسان ، با وجود مخالفت شديد اهل سنت - به نشر دعوت اسماعيليه پرداخت ، و در اصفهان عبد الملك عطاش و پسرش ابن عطاش به نشر دعوت اشتغال جستند . عاقبت با ظهور حسن صباح دعوت « جديدهء اسماعيليه » در ايران نيز رواج و انتشارى تمام يافت .\r\nاين اسماعيليهء ايران به اسماعيليهء جديد يا شيعهء نزاريه معروف‌اند و علت آن است كه مستنصر ابتدا پسر بزرگ خود نزار را به امامت برگزيد ، و بعد او را عزل كرده پسر ديگرش مستعلى را امام كرد ، و بعد از مستنصر ، ميان نزار و مستعلى رقابت درگرفت ، و اسماعيليهء عراق و ايران بر خلاف اسماعيليهء شام و مصر و آفريقا ، كه امامت مستعلى را قبول كردند ، همچنان به امامت نزار قائل شدند ، و بعد از كشته شدن نزار شيعهء او نواده‌اش را پنهانى به الموت بردند و پروردند ، و به وسيلهء حسن صباح به نشر آن دعوت پرداختند ، و دولت خداوندان الموت يا كياهاى الموت را تشكيل دادند ، و فدائيان آنها در خراسان و عراق وحشت و اضطراب سخت در ميان مسلمين بوجود آوردند ، و حتى يك بار سنجر را و يك‌دفعه صلاح الدين ايوبى و همچنين يك بار امام فخر رازى را تهديد كردند ، و خليفه مستر شد و خواجه نظام الملك طوسى وزير و هم ظاهرا قزل‌ارسلان ( اتابك آذربايجان ) را به قتل آوردند ، و در جنگهاى صليبى ، بعضى از امراى مسيحى را هلاك كردند . بعد از سقوط الموت به دست هولاكوخان در سال 654 ه . ق . با وجود تصريح جوينى در تاريخ جهانگشاى به قلع و استيصال ركن الدين خورشاه و اولاد او - ائمهء اسماعيليهء جديد به طور پنهان و متوارى در آذربايجان و عراق و فارس همچنان فعاليت كردند ، و تا ظهور آقا خان محلاتى [ حسن على شاه 
  ] ( وفات ، 1299 ه . ق . ) ، مطابق يكى از روايات خودشان ، 18 تن امام داشته‌اند كه فهرست نام و تواريخ و سنوات آنها در كتب اسماعيليه آمده است ، و البته اين ائمه تا عهد آقا خان مستور بوده‌اند ، و ميان آنها و اتباعشان بيشتر رابطهء مريدى و مرادى بوده است ، و مع هذا از زحمت رقبا و مدعيان نيز آسوده نبوده‌اند . بعضى از مسلمين ، به سبب عداوت و نفرتى كه نسبت به اسماعيليه داشته‌اند ، آنها را با زنادقه و خرّمدينان و سپيدجامگان و سرخ علمان يكى شمرده‌اند ، و عده‌يى هم به جهت رضاى خلفاى عباسى آنها را كافر و فاسق و اباحى و مجوسى و ثنوى خوانده‌اند ، و نه فقط علماى اهل سنّت در طعن باطنيهء اسماعيليه افراط و در نسب فاطميان طعن كرده‌اند ، بلكه شيعه نيز ، با وجود سكوت سيد رضى از طعن به آنها ، غالبا در اين باب ، نسبت آنها را مجعول شناخته‌اند . در هر حال ، اسماعيليه ، نزد عامهء مسلمين\r\n\r\n","description":"","footnote":"","page_name":" 141 ","page_number":145},
  {"content":"\r\n\r\nمنفور و مطعون بوده‌اند ، در صورتى كه قطع نظر از كشتارها و فتكهاى [ - ترورهاى 
  ] آنها ، آن گونه كه از آثار و اخبار خودشان بر مىآيد ، دستگاه آنها لااقل بدان حد كه دشمنانشان تصوير كرده‌اند زشت و منفور نبوده است و عقايد و آراء آنها ، كه از آثار ناصر خسرو و ابو يعقوب سجستانى و حميد الدين كرمانى و ابو حاتم رازى و مؤيد شيرازى برمىآيد ، حكايت از تمسك آنها به محبّت اهل بيت و توجه آنها به زهد و پارسايى دارد ، و مطالعهء آثار آنها به خوبى نشان مىدهد كه بر خلاف تهمتهاى عامه ، اسماعيليه به هيچ وجه در باب توحيد و نبوّت و قرآن ، اهل ترديد و شك نبوده‌اند ، نهايت آنكه مانند حكما و معتزلهء اسلام ، آن عقايد را ، از طريق قول به باطن احكام و تأويل ظاهر آن ، رنگ فلسفى مىداده‌اند ( مانند اخوان الصفا ) ، و در آن عقايد فلسفى و كلامى آنها ، كه خودشان « حقايق » مىخوانند ، تأثير غير مستقيم پلوتينوس ( فلوطين ) و افلاطونيان جديد و همچنين نفوذ آيين مانى و مخصوصا نفوذ آيين مسيح ( كه غالبا گويا به اصل اناجيل به طور مستقيم رجوع مىكرده‌اند ) محسوس و مشهود است ، و در آثار اسماعيليهء جديد ، على الخصوص در ايران و هند نفوذ تصوف هم قابل ملاحظه است . دربارهء ضرورت شناخت امام زمان و لزوم تبعيت محض از او نيز عقايد مخصوص دارند ، و خلفاى فاطمى را امام مىدانند ، و مراتب چهارگانه براى مدارج سير اهل باطن قائلند ، كه نزد فاطميان به ترتيب عبارتند از مستجيب  ( mostajib )  ، مأذون ، داعى ، حجّت ، و بعد از مرتبهء حجّت ، مقام امام است ، و سپس مقام اساس ، و بعد از آن مقام ناطق است ، كه جمعا هفت درجه مىشود ، و اين مدارج و عناوين آنها نزد نزاريه و پيروان حسن صبّاح البته با آنچه ذكر شد تفاوت دارد .\r\n* * * امام ششم شيعيان يعنى امام جعفر صادق ( ع ) به حق يكى از بزرگترين مراجع آگاه از شريعت و سنت شمرده مىشود . و يكى از نامدارترين فقهاى عالم اسلام است . او مرشد و معلم بعضى از بزرگترين محدثان امت اسلامى و واضع يا لااقل بزرگترين شارح يكى از علوم غريبه يعنى جفر شمرده مىشود . جاى شگفتى است كه در عصر حيات او جهان شيعه شكاف برداشت و گروه يا فرقهء جديدى از شيعه پا به عرصه گذاشت كه به اسامى يا صفات عديده ناميده شده : اسماعيليه ، سبعيه ، قرامطه ، هفت امامى ، ملاحده . البته چنان كه پژوهشهاى اخير هر گونه شك و شبهه‌يى را در اين باب بر طرف كرده است ، فرقهء قرامطه را نبايد با اسماعيليه اشتباه گرفت . كلمهء « اسماعيليه » نمايانگر منشأ اصلى و درست اين فرقه است . ساير صفات و برچسبها يا گمراه‌كننده است يا حاكى از نگرش\r\n\r\n","description":"","footnote":"","page_name":" 142 ","page_number":146},
  {"content":"\r\n\r\nخصمانه است كه بعضى اختصاصا به اين فرقه به طور كلى و برخى به شيعه دارند . از شبكهء درهم تنيدهء شواهد متعارض ، دعاوى ضد و نقيض و نظريه‌هاى ناسازوار ، واقعيات اصلى مربوط به منشأ اين فرقه چنين برمىآيد :\r\nدر ميان مخالف و موافق ، اين قول اجماعى است كه امام جعفر ( ع ) در سال 148 ه . ق .\r\nدرگذشته است . او پيش از رحلتش فرزندش اسماعيل را به عنوان جانشين و امام بر حق بعد از خود تعيين كرده است . اسماعيل در فاصلهء ميان سالهاى 136 / 146 ه . ق . وفات كرده است : پس اين نكته محرز است كه پيش از سال 136 درنگذشته است . دليلش اين است كه در اين سال منصور خليفهء عباسى بر تخت نشست ، و منابع معتبر تصريح دارند كه خبر درگذشت او به خليفه گزارش شده . و پيداست كه اين خليفه حركات امامان شيعه را به دقت هرچه تمامتر - و گاه با نگرانى بسيار - زير نظر داشته ، چه تقريبا در تمامى نهضتهايى كه به قصد براندازى خلافت عباسى ، حتى وقتى كه مطمئن بودند كه خود ائمه به هيچ وجه پيوندى با آن نهضتها ندارند ، آنان را بدقت تحت نظر نگه مىداشتند . طبق نظر شيعيان ، ائمه عملا زندانى بودند و حركات آنان بر اثر مصلحت سياسى وقت محدود شده بود و اهميت و شدت اين محدوديت بستگى به وخامت طغيان يا نهضتى داشت كه اين را به آن نسبت مىدادند . اين نكته هم اجماعى است كه امام جعفر صادق ( ع ) اعتبار جانشينى اسماعيل را لغو كرده و امام موسى كاظم ( ع ) را به جاى او به عنوان جانشين بر حق خود و هفتمين امام شيعيان تعيين كرده بود . دربارهء دلايلى كه باعث اين كار شد و جامعهء شيعه را به گروه‌هاى متخاصم تقسيم كرد ، در اينجا نمىتوان بحث و فحص كرد . شيعهء اماميهء اثنىعشريّه بر آن هستند كه اسماعيل يك بار مرتكب شرب خمر گرديده بوده است ، و منابع سنى هم كما بيش اين قول را تأييد مىكنند . طبق اين قصه امام جعفر صادق ( ع ) اسماعيل را بر كنار و برادرش را به جانشينى خود انتخاب مىكند اين لغو اعتبار يا نفى حجيت كه به اصطلاح فنى نص ناميده مىشود ، مورد قبول بعضى از شيعيان قرار نگرفت و نمىتوانست قرار بگيرد ، چرا كه اصول اساسى شيعه را خدشه‌دار مىساخت . احتجاج اين منكران از اين قرار بود :\r\nعصمت امام امرى محرز است . اسماعيل از سوى امام جعفر ( ع ) به امامت آينده تعيين شده بود . لذا او نمىتوانست مرتكب گناه يا ترك اولى شود . نسبت شرب خمر به او يا نادرست بوده يا اگر درست بوده جزو آن اعمال اسرارآميزى است كه اهميت و معناى آن فقط بر خود او كه جانشين امام بوده مكشوف بوده است . از آنجا كه او توان\r\n\r\n","description":"","footnote":"","page_name":" 143 ","page_number":147},
  {"content":"\r\n\r\nارتكاب گناه نداشته ، چه بسا شرب خمر پرده‌يى بود كه بر سر كار ديگرى كشيده شده بوده است : به عبارت ديگر شرب خمر ظاهرى است كه باطنش را فقط خود امام يا كسانى كه محرم او باشند يا به عنوان عملى كه فى نفسه گناه نبوده تلقى شود كه رازش را فقط خداوند و امام و جانشين او مىداند . همچنين قائلند كه چه بسا عمل شرب خمر اسماعيل را ، خداوند مصلحت ديده باشد ، و از آنجا كه همهء اعمال امام از ارادهء الهى تبعيت مىكند ، لذا هيچ عملى از اعمال اسماعيل ، هر قدر هم ظاهر گنهكارانه داشته باشد ، نمىتواند ناموجه و محكوم شمرده شود ، چه در واقع مطابق با مشيت الهى است .\r\nدر طول دوران حيات امام جعفر صادق ( ع ) اين مناقشه و شور و غوغايى كه عزل اسماعيل در پى داشت ، فروكش كرد ، اما همين‌كه او درگذشت هواخواهان اسماعيل از نو سر بلند كردند و با جانشينى امام موسى كاظم ( ع ) مخالفت كردند . چون اسماعيل در زمان حيات پدر درگذشته بود ، پيروانش قائل به اين شدند كه نص ( تصويب ، توثيق ) از اسماعيل به فرزندش محمّد منتقل شده است كه از آن پس امام بر حقّ و رهبر دينى و دنيوى و حاكم حوزهء نشر دعوت شمرده مىشد . بعضى هم بودند كه معتقد بودند اسماعيل درنگذشته است و امام بر حق هموست ، ولى اين عده در اقليت بودند ، هواخواهان محمّد فرزند اسماعيل به شيوهء آهسته ولى پيوسته اقتدار يافتند و فرقهء اسماعيلى را بنيان نهادند كه سرانجام به استقرار يكى از بزرگترين امپراتوريهاى شرق يعنى امپراتورى فاطميان مصر منتهى گشت .\r\nدخويه  ( DeGoeje )  و دوزى  ( Dozy )  بر آنند كه « كسى به نام عبد اللّه بن ميمون قدّاح كه حرفه‌اش علوم غريبه و نژادش ايرانى بود » و شور مذهبى ، جاه‌طلبى سياسى و كينه‌يى عميق به « اعراب و اسلام » را در خود جمع داشت « بر آن شد كه غالب و مغلوب را با هم آشتى دهد و در يك انجمن نهانى گرد هم آورد . انجمنى كه داراى درجات و مراتب باشد و متشكل از آزادانديشانى باشد كه مذهب را فقط به چشم مهارى براى عامه و متعصبان فرقه‌هاى گوناگون مىنگرند ، تا با استفاده از مؤمنان ، نامؤمنان را بر سر كار آورد و غالبان را به اسقاط امپراتورى كه خود تأسيس كرده‌اند برانگيزد ، و خلاصه براى خود حزبى پرجمعيت و منضبط كه دست‌آموز و مطيع باشند بسازد تا هرگاه كه فرصت مناسب براى خود - و اگر نشد لااقل براى فرزندان خود - تاج و تختى دست و پا كند : انديشه‌يى كه عبد اللّه بن ميمون در سر داشت چنين بود . انديشه‌يى كه هر چند عجيب و غريب بود ، ولى با مهارتى حيرت‌آور و كم نظير و شناختى عميق از عواطف و احساسات انسانى پرورده\r\n\r\n","description":"","footnote":"","page_name":" 144 ","page_number":148},
  {"content":"\r\n\r\nشده بود » يك ضرب المثل قديم هست كه مىگويد « فلانى تيرى در تاريكى انداخت » .\r\nاين مثل دربارهء ميمون و فرزندش عبد اللّه دقيقا مصداق داشت . شرقشناسان - بلكه حتى محقق ايرانى فاضلى چون محمد قزوينى ، مصحح تاريخ جهانگشاى عطا ملك جوينى - بر اثر تبليغات عظيم عباسيان ، اظهار نظرهاى خصمانهء شيعهء اثنىعشريه و احتجاجات فريبندهء مخالفان اسماعيليه ، به اشتباه افتاده و گمان كرده‌اند كه ميمون و فرزندش عبد اللّه با اصول اسلام مخالف بوده و انگيزهء اصلىشان كينه‌توزى با عرب بوده است . واقع اين است كه تحقيقات اخير به طرز بىشبهه‌يى ثابت كرده است كه ميمون ، لقبى بوده است كه امام محمد بن اسماعيل ، با آغاز غيبتش براى خود انتخاب كرده است . به عبارت ديگر محارم امام محمّد در دورهء غيبت او را به ميمون مىشناخته‌اند . شك نيست كه اين يك فرضيه بسيار جسورانه است . ولى چون پذيرفته شود ، تمام تعارضها حل و تمام ناهمخوانيها بر طرف مىگردد و تمام خلط مبحثها پايان مىگيرد . كاملا روشن است كه وقتى برخى از شيعهء اثنىعشريه تصريح مىكنند كه ميمون از امام محمد باقر و امام جعفر صادق عليهما السلام نقل حديث كرده ، بىآنكه عمق اين حرف را دريابند ، راست مىگويند ، همينطور اسماعيليه وقتى كه مىگويند ميمون و پسرش عبد اللّه از سرسپرده‌ترين طرفداران اهداف اسماعيليه‌اند ، حق دارند . روشن است كه شيعهء اثنىعشريه نزد هواخواهان امام محمّد ( بن اسماعيل ) و در زمان غيبت او محرم نبوده‌اند و لذا نمىتوانسته‌اند دريابند كه ميمون و محمد يك شخص واحد است . با قبول اين فرضيه در موضعى قرار مىگيريم كه مىتوانيم از رفتار خلفاى عباسى در رابطه با ميمون و پسرش عبد اللّه سر درآوريم . كاملا محتمل است كه بعضى از جاسوسان عباسيان مىبايست به گوش خليفهء وقت رسانده باشند كه ميمون همان امام غايب : « محمّد بن اسماعيل » است ؛ ولى مصلحت سياسى مانع از انتشار اين خبر فوق العاده مهمّ و خطرناك گرديده بوده است . سيل دشنامهايى كه خلفاى عباسى ، برخى از شيعهء اثنىعشريه و مورخان سنى بر سر ميمون و فرزندش عبد اللّه باريده‌اند ، فى نفسه قابل توجه است و فحوايى كه در بردارد مؤيد اين نظريه است كه اين دو نه فقط هواخواه آرمان اسماعيليه بلكه قطب و قائمهء آن بوده‌اند . پس از رحلت جعفر صادق ( ع ) ، محمد ( بن اسماعيل ) غيبت خود را با لقب ميمون آغاز كرد . يك چند در كوفه و رى بسر برد . خلفاى عباسى با خبر شده بودند كه محمد حتى در غيبت در حال پىريزى يك سازمان نيرومند است و به نقاط مختلف ايران مبلّغ مىفرستد . كوششهايى هم براى دستگيرى او انجام شد كه چندان جدى نبود ،\r\n\r\n","description":"","footnote":"","page_name":" 145 ","page_number":149},
  {"content":"\r\n\r\nيا بود و به ثمر نرسيد . سرانجام عبد اللّه المهدى كه نسبت بلافصلش به محمد و از طريق او به اسماعيل مىرسد ، موفق شد كه شالودهء يك امپراطورى خيره‌كننده را در مصر بريزد ، كه حاكمانش به فاطميان اعقاب حضرت فاطمه ( ع ) دخت گرامى پيامبر اسلام ( ص ) ، و حضرت على ( ع ) ، معروف‌اند ، در اينجا تذكار اين نكته مفيدست كه بىهيچ شك و شبهه ، قرمطيان با اسماعيليه ربط نداشتند و چنان كه بعضى به غلط مىپندارند ، با آنان يگانه نبودند . هوليستر  ( Hollister )  موضع آنان را چنين تعيين مىكند :\r\nكلمهء قرمطى به چند معنى به كار رفته است : ( 1 ) به عنوان مترادف اسماعيليه به طور كلى ؛ ( 2 ) به عنوان گروههاى ناراضى اسماعيلى كه در هجوم به سوريه شركت جستند و نزديك بود كه دمشق را تصرف كنند و در آنجا ، زودتر از شمال آفريقا ، سلطهء فاطميان را مستقر نمايند ؛ ( 3 ) به عنوان پيروان حمدان قرمط و برادر ناتنىاش عبد اللّه كه از اسماعيليه بريده بود و ( 4 ) به عنوان قرمطيان بحرين . جديدترين تحقيقاتى كه مورد تصويب مراجع اسماعيلى هم هست ، اين نكته را روشن ساخته است كه فقط اين گروه اخير است كه سزاوار نام قرمطى مىباشند . خلفاى فاطمى ( 297 - 567 ه . ق . ) حكومتى دينى مستقر كردند و در مجموع فرمانروايانى عادل و با كفايت بودند . يكى از آنان به نام الحاكم « 1 » ادعاى الوهيت كرد . به تعبير ديگر ، نه فقط مدعى امامت بود ، بلكه بعدها ادعا كرد كه نور الهى وارد بدن او شده ، لذا او با آفريدگار جهان اتحاد يافته است . در خارج از مصر به اين ادعا خنديدند ، ولى دروزيهاى لبنان تا امروز هم به الوهيت او معتقدند و در انتظار ظهور « خداوندگار حاكم » اند . آنان معتقد نيستند كه او واقعا كشته شده باشد ، و بر آن‌اند كه همانند اغلب امامان ناپديد شده و به هنگام مقتضى ظهور خواهد كرد و ظهورش مبشر عصر جديدى از سعادت و بركت و حق و حقيقت خدايى در روى زمين خواهد بود . جاى شگفتى است كه مقدر بود اسماعيليه به دو گروه نيرومند تقسيم بشوند . المستنصر در سال 428 ه . ق . درگذشت و پيروان فرزندش نزار مدعى هستند كه امامت از مستنصر به نزار كه ارشد اولاد او بوده منتقل شده ، يعنى نزار به جانشينى پدر تعيين شده است . بارى نزار هنگامى كه پدرش درگذشت در قاهره نبود ، و قبل از آنكه بتواند اقدام مؤثرى صورت دهد ، برادر ناتنىاش المستعلى بر تخت نشست و نزار را در برابر عمل انجام شده قرار داد . نزار هرگز به خلافت نرسيد ، ولى هواخواه ثابت قدمى چون حسن صباح پيدا كرد . حسن در دورهء خلافت المستنصر به ايران رفته بود و شخص\r\n\r\n\r\n","description":"","footnote":"\r\n( 1 ) . غيبت يا كشته شدن او را به سال 411 ه . ق . نوشته‌اند .\r\n","page_name":" 146 ","page_number":150},
  {"content":"\r\n\r\nحيرت‌انگيزى بود : با فضل و دانش ، جاه طلب ، پارساگونه ، محيل و داراى مهارت فرماندهى و قدرت كارساز . وى براى پيشبرد مقاصد خود ، از داعيهء نزار به عنوان امام بر حق و فرمانرواى جهان اسلام طرفدارى كرد . و به نام او قلعه‌هاى بسيارى را در ايران فتح كرد ، از جمله الموت [ - آشيانهء عقاب 
  ] را كه زمانى مدينهء مركز فعاليتهاى خود قرارش داد . نهضتى كه حسن آغاز كرد به « دعوت جديد » معروف است .\r\nامامان نزارى الموت ، كه نخستين آنان خود حسن صباح است ، در بعضى از نقاط ايران سلطه و اقتدارى بهم رسانده بودند و آخرين آنان به نام امام خورشاه در قرن هفتم هجرى / سيزدهم ميلادى به دست مغولان كشته شد . شاخهء نزارى اسماعيليه امروزه آقا خان را به رهبرى مىشناسد و اعضاى اين شاخه در شبه قارهء هند و پاكستان به « خوجه » معروف‌اند . پيروان مستعلى به « بهره » مشهورند . طبق نظر اسماعيليه ، درست مانند شيعهء اثنىعشريه ، تنها حكومت بر حق ، حكومت دينى است كه ، امام در رأس آن قرار دارد و چنان كه پيشتر بيان كرديم ، اين رهبرى از جانب خداوند به امام تفويض شده است . امام يا رئيس حكومت هرگز به اين معنا خدمت و مأموريتش به پايان نمىرسد كه هنگام غيبتش نمايندگانش عامل او باشند و به نشر دعوتش بپردازند . در واقع هر دو فرقه يعنى هم اثنىعشريّه و هم اسماعيليه به تداوم مأموريت امام معتقدند . تا آنجا كه انجام وظايف متعلق به امامت مطرح است ، هيچ خلئى نبايد رخ بدهد . چه بسا ميان وفات يك پيامبر و تولد پيامبر ديگر فترت يا زمان مديدى اتفاق مىافتد و اتفاق هم افتاده است ، ولى در طى اين مدت ، امام در پرتو وحى به ادامهء وظايف او مىپردازد . اسماعيليّه چنين معتقدند كه هر پيامبرى امامى دارد كه حقيقت را با او در ميان مىگذارد . در اصطلاح فنى اسماعيلى ، پيامبر را ناطق و امام را صامت مىگويند . هر چند وحى فقط با پيامبر در ميان گذاشته مىشود ، ولى امام آن را تفسير و تقويت مىكند ، چه معناى باطنى وحى فقط بر او مكشوف است . در دورهء فاطميان به على ( ع ) خليفهء چهارم ، مقام اساس امامت داده شده و بدينسان برتر از ساير ائمه تلقى شد . در حكومت دينيى كه اسماعيليه ترسيم كرده‌اند ، هر امامى يك وكيل عمده دارد كه به او باب مىگويند . او ميانجى بين امام و محفل درونى داعيان است .\r\nهر اطلاعى كه بايد به امام برسد از طريق باب به او مىرسد و هر فرمان كه از ناحيهء او صادر گردد هم از آن طريق به همه كسانى كه با آن باب در تماس‌اند بازگو مىگردد . در منابع نقل شده است كه حسن صباح ادعا كرده است كه « بدر » باب و وكيل مستنصر به او\r\n\r\n","description":"","footnote":"","page_name":" 147 ","page_number":151},
  {"content":"\r\n\r\nرخصت نداده است كه امام را زيارت كند . در معتقدات اسماعيلى دور و ادوار اهميت خاصى دارد . طبعا يك منبع وحى براى هدايت بشريت و راه راست كافى نيست ، لذا همواره دوره‌هاى وحى وجود داشته كه هر پيامبر يا ناطقى آغازگر آن بوده و شش امام پىدرپى جانشين او بوده‌اند . امام هفتم دورهء جديد را آغاز مىكند و همطراز با پيامبر است .\r\nدليل احترام فوق العاده‌يى كه اسماعيليه براى اسماعيل قائلند همين است . او دوره‌يى را كه با حضرت محمّد ( ص ) آغاز شده ، كامل مىكند و دورهء تازه را آغاز مىنهد .\r\nرستگارى نوع بشر منوط به تصديق اين اصل اساسى است كه عبارت است از معرفت يافتن به امام و بيعت با او . كسانى كه امام را به امامت نشناسند در حالت گناه بسر مىبرند .\r\nپيشتر گفته شد كه شيعيان قائل به عصمت امام‌اند . اين را نيز بايد افزود كه اسماعيليه ، بيش از هر فرقهء شيعى ديگر متمسك به نتايج و لوازم اين اعتقادند . به عبارت ديگر اگر هم به مدد شواهد خدشه‌ناپذير ، بىهيچ شك و شبهه‌يى ثابت شود كه اسماعيل در حال شرب خمر مشاهده شده ، لاجرم بايد شرب خمر او را تأويل كرد . شالودهء معتقدات اسماعيليه چنان كه در عصر فاطميان مصر متبلور شد اين است كه معرفت دو جنبه دارد ، يكى آشكار ( - ظاهر ) و ديگرى پنهان ( - باطن ) . ظاهر قرآن تنزيل و باطن آن تأويل است .\r\nمعانى باطن در پيامبر ( ص ) مكشوف است و او آن را با امامان در ميان مىگذارد .\r\nبدينسان امام هم از طريق نمايندگانش نور معرفت را مىگستراند : « هر كس كه تعلق به دعوت داشته باشد با امام - از جانب خدا - پيمان مىبندد . اين پيمان بستن بيعت نام دارد . مرد و زن بايد در مراسمى كه ميثاق نام دارد ، سوگند ياد كنند . اينان بايد جدا از هر چه غير شرعى است پرهيز كنند . . . و معارف دينيه‌يى را كه با آنها در ميان گذارده شده پنهان نگه دارند . سرسپردگى در برابر اوامر و نواهى دين مهمترين وظيفهء مؤمنان است .\r\nنجات فقط از طريق اطاعت محضى كه در گفتار و كردار و پندار به كمال رسيده باشد ، ممكن است . » سنّيان و شيعه اثنىعشريه تفاسيرى در باب قرآن مجيد دارند . ولى اسماعيليه ندارند و نمىتوانند داشته باشند . ايوانف تصريح كرده است كه در آيين اسماعيلى اثرى از نوع تفسير قرآن وجود ندارد . طبعا عبارات مبهم يا متشابه قرآن را فقط مىتوان نزد امام برد و از او شرح و بيان خواست ، و هركس كه از اين بخت برخوردار باشد كه معناى باطنى را از امام يا نمايندگانش فراگيرد ، بايد طبق بيعتى كه كرده است ، آن\r\n\r\n","description":"","footnote":"","page_name":" 148 ","page_number":152},
  {"content":"\r\n\r\nاطلاعات را محرمانه تلقى كند و نزد خود نگه دارد . بنابراين طبق نظر اسماعيليه همه اتباع حكومت دينى ، بر وفق هوش و درايت و اخلاص و وفادارىشان با اسرار ديانت آشنا مىشوند . لازم به توضيح نيست كه اگر اتباع چنين حكومت دينى بيعت خود را نقض كنند و دين يا مذهب ديگرى بپذيرند بشدت مجازات مىشوند ( به شرط اينكه دستگير شوند ) .\r\nتا زمان به قدرت رسيدن فاطميان ، اسماعيليه نيز مانند ساير فرقه‌هاى شيعه بىتابانه در انتظار ظهور مهدى ( ع ) بودند كه صلح و سعادت و بركت را به جهان ارزانى دارد . پس از استقرار فاطميان ، مفهوم و مصداق مهدى به فردى مشخص يعنى « قائم » تغيير كرد .\r\nخلفاى فاطمى هر كدام لقب قائم يافتند و بدينسان « عقيده به مهدى در امامت منحل شد ، يعنى در امامت سلسله‌يى كه مأموريت آنان دربردارندهء اهدافى بود كه مهدى مىبايست در دورهء يك امام و زير نظر او يا جانشين او دنبال گيرد . » حكومت دينى اسماعيلى از يكايك اتباع خود مىخواهد كه در جهاد « با كسانى كه از دين خارج شده‌اند » بكوشند . شركت در اين جهاد واجب است ، ولى آغاز آن موكول به يك شرط مهم است : بايد حتما به حكم و تحت ارشاد امام يا نمايندهء موثق او باشد .\r\nهمه اتباع اين حكومت دينى به لزوم و فايدهء تقيه « 1 » معتقد بودند هر چند ضرورت آن در عصر سلطهء فاطميان به صفر رسيده بود . با اينهمه تقيه امرى مطاع و متبع است و گاه آن كه امام در غيبت باشد ، امت او موظفند براى پرهيز از هر آسيبى ، تقيه پيشه كنند . طبق منابعى كه مورد تأييد اسماعيليه هم هست پيش از دولت فاطميان ، حتى خود ائمه هم تقيه را رعايت مىكردند . فرقهء اماميه و اسماعيليه معتقدند كه تنها حاكم بر حق تمامى حوزه‌هاى نشر دعوت در جهان ، همانا امام است . از آنجا كه ممكن است همه وقت حكومت دينى اسماعيلى برپا نباشد ، وظيفهء يكايك اسماعيليان است كه در نشر آيين خود بكوشند . فاطميان توجه بسيارى به علم و فراست داعيان خود نشان مىدادند .\r\n\r\n\r\n","description":"","footnote":"\r\n( 1 ) . التّقيّة - كتمان العقيدة اتّقاء الفتنة - تقيّه پوشيده داشتن عقيده است از براى پرهيز از فتنه . « و اين قضيّه [ - تقيّه 
  ] از آن جمله است كه مخالفان بر ما عيب كنند و طعن زنند ، و حال آنكه [ درستى 
  ] آن در عقل مقرّر است و در شرع قرآن مجيد به آن ناطق است ، و در صحابه جماعتى بر آن عمل كردند چون عمّار ياسر . . . و جز او تا خداى تعالى در حقّ او آيه بفرستاد :  إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  [ نحل ، 16 / آيهء 106 
  ] . . . و صادق ( ع ) را از تقيّه پرسيدند ، گفت : التقيّة دينى و دين آبائى - تقيّه دين من است و دين پدران من » ( - ابو الفتوح رازى ، تفسير ، 3 / 4 - 6 ، شعرانى ؛ شيخ مفيد ، اوائل المقالات ، 96 - 97 ، واعظ چرندابى ، تبريز ، 1323 ه . ش . ) .\r\n","page_name":" 149 ","page_number":153},
  {"content":"\r\n\r\nفرض بر اين بود كه داعى بايد بتواند هر سؤالى را كه هر كس از موافق يا مخالف مطرح مىكند ، پاسخ گويد . بنابراين داعى مىبايست در علوم و فنون مختلف از فقه و حديث و تأويل و شناخت متشابهات قرآن گرفته تا مناظره و جدل ، تبحر يابد .\r\nحكومت دينى اسماعيلى كه فاطميان مستقر كردند كسب علم را تشويق و ترويج مىكرد . و به نحوى در صدد عقلانى ساختن مفاهيم و مقولات دينى بود . داعيان اسماعيلى سرانجام با دامن زدن به آتش كنجكاوى مردم بود كه در دعوت خود و جلب آنان موفق مىشدند . در واقع اين امر متناقض‌نماست كه اسماعيليان كه معتقد بودند معرفت به تنهايى براى نيل به رستگارى كافى نيست ، و هر فرد بايد امام را بشناسد و همواره بىچون و چرا از او تبعيت كند ، به تأسيس مراكز علمى نظير مدارس و دانشگاهها اقدام مىكردند تا طالبان علم در آن مراكز استقلال رأى و انديشه آزاد بياموزند .\r\nجامع الازهر را فاطميان بنا نهادند كه از همان زمان تأسيس ، نهاد فرهنگى برجسته‌يى در عالم اسلام شمرده مىشود . فاطميان رصدخانه‌ها و كتابخانه‌هايى نيز بنا كردند كه همهء افراد و اقوام ، قطع نظر از دين و معتقدات ، به آنها دسترسى داشتند . خطباى اسماعيلى خطبه‌هاى خود را در حالى كه طيلسانى بر تن داشتند ايراد مىكردند و اين جامه‌ها در واقع ، پيش نمونهء لباس استادى دانشگاههاى امروزى است . دولت ، تمامى هزينهء اين نهاد را تقبل مىكرد و از اقصى نقاط اندلس و آسيا استادان فاضلى براى تدريس رشته‌هاى علمى گوناگون دعوت مىشد . لذا بايد گفت كه يك حكومت دينى كه چهارچوب جامد جزمى و معتقدات لا يتغير داشت نهضتهاى عقلىيى را به راه انداخت كه هدف آنها تطبيق و تأليف مقالات دينى با حقايق علمى و فلسفى زمان بود . اين حكومت پيشاهنگ تفكر عقلى بود و با ترويج كسب علم ، جان تازه‌يى به كالبد علم و ادب دميد .\r\nاگر نظر ناصر خسرو را بپذيريم كه - دليلى براى نپذيرفتنش نداريم - دولت و دستگاهى كه فاطميان به راه انداخته بودند كانون همهء علوم و معارف بود ، و موجهايى از آن به سراسر جهان اسلام مىرسيد و ديگران را هم به كسب معرفت ، استقلال رأى و انديشهء آزاد و نيز نگرش عقلانى به مقالات و مقولات دينى تشويق مىكرد .\r\nاين يكى از وقايع حيرت‌آور تاريخ است كه يك حكومت دينى ، تفكر عقلى را دامن بزند و حتى با علم به اينكه آن گونه علم و آموزش آزاد در اكثر مردم روحيه و ذهنيتى ببار مىآورد كه با تعصب و تصلب حكومت دينى واقعى نمىخواند ، مع الوصف مطالعهء فلسفه را ترويج دهد . فاطميان از اين نظر سزاوار تحسين‌اند كه حتى با وجود اين دغدغه\r\n\r\n","description":"","footnote":"","page_name":" 150 ","page_number":154},
  {"content":"\r\n\r\nكه ممكن بود حكومتشان به نابودى كشيده شود و حكم محكوميّت حكومت خود را امضا كرده باشند آفاق و انگيزه‌هاى معرفت را گسترش دادند .\r\n\r\nكتاب‌شناسى :\r\n- شهرستانى ، ملل و نحل ، 191 - 198 .\r\n- مصاحب ، دائرة المعارف فارسى ، 1 / 147 - 148 .\r\n- سجستانى ، ينابيع ، بيروت ، لبنان ، 1956 ، تقديم و تحقيق مصطفى غالب .\r\n- ديلمى ، عطف الالف المألوف على اللام المعطوف ، قاهره ، مطبعة المعهد الفرنسى للآثار الشرقيّة ، 1962 .\r\n- مينوى ، تاريخ و فرهنگ ، « باطنيّهء اسماعيليّه » ، 170 - 225 ، تهران ، خوارزمى ، 1352 ه . ش .\r\n- ميان محمد شريف ، تاريخ فلسفه در اسلام ، 2 / 209 - 217 ، تهران ، مركز نشر دانشگاهى ، 1365 ه . ش .\r\n- جوينى ، عطا ملك ، تاريخ جهانگشاى ، جلد سوم ، ليدن ، 1937 / 1355 ه . ق . علّامهء قزوينى .\r\n- همدانى ، رشيد الدّين فضل اللّه همدانى ، جامع التواريخ ، 2 / 691 ، 719 ، دكتر بهمن كريمى .\r\n- طوسى ، نظام الملك ، سياست‌نامه ، « فصل چهل و ششم » و ما بعد ، 262 - 307 ، هيوبرت دارك ، تهران ، 1340 ه . ش .\r\n- على اصغر حلبى ، گزيدهء هفده قصيده از ناصر خسرو ، « مقدّمه » ، 9 - 39 ، اساطير ، 1373 ه . ش .\r\n - Ency of Islam , art . , « Ismailiyya » , by W . Madelung , Vol . Iv / 198 - 206 , New Edition . \r\n - W . Ivanov , Ismaili tradition Concerning the rise of the Fatimids , London , 1942 . \r\n - J . N . Hollister , The Shia of India , London , 1953 . \r\n\r\n","description":"","footnote":"","page_name":" 151 ","page_number":155},
  {"content":"\r\n\r\n\r\nفصل ششم اعجاز قرآن\r\nاعجاز در لغت ناتوان و عاجز كردن كسى را گويند « 1 » ( غياث ) ، و در اصطلاح ، خارق عادتى است كه از پيامبر براى شيعه از معصوم - ظاهر مىشود . « 2 » امّا خارق عادتى كه از غير بنى ( مانند اولياء و مردان خدا ) سر مىزند آن را كرامت مىگويند . به عبارت دقيق‌تر معجزه ( يا معجز ) امرى خارق عادت همراه به تحدّى ، با نبودن معارضه است . اين كه مىگوييم « امرى » است براى اين است كه معجزه آوردن چيزى غير معتاد است يعنى مردم بدان عادت ندارند ؛ و اين كه مىگوييم « خارق عادت » است براى اين است كه امر ادّعا شده از امور ديگر متمايز باشد ؛ و اين كه مىگوييم « همراه به تحدّى است » براى اين است كه مدّعى كاذب معجزهء گذشتگان را حجّتى براى خود قرار ندهد ، و ضمنا از ارهاص « 3 » و كرامت نيز جدا باشد ؛ و سرانجام اين كه مىگوييم « با نبودن معارضه » ، براى\r\n\r\n\r\n","description":"","footnote":"\r\n( 1 ) . اعجاز را اهل لغت به معانى ديگرى نيز آورده‌اند ، از جمله : الاعجاز لغة الفوت ، يقال : اعجزنى الأمر أي فاتنى ؛ اثبات العجز و نسبته . اعجز اخاه اذا اثبت عجزه عن شىء ، او جعله عاجزا ؛ و وجدان العجز . اعجزت زيدا اى : وجدته عاجزا ( لسان العرب ، مادّهء « عجز » ) .\r\n( 2 ) . به عقيدهء شيعه ، معصومان ديگر نيز جز رسول اكرم ( ص ) ، همه كارهايى را كه ايشان انجام داده ، انجام مىتوانند داد . و ذكر معجزات بسيارى از امير مؤمنان ( ع ) و ائمّهء ديگر در كتب ايشان از قبيل الالفين سيّد مرتضى و الامالى همو ، و كشف المراد ( 210 - 219 ، قم ) علّامه حلّى و مآخذ ديگر آمده است . و پيامبر اكرم ( ص ) - به نظر ايشان - تنها اختصاص به خاتميّت دارند . مثلا از جملهء معجزات امير مؤمنان « ردّ شمس » يا بازگردانيدن خورشيد است تا نماز خود را قضاء نكند . سيّد حميرى ( وفات ، 179 ه . ق . ) در اين باره گويد ( - سيّد مرتضى ، الامالى ، 2 / 340 ، محمد ابو الفضل ابراهيم ) :\r\n ردّت عليه الشمس لمّا فاته * وقت الصّلاة و قد دنت للمغرب . \r\nابن جورى در تلبيس ابليس ( 96 ، قاهره ، بى . تا . ) اين خبر را ردّ كرده و از « موضوعات روافض » شمرده است .\r\n( 3 ) . ارهاص ، در لغت ، بنياد نهادن ديوار است ، و در اصطلاح ، عبارت از امر خارق عادتى است كه از سوى پيامبر ( ص ) پيش از بعثت ظاهر مىگردد . و برخى آن را از قبيل « كرامت » دانسته‌اند ، زيرا پيامبران پيش -\r\n","page_name":" 152 ","page_number":156},
  {"content":"\r\n\r\nاين است از سحر و شعبده و امور ديگر متمايز باشد . « 1 »\r\nنخستين بحث منظّم و دقيق دربارهء اعجاز تقريبا از سال‌هاى 750 م ( اواسط قرن دوم ه . ق . ) آغاز گشته و به سال 1000 ميلادى ( اواخر قرن چهارم ه . ق . ) به مرحلهء نضج و پختگى خود رسيده است . ظاهرا نخستين كتابى كه لفظ « اعجاز » به صورت عنوان بر روى آن ظاهر شده نوشتهء محمّد بن يزيد ( يا زيد ) واسطى ( فت ، 306 يا 309 ه . ق . ) است كه امروزه از ميان رفته است . از منقولات اين كتاب در كتب بعدى بر مىآيد كه مؤلّف بيشتر به بحث در وحدت اسلوب و جنبهء بلاغى وحى نظر داشته است ؛ موضوعى كه بعدها به وسيلهء على بن عيسى رمّانى ( فت ، 384 ه . ق . ) ، محمّد خطّابى ( فت ، 368 ه .\r\nق . ) را در دلايل الاعجاز متأثر ساخته است . بحث صرفا كلامى اعجاز قرآن را امام فخر رازى ( فت ، 606 ه . ق . ) در مفاتيح الغيب ( - تفسير كبير ) و الايجاز فى دراية الاعجاز و المحصّل ، خواجه نصير طوسى ( فت ، 672 ه . ق . ) در تجريد الاعتقاد و نقد المحصّل و علّامهء حلّىّ ( فت ، 726 ه . ق . ) در كشف المراد ، و ابن قيم الجوزيّه ( فت ، 751 ه . ق . ) در الفوائد ادامه داده‌اند و وجوه مختلف اعجاز قرآن از جمله بلاغت و فصاحت ، اشتمال بر معارف اعتقادى ، اخبار از غيب و احتمال صرف همم و اذهان را به صورت‌هاى مختلف بيان داشته‌اند . تقريبا از اواسط قرن هشتم ه . ق . به بعد « علم اعجاز قرآن » كه از « فروع علم تفسير » بوده در تعبير اهل علم تقريبا با علم بيان و علم معانى مترادف گشته است . « 2 » و هر چند در اين دو علم مباحث ادبى را به طور اعمّ بحث مىكرده‌اند ، امّا از فصول عمدهء كتب مذكور ( مانند مطوّل تفتازانى ) بحثى نيز در وجوه اعجاز قرآن ( به ويژه از لحاظ بلاغت و فصاحت ) بوده است .\r\nكتاب معروف محمّد عبده ( فت ، 1323 ه . ق . ) به نام رسالة التوحيد ، هر چند اعجاز قرآن\r\n\r\n\r\n","description":"","footnote":"\r\n- از بعثت از درجهء اولياء پايين‌تر نبوده‌اند . و آن را ارهاص از اين جهت مىنامند كه در واقع قاعده و پايهء نبوت بدان تأسيس مىگردد ، و دلالت مىكند بر اينكه وى در آينده مبعوث خواهد گرديد . از اين موارد ، در مورد پيامبر اكرم ، سايه افكندن ابر بر سر ايشان در سفرها ، هويدا بودن نورى از پيشانى پدران او ، شكستن ايوان كسرى و خاموش گشتن آتشكدهء پارس را ياد كرده‌اند ( قوشچى ، شرح تجريد ، 395 ؛ علّامهء حلى ، كشف المراد ، 277 ، قم ؛ ابن خلدون ، لباب المحصّل ، 111 ، قاهره ، 1323 ه . ق . جرجانى ، تعريفات ، 11 ) .\r\n( 1 ) . خواجهء طوسى ، تلخيص المحصّل ، 350 ، شيخ عبد اللّه نورانى « المعجز امر خارق للعادة مقرون بالتحدّى ، مع عدم المعارضة » . ابن خلدون در لباب المحصّل ( 111 ، قاهره ، 1323 ه . ق . ) عبارت امام فخر را در تعريف معجزه به عبارت زير برگردانده است :\r\n« المعجز امر خارق للعادة مع التحدّى و عدم المعارض » .\r\n( 2 ) . حاجى خليفه ، كشف الظنون ، 1 / 120 ، استانبول ، 1310 ه . ق .\r\n","page_name":" 153 ","page_number":157},
  {"content":"\r\n\r\nرا مطرح ساخته امّا به جنبهء صرفى - نحوى و بلاغى آن چندان نپرداخته است . از متكلّمان مسلمان معاصر ، مصطفى صادق الرّافعى ( فت ، 1937 م ) اين موضوع را به تفصيل در كتاب اعجاز القرآن و البلاغة النّبويّه ( چاپ هفتم قاهره ، 1381 / 1961 ) بررسى كرده است و در آن كوشيده است كه اعجاز قرآن را تركيب دو چيز يعنى « عجز انسان از آوردن معجزه » و « دوام اين عجز در طول قرون و اعصار » قلمداد كند . « 1 »\r\n* * * به عقيدهء مسلمانان قرآن معجزهء پيامبر اكرم و دليل صدق نبوّت او است . زيرا - چنان كه در تعريف گفتيم - كسى كه مدّعى پيامبرى باشد ، بايد براى اثبات ادّعاى خود معجزه‌يى بياورد كه ديگران از آوردن مانند آن ناتوان‌اند ، و مردم را به معارضه دعوت كند ؛ يعنى اگر مردم پس از ديدن معجزه و شنيدن تحدّى ، با وجود داعى بر تكذيب نبوّت ( از قبيل عدم رغبت بر ترك دين پدران خود ، و نيز كراهيت طبيعى از گرايش به دين جديد ) از معارضه به مثل و آوردن مانند آن درماندند ( هر چند كارهاى ديگرى از قبيل سحر و نير نجات و شعبذه را بتوانند كرد ) ، معجز بودن آن ادّعا يعنى الهى بودن آن امر ثابت مىشود ، و در نتيجه نبوّت آن شخص ثابت مىگردد .\r\nحال گوييم دانشمندان اسلامى بر اين نكته كه در قرآن مجيد هر دو امر ( تحدّى و دعوت به معارضه و در نتيجه درماندن مردم از آوردن مانند آن ) صورت گرفته است ، و بنابراين معجز است و دليل صدق حضرت رسول ، اتفاق كرده‌اند . اين نكته هم كه تحدّى صورت گرفته و پيامبر اكرم مردم را به تحدّى و به معارضه دعوت كرده است از آيات قرآنى صريحا مستفاد مىشود . مثلا در سورهء طور ، 52 / آيهء 34 مىگويد  « فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ »  اگر راست‌گويانند ( يعنى ناباوران ) پس سخنى مانند آن ( قرآن ) بياورند . و در سورهء هود ، 11 / آيه‌هاى 13 و 14 مىگويد :   « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ . فَإِلَّمْ يَسْتَجِيبُوا لَكُمْ ، فَاعْلَمُوا أَنَّما أُنْزِلَ بِعِلْمِ اللَّهِ وَ أَنْ لا إِلهَ إِلَّا هُوَ فَهَلْ أَنْتُمْ مُسْلِمُونَ »   آيا مىگويند آن قرآن را ( محمّد ) بر خدا بسته است ؟ بگو ، شما نيز ده سوره مانند آن كه بر خدا بسته باشد بياوريد ، و اگر راست مىگوييد هر كه را به جز خداوند مىتوانيد فرا خوانيد ( تا شما را در اين كار يارى دهند ) ؛ اگر به شما پاسخ ندادند ، پس بدانيد كه آن قرآن به علم الهى فرو فرستاده شده است و خداوندى به جز او نيست . از اين آيات و آيات ديگر ( از جمله :  « وَ إِنْ كُنْتُمْ فِي رَيْبٍ مِمَّا نَزَّلْنا \r\n\r\n\r\n","description":"","footnote":"\r\n( 1 ) .\r\n A . S . Tritton , Muslim theology , PP . 103 - 118 , London , 1947 . \r\n","page_name":" 154 ","page_number":158},
  {"content":"\r\n\r\n عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ »  « 1 » و اگر در شك هستيد از آن چه ما بر بندهء خود نازل كرديم ، سوره‌يى مانند آن بياوريد و گواهان خود را نيز بخوانيد اگر راست‌گويانيد ) بر مىآيد كه حضرت رسول قرآن را معجزهء خود مىدانسته است و براى اثبات آن ديگران را به معارضه دعوت كرده است .\r\nحال مىتوان پرسيد كه : آيا معارضه‌يى صورت گرفته يا نه ؟ ظاهرا در زمان رسول اكرم ، كسى را كه معارضه‌يى كلامى صورت دهد ياد نكرده‌اند . امّا پس از رحلت رسول اكرم تنى چند را به عنوان معارض ياد كرده‌اند مانند مسيلمة بن حبيب معروف به « كذّاب يمامه » ، ابن مقفّع ، ابن راوندى ، متنبّى شاعر تواناى عرب و ابو العلاء معرّى كه محقّقان جديد روى هم رفته ( به جز مورد مسيلمهء كذّاب ) همه را منحول و نادرست مىدانند ، « 2 » و ما پس از اين دربارهء آن سخن خواهيم گفت . امّا اگر معارضه صورت نگرفته دليل يا به تعبير علماى اسلامى « وجه » آن چيست ؟ گفته‌اند دليل اين كه مردم با قرآن مجيد معارضه نكرده و از آوردن مثل آن اظهار عجز كرده‌اند امور زير بوده است :\r\n1 . سبك بيان و اسلوب خاصّ آن . بدين معنى كه نه نظم است و نه نثر و نه سجع ؛ و در ميان خداوندان سخن از تازيان كسى نتوانسته است به اين اسلوب سخن بگويد ؛\r\n2 . فصاحت و بلاغت قرآن و استقامت شيوهء بيان آن ؛\r\n3 . صرفه ، يعنى صرف همم و اذهان مردم توسّط خداوند از آوردن مانند قرآن ؛\r\n4 . اشتمال برخى آيات بر اخبار از غيب . از قبيل پيش‌بينى شكست سپاه ايران ( از روميان ) و مغلوب گشتن روميان ، و قصص قرآنى .\r\n5 . اشتمال آن بر معارف اعتقادى و تشريعات آرمانى براى آدميان .\r\n6 . اشارات علمى . « 3 »\r\nابو الفتوح رازى همهء اين وجوه را جمع كرده و محتمل دانسته است « در اين كه قرآن از چه وجه معجز است ، علماء اختلاف كردند . بيشتر علما گفتند : وجه اعجاز فرط فصاحت است ؛ و بعضى دگر گفتند اسلوب مخصوص است ؛ و بعضى دگر گفتند اخبار غيب است كه در قرآن است ، و مذهب مرتضى - رحمة اللّه عليه - صرف همم است و مذهب نظّام .\r\n\r\n\r\n","description":"","footnote":"\r\n( 1 ) . بقره 2 / آيهء 23 . در حقيقت « تحدّى » ، سه مرتبه داشته است : اوّل به ( همه ) كتاب تحدّى شده - - ( قصص ، 28 / آيهء 49 ؛ اسراء ، 17 / آيه 88 ) ؛ دوم به ( ده ) سوره ( هود ، 11 / آيهء 13 ) ؛ و سوم به يك سوره ( بقره ، 2 / آيهء 23 ) .\r\n( 2 ) .\r\n Encyclopaedia of Islam , Vol . III , P . 1019 , art . , « Idjaz » by G . E . Von Grunebaum . \r\n( 3 ) . دكتر داوود العطّار ، موجز علوم القرآن ، 56 - 70 .\r\n","page_name":" 155 ","page_number":159},
  {"content":"\r\n\r\nو اين همه تواند بودن . . . » « 1 »\r\nاز اين موارد ، مخصوصا مورد سوم يعنى صرفه بسيار مورد بحث قرار گرفته است . و از معتزله مخصوصا نظّام بلخى ( فت ، 231 ه . ق . ) از بزرگان اين مذهب و استاد جاحظ پادشاه نثر تازى و ابو اسحاق اسفراينى ( فت ، 418 ه . ق . ) از متكلّمان بزرگ نقل مىكنند كه گفته‌اند : معارضه با قرآن كريم از اين جهت انجام نگرفت كه ارادهء خداوند همّت‌ها را سست كرد و اذهان را از انديشيدن در باب معارضه با اين كتاب مجيد منصرف ساخت و بازگردانيد . از دانشمندان بزرگ شيعه سيّد مرتضى ( 355 - 436 ه . ق . ) را از قائلان به صرفه دانسته‌اند ، هر چند برخى از متأخّران در اين باب شكّ كرده‌اند . « 2 »\r\nامّا به نظر چنين مىرسد كه اين عقيده ، پندار ناروايى است كه تصوّر كنيم خداى منّان از يك سوى به زبان پيامبر خويش مردم را به معارضه و تحدّى دعوت كند و از سوى ديگر به ارادهء خويش اذهان و همم مردم را از اين معارضه منصرف سازد ، و شكّ نيست كه اين پندار با عدل خدايى سازگار نيست ، و گويى آن كسان كه به نقل و بحث اين نظر پرداخته‌اند از اين نكته غافل مانده‌اند كه از راه همين بحث نسبت به مقام مقدّس قرآن مجيد و هنى عظيم وارد مىكنند چه پديدآورندهء اين بحث سخيف ، سبك بديع قرآن را بالاتر از تقليد ندانسته و نظريّهء « صرف همم و اذهان » را مطرح ساخته تا علّت عجز كسان را از معارضهء با آن توضيح كند . امّا حقّ اين است كه مقام قرآن از اين پندار بسى برتر است . معجز جاويدان خاتم پيغامبران يعنى قرآن به هيچ روى تقليدپذير نيست . و بر خلاف نظريّهء « صرف همم و اذهان » بسيار كسان در طىّ قرون در صدد معارضه برآمده‌اند و به خيال خام خويش گام زده‌اند ، امّا ثمرهء كارشان به جز رسوايى نبوده . از چند تنى كه به عنوان معارضان كتاب كريم نام برديم در كتب ادب و كلام عبارتى به عنوان معارضه نقل كرده‌اند كه به راستى « كلمات ساقطات » است و جز به « قصد طيبت » ذكر نتوان كرد . از جمله از مسيلمهء كذّاب اين كلمات را در تقليد سورهء كوثر نقل كرده‌اند « انّا اعطيناك الجماهر . فصلّ لربّك و هاجر . انّ مبغضك رجل كافر » ؛ و از اين قبيل ؛ ديگرى طليحه پسر خويلد از طايفهء بنى اسد از شجاعان عرب ، كه در صدر اوّل اسلام دعوى پيامبرى كرد ، اين عبارت مشهور شده است « انّ اللّه لا يصنع بتعفير وجوهكم و قبح ادباركم شيئا فاذكروا اللّه قياما و قعودا . . . » ؛ ديگر از معارضان سجاح دختر حارث از طايفهء بنى تميم بود كه در طايفهء\r\n\r\n\r\n","description":"","footnote":"\r\n( 1 ) . تفسير ، 1 / 104 - عبد القاهر بغدادى ، اصول الدين ، 184 ؛ الفرق بين الفرق ، 128 ؛ خيّاط ، الانتصار ، 37 - 28 .\r\n( 2 ) . ابو القاسم پاينده ، « مقدّمهء » ترجمهء قرآن مجيد ، يج - يه . ولى اين شكّ با قولى كه از ابو الفتوح نقل كرديم نادرست و نابجا مىنمايد .\r\n","page_name":" 156 ","page_number":160},
  {"content":"\r\n\r\nمسيحى بنى تغلب پيروانى داشت ، و چون به تنهايى كارى از پيش نبرد با كذّاب يمامه جفت شد . و از سخنان اوست كه « عليكم باليمامه و دفّوا دفيف الحمامة فانّها عزّ و صرامة .\r\nلا يلحقكم بعدها ملامة . » ابن اثير ، نيز نمونهء ديگرى از سجع‌هاى او كه در معارضهء با قرآن ساخته بوده آورده است . « 1 »\r\nو نيز از معارضان قرآن كريم روز به پارسى ( ابن المقفّع ايرانى ) نابغهء كلام تازى را ياد كرده‌اند و گويند : وى سال‌ها در اين پندار بود تا به معارضه برخيزد تا اين كه روزى در كوچه شنيد كه كودكى از سورهء هود اين آيه مىخواند :  وَ قِيلَ يا أَرْضُ ابْلَعِي ماءَكِ  ( هود ، 11 / آيهء 44 ) روز به با شنيدن اين آيات از معارضه منصرف شد و ساخته‌هاى خويش را بشست . از ابو الحسن احمد بن يحيى معروف به ابن راوندى كه به زندقه و الحاد شهرتى دارد ، و نيز از ابو العلاء معرّى و پيش از او شاعر عرب مبتنى نيز عباراتى به همين ترتيب نقل كرده‌اند . و اين‌ها نشان مىدهد كه كسانى بوده‌اند كه به معارضه با قرآن مجيد برخاسته‌اند ولى به مقصد نرسيده‌اند و دليل اعجاز قرآن همين است كه تقليد كردن شيوهء آن ناممكن است ، نه اين كه خداوند همّت‌ها را منصرف ساخته تا به معارضهء با قرآن مجيد برنخيزند . « 2 »\r\nامام فخر رازى ( وفات ، 606 ه . ق . ) اين مبحث را به شيوهء خاصّ خود ايراد كرده است كه براى حسن ختام در اينجا ياد مىكنيم :\r\nحال قرآن از دو بيرون نيست : يا اينكه بگويند در فصاحت به حدّ اعجاز رسيده است ؛ يا چنين نيست . اگر اوّلى درست باشد ثابت مىشود كه آن كتاب معجز است ؛ و اگر دومى درست باشد ، بر اين تقدير معارضه ممكن بوده . پس معارضه نكردن ايشان - با وجود امكان معارضه و با وجود انگيزه‌هاى بسيارى كه براى آوردن مانند آن وجود داشته - خود امرى خارق عادت بوده ، لذا اين نيز معجزه بوده ؛ پس ثابت مىشود كه قرآن بنابر همهء وجوه معجز بوده است ، و اين طريقه نزد ما به صواب نزديك‌تر است . « 3 »\r\n\r\n\r\n","description":"","footnote":"\r\n( 1 ) . تاريخ الكامل ، 2 / 355 - 356 ، تورنبرگ .\r\n( 2 ) . دائرة المعارف اسلام ، 3 / 1921 ، مقالهء « اعجاز » ، نوشته گراونباوم ؛ پاينده ، ابو القاسم ، « مقدّمهء » ترجمهء قرآن مجيد .\r\n( 3 ) . مفاتيح الغيب ، 2 / 116 .\r\n","page_name":" 157 ","page_number":161},
  {"content":"\r\n\r\n\r\nفصل هفتم آفريده يا ناآفريده بودن قرآن\r\nيكى از مسائل مهمّى كه دربارهء قرآن مجيد از آن بحث كرده‌اند ، و آن مسأله « بعد » سياسى هم يافته ، مسألهء مخلوق ( آفريده بودن ) يا قديم ( ناآفريده ) « 1 » بودن آن است . براى روشن شدن موضوع نيازمند به بيان مقدّمهء كوتاهى هستيم .\r\nاز متكلمان اسلامى ، معتزله ، به توحيد صرف خداوند اعتقاد راسخ داشتند ، و به همين دليل منكر بودند كه خداوند صفاتى زايد بر ذات خود داشته باشد ، زيرا اين امر موجب مىشود كه صفات خدا - همچون علم ، قدرت و حيات - مانند ذات او ازلى و قديم باشند ( زيرا نمىتوان تصوّر كرد كه ذات خدا آنى بىصفت علم ، يا قدرت و يا حيات موجود باشد ) . و نتيجه اين مىشود كه غير از ذات قديم خدا ، صفات علم و قدرت و حيات نيز قديم باشند ، و اين امر به « تعدّد قدماء » و به « تكثّر در ذات واجب » مىانجامد ، كه نوعى شرك است . معتزله براى آن كه خداوند را داراى صفات علم و غيره بدانند ، و هم از اعتقاد به تعدّد قدما و تكثّر در ذات و وقوع در شرك احتراز جويند ، مىگفتند صفات خدا عين ذات اوست نه زايد بر ذات او ؛ به عبارت ديگر ذات خدا عين علم او و عين قدرت او و عين ارادهء اوست . امّا اهل حديث ، و به پيروى از آنها اشاعره ، معتقد بودند كه چون خداوند خود را به اين صفات ( چون عالم ، حىّ ، قادر ، مريد و جز آن‌ها ) خوانده است ، ناچار بايد گفت كه اين صفات در او هست ، و غير ذات او است و چون نمىتوان خدا را يك لحظه بدون صفات علم ، حيات ، اراده و قدرت خواند ، ناچار\r\n\r\n\r\n","description":"","footnote":"\r\n( 1 ) . واژه‌هاى « آفريده » و « ناآفريده » را نظامى عروضى سمرقندى ( - چهار مقاله ، 3 و 40 ، قزوينى - معين ) به جاى « حادث » ، « محدث » و « مخلوق » ، و « قديم » به كار برده است و ترجمهء رسايى است « بارى تعالى و تقدّس . . . در كتاب نامخلوق و ناآفريده مىفرمايد لئن شكرتم لأزيدنّكم . . . » و « و كلام ناآفريده گواهى همىدهد بر صحّت اين قضيّت . . . » .\r\n","page_name":" 158 ","page_number":162},
  {"content":"\r\n\r\nبايد گفت كه اين صفات مانند ذات او قديم ، ازلى و ابدى است ، و چون خود او خويشتن را چنين خوانده است ، نمىتوان به سبب اين اعتقاد در شرك افتاد . به عبارت ساده‌تر ، معتزله مىگفتند : صفات خدا عين ذات اوست و ذات او از صفاتش « نيابت » مىكند ؛ امّا اشعريّه مىگفتند : صفات خدا زياده بر ذات اوست و اين صفات غير از ذات اوست و از آن به « زيادت » تعبير مىكردند . چنان كه حاجى سبزوارى بدين مطلب اشاره كرد مىگويد :\r\n و الاشعرىّ بازدياد قائله * و قال بالنّيابة المعتزله \r\n« 1 » اين بحث در كلام خدا نيز جارى است ، چه اهل سنّت و حديث مىگفتند : كلام خدا ، مانند علم و قدرت و اراده و حيات او مخلوق نيست ، زيرا اگر اين صفات را مخلوق بدانيم ، ذات خدا را از صفات كمال عارى دانسته‌ايم ؛ علاوه بر اين ، با اعتقاد به خلق قرآن ، كه كلام خداست ، پايهء عالى و منزلت رفيع آن پايين مىآيد ، و مانند ساير مخلوقات در معرض فساد و تباهى قرار مىگيرد ، و قرآن مانند سخن افراد بشر مىشود . در اين باره حنبلىها به ويژه چندان تند رفتند كه حتى حروف ، حركات و كلمات مكتوب در قرآن ، و حتّى برخى از ايشان ، كاغذ و جلد مصاحف را نيز قديم دانستند ( به تعبير خود آن‌ها « هر آن چه بين الدّفتّين « 2 » است قديم است » ) .\r\nامّا معتزله قرآن مجيد را مخلوق مىدانستند ، و براى اثبات عقيدهء خود دلايلى چند ارائه كرده‌اند كه به طور اجمال به آن‌ها اشاره مىكنيم :\r\n1 . كلام خدا متضمّن امر ، نهى و خطاب است ، و اگر قديم باشد ، بايد امر و نهى و خطاب نيز قديم باشند ، ولى چون طرف امر و نهى و خطاب الهى مخلوقات هستند ، لازم مىآيد امر و نهى و خطاب قديم جلوتر از مخلوقات باشند يعنى پيش از مخلوقات ، امر و نهى و خطاب موجود باشد ، و اين محال است ، زيرا خطاب بىمخاطب و امر بىمأمور لغو و عبث است ؛\r\n2 . خطاب خداوند به پيامبران گذشته غير از خطاب او به پيامبران بعدى است :\r\nخطاب به ابراهيم ( ع ) غير از خطاب به موسى ( ع ) است ، و خطاب به عيسى ( ع ) غير از خطاب به پيامبر اكرم ( ص ) است ؛ و آنگهى در قرآن آيات ناسخ و منسوخ بسيار است .\r\nپس ، خطاب و كلام الهى در حال تبدّل و تغيّر بوده است . و هر چيزى كه چنين باشد قديم نيست و مخلوق و حادث است .\r\n\r\n\r\n","description":"","footnote":"\r\n( 1 ) . منظومه ، 156 ، چاپ ناصرى .\r\n( 2 ) . بين الدّفتين - ميان دو صفحهء جلد كتاب و جز آن .\r\n","page_name":" 159 ","page_number":163},
  {"content":"\r\n\r\n3 . كلمات اگر خوانده شوند صورت و عرض هستند ، و اگر نوشته شوند جسم و جوهرند ؛ و اعراض و جواهر همه حادث‌اند ؛\r\n4 . در خود قرآن آياتى هست كه دلالت بر مخلوق بودن آن مىكند ، از قبيل  « ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ »  هيچ ذكر تازه‌يى از پروردگارشان بر ايشان نمىآيد مگر اين كه آن را در حال بازى كردن گوش دهند ( انبياء ، 21 / آيهء 2 ) كه مقصود از « ذكر » قرآن است ، و مقصود از محدث تازه بودن و نو بودن آن است ، و هر چيز نوى البتّه حادث است و قديم نيست . « 1 »\r\nابو الفتوح رازى در شرح همين آيه آرد :\r\n« مراد به ذكر قرآن است بلا خلاف در ميان مفسّران ؛ و در آيه دليل است بر حدوث قرآن ، براى آن كه اسم محدث بر او اجرا كرد بر اطلاق . و محدث نقيض قديم باشد . اگر قرآن قديم بودى و خداى گفتى محدث است دروغ بودى . امّا قول برخى از اشاعره كه گفتند مراد به ذكر محمّد ( ص ) است از روى تعصّب است . . . و از قرينهء استماع كه در آيت است غافل شده‌اند . . . و انديشه نكرده‌اند كه پيغمبر مسموع نباشد كلام مسموع باشد ؛ و ليكن آن كه خداى نامحسوس را مرئى گويد و از نامعقولى اين مقاله انديشه نكند عجب نباشد كه پيامبر مرئى را مسموع گويد ! » « 2 »\r\nو يا اين كه مىفرمايد  « إِنَّا جَعَلْناهُ قُرْآناً عَرَبِيًّا . . . »  ما آن قرآن را عربى كرديم ( زخرف ، 43 / آيهء 2 ) ، كه باز دالّ بر حدوث و مخلوق بودن آن است « و آيت دليل است بر حدوث قرآن ، براى آن كه خداى تعالى گفت من اين قرآن را كردم . و آن چه كرده و مجعول باشد قديم نبود ؛ ديگر آن كه گفت عربيّا ، بر لغت عرب نهادم و بر منهاج و طريقهء ايشان . و لغت ، به اتّفاق ، محدث است قديم نيست . . . « 3 » ، و بر اين قاعده لغت عرب به هر حال بايد تا مقدّم بر قرآن باشد ، و چون آن چه بر قرآن مقدّم است محدث است ، قرآن كه پس از او باشد چگونه قديم باشد ؟ » « 4 »\r\n\r\n\r\n","description":"","footnote":"\r\n( 1 ) . احمد امين ، ضحى الاسلام ، 3 / 34 - 39 ، قاهره ، 1371 / 1952 .\r\n( 2 ) . ابو الفتوح ، تفسير ، 8 / 5 - 4 ، ابو الحسن شعرانى .\r\n( 3 ) . همان جا ، 10 / 74 - 75 . چنان كه مىبينيد نظر شيعه در اين باره به معتزله كاملا نزديك است . امّا معتزله در اوضاع و احوال گوناگون افراط بسيارى كرده‌اند . مثلا ابو الحسين خيّاط معتزلى ( 220 - 300 ه . ق . ) مىگفته است « من اطمينان دارم كه اگر رسول اكرم در عهد معتزله مىزيست عقيدهء به خلق قرآن را جهت امّت خود به نصّ صريح سفارش مىكرد » ( - الانتصار ، 160 نيبرگ ، قاهره - 1927 ) .\r\n( 4 ) . اينكه مىگويد « لغت ، به اتّفاق محدث است » ، نظر معتزله و شيعه است كه غالبا لغات را وضعى مىدانند ، و حال آنكه بيشتر اشاعره لغات را « توقيفى » مىدانند ، و لذا آنها را محدث نمىتوانند بشمارند .\r\n","page_name":" 160 ","page_number":164},
  {"content":"\r\n\r\nدر قرن چهارم ابو الحسن اسماعيل اشعرى ( فت ، 324 ه . ق . ) در برابر عقيدهء حنابله و معتزله ، عقيدهء تازه‌يى آورد كه بعدا همهء اشاعره و بسيارى از اهل سنّت آن را پذيرفتند ، و آن اين كه : مقصود از قديم بودن كلام خدا الفاظ و حروف خواندنى و نوشتنى نيست ، و در مخلوق بودن اين‌ها كسى سخنى نتواند گفت و انكارى نتواند آورد - بلكه مقصود از قديم بودن كلام خدا « كلام نفسى » اوست ؛ يعنى كلامى كه در ذات اوست ، و كلام حقيقى همان كلام نفسى اوست ، و اين كلام غير از عبارات و الفاظ است ، و با اختلاف اوضاع و تبدّل زمان و مكان ، اختلاف نمىيابد ، و هر كسى بالضّروره در مىيابد كه پيش از آن كه بخواهد سخنى بگويد ، آن سخن در ذهن و نفس او صورت مىبندد ، و بعد از آن گاهى به الفاظ و عبارات ، و گاهى به اشارات ، و زمانى به خطّ و كتابت آن را تعبير مىكند . پس خداوند متكلّم است به كلام نفسى ، و اين كلام ، كه غير از الفاظ است ، در ذات او هميشه مانند علم و قدرت و حيات وجود داشته است و قديم است .\r\n* * * امّا « بعد » سياسى اين مطلب نيز اهمّيّت بسيارى در تاريخ اسلام داشته است . و اجمال آن چنين است كه : در ربيع الاوّل سال 218 ه . ق . مأمون به دستيارى احمد بن ابى دؤاد ايادى ( فت ، 240 ه . ق . ) و مشاوران معتزلى ديگر خود حكمى صادر كرد كه قاضيان و محدّثان را ، عاملان دولتى تحت آزمايش كه آن را محنه مىگفتند در بياورند ، و از اين جماعت كسانى را كه به مخلوق بودن قرآن عقيده دارند بر سر كار خود باقى بگذارند و شهادت ايشان را بپذيرند و از پذيرفتن شهادت كسانى كه با اين عقيده مخالف‌اند خوددارى كنند و حكم آنان را مقبول نشمارند . خليفه و ابن ابى دؤاد در تأييد و تنفيذ اين حكم نامه‌هاى متعدد به ولايات اسلامى نوشتند ، و به حكّام در اجراى آن بسيار تأكيد كردند . اين تأكيد از آن جهت بود كه عقيده به قدمت قرآن در اواخر دورهء بنى اميّه تقريبا اعتقاد همگانى مردم بود ، و كسى جرأت نداشت كه با آن مخالفت كند . « 1 » اوّل كسى كه به مخالفت با آن برخاست جعد بن درهم ( مقتول 118 ه . ق . ) بود و او به همين مناسبت در ايّام خلافت هشام بن عبد الملك اموى ( 105 - 125 ه . ق . ) بقتل رسيد . در زمان خلافت هارون الرشيد ( 148 - 193 ه . ق . ) به واسطهء قدرت گرفتن معتزله عقيده به خلق قرآن رواج كلّى پيدا كرد ، ولى قدرت و تعصّب ( ظاهرى ) اين خليفهء مقتدر مانع از آن بود كه معتزله عقيدهء به خلق قرآن را آشكار كنند ، چه رشيد هر كس را كه به اين عقيده تظاهر مىكرد به سختى مىكشت . « 2 »\r\n\r\n\r\n","description":"","footnote":"\r\n( 1 ) . ابن جوزى ، تلبيس ابليس ، 94 ؛ اقبال آشتيانى ، خاندان نوبختى ، 23 .\r\n( 2 ) . احمد امين ، ضحى الاسلام ، 3 / 37\r\n","page_name":" 161 ","page_number":165},
  {"content":"\r\n\r\nامّا در عصر مأمون ( خلافت ، 198 - 218 ه . ق . ) عقيدهء به خلق قرآن علنى شد . امام اهل حديث در روزگار مأمون و معتصم و واثق ، احمد بن حنبل مروزى ( 164 - 241 ه . ق . ) بود ، و او بسيار گرامى و مورد احترام مردم بود . و با اين كه شخصا بحث در اين موضوع را به صلاح دين و دنياى مردم نمىدانست و مخالف با سيرهء سلف صالح مىشمرد و پيروان خود را از گفت‌وگو دربارهء آن نهى مىكرد ، امّا چون كار تفتيش عقايد و « محنه » يعنى تحقيق و آزمون عقيدهء قاضيان و محدّثان آشكار گشت و سخت‌گيرى آغاز شد ، امام احمد بن حنبل با وجود سخت‌گيرىهاى عمّال مأمون زير بار نرفت ، و سال‌ها با اين انديشه يعنى اعتقاد به خلق قرآن مخالفت ورزيد ، و كار بدان جا كشيد كه او را غلّ و زنجير پيش مأمون كه در شام بود روانه كردند ، ولى پيش از آن كه امام احمد بن حنبل به حضور مأمون برسد ، خبر مرگ خليفه در راه رسيد ، و مأموران مأمون او را با احترام به بغداد بازگردانيدند . « 1 »\r\nدر روزگار خلافت معتصم عبّاسى ( 218 - 227 ه . ق . ) نيز كه برادر مأمون بود و مانند او به اعتزال مايل بود ، عقيدهء به خلق قرآن به همان شيوهء سابق ادامه يافت و احمد بن ابى دؤاد كه در اين دوره نيرومندتر شده بود و به مقام قاضى القضاتى رسيده بود ، قدرت خود را بيش از پيش در اين راه به كار برد و تعقيب « محنه » بيشتر از روزگار مأمون بالا گرفت تا آنجا كه معتصم امام احمد بن حنبل را كه هم چنان در حفظ عقيدهء خود پافشارى مىكرد ، در سال 219 ه . ق . مدّت سه روز در حضور جمعى زياد از دانشمندان به ترك رأى خود مجبور كرد و با مخالفان به مناظره و سؤال و جواب واداشت . چون ديد كه ترك عقيده نمىگويد امر داد كه او را تازيانه بزنند . كارگزاران خليفه امام را سى و هشت ( 38 ) تازيانه زدند و به قدرى در اين كار بىرحمانه رفتار كردند كه بيچاره احمد حنبل بىهوش افتاد و پوست بدن او برآمد . سپس چون خليفه از اجتماع و شورش حنبليان و مخالفان خود بيم داشت ، امر داد او را به زندان بردند . « 2 »\r\nدر زمان خلافت واثق ( 227 - 232 ه . ق . ) پسر معتصم نيز همان روش مأمون و معتصم دنبال شد ، و واثق كه مانند مأمون با حكيمان و معتزله و اهل بحث و نظر مىنشست ، و احمد بن ابى دؤاد و جعفر بن حرب همدانى ( فت ، 236 ه . ق . ) از رؤساى بزرگ معتزله از خواصّ او بودند ، به تفتيش عقايد دينى مردم و ادامهء « محنه » پرداخت و\r\n\r\n\r\n","description":"","footnote":"\r\n( 1 ) . تفصيل وقايع « محنه » و شكنجه شدن چهار تن از علماى مرو در اين قضيّه و امور ديگر را خطيب بغدادى به شرح ياد كرده ( - تاريخ بغداد ، 5 / 177 - 185 ) .\r\n( 2 ) . ابن عماد ، شذرات الذّهب ، 2 / 39 .\r\n","page_name":" 162 ","page_number":166},
  {"content":"\r\n\r\nبه همين علّت بسيارى از مردم را از خود رنجانيد ، و زبان طعن و لعن ايشان در او زياد شد ، و عمّال او در اين باره چنان به تعصّب رفتار مىكردند كه در سال 231 ه . ق . وقتى كه گماشتگان خليفه اسراى مسلمان را با دادن فديه از روميان مىگرفتند ، نماينده‌يى از سوى قاضى القضاة احمد بن ابى دؤاد به نام ابو رمله به سر حدّ روم آمد تا عقيدهء اسيران را بپرسد . نمايندهء مذكور كسانى را كه به خلق قرآن و نفى رؤيت حقّ تعالى عقيده داشتند از چنگ روميان خلاص مىكرد و مىنواخت ، ولى كسانى را كه به خلق قرآن و نفى رؤيت اقرار نمىكردند هم چنان به اسيرى باقى مىگذاشت . و چون در اين امتحان ، جماعتى از مسلمين زير بار تكليف نمايندهء قاضى القضاة نرفتند ، به بلاد عيسوىنشين برگشتند . « 1 »\r\nوضع بر همين منوال بود تا اين كه در سال 232 ه . ق . متوكل بر كرسى خلافت نشست ، و او به دلايل دينى و سياسى با شيوهء مأمون و معتصم و واثق به مخالفت برخاست . مناظره و مجادلهء كلامى را موقوف و ممنوع ساخت ، و بر خلاف آن‌ها شيوهء تقليد و روش اهل سنّت و ارباب حديث را اختيار كرد ، و به ويژه امام احمد بن حنبل را بسيار گرامى داشت . و مردم را از قول به خلق قرآن بازداشت ، و او را طرف مشورت خود قرار داد ، و دورهء « محنه » بدين ترتيب به پايان رسيد . پس از اين دوره ، به جز در دوره‌هاى محدودى ، عقيده به قديم و ناآفريده بودن قرآن عقيدهء رسمى دستگاه خلافت قرار گرفت ، و همچنان به قوّت خود باقى است ، چه همهء اهل سنّت و به ويژه مذاهب اربعه عقيده به خلق قرآن را بدعت مىشمارند و آن را قديم مىدانند .\r\nراغب اصفهانى از ذهبى نقل كرده است كه از [ امام 
  ] جعفر بن محمّد [ صادق ( ع ) 
  ] دربارهء قرآن پرسيدم . فرمود « من در اين باره خالق و مخلوق نمىگويم » ، و احمد بن حنبل نيز در برابر معتصم به همين قول احتجاج كرد . « 2 » اگر روايت راغب درست بوده باشد احمد حنبل احتجاج خود را از امام ( ع ) اقتباس كرده است .\r\n\r\n\r\n","description":"","footnote":"\r\n( 1 ) . مسعودى ، التّنبيه و الاشراف ، 191 - 192 « . . . و حضر . . . ابو رملة من قبل احمد بن ابى دؤاد قاضى القضاة يمتحن الاسارى وقت المفاداة فمن قال منهم بخلق التلاوة و نفى الرّؤية فودى به و احسن اليه و من ابى ترك بارض الروم فاختار جماعة من الاسارى الرجوع الى ارض النصرانيّة على القول بذلك . . . » - حمد اللّه مستوفى ( تاريخ گزيده ، 319 ، دكتر نوايى ) كه در اين باره مىنويسد « معتصم معتزلى بود . امام احمد بن حنبل و بعضى علما را زجرها كرد تا از معتقد خود [ به قدم قرآن 
  ] رجوع كنند ، مفيد نيامد ، به روم فرستاد تا اسراى مسلمان هر كه قرآن را مخلوق بداند بخرند و هر كه نداند او را در اسيرى بگذارند . بسيارى از اسرا ذلّ اسيرى اختيار كردند ، و قرآن را مخلوق نگفتند . »\r\n( 2 ) . محاضرات الادباء ، 4 / 428 « قال الذّهبىّ : سألت جعفر بن محمّد عن القرآن . فقال لا اقول خالق و لا مخلوق . فاحتجّ بهذا احمد بن حنبل . . . على المعتصم . »\r\n","page_name":" 163 ","page_number":167},
  {"content":"\r\n\r\n\r\nفصل هشتم متكلّمان بزرگ\r\nدر اين فصل ، متكلّمان بزرگ اسلامى را كه در ساختن و پرداختن انديشه‌ها و مذاهب كلامى مسلمانان به نحوى تأثير داشته‌اند به ترتيب تاريخى ياد مىكنيم . و در اين راه از متكلّمانى كه تأثير بيشترى داشته‌اند و يا اطّلاعات ما دربارهء آنها بيشتر است به تفصيل سخن مىرانيم .\r\nامّا پيش از شروع به مقصود ، خاطر خوانندگان گرامى را به دو نكتهء مهمّ متوجّه مىسازيم :\r\n1 . آثار بيشتر متكلّمان بزرگ سده‌هاى پيشين اسلامى از ميان رفته ، و انديشه‌ها و شرح ترجمهء آنها را مخالفانشان نوشته‌اند ، و از ديرباز گفته‌اند و راست گفته‌اند كه « دشمن بدانچه دربارهء دشمن خود مىگويد و مىكند ، پروايى بدل راه نمىدهد » « 1 » ، و طبيعى است كه اين عامل بغض و عناد نسبت به مخالفان ، و ارادت و دل‌سپردگى نسبت به همكيشان تا چه اندازه در بزرگ ساختن و يا كوچك كردن اشخاص و انديشه‌هاى ايشان مهم بوده است . به قول گويندهء معاصر :\r\n گر تو با چشم ارادت نگرى جانِبِ ديو * ديوَت اندر نَظَر افرَشته‌وش و حور لقاست \r\n و گر از ديدهء انكار به يُوسُف نگرى * يُوسُف اندر نَظَرت زشت رُخ و نازيباست « 2 » \r\nابن ابى الحديد ( وفات ، 656 ه . ق . ) از مقاتل الطالبييّن ابو الفرج اصفهانى ( 284 - 356 ه .\r\nق . ) نقل مىكند كه « شخص از [ قدرت 
  ] عقايد به شگفتى مىافتد كه چگونه در دل‌ها\r\n\r\n\r\n","description":"","footnote":"\r\n( 1 ) . ابن خلّكان ، وفيات ، 1 / 261 : « انّ العدوّ لا يبالى بما يقول و يفعل » .\r\n( 2 ) . بهار ، ملك الشعرا ، ديوان ، 1 / 189 ، چاپ جديد .\r\n","page_name":" 164 ","page_number":168},
  {"content":"\r\n\r\nسرايت مىكند و بر عقل‌ها غلبه مىيابد تا مردم به سبب آنها به كارهاى بزرگ و رويدادهاى خطرناك مرتكب مىشوند » « 1 » . يك جاى ديگر كه از تعصّبات نابخردانهء برخى از گروه‌هاى مسلمين ياد مىكند . و فصلى مفصّل شرح مىدهد ، در پايان مىگويد كه : « معلوم مىشود كه آدمىزاده تا چه پايه ناتوان است ، چه اگر شخص كسى را دشمن بدارد ، بستگان او را نيز دشمن مىدارد ، و انديشه‌هاى او را نيز - كه احتمال دارد درست باشد - به چيزى نمىگيرد و نسبت به آنها اظهار نفرت مىكند » . « 2 »\r\n2 . برخى از اين متكلّمان را به مناسبت در فصول پيشين ياد كرده‌ايم و گاه به تفصيل دربارهء زندگانى و انديشه‌هاى او و فرقهء كلامى كه او پديد آورده ، يا بعدها به نام او پديد آمده ، بحثى شده است . در اين گونه موارد ، پس از ذكر نام و مشخّصات اجمالى او ، به فصل مذكور ارجاع مىدهيم . و نيز بايد توجّه داشت كه در بيان عقايد اين متكلمان ، آنچه را كه معمولا « اصول عقايد » مىخوانيم ( از قبيل توحيد ، نبوت ، و معاد ) ، چندان مورد توجّه قرار نداده‌ايم ، چه در اين صورت تكرار پيش مىآمد ، و حجم كتاب از دو برابر نيز افزون‌تر مىگشت . دليل مطلب نيز آن است كه اين متفكّران متكلّم ، عمدة يا معتزلى يا اشعرى و يا شيعى بوده‌اند ، و چون اصول عقايد اين سه گروه را قبلا به تفصيل ياد كرده‌ايم تكرار آن را در بيان احوال متكلّمان لازم ندانسته‌ايم و غالبا نياورده‌ايم ؛ مگر زمانى كه لازم مىنموده است . تنها عقيدهء آنان را در باب خلافت و امامت ياد كرده‌ايم .\r\n\r\n1 . حسن بصرى ( 21 - 110 ه . ق . )\r\nابو سعيد حسن بن يسار بصرى ، از تابعان ثقه . امام اهل بصره ، و حبر امّت در روزگار خويش بود . وى عالم ، فقيه ، شجاع ، فصيح و ناسك بود . در مدينه متولّد شد ، و در كنف حمايت امير مؤمنان ( ع ) بزرگ شد « 3 » . ربيع بن زياد والى خراسان در عهد معاويه او را به كتابت خود فراخواند ، ولى او ساكن بصره شد . ترس و هيبت او در دل‌ها عظيم بود ، چنان كه بر واليان در مىآمد و ايشان را به معروف امر و از منكر نهى مىكرد ، و در راه خدا از ملامت هيچ‌كس پروايى نمىداشت . عثمان عفّان و عبد اللّه عبّاس را ملاقات كرد . در\r\n\r\n\r\n","description":"","footnote":"\r\n( 1 ) . شرح نهج البلاغه ، 5 / 116 ، محمد ابو الفضل ابراهيم « . . . فليعجب المتعجب من العقائد كيف تسرى فى القلوب و تغلب على العقول حتّى يرتكب الناس لاجلها عظائم الامور و اهوال الخطوب . . . » .\r\n( 2 ) . همانجا ، 9 / 194 « من انحرف عن انسان انحرف عن اهله و عياله و كتبه و آرائه و عن كلّ ما يتعلّق به » .\r\n( 3 ) . گفته‌اند پدرش اهل ميسان بوده ، و مولاى يكى از انصار ( مرتضى ، امالى ، 1 / 106 ، محمد ابو الفضل ابراهيم ) .\r\n","page_name":" 165 ","page_number":169},
  {"content":"\r\n\r\nشناخت احكام شرعى و وعظ و حديث و تدريس يگانه و بىهمال بود ، و در مسلمانان روزگار خويش تأثير بسزايى نهاد . در معتزله نفوذ بسيار داشت ، و و اصل بن عطا ، رئيس معتزله از پروردگان او است . در تصوّف نيز مقامى بلند دارد ، و در غالب تذكره‌ها و كتب صوفيانه او را يكى از اقطاب و بزرگان تصوّف بشمار مىآورند . غزّالى دربارهء او مىگويد :\r\n« حسن بصرى از حيث كلام شبيه‌ترين كسى به انبياء بوده است ، و از لحاظ هدايت به صحابه نزديك‌تر از تابعان ديگر بود و در فصاحت بىهمال بود ، چنان كه گفتى از دهان او حكمت مىريخت . » « 1 » و او را با حجّاج بن يوسف گفت‌وگوهاى زيادى بوده است ، ولى از آزار او به سلامت جسته است . و چون عمر بن عبد العزيز خلافت را متعهّد شد به حسن نامه نوشت و از او تقاضاى همكارى كرد . حسن در جواب نوشت : « تو ابناى دنيا را نمىخواهى ، و ابناى آخرت نيز تو را نمىخواهند ، پس از خدا يارى بخواه » . در وقايع سياسى ، جهت‌گيرى ملايمى داشت . وقتى كه پيروان ابن اشعث خارجى از او خواستند تا بديشان بپيوندد ، او در پاسخ گفت « اعمال شديد ستمكاران ، مكافاتى است كه خدا فرستاده است و آن را با شمشير علاج نمىتوان كرد ، بلكه بايد با صبر و تحمّل درمانش كرد ! » « 2 »\r\nوى دربارهء گناهان بسيار سختگيرى مىكرد ، و معتقد بود كه گناهكار كاملا مسئول اعمال خويش است . او نمىتوانست با گفتن اين سخن كه خداوند همهء افعال را آفريده است ، خود را تبرئه كند . « 3 » و اين ديدگاه قدريّه ( - جبرگرايان دينى ) بوده . شكّى نيست كه حسن مذهب قدريّه داشته ، هر چند از پيش كوشش‌هايى شده است كه اين اتّهام را از روى نام او بردارند . اين عقيدهء او در رساله‌يى نيز كه به عبد الملك [ بن مروان 
  ] نوشته بيان شده است ( چاپ ريتر ، 67 - 83 ) . حسّ اخوّت حسن و مردم دوستى او نيز بسيار مورد توجّه بوده است . يكى از ستايشگران او شاعر معروف فرزدق ( وفات ، 110 ه . ق . ) بوده ، كه حسن را به عنوان يكى از شاهدان طلاق همسرش نوار به مجلس خوانده بوده است « 4 » .\r\nبا اينكه حسن در كنف حمايت امير مؤمنان بزرگ شده بود ، امّا ظاهرا هميشه اعمال آن حضرت را تصويب نمىكرده و لذا نزد شيعه « مطعون » است ، و از « منحرفان » شمرده مىشود ، چه مىگفته است « لو كان علىّ يأكل الحشف بالمدينة لكان خيرا له ممّا دخل\r\n\r\n\r\n","description":"","footnote":"\r\n( 1 ) . - زركلى ، اعلام ، 2 / 226 .\r\n( 2 ) . مبرّد ، الكامل ، 70 .\r\n( 3 ) . از وى نقل كرده‌اند كه مىگفته است « من زعم انّ المعاصى من اللّه جاء يوم القيامة وجهه مسودّا » .\r\n( 4 ) . مبرّد ، الكامل ، 70 - 71 .\r\n","page_name":" 166 ","page_number":170},
  {"content":"\r\n\r\nفيه » « 1 » اگر على ( ع ) در مدينه خرماى پست [ - كم بها 
  ] مىخورد ، از آنچه در آن وارد شد بهتر مىبود .\r\nو روزى امام او را ديد كه وضو مىگرفت تا نمازى بگزارد - و او وسواس داشت - و بر اندام‌هاى خود آب بسيار مىريخت . گفت اى حسن آب زياد بر زمين مىريزى . حسن در جواب گفت : آنچه امير المؤمنين از خون مسلمانان بر زمين ريخته بيشتر از اين است .\r\nامام فرمود : آيا اين كار تو را پسنديده نمىآيد و حالت را بد مىكند ؟ گفت : آرى . امام گفت : پس همواره بد حال باشى ! گويند : حسن پس از آن همواره عبوس ، مهموم و ترشروى ماند تا آنكه در گذشت . « 2 » امّا از ارادت و احترام و دوستدارى او به امام نيز ياد مىكند و از جمله از قول او مىگويد كه « على ربّانيّ اين امّت است ، و خداوند فضل و سابقه و قرابت با رسول اكرم است ، هرگز از فرمان خدا سر نپيچيد ، و در دين خدا از ملامت كسى نهراسيد ، در بيت المال داد كرد ، و قرآن را بهتر از همه دريافت . . . » « 3 » . و هم ابن ابى الحديد در روايتى دراز از ابان بن عياش نقل كرده است كه : « على ( ع ) پس از رسول اكرم فاضل‌ترين امّت و بهترين فرد همهء آل محمّد بوده است » . « 4 »\r\nمامقانى مىنويسد : چون حسن بصرى در زمان بنى اميّه بوده ، و مىخواسته حديثى از على ( ع ) نقل كند تقيّه را مىگفته است « قال ابو زينب » . وى از زهاد ثمانيه بوده ، و همهء سخنانش در مواعظ از كلمات على ( ع ) مأخوذ است ، و از سليم بن قيس هلالى روايت شده كه به دستور على ( ع ) از زياد و پسرش عبيد اللّه و از حجّاج تقيّه مىكرده است . « 5 »\r\nابشيهى از جاحظ نقل مىكند كه : « حسن بصرى را در هر غايتى استثناء مىشمردند ؛ چنان كه مىگفتند : فلان كس زاهدترين مردم است مگر حسن ، و فقيه‌ترين مردم است مگر حسن ، و فصيح‌ترين مردم است مگر حسن و خطيب‌ترين مردم است مگر حسن ! » « 6 »\r\nعطار نيشابورى مىنويسد :\r\n\r\n\r\n","description":"","footnote":"\r\n( 1 ) . ابن ابى الحديد ، شرح نهج ، 4 / 95 .\r\n( 2 ) . همانجا ، 4 / 95 « . . . قال : او ساءك ذلك ؟ قال : نعم . قال : فلا زلت مسوّء . قالوا : فما زال الحسن عابسا قاطبا مهموما ، الى ان مات » .\r\n( 3 ) . همانجا ، 4 / 95 .\r\n( 4 ) . همانجا ، 4 / 96 « . . . و اللّه انّه خير آل محمّد كلّهم » .\r\n( 5 ) . مامقانى ، تنقيح المقال ، به نقل مرحوم استاد محمود شهابى ، ادوار فقه ، 3 / 619 ، وزارت ارشاد ، 1368 ه . ش .\r\n( 6 ) . المستطرف ، 1 / 138 ، قاهره ( مطبعة الاستقامه ) : « قال الجاحظ : كان الحسن يستثنى من كلّ غاية ، فيقال :\r\nفلان ازهد الناس الّا الحسن ، و افقه الناس الّا الحسن الناس الّا الحسن ، و احظب الناس الّا الحسن » .\r\n","page_name":" 167 ","page_number":171},
  {"content":"\r\n\r\nحسن بصرى را پرسيدند : كه تو را هرگز وقت خوش بود ، گفت : روزى بر بام بودم . زن همسايه با شوهر مىگفت كه : قريب پنجاه سال است تا در خانهء توام . اگر بود و نبود ، صبر كردم در گرما و سرما ، و زيادتى نطلبيدم ، و نام و ننگ تو نگاه داشتم ، و از تو به كس گله نكردم . اما بدين يك چيز تن در ندهم كه بر سر من ديگرى گزينى . اين همه براى آن كردم تا همه تو را بينم ، نه آن كه تو ديگرى را بينى ؛ امروز به ديگرى التفات مىكنى . اينك به تشنيع دامن امام مسلمانان گيرم . حسن گفت : مرا وقت خوش گشت ، و آب از چشمم روانه شد . طلب كردم تا آن را در قرآن نظير يابم . اين آيت يافتم :  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ  - يعنى همه گناهانت عفو كردم ، اما اگر به گوشهء خاطر به ديگرى ميل كنى ، و با خداى تعالى شرك آورى هرگزت نيامرزم . » « 1 »\r\n- قرآن براى آن فرود آمده است كه مردم بدان عمل كنند ، ولى مردم تلاوت آن را كار و پيشه ساخته‌اند ، و عمل بدان را رها كرده‌اند . « 2 »\r\n\r\nكتاب‌شناسى :\r\nابو نعيم اصفهانى ، حلية الاولياء ، 2 / 131 - 138 ؛ مرتضى ، الامالى ، 1 / 106 ؛ ابن خلكان ، وفيات الاعيان ، 1 / 281 ، تهران ؛ ابن سعد ، طبقات ، 7 / 114 - 117 ؛ ابن نديم ، الفهرست ، 183 ؛ ابن المرتضى ، طبقات المعتزله 21 - 18 ؛ ابن قتيبه ، عيون الاخبار ، 155 ؛ شهرستانى ، الملل و النحل ، چاپ كورتون  ( - Curoton )  ، 32 ؛ هجويرى ، كشف المحجوب ، 86 و ما بعد ، ترجمه نيكلسن ؛ ابن الجوزى ، آداب حسن البصرى ، قاهره ، 1931 ؛ احسان عبّاس ، الحسن البصرى ، قاهره ، 1952 ؛ قمّى ، سفينة البحار ، 1 / 262 ، كتابفروشى سنائى . و نيز ،\r\n Ency . , of Islam , Vol . III / 247 - 48 , New Edition , by ( H , Ritter ) . \r\n\r\n2 . غيلان دمشقى ( وفات ، حدود 122 ه . ق . )\r\nابو مروان غيلان بن مسلم دمشقى قبطى ، عمدة به عنوان يكى از مدافعان ارادهء آزاد ( قدرگرايى ) ، در رديف معبد جهنى ، و ظاهرا اندكى پس از وى بوده است . وى پسر بنده‌يى بوده است كه عثمان بن عفّان آزادش كرده بود . او نيز ظاهرا مانند معبد شاگرد يك مسيحى عراقى بوده است ، امّا در دمشق مىزيست و كاتب يا خازن بيت المال بوده\r\n\r\n\r\n","description":"","footnote":"\r\n( 1 ) . تذكرة الاولياء ، 46 - 47 ، دكتر محمّد استعلامى .\r\n( 2 ) . ابن جوزى ، تلبيس ابليس ، 109 « قال الحسن البصرى : انزل القرآن ليعمل به فاتّخذ الناس تلاوته عملا ، يعنى انّهم اقتصروا على التلاوة و تركوا العمل به » .\r\n","page_name":" 168 ","page_number":172},
  {"content":"\r\n\r\nاست . جاحظ او را در زمرهء كسانى همچون عبد اللّه بن مقفّع ، سهل بن هارون ، و عبد الحميد لاحقى بشمار آورده است ( البيان و التبيين ، 3 / 29 ، عبد السلام هارون ) ، و حتّى شخصى مانند عسقلانى به قابليّت او در انجام شغلى كه به دو محوّل شده بوده اقرار كرده است ( لسان الميزان ، 4 / 424 ) ، و ابن نديم مجموعهء رسائل او را در حدود 2000 صفحه تخمين زده است ( الفهرست ، 171 ) . اين آثار ، ظاهرا همه ديوانى و سياسى نبوده است ، بلكه جنبهء كلامى داشته است ، چه خيّاط زمانى كه بدعت‌ها و الحادگويىهاى ابن راوندى را پاسخ مىدهد به محتواى آنها استناد مىكند و مىگويد كه اين رسائل در ميان مردم و اهل اصطلاح سخت شناخته بوده است ( الانتصار ، 93 ، نيبرگ ) . همو مىافزايد كه غيلان به اصول پنج‌گانهء اهل اعتزال معتقد بوده ، ولى نويسندگان كتب ملل و نحل او را صرفا در شمار قدريّه ياد كرده‌اند . شهرستانى او را يكى از مرجئه قدريّه مىداند كه به ضرورت معارف معتقد بوده است يعنى اينكه انسان فطرة به اين اصل معرفت و شناخت دارد كه عالم ، صانعى دارد كه به خودى خود وجود دارد و بىعلّت است ؛ و ايمان امرى ثانوى و معرفتى كسبى است .\r\nغيلان ، با عمر بن عبد العزيز ( وفات ، 110 ه . ق . ) و هشام بن عبد الملك ( وفات 125 ه . ق . ) هر دو معاصر بود ، و چنين گويند كه در زمان خلافت عمر به دو نامه نوشت ، و او را از ادامهء مظالم امويان بر حذر داشت . گويند عمر عبد العزيز او را فرا خواند ، و مأمور كرد تا ذخاير امويان را حراج كند ، و او در ضمن انجام دادن اين كار ، آشكارا از خلفاى اموى بدگويى كرد . و ظاهرا همين نكته از موجبات خشم امويان ( بويژه هشام ) در حقّ وى شد ، و بدين ترتيب به مخالفت با دودمان اموى متهم گرديد . همداستانى او با قيام حارث بن سريج ، عمر عبد العزيز را در باب وى بدگمان كرد ، امّا اين هشام بود كه ميمون بن مهران را - كه غيلان وى را به سبب پذيرفتن منصب در دستگاه هشام سرزنش كرده بود - واداشت تا با او مناظره كند ، و اوزاعى ( وفات ، 157 ه . ق . ) فقيه را واداشت كه با او مباحثه كند . پس از بحث ، اوزاعى به كفر او حكم كرد ، و هشام با همين بهانه به قتل او فرمان داد .\r\nبه موجب روايات ، نخست دست و پاى او را - از خلاف - بريدند ، و پس از آن زبانش را قطع كردند .\r\n\r\n- كتاب‌شناسى :\r\n( گذشته از مآخذى كه قبلا ياد شده ، به مآخذ زير رجوع شود ) :\r\nميزان الاعتدال ، 1 / 291 ؛ دائرة المعارف فارسى ، 2 / 1818 . و نيز - :\r\n - A . S . Tritton , Muslim theology , London , 1947 , Index ; \r\n\r\n","description":"","footnote":"","page_name":" 169 ","page_number":173},
  {"content":"\r\n\r\n - Montgomery watt , Free will and Predestination , London , 1948 ; \r\n - Ency . , of Islam , II / 1026 , « Ghaylan B . Muslim » , by ch . Pellat , N . E . \r\n\r\n3 . جهم بن صفوان ( وفات ، 128 ه . ق . )\r\nابو محرز جهم بن صفوان سمرقندى يا ترمذى ، از موالى بنى راسب در خراسان . وى شاگرد جعد بن درهم ( قتل ، 118 ه . ق . ) و مؤسس مذهب جهميّه در اواخر عهد اموى بود . در قيام حارث بن سريج ، كه در خراسان بر ضدّ بنى اميّه قيام كرده بود ، به او پيوست .\r\nپس از شكست حادث ، سلم بن احوز مازنى او را گرفت ، و در شطّ بلخ كشت .\r\nپيروان او را « جهميّه » گفته‌اند . اين جماعت معتقد بودند كه ايمان تنها معرفت يا شناخت خداست ، و با طاعات ديگر ارتباطى ندارد . و در حقيقت هيچ كس فعلى انجام نمىدهد مگر خداى تعالى ( - جبر مطلق ) « 1 » ، و بنابراين ، انسان در افعال خود مجبور است . جهميّه با اينكه قائل به جبر بوده‌اند ، با اين همه ، مانند معتزله صفات ازلى را انكار كرده‌اند . به نظر آنان ، ايمان امرى واحد است ، و در آن تفاضل و تفاوت نيست ، چنان كه ايمان امّت از ايمان انبياء كمتر نيست . بهشت و دوزخ نيز جاودانى نخواهند بود و - فناپذيراند . جهميّه نزد بيشتر متكلّمان مطعون و بدنام بوده‌اند و آنها را اهل تعطيل شمرده‌اند ، و در ردّ آنها كتاب‌ها و رساله‌ها پرداخته‌اند .\r\n\r\n- كتاب‌شناسى :\r\nابن اثير ، الكامل ، حوادث سنهء 128 ؛ مقريزى ، الخطط ، 2 / 349 - 351 ؛ نشوان حميرى ، الحور العين ، 255 ؛ شهرستانى ، الملل و النحل ، 1 / 86 - 87 ، محمّد سيد كيلانى .\r\n\r\n4 . ابو حذيفه و اصل بن عطاء الغزّال بصرى ( 80 - 131 ه . ق . )\r\nو اصل به سال 131 ه . ق . درگذشت ، و از پيشوايان بليغ علم كلام بشمار مىرفت .\r\n\r\n\r\n","description":"","footnote":"\r\n( 1 ) . سيّد شريف جرجانى در تعريفات ( 71 ، قاهره ، 1938 / 1357 ) آرد : جهميّه ، پيروان جهم بن صفوان‌اند . و گويند : بنده را هيچ قدرتى نيست نه مؤثره نه كاسبه ( يعنى نه قدرتى كه معتزله براى انسان قائل‌اند كه همه كاره است ، و نه قدرتى كه اشاعره به عنوان كسب يعنى جارى گشتن فعل خدا از طريق وجود او يعنى بنده ) ، بلكه او به منزلهء جمادات است ؛ و بهشت و دوزخ پس از وارد شدن اهل آن دو به آنها فانى مىشوند تا اينكه جز خداى تعالى موجودى باقى نماند !\r\n","page_name":" 170 ","page_number":174},
  {"content":"\r\n\r\nزبانش عيبى داشت چنان كه حرف « راء » را تلفظ نمىتوانست بكند يعنى الثغ « 1 » بود ، و ليكن به سبب براعت و اقتدار در كلام سخن خود را از حرف « راء » عارى مىساخت به نحوى كه كسى توجّه نمىيافت « 2 » . و اصل رئيس معتزله بود و چنان كه پيش از اين ياد شد اصول اعتزال را از حسن بصرى ( وفات 21 - 110 ه . ق . ) فرا گرفت ، و اگر چه در مسألهء مرتكب كبيره از او جدا شد ، ولى اين مطلب مانع از آن نيست كه در اصول ديگر همچون « نفى قدر » از او پيروى نكرده باشد . گويند : از محمد بن الحنفيه ( وفات 98 ه . ق . ) علم كلام را فرا گرفت . و نيز گويند از ابو هاشم عبد اللّه ، از ميزان دانش پدرش محمد بن الحنفيه پرسيدند ، و او گفت « اگر مىخواهيد اين مطلب را بفهميد ، تأثير او را در و اصل بن عطاء بنگريد « 3 » . » برخى از محققان در صحّت اين مطلب ترديد كرده‌اند و آن را از موضوعات شيعه پنداشته‌اند « 4 » . در مورد امامت نظر او حدّ وسطى است ميان قول خوارج و شيعه .\r\nخوارج مىگفتند : انتخاب خليفه و امام به انتخاب امت ( در زمان ضرورت ) است . و هر مسلمانى حق انتخاب شدن به خلافت را دارد خواه سيد قرشى باشد خواه بندهء حبشى .\r\nو در اين راه و اصل كم و بيش به عقيدهء اهل سنّت و خوارج مىرفت ، ولى ضمنا مىگفت كه اختيار امام بر اهل هر روزگارى واجب است ، و با اين سخن به شيعه نزديك مىشد كه در هر زمانى به وجود امام اعتقاد دارند خواه حاضر باشد خواه غايب « 5 » . و اصل كسى است كه اصول پنج‌گانهء اعتزال را ( كه اين مذهب بر پايهء آنهاست ) وضع كرد يعنى براى نخستين بار از : 1 ) وعد و وعيد ؛ 2 ) امر به معروف و نهى از منكر ؛ 3 ) منزلت بين المنزلتين ؛ 4 ) توحيد ؛ و 5 ) عدل به شيوهء متكلمان معتزلى بحث آغازيد . ولى بيشتر اقوال او در اين باره محدود و ناپخته بود . و ظاهرا دربارهء مبادئ مورد قبول خودش سخت‌گيرى و تعصّب نشان مىداد . جاحظ از وى روايت مىكند كه و اصل گمان مىكرد كه پس از پيامبر ( ص ) همهء مردم كافر شدند . گفتند : على نيز كافر شد ؟ او در جواب اين شعر را خواند :\r\n و ما شرّ الثلاثة ام عمرو * بصاحبك الذي لا تصبحينا « 6 » \r\n\r\n\r\n","description":"","footnote":"\r\n( 1 ) . الثغ ( مؤنّث « لثغاء » ج لثغ ) - الناطق بالسين كالثاء او بالراء كالغين او كالياء او كاللام ( لسان ، « لثغ » ) .\r\n( 2 ) . ياقوت ، ارشاد الاريب ، 19 / ص 243 ؛ ابن خلكان ، وفيات ، 1 / 548 .\r\n( 3 ) . احمد بن يحيى بن المرتضى الزيدى ، المنيه و الامل ، 11 ، حيدرآباد ، 1902 م .\r\n( 4 ) . آدم متز ، الحضارة الاسلامية فى القرن الرابع الهجرى ، 1 / 332 - 333 ، ترجمهء عربى دكتر محمّد هادى ابو ريده .\r\n( 5 ) . شهرستانى ، الملل و النحل ، 1 / 56 ؛ مسعودى ، مروج الذّهب ، 1 / 71 ؛ 2 / 271 .\r\n( 6 ) . جاحظ ، البيان و التبيين ، 1 / 16 ، 1960 به اهتمام عبد السّلام محمد هارون . و اين بيت از معلّقهء -\r\n","page_name":" 171 ","page_number":175},
  {"content":"\r\n\r\n\r\n5 . عمرو بن عبيد بصرى ( 80 - 144 ه . ق . )\r\nابو عثمان عمرو بن عبيد بن باب بصرىّ ، به نبوتيم وابسته بود . وى ظاهرا از اسيران كابل بود ، ولى در بصره زيست ، و با و اصل بن عطاء معاصر و همسال بود . و چون و اصل به حركت خود قيام كرد به دو پيوست و ياريش داد . و اصل در او به چشم اعجاب مىنگريست و خواهرش را به زنى به دو داد و گفت : مردى را شوهر تو ساختم كه كمتر از مقام خلافت را نمىشايست . عمرو نيز بسيار دل‌سپرده و طالب و اصل بود و از وى متأثّر گشت . گويند : روزى و اصل در جمعى سخن گفت و چون سخن خود را بپايان آورد ، عمرو روى به حاضران آورده گفت : فكر مىكنيد كه فرشته‌يى از فرشتگان يا پيامبرى از پيامبران بر اين گفتار چيزى مىافزود ! ؟\r\nعمرو پس از و اصل بن عطاء ، در روزگار خود ، شيخ معتزله شد ، ولى انديشهء تازه‌يى پديد نياورد ، و تقريبا در همهء اقوال و افعال خود با و اصل همداستان بود ، و با او در چيزى مخالفت نكرد جز اينكه بيشتر از و اصل برخى از احاديث نبوى را ردّ كرد ، و بر برخى از صحابه همچون على ( ع ) ، عثمان ، طلحه و زبير تحامل كرد و در حق آنها سخنان درشت گفت . « 1 » وى مفتى و زاهد مشهورى نيز بوده است . و برخى گفته‌اند : پدرش نخست بافنده و پس از آن در سپاه حجّاج به عنوان شرطه كار مىكرده است . امّا اخبار علم و زهد عمرو با منصور عباسى زياد است و گويند منصور دربارهء او گفته است « كلّكم طالب صيد غير عمرو بن عبيد » . و او را كتب و رسائل و خطب بسيارى است از آن جمله : تفسير ، و الرّدّ على القدريّة . وى در مرّان نزديك مكّه درگذشت . و منصور او را رثاء گفت ، و شنيده نشده است كه خليفه‌يى ديگرى را رثا گويد جز منصور همين عمرو را . عقيدهء دانشمندان دربارهء او مختلف است :\r\nعدّه‌يى او را دهرى دانسته‌اند كه مىگفته است : مردم همچون سبزه هستند كه چون روييدند و پژمردند باز نمىرويند ! ولى بعضى گفته‌اند : چهل بار پاى پياده حج كرد !\r\n\r\n\r\n","description":"","footnote":"\r\n- عمرو بن كلثوم است ، و معنى آن اينكه : سوگند به دوست تو كه به صبحگاه ما را شراب نمىدهد امّ عمرو بدترين سه تن نيست .\r\n( 1 ) . از جمله ابن عبد ربّه از مالك بن انس و همين عمرو بن عبيد نقل كرده است ( عقد الفريد ، 2 / 235 ، احمد امين ) : « كانا يذكران عثمان و عليّا و طلحة و الزّبير ، فيقولان : و اللّه ما اقتتلوا الّا على الثريد الاعفر ( اى الابيض ، يريد الثريد الممتلى بالادام ) ! امام فخر رازى نيز در تفسير كبير ( 2 / 110 - 111 ، ترجمهء حلبى ، چاپ اساطير ) مطالبى از اين دست آورده كه بر ضعف اعتقاد و تذبذب درونى او دلالت دارد .\r\n","page_name":" 172 ","page_number":176},
  {"content":"\r\n\r\n\r\n- كتاب‌شناسى :\r\nابن المرتضى ، المنية و الامل ، 22 ؛ ذهبى ، ميزان الاعتدال ، 2 / 295 - 297\r\nابن خلّكان ، وفيات ، 1 / 547 ، تهران ؛ عبد القاهر بغدادى ، الفرق بين الفرق ، 101 ؛\r\nشهرستانى ، الملل و النحل ، 1 / 56 - 58 ؛ ابن كثير ، البداية و النهاية ، 10 / 78 ؛ مسعودى ، مروج الذهب ، 2 / 192 ؛\r\nبغدادى ، تاريخ بغداد ، 12 / 166 - 188 ؛ طبقات المعتزله ، 35 - 41 ؛ بروكلمان ،  S  ، 1 / 338 .\r\n\r\n6 . ابن ابى العوجاء ( وفات 155 ه . ق . )\r\nعبد الكريم بن ابى العوجاء بن نويرهء ذهلى ، زنديق معروف سدهء دوم هجرى ، وى كه به خاندان معتبرى تعلق داشت ( خالوى معن بن زائدهء شيبانى بود ) ، بنابر مآخذ معتبر نخست در بصره مىزيست و در آنجا از شاگردان حسن بصرى بود ( اگر چه اين قول را نيز مشكوك شمرده‌اند ) ، و گويند به سبب بىثباتى عقايد حسن در باب جبر و اختيار از وى جدا شد . آنچه بيشتر محقّق است اينست كه وى در مجامع گوناگون رفت و آمد مىكرده ، و از جمله با بزرگان معتزله همچون عمرو بن عبيد و و اصل بن عطا ، و با شاعرانى كه اعتقاد دينى آنان مورد ترديد بوده همچنين بشّار برد و صالح بن عبد القدّوس ، حشر و نشر داشته است . او را از بصره بيرون كردند ، لذا به كوفه رفت تا در آنجا زندگانى بكند ، ولى در آنجا نيز توسط محمد بن سليمان والى كوفه دستگير شد و به سال 155 / 772 ( و شايد اندكى زودتر ) بقتل رسيد . امّا چنان كه ابن اثير مىگويد همين قتل مايهء عزل والى مذكور شد ، چه به سبب وساطت‌هاى مكرّر خويشاوندان عبد الكريم مبنى بر اينكه اندكى دست نگاه دارد تا فرمان مجدّد خليفه برسد ؛ و توسّل خود عبد الكريم نيز كه به والى كس فرستاد و در برابر صد هزار درهم سه روز امان خواست ، هيچ‌كدام مؤثّر نيفتاد ، بلكه بىدرنگ دستور قتل او را صادر كرد و اين به سال 155 ه . ق . بود . منصور از اين خود سرى محمد بن سليمان خشم گرفت و به جاى او عمرو بن زهير را ولايت داد . امّا اينكه لوئى ماسينيون « 1 » تاريخ مرگ او را 167 / 4 - 783 ذكر مىكند به احتمال زياد درست نيست .\r\nهمينطور گزارش‌هاى مآخذ شيعى را دربارهء مباحثات طولانى و گوناگون او در مكّه با امام\r\n\r\n\r\n","description":"","footnote":"\r\n( 1 ) .  Louis Massignon . \r\n","page_name":" 173 ","page_number":177},
  {"content":"\r\n\r\nجعفر صادق ( ع ) به اشكال مىتوان پذيرفت . « 1 » اما همين اندازه روشن است كه او وجود واقعى داشته ، چه مورّخان و متكلمان گوناگون با وجود اختلاف عقيده و مشرب خودشان ، از او ياد كرده‌اند و او را مبتدعى خطرناك توصيف كرده‌اند . از آن جمله از قول خود او نقل كرده‌اند كه وى پذيرفته است كه احاديث زيادى جعل كرده ، تقويم را تغيير داده ، و با پرسيدن سؤالات ماهرانه‌يى در باب عذاب انسان و عدل الهى مايهء انتشار عقايد مانوى گرديده است . همين طور گفته‌اند كه وى عالم را ابدى مىدانسته است و به تناسخ اعتقاد داشته . ابن اثير در وقايع سال 155 ه . ق . مىنويسد : چون يقين كرد كه او را خواهند كشت ، گفت : « هر كار مىخواهيد بكنيد كه من كار خود را كرده‌ام ، زيرا چهار هزار حديث برساخته‌ام كه در آنها حرام را حلال و حلال را حرام كرده‌ام ، و هم به خدا سوگند كه روز صيام شما را به افطار و روز افطار شما را به روزه گرفتن واداشته‌ام . . . » « 2 »\r\nهمين طور ، به عبد الكريم بن العوجاء بن نويرة الذهلى كه بدست محمد بن سليمان حاكم كوفه كشته شد ، نسبت مىدهند كه به هنگام حجّ يكى از ائمّهء شيعه را مخاطب ساخته و اين سخنان را گفت : « ألا كم تلوذون بهذا المدر و تدوسون حوله هرولة البعير إذا نفر ؟ و من فكر فى هذا علم أنّ هذا فعل سفيه غير حكيم و لاذى نظر . و قل و انت رأسه و ابوك كان رأسه و نظّامه ! » يعنى :\r\n« هان ، تا كى به اين مشتى سنگ و گل مىپناهيد و اين خرمن را مىكوبيد و شتروار بگرد آن هروله مىكشيد ؟ و هرگاه كسى در اين بينديشد مىداند كه اين كار نادان است نه كار داناى تيزبين . و تو ( اين حقيقت را بمردم ) بگوى كه پيشواى اين مردمى ، و پدرت پيشوا و پايه‌گذارش بوده است « 3 » . »\r\nابو الفتوح رازى در تفسير آيهء  « وَ إِذا قامُوا إِلَى الصَّلاةِ قامُوا كُسالى . . . »  ( نساء ، 4 / آيهء 142 ) آرد :\r\n« گفت چون برخيزند [ براى گزاردن نماز 
  ] كسلان‌وار برخيزند ، و نيز براى رياى مردمان نماز كنند ؛ و اين صفت منافقان باشد كه آنچه كنند از عمل ، براى خدا نكنند ريا كنند براى آنكه ايشان اعتقاد ثواب و عقاب ندارند براى دفع مضرّت كنند . چنان كه از عبد الكريم بن ابى العوجاء حكايت كردند كه كسى او را ديد كه نماز نيكو مىكرد . او را\r\n\r\n\r\n","description":"","footnote":"\r\n( 1 ) . - كلينى ، الاصول من الكافى ، 1 / 71 ، على اكبر غفّارى ، اسلاميّه ، كه اين ملاقات را ياد كرده است .\r\n( 2 ) . ابن اثير ، الكامل فى التاريخ ، 6 / 7 ، تورنبرگ « فلمّا ايقن انّه مقتول قال : و اللّه لقد وضعت اربعة آلاف حديث حلّلت فيها الحرام ، و حرّمت فيها الحلال . . . » .\r\n( 3 ) . علّامهء مجلسى . بحار الانوار ، 5 / 111 - 112 ، چاپ كمپانى .\r\n","page_name":" 174 ","page_number":178},
  {"content":"\r\n\r\nگفت : اين مباين طريق تو است . گفت : عادة البلد و رياضة الجسد و حماية الاهل و الولد ، گفت : عادت شهر است و رياضت تن و حمايت اهل و ولد » . « 1 »\r\nمرحوم شعرانى در شرح اين جمله مىنويسد :\r\n« ابن ابى العوجاء دهرى مذهب بود و به دين و خدا و آخرت ايمان نداشت . و آنان را در آن عهد زنديق مىگفتند . و زنادقه دو دسته بودند : بعضى مىگفتند : دين‌دارى براى نظم جهان [ - اجتماع 
  ] و امنيّت لازم است و گروه ديگر قرامطه بودند و مىگفتند : بايد به قوّهء قهريّه دين را از جهان برانداخت و مردم ديندار را كه معتقد به خرافات و جهالات‌اند نجات داد . و ابن ابى العوجاء از دستهء اول بود : نماز مىخواند براى آنكه عادت ملّت را محترم شمرد ؛ و ديگر آنكه نماز ورزش است و براى سلامت بدن مفيد است ، و هم تربيت زن و فرزند و خدم به اخلاق نيكو و حمايت آنان از قبايح و شنايع به دين بهتر ميسّر مىشود . . . » . « 2 »\r\n\r\n7 . ابو حنيفه ( حدود 80 - 150 ه . ق . )\r\n\r\n[ شرح ( 1 ) 
  ]\r\nابو حنيفه نعمان بن ثابت بن زوطى ، برجسته‌ترين فقيه و متكلّم مسلمان عراقى در سدهء دوم هجرى محسوب مىشود ، كه مذهب حنفى يكى از مذاهب اربعهء اهل سنّت برگرفته از نام اوست . وى ( حدود سال 80 ه . ق . / 700 م ) در كوفه از مادر زاد . گفته‌اند كه جدّ او در كابل اسير شد و او را به اسيرى به كوفه آوردند . و بعدها از موالى قبيلهء تيم اللّه شد . برخى از مترجمان او را از نژاد پادشاهان قديم ايرانى مىشمارند . پدرش ثابت احتمالا متعلّق به طرفداران علويّه بوده است و گويند كه على ( ع ) در حقّ او و دودمانش دعا كرده است . و نيز گفته‌اند ثابت در كوفه به تجارت ابريشم اشتغال داشته است . « 3 »\r\nابو حنيفه همهء عمر خود را وقف علم شريعت ساخته و مستمعان زيادى به دور خود جمع كرده بود . وى زندگانى خود را از طريق فروش البسه تأمين مىكرد . بسيارى از مترجمان بعدى احوال او نقل مىكنند كه ابو حنيفه از پذيرش شغل قضاء كه نخست\r\n\r\n\r\n","description":"","footnote":"\r\n( 1 ) . تفسير ، 4 / 46 .\r\n( 2 ) . ريشهء اين استنباط و تقسيم معلوم نيست !\r\n( 3 ) . ابن خلّكان ، وفيات ، 2 / 294 ، چاپ تهران ، 1284 ه . ق . و نيز :\r\n Coldziher , Muh . Stud . ll , 39 \r\n","page_name":" 175 ","page_number":179},
  {"content":"\r\n\r\nتوسط فرماندار اموى كوفه يزيد بن عمر بن هبيره ، و بعدها توسط منصور عباسى به او پيشنهاد شد ، به شدّت گردن مىكشيد . و گفته‌اند كه به سبب همين ردّ كردن ، شكنجهء جسمى ديد و به زندان افتاد ، و در زندان بود كه به سال 150 ه . ق . ( 766 م ) در بغداد درگذشت . همين نكته را دربارهء بسيارى از مردان پارسا در اين دوره ياد كرده‌اند . مثلا سفيان ثورى ( وفات 161 ه . ق . ) نيز كه فقيه و متكلّم و عارف برجسته‌يى بوده ، از دسترنج خود زندگانى مىكرد و هرگز عطاى واليان و اميران را نمىپذيرفت و پيشنهاد عباسيان به ويژه مهدى خليفه ( وفات 169 ه . ق . ) را براى قضاء در شهر كوفه ردّ كرد . او را دنبال مىكردند و او پيوسته از ترس عباسيان از عراق به يمن و از يمن به مكّه مىگريخت ، تا اينكه به سال 161 ه . ق . در حالى كه از دست تعقيب خليفه متوارى بود ، درگذشت . « 1 »\r\nچه اين گروه وارد شدن در خدمت فرمانروايان ناپارسا را محكوم مىكردند . دربارهء حبس و مرگ او ، در مآخذ زيديّهء ذكرى شده است كه بنابر آن ابو حنيفه از حاميان امام زيدى ابراهيم بن محمّد بوده است كه به سال 145 ه . ق . / 760 م در بصره بر ضدّ عباسيان قيام كرد . ممكن است ابو حنيفه كه از يك دودمان طرفدار علويان در كوفه بوده ، در آغاز با نهضت انقلابى كه به تحريك عباسيان به هم رسيد دل‌سپردگى نشان مىداده ، ولى بعدها به گروهى كه از روى كار آوردن دودمان علويان نااميد گشتند پيوسته باشد ، و بدين ترتيب به مخالفت با دودمان جديد يعنى عباسيان نيز برخاسته باشد . « 2 » با اين همه ، مآخذ ديگر به مرگ وى در زندان عباسيان اشاره نكرده‌اند .\r\nهر چند نوشته‌هاى موثّق خود ابو حنيفه در دست نيست و شايد هيچ‌گاه وجود نداشته است ، امّا تأثير وى به عنوان يك منبع موثّق در مسائل فقهى ، منتهى به ظهور مذهب فقهى عراقى گرديده است . ممكن است كه شيوهء عقلى او در قواعد اثبات مطالب فقهى ، يعنى به كار بردن وسيع نظر شخصى ( رأى ) ، كه از ويژگيهاى مذهب حنفى است ، از آن خود ابو حنيفه باشد ، ولى حملاتى كه بعدها توسط فقيهان حجاز بر او شده ، مبنى بر اينكه او را به سبب تغافل پيوسته‌اش نسبت به احاديث سرزنش كرده‌اند ، شايد بىاساس باشد . « 3 »\r\nكتاب معروف مسند ابو حنيفه حاوى مجموعهء احاديثى است كه توسط شاگردان او و\r\n\r\n\r\n","description":"","footnote":"\r\n( 1 ) . احمد امين ، ضحى الاسلام ، 1 / 167 ، چاپ قاهره ، 1953 .\r\n( 2 ) .  Ency of Islam , Vol . I / PP . 321 - 4 , ( New Edition ) . \r\n( 3 ) . ولى به هر صورت ، « رخصت » هاى فقهى ابو حنيفه - حتّى نزد شاعران پارسى زبان مشهور بوده است .\r\nمثلا - انورى ، ( ديوان ، 2 / 454 ، مدرس رضوى ) .\r\n","page_name":" 176 ","page_number":180},
  {"content":"\r\n\r\nحنفى مذهبان بعدى تأليف شده است ، كه امام مذهب ايشان آنها را در تعاليم خويش به كار مىبرده و بدانها استناد مىكرده است . بهتر است از يك رشته از اين گونه مسندها سخن بگوييم كه از آنها هنوز حدود ده مجموعه در دست است . « 1 »\r\nغرض از تأليف اين مسندها اين بوده است كه حنفىها براى مخالفان خود ثابت كنند كه استاد آنها از احاديث نبوى بسيار استفاده مىكرده است « 2 » . ابو حنيفه تأثير شايان توجّهى بر اصول عقايد اسلامى داشت و سنّت او به ويژه در مكتب ماتريدى ( وفات 333 ه . ق .\r\n/ 944 م ) و استادان آن مكتب در سمرقند ادامه يافت و پيشرفت كرد . تنها اثر معتبرى كه از ابو حنيفه به دست ما رسيده نامهء او به عثمان البّتّى است ( كه چاپ نشده ) و در آن ابو حنيفه از عقايد مرجئه‌گرايانهء خويش به سبكى معقول و ماهرانه دفاع كرده است .\r\nكتاب الفقه الاكبر ( 2 ) كه در الفهرست ابن النديم ( 231 ، قاهره ، بى . تا . ) و مآخذ بعدى به او نسبت داده شده كتاب عقيدتى است كه علم كلام مدرسى را در مراحل نخستين آن نشان مىدهد و احتمالا در نيمهء اول سدهء چهارم هجرى / دهم ميلادى به رشته تحرير درآمده است . الفقه الاكبر را نبايد با الفقه الاكبر ديگرى كه - بحث از متن كامل آن در اينجا مقدور نيست ( متن و شرح آن به سال 1321 ه . ق . در حيدرآباد چاپ شده است ) - يكى دانست .\r\nصرف نظر از اين شرح ( كه براى تشخيص آن از كتاب ديگرى به همين اسم ، ممكن است آن را شمارهء 1 بناميم ) ، چنين بر مىآيد كه اصل كتاب شامل برده مقاله بوده است كه نظرگاه اهل سنّت حنبلى مذهب را در برابر خوارج ، قدريّه ، شيعه و جهميّه نشان مىدهد .\r\nاين كتاب نشان مىدهد كه مؤلف مرجئى مذهب بوده ، و پيش از ظهور فرقهء عظيم معتزله مىزيسته است .\r\nكتاب دوم كه فقه اكبر اول نيز در آن مندرج شده است فقه ابسط است ( كه چاپ نشده است ) . و كتابى است حاوى جوابهايى كه به مسائل اعتقادى داده شده است كه آنها را جهت گرفتن جواب از امام ، شاگردش ابو مطيع البلخى ( وفات 182 ه . ق . / 799 م ) مطرح كرده است . در اين كتاب همهء مقالات فقه الاكبر 1 را ، به جز يك مقاله ، مىتوان يافت .\r\nطرز بيان مطالب داراى چنان وضعى است كه در باب اصالت فقه الاكبر هيچ ترديدى باقى نمىگذارد ، اما نه در تأليف آن از خود ابو حنيفه ، بلكه در منشأ اظهارات آنها . چندان\r\n\r\n\r\n","description":"","footnote":"\r\n( 1 ) .  GAL , Suppl . I , 286 - 7 . \r\n( 2 ) .  Goldziher , Muh . Stud . II . 230 . \r\n","page_name":" 177 ","page_number":181},
  {"content":"\r\n\r\nاز زمان ( نگارش ) اين ده مقاله نگذشته بود كه محسوس افتاد بايد آنها را اصلاح و بسط دهند . اين منظور به وسيلهء كتابى انجام گرفت كه يكسره جديد بود و عنوان آن وصيّة ابى حنيفه بود و در برخى نسخه‌هاى خطّى موجود شكل نصايح ابو حنيفه به شاگردان خويش را گرفته است . به نظر مىرسد كه وصيّت كلام احمد بن حنبل را عرضه مىكند .\r\nفقه ابسط گذشته از اينكه حاوى نه مقاله از فقه الاكبر اول است ، بياناتى از ابو حنيفه را نيز در باب مسائل اعتقادى از قماش آنچه در روزگار او مورد مناقشه بوده است در بر دارد .\r\nظاهرا از كتاب العالم و المتعلّم تنها برخى منقولات بر جاى مانده است . منقولاتى از اين كتاب و كتب ديگرى كه به ابو حنيفه منسوب است در مجموعه‌هاى گوناگونى گرد آمده است ، كه همهء آنها دور موضوعات مشابهى چرخ مىزند . امام مالك بن انس گفته است كه ابو حنيفه داراى چنان منطقى نيرومند بود كه اگر مىگفت « ستون چوبى از طلا ساخته شده است مىتوانست آن را با استدلال ثابت كند . » با اين همه برخى از دانشمندان اسلامى اصولا مباحث ابو حنيفه و شيوهء قياس او را به انواع گوناگون ريشخند مىكرده‌اند .\r\nمثلا جاحظ بصرى مىگويد : از حفص بن غياث دربارهء فقه ابو حنيفه پرسيدند و او گفت « كان ابو حنيفة اعلم الناس بما لم يكن و اجهل الناس بما كان . » يعنى ابو حنيفه به امورى كه وجود نيافته و شدنى نيست داناترين مردم بوده ولى به آنچه رخ داده و يا شدنى است نادانترين مردمان بوده است ! « 1 »\r\nدر تقوى و بيزارى ابو حنيفه از سياست عملى ، در كتب ادبى و دينى ، مطالب زيادى آمده است . از جمله مىنويسند : يزيد بن عمر بن هبيره نزد ابو حنيفه كس فرستاد ، تا بيايد و حكومت بر بيت المال را بر عهده بگيرد . و او نپذيرفت ، يزيد اصرار كرد ، و چون پاسخ موافق نيافت دستور داد او را بيست تازيانه بزنند . بدين ترتيب ، شكنجه را برتافت ولى از ولايت و فرمانروايى سرباز زد . « 2 »\r\nو باز نقل كرده‌اند كه او را براى تصدّى مقام قضاء دعوت كردند . گفت : « من سزاوار اين مقام نيستم » گفتند : چرا ؟ گفت : « اگر صادق باشم سزاوار اين پايگاه نيستم ، و اگر كاذب باشم كاذب سزاوار مقام قضاء نباشد » . « 3 »\r\n* * *\r\n\r\n\r\n","description":"","footnote":"\r\n( 1 ) . الحيوان ، 347 ، محمّد عبد السلام هارون .\r\n( 2 ) . الحيوان ، 347 ، محمّد عبد السلام هارون .\r\n( 3 ) . همانجا .\r\n","page_name":" 178 ","page_number":182},
  {"content":"\r\n\r\n\r\nشرحى ديگر ( 2 )\r\nنامش نعمان پسر ثابت است ، طبق روايت صحيح در كوفه مركز عراق در سال 80 هجرى متولد شده ( 699 ميلادى ) . عبد الملك بن مروان در آن زمان خلافت اموى را به عهده داشت و حجاج بن يوسف استاندار عراق بود . 52 سال از عمرش را در عهد اموى و 18 سال را در عهد بنى عباس گذرانيد . زمان مرگ حجاج او 15 سال داشت و زمان خلافت عمر بن عبد العزيز جوان بود . با دو چشمش كسانى را كه حكومت عراق را دست به دست مىگردانيدند مشاهده كرده است - يزيد بن مهلب ، خالد بن عبد اللّه قسرى و نصر بن سيّار و عهد طوفانى ولايت آنها را درك كرده است . و ظلم و ستم ابن هبيره آخرين استاندار اموى را نيز چشيده ؛ دعوت به قيام بنى عباس را ديده است و كوفه ( شهر او ) مركز اين قيام محسوب مىشد ؛ زيرا كوفه قبل از بناى بغداد مركز دولت جديد عباسى بشمار مىآمد . ابو حنيفه 150 سال بعد از هجرت در زمان خلافت منصور وفات كرد خاندانش نخست در كابل بسر مىبردند . « 1 » جدش ( كه اسم او را بعضى زوطى به ضمّ ز ، و بعضى به فتح ز قراءت كرده‌اند ) به صورت اسير به كوفه آمد سپس مسلمان شد و تحت سرپرستى قبيله بنى تيم اللّه درآمد . پيشه‌اش بازرگانى بود . با امام على ( ع ) ديدار مىكرد و رابطه آن دو در حدّى بود كه گهگاهى هدايايى به خدمت على ( ع ) مىفرستاد . پسرش ثابت ( پدر ابو حنيفه ) در كوفه مشغول تجارت بود . از روايت خود ابو حنيفه استفاده مىشود كه پدرش در كوفه نانوايى مىكرد . « 2 »\r\n\r\nتحصيلات .\r\nاو در ابتداء قراءت - حديث - نحو - ادب - شعر و علم كلام و ساير علوم متداول عصرش را فراگرفت و سپس پرداخت به علم كلام و زمانى را در اين علم غور كرد و به مرحله‌يى رسيد كه نظر مردم را به خود معطوف داشت و انگشت نما گرديد .\r\nشاگرد مشهورش زفر بن هذيل روايت كرده است كه امام با او گفت : « من مشغول به علم كلام شدم و در اين علم به مرحله‌يى رسيدم كه انگشت نما شدم . » « 3 »\r\nدر روايت ديگر خود امام مىگويد : « من شخصى بودم ماهر در علم كلام و زمانى در\r\n\r\n\r\n","description":"","footnote":"\r\n( 1 ) . كابل در آن تاريخ يكى از شهرهاى ايران به حساب مىآمد . دكتر احمد الشرباصي ابو حنيفه را به سبب ايرانى بودن و بلندى پايهء فقاهتش شامل اين حديث نبوى مىداند كه بخارى و مسلم هر دو آن را روايت كرده‌اند : « لو كان العلم معلقا عند الثريا لتناوله رجال من ابناء فارس » .\r\n( 2 ) . المكّى ، مناقب الامام الأعظم ابى حنيفه ، 1 / 162 .\r\n( 3 ) . همانجا ، 1 / 55 - 59 .\r\n","page_name":" 179 ","page_number":183},
  {"content":"\r\n\r\nاين وادى گام برمىداشتم و به لحاظ اينكه صاحبان خصومت و جدل بيشترشان در بصره بودند بيست و چند بار به آنجا سفر كردم و بعضى سالها يك سال ( كمتر و بيشتر ) در آنجا اقامت مىگزيدم و با گروههاى مختلف خوارج ، اباضية ، صفريه ، و غيره و گروه‌هاى مختلف حشويه به مناظره مىپرداختم » . « 1 »\r\nاز اين سخن او نتيجه مىگيريم كه امام در فلسفه و منطق و دربارهء مذاهب آن زمان لا محاله معلومات كافى كسب كرده بود . زيرا بجز آن ، انسان نمىتواند در علم كلام وارد شود ، بعدا استعدادى كه او با به كار بردن عقل و استدلال منطقى در فقه از خود نشان داد و شهرتى كه در حل مسائل بغرنج و عمده ، پيدا كرد همه و همه نتيجه همان تربيت نخستين عقلى وى بود . بعد از صرف مدت زياد ، از جرّ و بحثها و مجادله‌هاى كلامى خسته شد و به سوى فقه روى آورد . در اينجا طبعا توجه وى ، به مدرسه فكرى اهل حديث نمىتوانست معطوف باشد . مهد اصحاب رأى در عراق ، در آن وقت كوفه بود . او به اين مركز پيوست . اساتيد اين مدرسه در آغاز كار حضرت على ( ع ) و عبد اللّه ابن مسعود ( وفات ، 32 ه . ق . ) بودند و بعد از آنها شاگردانشان شريح ، علقمه و مسروق ائمه چيره دست اين مدرسه بودند كه در تمام جهان اسلام شهرت بسزايى داشتند . سپس امامت آنها به ابراهيم نخعى و بعد از وى به حماد رسيد . بعدا شاگردى حماد را ابو حنيفه به عهده گرفت و تا وفات وى 18 سال كامل از صحبت وى مستفيد بود . اما وى تنها بر علمى كه از اساتيدش در كوفه آموخته بود اكتفا نكرد و بارها به حجاز سفر كرد و از محضر بزرگان فقه و حديث آنجا استفاده برد .\r\nدر سال 120 ه . ق . وقتى كه استادش حماد به جوار رحمت الهى رفت ، ابو حنيفه به تقاضاى همه اهل مدرسه جانشينى وى را پذيرفت و در اين مسند 30 سال كامل وظيفهء بحث و تدريس و افتاء را به عهده گرفت و نتايج همين دوره از تدريس و افتاء بود كه اساس مذهب حنفى را كه ما امروزه مىشناسيم تشكيل داد .\r\nطى اين 30 سال بقول بعضى به 60 هزار و بقول بعضى ديگر به 80 هزار مسألهء فقهى پاسخ‌هايى ارائه كرد كه در جريان زندگانى وى به عناوين مختلف مطرح شده بود . « 2 » در حدود هفتصد تا هشتصد شاگرد تربيت كرد كه در بلاد مختلف منتشر شدند و مسندنشين درس و افتاء و مرجع دينى مردم قرار گرفتند . از شاگردان وى ، 50 تن در عهد سلطنت عباسى به مسند قضا مقرر شدند . مذهب او قانون قسمت اعظم جهان اسلام\r\n\r\n\r\n","description":"","footnote":"\r\n( 1 ) . همانجا ، 1 / 59 .\r\n( 2 ) . همانجا 1 / 96 ؛ 2 / 132 - 136 .\r\n","page_name":" 180 ","page_number":184},
  {"content":"\r\n\r\nگرديد . در آن زمان اين مذهب قانون عباسىها ، و بعدا سلجوقيها ، مغول‌ها و عثمانىها و ديگران بود . و امروز از چين تا تركيه ميليونها مسلمان پيرو اين مذهب‌اند . ابو حنيفه براى تأمين خود پيشه بازرگانى را كه پيشهء پدرى او بود در پيش گرفت . در كوفه به بازرگانى خز ، لباس مخصوص آن زمان ، پرداخت . و بعد از مدتى در اين راه نيز پيشرفت شايانى كرد . او از خود كارخانه‌يى داشت كه خز توليد مىكرد . « 1 » مغازه‌هاى بازرگانى وى خز را تنها در كوفه به فروش نمىرسانيدند بلكه به مناطق دور دست نيز انتقال مىدادند . پس از آنكه امانت‌دارى او روشن شد و مردم به او اعتماد كردند مغازه او به شكل « بانك » نيز درآمد . و در آن ميليونها درهم از اموال مردم به امانت گذاشته مىشد . هنگام وفات وى 50 ميليون درهم به عنوان امانت در اين بانك ذخيره شده بود . « 2 » اين تجربه وسيع در امور مالى و تجارت ، به او بصيرتى در بسيارى از بخش‌هاى فقه و شعبات آن ، بخشيد كه تنها از لحاظ نظرى نصيب فقيهى نمىشود .\r\nدر تدوين فقه اسلامى اين تجارب به وى كمك بيشترى نمود . علاوه بر آن حد فراست و مهارت وى در معاملات دنيوى از اين رويداد به خوبى آشكار مىشود كه هنگامى كه در سال 145 ه . ق . المنصور به ساختن بغداد اقدام نمود ابو حنيفه را براى سرپرستى اين كار موظف ساخت و چهار سال در اين سمت باقى ماند . « 3 »\r\nدر زندگانى شخصى ، بىنهايت باتقوا و امانت‌دار بود . يك بار او شريك خود را جهت فروش اموال به خارج فرستاد . قسمتى از اين اموال معيوب بود ، به شريكش دستور داد هر كه اين مال را خريدارى مىكند وى را از عيب مال آگاه كن . اما او اين دستور امام را فراموش كرده همه اموال را بدون گفتن عيب آن فروخته بود . امام درآمد به دست آمده از اين طريق را ( كه 35 هزار درهم بود ) همه را خيرات كرد . « 4 » مورخان رويدادهاى متعددى را نقل كرده‌اند كه اگر اشخاص بىتجربه مال خويش را براى فروش به دكان وى مىآوردند و از قيمت حقيقى اموالشان اطلاع نداشتند امام خود قيمت اموالشان را گوشزد مىكرد و آن را به قيمت واقعى از آنها مىخريد . « 5 » اشخاص هم عصر\r\n\r\n\r\n","description":"","footnote":"\r\n( 1 ) . يافعى ، مرآة الجنان و عبرة اليقظان 1 / 310 .\r\n( 2 ) . مكّى ، 1 / 220 .\r\n( 3 ) . طبرى ، تاريخ ، 6 / 238 ؛ ابن كثير ، البدايه و النهايه 10 / 97 . اين روايت ، ظاهرا با خبر سابق ، مبنى بر ردّ مقام قضاء سازگار نيست .\r\n( 4 ) . خطيب البغدادى ، تاريخ بغداد ، 13 / 358 .\r\n( 5 ) . مكّى ، 1 / 219 - 220 .\r\n","page_name":" 181 ","page_number":185},
  {"content":"\r\n\r\nاو در تعريف پرهيزگارى وى متفق القول هستند . عبد اللّه بن المبارك مىگويد : « من شخصى پرهيزگارتر از ابو حنيفه سراغ ندارم ، دربارهء اين شخص چه بايد گفتن كه دنيا و سرمايه‌هاى آن به پيشگاهش نهاده شد و او از آن روى گردانيد ، مورد ضرب و شتم قرار گرفت اما ثابت قدم ماند ، و مقامهايى را كه مردم براى خاطر كسب آنها سر و دست مىشكستند او هرگز قبول نكرد » . « 1 »\r\nقاضى ابن شبرمه مىگويد : « دنيا به دنبالش مىرفت اما او از آن گريزان بود و از ما فرار مىكرد و ما در تعقيبش بوديم » . « 2 »\r\nحسن بن زياد گويد : « قسم به خدا ، ابو حنيفه هرگز عطيه يا هديهء اميرى را نپذيرفت . » « 3 »\r\nهارون الرشيد از ابو يوسف دربارهء ابو حنيفه پرسيد ، او گفت : « به خدا او از محرمات خدا پرهيز مىكرد ، از مردم دنيا دورى مىگزيد ، و غالبا ساكت بود ، همواره در فكر و تأمّل غرق بود و بىمورد صحبت نمىكرد . اگر در مورد مسأله‌يى از وى پرسيده مىشد و دربارهء آن معلوماتى داشت پاسخ مىداد . اى امير مؤمنان ، من همين قدر مىدانم كه نفس و دين خود را از مفاسد نجات داده بود و بىنياز از مردم به خود مشغول بود و هرگز از كسى به بدى ياد نمىكرد » . « 4 »\r\nاو مردى كريم و با سخاوت بود خصوصا نسبت به اهل علم و دانشجويان خود .\r\nقسمتى از منافع بازرگانىاش را به اين هدف اختصاص داده بود كه از آن كمك‌هاى مالى به تمام علما و دانشجويان ارسال مىداشت . و هر چه باقى مىماند آن را نيز در بينشان تقسيم مىكرد . هنگامى كه بين آنها اموال خويش را توزيع مىكرد مىگفت : « آن را در رفع ضروريات‌تان ، به مصرف برسانيد و جز خداوند از كسى ديگر ممنون نباشيد ؛ من چيزى از خود به شما نداده‌ام ، اين فضل پروردگار است براى شما كه بر دست من جارى ساخته است » . « 5 »\r\nمخارج تعداد زيادى از شاگردانش را خودش تقبّل كرده بود مانند ابو يوسف كه مخارج خود و خانواده‌اش را ابو حنيفه مىپرداخت ، زيرا والدين او فقير و ناتوان بودند و\r\n\r\n\r\n","description":"","footnote":"\r\n( 1 ) . ذهبى ، مناقب الامام ابو حنيفه ، 15 .\r\n( 2 ) . راغب اصفهانى ، محاضرات الادباء ، 2 / 206 .\r\n( 3 ) . الذهبى ، 26 .\r\n( 4 ) . ذهبى ، 9 .\r\n( 5 ) . خطيب ، 13 / 260 ؛ مكّى ، 1 / 262 .\r\n","page_name":" 182 ","page_number":186},
  {"content":"\r\n\r\nبر آن بودند كه پسرشان تعليم را ترك كرده ، به كارى تجارى بپردازد . « 1 »\r\n\r\nآراء ابو حنيفه .\r\nدر اينجا مسائلى را مورد بحث قرار مىدهيم كه دربارهء آن طرز فكر امام به قلم خودش ثبت شده و اكنون نيز موجود است .\r\nاو صاحب تصنيف و اثرى نبود . از اين روى دربارهء كارنامه‌اش به مصادر معتبر ديگر بايد رجوع شود . اما مسائلى چند را شيعه ، خوارج ، مرجئه و معتزله پيروى مىكردند كه امام را وادار مىكرد كه بر خلاف عادتش رد بر آنها بنويسد و مسلك اهل سنت و جماعت ( اكثريت جامعه اسلامى ) را بطور مختصر اما در كلمات و جملاتى آشكار و واضح به رشته تحرير در آورد .\r\nپيش از اين بيان داشتيم كه در زمان خلافت حضرت على ( ع ) و در به دو سلطنت بنى اميه ، اختلافاتى كه بين مسلمين ايجاد گرديده بود ، منجر به تشكيل چهار فرقه گرديد كه نه تنها آراء شخصى و گروهىشان را پيرامون برخى از مسائل آشكار ساختند ، بلكه آن را به شكل عقيده مذهبى درآوردند كه تركيب اجتماع اسلامى ، تشكيل حكومت اسلامى ، مأخذ قانون اسلامى ، و شيوه‌هاى فيصله دادن مسائل اجتماعى گذشتهء امت را متأثر ساخت . گرچه مسلك اكثريت دربارهء اين مسائل مشخّص بود زيرا كه مسلمانان عامه آن را رعايت مىكردند و فقهاى بزرگ گهگاهى در اقوال و افعال خويش نيز آن را اظهار مىكردند اما تا زمان امام ابو حنيفه كسى آن را دقيقا بحث نكرده و به شكل تحرير واضح در نياورده بود .\r\n\r\nتوضيح عقيده اهل سنّت .\r\nامام ابو حنيفه نخستين شخصيّتى بود كه در كتاب الفقه الاكبر « 2 » خود عقيده اهل سنت و جماعت را در مواجهه با اين فرق ثبت كرد .\r\n\r\n\r\n","description":"","footnote":"\r\n( 1 ) . ابن خلكان 5 / 23 ، 422 . المكى 2 / 312 - البته عده‌اى ديگر از دانشمندان سنى و شيعه هستند كه ابو حنيفه را تضعيف و مذمت كرده‌اند براى نمونه چند عبارت را نقل مىكنم 1 ) محمد بن محمد الغزالى الشافعى مىگويد : « فاما ابو حنيفه فقد قلّب الشريعة ظهرا لبطن و شوش مسلكها و غيّر نظامها و اردف جميع قواعد الشرع باصل هدم به شرع محمد مصطفى ( ص ) و من فعل شيئا من هذا مستحلا كفر و من فعله غير مستحلّ فسق » ( المنحول فى الاصول ) ، - آية اللّه خوئى ، ( معجم رجال الحديث 19 / 164 ) . ابن جوزى الحنبلى قال : فاتفق الكل على طعن فيه ( معجم ، 19 / 164 ؛ 3 ) و قد الّف شيخنا المفيد ( قدس سرّه ) رسالة فى مخالفة ابى حنيفه لنص كتاب اللّه تعالى و سنة رسوله . . . و سماه بالمسائل الصاغانية ( همانجا ، 19 / 164 ) .\r\n( 2 ) . قبل از رايج شدن اصطلاح علم كلام به جاى اصول عقايد - اصول دين - به آن كلمهء « الفقه » اطلاق مىشد با اين تفاوت كه عقايد را « الفقه الاكبر » مىگفتند . ابو حنيفه اين نام را براى رسالهء خود به كار برده .\r\nدربارهء بعضى قسمتهاى اين كتاب محققان معاصر اظهار شك كرده‌اند و احتمال داده‌اند الحاقى باشد . اما ما اين قسمتها را مسلم مىگيريم و در اينجا درج مىكنيم . براى اينك مسلك ابو حنيفه در اين كتاب با مصادر ديگر از قبيل الوصيه ، الفقه الابسط ، عقيده طحاويه . . . مطابقت دارد .\r\n","page_name":" 183 ","page_number":187},
  {"content":"\r\n\r\nنخستين مسأله‌يى كه امام در مورد آن بحث كرد و مربوط هست به موضوع ما پيرامون وضعيت خلفاى راشدين بود . فرقه‌هاى مذهبى گاهى اين بحث را مطرح مىكردند كه آيا خلافت بعضى از خلفا صحيح بود يا نه ؟ كداميك افضل بودند ؟ آيا احدى از آنها مسلمان باقى ماندند يا نه ؟ اين پرسشها تنها يك رأى تاريخى درباره شخصيتهاى گذشته نبود بلكه سؤال اساسى كه از اين مسائل توليد مىشد اين بود كه آيا طريقه‌يى را كه خلفا طى كردند مىتوان به عنوان طريق قانونى براى تعيين رهبر در حكومت به حساب آورد يا نه ؟ و اگر خلافت يكى از آنها مشكوك پنداشته شود آيا احكام اجتماعيى را كه در زمان او صادر شده مانند جزئى از قانون اسلام مىتوان پذيرفت يا نه ؟ و فيصله‌هاى آن خليفه عنوان نظاير قانونى خواهند داشت يا نه ؟ اضافه بر اين ، صحت و عدم صحت خلافت آنان ، ايمان و عدم ايمان آنان ، و حتى برترى بعضى از آنان بر بعض ديگر نيز بر اين سؤال منتهى مىشد كه مسلمانان بعدى آيا اجتماع اسلامى ابتدايى را مورد تقليد قرار دهند ، و احكام اجتماعى آنان را كه تحت تربيت و راهنمايى مستقيم پيامبر ( ص ) قرار گرفته بودند و معلوماتى را كه بوسيلهء آنها از قرآن و سنت پيامبر و احكام اسلامى به نسل‌هاى بعدى مىرسيد ، بپذيرند يا نه ؟\r\nپرسش دوم پيرامون موقف جماعت صحابه است كه گروهى اكثريت آنها را تنها بجرم اينكه سه خليفه اول را بعنوان رهبر قبول كردند ظالم و گمراه و حتى كافر مىپنداشتند و گروه كثيرى از آنها را خوارج و معتزله كافر و فاسق قلمداد مىكردند . اين سؤال نيز تنها يك سؤال تاريخى نبود بلكه بر پايهء آن خود به خود اين مسأله ايجاد مىگرديد كه آيا مىتوان اعتراف كرد كه احكام پيامبر كه توسط اين افراد نقل شده است به عنوان مصدر و مأخذ قانون اسلامى قرار بگيرد يا نه ؟\r\nسؤال سوم ، و اساسى ، تعريف ايمان ، فرق اساسى ميان ايمان و كفر و آثار و نتايج گناه بود كه بر سر آن بحثهايى ميان خوارج ، معتزله و مرجئه صورت گرفته بود . اين سؤال نيز يك مسأله لاهوتى محض نبود بلكه با اصل بناء و تركيب اجتماع اسلامى ارتباط عميقى داشت ، زيرا اگر دربارهء آن فيصله صورت گيرد اثر آن بر حقوق اجتماعى مسلمانان و تعلقات قانونى آنها متوجّه مىشود . همچنانكه از آن در يك حكومت اسلامى اين مسأله پديد مىآيد كه آيا در حكومت اسلامى كه حاكمانش گنهكار هستند ، امور مذهبى از قبيل جمعه و جماعات و محاكم و جنگ و جهاد و امور سياسى ديگر به صورت صحيح اجرا خواهند شد يا نه ؟\r\nاينك نظر ابو حنيفه را پيرامون اين مسائل به اختصار ياد مىكنيم :\r\n\r\n","description":"","footnote":"","page_name":" 184 ","page_number":188},
  {"content":"\r\n\r\n\r\nدربارهء خلفاى راشدين\r\n« بهترين مردم بعد از انبياء ( ع ) ، ابو بكر صديق سپس عمر بن خطاب سپس عثمان بن عفان سپس على بن ابى طالب است اينها همه بر حق و با حق بودند » . « 1 »\r\nدر شرح بيشتر آن از سوى طحاوى چنين آمده است : « ما بعد از رسول اللّه ( ص ) ابو بكر صديق را بر همه امت افضل قرار مىدهيم و نخستين خلافت را براى وى ثابت مىدانيم ، بعدا براى عمر بن الخطاب و سپس براى عثمان و پس از وى براى على بن ابى طالب . اينها خلفاى راشدين و امامان هدايت يافته‌اند . » « 2 »\r\nدر اينجا اين مطلب سزاوار ذكر است كه ابو حنيفه از نگاه شخصى حضرت على را بيشتر دوست مىداشت ، ولى نظرش اين بود كه از اين دو خليفه نمىتوان يكى را بر ديگرى فضيلت نهاد ، « 3 » جز اينكه حكمى را كه اكثريت هنگام اعتراف به خلافت عثمان به عمل آورده بودند ، پذيرفته و معتقد بود كه ترتيب افضليت به ترتيب خلافت است .\r\n\r\nدربارهء صحابه\r\n« ما صحابه را جز به نيكويى به نحو ديگرى ياد نمىكنيم . » « 4 »\r\nتفصيل اين مطلب در عقيدهء طحاويه چنين است : « ما تمام اصحاب رسول اللّه ( ص ) را گرامى مىداريم و در احترام و تكريم هيچ يك از آنها از حد نمىگذريم و از احدى از آنها تبرّى نمىجوييم . دشمن داريم كسى را كه با آنان دشمنى مىكند و نام آنان را با بىاحترامى ياد مىكند ، صحابه را جز به نيكويى به نحو ديگرى ياد نمىكنيم . » « 5 »\r\nمع ذلك ابو حنيفه در مورد جنگ داخلى صحابه از ابراز نظر دريغ نورزيده و صراحة و بروشنى مىگويد : كه حق با على است ( آشكار است كه شركاى جنگ‌هاى جمل و صفّين نيز مورد نظر است ) جز اينكه از طعن جانب ديگر كاملا اجتناب مىكند .\r\n\r\n\r\n","description":"","footnote":"\r\n( 1 ) . ملا على القارى ، شرح الفقه الاكبر 84 - 87 ؛ المغنيساوى ، شرح الفقه الاكبر 25 - 26 .\r\n( 2 ) . ابن ابى العزّ الحنفى ، شرح الطّحاويه 403 - 416 .\r\n( 3 ) . ابن عبد البرّ ، الالتقاء ، 163 .\r\n( 4 ) . ملا على القارى ، 87 ؛ المغنيساوى ، 26 .\r\n( 5 ) . ابن ابى العزّ ، 398 .\r\n","page_name":" 185 ","page_number":189},
  {"content":"\r\n\r\n\r\nتعريف ايمان\r\n« ايمان عبارت از اقرار و تصديق است . » « 1 » امام در « الوصيّه » آن را چنين تشريح مىكند « ايمان عبارت است از اقرار با زبان و تصديق با قلب » بعد مىگويد : نه اقرار به تنهايى ايمان است زيرا اگر اقرار تنها ايمان بود مىبايست تمام منافقان مؤمن باشند و نه معرفت ( تصديق محض ) را مىتوان ايمان ناميد زيرا اگر معرفت تنها ايمان بود مىبايست تمام اهل كتاب مؤمن باشند » .\r\nسپس به تشريح آن مىپردازد و مىگويد : « عمل غير از ايمان و ايمان غير از عمل است بدليل اينكه در بسيارى از اوقات عمل از انسان مرتفع مىشود امّا در هيچ حالى نمىتوان ايمان را از مؤمن مرتفع دانست مثلا جايز است بگوييم زكات بر فقير واجب نيست اما جايز نيست بگوييم ايمان بر فقير واجب نيست » . « 2 »\r\nبدين ترتيب او اين نظر خوارج را رد كرد كه عمل در حقيقت ايمان دخيل است و گناه الزاما با عدم ايمان هم معنى است .\r\n\r\nفرق بين گناه و كفر\r\n« ما هيچ مسلمانى را براى هيچ گناهى و لو هر قدر گناه بزرگ باشد ، تكفير نمىكنيم مادامىكه او بر حلال بودن آن گناه قائل نباشد . ما نام ايمان را از وى سلب نمىكنيم بلكه او را حقيقة مؤمن مىشماريم ، و جايز است كه شخصى مؤمن فاسق باشد اما كافر نباشد » « 3 » امام اين معنى را در « الوصيّه » چنين بيان مىكند : « گناهكاران از امت محمد ( ص ) همه مؤمن هستند و كافر نيستند » . « 4 »\r\nتشريح بيشتر آن در عقيده طحاويّه چنين است « بنده از ايمان خارج نمىشود مگر با انكار چيزى كه اقرارش او را داخل ايمان كرده » . « 5 »\r\nاين عقيده و نتايج اجتماعى آن را مناظره‌يى كه بين ابو حنيفه و خوارج واقع شده بود آشكار مىسازد . جمعيت كثيرى از خارجىها نزد او رفته گفتند : « در درب مسجد دو جنازه است يكى از آن دو باده‌گسارى است كه به خاطر نوشيدن مشروبات الكلى مرده\r\n\r\n\r\n","description":"","footnote":"\r\n( 1 ) . المكى ، 2 / 83 - 84 الكردرى ، 2 / 71 - 72 .\r\n( 2 ) . ملا على القارى ، 86 - 89 ؛ المغنيساوى ، 27 - 28 .\r\n( 3 ) . ملا على القارى ، 86 - 89 ؛ المغنيساوى ، 27 - 28 .\r\n( 4 ) . همانجا ، 28 - 29 .\r\n( 5 ) . ابن ابى العزّ ، 265 .\r\n","page_name":" 186 ","page_number":190},
  {"content":"\r\n\r\nاست ، و ديگرى زنى است كه با زنا حامله شده و در حال زايمان قبل از توبه مرده است آيا اين دو مؤمن هستند يا كافرند ؟ ابو حنيفه پرسيد از كدام ملت هستند ؟ آيا يهودى بودند ؟\r\nگفتند خير ؛ گفت : آيا نصرانى هستند ؟ گفتند خير ؛ پرسيد مجوسى بودند ؟ گفتند خير .\r\nابو حنيفه پرسيد آخر اينها منسوب به كدام ملّت هستند ؟ گفتند منسوب به ملتى هستند كه شهادتين را بر زبان جارى مىسازند ( اشهد ان لا إله الّا اللّه و ان محمدا عبده و رسوله ) ابو حنيفه پرسيد به من بگوييد شهادتين چه سهمى از ايمان را دارد يك سوم يا يك چهارم و يا يك پنجم ؟ آنها گفتند ايمان يك و يك چهارم ندارد ابو حنيفه گفت پس شهادتين چه مقدار از ايمان است ؟ آنها گفتند همه ايمان . او گفت : درحالىكه شما آنها را مؤمن مىدانيد از من چه مىپرسيد ؟ آنها گفتند ما مىپرسيم كه اينها دوزخىاند يا بهشتى . او گفت من دربارهء آنها همان مىگويم كه ابراهيم دربارهء بدترين گناهكاران گفت كه « خدايا آن كه از من پيروى كند از من است و آنكه از من نافرمانى كند تو آمرزگار و رحيم هستى » ( ابراهيم ، 14 / آيهء 36 ) ؛ و آنچه عيسى دربارهء گناهكاران بزرگتر از اينها گفته بود كه « اگر تو آنها را عذاب كنى پس بندگان تواند و اگر عفو فرمايى تو غالب و دانايى » ( مائده ، 5 / آيهء 118 ) ؛ و آنچه پيامبر ديگر خدا نوح ( ع ) گفته بود زمانى كه قومش گفتند « ما چگونه به تو ايمان آوريم در صورتى كه پيروانت معدودى مردم خوار و فرومايه‌اند » نوح گفت « مرا چه‌كار كه افعال و احوال پيروانم را بدانم ( كه طبقه عالى يا دانىاند ) اگر شعور داريد بدانيد كه حساب كار آنها بر كسى جز خدا نخواهد بود » ( الشعراء ، 26 / آيهء 110 تا 112 ) با شنيدن اين پاسخ سلاح از تن در آوردند و گفتند بيزارى مىجوييم از هر باورى كه بوديم و به آيين تو وارد مىشويم . « 1 »\r\n\r\nسرنوشت مؤمن گنهكار\r\n« ما نمىگوييم كه گناه براى مؤمن زيانبار نيست ، و نمىگوييم كه مؤمن به دوزخ نخواهد رفت و نمىگوييم كه او تا ابد در جهنم بسر خواهد برد و اگر چه فاسق باشد و ما همانند مرجئه نمىگوييم كه نيكويىهاى ما حتما مقبول و بديهاى ما حتما بخشيده خواهد شد » . « 2 »\r\nدر عقيده طحاويّه چنين مىافزايد : « ما نه بر بهشتى بودن احدى از اهل قبله قطع مىكنيم و نه بر دوزخى بودن او و ما بر آنها حكم كفر يا شرك يا نفاق صادر نمىكنيم\r\n\r\n\r\n","description":"","footnote":"\r\n( 1 ) . المكى ، 1 / 124 - 125 .\r\n( 2 ) . ملا على القارى ، 93 ؛ المغنيساوى ، 29 .\r\n","page_name":" 187 ","page_number":191},
  {"content":"\r\n\r\nمادامىكه از آنها چيزى از اين امور ظاهر نشود و معامله نيّتهاى آنها را به خدا واگذار مىكنيم » . « 1 »\r\n\r\nنتايج اين عقيده\r\nبدين ترتيب امام ميان عقايد شيعه و خوارج و معتزله و مرجئه عقيده‌يى متوازن عرضه كرد كه اجتماع اسلامى را از انتشار و تصادم و تنافر در ميان خود نجات داد و افراد آن را از بىبندوبارى اخلاقى و جسارت بر گناهان نيز مانع گرديد . اگر به تاريخ زمان فتنه نظر افكنيم ، همان زمانى كه ابو حنيفه عقيده اهل سنّت را به اين روشنى بيان كرده بود ، خواهيم فهميد كه اين كار بزرگ ابو حنيفه بود كه در سوق دادن امت به راه اعتدال نقش مهمى داشت . زيرا معناى اين عقيده اين بود كه امت ، آن اجتماع اسلامى نخستين را كه پيامبر ( ص ) بنيان گذاشته بود مورد اعتماد قرار داده است . و احكامى كه آنها به اتفاق و يا با اكثريت آراء صادر كرده بودند مورد پذيرش امت است . اصحابى را كه آنها يكى بعد از ديگرى به عنوان خليفهء انتخاب كرده بودند مورد پذيرش امت است . و آن علم كامل شريعت را كه توسط افراد آن اجتماع ( صحابه پيامبر ) به نسلهاى بعدى عرضه شده كاملا قبول مىكنند ، اين عقيده را ابو حنيفه ايجاد نكرده بلكه همان عقيده‌يى را كه اكثريت امت در آن وقت دارا بودند ، به شكل مدوّنى در آورد و به اين ترتيب خدمت بزرگى انجام داد .\r\nزيرا بر اساس آن به مسلمانان عامه آشكار شد كه در برابر گروههاى متفرق ، مذهب متمايز آنها چيست .\r\n\r\nتدوين قانون اسلامى\r\nاما - از ديدگاه حنفيّه - بزرگترين كار پسنديده ابو حنيفه كه پايگاه مهمّى در تاريخ اسلام پيدا كرد ، اين بود كه او اين خلأ بزرگ را كه بعد از خلافت را شده به سبب متروك شدن شورى در نظام فقهى اسلام ايجاد شده بود با نيرومندى تمام پر ساخت .\r\nدر روزگار بنى اميّه ، مرزهاى حكومت اسلامى از سند تا اسپانيا گسترش يافته بود و ملتهاى متعدد و مختلف را با داشتن تمدنهاى جداگانه و رسم و راه‌هاى مختلف و وضع زندگانى گوناگون در برگرفته بود . در داخل كشور مشكلات مالى ، تجارى ، كشاورزى ، صنعت و حرفه و عروسى و عقد و نكاح و مسائل قانونى و ادارى و قوانين و مقررات\r\n\r\n\r\n","description":"","footnote":"\r\n( 1 ) . ابن ابى العزّ ، 312 - 313 .\r\n","page_name":" 188 ","page_number":192},
  {"content":"\r\n\r\nارتشى ، موج مىزد و همه روز بوقوع مىپيوست .\r\nو در خارج از كشور تمام دنيا با اين دولت ( كه بزرگترين دولت آن زمان بود ) رابطه داشتند و مسائل جنگ و صلح و روابط « ديپلماتيك » ارتباط بازرگانى و مسافرتهاى بحرى و برى و مسائل گمركى ايجاد شده بود و مسلمانان به لحاظ اينكه نظريه مستقل داشتند و داراى قانون اساسى بودند از اين روى ناگزير بودند همه اين مسائل جديد را در پرتو نظام قانونى خود حل و فصل كنند . اما با كمال تأسف از يك طرف اين مسائل عظيم زمان بود كه اسلام با آن روبرو شده بود و از جانب ديگر در دورهء سلاطين چنين هيأت ( يا اداره ) قانونى مورد قبول ، كه فقهاى مورد وثوق و صاحبان فكر از مسلمانان در آنجا جمع شوند و همه اين مسائل را مورد بررسى قرار داده راه حلهاى مستند آن را مطابق با مبادى شريعت ارائه بدهند تا در دادگاههاى سلطنتى و دفاتر دولتى به عنوان قانون مقرر شده در تمام كشور نافذ گردد ، موجود نبود .\r\nاين نقيصه را خلفا ، استانداران ، حكام و قضاة همه درك و احساس مىكردند امّا از توان هر مفتى ، حاكم ، قاضى و رئيس اداره خارج بود كه كليه مشكلات جديد را با اعتماد به اجتهاد و معلومات خود حل كند و حتى اگر به صورت فردى نيز به حل و فصل آنها پرداخته مىشد انبوه عظيم و نامتجانس و متضاد و متعددى تشكيل مىگرديد . وانگهى مشكل اين بود كه چنين اداره‌يى را آيا حكومت مىتوانست تأسيس نمايد ؟ در حالى كه حكومت دست كسانى بود كه خود مىدانستند و احساس مىكردند هيچ گونه حيثيت و پايگاه اخلاقى در ميان مردم ندارند . گذشته از به صحنه آوردن فقيهان ، تحميل آنها بر دولتمردان نيز كار دشوارى بود . و قوانينى كه تحت نظر آنان وضع مىگرديد نزد مسلمانان هرگز جزو نظام قانونى اسلام به حساب نمىآمد .\r\nابن مقفع براى پر كردن اين خلأ به منصور القاء كرد كه مجلسى از علماى دين تشكيل دهد كه در آن مجلس ، هر عالمى رأى خودش را بدهد سپس شخص خليفه در مورد هر يك از مسائل حكم صادر كند و اين حكم خليفه قانون محسوب شود . اما منصور از وضعيّت خود چندان هم ناآگاه نبود كه مرتكب اين ساده‌لوحى بشود زيرا مىدانست احكامى را كه صادر مىكند هرگز شبيه احكام ابو بكر و عمر و على نخواهد بود و عمر احكام او از عمر خودش بيشتر نخواهد بود بلكه در طول زندگانى او اميد نمىرفت كه هيچ مسلمانى خالصانه از قانون او پيروى كند . البته ممكن بود كه به عنوان يك قانون وصفى رسمى مورد اجراء قرار گيرد اما هرگز جزئى از قانون اسلام قرار نمىگرفت .\r\nدر چنين شرائطى راه حل اين مشكل و خروج از اين ورطه به ذهن ابو حنيفه خطور\r\n\r\n","description":"","footnote":"","page_name":" 189 ","page_number":193},
  {"content":"\r\n\r\nكرد و آن اين بود كه بدون احتياج به حكومت ، مجلسى غير رسمى ( غير دولتى ) را براى وضع قانون تأسيس كند . بدون شك اين اقدام را شخصى نافذ مىتوانست عملى سازد و همچنين كسى كه جرأت قيام به اين امر را به خود مىداد آن قدر اعتماد به كفايت و كردار و وقار اخلاقى خود داشته باشد كه بداند اگر براى تأسيس چنين مجلسى اقدام كند و قوانين را تدوين كند ، قوانين تدوين شده وى بدون نيروى سياسى ، با نيروى صلاحيتش و مطابقت با اوضاع زمانش و بالأخره به نيروى اثر اخلاقى تدوين كنندگان آن ، نافذ شود ، و ملت خود آن را بپذيرند ، و سلطنت‌ها خود به خود به پذيرفتن آن مجبور شوند .\r\nاو عالم به غيب نبود كه از ابتدا نتايجى را كه در حقيقت نيم قرن بعد به ظهور رسيد ، مشاهده كند . اما او خود و يارانش چيزهاى زيادى مىدانستند و از مزاج اجتماعى مسلمانان آگاهى كامل داشتند و اوضاع عصر را در نظر گرفته بودند . او به عنوان يك انسان كه داراى درجهء عالى از فكر و علم بود ، فكر مىكرد كه او اين خلأ را مىتواند پر كند .\r\nاعضاى اين هيأت شاگردان ابو حنيفه بودند كه خود او سالهاى سال ، آنها را در مدرسه و مكتب فقهى خود ، براى تفكر درباره مسائل فقهى - سياسى ، و كاوش كردن به روش علمى و استنباط نتايج از طريق دلائل و براهين ، تربيت كرده بود . هر يك از آنها علاوه از امام ، از استادان بزرگ وقت ، تعليم قرآن ، حديث ، فقه و ساير علوم كمكى مثل لغت ، نحو ، ادب ، تاريخ و سير را فرا گرفته بودند - شاگردان مختلف در علوم مختلف مهارت و تخصص داشتند مثلا يكى در قياس و رأى نابغه بود ، و ديگرى معلومات وسيعى در احاديث و فتاوى صحابه و نظرهاى خلفا و قضاء گذشتگان داشت ، و گروه سوم در خصوص علم تفسير يا رشته خاصى از فقه يا لغت ، نحو و مغازى تخصص داشتند . خود ابو حنيفه منزلت هر يك از شاگردانش را در كلامى كه از او نقل شده است بيان كرده و گفته است :\r\n« آنها ( شاگردان ) 36 تن‌اند كه 26 تن آنها لياقت قضا را دارند ، 6 تن صلاحيت براى فتوا دادن دارند و 2 تن براى تربيت كردن قاضى و صاحبان فتوا شايستگى دارند » . « 1 » روش كار اين مجلس را آنطور كه كتابهاى معتبر سيره كه سيره ابو حنيفه را نوشته‌اند ، نقل كرده‌اند ، و من براى شما در اينجا نقل مىكنم .\r\nموفق بن احمد مكى مىنويسد :\r\n\r\n\r\n","description":"","footnote":"\r\n( 1 ) . المكى ، 2 / 246 .\r\n","page_name":" 190 ","page_number":194},
  {"content":"\r\n\r\n« ابو حنيفه مذهب خود را با مشورت پايه‌گذارى كرد . تلاشى كه در حدود توان خود براى دين داشت و اخلاصى كه براى خداوند و پيامبرش و اهل ايمان در قلبش موجود بود ، همه اين امور باعث شد كه او با استبداد به رأى وارد اين حوزه نشود . او يك يك مسائل را براى شاگردانش مطرح مىكرد و جوانب مختلف آن را مورد بحث و مطالعه قرار مىداد . آنچه در علم و فكر آنها بود مىشنيد و آنچه در نظر شخصىاش بود بيان مىداشت ، حتى برخى از اوقات بحث بر سر يك مسأله هفته‌ها ، ماهها و يا بيشتر از آن را در بر مىگرفت و بالأخره يك رأى بدست مىآمد كه آن را قاضى ابو يوسف در اصول ثبت مىكرد تا اينكه تمام اصول را درج كرد و بدين ترتيب مذهب حنفى بوجود آمد » . « 1 »\r\nابن بزار كوفى مىنويسد : « شاگردان ابو حنيفه پيرامون مسأله زياد بحث مىكردند و آن را از ديدگاه هر فقيهى بررسى مىكردند ، در اين اثنا امام با سكوت سخنان آنان را مىشنيد سپس هنگامى كه او به شرح گفتار شاگردانش مىپرداخت چنان سكوتى بر مجلس حكمفرما مىشد كه گويى جز او كسى ديگر آنجا حضور ندارد » . « 2 »\r\nعبد اللّه بن مبارك مىگويد : « من صبح و شام در مجلس ابو حنيفه حاضر مىشدم .\r\nروزى مسأله‌يى از حيض را شروع كردند و در آن مجلس بر سر آن مسأله دو روز متوالى بحث شد روز سوم به وقت غروب يك مرتبه صداى اللّه اكبر بلند شد فهميدم كه اين بحث به نتيجه رسيده است . » « 3 » از بيان شاگرد ديگر امام - ابو عبد اللّه - بر مىآيد كه ابو حنيفه آراى خود را به شاگردانش مىداد ، و شاگردان آراء او را مىخواندند و خودش گوش مىداد . او مىگويد : « من اقوال ابو حنيفه را براى او قراءت كرده بسمع او مىرسانيدم ابو يوسف ، گذشته از ثبت كردن تصميم‌گيريهاى مجلس ، اقوال خود را نيز درج مىكرد . از اين روى من مىكوشيدم كه از اقوال او صرف نظر كنم و تنها اقوال امام را به سمع برسانم . روزى من اشتباه كردم و قول ديگرى را نيز قراءت كردم او پرسيد اين قول دوم از كيست ؟ » « 4 »\r\nگذشته از اين ، از بيان مكى روشن مىشود كه احكام و قرارهايى كه در اين مجلس ثبت مىشد در زمان حيات ابو حنيفه تحت عناوين مستقلى مرتّب مىگرديد . « ابو حنيفه نخستين كسى بود كه علم شريعت را تدوين كرد و پيش از او كسى اين كار را انجام نداده\r\n\r\n\r\n","description":"","footnote":"\r\n( 1 ) . همانجا ، 2 / 133 .\r\n( 2 ) . الكردرى ، 2 / 108 .\r\n( 3 ) . المكى ، 2 / 54 .\r\n( 4 ) . الكردرى ، 2 / 109 .\r\n","page_name":" 191 ","page_number":195},
  {"content":"\r\n\r\nبود . او علم شريعت را تحت بابها و كتب مرتب نمود » . « 1 »\r\nدر اين مجلس همچنانكه قبلا از مكى نقل كرديم هشتاد و سه هزار مسألهء قانونى حل و فصل گرديد و تنها آن مسائلى كه در آن وقت عملا مردم يا حكومت با آنها مواجه بودند مطرح نمىشد بلكه مسائلى را نيز كه محتمل فرض مىكردند ، آن را نيز مورد بحث قرار مىدادند و راه حل آن را نيز جستجو مىكردند تا اگر در آينده صورت جديدى مشاهده شد كه تا كنون ديده نشده ، مىبايد در قانون راه حل آن موجود باشد . اين مسائل تقريبا با هر شعبه قانون ارتباط داشت . قانون بين المللى ( كه براى آن اصطلاح سير مستعمل بود ) قانون اجرائى ، قوانين نظامى ، قوانين حقوقى ، قانون شهادت - لوايح محاكم و قوانين جداگانه براى هر شعبه از زندگانى اقتصادى ، احكام عبادى ، قوانين نكاح و طلاق و وراثت و غير اينها از قوانين مربوط به احوال شخصى و . . . همه اين مسائل را مىتوان در كتب ابو يوسف و بعد در كتابهاى محمد بن حسن شيبانى يافت .\r\nاثر اين تدوين منظم قانون آن بود كه فعاليتهاى انفرادى مجتهدان ، مفتىها و قاضيان از اعتبار ساقط شد . طبيعى است وقتى كه مجلس از اهل علم كه تحت رياست شخصيت تيزهوشى چون ابو حنيفه تشكيل شود و به تحقيق احكام قرآن و حديث و فتاوى و احكام گذشتگان بپردازد و احكام شريعت را استخراج كرده به صورت منقح تدوين كند و سپس اعضاى آن اجتهاد وسيعى در پيرامون اصول شريعت آغاز نمايند و براى حل مسائلى كه حتى محتمل است در شئون زندگانى انسان رخ بدهد هم قوانينى را كه قابل تطبيق با آن مشكلات محتمل باشد مرتب نمايد ، بعد از اين احكامى را كه افراد متفرق تدوين كرده باشند مشكل است كه مورد احترام و تجليل مردم قرار گيرند . از اين روى ، چون اين كار به منصّه ظهور رسيد همه قشرهاى عوام - حكام و قضات مجبور شدند به آن رجوع كنند زيرا اين خواست عصر و زمان بود و مردم از ديرباز خواهان آن بودند .\r\nفقيه مشهور يحيى بن آدم اموى ( وفات ، 203 ه . ق . ) مىگويد كه در برابر اقوال ابو حنيفه ، بازار اقوال ساير فقها سرد و بىاهميت گرديد . علم او در مناطق مختلف پخش گرديد ، بر اساس آن خلفا ، ائمه و حكام داورى مىكردند و امور بر محور آن مىچرخيد . « 2 »\r\nتا زمان مأمون ( 198 - 217 ه . ق . ) وضع برين منوال بود تا اينكه يكى از فقهاى رقيب ابو حنيفه به فضل بن سهل نخست وزير اشاره كرد كه دستور منع عمل به فقه حنفى را صادر نمايد . وزير اشخاص بصير و با درايت را دعوت كرد تا نظر آنها را در اين باره\r\n\r\n\r\n","description":"","footnote":"\r\n( 1 ) . المكى ، 2 / 136 .\r\n( 2 ) . المكى ، 2 / 41 .\r\n","page_name":" 192 ","page_number":196},
  {"content":"\r\n\r\nبدست آورد . آنها به اتفاق گفتند : « اين حكم قابل تنفيذ نيست و تمام كشور بر شما يورش خواهند برد - شخصى كه اين مطلب را به شما گفته ناقص العقل است » نخست وزير گفت :\r\n« اين مطلب را اگر مأمون بشنود از آن راضى و خشنود نخواهد شد و هركس اين حرف را بزند مجازاتش خواهد كرد و من ناراضىترين مردم نسبت به آن هستم » . « 1 »\r\nدر حقيقت يكى از مهمترين رويدادهاى تاريخ همين بود كه قانون تدوين شده توسط يك هيأت غير رسمى كه بنيانگذارش يك شخص بود تنها بر اساس اوصاف و شايستگيش و بر اساس اعتبار اخلاقى تدوين كنندگان آن ، به عنوان قانون دولتها و سلطنتها شناخته شد .\r\nو نتيجه دوم مهم اين كار از طرف ديگر اين بود كه اين عمل در پيش پاى فقهاء و اهل قانون از مسلمانان راه جديدى براى تدوين قانون اسلامى گشود . نظامهاى فقهى و قانونى كه بعدها بوجود آمدند على رغم اختلافهايى كه در طرز اجتهاد و نتايج آن با ابو حنيفه داشتند مع ذلك كار ابو حنيفه نمونه‌يى بود كه در پيش روى داشتند و بر نظم و تربيت كار او اجتهادشان را پايه‌گذارى كردند . « 2 »\r\n\r\nكتاب‌شناسى ( گذشته از مآخذ داده شده ، به منابع زير هم رجوع مىتوان كرد ) :\r\n- ابو الحسن اشعرى ، مقالات الاسلاميّين ، 1 / 138 - 139 ؛\r\n- ابن خلّكان ، وفيات الأعيان ، ترجمهء 736 ، ترجمه دسلان  ( de Slane )  3 / 555 - 565 ؛ 2 / 296 - 294 ، چاپ تهران ؛\r\n- ابن ابى الوفاء القرشى ، الجواهر المضيئه فى طبقات الحنفيّه ، 145 - 148 ، حيدرآباد ، 1332 ه . ق .\r\n - Wensinck , The Muslim Creed , Cambridge , 1932 . \r\n - J . Schacht , The Origins of Muhammadan Jurisprudence , PP . 181 - 28 , Oxford , 1973 . \r\n - Shorter Ency . , of Islam . PP . 9 - 10 , London ( Luzac , 1974 ) . \r\n\r\n\r\n","description":"","footnote":"\r\n( 1 ) . المكى ، 2 / 157 - 158 ؛ الكردرى ، 2 / 106 - 107 .\r\n( 2 ) . اين قسمت ، عينا - با اندك تصرّف - و شرح و توضيح پاورقىها - از كتاب ابو الاعلى مودودى ( وفات ، 1977 م . ) موسوم به الخلاقة و الملك ( كويت ، 1978 ، تعريب احمد ادريس ، 149 - 164 ) ترجمه شده است .\r\n","page_name":" 193 ","page_number":197},
  {"content":"\r\n\r\n\r\n8 . هشام بن حكم ( وفات ، 199 ه . ق . )\r\nكلّيّات ، 56 - 57 از كتاب حاضر .\r\nدر اينجا تنها اين مطلب را مىتوان افزود كه در كتب كلامى موجود چنين آمده است كه :\r\nهشام بن حكم ( فت ، 199 ه . ق . ) معتقد بوده است كه : خداوند حوادث را تنها در زمان وقوع آنها مىداند . امام فخر نيز در تفسير كبير ( 2 / ) در شرح آيهء 33 سورهء بقره ( 2 )  « أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ »  مىگويد : مراد از اين غيب آن است كه خداى تعالى به احوال آدم پيش از آنكه او را بيافريند عالم بوده ، و اين دلالت مىكند بر اينكه خداى تعالى حوادث را پيش از حدوث مىداند و دليل بر بطلان قول هشام حكم است كه در اين باره كه مىگويد : خداوند چيزها در زمان حدوث آنها مىداند نه پيش از حدوث آنها .\r\n\r\n9 . ثمامة بن اشرس نميرى ( وفات ، 213 ه . ق . )\r\nابو معن ثمامة بن اشرس نميرى بصرى معتزلى ، متكلم اسلامى و مؤسس مكتب ثماميه ، معاصر مأمون خليفه عباسى است . بنا به نوشته عبد القادر بغدادى او در زمان سه خليفه « مأمون ، معتصم و واثق » زعيم طايفه قدريه بود .\r\nبعضى گفته‌اند هم او بود كه مأمون را به اعتزال دعوت نمود و مأمون تحت تأثير مناظرات او به شيوهء معتزله به اين مكتب گرايش يافت . بعضى نيز او را سبك دين و صاحب نفسى سركش و عاصى مىدانستند .\r\nثمامه شاگرد بشر بن معتمر و مثل او به الحاد متهم بود . وى در نكته‌سنجى و نادره گويى و فن مجادله و مناظره در عصر خود شهرت تمام داشت و به سبب سخنانى كه بر خلاف عقايد مقبول عامه مىگفت و مخصوصا به جهت اين كه در رعايت آداب و ظواهر چندان مقيّد نبود ، نزد مردم حسن شهرت نداشت .\r\nدرباره عقايد و تعاليم منسوب به او آن چه در بعضى كتب مانند كتاب ملل و نحل شهرستانى و كتاب الفرق بين الفرق بغدادى و تبصرة العوام آمده از مآخذى گرفته شده است كه مخالفان وى نوشته‌اند . به همين جهت اين نوشته‌ها از طعن و ملامت در حق وى خالى نيست . و از آثار خود او چيزى باقى نمانده و در دسترس نيست .\r\n\r\n","description":"","footnote":"","page_name":" 194 ","page_number":198},
  {"content":"\r\n\r\nيكى از معتقدات او اين بود كه اگر فاسق بىتوبه بميرد جايگاه او تا ابد در آتش دوزخ است و فاسق در زمان حيات در منزلى است ميان دو منزل . « نه در مبدأ راه است و نه در سر منزل مقصود . چيزى است ميان زمين و آسمان ، بىهدف و مقصود » .\r\nثمامه در چند مسأله از هم مسلكان خود جدا شده و نظراتى غير از نظرات آنها در آن مسائل ابراز داشته است .\r\nمسأله اول : اين كه افعال متولده را فاعل نباشد . زيرا كه اگر آن افعال به فاعل و صانع نسبت داده شود ، نسبت دادن فعل به ميت لازم مىآيد ، در وقتى كه فاعل سبب مرده باشد و فعل متولد شده بعد از مرگ آن فاعل سبب پيدا شده باشد . همچنين همهء افعال را به حضرت بارى تعالى نمىتوان نسبت داد زيرا كه اين نسبت نتيجه‌اش اين مىشود كه حق سبحانه مرتكب كار زشت گردد ، و اين محال است .\r\nچون اين مقدمات را در ذهن خود خطور داد و سپس بيان كرد متحيّر شد و به ضرورت قائل گشت كه فعلهاى متولده را فاعلى نيست . « نه جبر را قبول كرد ، نه تفويض را و نه امر بين الامرين را » .\r\nمسألهء دوم : كفّار ، مشركان ، مجوس ، يهود ، نصارى ، زنديقان ، دهريان ، چهار پايان ، پرندگان و اطفال مؤمنان در روز قيامت خاك مىشوند . « مقصود او از « خاك شدن روز قيامت معلوم نيست در حالى كه معاد جسمانى يا روحانى و يا جسمانى - روحانى مورد قبول متكلمان اسلامى است . اين از يك طرف و از طرف ديگر اهل كتاب را با كفّار و مشركان و زنديقان و دهريان . . . در يك رديف قرار داده است » .\r\nمسألهء سوم : گويد استطاعت ، سلامت و صحت اعضا و خالى بودن آنها از آفتهاست و استطاعت مىتواند قبل از فعل باشد .\r\nمسألهء چهارم : معتقد است كه شناخت از فكر متولد مىشود و اين فعلى است كه مانند ديگر افعال ، فاعل ندارد .\r\nمسألهء پنجم : به حسن و قبح عقلى عقيده دارد « يعنى هر چه را عقل نيك بداند ، نيك خوانند و هرچه را عقل زشت دارد زشت دانند » .\r\nاو به واجب بودن شناخت خداى تعالى پيشتر از وارد شدن حكم شرع قائل بود و در اين مسأله اگر چه با ياران خويش موافقت داشت اما در اين باره آن چنان زياده روى كرده كه گفته است برخى كفّار كه آفريننده خود را ندانند و نشناسند معذورند . « و لا بد به جهنم هم نمىروند و مخلّد در آتش نيز نيستند » .\r\nمسألهء ششم : او عقيده داشت كه تمام شناختها ضرورى است و اگر كسان در شناخت\r\n\r\n","description":"","footnote":"","page_name":" 195 ","page_number":199},
  {"content":"\r\n\r\nخداوند نظر و فكر نكنند و خدا را نشناسند مانند حيوان مسخر ديگر بندگان خدايند و بر ايشان تكليف و حرجى نيست .\r\nمسألهء هفتم : هيچ فعلى نيست آدمى را غير از « اراده » و آن چه سواى اراده است حادثى است كه آن را بوجودآورنده‌يى نمىباشد .\r\nابن راوندى از ثمامه حكايت كرده كه زعم او آن بوده است كه عالم فعل خداى تعالى است كه به طبع او از حضرتش صادر شده است . او مىگويد فلاسفه بر آنند كه حضرت كبرياى الهى موجب بالذات است و ايجاد بر طبق اراده واقع نشده است و بر اين اعتقاد با فلاسفه هماهنگ و هم صدا شده است و معتقد است كه عالم قديم است نه حادث زيرا كه موجب از موجب جدا نمىتواند باشد .\r\n- دائرة المعارف فارسى ، 1 / 713 ؛ شهرستانى ، الملل و النحل ، 1 / 70 - 71 ، كيلانى ؛ عبد القاهر بغدادى ، الفرق بين الفرق ، 103 - 104 ؛ ابن حزم ، الفصل ، 3 / 91 .\r\n\r\n10 . بشر مريسى ( وفات ، 218 ه . ق . )\r\nابو عبد الرحمن بشر بن غياث مريسى عدوى ، معتزلى مرجئى ، فقيه ، و عارف به فلسفه ، از متكلّمان اوايل سدهء سوم هجرى بوده است . گفته‌اند : پدر او در كوفه گازر يا رنگرز بوده ، و باز گفته‌اند كه يهودى بوده ، و بشر در زمان تشرّف به اسلام ، مولاى زيد بن خطّاب شد . وى خود در بخش غربى بغداد مىزيست كه « درب المريس » ( يا المريسى ) خوانده مىشد ؛ و نسبت خود را نيز از همين جا گرفته است . در فقه و فروع دين ، مذهب حنفى داشته و از شاگردان ممتاز قاضى ابو يوسف شاگرد نامدار ابو حنيفه شمرده مىشود . از حمّاد بن سلمه و سفيان بن عيينه نيز حديث شنيده است ؛ با اين همه ، هم در فقه و هم در حديث عقايدى نيز از خود داشته است . حدود هفتاد سال زيسته ، و مردى زشت و پلشت جامه بوده است .\r\nگفته‌اند بشر به سبب عقايد خويش مورد تعقيب و اضطهاد قرار گرفته ، و از جمله در روزگار هارون الرّشيد بيست ( 20 ) سال در اختفا مىزيسته است . احتمالا اين مطلب افسانه‌يى بيش نباشد ، زيرا يكى از اقطاب عمدهء اهل سنت يعنى شافعى با بشر و مادرش كه زنى پارسا و پاك دين بوده ، در روزگار اقامت در بغداد بهم زيسته‌اند ، و اين زمان با روزگار اختفايى كه ياد كرده‌اند يكى مىشود . اما اين مطلب درست است كه اهل حديث ، و بويژه احمد بن حنبل و پيروان او نسبت به بشر و پيروان او و اعتقادات او سنگدلانه\r\n\r\n","description":"","footnote":"","page_name":" 196 ","page_number":200},
  {"content":"\r\n\r\nنفرت داشته‌اند ، و برخى از دانشمندان از جمله دارمى ( عثمان بن سعيد دارمى ، وفات ، 282 ه . ق . ) در ردّ او كتاب نوشته‌اند ، و اهل سنّت او را جزو اهل بدعت و ضالّ و يكى از چهره‌هاى خطرناك بشمار آورده‌اند و شخصيّت مشوّه و نازيبايى - چه در صورت و چه در سيرت و اعتقاد - از او ساخته‌اند .\r\nاو « ايمان » را به « تصديق به لسان و جنان » تعريف مىكرد و مىگفت هر عقيده‌يى كه مورد تصديق نباشد ايمان نباشد ؛ بالعكس خود را در برابر خورشيد بر زمين افكندن بىايمانى نيست بلكه اماره يا نشانه‌يى از بىايمانى است . هر نوع عصيان به خدا را جزو كبائر مىشمرد ، ولى به پيروى از مرجئه ، پيروان او ( و احتمالا خود او ) خلود در عذاب را از لحاظ منطقى ناممكن مىشمردند و در اين باب به آيات زيادى از جمله به  « لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً »  ( زمر ، 39 / آيهء 53 ) استناد مىكردند .\r\nبشر معتقد بود كه قرآن مخلوق است ، و چون اين عقيده نخستين بار توسّط جهم بن صفوان مطرح شده بود ، از اينجا بود كه بعدها او را به طعنه « جهمى » هم مىناميدند . و باز به دليل اينكه اين عقيده جزو عقايد مهم معتزله نيز بشمار مىرفت ، نويسندگان بعدى كتب كلام و ملل و نحل او را جزو معتزله نيز بشمار آورده‌اند . در مورد « قضا و قدر » نيز ، وضعيّتى ميانه پيش گرفته بود يعنى از جبر مطلق و قدر مطلق هر دو گريزان بود ، و در اين باب با معتزله - كه به قدر يعنى قدرت انسان به انجام افعال معتقد بودند - مخالفت مىورزيد ، و به اشاعره و عقيدهء « كسب » نزديك‌تر بود هر چند كه آن نظر را نيز سربسته نمىپذيرفت . شاگرد عمده او نجّار ( نجّار در همين كتاب ) بوده ، و چون عقايد او سخت به استادش نزديك بوده ، از سوى معتزلهء معاصرش ، بويژه نظّام ، سخت مورد انتقاد و حمله قرار گرفت .\r\nبشر ، ظاهرا با « اجماع » نيز موافق نبوده است . امام فخر رازى در تفسير كبير ( 2 / 467 ، ترجمهء نگارنده ، انتشارات اساطير ) مىگويد : بشر مريسى شافعى را گفت كه چگونه ادّعاى اجماع مىكنى در حالى كه شناخت وجود اجماع اهل مشرق و مغرب بر يك چيز ممكن نيست ؛ و اين مناظره در پيشگاه رشيد صورت مىگرفت . شافعى گفت : آيا اجماع مردم را بر خلافت اين مرد نشسته مىپذيرى و باور دارى ؟ بشر از ترس اقرار داد و منقطع شد !\r\n\r\nكتاب‌شناسى :\r\nابن قتيبه ، عيون الاخبار ، 2 / 140 ، دار الكتب المصريّه ؛ نوبختى فرق الشيعة ، چاپ ريتر ،\r\n\r\n","description":"","footnote":"","page_name":" 197 ","page_number":201},
  {"content":"\r\n\r\nفهرست ؛ عثمان بن سعيد دارمى ، ردّ الامام الدّارمىّ . . . على بشر المريسى ، قاهره ، 1358 ه . ق . ؛ خيّاط ، الانتصار ، چاپ نيبرگ ، 1925 ؛ اشعرى ، مقالات الاسلاميين ، ريتر ، فهرست ؛ بغدادى ، الفرق بين الفرق ، 192 و ما بعد ؛ خطيب بغدادى ، تاريخ بغداد ، 7 / 56 و ما بعد ؛ اسفراينى ، التبصرة فى الدين ، 61 ، قاهره ، 1955 ؛ شهرستانى ، الملل و النحل ، 1 / 107 ، كيلانى ؛ ابن جوزى ، تلبيس ابليس ، 109 - 110 ، قاهره ، بى . تا . ابن حجر عقلانى ، لسان الميزان ، 2 / 29 و ما بعد ؛ ابن خلّكان ، وفيات ، 1 / 197 ، تهران . و نيز ، :\r\n Ency . , of Islam , « Bishr B . Ghigath » , vol . I / 1241 - 42 , New Edition . \r\n\r\n11 . معمّر بن عبّاد سلمى ( وفات ، 215 يا 220 ه . ق . )\r\nابو عمرو يا ابو المعتمر معمّر بن عبّاد سلمى ، متكلّم برجستهء سده دوم و اوايل سدهء سوم هجرى از معتزلهء بصره ، كه در روزگار خلافت هارون الرشيد ( خلافت 170 - 193 ه . ق . ) مىزيست ، و به روايت درست‌تر حدود سال 215 / 830 م در گذشت . بنابر قول ابن حزم « 1 » وى از موالى بنو سليمان بود و چنين مىنمايد كه زيست مايهء خود را از پيشهء عطّارى ( - داروفروشى ) فراهم مىساخته است . ظاهرا براى خاطر اعتقاد به مذهب معانى بىپايان ، توسّط همكاران معتزلى خود نزد حاكم بصره متّهم شد و به بغداد گريخت ، و در آنجا در خانهء ابراهيم بن سندى ، پسر رئيس « پليس » سندىّ بن شاهك پنهان شد . اين روايت نيز كه هارون الرشيد او را براى بحث‌هاى عقيدتى - كلامى به دربار پادشاه هند فرستاد ، و او در ضمن همين سفر مسموم گشت ، موثّق نيست . در ميان شاگردان او از هشام بن عمرو فوطى ، و بويژه بشر بن المعتمر ، پايه‌گذار مكتب كلامى بغداد ياد كرده‌اند . يكى از مخالفان مشهور او نظّام بصرى بوده است . بنابر قول ابن نديم ، وى چهار رساله در موضوعات اساسى كلام و فلسفه نوشته است : 1 ) كتاب المعانى ؛ كتاب الاستطاعه ؛ كتاب الجزء الذي لايتجزّا ؛ القول فى الاعراض و الجواهر . وى همين طور در مباحث علوم طبيعى كتاب‌هايى نوشته است : كتاب القبان و المرآة ؛ كتاب الليل و النهار .\r\n\r\n- عقايد : ذات بارى ، جواهر و اعراض\r\nتنها مآخذى كه از انديشه‌هاى معتمر ما را آگاه مىسازد ، منابع بعدى است كه برخى\r\n\r\n\r\n","description":"","footnote":"\r\n( 1 ) . الفصل فى الملل ، 4 / 194 .\r\n","page_name":" 198 ","page_number":202},
  {"content":"\r\n\r\nاز انديشه‌هاى جزئى و غير اساسى او را ارائه مىدهد . اين مباحث ، جوّ كلّى بحث‌هاى آن دوره ، بويژه بحث‌هاى ضرار بن عمرو و نظّام را دربارهء خدا ، آفرينش او و انسان منعكس مىسازد . وى نيز مانند ضرار و معتزلهء ديگر تعالى خداوند را از صفات بشرى ( يعنى تشبيه و تجسيم ) مسلم فرض مىكند ؛ هر چند از پرداختن يك نظام گسترده در مورد الهيات از طريق نفى ، آنچنان كه در عقايد ضرار بن عمرو به چشم مىخورد ، تن مىزند .\r\nاراده و علم خدا به نحوى بىپايان در همه چيز مؤثر است ولى اين امور به عنوان چيزهايى كه از خدا برآمده و متأثّر گشته تعليل يا تعريف‌پذير نيستند . اين صفات ، بر خلاف قول ابو الهذيل علّاف ، قابل يكسانى با [ ذات 
  ] الهى نيست . اين عقيدهء معمّر كه خداوند قوّهء فعّال لايزالى است كه آثار آن در آفرينش او نيز منعكس شده ، توسّط هشام بن عمرو فوطى اقتباس شد . و همين انديشه نقطهء آغاز عقايد وى دربارهء جواهر ( - اجسام ) ، اعراض ( - ظواهر - پديدارها ) طبع ( - طبيعت ) و معانى بوده است .\r\nچون قدرت مطلق خداوند در جهان مرئى منعكس نيست ، لذا او اعراض را نيافريده است ، بلكه جواهر را خلق كرده ، كه اعراض نيز طبعا در آنها بالذات منطوى هستند . به عبارتى ديگر ، جسم عبارت از طويل و عريض و عميق است ، و كمترين جسم‌ها هشت جزء دارد كه چون اين اجزا با هم گرد آيند وجود اعراض واجب آيد . « 1 » همين طور جايز نيست كه جسم را درك كنند ، بلكه آنچه از جسم ادراك مىكنيم اعراض آن است . همهء اجسام در حقيقت ساكن‌اند و در لغت - يا لفظا - متحرّك‌اند . سكون عبارت از كون است نه چيزى ديگر . و اجسام ، حالى است كه خداى تعالى آن را براى آنها آفريده تا ساكن باشند .\r\nخداوند تنها بر آفريدن اجسام قادر است ، و بر آفرينش چيزى از اعراض قدرت ندارد ، زيرا اعراض از مخلوقات اجسام و اختراع آن‌هاست ، خواه طبعا مانند آتشى كه سوختن را پديد مىآورد و خورشيد كه مايهء گرمى و مانند ماه كه مايهء تلوين ( - رنگين ساختن ) مىگردد ؛ و يا مانند حيوان كه حركت و سكون را پديد مىآورد . « 2 »\r\n\r\n- حقيقت انسان :\r\nانسان بنا بر مذهب معمّر معنى يا جوهرى است جز از جسد محسوس . و جسد تنها آلت و ابزار اين انسان است نه چيزى ديگر . و انسان ( - روح ) جوهر فردى است كه به حيات ، علم ، قدرت ، اراده و حكمت متّصف مىگردد . و او نه متحرّك ، نه ساكن ، و نه متلوّن است ، و ديده نمىشود ، و به درازى و پهنايى و ژرفايى\r\n\r\n\r\n","description":"","footnote":"\r\n( 1 ) . اشعرى ، مقالات الاسلامييّن ، 2 / 303 .\r\n( 2 ) . خيّاط ، الانتصار ، 54 ؛ اشعرى ، مقالات ، 2 / 332 ؛ شهرستانى ، الملل و النحل ، 1 / 74 .\r\n","page_name":" 199 ","page_number":203},
  {"content":"\r\n\r\nتوصيف نمىشود ، و لمس و حسّ نمىكند ، و در موضعى حلول نمىكند ، و زمان او را محصور نمىسازد ؛ و با اين همه او مدبّر جسد است ، و پيوند او با جسد پيوند تدبير و تصريف است و نه پيوند حلول و تمكّن و مكانمند شدن . « 1 »\r\nشهرستانى در تفسير اين مطالب مىنويسد : معمّر اين قول را از فيلسوفانى اقتباس كرده است كه حكم به اثبات نفس انسانى كرده‌اند بر اين پايه كه بنابر نظر ايشان نفس جوهرى قائم به نفس است و متحيّر و متمكّن نيست ، و از جنس همين نفس موجوداتى عقلى اثبات مىكنند كه آنها را « عقول مفارقه » مىخوانند . و معمّر نيز به سبب تأثّر از فلسفه ميان افعال نفس كه او آن را انسان ناميده ، و ميان قالب كه جسد انسان باشد فرق نهاده است و مىگويد : فعل نفس تنها اراده است ، و نفس همان است ، و فعل انسان همان ارادهء او است ، و هر چيزى جز آن - از حركات و سكنات و اعتمادات ، همه از فعل جسد است . « 2 »\r\n\r\n- فناء :\r\nنظر معمّر دربارهء فناء ، جالب است . وى معتقد است : فناى چيزى عبارت از جانشين شدن چيزى است به جاى او . پس هرگاه خداى تعالى بخواهد كه عالم را فانى سازد ، آن را با آفريدن چيزى به جاى او فانى مىسازد ، و هرگاه بخواهد اين شىء دوم را فانى سازد با آفريدن چيزى تازه به جاى آن فانىاش مىسازد ؛ و امّا اينكه عالم را يكسره فانى سازد ، و خود تنها بماند ، اين امر محال است . « 3 » و اين ظاهرا كوششى است براى توفيق ميان قول دين كه به فناى عالم قائل است ، « 4 » و ميان قول فيلسوفان طبيعى كه به محال بودن انعدام ماده عقيده دارند . معمّر در اينجا ثابت مىكند كه خداوند بر فانى ساختن عالم قادر است و بدين طريق جانب دين را مىگيرد ، و ليكن به دنبال آن مىگويد كه عالم در عالم ديگرى كه خداى تعالى مىآفريند فانى مىگردد ، و بدين ترتيب فناى قطعى را محال مىشمارد ، و از اين راه فلسفه را خشنود مىسازد !\r\nبازمىگويد : فناى جسم و فناى هر چيز فانى ، و نيز فساد كشت و نيز بيماريهايى كه بر جانداران عارض مىگردد ، همهء اينها از فعل طبيعى اجسام است . « 5 » و گمان مىرود آنچه او را به اظهار اين عقيده واداشته اعتقاد او بر اين اصل است كه اعراض فعل اجسام است ، و\r\n\r\n\r\n","description":"","footnote":"\r\n( 1 ) . الملل و النحل ، 1 / 74 .\r\n( 2 ) . همانجا ، 1 / 75 .\r\n( 3 ) . خيّاط ، الانتصار ، 19 ؛ عبد القاهر بغدادى ، اصول الدّين ، 87 .\r\n( 4 ) . اشاره است به  « كُلُّ شَيْءٍ هالِكٌ إِلَّا وَجْهَهُ »  ( قصص ، 28 / آيهء 88 ) .\r\n( 5 ) . بغدادى ، الفرق بين الفرق ، 136 .\r\n","page_name":" 200 ","page_number":204},
  {"content":"\r\n\r\nخداى تعالى در اين موارد صنع و تدبيرى به كار نمىبرد .\r\n\r\n- صفات ازلى :\r\nاين بحث ، همان معانى است كه پيش از اين بدان اشاره شد ، و در حقيقت معمّر به عوض صفات از تعبير معانى استفاده مىكند . و او قضيّهء صفات را مكرّر ياد مىكند ، و از اين اعتقاد امتناع مىورزد . او مىگفته است كه خداى تعالى نفس خود را نمىداند ، زيرا از شرط معلوم نزد او يكى اين است كه بارى تعالى نفس خود را نداند ، چه اگر خداى تعالى نفس خود را بداند عالم و معلوم يك چيز باشند ، و اين محال است . و باز محال است كه خدا جز خودش را بداند ، زيرا اين عقيده بدانجا مىانجامد كه علم او از ديگرى حاصل آمده باشد . « 1 » باز شهرستانى بر اين باور است كه معمّر در اينجا به فيلسوفان متمايل شده است ، و اين قول را از ايشان گرفته . چه از عقايد فيلسوفان اين است كه علم بارى تعالى ، فعلى است و نه انفعالى ؛ و دربارهء خدا تعدّد كه عبارت از علم و عقل و معلوم و معقول باشد جايز نيست ، و همهء اين معانى يك چيز است . « 2 » و معنى اين سخن آن است كه علم خدا موجب علم است ، و مثلا خدا كتاب را مىداند و آن را ايجاد مىكند ، و علم او بدان عبارت از ايجاد او مىگردد . پس خداى تعالى عالم فاعل است ، و علم او موجب فعل مىگردد ، و در حال حدوث به موجود تعلّق مىيابد ، و تعلّق آن به معدوم بر استمرار عدم آن به تصوّر نمىآيد . و از اينجاست كه علم خداى تعالى علمى انفعالى نيست مانند علم انسان كه به معلوم وابسته است و بدنبال آن مىآيد . چنان كه مثلا انسان كتاب را مىبيند و آن را برمىگزيند و روى آن كار مىكند و آنگاه در مىيابد كه آن شىء يك كتاب است ؛ يعنى كه انسان عالم است ، كتاب را مىداند ، آنگاه آن براى يكى از مردم معلوم قرار مىگيرد . پس اين دو معنى در انسان مختلف است ، امّا در مورد خداى تعالى آن دو يك معنى است .\r\n\r\n- معجزات :\r\nهيچ يك از معجزات ، از فعل خدا نيست ، زيرا معجزات همه اعراض‌اند ؛ يعنى جسم بر وجهى است كه عادت آن را تجربه نكرده است ، و اين به سبب حصول نوعى از اعراض در آن است ، و چون به نظر معمّر خداى تعالى جز اجسام را نمىآفريند ، و اين اجسام هستند كه اعراض را در نفس خود پديد مىآورند ، پس چيزى از معجزات از فعل خدا نيست . و عبد القاهر بغدادى ، بنابراين نظر ، معتقد است كه اين قول معمّر به منزلهء\r\n\r\n\r\n","description":"","footnote":"\r\n( 1 ) . بغدادى ، اصول الدين ، 95 ؛ الفرق بين الفرق ، 141 ؛ شهرستانى ، الملل و النحل ، 1 / 75 .\r\n( 2 ) . شهرستانى ، الملل و النحل ، 1 / 75 .\r\n","page_name":" 201 ","page_number":205},
  {"content":"\r\n\r\nابطال همهء شريعت است ، چه بدانجا مىانجامد كه قرآن فعل خداى تعالى نيست ، زيرا وى كلام خدا را به معنى فعل خدا و به معنى صفات ازلى او نفى مىكند . « 1 »\r\n\r\n- كتاب‌شناسى :\r\nگذشته از مآخذ داده شده ، :\r\n - H . Daiber , Das theolgisch - philosophische system des mu'ammar Ibn Abbad as - Sulami , Beirut - Wiesbaden , 1975 . \r\n - W . Montgomery Watt , Islamic philosophy and theology , an extended survey , Edinburgh , 1985 , 47 , 52 - 3 . \r\n - Encyclopaedia of Islam , Vol . VII , 259 - 260 , art . « Mu ' armmar B . Abbad » , by H . Daiber . \r\n\r\n12 . مردار كوفى ( وفات ، 226 ه . ق . )\r\nابو موسى عيسى بن صبيح كوفى بغدادى ، يكى از معتزلهء بغداد ، و شاگرد بشر بن معتمر و استاد جعفرين [ - جعفر بن حرب ، و جعفر بن مبشّر 
  ] بود . وى با معتزلهء ديگر ، از جمله ابو الهذيل علّاف بحث داشت . بنابر نظم ابن نديم ، وى 35 كتاب يا رساله نوشته است ، كه غالبا دربارهء مباحث معتزله است و از جمله در باب توحيد ، عدل ، علم ، آفريده بودن قرآن ، و عدل الهى بحث مىكند . همين طور اين نوشته‌ها حاوى انتقاد از همكاران معتزلى معاصر خود از جمله نجّار ، ثمامة بن اشرس ، شحّام و نظّام است . برخى از اين كتاب‌ها يا رسائل نيز در ردّ جهميّه يا قدرگرايان مسيحى « 2 » ، بويژه ابو قرّه ، احبار ، و مجوس ؛ و برخى ديگر در باب مسائل ويژه كلامى است . سه رساله نيز در باب مباحث صوفيانه و زاهدانه نوشته است : كتاب التوبة ، كتاب الاقتصاد ، و كتاب المسترشدين ، و اين رسائل ، نكته‌يى را كه معمولا به او « زاهد » يا « زاهد المعتزله » لقب داده بوده‌اند تأييد مىكند ، و بويژه خيّاط ، به اين مطلب تصريح كرده است . « 3 » پيروان او را « مرداريّه » لقب داده‌اند .\r\n\r\n\r\n","description":"","footnote":"\r\n( 1 ) . اصول الدّين ، 177 .\r\n( 2 ) .  Predestinarians of the Christians . \r\n( 3 ) . الانتصار ، 60 - 61 .\r\n","page_name":" 202 ","page_number":206},
  {"content":"\r\n\r\nمردار « 1 » ، انديشه‌هاى كلامى تازه‌يى نياورده است ، زيرا در مورد « تولّد » با استادش بشر موافق بوده و جواز وقوع يك فعل از دو فاعل را - از راه تولّد - بر آن افزوده است . « 2 » با نظّام بلخى نيز در انكار قدم و اعجاز قرآن همداستان بوده و اين نكته را نيز بر آن افزوده است كه : مردم نه تنها قادر بوده‌اند كه مانند قرآن را بياورند ، بلكه مىتوانستند فصيح‌تر از آن را نيز بياورند « 3 » [ و تنها خداى تعالى همّت‌ها و اذهان ايشان را از انجام دادن اين كار منصرف ساخته و وازده است 
  ] . وى در عقايد خود اهل غلوّ و تطرّف يا نوجويى بود از جمله اينكه : هركس را كه به جبر مىگفت و يا رؤيت سعيده [ - ديدار خدا در آخرت 
  ] را ممكن مىدانست كافر مىدانست و هركس را هم كه در كافر بودن آن دو شكّ داشت تكفير مىكرد . « 4 » دربارهء عثمان و قاتلان او نيز عقيده داشت كه همهء آنها در آتش خواهند سوخت ، زيرا عثمان فاسق شده بود ، و همين طور قاتلان او نيز فاسق شده بودند ، زيرا فسق عثمان مايهء كشتن او نمىشد ، پس همه آنها به فسق خودشان سزاوار جاودانه سوختن در آتش دوزخ شدند . « 5 » مردار عقيده داشت كه جايز است خداى تعالى پيامبر كافر فاجرى را برانگيزد و رسالت دهد ، و اين در حالى بود كه معتقد بود كه امام بايد نيكوكار و پرهيزگار باشد . « 6 »\r\nاز عقايد سياسى او اين بوده است كه : هركس ملازم سلطان باشد كافر است : نه او از كسى ميراث تواند برد و نه كسى از او ميراث مىتواند ببرد . « 7 »\r\n - A . S . Tritton , Muslim Theology , London , 1947 ; \r\n - W . M . Watt , The Formative period of Islamic thought , Edinburgh , 1973 . \r\n - Ency . , of Islam , art . , by H . Daiber , New Edition , 605 - 604 / 7 . \r\n\r\n\r\n","description":"","footnote":"\r\n( 1 ) . در تعريفات ( صفحهء 187 ) جرجانى و برخى مآخذ ديگر ، « مزداريّه » با ( زاء ) ياد شده ، كه ظاهرا اشتباه است .\r\n( 2 ) . خيّاط ، انتصار ، 66 ؛ شهرستانى ، الملل و النحل . 68 - 70 ، كيلانى .\r\n( 3 ) . بغدادى ، الفرق بين الفرق ، 151 .\r\n( 4 ) . خيّاط ، انتصار ، 67 - 68 .\r\n( 5 ) . بغدادى ، اصول الدين ، 288 .\r\n( 6 ) . خيّاط ، انتصار ، 96 ؛ زهدى حسن جار اللّه ، المعتزله ، 138 - 139 ، قاهره ، 1366 / 1947 .\r\n( 7 ) . جرجانى ، تعريفات ، 18 .\r\n","page_name":" 203 ","page_number":207},
  {"content":"\r\n\r\n\r\n13 . ابو الهذيل علّاف ( 135 - 226 ه . ق . )\r\nابو الهذيل علاف بصرى ، مولاى عبد القيس و شيخ معتزلهء بصره بود ، و اعتزال را از عثمان الطويل يكى از ياران و اصل بن عطا فرا گرفت . ابو الهذيل در فلسفهء يونانى اطّلاع تمام داشت ، و در بيان عقايد خاصّ كلامى خويش از آن يارى بسيار گرفت ؛ و بيشتر اقوال او متأثر از همين فلسفهء يونانى است . از آن جمله بحث اعراض ، اثبات جزء لايتجزّا ، حركت و سكون ، حقيقت جسدانى انسان ( چه او مىگفت « انسان فقط جسد اوست نه نفس‌اش . » ، و بر اين مطلب دلايلى از آيات قرآنى مىآورد از جمله  « خَلَقَ الْإِنْسانَ مِنْ صَلْصالٍ كَالْفَخَّارِ »  « 1 » ) ، تناهى معلومات خدا و مقدورات او ، و برخى مباحث ديگر . « 2 »\r\nدر جدل دستى قوى داشت ، و دلايل زيادى در اثبات مدعاى خود به كار مىبرد . از جمله گويند روزى صالح بن عبد القدّوس را كه پسرش مرده بود و بسيار مىگريست ديد و گفت « براى گريهء تو دليلى نمىبينم زيرا مگر نه اين است كه انسان پيش تو چون گياه است ( كه چون بميرد باز مىرويد ) ؟ صالح با آن شوخ طبعى طبيعى كه در او مفطور بود در جواب گفت « من براى اين مىگريم كه او نتوانست كتاب شكوك ترا بخواند . » ابو الهذيل گفت « اى صالح ، كتاب شكوك كدام است ؟ » صالح گفت « كتابى است كه تو نوشته‌اى و چنان نوشته‌اى كه هركس آن را بخواند در آنچه هست ترديد و شك مىكند ، چنان كه گمان مىكند كه چيزى وجود نداشته ، و در آنچه هرگز نبوده دچار توهم مىشود و مىپندارد كه حتما بوده است » ابو الهذيل گفت « در اين صورت تو نيز در مرگ پسرت ترديد كن و چنان پندار كه او اصلا نمرده است ، و اگر مرده باشد ، در اين نكته كه كتاب شكوك مرا خوانده ترديد كن ، هر چند آن را نخوانده باشد . » « 3 »\r\nابن قتيبهء دينورى ( وفات ، 276 ه . ق . ) مىگويد : ابو الهذيل مردى تنگ چشم و دروغزن بود . و از جمله مىگويد : روزى ، مرغى به مويس بن عمران داد ، و آن را مثلى براى هر چيز و تاريخى براى هر رويداد قرار داد ، چنان كه مىگفت : چنين و چنان كردم پيش از آنكه آن مرغ را به تو ببخشم ، و يا پس از آنكه آن مرغ را به تو بخشيدم چنين يا چنان اتّفاق افتاد ؛ و هرگاه شتر فربهى را هم مىديد مىگفت البتّه فربه است ، امّا به پاى\r\n\r\n\r\n","description":"","footnote":"\r\n( 1 ) . قرآن مجيد ، سورة الرحمن ، 55 / آيهء 14 .\r\n( 2 ) . اشعرى ، مقالات الاسلاميين ، 2 / 329 ؛ ابن حزم ، الفصل ، 5 / 41 .\r\n( 3 ) . جرجى زيدان ، تاريخ آداب اللغة العربيّة ، 2 / 208 ، مطبعة الهلال .\r\n","page_name":" 204 ","page_number":208},
  {"content":"\r\n\r\nمرغى كه به تو بخشيدم نمىرسد ! « 1 »\r\n\r\n- كتاب‌شناسى :\r\nبغدادى ، تاريخ بغداد ، 3 / 366 ؛ ابن خلكان ، وفيات الاعيان ، 1 / 684 ؛ اشعرى ، مقالات الاسلاميين ، 2 / 369 ؛ و دائرة المعارف اسلام ( انگليسى ) ، 1 / 127 - 129 مقالهء « ابو الهذيل العلّاف » ، نيبرگ .\r\n\r\n14 . بشر بن معتمر ( وفات ، 226 ه . ق )\r\nابو سهل بشر بن معتمر هلالى كوفى بغدادى ( وفات 210 و به قولى 226 ه . ق . ) از فقيهان و متكلّمان معتزلى ، و پايه‌گذار گروه موسوم به بشريّه از معتزله بغداد بود . اصلش از كوفه بود ، امّا در بغداد مىزيست ، و به همين سبب به بغدادى مشهور شد . گويند هارون الرشيد او را به تهمت رفض يك چند به زندان انداخت ، و ظاهرا به همين سبب است كه شريف مرتضى نسبت به وى اظهار نظر لطف‌آميزى كرده مىنويسد « مىگويند كه همهء معتزلهء بغداد از مستجيبان و شنوندگان او بوده‌اند » « 2 » . او را در اعتزال مصنّفاتى بوده است از جمله قصيده‌يى در چهل هزار بيت ( 000 / 40 ) كه در آن بر همهء مخالفان خود ردّ نوشته است . « 3 »\r\nبشر ، از افاضل معتزله بوده و هموست كه قول به توليد را احداث كرده است ، و مقصود از آن اين است كه عرض‌ها ، طعم‌ها ، بوها و جز آنها در جسم از فعل ديگر متولّد مىشود ، هر چند كه اسباب آنها از فعل خود جسم باشد . « 4 » و او را چند عقيده است كه در آنها از همالان خود جدا شده است :\r\n\r\n- اجسام و اعراض :\r\nجسم چيزى است كه از تركيب هشت جزء پديد آمده است ، امّا اعراض جزء نمىپذيرند ، در حالى كه جسم تجزيه مىپذيرد . خداى تعالى چيزى از اعراض را نيافريده است ، و از اين جهت رنگ و طعم و گرما و سرما و تر و خشك و ترس و دليرى و ناتوانى و بيمارى و بينايى و نابينايى و شنوايى و ناشنوايى را خدا نيافريده\r\n\r\n\r\n","description":"","footnote":"\r\n( 1 ) . تأويل مختلف الحديث ، 33 - 34 ، بيروت ، 1972 .\r\n( 2 ) . امالى المرتضى ، 1 / 131 ، محمد ابو الفضل ابراهيم « يقال انّ جميع معتزلة بغداد كانوا من مستجيبيه » .\r\n( 3 ) . ابن المرتضى ، طبقات المعتزله ، 52 .\r\n( 4 ) . جرجانى ، تعريفات ، 39 .\r\n","page_name":" 205 ","page_number":209},
  {"content":"\r\n\r\nاست . امّا انسان بالطبع مىتواند همهء اين كارها را انجام بدهد . « 1 » بشر مىگفت : خداوند قادر است كه بندگان خود را بر انجام دادن امثال اين اعراض توانا سازد ، و بر اين كار قادرشان هم ساخته است . اما حيات و موت و قدرت از امورى است كه جايز نيست خدا بندگان خود را بر چيزى از آنها توانا سازد . « 2 »\r\n\r\n- حركت و سكون :\r\nهر جسمى ساكن مىماند مگر اينكه به ضدّ خود يعنى حركت در آيد . پس جسم ، كه در مكان نخستين خود است ، ساكن غير متحرّك است . آنگاه وقتى كه به جاى دوم انتقال يافت و ساكن گشت باز غير متحرّك مىشود . پس حركت در جسم پديد مىآيد [ و ذاتى جسم نيست 
  ] و نه در مكان اول و نه در مكان ثانى حركتى وجود دارد ، و ليكن جسم به حركت از مكان نخستين به مكان دومين حركت مىكند . « 3 »\r\n\r\n- حقيقت انسان :\r\nابو الهذيل علّاف مىگفت : حقيقت انسان همان جسد است ، و نظّام شاگرد او بر اين باور بود كه حقيقت انسان روح او است . بشر با آن هر دو مخالفت كرده عقيده داشت كه انسان عبارت از روح و جسد با هم است ، و آنچه فعّال است همان انسانى است كه تركيب روح و جسد است . « 4 »\r\n\r\n- توبه :\r\nهركس از معصيت كبيره‌يى توبه كند ، آنگاه باز بر سر آن گناه رود مستحقّ همان عقوبت نخستين باشد ، زيرا توبهء او بدان شرط پذيرفته مىشود كه به گناه برنگردد . و معنى اين قول آن است كه هم بر گناه اول و هم بر گناه دوم شكنجه بيند . به عبارت ديگر خداى تعالى گناهان بنده را مىبخشد آنگاه اگر باز به معصيت بازگردد خدا نيز او را بر آن گناه عقاب مىكند . « 5 »\r\n\r\n- ولايت و عداوت :\r\nولايت و عداوت يا دوستى و دشمنى پس از حالات ايمان و كفر تحقّق مىيابد ؛ يعنى خداى تعالى بنده را در حال ايمان دوست نمىگيرد ، همچنانكه كافر را در حال كفرش دشمن نمىگيرد ، بلكه مطيع را در حال دوم از ظهور و وجود طاعت او دوست مىگيرد ، و عاصى و نافرمان را در حال دوم از ظهور و وجود معصيت او دشمن مىگيرد ؛ زيرا اگر براى اين منظور حال نخستين صحيح مىبود جايز بود كه مطيع را در\r\n\r\n\r\n","description":"","footnote":"\r\n( 1 ) . خيّاط ، انتصار ، 63 ؛ بغدادى ، اصول الدّين ، 57 ؛ ابن حزم ، الفصل ، 4 / 149 .\r\n( 2 ) . اشعرى ، مقالات الاسلامييّن ، 2 / 377 .\r\n( 3 ) . بغدادى ، الفرق ، 144 .\r\n( 4 ) . اشعرى ، مقالات ، 2 / 329 .\r\n( 5 ) . خيّاط ، انتصار ، 64 ؛ شهرستانى ، الملل و النحل ، 1 / 72 .\r\n","page_name":" 206 ","page_number":210},
  {"content":"\r\n\r\nحال طاعتش ثواب دهد ، و عاصى را در حال گناهكاريش شكنجه كند . « 1 »\r\n\r\n15 . هشام بن عمرو فوطى « 2 » ( وفات ، 226 ه . ق . )\r\nهشام يكى از معتزلهء بصره بود و از شاگردان ابو الهذيل علّاف . پس از دوره‌يى سرگردانى و ترويج مذهب معتزله « 3 » ، وى به بغداد رفت ، و اين در روزگار خلافت مأمون بود ، و در همانجا درگذشت . تاريخ وفات او به درستى معلوم نيست ، ولى احتمالا به سال 226 يا حتى قبل از 218 ه . ق . درگذشته است .\r\nمذهب كلامى او كه احتمالا تأثيرات زيادى بر ابو الحسن اسماعيل اشعرى داشته ، چنان كه ابن نديم مىگويد با تعاليم معتزلهء ديگر اختلافات بسيارى داشته ، ولى معلوماتى كه نويسندگان ملل و نحل « 4 » ارائه مىدهند ، چندان با همديگر سازگار نيست . چنان كه مثلا بغدادى مىگويد او از كشتن هر جاندارى منع مىكرده است ، « 5 » در حالى كه بنابر عقيدهء شهرستانى ، وى كشتن مخالفان مذهب اعتزال را جايز مىشمرده است ، و در اين باب تعصّبى از خود بروز داده است كه در ميان معتزله هرگز متداول نبوده است . « 6 » شهرستانى به افراط وى در آزادى اراده تأكيد مىنهد ، زيرا فوطى دخالت خداى تعالى را در اعمال انسان انكار مىكند هر چند آيتى از كتاب بيان مىدارد كه اين خداست كه آدميان را به انجام دادن اين يا آن كار وامىدارد ( انفال ، 8 / آيهء 63 ) . چون « اشياء » ازلى نيستند ، خدا نمىتواند پيش از آنكه بدانها هستى بدهد آنها را بداند ، « 7 » زيرا « شىء » عبارت از تحقّق ماهيّت در عالم وجود است كه بوسيلهء خدا آفريده شده است . وى اين نكته را كه خدا را با « دل مىتوان ديد » انكار مىكند ، « 8 » و باز معتقد است كه اعراض آفريدگارى خدا را اثبات نمىكنند ، بلكه اشياء مادّى هستند كه وجود او را ثابت مىكنند ، به عبارت ساده‌تر ، وجود خدا را جواهر ثابت مىكنند نه اعراض ؛ جواهرى كه خدا بدانها وجود بخشيده است . الفوطى\r\n\r\n\r\n","description":"","footnote":"\r\n( 1 ) . ابن نديم ، الفهرست ، 68 - 69 ؛ چاپ فوك  ( Fuch )  142 - 143 .\r\n( 2 ) . در برخى مآخذ « فوطىّ » ضبط كرده‌اند ( دائرة المعارف اسلام ، 3 / 496 ، به خامهء شارل پله‌آ ، چاپ جديد ) .\r\n( 3 ) . ابن نديم ، الفهرست ، 68 - 69 ، چاپ فوك  ( Fuck ) . \r\n( 4 ) .  Heresiographers . \r\n( 5 ) . الفرق بين الفرق ، 150 .\r\n( 6 ) . الملل و النحل ، 72 ، كيلانى .\r\n( 7 ) . اشعرى ، مقالات ، 157 ، 488 ، 489 ، چاپ ريتر .\r\n( 8 ) . همانجا ، 157 .\r\n","page_name":" 207 ","page_number":211},
  {"content":"\r\n\r\nكسانى را كه وجود بهشت و دوزخ را از پيش خلق شده مىپندارند كافر مىشمارد . « 1 »\r\n- يكى از بحث‌هاى معروف هشام ، « موافات » است . و مقصود از آن در نظر وى اين است كه : هركس مؤمن و صالح باشد ولى در علم خدا چنين باشد كه او كافر و مرتدّ مىميرد ، وى هم اكنون نزد خدا كافر است ، و نيز هركس كافر و نافرمان باشد ولى در علم خدا چنين باشد كه او مؤمن و تائب مىميرد ، وى هم اكنون مؤمن و تائب است ، و خدا پيوسته بر كسى كه كافر بميرد خشمگين است و از كسى كه مؤمن مىميرد خشنود است ؛ زيرا علم خدا تغيّر نمىپذيرد . « 2 »\r\n- همين طور فوطى مردم را نهى مىكرد كه  « حَسْبُنَا اللَّهُ وَ نِعْمَ الْوَكِيلُ »  ( آل عمران ، 3 / آيهء 173 ) بگويند ، زيرا « وكيل » خواندن خداى تعالى را جايز نمىدانست ، چه در عرف بسيارى از مردم وكيل فروتر از موكّل خود است ، و لذا بهتر است كه او را « متوكّل عليه » بخوانند . « 3 »\r\n- و نيز گفته‌اند : هشام نسبت به جنگ « جمل » اعتقاد داشت كه اين جنگ بر پايهء رأى على ( ع ) و طلحه و زبير نبوده است ، زيرا آنها در بصره براى مناظره گرد آمدند ، ولى ياران آنها ، بىآنكه فرمان بيابند ، براى پيكار شتاب كردند ، و آنها نيز آن جنگ را نپسنديدند و انكار كردند . و دليل بر آن اين است كه چون زبير جنگ را ديد گفت « سبحان اللّه ، من گمان نمىكردم كه در موضوعى كه ما براى خاطر آن در اينجا گرد آمده‌ايم پيكارى باشد » . « 4 »\r\nاين نكات را كه از عقايد فوطى نقل كرديم ، همه را نويسندگان ديگر ياد كرده‌اند ، و از آثار او چيزى بر جاى نمانده است . با اين همه ، ابن نديم آثار زير را از فوطى ياد مىكند :\r\nكتاب المخلوق ؛ كتاب الرّدّ على الاصمّ فى نفى الحركة ؛ كتاب خلق القرآن ؛ كتاب جواب اهل خراسان ؛ كتاب الى اهل البصرة ؛ كتاب اصول الخمس ؛ كتاب الى ابى الهذيل فى النعيم .\r\n- :\r\n\r\n\r\n","description":"","footnote":"\r\n( 1 ) . بغدادى ، الفرق ، 150 ؛ ايجى ، مواقف ، 375 ؛ شهرستانى ، الملل و النحل ، 1 / 73 .\r\n( 2 ) . ابن حزم ، الفصل ، 4 / 48 .\r\n( 3 ) . خيّاط ، انتصار ، 57 ؛ بغدادى ، الفرق ، 145 - 146 . نگارنده گمان مىكند كه اين عقيده از دشمنان هشام است براى بدنام كردن او . چه هشام ، هر اندازه هم كه بد دين و كم سواد بوده - كه نبوده - معنى لغوى « وكيل » را مىدانسته ، و بالاتر از آن اينكه مىدانسته خداى تعالى خود را در قرآن لااقلّ ( 11 ) بار « وكيل » ناميده است !\r\n( 4 ) . خيّاط ، انتصار ، 60 - 61 .\r\n","page_name":" 208 ","page_number":212},
  {"content":"\r\n\r\n A . N . Nader , le Sytsteme Philosophique des Mutazila , Beirut , 5916 , 111 - 114 . \r\n\r\n16 . نجّار رازى ( وفات ، 230 ه . ق . )\r\nابو عبد اللّه حسين بن محمّد بن عبد اللّه نجّار رازى ، از متكلّمان سدهء سوم هجرى ، در آغاز حائك ( - بافنده ) يا ترازو ساز بوده ، و اصلا اهل بم « 1 » بوده است . وى معتزلى جبرى مرجئى بوده ، و با مأمون معاصر مىزيسته است . تاريخ تولّد و وفات او به درستى معلوم نيست . ولى اگر اين روايت ابن نديم را بپذيريم كه وى با نظّام بلخى دربارهء جبر بحث كرد و نظّام چنان مغلوبش ساخت كه گرفتار تب شديدى شد ، و به سبب همان وفات كرد ، مىتوانيم فرض كنيم كه وفات از دههء سوم سدهء هجرى بالاتر نمىرود .\r\nعقايد كلامى نجّار در اواخر خلافت مأمون در رىّ و ولايات غربى خلافت اسلامى شناخته شد ، و او ظاهرا با طاهريان محشور بوده و از حمايت آن دودمان بر خود بوده است . هر چند وى در آغاز محنه [ - آزمايش عقيدهء مسلمانان به خلق قرآن 
  ] هنوز زنده بوده ، ولى سندى در دست نيست كه وى و استاد وى بشر مريسى در اين كار مستقيما شركت كرده باشند . ولى ترديدى نمىتوان كرد كه عقايد وى در انتشار محنه ، از طريق شاگردش محمد بن عيسى معروف به برغوث كه توسّط المعتصم ( خلافت ، 218 - 227 ه . ق . ) از بصره به بغداد دعوت شد ، تا همراه با متكلّمان ديگر در مناظرهء اهل حديث بويژه امام احمد بن حنبل شركت جويد ، مدخليّت تامّ داشته است ، و نقش فعّال و زبان تند و منطق نيرومند او در تعقيب امام سهمى بسزا داشته است . پيروان او را « نجّاريّه » خوانده‌اند . و چنان كه شهرستانى مىگويد بيشتر معتزلهء رى و اطراف آن از نجّاريّه بوده‌اند .\r\nنجّاريه ، روى هم رفته ، در مسألهء قدر و قضا و كسب و وعد و وعيد و امامت ابو بكر موافق اهل سنّت بوده‌اند ؛ ولى در نفى صفات و خلق قرآن و نفى رؤيت با معتزله همداستان بوده‌اند . نجّار را كتابهايى بوده است از جمله : البدل فى الكلام ، اثبات الرّسل ، الارجاء ، الثواب و العقاب ، و جز اينها .\r\n\r\n\r\n","description":"","footnote":"\r\n( 1 ) . در برخى مآخذ قم نوشته‌اند ، كه ظاهرا درست نيست .\r\n","page_name":" 209 ","page_number":213},
  {"content":"\r\n\r\nنجّاريّه سه فرقه بوده‌اند : برغوثيّه ، زعفرانيّه ، و مستدركه .\r\n\r\nكتاب‌شناسى :\r\nابن نديم ، الفهرست ، 268 ، تجدّد ؛ ابو حيّان توحيدى ، الامتاع و المؤانسة ، 1 / 58 ؛ خيّاط ، انتصار ، فهرست‌ها ، چاپ نيبرگ ؛ اشعرى ، مقالات الاسلاميّين ، چاپ ريتر ؛ عبد الجبّار همدانى ، شرح الاصول الخمسة ، قاهره ، 1965 ، فهرست‌ها ، چاپ عبد الكريم عثمان ؛ امام فخر رازى ، تفسير كبير ، 2 / 157 ، ترجمهء نگارنده ، اساطير ، نيز ، -\r\n Ency . , of Islam , Vol . VII / 866 - 868 , art , « al - Vadjdjar » , by H . S . Nyberg . \r\n\r\n17 . نظّام سيّار بلخى ، بصرى ( وفات ، 231 ه . ق . )\r\n\r\n1 . زندگانى - آثار\r\nابو اسحاق ابراهيم بن سيّار بن هانئ ، النّظّام بلخى يا بصرى ، معروف به نظّام بصرى يا ابراهيم نظّام ( وفات ، 231 ه . ق . ) ، از بزرگ‌ترين شيوخ معتزلهء بصره در سدهء سوم هجرى بود و در علم كلام تواناترين متكلم او را شمرده‌اند . و گفته‌اند كه وى بيش از همه در فلسفه تعمّق داشته و در بارور كردن علم كلام از آن بهره گرفته است . بغدادى گويد : وى در كودكى با جماعتى از ثنويّه و سمنيه معاشرت مىكرد ، و در بزرگسالى با جماعتى از فلاسفه ، و از هر دو گروه نكاتى اقتباس كرده ، در مذهب خويش وارد ساخت ( الفرق ، 113 ) . و او از لحاظ كلامى با متكلمان معتزلى نيز اختلافاتى داشته است كه پس از اين ياد خواهيم كرد .\r\nابراهيم در بصره بزرگ شد ، ولى سالهاى آخر حيات خود را در بغداد گذرانيد ، و در آنجا حدود 231 - 220 / 846 - 835 در گذشت . وى شاعرى ممتاز بود ، و در لغت نيز اطّلاعى وسيعى داشت ، ولى برتر از همه مناظرى بزرگ و مجادلى كم نظير بود ، و روى هم رفته يكى از درخشان‌ترين چهره‌هاى فرهنگ اسلامى در عصر عبّاسى بشمار مىرود . و او مكان ويژه‌يى را در بسط اصول عقايد اسلامى اشغال مىكند . از كودكى آثار ذكاوت در او پيدا بود . گويند : پدرش او را نزد خليل بن احمد برد تا تعليمش دهد . خليل قدحى بلورين در دست داشت ، و براى امتحان از او خواست تا آن را توصيف كند . ابراهيم پرسيد : به مدح توصيف كنم يا به ذمّ ؟ خليل گفت : به هر دو . و او قدح را به مدح و به ذمّ در نهايت مهارت توصيف كرد ؛ پس از آن مدح و ذمّ درختى را كه در حياط خانه‌اش بود\r\n\r\n","description":"","footnote":"","page_name":" 210 ","page_number":214},
  {"content":"\r\n\r\nاز وى خواست . اين بار نيز چنان اداى مطلب كرد كه خليل به تعجّب اندر شد و گفت :\r\n« پسرم ما به يادگيرى از تو ، محتاج تريم » وى علم كلام را در مجالس ابو الهذيل علّاف ( وفات 41 / 840 - 226 ) فرا گرفت و اندك اندك چنان شد كه در مناظره بر وى غلبه مىكرد ، لذا طولى نكشيد كه از وى جدا شد و مدرسه خاصّ خود را بنياد نهاد . و اين در زمان معتصم هشتمين خليفهء عباسى ( وفات 227 ه . ق . ) بود . وى در بصره مخالفتى را كه بر ضدّ مانويّت و زندقه آغاز شده بود به شدّت دنبال كرد ، ولى بيشتر نيروى خود را صرف ردّ و تزييف فلسفهء دهرى ساخت . او با اين فلسفه عميقا آشنا بود . تا آنجا كه ما داورى مىتوانيم بكنيم ، اين نظّام بود كه مبارزهء مذكور را آغاز كرد ، و اين مبارزه بود كه مدّت‌هاى متمادى ادامه يافت . يعنى مبارزه بر ضدّ يونان‌گرايى آسيايى - مبارزه‌يى كه نمونهء كامل و مبسوط آن را در تهافت الفلاسفهء غزّالى مىبينيم . وى در بغداد درگير مباحثات آتشينى با متكلمان مرجئى و جبرى ، محدثان و فقيهان شد ، و عقايد آنان را با چالاكى تمام به محكّ انتقاد زد و اين كار واكنش‌هاى وسيع و ديرپايى در كلام اهل سنّت بر جاى نهاد . از سوى ديگر ، عقايد و نظريّات او ظاهرا تأثير مهمى بر مدرسهء كلامى - معتزلى بغداد نهاد - هر چند كه در عمل اصحاب آن مدرسه در برابر او بسيار مقاومت نشان مىدادند . نظّام بالاتر از همه يك متكلم بود . دو جنبهء از تفكّر كلامى در وى قوى بود : غيرت بر توحيد ( لذا نسبت ثنويّت كه ابو حيّان توحيدى در اخلاق الوزيرين ، 493 ، به وى مىدهد ، بىاساس است ) ، يعنى توحيد صرف ؛ و غيرت بر قرآن ، كه همين دو امر او را مجبور ساخت هر مأخذ ديگرى را ، در باب كلام و اخلاق ، جز اين دو مأخذ به كنار بگذارد . علاقهء وى به دين صرفا عقلى بود ، و تعصّب و احساس در شيوهء دفاع او مدخليّتى نداشت . مخالفان او ، وى را به دهرىگرى - توصيف مىكنند ، ولى اين ، درست جهت عكس آن چيزى است كه وى در عمده‌ترين آثار كلامى خود دنبال مىكرده است .\r\nبا اين همه ، اين نكته درست است كه مناظرات وى با دهريّه بود كه اصول عقايد او را شكل داد و ساختار آنها را نظم بخشيد ، به نحوى كه اسلام از لحاظ وى شكل نسبة عجيبى به خود گرفت . مخالفت‌هاى عقيدتى و خرق اجماع‌هاى او موجب شد كه تقريبا همهء امّت اسلامى و حتّى معتزله را به محكوم ساختن او واداشت . با اين همهء او نخستين كسى بود كه تعداد زيادى از مسائل عمدهء كلام اهل سنّت را بيان كرد . نوشته‌هاى او از ميان رفته است ، ولى بخش‌هاى قابل ملاحظه‌يى از آنها ، بويژه در آثار شاگرد نامدارش جاحظ ، بر جاى مانده است . بسيارى از عقايد بدعت‌آميز كه در كتب ملل و نحل به نام او ثبت شده ، توسّط شاگردانش بر جاى مانده ، ولى همانطور كه ابو الحسين خيّاط ( وفات ،\r\n\r\n","description":"","footnote":"","page_name":" 211 ","page_number":215},
  {"content":"\r\n\r\n300 ه . ق . ) مىگويد ( انتصار ، 72 - 71 ) « همهء آنها به درستى نقل نشده است » . بيانى كه بغدادى در كتاب ( الفرق ، 140 - 113 ) از عقايد كلامى وى بدست مىدهد احتمالا از آن ابن الراوندى باشد ؛ و به ظنّ غالب هم ابن راوندى افكار او را نادرست عرضه كرده و ناگفته را به عنوان گفته به او بسته است ( زيرا تذبذب انديشهء ابن راوندى مشهور است :\r\n- ، المنية و الامل ، 89 - 87 ) ؛ و هم بغدادى به سبب دشمنى عقيدتى با وى از انديشه‌هاى او تفسير نادرستى بدست داده است . براى اطّلاع بيشتر در باب مسائل جزئى انديشه‌هاى او به كتاب‌هايى كه در پايان اين شماره ياد شده ، رجوع شود .\r\nامّا براى روشن شدن مطلب ، اصول عمدهء عقايد كلامى او را ياد مىكنيم :\r\n\r\n2 . انديشه‌ها .\r\n\r\nاصل توحيد :\r\nبا طرح اين اصل هدف نظّام ، عمدة دفاع از اصل قرآنى خلقت عالم بر ضدّ دهريّه است كه گردش متناوب عناصر و بنابراين ازليّت عالم مادّى را تعليم مىكردند . با همين قصد است كه وى مذهب ظهور و كمون « 1 » را بسط مىدهد . و اين نظريّه‌يى است كه يكسره ضدّ دهرى است و پيش از او توسّط استادش ابو الهذيل علّاف پذيرفته شده بوده است . نظريّات او در باب بدن و ارتباطش با روح نتيجهء منطقى اين تعليم است . با اين همه ساختمان اين انديشه‌ها عميقا از مناظرات وى بر ضدّ مانويّت متأثر است . با مطالعهء دقيق عقيده به خلق عالم از لحاظ نظّام ، شخص به آثارى از مذهب ارسطويى بر مىخورد : خلقت يعنى به حركت انداختن . و عالم مخلوق در حال حركت مدام است ( حتى سكون به صورتى از حركت تعريف مىشود . اعراض ، حركات‌اند ، و حركات اجسام نيستند و جز اجسام چيزى توسّط حواسّ ادراك نمىشوند ( بغدادى ، اصول الدين ، 50 - 6 ) .\r\nج : اعراض را اعراض براى آن ناميده‌اند كه بر اجسام عارض مىشوند و قيامشان به اجسام است . پس ممكن نيست كه عرضى در مكانى نباشد ، نيز جايز نيست كه عرضى جز در جسمى حادث شود .\r\nد : اعراض با هم متضادّ نيستند ؛ زيرا تضادّ تنها ميان اجسام واقع مىشود ، مانند گرمى و سردى ، شيرينى و تلخى ، و سفيدى و سياهى .\r\nه : اعراض همه از يك جنس‌اند ، زيرا همهء آنها حركات‌اند .\r\n\r\n\r\n","description":"","footnote":"\r\n( 1 ) . ظهور و كمون ، پس از اين بيان خواهد شد .\r\n","page_name":" 212 ","page_number":216},
  {"content":"\r\n\r\nو : جايز است كه خدا بندگان خويش بر فعل اعراض قادر سازد ، ولى جايز نيست كه آنان را جز بر حركات به چيز ديگرى قادر سازد ؛ زيرا رنگ‌ها و مزه‌ها و گرمى و سردى و اصوات و جز آنها اجسام‌اند ، و صحيح نيست كه خدا بندگان خويش بر ساختن اجسام قادر سازد .\r\n\r\n3 . نفى جزء لايتجزّا .\r\nنظّام با استاد خويش ابو الهذيل علّاف كه به امكان وجود جزء لايتجزّا اعتقاد داشت مخالفت كرد ، و كتابى نوشت و در آن حكم كرد به اينكه تجزيهء هر جزئى الى غير النهايه ممكن است . « و هيچ جزئى نيست كه آن را جزئى نباشد ، و نيز هيچ نصفى نيست كه نصفى نداشته باشد و هيچ بعضى نيست كه بعضى نداشته باشد » ( اشعرى ، مقالات ، 18 - 316 ) . و هرگاه جزء تا بىنهايت قابل نيمه شدن باشد ، جسم نيز ، هر چند در مساحت و اندازه متناهى باشد ، باز اجزايش از لحاظ تجزيه‌پذيرى لا يتناهى است . و اجزاء در حجم متفاوت‌اند . زيرا اگر كوه را به دونيم كنيم و خردل را نيز به دونيم كنيم نيمهء كوه از نيمهء خردل بزرگ‌تر باشد . همينطور اگر آن دو را به چهار و پنج و شش قسمت بكنيم باز يك چهارم و يك پنجم و يك ششم كوه از آن خردل بزرگ‌تر خواهد بود ، و اين چنين تا بىنهايت ( خيّاط ، الانتصار ، 34 و 55 ) .\r\nبغدادى و شهرستانى معتقدند كه نظّام عقيدهء خود را در نفى جزء لايتجزّا از فلاسفه گرفته است . و حقيقت اينست كه اين قول نظّام به آنچه زينون فيلسوف اليائى ( حدود 430 - 490 ق . م . ) . مىگويد كه « مسافت هرگز پايان نمىپذيرد زيرا خطّ به نقطه‌هايى منقسم مىگردد كه آنها را نهايتى نيست ، و هر نقطه نيز به نقطه‌هايى تقسيم مىشود كه نهايت ندارند » ، شباهت بسيار دارد . بغدادى بر نظّام اعتراض كرده است كه اين قول او مبنى بر تجزيه‌پذيرى جزء الى غير النهايه ، منتهى به استحالهء محيط بودن خداى تعالى به آخر عالم و عالم بودن وى به آن مىگردد و اين مخالف قول اوست كه فرمود  « وَ أَحْصى كُلَّ شَيْءٍ عَدَداً »  - و بر شمرد همه چيزها را به شماره » [ الجنّ ، 72 / آيهء 28 
  ] ، ( الفرق بين الفرق ، 123 ) . امّا اين اعتراض به دو دليل وارد نيست . يكى به اين دليل كه : خدا بىنهايت است ، و چون چنين است او را ممكن است كه چيزى را كه لا نهايه است ادراك بكند ، فلذا درست است كه هر چيز لا يتناهى در او موجود باشد ؛ دوم اينكه نظّام نگفته است كه هر جزئى ممكن است بالفعل الى غير النهايه منقسم گردد ، بلكه ، چنان كه خيّاط نقل مىكند ، وى مىگويد : هيچ جزئى نيست مگر اينكه و هم نتواند آن را به دو قسمت تقسيم كند ( الانتصار ، 4 - 33 ) . و اين قولى معقول است و تصوّر آن در ذهن ممكن است همانطور\r\n\r\n","description":"","footnote":"","page_name":" 213 ","page_number":217},
  {"content":"\r\n\r\nكه تضعيف عدد الى غير النهايه ممكن است ، هر چند كه نتوان آن را در عالم واقع انجام داد .\r\nمعتزله ، نخستين كسانى بودند از علماى مسلمان ، كه دربارهء جزء بحث كردند ؛ و سبب آن ظاهرا سبقت آنان در شناخت و كسب فلسفهء يونانى و استفاده از آن در تأييد مبانى دينى بود . و به دو طائفه تقسيم مىشدند : طائفهء نخستين كه در رأس آنها ابو الهذيل علّاف بود جزء لايتجزّا را اثبات مىكردند ؛ طايفهء دوم كه در رأس آنها نظّام بود آن را ردّ مىكردند و قائل به تجزيه‌پذيرى جزء تا بىنهايت بودند . امّا مسلمانان ديگر در اين راه عموما به شيوهء معتزله مىرفتند ، و از آن جمله اشاعره بيشترشان تابع قول علّاف بودند ، و برخى از آنان ، و از جمله ابن حزم ، به راه نظّام مىرفتند . و ليكن اهتمام آنان به اين مسأله - مانند معتزله - مربوط به غايات فلسفى نبود بلكه از آن حيث مهم بود كه اين مسأله با دين ارتباط داشت ( متكلّمان از اين نظر به جزء لايتجزّا معتقد بودند كه گمان مىكردند اعتقاد به تشكيل مادّه از هيولى و صورت منتهى به فرض قدم عالم مىگردد كه ارسطو و مشائيان بدان معتقدند و آن كفر است . و با اين فرض يعنى انقسام مادّه يا جسم الى غير النهايه مىخواستند اصل حدوث مادّه و خلقت عالم را اثبات كنند . - : شهرستانى ، نهاية الاقدام فى علم الكلام چاپ قاهره ، 14 - 505 ، بى . تا . به كوشش آلفرد گيوم .\r\n\r\n4 . طفره .\r\nقول نظّام به نفى جزء لايتجزّا او را ملزم به اعتقاد به طفره ساخت . اشكال اين بود كه اگر مسافت معيّنى در نظر بگيريم در حالى كه هر جزئى از اجزاء آن الى غير النهايه منقسم گردد ، قطع يعنى طىّ آن در زمانى متناهى چگونه ممكن است . . . ؟ نظّام براى غلبه بر اين اشكال قول به طفره را ابداع كرد ، و بيان آن چنين است كه ممكن است جسم در مكانى باشد ، پس از آن به مكان دوم و سوم بگذرد و آنگاه مثلا از مكان سوم يك‌دفعه به دهم بگذرد ، بىآنكه فاصلهء سوم تا دهم را يك به يك طىّ كرده باشد ( اشعرى ، مقالات ، 2 / 321 ) . و ابن حزم معتقد است كه اين قول جز بر حاسّهء بصر منطبق نيست . زيرا زمانى كه آدمى چشم خود را ببندد و پس از آن بگشايد ، سبزى آسمان و ستارگان و افلاك دور را بدون زمان مىبيند . . . و اين دلالت دارد بر اينكه نور از چشم ناظر خارج مىشود و بر هر چيز مرئى خواه دور و خواه نزديك مىافتد بىآنكه مسافت ميان آن دو را يكسره طىّ كرده باشد و يا در آن حلول كند و يا آن را قطع كند ( ابن حزم ، الفصل ، 5 / 65 ) . شهرستانى قول به طفره را به نظّام نسبت داده و گويد : نظّام نفهميده است كه مشى و طفره هر دو يك چيزاند ، و تفاوت آن دو تنها در سرعت و بطوء زمان است لا غير ( الملل و النحل ، 56 ) .\r\n\r\n","description":"","footnote":"","page_name":" 214 ","page_number":218},
  {"content":"\r\n\r\n\r\n5 . حركت و سكون .\r\nاگر حركت عرض باشد ، و در عالم عرضى جز حركت نباشد ، پس سكون چيست ؟\r\nنظّام مىگويد اصلا سكونى وجود ندارد و تنها حركت هست ( ابن حزم ، الفصل ، 5 / 55 ) و اجسام همه متحرّك‌اند . و تنها حركات كون يا هستى است نه چيز ديگر . اما حركت نيز بر دو نوع است : حركت نقله ( انتقالى ) و حركت اعتماد ( اعتمادى ) . پس سكون حركت اعتمادى ( يا وضعى ) است . و نيز مىتوان گفت كه سكون عدم حركت است و عدم چيزى نيست ، پس اصل حركت است . و نيز از او نقل مىكنند كه گفته است : از زمانى كه خداى تعالى اجسام را خلق كرده همه متحرّك به حركت اعتمادى بوده‌اند . بسيار محتمل است كه نظّام اين مقالهء خود را در حركت از هراكليتوس فيلسوف يونانى ( حدود 483 - 544 ق . م . ) گرفته باشد كه معتقد بود حركت عماد هستى است ، و هر چيزى كه در اين عالم است پيوسته در حركت است ( و بر ، تاريخ فلسفه ، 5 - 33 . - كتاب‌شناسى ) .\r\n\r\n6 . حقيقت انسان و افعال او .\r\nابو الهذيل گفته بود حقيقت آدمى بدن اوست . نظّام با او مخالفت كرده گفت : انسان در حقيقت بدن نيست - چنان كه ابو الهذيل گفته - بلكه انسان همان نفس يا روح است ، و بدن تنها آلت يا قالب اوست . روح نيز جسم لطيفى است حالّ در بدن و مانند آب در گل سرخ و روغن در كنجد و چربى در شير داخل شده است . و نيرو و حيات و مشيئت و استطاعت نيز از آن اوست ، و اوست كه حسّاس و مدرك است . و لذا مىگفت : كه اين نفس است كه محسوسات را از اين شكاف‌ها كه گوش و دهان و چشم و بينى ناميده مىشود ادراك مىكند نه اينكه انسان گوشى يا چشمى دارد كه غير از نفس اوست ( اشعرى ، مقالات ، 2 / 327 ) . و در واقع اين قول خود را بر دو فرض ديگر بنياد نهاده بود :\r\nنخست اينكه اجسام دو نوع‌اند زنده و مرده . و محال است كه زنده بميرد ، و يا مرده زنده گردد . و او تفريق ميان روح و بدن را بر اين پايه مىگذارد ، و روح را جسمى زنده و بدن را جسمى مرده مىشمارد ؛ و فرض دوم اينست كه هر چيزى در ضدّ و خلاف خود مداخله مىكند . و مراد او به مداخله اينست كه يكى از دو جسم حيّز ديگرى بشود ، و يا يكى از آن دو چيز حالّ در ديگرى باشد همانطور كه رنگ و بوى تداخل مىكنند . به نظر نظّام روح جزء واحد و جنس واحد است . و چون روح چنين است ، و بدن حقيقتى ندارد ، نظّام استنتاج مىكند كه همهء جانوران جنس واحدى هستند ، زيرا حقيقت حيوان همانا روح\r\n\r\n","description":"","footnote":"","page_name":" 215 ","page_number":219},
  {"content":"\r\n\r\nاست و چون از جنس واحد « عمل متضادّ صادر نمىشود ، مثل اينكه از آتش در يك زمان گرم كردن و سرد كردن و از برف گرم كردن و سرد كردن بر نمىآيد . . . لذا روشن مىگردد كه افعال انسان و ساير جانوران جنس واحدى است و همهء آنها حركات است » ( بغدادى ، الفرق ، 21 - 120 ) . بر اين قول نظّام اعتراضات زيادى وارد شده ، از جمله اين راوندى مىگويد : قول به اينكه افعال حيوان از يك جنس است بدين معنى است كه كفر مثل ايمان ، و علم مثل جهل ، و دوستى همانند دشمنى است ( خيّاط ، انتصار ، 40 - 38 ) . و بغدادى گويد : اين قول شبيه سخن ثنويّه است كه نور فاعل خير است و شرّ از او نيست و ظلمت فاعل شرّ است و خير از او نيست ( الفرق ، 120 ) .\r\n\r\n7 . متضادّ و مستحيل .\r\nنظّام معتقد بود كه در مقهور بودن متضادّات جهت اجتماع دليل بارزى بر وجود بارى تعالى هست . او مىگفت : سرما را مىبينى كه ضدّ گرماست ، و مىدانى كه دو ضدّ از پيش خود با هم جمع نمىشوند ، پس در مىيابى كه جامعى هست كه آن دو را جمع مىكند و قاهرى هست كه آنها را بر خلاف وضع طبيعىشان مقهور مىسازد . و هر چيزى كه بتوان قهرش كرد آن چيز ضعيف است ، و ضعف او دليل حدوث اوست ، و نيز دليل است بر اينكه او را محدثى هست . پس كسى كه آن دو را ايجاد مىكند و بر اجتماع مقهورشان مىسازد و خود انسان را نيز ايجاد مىكند ، خداى تعالى است كه هيچ چيزى شبيه او نيست ( خيّاط ، الانتصار ، 47 - 46 ) . با اين همه ابن راوندى مىگويد ، نظّام معتقد است كه ممكن نيست خداى تعالى بر انجام كار محال قادر باشد . مانند اينكه شىء سردكننده را گرم‌كننده و شىء گرم را سردكننده سازد ، زيرا محال است كه جوهر ، چيزى را كه عمل آن در طبيعت او نيست انجام دهد ( شهرستانى ، الملل و النحل ، 1 / 62 ) ولى خيّاط صدور چنين قولى را از نظّام انكار مىكند ( انتصار ، 48 - 47 ) .\r\n\r\n8 . كمون .\r\nنظام معتقد بوده است كه خداى تعالى آدميان و جانوران و گياهان و معادن و ساير موجودات را دفعة واحده آفريده است ، و مثلا آفرينش آدم بر آفرينش فرزندان او مقدّم نبوده است ، و نيز آفرينش مادران بر آفرينش فرزندان سابق نبوده است . و ليكن خدا برخى از آنها را در برخى ديگر مكمون و پنهان ساخته است ، و لذا تقدّم و تاخّر آنها تنها در ظهور آنان از مكمن‌هاى آنها واقع مىشود نه در آفرينش آنها ( بغدادى ، الفرق ، 127 ؛\r\n\r\n","description":"","footnote":"","page_name":" 216 ","page_number":220},
  {"content":"\r\n\r\nخيّاط ، انتصار ، 52 - 51 ) . شهرستانى مىگويد : ميل نظّام بيشتر به فلاسفهء طبيعى بوده تا حكماى الهى ، و اين مقاله را نيز از همان فلاسفهء طبيعى قائل به ظهور و كمون اقتباس كرده است ، و مىخواهد بگويد : خداى تعالى موجودات را دفعة واحده خلق كرده و برخى از آنها را در برخى ديگر كامن ساخته ، و آنگاه آنان را به ترتيبى وضع كرده كه يكى را پس از ديگرى ظاهر مىسازد ( الملل و النحل ، 62 - 61 ) .\r\n\r\n9 . حجّيّت اخبار .\r\nدر مورد حجّت بودن اخبار نيز نظّام رأى خاصّى داشته كه موجب گفت و گوى فراوان شده و اهل علم برخى او را تصويب كرده ، ولى بيشتر آنان وى را ردّ و حتّى تكفير كرده‌اند . به نظر وى حجّت در احكام شرعى قول امام معصوم است . و چنان كه ابن ابى الحديد نيز گفته : همين قول را شيعه از وى پسنديده و اقتباس كرده‌اند ( شرح نهج البلاغه ، 6 / 32 - 129 ؛ 1 / 82 ) و چنان كه ابن راوندى گفته « معتزلهء متشيّع يعنى كسانى كه امامت حضرت على ( ع ) را اثبات كرده‌اند ، با استفاده از اين قول ، معتقد شده‌اند كه همهء كسانى كه از مساعدت او دست نگاه داشتند ، با اين كار خود خطا كرده‌اند ، و در نيافته‌اند كه با اين خطاى خود شايد از ايمان نيز خارج گشته‌اند و از دوزخيان شده‌اند » ( خيّاط ، انتصار ، 99 ) . امّا نظّام ظاهرا تا اين حدّ به حجّت بودن قول امام معصوم پايبند نبوده است ، زيرا نقل كرده‌اند كه وى حضرت على ( ع ) و عبد اللّه بن مسعود را به سبب اينكه مىگفته‌اند ، به نظر خود چنين مىگويم ، ( « اقول فيها برأيى » ) تخطئه كرده است ( شهرستانى ، الملل و النحل ، 57 ) .\r\nبه هر صورت ، نظّام « خبر واحد » را ابطال كرده مىگويد كه خبر واحد موجب علم ضرورى نمىشود . و نيز انكار كرده است كه اجماع در شريعت حجّت باشد ، زيرا جايز و ممكن است كه امّت همه بر خطا اجماع كنند ، و اگر امّت همه نيز بر حكمى شرعى اجماع كنند باز جايز است كه خطا كنند ( ابن قتيبه ، تأويل مختلف الحديث ، 24 - 22 ) .\r\nبغدادى پس از نقل اين قول نظّام او را متهم مىكند به اينكه « وى با ابطال طرق احكام فروع شريعت مىخواهد خود شريعت را باطل كند » ( الفرق ، 129 ) . و از وى روايت شده است كه به : اخبار چيزى را نمىتوان دانست ، و مادر حقيقت به اخبار خداى تعالى و به اخبار رسول ( ص ) و اهل دين او چيزى را نمىتوانيم بدانيم . و اين بدان سبب است كه وى مدّعى بود معلومات بر دو نوع است : محسوس و غير محسوس . از معلومات محسوس ، يكى اجسام است ، و علم به آنها جز از راه حواسّ مقدور نيست ، و اما\r\n\r\n","description":"","footnote":"","page_name":" 217 ","page_number":221},
  {"content":"\r\n\r\nغير محسوس به قياس و نظر ( يعنى برهان و استدلال ) دانسته مىشود نه به حسّ و خبر .\r\n\r\n10 . اعجاز قرآن .\r\nمعروف چنين است كه نظّام مىگفته است : نظم قرآن و حسن تأليف كلمات آن براى رسول اكرم ( ص ) در دعوى نبوّت ايشان معجزه بشمار نمىآيد ، بلكه دليل صدق او خبر دادن قرآن از گذشته و آينده و غيب بوده است . و گرنه از لحاظ نظم و تأليف مردم قادر بوده‌اند كه مانند آن را بياورند ، و ليكن خداى تعالى اذهان آنان را از معارضهء با قرآن منصرف ساخت و « به جبر و تعجيز آنان را از اهتمام بدين كار بازداشت ، و اگر مىگذاشت مىتوانستند از لحاظ فصاحت و بلاغت نظير كتاب مبين را بياورند » ( اشعرى ، مقالات ، 1 / 225 ، شهرستانى ، الملل و النحل ، 1 / 64 ) . ولى خيّاط اين قول را افترا شمرده و گويد : نخستين كسى كه اين قول را به نظّام نسبت داده ابن راوندى بوده ، و ديگران ( بدون تحقيق ) از وى گرفته‌اند . و حقّ اينست كه نظّام به اعجاز قرآن چه از لحاظ نظم و چه از حيث خبر دادن از غيب اقرار داشته است ( انتصار ، 28 - 27 ) .\r\n* * * نظّام از شخصيّت‌هاى بزرگ جهان اسلامى است ، و از آنچه تا كنون ياد كرديم ، تا حدودى به اهميّت شخصيّت وى مىتوان پى برد . مردان بزرگ دشمنان بزرگى پيدا مىكنند ، لذا بسيارى از رجال علم ، بويژه اشعريّه به او زياد تاخته‌اند ، و بويژه ابن قتيبه او را به « فسق و شراب‌خوارگى » و اشعرى و عبد القاهر بغدادى او را به « كفر و الحاد » منسوب كرده‌اند ، و حتّى برخى از معتزله مانند ابن ابى الحديد و ديگران او را طرد كرده و بر عقايد او ردّ نوشته‌اند . ابن نباتهء مصرى ( 768 - 686 ه . ق . ) نيز وى را « سوفسطائى » خوانده است ( سرح العيون ، 228 ) .\r\nامّا طرفداران و شاگردانى هم داشته است كه از وى دفاع كرده‌اند و او را از آن تهمت‌ها تبرئه كرده‌اند . يكى از آنها ابو الحسين عبد الرحيم الخيّاط ( وفات ، 912 / 300 ) است كه در كتاب الانتصار و الرّدّ على ابن الراوندى الملحد ، از عقايد او دفاع كرده و اتهّامات ابن راوندى را جواب داده و خود او را « ملحد » ناميده است . ديگرى ابو عمرو عثمان بن بحر جاحظ بصرى ( 868 / 255 ) است كه هر چند گاهى نظّام را طنز كرده و به شيوهء لطيف و اديبانهء خود سر به سر او گذاشته ، امّا از او دفاع كرده و در بيان عقايد او و دفاع از درستى آنها قلم زده است .\r\nنظّام در شعر و ادب نيز مقام بلندى داشته است . نمونه‌هايى از آن را در كتب ادب\r\n\r\n","description":"","footnote":"","page_name":" 218 ","page_number":222},
  {"content":"\r\n\r\nمىتوان يافت ( براى نمونه در البيان و التبيين و الحيوان جاحظ ، العقد الفريد ابن عبد ربّه و محاضرات الادباء راغب اصفهانى و سرح العيون ابن نباته مصرى و ديگران ) و همه گفته‌اند كه شعر او « لطيف و مليح » بوده است .\r\nاز سخنان لطيف او چند نمونه را ياد مىكنيم :\r\n1 ) « دانش بخشى از خود را به تو نمىبخشد مگر زمانى كه تو همهء وجود خود را به او بدهى ، و با اينكه او برخى از خودش را در برابر همهء وجود تو به تو مىبخشد ، باز تو در خطرى » .\r\n2 ) « از دلايل لئامت زر و سيم يكى اينست كه همواره به سوى لئيمان مىگرايد ، زيرا هر چيزى به سوى شبه خود مىرود ، چه همگونى مايهء هم پيوندى است » .\r\n3 ) « هرگاه در همسايگى تو جنازه‌يى باشد ، ولى در خانهء تو هم آرد نباشد ، به تشييع آن جنازه حاضر مشو ، زيرا مصيبت تو بزرگ‌تر از مصيبت آنهاست ، و خانهء تو به ماتمكده بودن سزاوارتر است » .\r\n4 ) گويند در مرض موت در دست او قدحى پر از ادويه ديدند ، پرسيدند : اين چيست ؟\r\nگفت : « در دار بليّات افتاده‌ام و اكنون آفتى را به آفتى دفع مىكنم . »\r\nابن نديم ، 39 كتاب از او نام مىبرد ، ولى امروزه هيچ يك از آنها در دست نيست و هر چه دربارهء زندگانى و انديشه‌هاى او مىدانيم برگرفته از آثار ديگران بويژه جاحظ شاگرد اوست . وى با ابو نواس اهوازى شاعر بزرگ و ماجن ( وفات حدود 200 ه . ق . ) نيز دوستى داشته و اشعار او را بسيار مىپسنديده ، و او در حقّ نظّام قطعه‌هايى چند سروده است كه از آن جمله اين بيت قصيدهء خمريّهء معروف او كه مثل هم شده در اشاره به نظّام است :\r\n فقل لمن يدّعى فى العلم فلسفة * حفظت شيئا و غابت عنك اشياء \r\n\r\nكتاب‌شناسى :\r\n- ابو حيّان توحيدى ، الامتاع و المؤانسة ، 2 / 90 ، به كوشش احمد امين و احمد الزين ، بيروت 1373 / 1953 .\r\n- ابو حيّان توحيدى ، اخلاق الوزيرين ، 493 ، 396 ، 330 ، چاپ دمشق ، 1965 ، به كوشش محمد تاويت الطنجى\r\n- ابن نديم ، الفهرست ، 206 - 205 ، چاپ طهران ، 1350 ه . ش . به كوشش رضا تجدّد .\r\n\r\n","description":"","footnote":"","page_name":" 219 ","page_number":223},
  {"content":"\r\n\r\n- شريف المرتضى ، الامالى ، ( دو جلد ) ، 1 / 194 - 187 ، چاپ قاهره 1373 / 1954 ، به كوشش محمد ابو الفضل ابراهيم .\r\n- ابن قتيبهء دينورى ، تأويل مختلف الحديث ، 22 - 17 ، بيروت ( دار الجيل ) ، 1393 / 1972 ، به كوشش محمد زهرى النجّار .\r\n- شهرستانى ، الملل و النحل ، 32 - 31 ، 59 - 53 ، قاهره ، 1381 / 1961 ، به كوشش محمّد سيّد كيلانى .\r\n- ابن ابى الحديد ، شرح نهج البلاغه ، 1 / 7 و 82 ؛ 6 / 132 - 129 ؛ 12 / 131 - 132 ، چاپ قاهره ، 1378 / 1959 ، به كوشش محمد ابو الفضل ابراهيم ( كه بخش‌هايى از كتاب مفقود الاثر النّكت نظّام را آورده است ) .\r\n- الخيّاط ، كتاب الانتصار ، چاپ قاهره ، 1925 ، ( مواضع گوناگون ) ، به كوشش نيبرگ  ( Nyberg )  .\r\n- اشعرى ، ابو الحسن ، مقالات الاسلامييّن ، چاپ قاهره ( مواضع گوناگون ) ، چاپ محمد محيى الدين محمد .\r\n- عبد القاهر بغدادى ، اصول الدين ، چاپ استانبول ، 1928 / 1347 ، 136 - 113 ، و مواضع متعدّد .\r\n- عبد القاهر بغدادى ، الفرق بين الفرق ، بيروت ، ( دار الآفاق الجديدة ) ، 1393 / 1973 .\r\n- عبد الكريم شهرستانى ، « ذيل » نهاية الاقدام ، 514 - 505 ، چاپ آلفرد گيوم ، بى . تا .\r\n- ابن حزم ، الفصل ، 5 / 64 ، 92 / 106 ؛ 3 / 168 ؛ 4 / 96 - 95 ، چاپ قاهره ( مطبعة الخانجى ) ، 1321 ه . ق .\r\n- خطيب بغدادى ، تاريخ بغداد ، 6 / 98 - 97 ، چاپ قاهره ، 1349 ه . ق .\r\n- ابن المرتضى ، طبقات المعتزله ، 30 - 28 ، لاپيزيگ ، 1902 ، چاپ آرنلد .\r\n- ابن حجر عسقلانى ، لسان الميزان ، 1 / 67 ، چاپ حيدرآباد ، 1329 ه . ق .\r\n- زهدى حسن جار اللّه ، المعتزله ، 103 - 102 ، 129 - 120 ( و مواضع ديگر ) ، قاهره ، 1961 .\r\n- البرت نصرى نادر ، فلسفة المعتزله ، اسكندريّه ، 51 - 57 ، 1950 .\r\n- مقدسى ، البدء و التاريخ ، 2 / 14 - 211 ، چاپ هوارت ، 1963 .\r\n- احمد امين ، ظهر الاسلام ، 4 / 11 - 10 ، 25 - 23 ، قاهره ، 1955 .\r\n- عبّاس اقبال آشتيانى ، خاندان نوبختى ، 137 ، 169 ، چاپ طهران ، 1311 ه . ش .\r\n- محمّد ابو ريده ، ابراهيم بن سيّار النّظّام و آرائه الكلاميّة و الفلسفيّة ، قاهره ، 1365 / 1946 .\r\n\r\n","description":"","footnote":"","page_name":" 220 ","page_number":224},
  {"content":"\r\n\r\n - W . M . Watt , Free Will and Predestination , 27 - 29 , London , 1948 . \r\n - W . M . Watt , The Formative Period of Islamic Thought , 19 - 21 , Edinbrugh , 1973 . \r\n - J . Van Ess , Theology and science . The case of Abu I shaq an - Nazzam , Ann Arbor , 1979 . \r\n - Ency . , of Islam , art . « al - Nazzam » . , VII / 1057 - 1058 , by , J . van Ess , New Edition . \r\n\r\n18 . جعفر بن مبشّر ثقفى ( وفات ، 234 ه . ق . )\r\nجعفر بن مبشّر ثقفى [ يا قصبى 
  ] ، از معتزلهء بغداد و زاهد و فقيه سدهء سوم ، چنان كه ياد شد از شاگردان ابو موسى مردار بود ، و تا حدودى نيز از نظّام متأثّر شد . از زندگانى او چيز زيادى نمىدانيم مگر برخى داستان‌ها دربارهء ترك دنيا و شناساندن مذهب اعتزال در شهر عانهء عراق ، و مناظراتى كه با بشر بن غياث مريسى داشته است . وى كتب و رسائل چندى در فقه و كلام نوشته بوده است . « 1 » شاگردان متعدّدى داشته و با هم اسم و هم فكر خود جعفر بن حرب حلقهء پيروانى تشكيل داده بودند كه اصطلاحا آن را « جعفريّه » مىناميده‌اند ، يعنى پيروان همين جعفر بن مبشّر ثقفى و جعفر بن حرب همدانى كه پس از اين از وى نيز سخن خواهيم گفت .\r\nاز جعفر بن مبشّر چيزى بر جاى نمانده ، جز نقل قول نسبة مفصّلى كه اشعرى آن را نقل كرده ، و نشان مىدهد كه در مسائل متعدّد مربوط به قرآن مجيد از شيوهء جعفر سود برده است « 2 » . چنان كه خيّاط مىگويد : شيوهء فقهى او اين بوده است كه از ظاهر قرآن ، سنّت ، و اجماع پيروى كند ، و از رأى و قياس اجتناب ورزد . و در ضمن آثار او كتابى در ردّ اصحاب الرأى و القياس ، و كتابى در ردّ اهل الحديث آمده است « 3 » .\r\nدر كلام ، نظرات چندان جديدى نياورده است . او و همكار و همفكر معاصرش معتقد بوده‌اند كه خداى تعالى قرآن را در لوح محفوظ آفريده ، پس جايز نيست كه از آنجا انتقال يابد ، زيرا محال است كه يك شىء در آن واحد در دو مكان باشد . و بنابراين ،\r\n\r\n\r\n","description":"","footnote":"\r\n( 1 ) . خيّاط ، انتصار ، 81 ؛ ابن نديم ، الفهرست ، 37 .\r\n( 2 ) مقالات الاسلامييّن ، 589 - 598 ، چاپ ريتر .\r\n( 3 ) ابن نديم ، الفهرست ، 193 ، تجدّد .\r\n","page_name":" 221 ","page_number":225},
  {"content":"\r\n\r\nمردم در حقيقت قرآن را نشنيده‌اند ، قرآنى كه در مصحف‌هاست ، جز به مجاز ، كلام خداى تعالى نيست ، و آن عبارت از حكايت از مكتوب نخستينى است كه در لوح محفوظ بوده است « 1 » .\r\nجعفر بن مبشّر مىگفته است كه در ميان فاسقان اين امّت ( - امّت اسلامى ) كسانى هستند كه از يهود و مجوس و زنادقه بدتر هستند ، با اينكه معتقد بوده است فاسق موحّد است و مؤمن و كافر نيست « 2 » .\r\nدر مورد امامت ( - خلافت ) ، جعفر بن مبشّر همراه با جعفر بن حرب و اسكافى معتقد بوده‌اند كه براى اين مقام پس از پيامبر اكرم ( ص ) شايسته‌ترين فرد على بن ابى طالب ( ع ) بوده است ، در عين حال ، امامت مفضول ( - ابو بكر ) را مىپذيرفتند و معتبر مىشمردند ؛ بنابراين ، برخى از مؤلفان او و ديگر معتزلهء بغداد را شاخه‌يى از زيديّه شمرده‌اند « 3 » .\r\n\r\n19 . جعفر بن حرب ( وفات ، 236 ه . ق . )\r\nابو الفضل جعفر بن حرب همدانى ، يكى از معتزلهء بغداد ، در آغاز از شاگردان ابو الهذيل علّاف در بصره بود ، و بعدا مدّتى نزد مردار در بغداد تحصيل كرد ، و به تبعيّت از زهد و ترك دنيايى كه استادش تعليم مىداد ميراث نسبة كلانى را كه از پدر به دو رسيده بود ميان نيازمندان تقسيم كرد .\r\nاو نيز مانند معتزله ، صفات خدا را عين ذات او مىدانست و مثلا مىگفت كه او از طريق خودش ازل و ابد را مىداند ، و به عبارت ديگر علم او عين ذات او است . به عقيدهء او كافرى كه با اجتهاد خويش اسلام آورده از مؤمنى كه به توفيق الهى مسلمان شده فاضل‌تر و برتر است . باز بنابر رأى معتزله قرآن را مخلوق مىدانست ؛ و بنابراين آن را عرضى مىدانست كه بر ذات پيامبر اكرم ( ص ) استوار است . روح را اصلا از جسم جدا مىدانست كه تصادفا با آن اتحاد يافته است . ما بنابر ارادهء خويش و بنابر واپسين تصميمى كه مىكنيم رفتار مىكنيم مگر اينكه اين تصميم با تصميم ديگرى يا با مانعى مورد ممانعت قرار بگيرد .\r\n\r\n\r\n","description":"","footnote":"\r\n( 1 ) . خيّاط ، انتصار ، 82 ؛ شهرستانى ، الملل و النحل 1 / 76 .\r\n( 2 ) . خيّاط ، 81 ؛ بغدادى ، الفرق ، 153 .\r\n( 3 ) .\r\n Ency . , of Islam . art . , « Djafar B . Mubashsher » , Vol . II / 373 Wy A . N . Nader . \r\n","page_name":" 222 ","page_number":226},
  {"content":"\r\n\r\nجعفر ، مذهب زيدى داشت ، و مانند همكار و رفيق خويش براى خلافت پيامبر اكرم ( ص ) على ( ع ) را شايسته‌ترين فرد مىشمرد .\r\n\r\nكتاب‌شناسى :\r\nاشعرى ، مقالات الاسلاميّين ، ريتر ، استانبول ، 1929 ، ابن نديم ، الفهرست ، 181 - 182 ، به اهتمام پرفسور محمد شفيع ، لاهور 1955 ، 65 - 66 ؛ بغدادى ، الفرق بين الفرق ، 151 و ما بعد ؛ خيّاط ، الانتصار ، به ترجمه و اهتمام آلبرت نصرى نادر ، بيروت ، 1957 ، 12 ، 66 ، 74 ، 89 ، 100 ، 113 ؛ ابن المرتضى ، طبقات المعتزلة ، 41 و ما بعد ، چاپ\r\n ( Diwald Wilzer ) \r\n. و نيز ، - :\r\n Ency , of Islam , Vol II / 373 , art . Dja , Far b . Harb , by A . N . Nader . \r\n\r\n20 . على اسوارى ( وفات ، 240 ه . ق . )\r\nعلى اسوارى ، از معاصران علّاف و نظّام بصرى و بشر بن معتمر و مردار بود ، و با آنها در ابواب علم كلام مناظرات و مباحثاتى داشت .\r\nآنچه از عقايد كلامى او معروف است يكى قول او به تحديد قدرت خداى تعالى است . زيرا مىگفته است كه خداى تعالى تنها بر احداث آنچه مىداند حادث خواهد شد قادر است ، و بر احداث آنچه حدوثش را نمىداند قدرت ندارد « 1 » . مثلا اگر مىداند كه كسى در هشتاد سالگى خواهد مرد ، نمىتواند او را پيش از آن بميراند و يا او را يك چشم بهم زدن پس از آن باقى نگاه دارد . سرانجام نيز همهء عالم فانى خواهد شد و تنها خدا باقى خواهد ماند « 2 » .\r\n\r\n21 . ابو جعفر محمّد بن عبد اللّه اسكافى سمرقندى ( وفات ، 240 ه . ق . )\r\nاسكافى يكى از شيوخ بزرگ معتزلهء بغداد است ، و مردى ديندار و زاهد بوده است .\r\nوى اصلا اهل سمرقند بوده است . تاريخ تولّد او معلوم نيست ، ولى اين اندازه دانسته است كه عمرى دراز داشته ، و به سال 240 ه . ق . در گذشته است . زندگانى خود را با شغل خيّاطى آغاز كرد ؛ و والدين او ، وى را از ادامه تحصيلاتش مانع شدند ، ولى جعفر بن حرب او را زير حمايت خود گرفت و او را به مذهب اعتزال بر آورد . وى كه هوشى\r\n\r\n\r\n","description":"","footnote":"\r\n( 1 ) . خيّاط ، انتصار ، 20 .\r\n( 2 ) . همانجا ، 20 ؛ ابن حزم ، الفصل ، 4 / 150 .\r\n","page_name":" 223 ","page_number":227},
  {"content":"\r\n\r\nسرشار و اطلاعاتى وسيع در موضوعات گوناگون داشت ، و از حسّ اخلاقى والايى نيز برخوردار بود ، احترام و بزرگداشت المعتصم خليفهء عباسى را كسب كرد ، و او ابو جعفر را به عنوان مبلّغ مذهب اعتزال برگزيد .\r\nاسكافى روى هم رفته از عقايد كلامى استاد خود جعفر حمايت مىكرد ، و جز در برخى موضوعات از عقايد او انحراف نيافت . به هر حال ، وى را يكى از بزرگان معتزلهء بغداد و از پركارترين آن جماعت بشمار آورده‌اند . مانند پيروان ديگر مذهب اعتزال ، وى نيز قرآن مجيد را مخلوق مىدانست ، ولى معتقد بود كه در هر زمان كه آن كتاب را خوانده يا شنيده يا نوشته‌اند وجود داشته است . خدا پيش از زمان ( يا دهر ) وجود داشته است ، و وجود او را از راه بررسى مخلوقات و مصنوعات او استنباط مىتوان كرد . از لحاظ وى ، ابدان مركّب دو عنصر [ ماده و روح 
  ] اند . وى ميان فعل مخلوق و فعل اختيارى كه مستقيما از ارادهء آزاد انسان نشأت مىگيرد ، فرق مىنهد .\r\nروا نيست بگوييم كه خدا بندگان خود را به سخن گفتن وامىدارد و يا با بندگان خود تكلم مىكند ، بلكه او را « مكلّم » مىتوانيم ناميد ؛ زيرا معنى متكلّم اين است كه كلام به دو قائم است همچنانكه متحرّك به چيزى مىگوييم كه حركت به دو قائم است .\r\nدر مورد قدرت خداوند نيز عقيدهء اسكافى اهمّيّت خاصّى دارد . زيرا معتزله مىگفتند خداوند بر ظلم قادر است ، ولى ظلم نمىكند چه زشتى آن را مىداند و از ستم كردن بىنياز است . نظّام مىگفت : خداى تعالى اصلا به ظلم كردن قدرت ندارد . اسكافى ميان اين دو نظر حدّ وسطى را برگزيد و گفت : خداوند بر ظلم به اطفال و مجانين قادر است ولى به ظلم به عاقلان قادر نيست ؛ زيرا او عقيده داشت كه عقول نيز در ذات خود دلالت بر اين مىكنند كه خدا ظالم نيست . پس هرگاه ظلمى از خدا روى دهد ، در حالى كه اجسام عارى از عقل‌اند ، همين دلالت مىكند بر اينكه خدا ظلم نمىكند . به عبارت ساده‌تر ، خدا بر عاقلان ظلم نمىكند ، ولى اگر بر غير عاقلان نيز ظلمى بكند ، چون ظلم را در نمىيابند ، پس ظلمى در كار نخواهد بود .\r\nدر سياست ، هر چند مشروعيّت عثمان را قبول داشت و امامت مفضول بر فاضل ( يا افضل ) را مىپذيرفت ، صريحا على ( ع ) را بر ابو بكر تفضيل مىنهاد ، و در اين باب كتاب العثمانيّهء جاحظ بصرى را ردّ كرده است . و اين ردّ هر چند از ميان رفته ، ولى بخش‌هاى مهمى از آن را ابن ابى الحديد در كتاب شرح نهج البلاغه ( جلد 2 / 157 - 197 ، محمد ابو الفضل ابراهيم ) آورده است ، و اخيرا محمّد عبد السلام هارون آنها را در پايان\r\n\r\n","description":"","footnote":"","page_name":" 224 ","page_number":228},
  {"content":"\r\n\r\nكتاب العثمانيه عينا نقل كرده است . « 1 » امّا از اين ردّ ، ابن نديم يادى نكرده است !\r\n\r\nكتاب‌شناسى :\r\nابن نديم ، الفهرست ، 191 ؛ خيّاط ، الانتصار ، 90 - 91 ، آلبرت نصرى نادر ؛ بغدادى ، الفرق بين الفرق ، 155 و ما بعد ؛ اشعرى ، مقالات ، 1 / 302 ؛ خطيب بغدادى ، تاريخ بغداد ، 5 / 416 - 417 ؛ ابن حجر ، لسان الميزان ، 5 / 221 ؛ زهدى حسن جار اللّه ، المعتزله ، 141 - 142 ، قاهره ، 1366 - 1947 ؛ و -  Ency . of Islam , IV 126 - 127 , New Edition \r\n\r\n22 . ابن كلّاب ( وفات ، 254 ه . ق . )\r\nابو محمّد قطّان عبد اللّه بن سعيد بن كلّاب ، يكى از متكلّمان دانشور ، كه معمولا به « ابن كلّاب » معروف بوده است . محلّ زادگاه او را نيافتم . سبكى مىگويد : كلّاب ، به ضمّ كاف و تشديد لام ، لقب وى بوده است ، زيرا در زمان مناظره مردم را به عقيدهء خود جذب مىكرده است ، همچنانكه كلّاب چيزها را جذب مىكند ، و معنى كلّاب مهميز يا لگام است . « 2 » از او كتاب‌هايى ياد كرده‌اند كه ظاهرا بر جاى نمانده است ، از جمله :\r\nالصفات ، خلق الافعال ، و الرّدّ على المعتزلة . امام فخر رازى ، در كتب گوناگون خود ، برخى از عقايد او را ياد كرده است . از جمله زمانى كه از حقيقت « ايمان » بحث مىكند ( تفسير كبير ، 2 / 29 ، ترجمهء نگارنده ، اساطير ) و عقايد فرقه‌هاى گوناگون را ياد مىكند ، مىنويسد : « و اما اهل حديث [ در حقيقت ايمان 
  ] دو وجه ياد كرده‌اند : نخست اينكه ، معرفت خدا ، خود ايمان كامل است ، و آن اصل است ؛ و پس از آن هر طاعتى ايمانى جداگانه است ، و اين طاعت‌ها هيچ‌كدام ايمان نيستند مگر زمانى كه مترتّب بر اصلى باشند كه همان معرفت باشد . و گمان كرده‌اند كه جحود و انكار دل كفر است ، و پس از آن هر معصيتى كفرى جداگانه است ، و چيزى از طاعات را ايمان ندانسته‌اند اگر معرفت و اقرار پديد نيايد ، و\r\n\r\n\r\n","description":"","footnote":"\r\n( 1 ) . ابن ابى الحديد مىنويسد ( شرح نهج ، 17 / 132 - 133 ) جاحظ به بازار وراقان بغداد وارد شد و گفت : اين غلام سوادى ( - بىسواد و جاهلى ، و مقصود او اسكافى بوده ) كه كتاب العثمانيّهء مرا نقض كرده كيست و كجاست ؟ ! و ابو جعفر نشسته بود . با ديدن جاحظ بر فور خود را پنهان ساخت تا جاحظ او را نبيند .\r\n( 2 ) . كلّاب ، مانند زنّار - مهماز . و يا ميخ پاشنهء موزهء رائض [ - سواركار 
  ] باشد كه وقت راندن بر تهيگاه ستور مىزند ( منتهى الارب ، « كلب » ) .\r\n","page_name":" 225 ","page_number":229},
  {"content":"\r\n\r\nچيزى از معاصى را كفر ندانسته‌اند مادام كه جحود و انكار پديد نيايد ، زيرا فرع نمىآيد بىآنكه او را اصلى باشد ؛ و اين قول عبد اللّه بن سعيد بن كلّاب است » . و اين مطلب دو چيز را نشان مىدهد : نخست اينكه ابن كلّاب مذهب مرجئه داشته است كه مىگفته‌اند :\r\nبا ايمان هيچ معصيتى زيان ندارد ؛ دوم اينكه ابن كلّاب ، غير از متكلّم بودن ، در زمرهء اهل حديث نيز بشمار مىآمده است .\r\n\r\nكتاب‌شناسى :\r\nابن نديم ، الفهرست ، 180 ، چاپ تجدّد ، سبكى ، طبقات الشافعيّه ، 4 / 191 ؛ زركلى ، الاعلام ، 4 / 90 .\r\n\r\n23 . جاحظ بصرى ( وفات ، 255 ه . ق . )\r\nابو عثمان عمرو بن بحر الجاحظ ( وفات 255 ه . ق . ) ، معروف به جاحظ بصرى و « الحدقىّ » ( گاو چشم - چشم برآمده ) يكى از بزرگترين و پركارترين دانشمندان اسلامى است ، و اعتبار و شهرت او در بسيارى از شعبه‌هاى علم از ادب ، شعر ، كلام ، فلسفه ، نقد شعر ، طنز و هزل ، علوم عقلى ، و به ويژه جانورشناسى نيازى به گفتن ندارد . در اهمّيّت او اين اندازه بس است كه گفته‌اند « از دلايل اعجاز قرآن اين است كه جاحظ بدان ايمان داشته است . » « 1 » ابن قتيبهء دينورى گويد : « جاحظ واپسين متكلمان بود و در بيان حجت و ايراد آن از همه تواناتر بود ، چنان كه كوچك را به آسانى بزرگ و بزرگ را كوچك جلوه مىتوانست داد . » « 2 » شهرستانى مىگويد : جاحظ بسيارى از كتب فيلسوفان را خواند و آنها را با عبارات لطيف و نوشته‌هاى ظريف خويش درآميخت ، و بيشتر ميلش به فلسفهء طبيعى بود . و كتاب الحيوان دليل بارز اين ميل و تبحر او در جانورشناسى و مباحث طبيعى است .\r\nدر هزل و شوخ طبعى او همين بس كه از شوخى و ظرافت در حق خودش نيز تن نزده است . از جمله مىنويسد : روزى زنى زيبا مرا ديد و گفت اگر قدم رنجه كنى و با من بيايى بسيار سپاس دارم . با او رفتم و او مرا به مردى نشان داد و گفت « مانند اين مرد كن » و خود خداحافظى كرده بشتاب رفت . من از خداوند دكان پرسيدم مقصود اين زن چه بود . گفت :\r\n\r\n\r\n","description":"","footnote":"\r\n( 1 ) . محمد كرد على ، امراء البيان ، 2 / 4 و ما بعد « . . . من دلائل اعجاز القرآن ايمان الجاحظ به . . . » .\r\n( 2 ) . تأويل مختلف الحديث ، 71 ، چاپ مصر .\r\n","page_name":" 226 ","page_number":230},
  {"content":"\r\n\r\nاين زن پيش من آمد و گفت صورت شيطان را براى من ترسيم كن . من گفتم : از شيطان نمونه‌يى ندارم تا تمثال آن را براى تو بكشم . او گفت : اندكى صبر كن ، و بيرون رفت و ترا پيش من آورد كه مثل اين را بكش ! « 1 »\r\n\r\n[ عقايد كلامى جاحظ 
  ]\r\nاز عقايد كلامى جاحظ آنچه معتبر است يعنى او در آن عقايد با معتزلهء ديگر اختلاف دارد مطالب زير است :\r\n\r\n1 . فلسفهء مادى طبيعى .\r\nبه نظر جاحظ محال است كه جواهر معدوم يا فانى شوند . « 2 » از اين روى ، اجسام مؤلّف از جواهر نيز محال است كه معدوم يا فانى گردند « 3 » ، و البتّه خداوند نيز بر افناى آنها قادر نيست ، و ليكن مىتواند ميان اجزاء آنها تفرقه بيفگند ، و تركيب آنها را عوض كند . پس اجسام ثابت‌اند و فانى نمىشوند ، و تنها مىتوانند به سبب اختلاف اعراض گوناگون بر آنها از حالى به حالى ديگر بروند . « 4 »\r\nاز اين بيان برمىآيد كه جاحظ در حقيقت قائل به قدم مادّه است . و اين تا حدود زيادى متأثر از رأى فلاسفه است .\r\n\r\n2 . حواس همه از يك نوع‌اند .\r\nمثلا حسّ بينايى از جنس حس شنوايى است ، و اختلاف در حواسّ همانا در جنس محسوس است و لا غير « 5 » .\r\n\r\n3 . عصمت انبياء .\r\nاين مسأله از مواردى است كه معركهء آراء متكلمان است . جاحظ روى هم رفته عصمت انبياء را نفى مىكند ، و از اين روى ، با اكثر معتزله نيز مخالف است كه گويند : گناهان انبياء از جهت تأويل و اجتهاد يا سهو است ، و جايز نيست كه آنان با علم به اينكه چيزى گناه است آن را انجام دهند . « 6 »\r\n\r\n4 . قرآن كريم .\r\nابن راوندى روايت كرده است كه جاحظ قائل بود به اينكه قرآن جسم است و جايز است زمانى به صورت مردى و وقت ديگرى به صورت حيوانى در آيد . « 7 » امّا حقّ اين است كه جاحظ چنين حرف نامعقولى را نزده است ، و ارجح اين است كه ابن الراوندى براى بىقدر كردن او اين سخن را به او نسبت داده باشد . و اگر واقعا چنين حرفى را زده باشد ظاهرا مقصود او مسخره كردن بسيارى از عقايد نامعقولى باشد كه در\r\n\r\n\r\n","description":"","footnote":"\r\n( 1 ) . محمد كرد على ، امراء البيان ، 4 / 2 و ما بعد ، قاهره ، 1347 ه . ق .\r\n( 2 ) . الملل و النحل ، 1 / 80 .\r\n( 3 ) . ابو الحسين خياط ، الانتصار ، 21 ، چاپ قاهره ؛ عبد القاهر بغدادى ، الفرق بين الفرق ، 161 .\r\n( 4 ) . ابن حزم ، الفصل ، 4 / 148 .\r\n( 5 ) . بغدادى ، اصول الدين ، 230 .\r\n( 6 ) . اشعرى ، مقالات الاسلاميين ، 211 - 212 .\r\n( 7 ) . اصول الدين ، 168 .\r\n","page_name":" 227 ","page_number":231},
  {"content":"\r\n\r\nاين باره از متكلمان مختلف به نظر او رسيده بوده است . « 1 »\r\n\r\n24 . ابن راوندى ( فت 245 تا 298 ه . ق . )\r\nابو الحسين احمد بن يحيى بن اسحاق مشهور به ابن راوندى و ابن روندى ، متكلّم معتزلى و ملحد معروف كه اصلا اهل راوند نزديك كاشان يا مروالروذ خراسان بوده ، ظاهرا در آغاز سدهء سوم / نهم متولّد شده است . از زندگانى او چندان چيزى معلوم نيست . مسألهء حلّ نشدهء تاريخ مرگ او را ( ميانه يا پايان سدهء چهارم / دهم ) ممكن است هنوز هم درست بشماريم ، هر چند در مآخذ موجود تاريخ وفات او را از 245 تا 298 ه . ق .\r\nياد كرده‌اند . ولى بر خلاف اين مطلب اشاراتى در برخى مآخذ به چشم مىخورد كه وفات او را به زمانى جلوتر از اين تاريخ مىبرد . يكى از آنها كتاب خود اوست در ردّ براهمه ( البراهمه ) ، كه يك فقره از مطالب آن توسّط متكلّم يهودى داوود بن مروان الرّقّى مشهور به « المقمّص » ياد شده است . و حال آنكه دورهء حيات و فعّاليّت علمى و ادبى اين شخص از ثلث آخر سدهء سوم / نهم بالاتر نمىرود .\r\nدنبال كردن تاريخى فعّاليّت‌هاى عقلى و علمى ابن راوندى بسيار مشكل است . چه به مناسبت نداشتن عقيدهء ثابت و چند بار تغيير دادن اعتقاد و تزلزل در ايمان و اظهار الحاد و زندقه درست نمىتوان گفت جزو كدام فرقه بوده . و همين امر باعث شده كه در زمان صحبت از وى فى الجمله نسبت زندقه و الحاد را به او بدهند ، ولى حتّى از تاريخى كه اين مرد بىثبات در آن تاريخ مىزيسته در گذرند و يا تغافل ورزند و تنها به ذكر مثالب شخصيّت و تزلزل عقيدتى او بپردازند . آنچه از مطالعهء مراجع بر مىآيد اينست كه : وى در آغاز مذهب اعتزال داشته و از اصول آن دفاع مىكرده است ، ولى بعدا همفكران خود را رها كرده است و بيرحمانه بر آنها حمله آورده و جنبه‌هاى ناسازگار و متضادّ انديشه‌هاى آنان را آشكار ساخت . از جمله از تفكّرات آنان نتايج الحادآميزى استنباط كرد . ولى آنان نيز بيكار ننشستند ، و به نوبهء خود او را با حملاتى شديدتر از حملات خود او جواب دادند . ارتباط او را ، و لو براى مدّتى اندك ، به مذهب تشيّع انكار نمىتوان كرد .\r\nامّا مؤلّفان شيعى نيز عقيدهء واحدى در حقّ او ابراز نكرده‌اند . چه بعضى او را ستوده و بعضى ديگر به ذمّ او پرداخته‌اند ، و از ميان آنان علم الهدى سيّد مرتضى ( وفات ، 436 ه .\r\n\r\n\r\n","description":"","footnote":"\r\n( 1 ) .\r\n Macdonald , Development of Muslim Theology , p . 103 , New York , 1903 . \r\n","page_name":" 228 ","page_number":232},
  {"content":"\r\n\r\nق . ) تا حدود زيادى از او دفاع كرده است . امّا چون همهء عقايد ابن راوندى با مذهب متكلّمان امامى نمىساخته و بسيارى از آنها پيش ايشان مخدوش و مطرود و نادرست بوده ، جمعى از متكلمان شيعى ، و بويژه ابو محمّد حسن بن موسى نوبختى ( وفات ، ميانهء 310 - 300 ه . ق . ) و خال او ابو سهل اسماعيل بن على نوبختى ( 311 - 237 ه . ق . ) در نقض برخى از مؤلّفات و آراى ابن راوندى كتاب نوشته‌اند . ولى به هر صورت ، شهرت زندقه و الحاد او چنان قوى بوده است كه حتّى سيّد مرتضى نيز برخى از ادلّهء او را در باب امامت نقض كرده است . « 1 »\r\nامّا اين نكته مسلّم‌تر است كه وى پس از اين دوره به الحاد و زندقه روى آورده است ، و اين امر احتمالا تحت تأثير ابو عيسى ورّاق ( وفات 247 ه . ق . ) بوده است كه خود مانند ابن راوندى شخصيّتى عجيب بوده و عقيدهء دينى پابرجايى نداشته است ( ابن نديم ، الفهرست ، 216 ، تجدّد ) . اين مطلب هم روشن نيست كه سرانجام كار وى به شكاكيّت منتهى شد يا چنان كه معتزله ادّعا مىكنند از گفته‌هاى خود توبه كرد . اگر چه ابن راوندى از لحاظ عقيدتى مطعون بوده ، ولى از لحاظ استادى در علوم و تبحّر در علم كلام بويژه در زمان خود يگانه بوده است . ابن نديم مىنويسد « در روزگار او حاذق‌تر از وى به علم كلام و شناخت دقيق و جليل آن وجود نداشت . » و همو مىگويد ابن راوندى « در آغاز نيكو سيرت و نيكو مذهب و با ايمان بود ، ولى به سبب احوالى كه بر وى عارض شد از همهء اين صفات منسلخ گشت ؛ و اين همه بدان سبب بود كه علمش از عقلش بيشتر بود . » در بيان اين قول ابن نديم شايد بتوان گفت كه ابن راوندى هم ، مانند گروه ديگرى از معاصران خود در پى يافتن عقيدهء ثابت دلنشينى همهء عصر را در تشكيك و طلب حقيقت و بحث و اجتهاد بسر مىبرده و هر چند روز به فرقه‌يى مىگرويده و پس از گذشت ايّامى معدود از خودآرايى ظاهر مىكرده كه مقبول همهء پيروان آن فرقه نمىافتاده و او را از ميان خود طرد مىكرده‌اند . و يا اينكه چون قلمى شيوا و قدرتى كم نظير در مباحث كلام داشته تا حدّى مانند دشمن خود ، جاحظ بصرى ( فت ، 255 ه . ق . ) موافق خوش آمد اين فرقه يا آن فرقه براى آنان كتاب تأليف مىكرده است و با گرفتن جوائزى اندك عمر خود را به بىايمانى مىگذرانده ، و چون خود ايمان پايدارى نداشته و از اين شاخ به آن مىپريده ، در عقايد مردم نيز خلل وارد مىكرده است . و بهترين شاهد اين مطلب نقض‌هايى است كه او خود بر تأليفات خويش نوشته و در آنها كتب و عقايد پيشين خود\r\n\r\n\r\n","description":"","footnote":"\r\n( 1 ) . الشافى ، 7 - 12 ، چاپ نجف .\r\n","page_name":" 229 ","page_number":233},
  {"content":"\r\n\r\nرا ردّ كرده است ، مانند نقض كتاب الدّامغ خود ، كه در ردّ قرآن مجيد نوشته بوده است ، و بعدها همين كتاب خود را نقض كرده است .\r\nبه هر صورت ، مسعودى ، ابو حيّان توحيدى ، و ابن خلّكان نيز مانند ابن نديم مراتب علم و مهارت او را ستوده‌اند و متكلّمان اهل سنّت مانند عبد القاهر بغدادى ، ابن حزم ظاهرى و عبد الكريم شهرستانى نيز با اينكه به سبب بىثباتى عقيده و نسبت الحاد و زندقه با او ميانهء خوبى نداشته‌اند ، امّا در نوشتن ردّ بر معتزله از كتاب فضيحة المعتزلهء او بسيار نقل كرده‌اند .\r\n\r\n[ 1 - مشهورترين كتب ابن راوندى 
  ]\r\n- قطعاتى از سه كتاب وى در آثار كسانى كه عقايد او را ردّ نوشته‌اند بر جاى مانده است :\r\n\r\n1 ) كتاب فضيحة المعتزلة\r\nكه ابو الحسين خيّاط قسمت‌هاى زيادى از آن را در الانتصار خود گنجانيده است و خود در آن به تقسيماتى قائل شده است . بخش اول اين كتاب ابن راوندى ، جوابى است به دفاعيّه يا مديحه‌يى كه جاحظ بصرى در باب مذهب معتزله نوشته بوده به نام فضيلة المعتزلة ، در حالى كه بخش دوم آن شامل دفاع از شيعه مىگردد .\r\nابن راوندى در اين كتاب به سختى بر معتزله و جاحظ و شيوخ معتزلى او بويژه ابو الهذيل علّاف ( 226 - 131 ه . ق . ) و ابراهيم نظّام سيّار تاخته است ، و در عوض از اماميّه دفاع كرده است . اين كتاب در ميان متكلمان فرق مختلف و ارباب ملل و نحل شهرت بسيارى كسب كرده است . از يك طرف معتزله به ردّ و نقض آن پرداخته‌اند و چندين كتاب در نقض مطالب آن ساخته‌اند كه يكى از آنها كتاب الانتصار خيّاط است ، و از طرف ديگر دشمنان معتزله مخصوصا اماميّه و متكلّمان اشعرى غالب آن مطالب و استدلالها را در كتب خود نقل كرده‌اند و جهت حمله به معتزله سند و دستاويز قرار داده‌اند .\r\n\r\n[ 2 ) كتاب الدامغ 
  ]\r\nقطعاتى از كتاب الدامغ ابن راوندى كه در معارضهء با قرآن نوشته و توسّط قاضى عبد الجبّار احمد همدانى معتزلى همراه با ردّى از ابو على جبّائى - كه اصل آن نيز از ميان رفته - بر جاى مانده است ( المغنى ، 16 / 94 - 389 ؛ 156 و 416 ، قاهره ، 1960 / 1380 ه .\r\nق . ) . امّا اين قطعات عينا همان بخش‌هايى كه بعدا ابن جوزى در المنتظم آورده ، نيست . در مطالبى هم كه خيّاط در ردّ براهمه نقل كرده ( الانتصار ، 109 - 46 ، قاهره ، 1915 ) ، به هيچ وجه از ابن راوندى نامى نمىبرد ، ولى در صفحات 173 و 127 از او به اسم و رسم ياد مىكند . همين طور ، ابو الحسين خيّاط در كتاب تثبيت أدلّة النبوّة ( چاپ عبد الكريم عثمان ، بيروت ، 1966 ، 56 - 51 و 31 - 128 ، و مواضع ديگر ) اشاره مىكند كه مبلّغان شيعى از آثار ابن راوندى در تأييد مذهب خويش استفادهء فراوان كرده‌اند . به هر حال ، ابن راوندى در اين كتاب - به خيال خود - قرآن مجيد را ردّ مىكند و به ويژه نظم و ترتيب و دلايلى\r\n\r\n","description":"","footnote":"","page_name":" 230 ","page_number":234},
  {"content":"\r\n\r\nرا كه مسلمانان دالّ بر اعجاز آن مىدانسته‌اند ، مورد ترديد قرار مىدهد .\r\nاين كتاب را ابو على جبّائى و ابو الحسين خيّاط هر دو ردّ كرده‌اند ، و به قول ابن نديم ( الفهرست ، 216 ، چاپ تجدّد ) گويا ابن راوندى اين كتاب را براى يهود نوشته بوده ، و خود نيز بعدها آن را نقض كرده است .\r\n\r\n3 ) الزّمرّد\r\nدر ابطال موضوع رسالت همهء انبياء ، و ردّ معجزات منسوب به ابراهيم و موسى و عيسى و حضرت رسول ( ص ) . ابو الحسين خيّاط مىنويسد ( الانتصار ، 5 - 3 ، چاپ نيبرگ ) : ابن راوندى در اين كتاب باب جداگانه‌يى به عنوان ردّ بر محمّديه يعنى مسلمانان مخصوص كرده ، و باز در همين كتاب شديدا بر قرآن مجيد تاخته است . و گويا ظهور همين كتاب باعث طرد او از ميان معتزله شده است ( الانتصار ، 173 ) . در علّت تسميهء اين كتاب به زمرّد نيز قول عجيبى نقل كرده‌اند و آن اينست كه در ميان قدما ، شهرتى داشته است كه زمرّد اين خاصّيّت را دارد كه هرگاه چشم مار بر آن افتد ، در حال از حدقه بيرون جهد و ذوب شود ؛ ولى بيرونى در الجماهر فى معرقة الجواهر ، 9 - 168 ، حيدرآباد ، 1935 با آزمايش‌هاى مكرّرى كه كرده بوده ، صحّت اين ادّعا را انكار كرده است . شعراى قديم از جمله منجيك ترمذى و انورى ابيوردى اين مطلب را در اشعار خويش آورده‌اند . مثلا منجيك گويد :\r\n شنيده‌ام به حكايت كه ديدهء افعى * برون جَهَد چو زُمُرُّد بر او بَرَند فراز \r\nو مولوى گويد ( ديوان كبير ، 4 / 251 ، فروزانفر ) :\r\n گر اژدهاست بر ره ، عشق است چون زُمرُّد * از برقِ اين زمرّد ، هين دفعِ اژدها كُن \r\nابو القاسم كعبى نقل كرده است كه ابن راوندى نيز مىگفته است كه چون خاصّيّت زمرّد چنين است كه ياد شد ، من نيز كتاب خود را به اين اسم ناميدم تا چون خصم در آن بنگرد مانند افعى هلاك شود . برخى از قطعات اين كتاب در مجالس المؤيّد فى الدّين اسماعيلى باقى مانده و پاول كراوس آن را اصلاح و چاپ كرده است .\r\nدر كتاب التوحيد ما تريدى ( فت 333 / 944 ) نيز ، در ردّ ابو عيسى ورّاق مطالبى از اين كتاب آمده و نيز در جامع الحكمتين ناصر خسرو ( چاپ كربن - معين ، تهران ، 1322 ه . ش .\r\n/ 1953 ، 221 و ما بعد ) در زمان بحث از حشويّه به مطالبى از اين كتاب استناد يا اشاره شده است . امّا اين منقولات كه دقّت لفظى آنها مورد اطمينان نيست ، هنوز بايد بيشتر از اين مورد بررسى قرار گيرند .\r\n\r\n4 ) التاج\r\nنيز از مشهورترين كتب ابن راوندى است ، و موضوع آن اثبات قدمت عالم و\r\n\r\n","description":"","footnote":"","page_name":" 231 ","page_number":235},
  {"content":"\r\n\r\nاجرام و ردّ دلائل مخالفان اين عقيده بوده است ( خيّاط ، الانتصار ، 73 - 172 ) ، و چون بسيارى از معتزله و قاطبهء علماى اماميّه به خلاف آن معتقد بودند ، جماعتى از متكلّمان اين دو فرقه ، در نقض آن كتاب‌هايى نوشته‌اند . چنان كه از معتزله ابو الحسين خيّاط و از اماميّه ابو سهل اسماعيل بن على نوبختى آن را نقض كرده‌اند ، و كتاب ابو سهل در ردّ كتاب التاج ابن راوندى ، السّبك نام داشته است . اين كتاب التّاج ظاهرا در دسترس ابن ابى الحديد بوده است چه مىگويد كه ابن الراوندى قول به قدم عالم را از فلاسفه گرفته و در كتاب التّاج خود گنجانيده است . « 1 »\r\nدر مآخذ مربوط ، حدود 13 كتاب ديگر از ابن راوندى ياد شده است كه چون از ميان رفته و حتّى در مراجع معتزلى يا اشعرى هم چندان ذكرى از مطالب آنها نشده از آوردن اسامى آنان سرباز مىزنيم . طالبان بويژه به الانتصار ابو الحسين خيّاط و الفهرست ابن نديم رجوع فرمايند .\r\n\r\n2 . انديشه‌ها و بدعت‌ها\r\nدر باب عقايد ابن راوندى ، بر اساس قطعاتى كه از آثار او در كتب مخالفانش بر جاى مانده ، مىتوان گفت كه : قطعات نسبة زيادى از كتاب الزّمرُّد جنبهء بدعت‌آميز و حتّى الحادى شخصيّت ابن راوندى را آشكارا بيان مىكند ، و ظاهرا آيندگان به سبب همين قطعات نتوانسته‌اند او را ببخشند . يك انتقاد شديد از نبوّت رسول اكرم ( ص ) خصوصا از آن جمله است ؛ علاوه بر اين ، ابن راوندى معتقد است كه جزميّات دينى نزد عقل پذيرفته نيست و از اين روى بايد نادرست و مردود اعلام شود . معجزاتى هم كه به انبياء نسبت داده شده ، مخرقه يا اختراع صرف است و مدّعيان چنين اعمالى را بايد به فرمان عقل با ساحران و تردستان سنجيد !\r\nهمين طور ، والاترين معجزات در نظر مسلمانان يعنى قرآن كريم نيز از اين انتقاد بيرون نمىماند ؛ چه اين كتاب نيز حاصل وحى و الهام الهى است ولى از لحاظ ادبى ، شاهكارى تقليدناپذير نيست و مىتوان آن را تقليد كرد و نظير آن را آورد .\r\nابن راوندى براى آنكه نظريّات خويش را ، كه به ريشه‌هاى انواع مذاهب حمله مىكرد پنهان سازد ، اين افسانه را بر ساخته است كه اين سخنان تند توسّط براهمه بيان شده است .\r\n\r\n\r\n","description":"","footnote":"\r\n( 1 ) . شرح نهج البلاغه ، 3 / 193 - 195 ؛ 11 / 142 - 152 ، چاپ محمّد ابو الفضل ابراهيم .\r\n","page_name":" 232 ","page_number":236},
  {"content":"\r\n\r\nاز اين موارد گذشته ، ابن راوندى عقايد ابو الهذيل علّاف را در باب علم خدا به موجودات ردّ كرده است ؛ و بر نظّام سيّار در قادر نبودن خدا بر انجام افعال مستحيل و نيز معجزه نبودن نظم قرآن و حسن تأليف آن انتقاد نوشته است . از جملهء اعتراضات و نسبت‌هاى او به جاحظ بصرى اين بود كه گويا او مىگفته است : قرآن مجيد جسم است و ممكن است زمانى به صورت انسان و زمانى به هيأت حيوان مبدّل شود . همو ، از قول معتزلهء متشيّع كه امامت حضرت على ( ع ) را ثابت مىدانستند نقل قول مىكند كه معتقد بودند تمام كسانى كه از مساعدت او بازنشستند ، با اين عمل خويش مرتكب خطا و گناه شدند و ندانستند كه شايد با اين خطا از ايمان خويش خارج شده‌اند و اهل دوزخ گشته‌اند .\r\nشهرت او به عنوان « بت‌شكنى لا مذهب » و « ملحدى خطرناك » در سدهء چهارم / دهم حتى از مرزهاى ادبيّات و فرهنگ اسلامى فراتر رفت ، و مثلا نام وى مكرّرا در تعدادى از آثار نويسندگان يهودى يعنى قرائيم‌ها ( يعنى خوانندگان ) « 1 » مانند سليمان بن يروحام و يافت بن على « 2 » ياد شده است .\r\nافراد زيادى از متكلمان معتزلى و اشعرى ، همّ زيادى به ردّ كفريّات و حملات او به اديان عموما و دين اسلام خصوصا معطوف ساخته‌اند ، ابو الحسين خيّاط ، ابو على و ابو هاشم جبّائى ، اشعرى ، ابن حزم ، ماتريدى ، و كعبى تنها چند تن از آنها هستند .\r\nدر كتب كلام و ادب ، داستان‌هاى زيادى از او نقل شده است . از جمله ، ابن نديم مىنويسد : ابن راوندى گفت به شيخى برگذشتم كه نشسته بود و از قرآن مىخواند كه « و للّه ميزاب السّماوات و الارض » . گفتم مقصود از « ميزاب السّماوات و الارض » چيست ؟\r\nگفت : بارانى كه مىبارد . گفتم : اگر مفسّرى نبود تصحيفى نيز پيدا نمىشد ، چه آيه در اصل  « مِيراثُ السَّماواتِ »  است . گفت : « خدا مرا ببخشد ، زيرا من چهل سال است كه ميزاب مىخوانم و سبب آن اينست كه در نسخهء من چنين نوشته شده است » ( الفهرست ، 217 ، تجدّد ) .\r\nابن راوندى شعر نيز مىگفته است و شعرى از او نقل كرده‌اند كه آن نيز - اگر از او باشد - دلالت بر مزاج متلوّن و شخصيّت شكّاك او مىكند . دو بيتى از اين شعر را شهرستانى نيز در الملل و النحل و نهاية الاقدام آورده ولى از سرايندهء آن نامى نبرده ؛ سبكى\r\n\r\n\r\n","description":"","footnote":"\r\n( 1 ) . قرائيت‌ها ( در متون عبرى « قرائيم » ها ) در آيين يهود ، تا حدودى مانند خداگرايان طبعى قديم - و جديد  ( Deists - )  هستند و امروزه قرائيزم  ( Karaism - )  يعنى قبول نصّ تورات و ردّ احاديث .\r\n( 2 ) .  Yafet b . Ali . \r\n","page_name":" 233 ","page_number":237},
  {"content":"\r\n\r\nآن را به ابو العلاء معرّى نسبت كرده ، ولى عبّاسى در معاهد التّنصيص ( 1 / 53 ، چاپ قاهره ، 1968 ) قطعا از ابن راوندى دانسته است . مىگويد ( - ابو حيّان توحيدى ، اخلاق الوزيرين 123 ؛ سبكى ، طبقات ، 3 / 97 ) :\r\n سبحان من انزل الدّنيا منازلها * و صيّر الناس مشنوءا و موقوقا \r\n فعاقل فطن اعيت مذاهبه * و جاهل خرق تلقاه مرزوقا \r\n كأنّه من خليج البحر مغترف * و لم يكن بارتزاق القوت محقوقا \r\n هذا الّذى ترك الاوهام حائرة * و صيّر العاقل النحرير زنديقا \r\n\r\nكتاب‌شناسى :\r\n- ابن ابى الحديد ، شرح نهج البلاغه ، 3 / 219 ، 234 ، 239 ؛ 16 / 272 ، قاهره 1379 / 1959 به كوشش محمد ابو الفضل ابراهيم .\r\n- ابن جوزى ، نقد العلم و العلماء ( - تلبيس ابليس ) ، 211 ، قاهره ( مطبعهء خيريّه ) ، بى . تا .\r\n- ابن حزم ، الفصل فى الملل و الاهواء و النحل ، 1 / 71 - 69 ؛ 2 / 119 - 116 و مواضع ديگر ، قاهره ( مطبعة الخانجى ) ، 1321 ه . ق .\r\n- ابن خلّكان ، وفيات الاعيان ، 1 / 29 - 28 ، چاپ تهران ، 1284 ه . ق .\r\n- ابن عماد ، شذرات الذهب ، 1 / 211 ، بيروت ، 1350 ه . ق .\r\n- ابن نديم ، الفهرست ، 218 - 217 ، تهران ، 1350 ه . ش . به كوشش رضا تجدّد\r\n- ابو حيّان توحيدى ، اخلاق الوزيرين ، 123 و 183 ، دمشق ، 1965 ، به كوشش محمّد بن تاويت الطنجى .\r\n- ابو حيّان توحيدى ، الامتاع و المؤانسة ، 2 / 14 ، قاهره ، بيروت 1953 / 1373 ، به كوشش احمد امين و احمد الزّين .\r\n- ابو حيّان توحيدى ، البصائر و الذخائر ، 183 ، قاهره ، 1373 ه . ق .\r\n- اشعرى ، اسماعيل ، مقالات الاسلامييّن ، 1 / 84 - 82 و مواضع ديگر ، قاهره 1389 / 1969 ، به كوشش محمد محيى الدين عبد الحميد .\r\n- اقبال ، عبّاس ، خاندان نوبختى ، 94 - 78 ، تهران ، مطبعهء مجلس ، 1311 ه . ش .\r\n- بغدادى ، عبد القاهر ، الفرق بين الفرق ، 49 و 126 و 193 ، بيروت ، 1973 / 1393 .\r\n- پاول كراوس - عبد الرحمن بدوى ، من تاريخ الالحاد فى الاسلام ، 178 - 77 ، قاهره ، 1945 .\r\n- خوانسارى ، روضات الجنّات ، 54 ، چاپ دوم ، تهران ، 1367 ه . ق .\r\n\r\n","description":"","footnote":"","page_name":" 234 ","page_number":238},
  {"content":"\r\n\r\n- خيّاط ، ابو الحسين ، الانتصار و الردّ على ابن الراوندى الملحد ، 11 - 59 ، و مواضع مختلف ، قاهره ، 1344 / 1952 ه . ق .\r\n- زركلى ، الاعلام ، 1 ، 53 - 252 ، قاهره ( المطبعة العربيّة ) ، 1345 / 1927 .\r\nزهدى ، حسن جار اللّه ، المعتزله ، 42 و 117 و 200 - 196 ، 206 ، قاهره ، 1947 / 1366 ه . ق .\r\nسبكى ، تاج الدّين ، طبقات الشافعيّه ، 3 / 97 ، قاهره ، 1964 ، به كوشش محمّد الطناحي و محمّد الحلو .\r\nشهرستانى ، عبد الكريم ، الملل و النحل ، 2 - 171 و مواضع ديگر ، قاهره ( مطبعة الحلبى ) ، 1961 ، به كوشش محمد سيّد كيلانى .\r\nمسعودى ، مروج الذّهب ، 7 / 237 ، پاريس ، 77 - 1861 ، به كوشش باربيه دومنار .\r\n P . Kraus - G . Vajda , art , « Ibn of - Rawandi » , Ency . , of Islam , Vol . III , PP . 905 - 906 ( New Edition ) . \r\n - H . S . Nyberg , Amr Ibn Ulaid et Ibn al - Rawendi , deux reprouves in Classicisme et declin culturel dans l ' histoire de l ' Islam . \r\n - P . Kraus , Beitrage zur islamischen ketzergeschicte , in ( RSO ) . XIV ( 1934 ) , 93 - 129 , 335 - 79 . \r\n G . Vajda , art . , « Ibn al - Rawandi » in Oriens , XV , 1962 , PP . 66 - 63 . \r\n\r\n25 . ابراهيم زيادى ( وفات ، 249 ه . ق . )\r\nابو اسحاق ابراهيم بن سفيان زيادى ، از نوادگان زياد بن أبيه . اديب ، راويه و متكلّم بوده ، و او را به سبب معرفتش در شعر و معانى آن به اصمعى ( وفات ، 110 ه . ق . ) تشبيه مىكرده‌اند . از آثار او النقط و الشّكل ، الامثال ، تنميق الاخبار ، اسماء السحاب و الرياح و الامطار ، و شرح نكت كتاب سيبويه را ياد كرده‌اند . ظاهرا مذهب اعتزال داشته و بسيار شوخ طبع و مازح بوده است . راغب مىگويد : عبادهء مخنّث دلقك متوكّل با اين زيادى مناظره كرد ، زيادى گفت : آيا به قضاى خدا خشنود هستى ؟ گفت : البتّه . گفت : اگر در خانهء خويش آيى و زنت را با يكى بيگانه بهم ببينى ، آيا اين كار به قضاى خدا باشد يا نه ؟ عباده گفت : من جوابى ندارم ، چه اگر بگويم راضى بودم بىغيرت باشم ، و اگر بگويم كه نه راضى\r\n\r\n","description":"","footnote":"","page_name":" 235 ","page_number":239},
  {"content":"\r\n\r\nنبوده‌ام قدرى شوم ! و متوكّل از خنده به پشت افتاد ! « 1 »\r\n\r\nكتاب‌شناسى :\r\nراغب ، محاضرات ، 4 / 427 ؛ سيوطى ، بغية الوعاة ، 181 ؛ ياقوت حموى ، ارشاد الاريب ، 1 / 62 .\r\n\r\n26 . ابن كرّام سيستانى ( وفات ، 255 ه . ق . )\r\nابو عبد اللّه محمد بن كرّام ، بنا به گفته سمعانى ، « 2 » در يكى از روستاهاى زرنج سيستان از مادرزاد ، پدرش تاك‌بان « 3 » بود ، و گويند اصل او از بنى نزار ( از قبايل عرب ) بوده است . او در سيستان بزرگ شد ، و براى تحصيل حديث و علوم دينى ديگر به خراسان ، بلخ و نيشابور رفت . پس از آن به مكّه رفت و پنج ( 5 ) سال در آنجا مجاور شد ، و به سيستان بازگشت ، و دارايى خود را در آنجا بفروخت ، و به نيشابور رفت ، و در آنجا محمد بن طاهر بن عبد اللّه ، از امراى طاهريان او را به زندان افكند . پس از آزادى از زندان ، در شوّال 251 ه . ق . از نيشابور بيرون شد و به فلسطين رفت ، و در صفر 255 ه . ق . در بيت المقدّس رخت به جهان ديگر كشيد و قبرش در آنجاست . فرقهء « كرّاميّه » منسوب به نام پدر مؤسّس اين فرقه يعنى كرّام هستند ، نه خود او يعنى محمّد .\r\nكتاب عمدهء او عذاب القبر نام دارد و عقايد خاصّ او در آن كتاب مندرج بوده است .\r\nكرّاميّه در خراسان و مشرق ايران فراوان بوده‌اند ، و در فلسطين نيز جمعى پيرو داشته‌اند .\r\nشهرستانى كرّاميان را 12 ( دوازده ) فرقه مىداند ، و اسامى برخى از اين فرقه‌ها را ذكر مىكند كه از آن جمله سه فرقهء طرائقيّه ، حقائقيّه ، و اسحاقيّه بوده‌اند .\r\nاهل سنّت و بسيارى از معتزله و شيعه ، كرّاميّه را به سبب برخى عقايد ، و بويژه اعتقاد ايشان به جسم داشتن و شبيه بودن خدا به مخلوقات ( مخصوصا انسان ) تكفير كرده ، و گاه « عامى » و « جاهل » و « ضالّ » و جز اينها گفته‌اند و آنان را با مجسّمه و مشبّهه ( جسم\r\n\r\n\r\n","description":"","footnote":"\r\n( 1 ) . شبيه به اين مطلب است اين ابيات صاحب بن عبّاد طالقانى ، متكلّم معتزلى معروف ، كه در ردّ جبريّه گفته است ( - راغب ، محاضرات ، 4 / 426 ) :\r\n اصفع المجبر الّذي * بقضاء السّوء قد رضى \r\n فاذا قال « لم فعلت ؟ » * فقل « هكذا قضى ! » \r\n( 2 ) . الانساب ، 476 - 477 ، به كوشش نيكلسن ، چاپ عكسى .\r\n( 3 ) .  Vine - tender )  - كرّام ) .\r\n","page_name":" 236 ","page_number":240},
  {"content":"\r\n\r\nدانندگان خدا و شبيه شمارندگان او با آدمى ) يكى دانسته‌اند . در زير نكات برجستهء عقايد محمّد بن كرّام و كرّاميّه ياد مىشود :\r\n\r\n1 . ايمان :\r\nكرّاميّه در باب ايمان معتقدند كه محض تفوّه يا تنها به زبان آوردن شهادتين ( « لا إله الّا اللّه » و « محمّد رسول اللّه ( ص ) » ) موجب ايمان است ، گرچه گويندهء آن در دل معتقد نباشد ؛ و به همين جهت منافقان را نيز مؤمن دانسته‌اند ، و حتّى ايمان ايشان را مانند ايمان انبياء و فرشتگان شمرده‌اند . و دليلشان آيهء 171 از سورهء اعراف ( 7 ) است كه به موجب آن ، خداوند در آغاز آفرينش ، و پيش از آفريدن مردم ، از ايشان پرسيده است كه  « أَ لَسْتُ بِرَبِّكُمْ  [ - آيا من پروردگار شما نيستم ؟ 
  ] و ايشان همه گفته‌اند : بلى [ - آرى هستى 
  ] . اين سخن در عالم ازل براى مسلمانان باقى است ، و ديگر لازم نيست كه آن را تكرار كنند مگر پس از ارتداد . و دليل ايشان از حديث اين سخن نبىّ اكرم ( ص ) است كه از زبان خداى تعالى گفته است « نحن نحكم بالظاهر و اللّه اعلم بالسرائر » [ - ما به ظاهر حكم مىكنيم و خدا اندرون دلها را مىداند 
  ] .\r\n\r\n2 . ذات بارى :\r\nكرّاميّه عقيده دارند كه خداى تعالى جسم است ، و بر عرش نشسته است و متناهى است . برخى از فرقه‌هاى كرّاميّه گفته‌اند كه خداوند فقط از آن قسمت كه با عرض تماسّ دارد متناهى است ، و از ساير جهات نامتناهى است ، ولى بسيارى از ايشان گفته‌اند كه خداوند از هر شش جهت متناهى است . خود محمّد بن كرّام خداوند را جوهر دانسته است ، ولى پيروانش از اطلاق لفظ جوهر به خدا پرهيز كرده او را تنها جسم گفته‌اند . از پيروان كرّاميّه ، فقط هيصميّه ذات خداوند را مباين با ذات عالم دانسته‌اند و مكان و محاذات را از او نفى كرده‌اند .\r\n\r\n3 . صفات :\r\nكراميّه ، چنان كه شهرستانى مىگويد ، دربارهء صفات خداى تعالى ، ظاهرا ميان قدرت بر خلق و احداث حوادث ، با خود خلق و احداث فرق گذاشته‌اند . مثلا گفته‌اند كه خداوند ايجاد و احداث قول يا گفتار مىكند ولى به سبب آن نمىتوان او را سخنگوى يا متكلّم دانست ، بلكه متكلّم بودن او عبارت است از قدرت او بر تكلّم ، و شنوا بودن عبارت از قدرت او بر شنيدن است ، و . . . .\r\n\r\n4 . معنى « امر » :\r\nگفته‌اند كه امر الهى بر دو قسم است : تكوينى و غير تكوينى . امر تكوينى آن است كه اگر به شىء امر كند كه موجود شود آن شىء موجود مىشود ؛ امر غير تكوينى عبارت از امر به انجام كارى يا نهى از آن است ، و چنين امرى همواره لازم نيست كه مفاد يا مصداقش موجود باشد .\r\n\r\n5 . حسن و قبح :\r\nدر اين باره عقيدهء كرّاميّه ، مانند عقيدهء معتزله است يعنى حسن و قبح را\r\n\r\n","description":"","footnote":"","page_name":" 237 ","page_number":241},
  {"content":"\r\n\r\nعقلى مىدانند ، و عقيده دارند كه پيش از آنكه امرى از جانب شرع برسد آن امر بايد نزد عقل خوب يابد و زيبا يا زشت باشد .\r\n\r\n6 . امامت :\r\nدربارهء اين مسأله با اهل سنّت هم عقيده‌اند و مىگويند كه : امامت بايد به اجماع امّت باشد نه با نصّ ؛ ولى عقيده داشته‌اند كه در آن واحد ، در دو مملكت يا دو شهر ، دو امام واقعى مىتوانند وجود داشته باشند كه هر دو بر حقّ باشند ، و با اين قول ، ظاهرا ، خواسته‌اند در عين حال هم امامت على ( ع ) را صحيح و بر حقّ بدانند و هم امامت معاويه را .\r\nكرّاميّه در خراسان نفوذ فراوان داشته‌اند و پيشوايان متنفّذ و برجسته‌يى از ميان ايشان برخاسته‌اند ، و گاهى اختلاف ميان ايشان و اهل سنّت در شهرهاى خراسان به زد و خورد و مناظرات تند و كشتار خونين مىكشيده است ، كه از آن جمله مىتوان اختلاف و دشمنى ايشان را با ابن فورك و امام فخر رازى را ياد كرد ، كه كار آن حتّى به مسموم ساختن ابن فورك و تبعيد امام فخر از بلاد غور انجاميد . از سدهء هفتم ه . ق . به بعد ، ديگر ذكرى از كرّاميّه در كتب تاريخ نيست ، و به احتمال زياد همگى ايشان در حملهء مغول كشته شده‌اند و از ميان رفته‌اند .\r\n\r\n- كتاب‌شناسى :\r\nذهبى ، ميزان الاعتدال ، 3 / 127 و ما بعد ، قاهره ، 1325 / 1907 ؛ سبكى ، طبقات الشافعيّة الكبرى ، 2 / 53 - 54 ؛ صفدى ، الوافى بالوفيات ، 4 / 375 - 377 ؛ دائرة المعارف فارسى ، 2 / 2188 - 2189 ؛ على اصغر حلبى ، تاريخ فلاسفهء ايرانى ، 282 - 284 ، چاپ دوم ، انتشارات زوّار تهران ، 1361 ه . ش . ؛ « معارف » ، دورهء نهم ، شمارهء فروردين - تير ، 1371 ه . ق . « متونى دربارهء كرّاميّه » ، يوسف فان اس ، ترجمهء احمد شفيعيها ( مركز نشر دانشگاهى ) و نيز ، - :\r\n - F . E . Peters , Allah ' s commonwealth , history of Islam in the Near East \r\n 600 - 1100 A . D . , N . Y . 1973 , 462 - 3 . \r\n - Ency . , of Islam , « Karramiyya » , Vol . 4 / 667 - 449 , by C . E . Bosworth , New Edition . \r\n\r\n","description":"","footnote":"","page_name":" 238 ","page_number":242},
  {"content":"\r\n\r\n\r\n27 . ابو يعقوب يوسف بن عبد اللّه بصرى ، معروف به « شحّام » ( وفات ، 280 ه . ق . )\r\nشحّام از دانشمندان و مفسّران معتزلى بوده است . اصلا اهل بصره بوده ، و در روزگار او رياست متكلّمان معتزلى با او بوده است . كلام را از ابو الهذيل علّاف و ديگران فرا گرفت . و ولايت خراج را در عهد واثق خليفه بر عهده داشت . چون صاحب الزنج ( وفات 270 ه . ق . ) در بصره ظهور كرد ، شحّام او را پند داد ، و او به كشتن شحّام همت كرد ، و شحّام از ترس جان خويش گريخت و پنهان شد . او را از كاردان‌ترين مردم در فنّ جدل بشمار آورده‌اند . حدود هشتاد سال زيست ، و او را در تفسير قرآن مجيد ، كتابى است ، « 1 » كه البّته از ميان رفته است .\r\nاز نكات مهمّ عقايد كلامى شحّام يكى قول او است به اينكه « معدوم ، شىء است » ، و در اين عقيده ابو الحسين خيّاط ( وفات ، 300 ه . ق . ) نيز با او همداستان بوده ، و در اين باب چندان مبالغه كرده‌اند كه هر دوى آنها به داشتن اين عقيده معروف شده‌اند ، و چون خياط در اين باره بيشتر از شحام مبالغه و اصرار كرده است ، او و يارانش را به همين سبب « معدوميّه » خوانده‌اند . « 2 » توضيح مطلب چنين است كه معتزله پيش از شحّام و همفكرش دربارهء معدوم بحث مىكردند و معتقد بودند كه صحيح نيست معدوم شىء يا ذات يا جوهر يا عرض باشد . امّا شحّام گفت : معدوم در حال عدم خود ، شىء و ذات و عين و جوهر است ، و همين طور در حال عدم خود حامل اعراض است . پس جوهر در حال عدم خود جوهر است ، و عرض ، عرض و سفيدى ، سفيدى ، و سياهى سياهى است ، و از اينكه معدوم را جسم بنامد امتناع ورزيد ، زيرا جسم مركّب است و در آن طول و عرض و عمق هست . « 3 » و شحّام در اين گفتار از برخى از معتزله ، و بويژه خيّاط ، پيروى كرد كه در اين باب غلوّ كرد تا بدانجا كه براى معدوم صفت جسميّت را ادّعا كرد ، و گفت كه : هر وصفى كه ثبوت آن را در حال حدوث جايز توان شمرد ، در حال عدم نيز ثابت مىتوان دانست ، به جز حركت ، زيرا كه خيّاط از كسانى بود كه عقيده داشت جسم در حال حدوث خويش نبايد متحرّك باشد . « 4 » و اين امر وقتى درست است كه معدوم\r\n\r\n\r\n","description":"","footnote":"\r\n( 1 ) . ابن حجر ، لسان الميزان ، 6 / 325 ؛ شهرستانى ، الملل و النحل ، 1 / 60 .\r\n( 2 ) . بغدادى ، الفرق ، 164 ؛ شهرستانى ، الملل و النحل ، 1 / 82 .\r\n( 3 ) . بغدادى ، الفرق بين الفرق ، 163 - 164 ؛ شهرستانى ، نهاية الاقدام ، 151 ، آلفرد گيوم .\r\n( 4 ) . بغدادى ، الفرق ، 164 - 165 ؛ شهرستانى ، الملل و النحل ، 1 / 82 .\r\n","page_name":" 239 ","page_number":243},
  {"content":"\r\n\r\nممكن الوجود باشد ، امّا امور محال نه معدوم‌اند و نه اشياء ثابت . « 1 »\r\n\r\n28 . ابو الحسين خيّاط بغدادى ( وفات ، 300 ه . ق . )\r\nابو الحسين عبد الرحيم بن محمّد بن عثمان ، متكلم و فقيه معتزلى كه در حدود سال 220 ه . ق . متولّد شده و در حدود 300 ه . ق . در گذشت . وى يكى از نمايندگان نامى مكتب معتزلهء بغداد ، در روزگار خويش بوده است . او از جعفر بن مبشّر ياد مىكند و از برخى مشكلات تفسيرى خود كه با او در ميان نهاده . « 2 » ولى چنين مىنمايد كه تحصيلات كلامى خود را عمدة از دو نفر از نسل بعدى اين جماعت فرا گرفت يكى عيسى بن هيثم صوفى ، و ديگرى ابو مجالد احمد بن حسين ضرير بغدادى است كه مولاى متنفذى از آن خليفه المعتصم ( وفات ، 268 يا 269 ه . ق . ) بوده است ، و هر دوى اين متكلّمان شاگردان مردار و جعفر بن مبشّر بودند . « 3 » او بويژه حديث را از ابو مجالد و مسائل فقهى را از پيروان مذاهب گوناگون ، از جمله از فقيه معروف شافعى ابن سريج ( وفات ، 309 ه . ق . ) فرا گرفت . و نيز از يك فقيه مالكى و فقيهى ظاهرى فقه اين دو فرقه را نيز تحصيل كرد . « 4 » فعّاليّت كلامى او محدود به مسائل و مباحثى بود كه در اندرون معتزلهء بغداد جريان داشت ، بويژه ضربت يا حركتى كه توسّط كتاب‌هاى ابن راوندى ، يكى از هم‌شاگرديهاى خود او در مدرسهء عيسى بن هيثم صوفى در اصول معتزله پديد آمده بود .\r\nوى از تاريخ و پيشينهء سنّت‌هاى كلامى نيك آگاه بود ، و مرجعيّت او به هيچ روى مورد اعتراض و سؤال نبوده است ؛ « 5 » تنها جبّائى ، كه در همان زمان در بصره مىكوشيد تا نظام معتزله را از راه بازگشت به عقايد ابو الهذيل علّاف تجديد سازمان كند ، به او حمله كرده است ، و عقيدهء او را در مورد وجود سابق جسم يا بدن مورد انتقاد قرار داده است . « 6 » شاگردان عمدهء او يكى محمد بن عمر صيمرى و ديگرى ابو القاسم كعبى بلخى ( وفات ، 319 ه . ق . ) است كه آن دو از راه مخالفت با ابو هاشم جبّائى اختلاف خودشان با مدرسهء\r\n\r\n\r\n","description":"","footnote":"\r\n( 1 ) . شهرستانى ، نهاية الاقدام ، 155 ؛ زهدى حسن جار اللّه ، المعتزله ، 57 - 58 .\r\n( 2 ) . ابن المرتضى ، طبقات المعتزله ، 2 / 76 و ما بعد .\r\n( 3 ) . بغدادى ، تاريخ بغداد ، 4 / 95 و ما بعد ؛ اشعرى ، مقالات الاسلامييّن ، 1 / 74 .\r\n( 4 ) . ابن المرتضى ، 2 / 129 ؛ قاضى عبد الجبّار همدانى ، فضل الاعتزال ، 2 / 301 ، چاپ فؤاد سيّد .\r\n( 5 ) . ابن نديم ، الفهرست ، 191 ، تجدّد .\r\n( 6 ) . بغدادى ، الفرق ، 163 .\r\n","page_name":" 240 ","page_number":244},
  {"content":"\r\n\r\nمعتزله بصره را ابراز كرده‌اند .\r\nهشت كتاب از آثار وى در ردّ آثار ابن راوندى است يعنى ردّ كتاب‌هاى التاج ، الدّامغ ، الزّمرّد ، نعت الحكمه ، الفريد ، قضيب الذّهب ، و امامة المفضول ، و نيز ردّ كتاب فضيحة المعتزلهء همو كه به نام الانتصار مشهور است . هفت كتاب نخستين از ميان رفته است ، و تنها الانتصار باقى مانده كه توسط اچ . اس . نيبرگ « 1 » . به سال 1927 در قاهره چاپ شده ، و توسّط آلبرت نصرى نادر تجديد چاپ و به فرانسه ترجمه شده است ( بيروت ، 1957 ) .\r\nدربارهء عقايد كلامى او در ترجمهء شحّام اشاراتى آمده است ، بدانجا رجوع شود .\r\nاطّلاعات بيشتر را نيز در مآخذ موجود در پاورقىها مىتوان يافت . نيز ، - به مقالهء  « - al Khayyat »  در :  Ency . , of Islam , Vol . IV / 1162 - 1164 , New Edition . \r\n\r\n29 . ابو على جبّائى ( فت ، 303 ه . ق . )\r\nابو على محمد بن عبد الوهّاب جبّائى ( وفات ، 303 ه . ق . ) ، شاگرد ابو يوسف يعقوب بن عبد اللّه شحّام بصرى ، و رئيس معتزلهء بصره و امام متكلمان عصر خويش بوده است . « 2 » او و پسرش ابو هاشم آخرين دوره‌هاى اهمّيّت معتزله را نشان مىدهند . « 3 » عقايد او بسيار گسترده است و در بسيارى از كتب اسلامى - و به ويژه اشعريه و شيعه - نيز بدانها اشارت رفته است . « 4 » در اينجا مهمترين آنها را نام مىبريم :\r\n1 . اعتقاد به جوهر فرد يا جزء لايتجزا . در اين باره رأى خاصى داشته است .\r\n2 . اعراض . در مورد برخى از اعراض به بقاء و برخى به فناء اعتقاد داشته است .\r\n3 . فناء . اگر خدا بخواهد كه عالم را فانى سازد ، عرضى نه در محلّ آن مىآفريند ، و به واسطهء آن همهء اجسام و جواهر را فانى مىسازد . همين طور خدا قادر است كه همهء عالم را فانى سازد ، ولى نمىتواند بعضى اجسام را فانى بكند و بعضى را نكند .\r\nدربارهء معدوم ، استحالهء بعث اجسام ، صفات ازلى و جز اينها نيز عقايد ويژه‌يى داشته كه ما از ذكر آنها تن مىزنيم . « 5 »\r\n\r\n\r\n","description":"","footnote":"\r\n( 1 ) .  H . S . Nyberg . \r\n( 2 ) . وفيات الاعيان ، 1 / 685 و ما بعد .\r\n( 3 ) . زهدى جار اللّه حسن ، المعتزله ، 149 ، چاپ قاهره ، 1366 ه . ق . / 1947 م .\r\n( 4 ) . شرح نهج البلاغه ، 11 / 219 - 221 ، چاپ محمد ابو الفضل ابراهيم .\r\n( 5 ) . الملل و النحل ، 1 / 60 ؛ مقالات الاسلامييّن ، 2 / 307 - 308 .\r\n","page_name":" 241 ","page_number":245},
  {"content":"\r\n\r\nپيروان ابو على جبائى را جبّائيه گويند .\r\n\r\n30 . ابو هاشم جبّائى ( وفات ، 321 ه . ق . )\r\nابو هاشم عبد السّلام بن ابى على الجبّائى ( وفات 321 ه . ق . / 932 م ) پسر جبّائى سابق ، و رئيس معتزلهء بصره پس از وى ، از متكلمان معتزله است . « 1 » او در بيان و توضيح مقالات معتزله مانند پدرش بسيار كوشيده است . صاحب بن عباد وزير دانشمند آل بويه از شاگردان اوست . « 2 » وى در اغلب مقالات معتزله با پدرش دمساز است ، ولى در چند مورد با او مخالفت نيز كرده است . « 3 » در بيشتر كتابهاى معتزله و كتب عقايد مانند الملل و النحل شهرستانى نام پدر و پسر يكسان برده مىشود ، زيرا چنان كه گفتيم در اغلب مباحث با هم موافق بوده‌اند . « 4 » ولى پيروان پدر او عموما جبّائيه و پيروان پسر را بهشميّه ( مأخوذ از ابو هاشم ) مىگويند و به عنوان دو فرقهء جداگانه بشمار مىآيند . « 5 »\r\nابو هاشم دربارهء اعراض ، توبه ، اراده ، و ثواب و عقاب عقايد خاصى داشته است . « 6 »\r\n\r\n31 . ابو القاسم عبد اللّه كعبى بلخى ( وفات ، 319 ه . ق . )\r\nابو القاسم عبد اللّه بن احمد بن محمود كعبى بلخى ، از معتزلهء بغداد ، در بلخ از مادر زاد ، ولى براى روزگار درازى در بغداد زيست ، و در آنجا شاگرد ابو الحسين خيّاط معتزلى بود . در نسف ( - نخشب ) مدرسه‌يى تأسيس كرد ، و جمع زيادى از خراسانيان را به دين اسلام در آورد . وى اوّل شعبان 319 ه . ق . در بلخ درگذشت ، و در ميان شاگردان او ابن شهاب ( ابو الطّيّب ابراهيم بن محمّد ) از همه مشهورتر است ، و ديگرى ابو الحسن الاحدب . از آثار او كتاب المقالات ، و كتاب محاسن خراسان را نام مىتوان برد ، و مؤلّف در اين كتاب دوم از ابن راوندى و انديشه‌هاى او سخن مىگويد . « 7 »\r\n\r\n\r\n","description":"","footnote":"\r\n( 1 ) . عبد القادر بغدادى ، الفرق بين الفرق ، 166 .\r\n( 2 ) . ابو حيان التوحيدى ، الامتاع و المؤانسه ، 2 / 78 ؛ اخلاق الوزيرين ، 118 .\r\n( 3 ) . بغدادى ، الفرق بين الفرق ، 171 .\r\n( 4 ) . شهرستانى ، الملل و النحل ، 1 / 83 .\r\n( 5 ) . ابن حزم ، الفصل ، 2 / 210 - 211 ؛ بغدادى ، اصول الدين ، 41 - 43 .\r\n( 6 ) . ابن نباته ، سرح العيون فى شرح رسالة ابن زيدون ، 121 ، چاپ مصر ، 1368 ، محمّد ابو الفضل ابراهيم .\r\n( 7 ) . شهرستانى ، الملل و النحل ، 1 / 82 .\r\n","page_name":" 242 ","page_number":246},
  {"content":"\r\n\r\nكعبى از عقيدهء خوش‌بينانه‌يى كه معتزله بيان مىكردند مبنى بر اينكه « خدا اصلح را براى خاطر آفريدگانى كه اصلح نيستند نمىتواند ترك كند » ، دفاع مىكند . انسان ، مىتواند و بايد آنچه را كه بهتر است انجام دهد ، در حالى كه خدا اين كار را نمىتواند ، زيرا چيزى ما فوق او وجود ندارد كه او را مجبور سازد كه بهتر از آنچه كرده است انجام دهد . « 1 » در موافقت با معتزله به صفات زايد بر ذات الهى معتقد نيست . كيفيّات جسم از انبوه يا مجموعهء ذرّات يا جواهر فرد ( آتم‌ها ) پديد مىآيند و بنابراين ، اين كيفيّات يا احوال ، ذاتى نيستند ، بلكه همه عرضى هستند . وى ميان احساس و تأثّر فرق قائل است .\r\nمىگويد : انسان با عقل خويش اعيان محسوس را ادراك مىكند ، اعيانى كه حواسّ مختلف را متأثّر مىسازند ؛ ولى حواسّ به خودى خود ، يا ذاتا ، چيزى را ادراك نمىكنند ؛ اين حواسّ راه‌هايى هستند كه به وسيلهء آنها تأثّرات اندامى به عقل مىرسند . فعل ارادى ، به نظر كعبى ، فرض ترديد و تصميم را مطرح مىسازد ، و اين خاصّ انسان است كه موجودى ناقص است ، در حالى كه چنين فعلى را براى خداى تعالى فرض نمىتوان كرد .\r\nخلاصه ، كعبى در نفى صفات افراط مىكرد ، و محال مىدانست كه خداى تعالى حقيقة مريد ، يا سميع يا بصير باشد . « 2 » از استاد خود خيّاط قول به شىء بودن معدوم را گرفت و با او موافق بود كه معدوم شىء است و معلوم و مذكور است ، و با اين حال محال مىدانست كه معدوم جوهر يا عرض باشد . « 3 »\r\nدر سياست ، بر اين عقيده بود كه بايد امامت در قريش باشد ، ولى اگر احتمال فتنه يا توطئه باشد مىتوان يك غير قريشى را به خلافت برگزيد ، و او را امام ساخت « 4 » . وى با استاد خوبش ، در باب حجّت بودن خبر واحد اختلاف داشت . بدين معنى كه معتزله ، و بويژه خيّاط ، حجّت بودن چنين خبرى را منكر بودند ، كعبى در اين باره با آنها مخالفت كرد ، و كتابى در اين باب نوشت و مخالفان و منكران خبر واحد را تضليل كرد . « 5 »\r\nراغب اصفهانى مىنويسد ( محاضرات الادباء ، 1 / 186 ، بيروت ، 1961 ) كه : ابو القاسم كعبى متكلّم در مجلس امير خراسان نشسته بود ، ناگهان طشتى از بلندى فرو افتاد و همهء\r\n\r\n\r\n","description":"","footnote":"\r\n( 1 ) . بغدادى ، الفرق ، 164 .\r\n( 2 ) . همانجا ، 166 ؛ اصول الدين ، 275 .\r\n( 3 ) . بغدادى ، الفرق ، 164 .\r\n( 4 ) . بغدادى ، اصول الدين ، 275 .\r\n( 5 ) . فخر رازى ، محصّل اخبار المتقدمين و المتأخرين ، 37 ، قاهره ، 1323 / 1905 . براى اطّلاع بيشتر ، - به مقالهء  « al - Balkhi »  در\r\n : Ency . , of Islam , Vol . I / 1002 , by Albert N . Nader , New Edition . \r\n","page_name":" 243 ","page_number":247},
  {"content":"\r\n\r\nعرصهء خانه بلرزيد ، و همه هراسان گشتند ، ولى ابو القاسم چشم از امير برنداشت ، و همچنان در وى مىنگريست . امير را خوش آمد و گفت « لا يصلح لوزارتى الّا هو » - وزارت مرا جز او نمىشايد . اگر اين روايت درست باشد ، معلوم مىشود كه كعبى مقام ديوانى والايى هم داشته است .\r\n\r\n32 . ابو مسلم محمد بن بحر اصفهانى ( وفات ، 322 ه . ق . )\r\nابو مسلم محمد بن بحر اصفهانى ( 254 - 322 ه . ق . ) ، يكى از واليان اصفهان ، نويسنده‌يى معتزلى بود ، و به تفسير و فنون ديگر علم آگاه . از نوشته‌هاى او جامع التأويل در تفسير است ، كه به چهارده مجلّد بالغ مىشده . و امام فخر در تفسير كبير از آن استفاده بسيار مىكرده . سعيد انصارى همين موارد را از تفسير امام گرد آورده و آن را ملتقط جامع التأويل لمحكم التنزيل [ در يك مجلد 
  ] ناميده كه چاپ شده است ( - ياقوت ، ارشاد الاريب ، 6 / 420 ؛ ابن نديم ، الفهرست ، 136 ؛ زركلى ، الاعلام ، 6 / 50 ) .\r\n\r\n33 . ابو مسلم محمّد بن على اصفهانى ( 366 - 459 ه . ق . )\r\nاديب ، متكلم و مفسّر معتزلى . وى نيز مانند ابو مسلم محمد بن بحر ، تفسيرى بر قرآن مجيد در بيست ( 20 ) مجلّد نوشته بوده است ، كه به احتمال زياد از ميان رفته است ؛ امّا امام فخر از او بسيار نقل مىكند . وى از واپسين ياران محمد بن ابراهيم معروف به ابن مقرى ( وفات ، 381 ه . ق . ) محدّث حنفى بوده است ( - ابن عماد ، شذرات ، 3 / 307 ) .\r\n\r\n34 . ابو الحسن اسماعيل اشعرى ( 260 - 334 ه . ق . )\r\n- به فصل اول « كلّيّات » 43 - 47 از كتاب حاضر .\r\n\r\n35 . صاحب بن عبّاد ( وفات ، 385 ه . ق . )\r\nمعتزله پس از ظهور اشعريه خود را در وضعى يافتند كه با گذشته بسيار فرق داشت ، چه ديگر آن قدرت و آن اطمينان به آينده را از دست داده بودند ، زيرا « روافض » يعنى\r\n\r\n","description":"","footnote":"","page_name":" 244 ","page_number":248},
  {"content":"\r\n\r\nشيعه آنها را به شدّت طرد مىكردند ، و حنبلىها در حقّ ايشان هيچ نوع مهر و شفقت نشان نمىدادند ، و فرقه‌هاى ديگر سنّت نيز همين طور . از اين‌روى ، معتزله دريافتند كه اگر وضع به همين منوال بماند به زودى اعتبار آنها از ميان خواهد رفت . و چون در ميان اهل سنّت پايگاهى نداشتند ، با فكر ثاقب و نظر دورانديش خود به مصالحهء با شيعه گردن نهادند و دشمنى قديم را كنار گذاشتند و به جلب دوستى آنها همّت گماردند . اين اوضاع مقارن بود با به قدرت رسيدن آل بويه در سال 334 ه . ق . كه شيعى بودند . و كم كم در تعليل و اثبات اصول شيعه كوشيدند . چون شيعه تا اين زمان مذهب كلامى خاصّى نداشتند ( هر چند متكلمانى نظير عيسى بن روضه ، هشام بن حكم ، و فضل بن شاذان نيشابورى در ميان آنان ظهور كرده بودند ) ، از اين روى ، اصول علم كلام و اساليب آن را از معتزله فرا گرفتند . چنان كه ابن بابويه قمى ، بزرگترين عالم شيعى در سدهء چهارم در كتاب العلل خويش از طريقهء علماى معتزله كه در علّتهاى يا علّتهاى هر چيزى بحث مىكردند پيروى كرد . « 1 » از اينجاست كه گفته‌اند « شيعه از لحاظ اعتقاد و مذهب ورثه معتزله‌اند « 2 » » و اين قول را آنچه مقدّسى مىگويد تأييد مىكند . وى مىنويسد كه در كتب فاطميان شيعه در شمال افريقيّه نگريسته و دريافته است كه آنان در اكثر اصول موافق معتزله‌اند . و چون جاحظ در كتاب خويش فضيلة المعتزله به روافض حمله كرد ، كسى را نيافتند كه او را ردّ كند جز ابن الراوندى معتزلى كه كتاب فضيحة المعتزله را براى آنها و در ردّ جاحظ نوشت . « 3 »\r\nامّا چنان كه گفتيم وقتى معتزله براى بقا و حفظ موجوديت كلامى خويش به شيعه و دولت شيعه آل بويه نزديك شدند ، شيعه نيز در ميان اقوال معتزله امورى يافتند كه با عقايد ايشان سازگار باشد ، از قبيل آنكه ، نظّام ، حجيّت اجماع امّت را انكار مىكرد ، و معتقد بود كه حجّت در قول امام معصوم است « 4 » ، و مانند شيعه به همهء اخبار مأثوره اعتناء نداشتند ، و از اينها گذشته گروهى از معتزلهء نخستين ، به على بن ابى طالب ( ع ) اعتقاد\r\n\r\n\r\n","description":"","footnote":"\r\n( 1 ) . آدم متز ، الحضارة الاسلاميّة فى القرن الرابع الهجرى ، 1 / 102 .\r\n( 2 ) . همانجا ، 1 / 104 ، ترجمهء عربى دكتر محمّد هادى ابو ريده ؛ مقريزى ، الخطط ، 4 / 184 . برخى از دانشمندان عكس اين عقيده را قبول دارند و گويند « معتزله ، ورثهء شيعه‌اند » ، و به عقيدهء شيعه ، اين نظر درست‌تر است ، زيرا غالب مباحث كلامى به نظر ايشان از خطبه‌ها و كتاب‌ها و كلمات قصار امير مؤمنان على ( ع ) نشأت گرفته است ، و بيشتر معتزلهء نخستين به نحوى شاگردان آن حضرت بوده‌اند . ( - ابن ابى الحديد ، شرح نهج ، 1 / 57 - 58 ، ابو الفضل ابراهيم ) .\r\n( 3 ) . احسن التقاسيم ، 238 ؛ زهدى جار اللّه ، المعتزله ، 206 .\r\n( 4 ) . دينورى ، تأويل مختلف الحديث ، 22 - 24 .\r\n","page_name":" 245 ","page_number":249},
  {"content":"\r\n\r\nداشتند ، مانند ابو جعفر الاسكافى ( وفات 240 ه . ق . ) كه خياط از او ياد مىكند و از رؤساى متشيّعين معتزليش مىشمارد « 1 » ؛ و بالاتر از اينها ، بسيارى از معتزله از عمرو عاص و معاوية بن ابى سفيان و امثال آن دو دورى مىجستند ، و برخى از آنها عثمان بن عفان را تفسيق مىكردند ، و از او دورى مىجستند مانند مردار و جعفر بن مبشر « 2 » . ابن الراوندى گويد معتزلهء متشيع كه امامت على ( ع ) را اثبات مىكردند ، گمان مىكردند كه همهء كسانى كه از مساعدت او سرباز زدند ، با كار خود مرتكب خطا گشتند ، و آنان نمىدانستند كه احتمالا ايشان با اين كار از ايمان بيرون آمدند و از دوزخيان گشتند « 3 » . ذهبى حافظ مىنويسد كه رفض و اعتزال يا شيعه و معتزله حدود سال 370 ه . ق . دوست و برادر گشتند . و ابن قيم مىنويسد كه : شوكت معتزله در روزگار آل بويه زياد بود . « 4 » و اين همه نبود مگر اعتبار صاحب عباد ( 326 - 385 ه . ق . ) وزير فخر الدولهء بويهى ديلمى ، كه 18 سال در مقام وزارت بود . او معتزلى بود ، و يكى از قويترين مدافعان اصول اعتزال بشمار مىرفت « 5 » . صاحب در دربار آل بويه به چنان مرتبه‌يى از اقتدار و شكوه رسيده بود كه گويند به پاى هيچ كس بر نمىخاسته ، و براى نشست و خاست به كسى اشارت نمىكرده است ، و كسى نيز از او اين طمع را نمىداشته است . « 6 » و شاهزادگان و اميران و سرلشكران همه به درگاه او حاضر مىشده‌اند و ساكت بر روى چهارپايان خود مىنشسته‌اند ، و به سبب هيبت و احترام او يكى از آنها سخن نمىگفتند تا اينكه صاحب بيرون مىآمد و يكى را اجازهء ورود مىداد و ديگرى را امر به بازگشت مىكرد . و چون پيش او در مىآمدند پىدرپى زمين را بوسه مىزدند . « 7 » گويند وقتى بديع الزمان همدانى ( وفات 398 ه . ق . ) به پيشگاه او حاضر شد از بس زمين بوسه داد كه صاحب خنديد و گفت « پسر مگر هدهدى كه آرام نمىگيرى ! » و شايد رؤيت همين صحنه‌ها بوده است كه دل ابو حيّان لطيف ذوق حسّاس را به درد آورده بود كه گويد : صاحب در اواخر عمر هيچ‌كس را جزو آدمى زاد حساب نمىكرد و كارش بجايى رسيده بود كه ادعاى مهدويّت مىكرد ! « 8 »\r\n\r\n\r\n","description":"","footnote":"\r\n( 1 ) . خياط ، الانتصار ، 100 .\r\n( 2 ) . الانتصار ، 98 .\r\n( 3 ) . همان جا ، 99 .\r\n( 4 ) . ميزان الاعتدال ، 2 / 235 .\r\n( 5 ) . الصواعق المرسله ، 2 / 83 .\r\n( 6 ) . ارشاد الاريب ، 6 / 251 .\r\n( 7 ) . همانجا ، 2 / 245 - 247 .\r\n( 8 ) . اخلاق الوزيرين ، 208 ، « و لقد بلغ من قلّة دينه أنّه صنّف رسالة ذكر فيها الدلالة على أنّه هو المهدىّ\r\n","page_name":" 246 ","page_number":250},
  {"content":"\r\n\r\nصاحب بن عباد اعتزال را از پدرش حسن بن عبّاد بن عبّاس فرا گرفت ، و در آن غالى بود و همواره مردم را بدان فرا مىخواند و در انتشار آن مىكوشيد ، و معتزلهء همهء اطراف را به دور خويش جمع مىكرد ، و مناصب و الا را به ايشان مىسپرد ، و اموال زيادى به آنان مىبخشيد ، و رى در زمان او براى معتزله مانند بغداد در عهد مأمون و معتصم بود ، و صاحب براى ايشان مانند احمد بن ابى دؤاد بود . در اين راه از شيوه‌هاى گوناگون استفاده مىكرد . هركس به مجلس او مىآمد با او در خلق قرآن مناظره مىكرد « 1 » ، و از اين راه به استمزاج و اقناع او مىپرداخت . گاه به ترغيب و اغرا متوسّل مىشد ، و هيچ كس را جز كسى كه دربارهء مذهبش با وى مناظره مىكرد و به قول او مىگفت ، وظيفه‌يى نمىداد .\r\nگويند پيش كسى كه گويا از او چيزى كمك خواسته بود پيغامى فرستاد و در آن نوشته بود « هركس به دين خويش بنگرد ما در دنياى او مىنگريم ، و اگر تو عدل و توحيد اختيار كنى ما نيز فضل و تمهيد خود را براى تو بسط مىدهيم ، و اگر به جبر خويش همچنان پايدار باشى كسر تو را جبرى نيست ( حال شكستهء تو را درمانى نيست « 2 » ! » - اين وضع يعنى قدرت و شكوه معتزله دوام داشت تا اينكه حكومت آل بويه روى به نقصان و ضعف نهاد و در همين اوان سلطان محمود بن سبكتكين غزنوى ( 361 - 421 ه . ق . ) اندك اندك قدرت مىگرفت . وى در سال 389 ه . ق . بر خراسان مستولى شد « 3 » ، و در سال 393 همهء اموال سيستانيان را گرفت « 4 » . در سال 420 ه . ق . به سوى شهر رى رفت و با نيروى تمام وارد شهر شد و امير آنجا يعنى مجد الدوله پسر فخر الدوله ديلمى را گرفت . « 5 » سلطان محمود سنى شافعى بود ، از اين روى ، معتزله را از رى به خراسان نفى كرد ، و كتابهاى آنان را با كتب ديگر فلسفه و نجوم به آتش سوخت . در عهد صاحب در رى كتابخانهء عظيمى بوده ؛ و بيهقى گويد كه خود بدانجا رفتم ، و تنها فهرست كتابهاى آنجا به ده مجلد بر مىآمد . و همو گويد : سلطان محمود هر چه از كتابهاى كلامى در آنجا بود بيرون آورد و در آتش سوخت . « 6 » و شكّ نيست كه سوزاندن اين كتابخانه خسارتى است كه ارزشيابى نمىتوان كرد ؛ چه اگر به دست ما مىرسيد ، معلومات محدود ما در حق\r\n\r\n\r\n","description":"","footnote":"\r\nالمنتظر . »\r\n( 1 ) . ارشاد ، 6 / 211 .\r\n( 2 ) همانجا ، 6 / 286 .\r\n( 3 ) . ابن خلكان ، وفيات ، 2 / 124 .\r\n( 4 ) . شذرات الذهب ، 3 / 221 .\r\n( 5 ) . ابن الاثير ، تاريخ ، 9 / 261 .\r\n( 6 ) . ارشاد ، 6 / 259 .\r\n","page_name":" 247 ","page_number":251},
  {"content":"\r\n\r\nمعتزله و دربارهء خود اعتزال بسيار بيشتر از اين مىبود .\r\n\r\n36 . باقلانى ( وفات ، 403 ه . ق . )\r\nقاضى ابو بكر محمد بن الطّيب بن محمد بن جعفر بن القاسم ، در اغلب مآخذ ابن البقلانى ، ولى بنا بر مشهور و نيز در وفيات ابن خلكان ، الباقلانى است . او متكلمى اشعرى و فقيهى مالكى بود ، و يكى از عوامل مهم در تنظيم و ترويج مذهب اشعرى محسوب مىشود . در بصره متولد شد ، ولى تاريخ تولدش را نمىدانيم . بيشتر ايّام اواخر عمر را در بغداد گذرانيد . گفته‌اند به دربارهاى شيراز و بيزانس هم رفت و آمد مىكرده ، ولى صحّت آن معلوم نيست ، براى مدّتى مقام قضاء را در خارج از پايتخت بر عهده داشت . باقلانى اصول دين را از شاگردان ابو الحسن اشعرى فرا گرفت و به زودى عدّهء زيادى را به حلقهء درس خويش جلب كرد . داستانهاى زيادى براى نشان دادن مهارت او در مناظره وجود دارد . ابن تيميّه او را « بزرگ‌ترين متكلّمان منسوب به اشعرى » خوانده و « در ميان پيشينيان و پسينيان بىنظيرش » شمرده است . « 1 » در مآخذ نسبة ناكافى ما از او به عنوان قاضى ، كاتب ، مناظر ، و خطيب ياد شده است .\r\nشهرت باقلانى بيشتر به تهذيب اصول عقايد اشعريّه است . يكى از كتب معتبر او فرق بيان الفرق نام دارد . امّا مشهورترين كتاب او كه ميان طالبان علم متداول بوده و هست اعجاز القرآن ناميده مىشود . و مدار بحث در آن اثبات اعجاز قرآن است . و بيان اينكه قرآن معجزهء پيامبرى رسول اكرم است . در اين كتاب فصولى در نفى شعر از قرآن ، و نيز مبلغ زيادى از خطبه‌هاى پيامبر اكرم و سخنان خلفاى راشدين و بلغاى صحابه و تابعين آمده است . « 2 »\r\n\r\nكتاب‌شناسى :\r\nبغدادى ، تاريخ بغداد ، 5 / 379 و ما بعد ؛ ابن خلّكان ، وفيات ، 1 / 481 ، تهران ؛ دائرة المعارف اسلام ( انگليسى ) ، مقالهء « الباقلانى » ، 1 / 59 - 958 ، چاپ جديد .\r\nو نيز ، - فصل اوّل ، كلّيّات ، 51 - 52 .\r\n\r\n\r\n","description":"","footnote":"\r\n( 1 ) . ابن عماد ، شذرات ، 3 / 169 « افضل المتكلّمين المنتسبين الى الاشعرىّ ، ليس فيهم مثله لا قبله و لا بعده . »\r\n( 2 ) . اعجاز القرآن ، چاپ مصر ، 1315 ه . ق . ؛ ابن خلّكان ، وفيات ، 1 / 481 ، تهران .\r\n","page_name":" 248 ","page_number":252},
  {"content":"\r\n\r\n\r\n37 . ابن فورك انصارى اصفهانى ( وفات ، 406 ه . ق . )\r\nابو بكر محمد بن حسن بن فورك انصارى اصفهانى ، متكلّم و محدّث اشعرى ، حدود سال 330 ه . ق . در اصفهان متولّد شد . وى در عراق ، هم در بصره و هم در بغداد ، كلام اشعرى را همراه با باقلانى ( وفات 403 ه . ق . ) و ابو اسحاق اسفرايينى ( وفات ، 418 ه . ق . ) از ابو الحسن باهلى فرا گرفت ، و حديث را نزد عبد اللّه بن جعفر اصفهانى خواند . آنگاه از عراق به رى ، و از آنجا به نيشاپور رفت ، و در آنجا نزديك خانقاه صوفى معروف بوشنجى ( وفات ، 321 ه . ق . ) مدرسه‌يى براى او ساختند . پيش از فوت صوفى ابو عثمان مغربى ( وفات ، 373 ه . ق . ) وى در نيشابور بوده است ، و ظاهرا تا اندكى پيش از فوت خودش يعنى 406 ه . ق . در همانجا ماند ، و آن زمانى بود كه به فرمان سلطان محمود به غزنه احضار شد . اين احضار ، ظاهرا به تقاضاى فرقهء كرّاميّه بوده است كه وى در نيشاپور بر ضدّ آنها مباحثاتى كرده بوده است . آنها كوشيده بودند كه براى سلطان ثابت كنند ابن فورك اهل بدعت است ، ولى چنين مىنمايد كه او از خود با كاميابى دفاع كرده است ، ولى در راه بازگشت به نيشاپور توسّط كراميان مسموم گشته است . و اينكه گفته‌اند سلطان محمود خود او را مسموم ساخته است نامحتمل است . بدعتى كه از آن ياد كرده‌اند اين بوده است كه ظاهرا ابن فورك معتقد بوده كه « رسول اكرم ( ص ) در زمان حيات خود رسول بود ، و پس از آن روحش باطل و متلاشى شده است » . « 1 »\r\nمهم‌ترين اثر او مشكل الحديث و بيانه نام داشته ( كه گاهى با عناوين ديگرى هم ياد شده است ) ، و در آن كوشيده است تا آيات دشوار را چنان تفسير كند كه هم از نظر اهل تجسيم و تشبيه و هم از عقيدهء تنزيه صرف معتزله بدور باشد . « 2 » آثار ديگرى نيز از وى ياد كرده‌اند ( - كتاب‌شناسى ) . غالب عقايد كلامى او در ردّ كرّاميان نيشابور و غزنه بوده است . ولى عقايد او اندكى با عقايد اشاعره فرق داشته است . ابن فورك ، هر چند در فروع شافعى بوده ، ولى كتابى نيز در فقه حنفى نوشته بوده است . و حاصل كلام آنكه ، وى در نيشاپور همراه با برخى از صوفيان در رسميّت دادن و رواج بخشيدن مذهب اشعرى\r\n\r\n\r\n","description":"","footnote":"\r\n( 1 ) . ابن تغرى بردى ، النجوم الزاهره ، 4 / 240 ؛ ابن عماد ، شذرات ، 3 / 181 « نقل عن ابن حزم انّ السلطان محمود قتله لقوله انّ نبيّنا ( ص ) ليس هو رسول اللّه اليوم لكنّه كان رسول اللّه . . . » .\r\n( 2 ) . قسمت‌هايى از اين اثر توسّط ريموند كوبرت  ( Raimund kobert )  در « آنالكتا اوريانتاليا »  ( - Analecta   Orientalia )  شمارهء 22 ، رم ، 1941 ، و تمام متن توسّط ار . آرنالدز  R . Arnaldez )  پاريس 1956 ) چاپ شده است .\r\n","page_name":" 249 ","page_number":253},
  {"content":"\r\n\r\nنقش مهمّى داشته است . از اين دست صوفيان ، از مغربى ، و دقّاق نام مىتوان برد ، و قشيرى معروف صاحب رساله از شاگردان او بوده است .\r\n\r\nكتاب‌شناسى :\r\nابن حزم ، الفصل ، 4 / 209 ، 214 ، 215 ، 224 ؛ بغدادى ، اصول الدين ، 253 ؛ هجويرى ، كشف المحجوب ، 214 ، ترجمهء نيكلسن ( انگليسى ) ؛ ابن عساكر ، تبيين كذب المفترى ، 178 و 232 ؛ سبكى ، طبقات الشافعيّه ، 3 / 52 - 56 . و نيز ، -\r\n - C . E . Bosworth , The Ghaznavids , 179 - 187 , Edinburgh , 1963 ; \r\n - A . S . Triton , Muslin theology , 193 , London , 1947 ; \r\n - Ency . , of Islam , III / 766 - 767 , « Ibn Furak » , By W . M . watt , New Edition . \r\n\r\n38 . شيخ مفيد ( 339 - 413 ه . ق . )\r\n\r\n- حيات و آثار :\r\nابو عبد اللّه محمّد بن نعمان الحارثى العكبرى ، متكلم و فقيه شيعى . دودمانش از اعراب بنو حارثة بن كعب بود ، و پدرش پيش از انتقال يافتن به عكبرى در واسط به كار تعليم اشتغال داشت . و براى خاطر همين پيشهء پدرى است كه « مفيد » را « ابن المعلّم » هم ناميده‌اند . « 1 » در كودكى به بغداد آمد ، و در محرّم 347 ، در مدرسهء المنصور حديث شنيد .\r\nمعلّم او در فقه جعفر بن محمد بن قولويهء قمّى ( وفات 369 ه . ق . ) بود ، و علم كلام را عمدة از ابو الجيش مظفّر بن محمّد بلخى ورّاق ( وفات ، 367 ه . ق . ) فرا گرفت . اين ابو الجيش بلخى در مآخذ شيعى به عنوان يكى از شاگردان متكلّم بزرگ اماميّه يعنى ابو سهل نوبختى ( 237 - 311 ه . ق . ) بشمار رفته است . به احتمال زياد وى قبلا در شهر زادگاه خود كلام را از ابو القاسم بلخى كعبى ( وفات ، 319 ه . ق . ) رئيس مدرسهء معتزلهء بغداد فرا گرفته بوده است . ظاهرا مفيد آموخته‌هاى اصلى خود از مدرسهء معتزلى بغداد و آشنايى با تعاليم خاندان نوبختى را از وى فرا گرفته باشد . گزارش ديگرى كه وى را از شاگردان ابو عبد اللّه بصرى ( ؟ ) و رمّانى ( وفات ، 384 ه . ق . ) - كه هر دو از نمايندگان مذهب معتزلهء\r\n\r\n\r\n","description":"","footnote":"\r\n( 1 ) . ابو العلاء معرّى گويد ( لزوميّات ، 20 / 261 ، بيروت ، 1961 ) :\r\n و اعلم انّ ابن المعلّم هازل * باصحابه ، و الباقلانىّ اهزل \r\n","page_name":" 250 ","page_number":254},
  {"content":"\r\n\r\nبصره بوده‌اند - قلمداد مىكند ، افسانه است و احتمالا اساسى ندارد . مفيد ، از عدّهء نسبة زيادى از محدّثان شيعى يا متشيّع حديث شنيد كه از آن ميان ابو عبيد اللّه مرزبانى ( وفات ، 384 ه . ق . ) و حافظ ابو بكر محمد بن عمر بن جعابى ( وفات ، 355 ه . ق . ) نامبردارترند .\r\nسنّت مكتب امامى قم را عمدة از ابن قولويه ، احمد بن محمّد بن حسن بن وليد قمّى ، محمد بن احمد بن داوود بن على قمى ( وفات ، 368 ه . ق . ) و ابو جعفر بن بابويه ( وفات ، 381 ه . ق . ) فرا گرفت ، و احتمالا اين اخير را ضمن مسافرت‌هاى وى به بغداد - در سال‌هاى 352 و 355 ه . ق . ملاقات كرده باشد ، چه در هيچ يك از مآخذ مهمّ نيست كه شيخ مفيد قم را ديده باشد .\r\nوى به زودى متكلّم عمده و سخنگوى فرقهء اماميّه شد . ابن نديم ، كه در سال 377 ه . ق .\r\nكتاب خود را مىنوشته ، او را بدين صفت توصيف كرده ، « 1 » و ابو حيّان توحيدى ، وى را در اين دوره به عنوان « مباحثى كاردان و صبور و داراى ظاهر آراسته » وصف مىكند . « 2 » وى در خانهء خويش و در مسجد درب الرياح [ در محلّهء 
  ] الكرخ بغداد مجلس درس و مباحثه داشته ، و با رؤساى فرقه‌هاى بزرگ مخالف مناظره مىكرده است كه از ميان آنها بويژه با باقلانى اشعرى ( وفات ، 403 ه . ق . ) ، و رمّانى و قاضى عبد الجبّار همدانى بحث‌هاى بسيار كرده است . غالب آثار او كه حدود دويست اثر مىبوده ، تنها به عنوان مشهور است .\r\nو بيشتر آنها ردّهايى است كه بر عقايد فرقه‌هاى گوناگون كلامى نوشته است .\r\nبر خلاف مباحث سنّىستيزانهء او ، روابط او با ارباب قدرت و دولت ، روى هم رفته ، خوب بوده است . مثلا عضد الدوله ديلمى به ديدار او مىرفته است . « 3 » وى همراه با رهبران بزرگ امامى ديگر سند تكذيب شجره‌نامهء خلفاى فاطمى مصر را به دستور خليفه القادر ( به سال 402 ه . ق . ) امضا كرد .\r\nابو منصور طبرسى از دو نامه ياد مىكند كه ظاهرا مفيد از امام عصر ( ع ) دريافت داشته . « 4 » و در يكى از آنها لقب افتخارآميز « الشيخ المفيد » ديده مىشود .\r\n\r\n\r\n","description":"","footnote":"\r\n( 1 ) . الفهرست ، 226 ، تجدّد : « . . . فى عصرنا انتهت رياسة متكلّمى الشيعة اليه . . . ، دقيق الفطنة ، شاهدته ، فرأيته بارعا » .\r\n( 2 ) . الامتاع و المؤانسة ، 1 / 141 ، احمد امين و احمد الزين ، قاهره ، 1953 : « و امّا ابن المعلّم فحسن اللسان و الجدل ، صبور على الخصم . . . جميل العلانية » .\r\n( 3 ) . ابن حجر ، لسان الميزان ، 5 / 368 « و يقال انّ عضد الدولة كان يزوره فى داره و يعوده اذا مرض . . . » .\r\n( 4 ) . الاحتجاج ، 2 / 318 - 325 ، نجف ، 1966 / 68 - 1367 .\r\n","page_name":" 251 ","page_number":255},
  {"content":"\r\n\r\n\r\n- عقايد كلامى :\r\nشيخ مفيد ، عقيدهء اصلى معتزله را كه مىگويند « مبادى عمدهء دينى را بايد بتوان تنها از راه عقل كشف كرد » ، ردّ مىكند و اصرار مىورزد كه سمع [ يا وحى آسمانى 
  ] براى عقل ضرورت دارد تا بتواند معرفت دينى را كسب كند . در عمل ، وى غالبا مذهب ابو القاسم بلخى ( وفات ، 319 ه . ق . ) رئيس معتزلهء بغداد را ، بر ضد مذهب معتزلهء بصره ، كه در آن روزگار در بغداد متداول بوده ، برگزيده است . وى كتابى هم تحت عنوان « سازگارى معتزلهء بغداد با آنچه از ائمّه روايت شده » ، نوشته است . ولى از آن ميان مسائلى را كه در آنها با اعتقادات اصلى اماميّه برخورد داشته ، بايد استثنا كرد ، بويژه مسألهء امامت و مسائل مربوط به آن را . يكى از آن مسائل ، شكنجهء بىقيد و شرط و پايدار گناهكار بىتوبه در جهان ديگر است كه معتزله بدان اصرار داشتند ، ولى مفيد معتقد بود كه پيامبر اكرم ( ص ) و امامان معصوم با شفاعت قطعى خود گناهكاران فرقهء شيعه را از عذاب خواهند رهانيد ؛ وى همين طور عقيدهء معتزله را مبنى بر « منزلت بين المنزلتين » ( - پايگاه مرتكب كبيره ميان مؤمن و كافر ) ردّ مىكرد ، و آن را با مذهب شيعه ناسازگار مىدانست ؛ عقيده اماميّه را به رجعت ، يعنى بازگشت برخى از مردگان را به زندگانى ، در ابتداى ظهور مهدى ( ع ) مورد تأييد قرار مىدهد ؛ با احتياط ، عقيدهء اماميّه را در مورد بداء ، در اساس ، با نسخ يعنى الغاء حكم دينى يكسان مىشمارد ؛ عقيدهء معتزله را دربارهء تغيير دورهء حيات و سپرى گشتن آن بر پايهء افعال انسان‌ها ردّ مىكند .\r\nدربارهء قرآن ، معتقد است كه در متن قرآن عثمان نه تغيير و نه تحريفى روى داده است ، تنها دشمنان على ( ع ) آرايش يا ترتيب آيات را تغيير داده و در تفسيرى كه آن حضرت در نسخهء خود از كتاب مجيد كرده بوده ، دست برده تحريف كرده‌اند ؛ مطابق با عقيدهء متكلّمان قديم امامى همچون هشام بن حكم ، ابو سهل بن نوبخت و استاد خودش ابو الجيش ، عقيدهء مادّه‌انگارانهء بسيارى از معتزله را در مورد تطبيق حقيقت انسان با جسم تنها و يا بخشى از آن ، مردود شمرده ، و ماهيّت انسان را مركّب از جسم و جوهر بسيط روحانى مىداند .\r\nشيخ مفيد ، در مسائل فقهى ، به كار بردن اجتهاد و قياس را مورد مناقشه قرار داده ، و معاصر قديم خود ابو على محمد بن احمد بن جنيد اسحاقى را ، كه در بغداد ملاقاتش كرده و احاديثى از وى روايت مىكرد ، مورد انتقاد قرار مىدهد ، چه او از به كار بردن آن دو سرباز نمىزده است . وى همين طور از محدّثان مكتب قم نيز انتقاد مىكرد ، و آنها را متّهم مىكرد كه غالبا اخبار متضاد آحاد را مىپذيرند و اساس حكم و فتوى قرار مىدهند .\r\n\r\n","description":"","footnote":"","page_name":" 252 ","page_number":256},
  {"content":"\r\n\r\nاو عقيده داشت كه خبر واحد ( يا اخبار آحاد ) تنها وقتى معتبر است كه بتوان آن را بوسيلهء يكى از مآخذ علم قطعى تأييد كرد يعنى : عقل ، نصّ قرآنى ، خبر متواتر ، و اجماع مسلمانان و يا اماميّه . بسيارى از احاديثى كه او روايت كرده ، شاگرد او شيخ طوسى در تهذيب الاحكام ، كه يكى از كتب معتبر فقهى اماميّه است ، گنجانيده است . بخش اول اين كتاب ، كه در دورهء حيات شيخ مفيد نوشته شده ، در واقع شرح عقايد كلامى و فقهى استاد است در رسالهء معروف به المقنعهء او .\r\nدربارهء طول ماه رمضان ، وى نخست مانند استاد خود ابن قولويه معتقد بود كه بايد روزه سى روز تمام باشد ، و اين عقيده‌يى بود كه با فقه فاطميان اسماعيلى نيز سازگار مىبود ، ولى مفيد از اين عقيده بازآمد و معتقد شد كه طول ماه رمضان با رؤيت ماه جديد معيّن مىگردد ، كه بعدها نظر رسمى اماميّه قرار گرفت . در انتقاد از اصول عقايد ابن بابويه نيز ، منكر اين مطلب بود كه همهء امامان توسّط مخالفان و دشمنانشان شهيد شده‌اند [ - كشته شده‌اند 
  ] .\r\nمفيد در سوم رمضان 413 / بيست و نهم نوامبر 1032 م درگذشت . شاگردش شريف مرتضى بر جنازهء او نماز خواند و جمع كثيرى در نماز و تشييع وى حاضر آمدند .\r\nنخست در خانهء خود ، و پس از آن در مقابر قريش در جوار استادش ابن قولويه و نزديك به مرقد امام جواد ( ع ) دفن شد . عملا همهء بزرگان امامى نسل بعد شاگردان و دانشجويان او بودند : شريف رضى ، شريف مرتضى ، شيخ طوسى ، نجاشى ( صاحب الرّجال ) ، كراجكى ، سالار [ - سلّار 
  ] ديلمى ، ابو الصلاح حلبى ، و ديگران .\r\nدر پايان بايد گفت كه تأثير شيخ مفيد در كلام بعدى اماميّه محدود گشت ، زيرا شريف مرتضى و پس از وى شيخ طوسى بيشتر بر معتزلهء بصره ترجيح نهادند و اصول آن مكتب را برگزيدند .\r\n\r\nكتاب‌شناسى :\r\nابن نديم ، الفهرست ، 178 و 179 و 226 ؛ نجاشى ، رجال ، قم ، 1407 / 1986 ، 399 - 403 ؛ طوسى ، فهرست كتب الشيعة ، 16 - 314 ، چاپ ا . اسپرنگر ، كلكته ، 1853 ؛ بغدادى ، تاريخ بغداد ، 3 / 231 ؛ ابن شهر آشوب ، معالم العلماء ، 100 - 102 اقبال آشتيانى ، تهران ، 1335 / 1934 ؛ ابن الجوزى ، المنتظم ، 7 / 220 ، 237 - 238 ، حيدرآباد ، 7 - 1936 ؛ ابن اثير ، الكامل ، 9 / 196 ، 217 ؛ نور اللّه شوشترى ، مجالس المؤمنين ، 1 / 4 - 463 ، تهران ، 1375 ه . ق . ؛ خوانسارى ، روضات الجنّات ، تهران ، 1347 ه . ق . ، 536 - 543 ؛ نورى\r\n\r\n","description":"","footnote":"","page_name":" 253 ","page_number":257},
  {"content":"\r\n\r\nطبرسى ، مستدرك الوسائل ، 3 / 517 - 521 ، تهران ، 1382 ه . ق . ؛ سيّد حسن خرسان ، « مقدّمهء » تهذيب الاحكام ، 4 - 43 ، نجف ، 1959 . و در انگليسى ، -\r\n - W . Madelung , Imamism and Mutazilite theology , in Le Shiisme Imamite , ed . T . Fahd , Paris , 1970 , 21 - 25 ; \r\n - Enyc lopaedia of Islam , art . , « al - Mufid » , by W . Madelung , Vol . 312 / 7 - 313 , New Edition ; \r\n - M . J . Mc Dermott , The Theology of al - Shaikh al - Mufid , Beirut , 1978 ; \r\n - al - Mufid , The Book of Guidane : Kilab al - Irshad , tr . I . K . A . Howard , LOndon , 1981 . \r\n\r\n39 . سيد مرتضى « علم الهدى » . ( 355 - 436 ه . ق . )\r\n- فصل « كلّيّات » ، 58 - 59 از كتاب حاضر .\r\n\r\n40 - ابو الحسين بصرى ( وفات ، 436 ه . ق . )\r\nابو الحسين محمّد بن على بن طيّب بصرى ، از شيوخ معتزله ، و صاحب تصانيف كلامى . وى از هوشمندان روزگار خويش بوده است . از كتاب‌هاى او المعتمد است كه كتابى بزرگ بوده ، و امام فخر رازى كتاب المحصول خود را از آن گرفته است . شرح الاصول الخمسة ، و كتاب فى الامامة نيز از كتاب‌هاى او است . « 1 »\r\nمتذكّر مىشويم كه در كتب كلامى و برخى از تفسيرهايى كه به شيوهء كلامى تحرير يافته ، و از جمله تفسير امام فخر رازى ( 2 / 113 ، ترجمهء نگارنده ) از يك متكلّم ديگر موسوم به ابو عبد اللّه بصرى نام برده مىشود ، ولى اين ضعيف تا كنون دربارهء او چيزى نيافته‌ام . امام فخر ، وقتى از « خلق » و معنى آن سخن مىگويد ، مىنويسد :\r\n« قاضى عبد الجبّار گويد : خلق ، فعل است به معنى تقدير ، و لغت اقتضا نمىكند كه آن جز از خداى تعالى در وجود بيايد ، ولى كتاب خدا بخلاف آن مىگويد ، چه مىگويد :\r\n\r\n\r\n","description":"","footnote":"\r\n( 1 ) . ابن عماد ، شذرات ، 3 / 259 .\r\n","page_name":" 254 ","page_number":258},
  {"content":"\r\n\r\n فَتَبارَكَ اللَّهُ أَحْسَنُ الْخالِقِينَ  ( مؤمنون ، 23 / آيهء 14 ) و يا  إِذْ تَخْلُقُ مِنَ الطِّينِ كَهَيْئَةِ الطَّيْرِ  ( مائده ، 5 / آيهء 110 ) ، ليكن چون خدا كارها را با علم به عواقب و كيفيّت مصلحت آنها انجام مىدهد ، و او را فعلى جز بدين صفت نيست ، لا جرم بدين نام [ يعنى خالق 
  ] اختصاص يافته است . » آنگاه مىگويد « و استاد او ابو عبد اللّه بصرى گفته است كه اطلاق نام خالق بر خداوند محال است زيرا تقدير و تسويه عبارت از فكر و نظر و حسبان است ، و اين در حقّ خداى تعالى محال است . »\r\nطبيعى است كه اين بصرى ، ابو الحسين محمد بن طيّب مذكور در شمارهء 38 از متن ما نمىتواند باشد ، زيرا او قطعا به سال 436 ه . ق . در گذشته ، يعنى 21 سال پس از قاضى عبد الجبّار ، و لذا استاد قاضى عبد الجبّار نتواند بود .\r\n- : ابن خلّكان ، وفيات ، 2 / 56 ، ترجمهء 569 ، چاپ تهران .\r\n\r\n41 . ابن حزم ظاهرى ( وفات ، 456 ه . ق . )\r\nابو محمّد على بن احمد ( 384 - 456 ه . ق . ) متكلّم ، طبيب ، شاعر و فيلسوف اندلسى .\r\nوى به وزارت خلفاى اموى اندلس رسيد ، ولى از آن كار كناره گرفت و به كار علمى و ادبى و تأليف پرداخت . از آثار او طوق الحمامة ( دربارهء عشق و عاشقان ) و الفصل فى الملل و الاهواء و النحل ( دربارهء اديان و مذاهب و مكاتب و علم كلام ) است . وى را در تفنّن يعنى پرداختن به دانش‌هاى گوناگون اسلامى و حفظ و ديانت و زهد ستوده‌اند ، و حتّى از غزّالى نقل كرده‌اند كه « دربارهء نام‌هاى خداى تعالى كتابى از ابن حزم ديدم كه دلالت بر عظمت حفظ و سيلان ذهن او دارد » . امّا عدّهء زيادى از دانشمندان - از جمله ابن خلّكان - بر وى عيب گرفته‌اند كه نسبت به عالمان پيشين تعريض و عيب‌جويى بسيار كرده ، چنان كه كمتر عالمى از زخم زبان او رسته است ، و ظريفى گفته است « زبان ابن حزم و شمشير حجاج يوسف همزاد بوده‌اند ! » و همين امر باعث شده است كه دانشمندان و فقيهان ، هم پادشاهان و هم تودهء مردم را از او آثار او نفرت داده‌اند و بر تضليل او اجماع كرده‌اند . وى در فروع ، مذهب شافعى داشته ولى از آن مذهب بازآمده و به مذهب داوود بن علىّ بن خلف اصفهانى ظاهرى گرويده است . مقالهء آرنالدز ( - كتاب‌شناسى ) شخصيّت و انديشه‌هاى او را از جهات مختلف بررسى كرده است و خواندنى است .\r\n\r\n","description":"","footnote":"","page_name":" 255 ","page_number":259},
  {"content":"\r\n\r\n\r\nكتاب‌شناسى :\r\nابن القفطى ، تاريخ الحكماء ، 33 - 232 ، چاپ ليپرت ، 1903 ؛ ياقوت ، معجم الادباء ، 12 / 235 - 257 ، دار المأمون ؛ سبكى ، طبقات الشافعيّه ، 5 / 191 - 196 ؛ ابن خلّكان ، وفيات ، 1 / 369 ، تهران ؛ جرجى زيدان ، تاريخ آداب اللغة العربية ، 3 / 96 - 97 ؛ ابن عماد ، شذرات ، 4 / 300 - 301 . و نيز ، - :\r\n - Ency . , of Islam , Vol . III / 790 - 798 , « Ibn Hazm » , by R . Arnaldez , New Edition . \r\n\r\n42 . شيخ طوسى ( 385 - 460 ه . ق . )\r\nشيخ الطائفه ( شيخ طائفهء اماميّه ) ابو جعفر محمّد بن حسن طوسى ( 385 - 460 ه . ق . ) از بزرگان فقها و محدّثان و علماى تفسير شيعهء اثنىعشريّه بوده است . او به سال 385 ه .\r\nق . در طوس متولّد شد ، و به سال 460 ه . ق . در نجف اشرف در گذشت . در اكثر علوم اسلامى مانند ادبيّات عرب ، تفسير ، فقه ، حديث ، كلام و رجال متبحّر و شخص اول بوده است ، و اوّل كسى است كه فقه شيعه را با تأليف كتاب مبسوط وارد مرحلهء جديدى كرد ، و از اين جهت او را « مهذّب مذهب شيعه در اصول و فروغ » ناميده‌اند . « 1 » ابو جعفر پس از تحصيل مقدّمات علم در زادگاه خويش ، در بيست و سه سالگى ( 408 ه . ق . ) به بغداد رفت ، و نزد شيخ مفيد ( فت ، 413 ه . ق . ) به تكميل معلومات خود پرداخت . پس از وفات مفيد به سيّد مرتضى معروف به « علم الهدى » ( فت ، 436 ه . ق . ) پيوست ، و حدود 23 سال شاگرد و مصاحب او بود . شيخ پس از وفات سيّد مرتضى نيز حدود 12 سال در بغداد اقامت داشت ، و در تبليغ مذهب شيعه بسيار مىكوشيد . ولى اندك اندك دشمنان سر سختى يافت ، و جماعتى از آن‌ها ابو جعفر را در خدمت خليفه القائم بامر اللّه عبّاسى ( 391 - 467 ه . ق . ) متّهم به سبّ شيخين ( ابو بكر و عمر ) كردند ، و براى اين منظور به ويژه عبارتى از كتاب مصباح التهجّد او گواه آوردند و ادّعا كردند كه شيخ در ضمن دعاى عاشورا مىگويد اللّهمّ خصّ انت اوّل ظالم باللّعن منّى ، و ابدأ به اوّلا ثم الثانى ثمّ الثالث ثمّ الرّابع ، اللهم العن يزيد بن معاوية خامسا » يعنى خدايا تو خود نخستين ظالم را مخصوص لعن و نفرين من گردان ، پس از آن به نام دومى ، سومى ، و چهارمى آغاز مىكنم ، خدايا در مرتبهء پنجم\r\n\r\n\r\n","description":"","footnote":"\r\n( 1 ) . با نسبت طوسى ، رجال زيادى وجود داشته‌اند . امّا دو تن را بيشتر از همه ياد مىكنند يكى : « شيخ طوسى » و ديگرى « خواجهء طوسى » است : اوّلى فقيه و اصولى ، و ديگرى فيلسوف و رياضى است .\r\n","page_name":" 256 ","page_number":260},
  {"content":"\r\n\r\nيزيد معاويه را لعن فرست ؛ و اشارت كردند كه مقصود شيخ از ظالم نخستين ابو بكر ، و پس از او عمر . . . بوده است . پس شيخ ناچار براى اداى توضيح نزد خليفه احضار شد . در آنجا آن عبارت را چنان تفسير كرد كه خليفه قانع شد . نوشته‌اند كه از جمله در رفع آن اتّهام گفت : يا امير المؤمنين مراد آن نيست كه معاندان گفته‌اند ، بلكه مراد من به نخستين ظالم ، قابيل است كه برادر خود هابيل را كشت ، و او نخستين كسى است در بنى آدم كه به قتل نفس و ظلم آغاز كرد ، و مراد از دومين ظالم ، پى كنندهء ناقهء صالح است ؛ و سومين ظالم قاتل يحيى بن زكرياست ، و چهارمين قاتل عبد الرحمن ملجم مرادى است كه قاتل على بن ابى طالب بود . چون خليفه اين جواب را شنيد قانع شد و به اكرام او برخاست ، و كسانى را كه اين تهمت را به شيخ بسته بودند توبيخ شديد كرد . « 1 » امّا دشمنان و مخالفان او چنان تحريك شده بودند كه از پاى ننشستند ، خانه‌اش را بكلّى سوختند ، و كتابخانه و كرسى [ درس 
  ] او را غارت و تباه كردند ( 448 ه . ق . ) شيخ طوسى پس از اين واقعه ، ظاهرا چون ديگر احساس امنيّت نمىكرد ، به نجف اشرف رفت ، و باقى عمر خود را در آنجا گذرانيد ، و سرانجام نيز در آنجا درگذشت ( 460 ه . ق . ) . و طبق وصيّت در خانهء خود مدفون گشت ، كه امروز مقبرهء مشهورى شده است . « 2 »\r\nشيخ طوسى نخستين كسى است كه نجف را مركز علمى - دينى شيعه قرار داد . او يكى از چند چهرهء معروفى است كه در سراسر فقه شيعه همواره نامشان برده مىشود .\r\nخاندان شيخ طوسى تا چند نسل همه از عالمان دين و فقيهان نامدار شيعه بوده‌اند .\r\nپسرش شيخ ابو على ملقّب به « مفيد ثانى » نيز فقيه جليل القدرى بوده است . بنابر نقل صاحب مستدرك الوسائل ( 3 / 498 ) او نيز كتابى به نام أمالى دارد . و همو كتاب النّهايهء پدرش را شرح كرده است . همين طور شيخ ابو على طوسى فرزندى به نام ابو الحسن محمّد ( وفات ، 540 ه . ق . ) داشته كه پس از پدرش ابو على ، مرجعيّت و رياست حوزهء علميّهء نجف به او مفوّض بوده است . « 3 » و بنابر نقل ابن العماد حنبلى ، در زمان او طلّاب علوم دينى شيعه از اطراف و اكناف بلاد اسلامى در عراق به مجلس درس او مىشتافته‌اند . و او مردى پارسا و دانشور بوده . همو گويد : سمعانى نيز او را بسيار ستوده است ، و از عماد الدّين طبرى نقل كرده كه او مىگفته است « اگر صلوات بر غير انبياء روا بود من بر اين مرد صلوات مىفرستادم » . حتى دختران شيخ طوسى نيز فقيهه و فاضله بوده‌اند . « 4 »\r\n\r\nاز آثار عمدهء شيخ طوسى چند كتاب شهرت بسيار دارد :\r\n\r\n\r\n","description":"","footnote":"\r\n( 1 ) . محمّد تنكابنى ، قصص العلماء ، 199 .\r\n( 2 ) . خوانسارى ، روضات الجنّات ، 271 .\r\n( 3 ) . همان‌جا ، 272 .\r\n( 4 ) . شذرات الذّهب ، 4 / 126 - 127 ، بيروت ، 1950 .\r\n","page_name":" 257 ","page_number":261},
  {"content":"\r\n\r\n\r\n1 . النهاية فى الفقه ( يا النهاية فى مجرّد الفقه و الفتاوى ) .\r\nكه در قديم جزو كتب درسى طلّاب شيعه بوده است . اين كتاب نظر به اهمّيّتى كه داشته به فارسى هم ترجمه شده است ، و مشتمل است بر ابواب مسائل فرعى فقه . برخى از دانشمندان بر شيخ طعن كرده‌اند كه او در ساير كتاب‌هاى خود مجتهد صرف است ، ولى در نهايه اخبارى « 1 » شده است . ولى محقّقان فقه شيعه گفته‌اند « اين سخن ناصواب است ، زيرا شيخ در ساير كتابهاى خود به شيوهء اجتهاد پيش رفته ، ولى در نهايه فتاوى خود را به عبارت روايات نوشته است ، و مسائلى را كه روايتى معتبر دربارهء آن‌ها نيافته . مسكوت عنه رها كرده و متعرّض آن‌ها نشده است . »\r\n\r\n2 . المبسوط\r\n، شيخ طوسى با نوشتن اين كتاب فقه شيعه را وارد مرحلهء جديدى كرده است ، و در عصر وى اين كتاب مشروح‌ترين كتاب فقه شيعه بوده است .\r\n\r\n3 . تهذيب الاحكام\r\nكه مشتمل بر مباحث فقهى از طهارت تا ديات است ، و آن در حقيقت شرح المقنعة شيخ مفيد ( فت ، 413 ه . ق . ) است . و شيخ طوسى آن را به اشارت استادش در 393 باب پرداخته است . در اين كتاب 590 / 13 حديث گرد آورده كه همهء فروع دين را در بر مىگيرد . در تهران در دو مجلد چاپ شده است . اين كتاب از استبصار مبسوطتر است .\r\n\r\n4 . الاستبصار ( فى ما اختلف فيه من الاخبار )\r\nكه در سه مجلّد است . مجلّدات اوّل و دوّم در عبادات است ، و مجلّد سوم از معاملات و جز آن بحث مىكند . اين سه جزء ، مشتمل بر 915 باب و 511 / 5 حديث است . مؤلّف در اين كتاب اخبار مورد اختلاف را گرد آورده است . روش او اين است كه نخست اخبار مورد اعتماد خود را در هر باب با فتوى ذكر مىكند ، و پس از آن اخبار مخالف و معارض را مىآورد ، و به جمع و تأويل ميان آن‌ها مىپردازد . استبصار در هند و ايران بچاپ رسيده ، و بيش از بيست شرح و حاشيه بر آن نوشته شده است كه از آن جمله است شرح شهيد ثانى ، شرح قاضى نور اللّه شوشترى ( 956 - 1019 ه . ق . ) ، شرح مير سيد احمد حسينى عاملى اصفهانى ، شرح علّامهء مجلسى ( فت ، 1111 ه . ق . ) به نام ملاذ الاحبار فى شرح الاستبصار . كه در آن تا كتاب صوم رسيده است ؛ و سرانجام سيّد نعمة اللّه جزائرى ( فت ، 112 ه . ق . ) كه دو شرح بر اين\r\n\r\n\r\n","description":"","footnote":"\r\n( 1 ) . اخبارى ، به كسى گفته مىشود كه تنها كتاب و سنّت ( - قرآن و حديث ) را حجّت مىشمارد ، و بر آن است كه همهء احكام را به احاديثى كه از ائمّه نقل شده رجوع دهد ، و تا ممكن است از استنباط عقلى پرهيز مىكند . هنگام تفسير هر آيه از آيات قرآن مجيد نيز ، به حديثى مربوط به آن آيه متوسل مىشود لا غير ( ؟ ؟\r\nاصولى ) .\r\n","page_name":" 258 ","page_number":262},
  {"content":"\r\n\r\nكتاب نوشته ، و يكى از آن دو كه معروف‌تر است غاية المرام نام دارد و در هشت جلد چاپ شده است . برخى از محقّقان اخبار ، در اين كتاب به شيخ طوسى نسبت سهو داده‌اند و گفته‌اند كه گاه اسناد درستى ندارد . و بعدها سيّد هاشم بحرانى ( فت ، 1102 ه . ق . ) التنبيهات را در استدراك « 1 » رجال تهذيب نوشته است . صاحب نظران فقه شيعه و از جمله خود بحرانى اين نسبت را به شدّت ردّ كرده گفته‌اند : « احتمالا سبب اين امر عجله در كار و حرص بر كثرت تأليف بوده ، و از اين دست نقصان در نوشتهء هر مؤلّفى به چشم مىخورد . »\r\n\r\n5 . التبيان فى تفسير القرآن ( يا التّبيان الجامع لعلوم القرآن )\r\n، اين تفسير از نخستين و در همان حال از پخته‌ترين تفاسير شيعى قرآن مجيد است . به روايت خوانسارى ( و با توجّه به صراحت مؤلّف در مقدّمهء آن ) اين تفسير را شيخ طوسى در بيست مجلّد پرداخته بوده است ، امّا در تهران در هشت مجلّد چاپ شده است . نوادهء دخترى شيخ يعنى فخر الدّين محمّد معروف به ابن ادريس حلّىّ ( فت ، 578 ه . ق . ) نيز آن را مختصر كرده است ، و نسخه‌هايى از آن موجود است . طبرسى ( فت ، 548 ه . ق . ) نيز در تفسير مجمع البيان از آن بسيار استفاده كرده و آن را بسيار ستوده است .\r\n\r\n43 . راغب اصفهانى ( وفات ، 502 ه . ق . )\r\nابو القاسم حسين بن محمّد بن مفصّل معروف به « راغب » و يا « راغب اصفهانى » ، اديب ، فقيه ، متكلّم ، متفلسف ، و از دانشمندان بسيار جامع سدهء پنجم هجرى ؛ به نحوى كه امام فخر رازى در اساس التقديس او را ستوده است . هر چند از وى آثارى مهمّ بر جاى مانده ، امّا افسوس كه از زندگانى او چندان اطّلاعى در دست نيست . همين اندازه مىدانيم كه اهل اصفهان بوده ولى در بغداد سكونت داشته است . شهرتش به حدّى بود كه در روزگار خودش او را نظير امام محمّد غزّالى شمرده‌اند ، و گفته‌اند كه غزّالى در سفرهاى خود كتاب الذّريعة او را به همراه مىبرده است . « 2 » برخى او را معتزلى شمرده‌اند ، و اين البتّه درست نيست . زيرا گذشته از اينكه امام فخر او را اشعرى خوانده و از ائمّهء آن مذهب قلمداد كرده ، در آثار خويش ، بويژه در مفردات ، بر معتزله و جبريّه و قدريّهء خالص\r\n\r\n\r\n","description":"","footnote":"\r\n( 1 ) . استدراك ، « دفع توهّم از كلام سابق » الاستدراك ، ايضاح ما عليه ظاهر الكلام من الاشكال ، ( كشّاف ، 1 / 484 ) .\r\n( 2 ) . « مقدّمهء » المفردات فى غريب القرآن ، 3 ، قاهره ، 1961 « قيل انّ الغزالىّ كان يحمله دائما فى رحلاته لما فيه من فوائد » .\r\n","page_name":" 259 ","page_number":263},
  {"content":"\r\n\r\nردّ مىنويسد ، و اقوال ايشان را به دليل عقلى و نقلى ردّ و تزييف مىكند . « 1 »\r\nبيشتر آثارش در تفسير قرآن مجيد و ادب اخلاقى است . راغب برخى از تحقيقات خود را دربارهء قرآن در نوشته‌يى به نام رسالة منبّهة على فوايد القرآن آورده بوده است ، كه گفته‌اند بيضاوى از آن استفادهء بسيار برده است ، و اكنون در دست نيست ؛ اثر ديگرش دربارهء واژگان قرآن ، به ترتيب الفبايى ، است موسوم به كتاب مفردات الفاظ القرآن ، كه زير نام المفردات فى غريب القرآن طبع شده است ؛ الذريعة الى مكارم الشريعة ( قاهره ، 1299 ه . ق . ) كه از كتب عمدهء اخلاقى است ؛ تفصيل النشأتين و تحصيل السعادتين ؛ اثر عظيم او محاضرات الادباء و محاورات الشعراء و البلغاء است ، كه از مشهورترين كتب ادبى تاريخ اسلام است و به مثابهء دائرة المعارفى عظيم از فرهنگ و تمدّن اسلامى است و احاطهء عظيم و شگفت مؤلّف آن را به موضوعات گوناگون علمى و ادبى و دينى نشان مىدهد . و شخصى به نام محمد صالح بن محمد باقر قزوينى آن را به عنوان النوادر به پارسى در آورده است ( نسخه‌يى از آن در كتابخانهء مجلس موجود است ) ؛ و سرانجام كتاب تحقيق البيان است ، كه در مسائل زبان شناختى ، اخلاق و مباحث فلسفى و علوم اوايل است .\r\nراغب ، اشعرى شافعى متمايل به مذهب جبر است . مثلا در زير مادّهء « جبر » مىنويسد :\r\n« خداى تعالى به عزيز جبّار وصف شده است ، گفته‌اند براى اين بدين نام ناميده شده است كه مردم را جبر مىكند يعنى بر آنچه مىخواهد مقهورشان مىسازد . و جماعتى از معتزله اين نكته را از حيث معنى انكار كرده‌اند ، و خدا را برتر از اين دانسته‌اند كه چنين كند ؛ و حال آنكه اين كار از وى منكر و ناپسنديده نيست ، زيرا خداى تعالى مردم را بر كارهايى اجبار كرده است كه آنان از آن كارها جدا نيستند - بنابر آنچه حكمت الهى اقتضا مىكند ، نه آنچنان كه جاهلان گمراه يعنى قايلان به جبر گمان مىكنند - و اين مانند آن است كه ايشان را بر بيمارى و مرگ و بعث اكراه مىكند ، و البتّه او جز بدانچه حكمت كامله‌اش اقتضا كند اكراه نمىكند . » « 2 »\r\n\r\n44 . ابو القاسم انصارى ( وفات ، 512 ه . ق . )\r\nابو القاسم سليمان بن عمران انصارى نيشابورى ، متكلّم ، فقيه ، و مفسّر قرآن مجيد بوده است ، و بويژه در علم كلام يد طولايى داشته است ، به نحوى كه شهرستانى - كه\r\n\r\n\r\n","description":"","footnote":"\r\n( 1 ) . همانجا ، 86 - 87 .\r\n( 2 ) . همانجا ، 86 - 87 .\r\n","page_name":" 260 ","page_number":264},
  {"content":"\r\n\r\nكمتر كسى را ستوده - او را بسيار ستوده و « استاد » خوانده است . « 1 » وى مردى صوفى مسلك و زاهد بوده و به ورّاقى ( - صحّافى و استنساخ كتب ) مىزيسته است . از آثار او شرح الارشاد در اصول دين و برخى مسائل كلامى ، و الغنيه در فروع مذهب شافعى بوده است .\r\nامام فخر رازى نيز او را بزرگ مىداشته ، و از انديشه‌هاى او ياد كرده است . از جمله در تفسير كبير ( 2 / 213 ؛ 4 / 99 ترجمهء نگارنده ) از عقايد كلامى و نيز از سعهء صدر و بلند نظرى و تسامح دينى او ياد كرده است .\r\n\r\nكتاب‌شناسى :\r\nسبكى ، طبقات الشافعيّه ، 4 / 222 ، محمّد الحلو ؛ زركلى ، الاعلام ، 3 / 137 .\r\n\r\n45 . زمخشرى ( 497 - 538 ه . ق . )\r\nگفتيم كه محمود غزنوى اشعرى شافعى بود ، و كتابهاى معتزله را به آتش سوخت و رجالشان را آزار داد . امّا در روزگار حكومت سلجوقيان به ويژه طغرل بك سلجوقى ( 385 - 455 ه . ق . ) بار ديگر معتزله نفوذى يافتند و بر عقل طغرل بك غلبه كردند و در پيشبرد مقاصد و رواج عقايد خويش از او استفاده كردند . تفصيل آن چنين است كه ابو نصر محمد بن منصور كندرى ( 416 - 454 ه . ق . ) معروف به عميد الملك وزارت طغرل بك را يافت ، و در پيشگاه او به مرتبهء والايى رسيد . چون اين كندرى معتزلى متعصبى بود ، به تقديم جماعت معتزله و بزرگداشت آنان همّت گماشت و در ادارهء شئون كشور از آنها استمداد كرد ، و اندك اندك كار را به لعن اشعريه و شافعيه كشانيد « 2 » ، و بسيارى از رجال معتبر اشعرى شافعى مانند ابو سهل بن الموفق را به دستور طغرل بك زندانى كرد ، و كسانى مانند ابو المعالى جوينى از ترس جان پنهان شدند و يا به حجاز گريختند . « 3 » حال بر اين منوال بود تا اينكه طغرل بك به سال 455 ه . ق . مرد و برادرزاده‌اش آلپ ارسلان ( 455 - 465 ه . ق . ) جانشين او شد . او نيز عميد الملك را در وزارت خويش ابقا كرد ، و به اعزاز و احترام او افزود . امّا ناگهان بر او خشم گرفت و از\r\n\r\n\r\n","description":"","footnote":"\r\n( 1 ) . نهاية الاقدام فى علم الكلام ، 15 ، 18 ، چاپ آلفرد گيوم .\r\n( 2 ) . ابن الاثير ، الكامل ، 10 / 21 ؛ سبكى ، طبقات الشافعيه ، 2 / 270 ؛ ابن خلكان ، وفيات ، 2 / 103 .\r\n( 3 ) . طبقات الشافعيه ، 2 / 270 - 272 .\r\n","page_name":" 261 ","page_number":265},
  {"content":"\r\n\r\nوزارت معزولش كرد ( 456 ه . ق . ) و خواجه نظام الملك حسن بن على طوسى ( 408 - 485 ه . ق . ) را به جاى او وزير كرد ، و كندرى را زندانى كرد و به طرز فجيعى كشت . گفته‌اند اين اقدام آلپ ارسلان اسباب سياسى و دلايل شخصى داشته است . « 1 » با روى كار آمدن خواجه نظام الملك ، بار ديگر مذهب اشعرى و فقه شافعى اعتبار تمام گرفت ، و معتزله متوارى شدند . آخرين خبرى كه در اين روزگار از معتزله مىشنويم و قابل ذكر است اين است كه معتزله به خوارزم پناهنده شدند و در آنجا مذهب خود را به دست ابو مضر محمود بن جرير اصفهانى ( وفات 507 ه . ق . ) منتشر كردند . اين اصفهانى از دانشمندان بزرگ بوده است و در علم و فضل و تقوى به دو مثل مىزده‌اند . اهل خوارزم به سبب جلالت او گرد او جمع شدند و به مذهب او گرويدند . او شاگردان بزرگى پرورش داد كه يكى از آنان علّامه جار اللّه محمود زمخشرى ( 497 - 538 ه . ق . ) بود « 2 » . اصفهانى در زمخشرى تأثير بسيار نهاد . و زمخشرى در شعرى لطيف او را مرثيه گفت . با ظهور زمخشرى اعتزال در آن نواحى قوت گرفت . و يكى از بزرگترين كسانى كه پيش او درس خواند ابو الفتح ناصر بن عبد السيد مطرزى ( 538 - 610 ه . ق . ) بود كه جانشين زمخشرى بود و به اعتزال دعوت مىكرد . « 3 » آخرين فرد معتزلى كه تعاليم زمخشرى و معتزله را در خوارزم رواج مىداد عبد الجبار بن عبد اللّه خوارزمى ( 770 - 805 ه . ق . ) بود و او همنشين تيمور لنگ و پيشواى فكرى او بود . وقتى تيمور لنگ به بلاد شام آمد اين عبد الجبار با او بود ، و با علماى حلب و دمشق مناظره و مباحثه كرد . مورخان گفته‌اند كه به سبب حرمت و وجاهت زيادى كه داشت مسلمانان اغلب از وجود او بهره‌مند شدند و از قتل و اسارت تيمور در امان ماندند . « 4 »\r\nزمخشرى به سبب مجاورت با كعبه به « جار اللّه » ملقب شد ، و از جمله كتب او تفسير كشاف اعتبار زيادى دارد و به مذهب معتزله نگاشته شده و اشعريه و معتزله و شيعه به آن تفسير اعتبار زيادى قايلند . وى در بحث اعتزال چنان متعصب بود كه هرگاه به خدمت ولىّ نعمت خود يا سلطان وقت يا يكى از دوستان نزديك مىرفت به حاجب و دربان مىگفت « با فلان كس بگوييد كه ابو القاسم معتزلى بر در است ! . . . » « 5 »\r\nامّا كتاب خاصّى در علم كلام معتزلى از او در دست نيست .\r\n\r\n\r\n","description":"","footnote":"\r\n( 1 ) . ابن اثير ، الكامل ، 10 / 18 - 21 .\r\n( 2 ) . سيوطى ، بغية الوعاة ، 386 - 388 .\r\n( 3 ) . همانجا ، 402 .\r\n( 4 ) . ابن عماد ، شذرات ، 7 / 50 .\r\n( 5 ) . همانجا ، 4 / 120 .\r\n","page_name":" 262 ","page_number":266},
  {"content":"\r\n\r\n\r\n46 . غزالى ( 450 - 505 ه . ق . )\r\nابو حامد محمد غزالى ، معروف به « حجّة الاسلام » يكى از بزرگان تاريخ اسلام است .\r\nاعتبار او در علم كلام نيز بسيار است ، او در واقع فلسفه را براى ردّ آن علم و در دفاع از علم كلام پيش خود خواند ؛ هر چند كه بعدها همهء علوم رسمى از جمله علم كلام را پس پشت انداخت و در عرفان و تصوّف آرام يافت .\r\nاهمّيّت و اعتبار غزالى در علم كلام به جايى رسيده بود كه ابن خلدون او را همراه ابو المعالى جوينى و امام فخر رازى از « مهذّبان بزرگ علم كلام از فلسفه » بشمار آورده و در مدح او بسيار سخن گفته است و از جمله مىنويسد « هركس بخواهد بر فيلسوفان و مخالفان اسلام ردّ بنويسد ، لازم است كه به كتابهاى امام محمد غزالى و امام بن الخطيب [ امام فخر رازى 
  ] بنگرد ، زيرا اگر چه در اين كتابها مخالفتهايى با اصطلاحات قديم دانشمندان به چشم مىخورد ، امّا از التباس مسائل و اختلاط موضوعات در آنها خبرى نيست . . . « 1 » » غزالى علم كلام و خلاف « 2 » و فنون جدل را پيش ابو المعالى جوينى ( وفات 478 ه . ق . ) خواند ، و بر اثر استعداد و لياقت ذاتى ميان همهء شاگردان امام الحرمين انگشت نما شد ، و امام بداشتن چنين شاگردى بر خود مىباليد ، « 3 » و به قول برخى در باطن بر او رشك مىبرد . « 4 » از كتب كلامى غزالى الاقتصاد فى الاعتقاد و نيز قواعد العقائد را نام مىتوان برد كه كتاب دوّم ربع اوّل احياء العلوم اوست . در اين كتاب اخير غزالى آنچه كه از علم كلام دانستن آن بر هر مسلمانى واجب است ياد مىكند ، و آن بمنزلهء « اعتقاد نامهء » « 5 » غزالى است ، و نگارنده خلاصهء آن را در مقدمهء ترجمهء تهافت الفلاسفه ، چاپ دوّم آورده است .\r\nغزالى معتقد است كه خداى تعالى طايفهء متكلمان را زمانى بوجود آورد كه فرقه‌هاى\r\n\r\n\r\n","description":"","footnote":"\r\n( 1 ) . مقدمه ، ابن خلدون ، 520 - 521 « من اراد ادخال الرّدّ على الفلاسفة فى عقائده فعليه بكتب الغزّالىّ و الامام ابن خطيب ، فانّها و ان وقع فيها مخالفة للاصطلاح القديم ، فليس فيها من الاختلاط فى المسائل و الالتباس فى الموضوع . . . » .\r\n( 2 ) . خلاف ، علمى است كه به وسيلهء آن كيفيّت ايراد حجّت‌هاى شرعى و دفع شبهه‌ها شناخته مىشود . و آن همان علم يا فنّ جدل است كه قسمى از منطق است ، جز اينكه خلاف مخصوص مقاصد دينى است .\r\n( 3 ) . كشف الظّنون ، 1 / 472 - 473 .\r\n( 4 ) . سبكى ، طبقات ، 6 / 196 « . . . و يقال ان الامام كان بالاخرة يمتعض منه فى الباطن ، و ان كان يظهر التّبحّج به فى الظّاهر . . . » .\r\n( 5 ) .  Manifesto . \r\n","page_name":" 263 ","page_number":267},
  {"content":"\r\n\r\nدينى با يكديگر گلاويز شده بودند ، و كيش‌ها تعدد يافته و بدعتها زياد شده بود و در نتيجه ، ايمان در نفوس مردم تزلزل پذيرفته بود . در چنين زمانى متكلمان به يارى دين و سنّت ، قيام و از آن محارست كردند و شيوه‌يى به كار بردند كه با آن تناقضات دشمنان دين را آشكار مىساختند و شبهات آنان را سست مىكردند . « 1 » بدين وسيله او به فضل متكلمان و اهمّيّت آنان در ردّ و نقض مبتدعان اعتراف مىكند . امّا بر متكلمان چند نكتهء مهم مىگيرد . نخست اينكه : اين « اهل رأى و نظر » در مباحث خود از جواهر و اعراض سخن مىگويند ، و براى دفاع از شريعت و سنّت روشهاى دشمنان خود را مىگيرند و به مقدّمات منطقى اعتماد مىكنند ، در حالى كه طبيعت اين روشها و مقدّمات آنها ، با طبيعت دين متناقض است و از ادراك حقيقت ايمان عاجز ؛ دوّم اينكه : گفت‌وگوهاى اين گروه اختلافات موجود در ميان مؤمنان را بر طرف نمىسازد ، از اين روى بايد در محدودهء خاصّى منحصر بماند . و از همه مهم‌تر بايد عوام را از علم كلام بازدارند ، و اگر اين گروه از معنى « يد » و « فوق » و « استواء بر عرش » بپرسند ، حتّى بايد آنها را تازيانه زد ، چنان كه عمر با هركس كه از آيات متشابه مىپرسيد چنين رفتار مىكرد . « 2 » براى آگاهى بيشتر ، از انديشه‌هاى كلامى غزّالى ، خوانندگان گرامى به « مقدّمهء » تهافت الفلاسفه ترجمهء نگارنده بنگرند .\r\n\r\n47 . شهرستانى ( وفات ، 549 ه . ق . )\r\nابو الفتح محمد بن عبد الكريم بن احمد شهرستانى متكلم معروف به سال 468 ه . ق . ، در شهرستانه يا شهرستان از مضافات خراسان متولد شد ، و در سال 549 ه . ق .\r\nدرگذشت . فقه را در نيشابور پيش احمد خوافى ( وفات ، 500 ه . ق . ) ، اصول را پيش ابو نصر قشيرى ( وفات ، 514 ه . ق . ) فرزند خواجه ابو القاسم قشيرى عارف معروف ، صاحب الرّسالة القشريّة فرا گرفت و علم كلام را پيش ابو القاسم انصارى ( - شمارهء 44 ) خواند ، و براى استماع حديث نزد ابو الحسن على بن احمد مداينى و غير او رفت . « 3 » مسافرتهاى بسيار كرد ، و از جمله به خوارزم رفت و مدّتى در آنجا اقامت گزيد ، و در سال 501 به عزم حج از خوارزم بيرون آمد ، و پس از گزاردن حج به بغداد مسافرت كرد ، و\r\n\r\n\r\n","description":"","footnote":"\r\n( 1 ) . المنتقذ من الضلال ، 47 ، محمّد محمّد جابر .\r\n( 2 ) . غزّالى ، إلجام العوامّ عن العلم الكلام ، 13 - 14 ، حاشيهء الانسان الكامل ، عبد الكريم گيلانى ، قاهره ، 1958 .\r\n( 3 ) . سبكى ، طبقات ، 6 / 129 - 130 .\r\n","page_name":" 264 ","page_number":268},
  {"content":"\r\n\r\nمدّت سه سال در آنجا اقامت گزيد . در نظاميهء بغداد وعظ مىكرد و سخنان او قبول عام داشت . « 1 » و چون در آن ايّام مدرس آن مدرسه امام اسعد ميهنى ( وفات ، 527 ه . ق . ) بود « 2 » ، و ميان او و شهرستانى دوستى نزديك بود ، از اين روى ، ميهنى او را به خود نزديك كرد و در بزرگداشت او كوشيد . « 3 » نوشته‌اند كه سلطان سنجر سلجوقى ( وفات ، 552 ه . ق . ) نيز او را عزيز مىداشت و از محرمان راز خويش كرده بود . نيز گفته‌اند كه وى متهم به تمايل به اهل قلاع يعنى اسماعيليه بوده و به مذهب آنان دعوت مىكرده ، و سخنان آنان را نصرت مىداده است . « 4 » ولى نگارنده اين سخن را باور نمىكند زيرا او در الملل و النحل خود از سرزنش و ريشخند و تحقير و ردّ اسماعيليه بازنايستاده است . « 5 »\r\nاز مؤلفات كلامى شهرستانى چندين كتاب اعتبار بسيار دارد ، امّا معتبرتر و شناخته‌تر از همه 1 . نهاية الاقدام فى علم كلام است كه شامل بيست قاعدهء كلامى و شرح و بسط فروع آنها و حاوى همهء مسائل كلام است . اين كتاب را آلفرد گيوم « 6 » مستشرق انگليسى به سال 1934 م چاپ كرد ؛ 2 . الملل و النحل ( - اديان آسمانى و مكاتب فلسفى ) ، همين كتاب نام شهرستانى را بلند آوازه كرده و در بلاد اسلامى و حتى در مغرب زمين مشهور ساخته است . اين كتاب را صدر الدين بن تركهء اصفهانى ( مقتول به سال 850 ه . ق . ) به فارسى ترجمه كرده و نام تنقيح الادلة و العلل بر آن نهاده است . اين ترجمه نثر پيچيده‌يى دارد و در تهران نيز چاپ شده است .\r\nدر اين زمينه يعنى شناخت اديان و مذاهب پيش از شهرستانى چندين كتاب نوشته شده ، از جمله مقالات الاسلاميين ابو الحسن اشعرى ( وفات 324 ه . ق . ) ؛ الفرق بين الفرق ابو منصور عبد القاهر بن طاهر بغدادى ( وفات 429 ه . ق . ) ؛ التمهيد قاضى ابو بكر محمد بن الطيب الباقلّانى ( وفات 403 ه . ق . ) ، و الفصل فى الملل و الاهواء و النحل ، از ابو محمد على بن احمد معروف به ابن حزم ظاهرى ( وفات 456 ه . ق . ) ، كه كتاب اخير از همه مبسوطتر است .\r\nامّا الملل و النحل شهرستانى از همهء اين كتب كه ياد شد دقيقتر و از تعصّب خاليتر\r\n\r\n\r\n","description":"","footnote":"\r\n( 1 ) . ياقوت ، معجم البلدان ، 3 / 344 و ما بعد ، زير « شهرستان » ، و اين كتاب يكى از كاملترين ترجمه‌ها را در باب شهرستانى دارد .\r\n( 2 ) . براى ترجمهء او ، - ابن خلكان ، وفيات ، 1 / 71 ، چاپ تهران .\r\n( 3 ) . حموى ، معجم البلدان ، 3 / 345 .\r\n( 4 ) . سبكى ، طبقات الشافعيه ، 6 / 130 .\r\n( 5 ) . الملل و النحل ، 197 - 198 ، چاپ قاهره ، 1968 ، به اهتمام محمد الوكيل .\r\n( 6 ) .  Alfred Guillame . \r\n","page_name":" 265 ","page_number":269},
  {"content":"\r\n\r\nاست . محقّقان در مقايسهء آن با الفصل ابن حزم كه كتاب بسيار مبسوطى است سخنان زيادى گفته‌اند و تقريبا همهء آنان كتاب شهرستانى را بر كتاب ابن حزم ترجيح نهاده‌اند . و حتى برخى از آنها گفته‌اند كه ابن حزم چنان كه مىبايد علم كلام را نمىدانسته است ، در حالى كه كتاب شهرستانى را « بهترين كتابى دانسته‌اند كه در اين باره نوشته شده است . « 1 » »\r\nپيش از اين گفتيم كه يكى از وظايف متكلمان در دفاع از دين ردّ فلسفه و فلاسفه بوده است ، چنان كه غزالى در اين باره تهافت الفلاسفه را نوشت و امام فخر رازى تعجيز الفلاسفه را . شهرستانى نيز به اين تكليف شغلى خود عمل كرد و كتابى در ردّ فلاسفه نوشته به نام المصارعه يا مصارع الفلاسفه كه در آن بر ابن سينا انتقاد كرده ، و قول او را در هفت مسأله ، از جمله قدم عالم ، انكار معاد جسمانى ، نفى علم خدا به جزئيات و قدرت ارادى او و نيز خلقت عالم ابطال كرده است . سپس خواجه نصير طوسى ( وفات 672 ه . ق . ) به طرفدارى از ابن سينا و فلسفه به اشكالات شهرستانى جواب داده و در كتابى به نام مصارعة المصارعة اقوال او را نقض كرده است . « 2 » ملا صدراى شيرازى نيز اين كتاب شهرستانى را ديده بوده ، لذا در اسفار ( 1 / 163 ، مبحث جزئى و كلّى ) از اين كتاب شهرستانى ياد مىكند و بر آن ردّى مىنويسد .\r\n\r\n48 . امام فخر رازى ( وفات ، 606 ه . ق . )\r\nابو عبد اللّه محمّد بن عمر بن حسين رازى ( 4 - 543 - 606 ه . ق . ) معروف به « ابن الخطيب » و « فخر رازى » و « امام فخر رازى » و « فخر الدّين رازى » و « امام المشككين » ، در روز 25 رمضان 4 - 543 از مادر زاد . در سلسلهء نسبش « تيمىّ بكرى » هم ذكر شده و اين مىرساند كه خاندان او نسب خود را به ابو بكر صدّيق ، خليفهء اوّل از خلفاى راشدى مىرسانيده‌اند . پدرش ضياء الدّين عمر ، به فقه و اصول و كلام عارف بوده و به ويژه در خطابه چيره زبان بوده ، و به همين سبب بوده كه فخر رازى را « ابن الخطيب » هم\r\n\r\n\r\n","description":"","footnote":"\r\n( 1 ) . سبكى ، طبقات الشافعيه ، 6 / 129 . « خير كتاب صنّف فى هذا الباب . و مصنّف ابن حزم و ان كان ابسط منه الّا انه مبدّد ليس له نظام . . . ثم ابن حزم نفسه لا يدرى علم الكلام حقّ الدّراية على طريق اهله . . . » .\r\n( 2 ) . ضياء الدين درى ، حاشيهء كنز الحكمه ، 2 / 82 ، چاپ تهران 1317 ه . ش . ؛ تاريخ فلاسفهء ايرانى ، چاپ دوّم ، انتشارات روز ، 1361 ه . ش . به خامهء نگارنده ، 362 - 363 . با اين همه ، ياقوت حموى او را به « خبط عقيده و مبالغه در نصرت مذاهب فلاسفه و دفاع از ايشان » نكوهش كرده است « . . . و لو لا تخبّطه فى الاعتقاد و مبالغته فى نصرة مذاهب الفلاسفة و الذّب عنهم لكان هو الامام » ( معجم البلدان ، مادّهء « شهرستان » ) .\r\n","page_name":" 266 ","page_number":270},
  {"content":"\r\n\r\nمىگفته‌اند . « 1 » فخر رازى در اصول دين و كلام ، مذهب اشعرى ، و در فروع دين ، مذهب شافعى داشت . استاد او در فلسفه و كلام مجد الدّين جيلى ( وفات ، حدود 590 ه . ق . ) بوده است . و زمانى كه از جيلى براى تدريس در مراغه دعوت كردند ، فخر رازى همراه او به مراغه رفت و مدتى در آنجا نزد او درس خواند . وى در مرند هم تحصيل كرده و از جمله فقه را در آنجا خوانده ، و مطالعهء خود را در حكمت در همانجا تكميل كرده است . « 2 » براى تحصيل و تدريس و ايراد خطابه مسافرت‌هاى چند كرده ، از جمله به خوارزم سفر كرده ، و در آنجا با معتزله گلاويز شده ، ولى او را از آنجا اخراج كرده‌اند . پس از آن به ما وراء النهر رفته و در شهرهاى بخارا ، سمرقند ، خجند ، بناكت با فقيهان و عالمان مباحثاتى كرده ، و چنان كه خود در رساله‌يى ياد كرده با رضى الدين نيشابورى ، نور الدّين صابونى ، ركن الدّين قزوينى ، شرف الدّين مسعودى و فريد غيلانى مناظره كرده و بر همهء آن‌ها غالب آمده است . « 3 »\r\nدر سال 594 ه . ق . با بهاء الدّين سام دوم از سلاطين غور ( پسر خواهر شهاب الدين غورى ) دوستى به هم زد و كتاب البراهين البهائيّه را به نام او پرداخت . غياث الدّين غورى نيز در هرات مدرسه‌يى ، در نزديكى مسجد جامع ، براى امام فخر ساخت ، و او در آنجا به وعظ و تدريس پرداخت و با كرّاميّه ( كه به تجسيم يعنى جسمانى بودن خدا معتقد بودند ) و در هرات و ديگر شهرهاى غور نيرومند بودند به مناظره پرداخت و از جمله در حضور غياث الدّين و فقيهان شافعى با ابن القدوه پيشواى كراميّه بحث كرد و كار به مشاجره كشيد ( 595 ه . ق . ) ، غياث الدّين از مجلس برخاست . در اين مجلس فخر رازى سخت به ابن القدوه تاخت و سخنان تند گفت . ضياء الدّين پسر عمّ غياث الدّين جانب ابن القدوه را گرفت ، و عوامّ را نيز بر فخر رازى شورانيدند ، ناچار غياث الدّين از امام فخر در خواست تا به هرات برود . او مدتى در خراسان بود و از سلطان محمّد خوارزمشاه ( وفات ، 616 ه . ق . ) پسر تكش احترام و بزرگداشت بسيار ديد . در حدود سال 602 ه . ق .\r\nبه هرات بازگشت و تا پايان عمر در آنجا زيست و سرانجام روز عيد فطر سال 606 ه . ق .\r\nدر گذشت ، و او را در مزداخان ، نزديكى هرات دفن كردند .\r\nفخر رازى دربارهء قرآن مجيد سه اثر دارد كه مهم‌ّتر از همهء آنها تفسير كبير است كه\r\n\r\n\r\n","description":"","footnote":"\r\n( 1 ) . ابن القفطى ، تاريخ الحكماء ، 192 ، اروپا .\r\n( 2 ) . براى آگاهى بيشتر از زندگانى و انديشه‌هاى امام فخر رازى ، - على اصغر حلبى ، تاريخ فلاسفهء ايرانى ، 382 - 413 ، زوّار ( چاپ دوم ) ؛ « مقدّمهء » تفسير كبير ، ترجمهء نگارنده ، انتشارات اساطير 1371 ه . ش .\r\n( 3 ) . فخر رازى ، المناظرات ، حيدرآباد ، 1354 ه . ق . / 1935 م .\r\n","page_name":" 267 ","page_number":271},
  {"content":"\r\n\r\nنخست در بولاق در 6 مجلد ( 1279 - 1289 ه . ق . ) و در قاهره در ( 8 ) مجلّد ( 1310 ه . ق . ) و سرانجام به اهتمام محمّد محيى الدين و ديگران ( در 32 جزء ، 1352 ه . ق . / 1933 م ) چاپ شده است ، و هر جلد به طور متوسط 225 صفحه دارد . اين كتاب بدون ترديد مهم‌ّترين كار رازى است . اين تفسير در زمرهء تفسيرهاى عقلى ( يا تفسير به رأى ) است ، و رازى همهء آگاهىهاى دينى و فلسفى خود را در آن گرد آورده است . وى هرگاه مقتضى مىبيند و آيات به او اجازه مىدهند ، آنچه را مىخواهد بگويد به صورت « مسأله » طرح مىكند ، آن‌گاه جواب آن را به تفصيل بيان مىكند . فخر رازى بر خلاف بسيارى از مفسّران سابق بر خود مىكوشد كه به شيوه‌يى منطقى ارتباط هر آيه‌يى را كه تفسير مىكند با آيه يا آيه‌هاى ما قبل و ما بعد بيان كند ، و بنابر عادت خود در برابر هر مسأله‌يى كه پيش مىنهد عقايد مختلف مفسّران را با دلايل متنوع آن‌ها ذكر مىكند . اين تفسير با بحث مفصّلى در « استعاذه » و « بسمله » « 1 » آغاز مىگردد و همين دو موضوع يك جزء كامل از چاپ جديد را در بر مىگيرد . ارزش‌يابى اين تفسير نيز از مؤلّفى به مؤلف ديگر فرق مىكند . برخى از مخالفان فلسفه و كلام ، مثلا ابن تيميّه ( 661 - 728 ه . ق . ) گفته‌اند كه « درين كتاب همه چيز هست مگر تفسير ! » « 2 » در جواب اين مطلب ، ستايشگران رازى ، مثلا صلاح الدّين صفدى ( وفات ، 764 ه . ق . ) گفته‌اند كه « درين كتاب همه چيز است حتى تفسير ! » « 3 »\r\nولى امام در آغاز تفسير خود علّت اين درازنويسى را صريحا بيان داشته است .\r\nمىگويد : وقتى گفته بودم مىتوان از سورهء حمد ده هزار مسأله استنباط كرد . جمعى بر اين گفتار انكار كردند ، اينك كه به تفسير آغاز كرده‌ام سورهء حمد را به تفصيل تفسير كردم تا برهانى بر دعوى من باشد . « 4 »\r\nتأثير تفسير رازى بعدها به ويژه در ميان كسانى كه مىخواستند در بعضى جهات\r\n\r\n\r\n","description":"","footnote":"\r\n( 1 ) . « استعاذه » يعنى پناه جستن و در اينجا يعنى « اعوذ باللّه گفتن » ؛ و « بسمله » يعنى  « بِسْمِ اللَّهِ الرَّحْمنِ الرَّحِيمِ »  گفتن .\r\n( 2 ) . اين مطلب را در « مقدّمهء » ترجمهء تفسير كبير ، جلد اوّل ( انتشارات اساطير ، 1371 ه . ق . ) آورده‌ايم ، ظريفى همين معنى را به صورت شعر زير بيان كرده است :\r\n بيهوده سخن بدين درازى * تفسير كبير فخر رازى ! \r\n( 3 ) . « فيه كلّ الشّيء التّفسير ! » صفدى ، الوافى بالوفيات 240 / 247 - 249 ، چاپ ديدرينگ .\r\n( 4 ) . تفسير كبير 1 / 3 ، محيى الدّين : « . . . مرّ على لسانى فى بعض الاوقات انّ هذه السّورة الكريمة يمكن ان يستنبط من فوائدها و نفائسها عشرة آلاف مسألة فاستبعد هذا بعض الحسّاد ، و قوم من اهل الجهل و الغىّ و العناد . فلمّا شرعت فى تصنيف هذا الكتاب ، قدّمت هذه المقدّمة لتصير كالتنبيه على ما ذكرناه امر ممكن الحصول . . . » .\r\n","page_name":" 268 ","page_number":272},
  {"content":"\r\n\r\nتفسير به منقول تجديد نظر كنند به نيكى محسوس شد . مثلا رشيد رضا ( وفات ، 1354 ه .\r\nق . ) كه خود حنبلى و از طرفداران ابن تيميّه بود ، در تفسير خود المنار از شيوهء استدلال و محتواى تفسير كبير بسيار استفاده كرده است . همين طور طنطاوى ( وفات ، 1358 ه . ق . ) در تفسير بزرگ خود الجواهر ، قرآن مجيد را به همان شيوهء امام فخر تفسير كرده است . و به همين دليل يكى از پژوهشگران جديد تفسير قرآن مجيد گفته است « تا آنجا كه مبادى و معانى مندرج در قرآن مورد نظر باشد ، رازى بىنظير است . شيوه‌هايى كه رازى در پيش گرفته ، جديد و جرئت‌آميز است ، و تفسيرهايى كه در المنار و تفاسير جديد ديگر به چشم خورد ، قبلا توسّط رازى به آنها اشاره شده است . » « 1 »\r\nبرخى گفته‌اند كه تفسير امام ناتمام مانده بود ، و توسّط شاگرد او شمس الدين احمد بن خليل خوئى ( وفات ، 639 ه . ق . ) و نيز نجم الدّين احمد بن محمّد قمولى ( وفات ، 777 ه . ق . ) تكميل شده است . « 2 » با نظر كردن در تفسير كبير نيز ( به ويژه از مجلد 27 به بعد از چاپ محمّد محيى الدّين ) صحّت اين قول كم و بيش ثابت مىگردد . هر چند ، مخالفان رازى ، به ويژه در شيوهء تفسير به معقول ، كم نبوده‌اند ، و از برخى جهات حقّ به دست آن‌هاست ؛ امّا اين حقيقت را نيز نمىتوان ناديده انگاشت كه امام در تفسير خود در بيان مطالب دينى و تلفيق آن‌ها با احاديث نبوى هنر را به حدّ اعجاز رسانيده ، و گذشته از اين كه مطالب را در نهايت جزالت نوشته سادگى بيان و سهولت تعبير را هم رها نكرده ، و هركجا كه لازم ديده يك مطلب را چندين بار تكرار كرده است ، زيرا به نظر او « تكرار مطلب مايهء جايگزينى مطلب در ذهن خواننده مىگردد » . « 3 » همين طور ، براى بيان يك مفهوم از الفاظ مختلف سود جسته است و آن را موجب فصاحت دانسته . « 4 »\r\nاز خلقيّات علمى امام فخر اين بود كه گفته‌هاى پيشينيان را انتقاد مىكرد ، و هر مسأله‌يى را كه از آن بزرگان مطرح مىكرد بر آن خرده مىگرفت . و هر چند در ايراد و اعتراض كوشا بود ، به اثبات چندان علاقه‌يى نداشت ، و به همين جهت مشهور شده بود كه مىگفتند « اعتراضات امام نقد و پاسخ‌هاى او نسيه است ! » « 5 » و از بس كه تشكيك و\r\n\r\n\r\n","description":"","footnote":"\r\n( 1 ) .\r\n J . Jomiel , Quelques Positions actuelles del ' exegese Coranique en Egypet revelees par ume \r\n polemique recente , in MIDEO , 1 ( 1945 ) , 51 . \r\n( 2 ) . حاجى خليفه ، كشف الظنون 2 / 477 . اسدى ، تقى الدّين ، طبقات النحاة و اللغوييّن ، 216 ، تحقيق دكتر محسن عياض ، نجف ، 4 - 1973 كه گويد : « وصل فيه الى الروم او العنكبوت ، و اكمله شمس الدين الخوئىّ . »\r\n( 3 ) . رازى ، امام فخر ، تفسير كبير ، 25 / 98 « التكرير يفيد التقرير فى الذهن » .\r\n( 4 ) . همان‌جا . 19 / 132 « الاختلاف فى اللّفظ ادلّ على الفصاحة . »\r\n( 5 ) . محدّث قمّى ، هديّة الاحباب ، 229 ، امير كبير ، 1363 ه . ش . : « و كان يعاب بايراد الشّبه الشديدة و -\r\n","page_name":" 269 ","page_number":273},
  {"content":"\r\n\r\nاعتراض مىكرد او را « امام المشكّكين ( پيشواى به شكّ وادارندگان ) لقب دادند . امّا در اينجا بايد به يك نكتهء مهمّ توجه داشت و آن اين است كه شكوك و اعتراضات او بيشتر در مسائل فلسفى ، كلامى و علمى بود ، نه در تقرير عقايد اسلامى و تفسير قرآن مجيد بنابر اصول اشعريّه و فقه اهل سنّت . تأييدى ديگر بر اين مطلب وصيّت‌نامه‌يى است كه از او بر جاى مانده و سبكى آن را عينا نقل كرده است . « 1 » در آنجا مىگويد « هر دليلى كه بر اثبات يگانگى خدا و تنزيه خداوند موجود است . . . آن را مىپذيرم ، و در مسائل غامض و دقيق دينى پيرو قرآن و احاديث صحيح و اجماع مسلمين هستم . » « 2 » در پايان يك نكتهء مهم را نيز دربارهء تفسير امام فخر بايد در ياد داشته باشيم و آن اين است كه برخى از دانشمندان شيعه ، و از آن جمله قاضى نور اللّه شوشترى گفته‌اند كه امام فخر تفسير خود را بر پايهء تفسير ابو الفتوح نهاده است « اين تفسير فارسى [ - تفسير ابو الفتوح 
  ] در رشاقت تحرير و عذوبت تقرير و دقّت نظر بىنظير است ؛ فخر الدّين رازى اساس تفسير خود را از آنجا اقتباس نموده ، و جهت دفع توهّم انتحال « 3 » بعضى از تشكيكات خود را بر آن افزوده است » « 4 » چنان كه در جاى خود نوشته‌ام ميان تفسير ابو الفتوح رازى و امام فخر رازى هيچ گونه شباهتى وجود ندارد ، و خلاصه اثبات اين مطلب بسيار مشكل بل محال است . از اين گذشته ، امام فخر در تفسير آيات گاهى چندان بسط قول داده است كه حتى گاه پنج شش برابر نوشتهء ابو الفتوح دربارهء تفسير همان آيه يا آيات است . امّا مىتوان يقين كرد كه چون اهل عقل بوده ، بسيارى اوقات از خواندن تفاسير شيعه متأثر گشته و بر خلاف عقايد اشاعره سخن گفته است . « 5 » گلدزيهر نيز معتقد بوده كه امام فخر با وجود مخالفت با معتزله در مباحث زياد و مهمّى به مذهب آن جماعت رفته است . « 6 »\r\n* * * \r\nانديشهء سياسى امام .\r\nامام هم در تفسير و هم در جامع العلوم دربارهء سياست بحث كرده\r\n\r\n\r\n","description":"","footnote":"\r\n- يقصّر فى حلّها ، حتى قال بعض المغاربة : يورد الشبهة نقدا و يحلّها نسيئة » .\r\n( 1 ) . سبكى ، طبقات الشافعيّة ، 8 / 90 .\r\n( 2 ) . همانجا ، 8 / 91 « فاعلموا انى كنت محبّا لعلم ، فكنت اكتب من كلّ شىء شيئا . . . و لقد اختبرت الطّرق الكلاميّة و المناهج الفلسفيّة ، فما رأيت فيها فائدة تساوى الفائدة الّتى وجدتها فى القرآن . . . » .\r\n( 3 ) . انتحال - به خود بستن ، اقتباس بدون ذكر مأخذ ؛ دزدى علمى .\r\n( 4 ) . مجالس المؤمنين ، 1 / 490 .\r\n( 5 ) . سبكى ، طبقات الشافعيّه ، 8 / 90 - 92 ، حلو - طناحى ؛ نيز ، - به « مقدّمه » تفسير كبير ( صفحات ل م ن ) و ابن ابى اصيبعه ، طبقات الاطّباء 466 - 468 ، بيروت ( مكتبة دار الحياة ) ، 1965 ، شرح و تحقيق دكتر نزار رضا .\r\n( 6 ) .\r\n Encyclopaedia of islam , vol . 1 , 754 - 55 art « Fakhral - Din al - Razi » , by G . C . Anawati . \r\n","page_name":" 270 ","page_number":274},
  {"content":"\r\n\r\nاست . وى در تفسير كبير ، سياست را بر چهار قسم تقسيم مىكند :\r\n1 - سياست ملّاكان ( كسانى كه زياد ملك دارند ) .\r\n2 - سياست ملوك\r\n3 - سياست ملائكه\r\n4 - سياست ملك الملوك ( پادشاه پادشاهان يعنى خدا )\r\nاما سياست پادشاهان از مالكان قوىتر است زيرا اگر جهانى از مالكان گرد هم آيند با يك پادشاه مقاومت نمىتوانند و ليكن سياست فرشتگان از پادشاهان برتر است زيرا جهانى از پادشاهان بزرگ نمىتوانند سياست يك فرشته را دفع كنند و اما سياست ملك الملوك برتر از سياست فرشتگان است و اين نكته را از آيات متعدد قرآن استنباط مىتوان كرد . مثلا در سوره نبأ ، 78 / آيهء 38 مىگويد :\r\n« روزى كه روح الامين ( جبرئيل ) و فرشتگان صف كشيده برمىخيزند هيچ‌كس سخن نمىتواند بگويد مگر كسى كه خدا به او اجازه دهد و سخن راست بگويد . » و بازمىگويد :\r\n« در آن روز كيست كه در پيشگاه خدا شفاعت كند مگر براى كسى كه خدا از وى خشنود باشد » .\r\n« انبياء 21 / آيه 21 »\r\nآنگاه امام فخر به نصيحت دست مىزند و مىگويد : اى ملوك دنيا به آنچه از مال و پادشاهى داريد مغرور مشويد زيرا روز قيامت در چنبرهء قدرت الهى اسيريد و اى رعيّت وقتى از سياست پادشاه مىترسيد چرا از سياست شاه شاهان كه مالك روز جزاست نمىترسيد . « 1 »\r\nامام فخر در آثار گوناگون خود به نحوى به سياست پرداخته اما كتاب مستقلى دربارهء سياست ننوشته و روى هم رفته با اينكه به دربار سلاطين راه داشته و از امكانات دربار استفاده هم كرده ، با اين همه نسبت به آنها نظر خوشى نداشته است . چنان كه در تفسير آيهء معروف  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ . . . »  ( نساء ، 4 / آيهء 59 ) ،  « أُولِي الْأَمْرِ »  را بر خلاف بسيارى از علماى اهل سنّت و شافعيان ، سلاطين ندانسته بلكه گفته است : مراد از اين تعبير در آيه ، علماى دين است نه سلاطين لذا بر پادشاهان واجب است كه از علماء اطاعت كنند . « 2 »\r\n\r\n\r\n","description":"","footnote":"\r\n( 1 ) . تفسير ، 1 / 283 ، مصر ، به اهتمام محمد محيى الدّين عبد الحميد .\r\n( 2 ) . همانجا ، 2 / 172 .\r\n","page_name":" 271 ","page_number":275},
  {"content":"\r\n\r\nامام فخر در يكى از آثار خويش كه به فارسى نوشته به نام جامع العلوم يا ستّينى ( - حاوى خلاصهء 60 علم ) ، دو باب را به سياست مخصوص ساخته ، باب 56 كه « السياسات » ناميده ، و باب 60 كه « آداب الملوك » ناميده ، و كتاب را بر آن ختم كرده است . باب 56 كه آن را « علم السياسات » خوانده ، خود داراى نه ( 9 ) اصل است :\r\nاصل اول در بيان اقسام حرفه‌هاست و صنعت‌ها ، وى مىگويد : چهار صنعت هست كه براى فراهم ساختن و سامان بخشيدن به معيشت آدمى ضرورى است « و كار آدمى بدون آن منتظم نمىشود اول زراعت است تا كار طعام بدان راست شود ؛ دوم [ حياكت 
  ] يا بافندگى است تا كار جامه بدان راست شود ؛ سوم بنّائى است تا كار مسكن بدان راست شود ؛ چهارم سياست تا كار مردم بدان منظوم شود ، زيرا كه يك آدمى ممكن نيست كه به همگى مصالح خود قيام تواند كرد بلكه يكى زراعت كند و دوم حياكت ، . . . و به مجموع همه كار تمام گردد . و از اينجا گفته‌اند كه انّ الانسان مدنى بالطبع ، و چون كار آدمى جز به اختلاط تمام نشود ، و اختلاط سبب آن باشد كه هر يكى بر آن ديگرى ظلم و تعدى كند پس به ضرورت شخصى بايد كه به واسطهء سياست او مردمان بر يك ديگر ظلم نكنند .\r\nپس معلوم شد كه پادشاه ، خليفهء خداست » . « 1 »\r\nامام فخر پس از بيان اينكه پادشاه خليفهء خداست ، در اصل دوم بيان مىدارد كه اجتماع نيز همانند وجود آدمىزاده است . و اين همان « نظريّهء انداموارى اجتماع » است كه بسيارى از فيلسوفان سياسى اسلام - از جمله فارابى ، از افلاطون و ارسطو اقتباس كرده‌اند . امام فخر در اين باره مىنويسد : « حكما گفته‌اند الانسان عالم صغير و العالم انسان كبير يعنى آدمى عالمى كوچك است و عالم آدمى بزرگ است » آنگاه مىگويد همچنان كه اعضاى رئيسه در تن چهار است دل ، دماغ ، جگر و اعضاى تناسل ؛ همچنين اصول حرفت‌ها در عالم چهار است و همچنانكه هر يك از آن عضوهاى رئيسه را خادمان‌اند چنان كه معده جگر را ، و شش و شريانات دل را ، . . . همين طور اين حرفت اصلى را خادمان‌اند . . . ، و چنان كه عضو رئيس مطلق دل است ، همچنان حرفت رئيس مطلق سياست است » .\r\nاصل سوم در مراتب سياست است . و در بيان آن مىگويد : تأثير سياست يا بر ظاهر پيدا شود يا بر باطن ، يا بر هر دو . آنچه بر ظاهر پيدا شود سياست پادشاهان و نايبان ايشان است ؛ و آنچه بر باطن پيدا شود سياست عالمان است زيرا ايشان عقيده‌هاى درست را\r\n\r\n\r\n","description":"","footnote":"\r\n( 1 ) . جامع العلوم ، 204 - 206 ، 216 - 220 ، هند 1322 ه . ق .\r\n","page_name":" 272 ","page_number":276},
  {"content":"\r\n\r\nبواسطهء براهين در درون مردم راسخ گردانند ؛ و امّا آن سياستى كه اثر آن هم بر ظاهر و هم بر باطن پيدا باشد سياست پيامبران است . پس هركس كه در علم و پادشاهى كامل باشد سائس مطلق او باشد « و شايستگى خلافت صاحب شريعت او را باشد . » آنگاه مىگويد « بدان كه سياست ديگران كردن و در اصلاح ايشان جدّ نمودن » آنگاه ممكن باشد كه « افعال او يعنى پادشاه در ضبط عقل ، و قواى حيوانى او مقهور نفس مطمئنّهء او باشد » .\r\nآنگاه شرايط خلافت را چنين ياد مىكند كه اول آنها عفّت ، دومين آنها شجاعت ، سومين آنها كفايت و چهارمين آنها علم است ، و امّا ذكورت [ - مرد بودن 
  ] از متمّمات كفايت و شجاعت است ، و اسلام از شرايط علم ؛ و عفّت و امانت شرط سمعى است و عقلى نيست .\r\nامام فخر در اصل چهارم فضيلت سياست را بيان مىدارد و منفعت پادشاهان و سياست ايشان را ياد مىكند و مىگويد « منفعت پادشاهان و سياست ايشان از همه نفع‌ها عام‌تر است ، زيرا كه به واسطهء امن و فراغت جملهء حيوانات مطلوب خود را بيابند » .\r\nدر اصل پنجم كيفيّت ضبط كردن سائس را بيان مىكند . و در اين اصل مانند افلاطون اهل شهر را سه قسم مىداند : مدبّران « 1 » ، پيشه‌وران « 2 » ، و سوم نگهبانان « 3 » « سائس بايد اهل شهر را سه قسم نهد : اوّل كسانى كه صاحب تدبير باشند ، دوم صاحب حرفتان ، و سوم نگاهبانان » آنگاه وظيفهء پيشه‌وران را ياد مىكند و مىگويد اين جماعت « بايد بجز حرفه‌هايى كه سبب انتظام احوال شهر باشد مشغول نشوند ؛ امّا حرفه‌هايى كه سبب فساد تن باشد چون بد دينى ، يا [ سبب 
  ] فساد نسل باشد چون قوّادى ؛ اين همه حرفت‌ها را نيست بايد كردن و به هيچ وجه تمكين بود آن نبايد كرد ، و نبايد گذاشت كسى بدان كارها مشغول گردد » . خلاصه هر حرفه‌يى كه سبب انتظام اين پنج مصلحت باشد يعنى عقل ، دين ، نسل ، جان ، و مال ، بايد آن را رعايت كرد ، و هر چه مايهء فساد اين مصالح باشد ، بايد آن را نابود كرد .\r\nدر اصل ششم ، بيان مىكند كه هرگاه شخصى داراى همهء آن صفات كه ياد كرديم نبوده باشد در آن زمان تكليف چيست ؟ و مىگويد « اگر دو شخص باشند يكى را علم بيشتر بود و يكى را رأى و كفايت ، صاحب كفايت مقدّم بود بر صاحب علم به شرط آنكه در مشكلات علمى و سياسى رجوع به اعلم كند » امام فخر در اينجا نظر سنّيان شافعى و\r\n\r\n\r\n","description":"","footnote":"\r\n( 1 ) .  Rulers . \r\n( 2 ) .  Craftsmen . \r\n( 3 ) .  Guardians . \r\n","page_name":" 273 ","page_number":277},
  {"content":"\r\n\r\nبرخى از معتزله را بيان مىكند كه در امامت و خلافت افضليّت را شرط نمىدانند ، و مىگويد : اصل در اين كار كفايت است و امامت مفضول اشكالى ندارد ، امام در ادامهء اين مطلب خود مىگويد « چنان كه در حق عمر و على ( ع ) بود » .\r\nحال اگر كسى باشد كه به همهء اين صفات موصوف باشد ، آيا او را بر كسى كه تنها برخى از اين صفات را داراست ، مقدّم بايد داشت ، به عبارت ديگر « آيا تقديم مفضول بر فاضل رواست يا نه ؟ » امام مىگويد اين يك « مسأله خلافى « 1 » » است اولىتر آن است كه گويند : « اگر در تقديم فاضل هيچ فتنه برانگيخته نشود تقديم او متعيّن « 2 » باشد ، اگر تقديم فاضل موجب شرّ و فتنه باشد تقديم مفضول اولىتر باشد » . اينجا بر كارى كه گذشته و سبويى كه شكسته محملى مىتراشد و مىخواهد بگويد : كه گويى آنان كه ابو بكر و عمر را بر على مقدّم داشتند به چشم نهان يا به علم لدنّى مىدانستند اگر على مقدم بر آن دو بر مسند خلافت بنشيند شرّ و فتنه خواهد شد ! و همين را براى آينده نيز قاعده مىسازد كه علم و فضل ملاك نيست تنها كفايت بسنده است . و در طول تاريخ اسلام كفايت به معنى كمانكشى ، تير زنى و شمشير آختن تلقى شده ، و از همين‌جاست كه مثلا در تمام طول تاريخ كسانى بر اريكهء خلافت و سلطنت تكيه زده‌اند كه از همهء فضل و فنون فضل عارى و عاطل بوده‌اند .\r\nدر اصل هفتم ، ريشه‌هاى درآمد پادشاه يا « وجوه دخل » او را بر مىشمارد ، « و آن از غنيمت « 3 » باشد ، يا از فىء « 4 » ، يا از مال‌هايى كه آن را مالك معيّنى نباشد » . پس از آن مىگويد « اوقافى « 5 » كه آن را متولى معين و مصرفى معين نباشد آن را به بيت المال صرف بايد كردن » و آنگاه مىگويد « از آن آلت و عدّت مىتوان ساختن در قمع كفّار و دفع اعداى دين ؛ زيرا كه مهم‌ترين همهء كارها معاونت پادشاه است در دفع اعدا » و دليل آن اين است كه « مصلحت كار او سبب انتظام مصالح عالم ، و مايهء استقامت مطلب بنى آدم است » .\r\nدر اصل هشتم ، اقسام سياست پادشاه را مطرح مىسازد و مىگويد : « سياست ملك بر دو نوع است و هر يك را عرضى و لازمى : اول سياست فاضله كه آن را امامت خوانند » و\r\n\r\n\r\n","description":"","footnote":"\r\n( 1 ) . خلافى - مورد اختلاف و نزاع فقيهان و اهل حلّ و عقد .\r\n( 2 ) . متعيّن - ثابت و ضرورى .\r\n( 3 ) . غنيمت - ج غنائم : ما يؤخذ من المحاربين بالقوّه ؛ كلّ ما ظفر به [ فى الحرب 
  ] .\r\n( 4 ) . فىء - الخراج ( ج : افياء و فيوء ) ؛ الغنيمة ؛ غنيمتى كه بدون جنگ بدست آيد .\r\n( 5 ) . الوقف ( ج الاوقاف و الوقوف ) - حبس العين على ملك الواقف او على ملك اللّه و التّصدّق بالمنفعة .\r\n","page_name":" 274 ","page_number":278},
  {"content":"\r\n\r\nمقصود از آن نظم مصالح عباد است در امور معاش و معاد ، تا هر يك به كمالى كه لايق او است برسد » و طبيعة « لازمهء آن سعادت حقيقى » است ، و « صاحب اين سياست به حقيقت خليفة اللّه و ظلّ اللّه باشد » ، و او در اين راه بايد اقتدا به صاحب شريعت كند ، و از جمله بايد « حرص و حبّ مال را مقهور قوّهء عقلى گرداند » تا آنكه « آثار و لوامع انوار آن يگانهء عباد ، در همهء بلاد و اصل گردد » ؛\r\nدوم سياست ناقصه ، و آن سياستى است كه « سائس آن تمسّك به جور كند و رعايا را نسبت با خود به جاى بندگان داند ، و مدينه را از شرور . . . پر گرداند ، و خود بندهء حرص و هوا باشد » . آنگاه دربارهء نتيجهء هر دو سياست در مردم بحث مىكند و مىگويد « مردم در هر حال به حكم الناس على دين ملوكهم « 1 » نظر بر ملوك دارند ، و اقتداء به سيرت كنند ، و از اينجاست كه گفته‌اند : الناس بزمانهم اشبه منهم بآبائهم . . . مردمان به روزگار خودشان مانندتراند تا به روزگار پدرانشان » .\r\nو سرانجام در اصل نهم ، صفات و خصال طالب ملك ( - پادشاه ) را بيان مىكند و مىگويد كه : حكما گفته‌اند كه طالب ملك بايد خداوند هفت خصلت باشد :\r\n- اول : علوّ همّت ، و آن به تهذيب اخلاق حاصل شود ؛\r\n- دوم : اصابت در رأى و فكرت ، و آن به جودت فطرت و كثرت تجربه دست دهد ؛\r\n- سوم : قوّت عزيمت ، و آن به رأى صواب و قوّت ثبات حاصل شود و آن را عزم الملوك و عزم الرجال خوانند ، و آن اصل در اكتساب همهء خيرات و فضايل . . . است ؛\r\nچهارم : صبر بر شدائد ، چه صبر مفتاح ابواب مطالب است ، و در حديث است كه « من قرع بابا و لجّ و لج » هركس درى را بزند و پا فشارد البتّه در آن در آيد .\r\nپنجم : يسار [ - ثروت 
  ] ، تا به طمع آن در مال مردم مضطر نشود ؛\r\nششم : لشكريان موافق ؛\r\nهفتم : نسب ، زيرا نسب اصيل و تبار و الا ، موجب انجذاب خواطر و مهابت و وقار خواهد بود .\r\nآنگاه مىگويد « اين خصلت ضرورى نيست ، اما اولى است » يعنى بهتر است كه طالب ملك از تبارى بزرگ باشد و نيز « يسار لشكرى » را مىتوان به توسّط آن چهار خصلت كه\r\n\r\n\r\n","description":"","footnote":"\r\n( 1 ) . اين عبارت را حديث دانسته‌اند ، ولى در حقيقت از امثال است . مولوى گويد ( مثنوى ، 5 / 472 علاء ) :\r\n چرخ اخضر خاك را خضرا كند * خوىِ شاهان در رعيّت جا كند \r\n آن رسولِ حقّ قلاوُوزِ سلوك * گفت « الناس على دين الملوك » \r\n","page_name":" 275 ","page_number":279},
  {"content":"\r\n\r\nعلوّ همت ، راى ، صبر و عزيمت است حاصل كرد . پس عمده همين چهار باشد . « 1 »\r\n* * * امام فخر در علم ديگر يعنى شستمين علم از كتاب جوامع العلوم ، يعنى « علم آداب ملوك » ، بار ديگر همين خصال هفتگانه را مطرح مىكند و برخى نكته‌سنجىها ارائه مىدهد كه ما در اينجا برخى از آنها را ياد مىكنيم :\r\n« چون پادشاه سايهء خداوند و نايب پيغمبر است ، بايد كه او را خصلت‌هاى آراسته و طريقه‌هاى پيراسته باشد و به قدر امكان در كل اوقات تشبّه به پيغمبران كند » - آنگاه نه « صفت در نه اصل « 2 » » ياد كرده و « كتاب را بر آن ختم » كرده است . بيان همه آن اصل‌ها لزومى ندارد . در اينجا آن اصل‌ها را تنها ياد مىكنيم ، و در برخى از آنها اندك توقّفى مىكنيم :\r\n- اصل اول ، بايد كه پادشاه حليم باشد .\r\n- اصل دوم ، پادشاه بايد كه كريم باشد .\r\n- اصل سوم ، پادشاه بايد عاقبت‌انديش باشد ، يعنى « انديشهء او بر قول و فعل او غالب باشد » .\r\n- اصل چهارم ، اين است كه پادشاه بايد در عفو كردن تأخير نفرمايد و در عقوبت كردن انديشه فرمايد .\r\n- اصل پنجم ، اين است كه « پادشاه بايد بر رعيّت نيك مشفق باشد و بر عدل كردن ملازمت نمايد . امام در زير اين اصل نصيحتى نقل مىكند كه شافعى به هارون الرشيد كرده و آن اين است كه « خداى تعالى . . . هيچ‌كس را بر ده تن حاكم نكند الّا كه روز قيامت او را آرند هر دو دست او بر گردن محكم كرده ، هيچ چيز آن را نگشايد مگر عدل » آنگاه حكايتى دربارهء امير مؤمنان ( ع ) ياد كرده كه لطيف است . مىگويد « چون امير مؤمنان ( ع ) به جوار رحمت حقّ انتقال كرد ، يكى از صحابه در آن اندوه و ماتم ، در شب ، در كوفه مىگرديد و قطرات عبرات [ - اشك 
  ] بر رخسارهء خود مىباريد . . . آوازى شنيد كه اللّهمّ انتقم من علىّ - يعنى خدايا انتقام من از على بستان . آن صحابى را آن سخن شگفت آمد پس نزديك آن عجوزه شد و گفت : چرا چنين گفتى ؟ پيرزن گفت : هر روز على [ ع 
  ]\r\n\r\n\r\n","description":"","footnote":"\r\n( 1 ) . اين نكات را خواجه طوسى عينا در اخلاق ناصرى ( بخش سوم « سياست مدن » ، 289 - 300 مينوى - حيدرى ) ايراد كرده است .\r\n( 2 ) . اصل نهم در حقيقت به سياست مربوط نيست و پايان كتاب و وصف الحال امام است و مقصود او را از نگارش كتاب بيان مىكند .\r\n","page_name":" 276 ","page_number":280},
  {"content":"\r\n\r\nبيامدى و نان و آنچه ما يحتاج آن باشد بياوردى ، و يك سبوى آب بياوردى ؛ اكنون سه روز است كه نياورده ؛ و اتّفاق چنان افتاده بود كه از شهادت آن حضرت تا آن ساعت سه روز بود . « 1 » پس آن صحابى آن عجوزه را از آن حال و واقعه خبر داد ، و با يك ديگر در آن ماتم و اندوه موافقت كردند پس معلوم شد كه سعادت دو جهانى پادشاه در عدل بسته است » . امام فخر پس از بيان عدل ، در اصل ششم ، فضيلت عدل را بيان مىكند « پيامبر ( ص ) مىفرمايد كه : عدل ساعة خير من عبادة سنة « 2 » و علت اين آن است كه نفع عبادت با آن كس گردد ، اما نفع عدل با كافّهء خلايق گردد ، و بواسطهء آن امن حاصل شود ، و متعبّدان به عبادت مشغول توانند شد . . . » و امام فخر از اين استدلال خود نتيجه‌يى مىگيرد كه نظريه‌پردازان سياسى اهل سنّت هميشه آن را نصب العين خود قرار داده‌اند و آن اين است كه حتى پادشاهان ظالم را نيز به دليل آنكه نظم را حفظ مىكنند و از هرج و مرج منع مىكنند بايد پذيرفت « و از اينجاست كه حرام است پادشاه ظالم را بد گفتن ، زيرا كه هر چند ظالم است ليكن خيرى كه از وجود او حاصل مىشود بيشتر است از آن شرّ كه از وجود وى حاصل شود » .\r\nسرانجام در اصل هفتم بيان مىكند كه پادشاه بايد با اهل علم نشست و خاست كند « زيرا كه پيدا كرديم « 3 » . . . پادشاه را رياست كردن ظاهر است و عالم را سياست كردن باطن ، و نظام عالم به هر دو حاصل شود ، و از اينجاست كه مصطفى ( ص ) فرمود الدّين و الملك اخوان توأمان ، يعنى دين و ملك دو برادر همزاداند . »\r\nاين است اجمال آنچه امام فخر به عنوان نظريه‌پرداز سياسى دربارهء حكومت و پايه‌هاى آن و سلطنت و مملكت بيان كرده است » و از تلفيق مطالب ياد شده چنين بر مىآيد كه وى دلايل اقناعى را با مسائل ترغيبى در هم مىآميزد تا اساس حكومت و مشروعيّت آن را ثابت كند . « 4 »\r\n\r\n\r\n","description":"","footnote":"\r\n( 1 ) . بود - گذشته بود .\r\n( 2 ) . حديث در مأخذ ديگر از جمله ( ابن عبد ربّه ، عقد الفريد ، 1 / 7 ، احمد امين ) به صورت زير آمده است « عدل ساعة فى حكومة خير من عبادة ستيّن سنة » .\r\n( 3 ) . اين عبارت نيز قولى را كه قبلا ياد كرديم تأييد مىكند مبنى بر اينكه به نظر امام فخر « اولو الامر » عالمان دين هستند ، و پادشاهان بايد از ايشان اطاعت كنند . « پيدا كردن » - ثابت كردن ، روش ساختن .\r\n( 4 ) . كتاب‌شناسى - در پاورقىها و متن گفتار داده شده است . نيز ، - « مقدّمه » تفسير كبير ، ترجمهء نگارنده ، انتشارات اساطير ، كه از عقايد كلامى امام بحث مستوفايى شده است .\r\n","page_name":" 277 ","page_number":281},
  {"content":"\r\n\r\n\r\n49 . ابن ابى الحديد ( وفات ، 6 - 655 ه . ق . )\r\n- بخش كلّيّات ، 63 - 64 .\r\n\r\n50 . خواجه نصير الدين طوسى ( فت ، 672 ه . ق . )\r\nمشهورترين و جامع‌ترين دانشمند سدهء هفتم هجرى خواجه ابو جعفر نصير الدين محمد بن حسن طوسى است . وى در سال 597 در طوس زاده شد ، و به سال 672 ه . ق .\r\nدرگذشت و در كاظمين دفن شد .\r\nوى در فقه ، كلام ، نجوم و رياضى و حكمت استاد بود ، و گذشته از اين ، در عالم سياست نيز از رجال برجسته بشمار مىرفت . مدّتى نزد پيشوايان اسماعيليه در « الموت » بسر برد ، وقتى هولاكو قلعهء الموت را فتح كرد خواجه را با خود برد و گفته‌اند او را به وزارت منصوب كرد . صحّت اين مطلب كاملا ثابت نشده است ، ولى البتّه از هر وزيرى مقتدرتر و در روح سلطان مغول نافذتر بوده است . وى با حسن تدبير و سياست از خرابى شهرها و كشتار مردم جلوگيرى كرد ، و از جمله هولاكو را واداشت كه به ايجاد كتابخانه و رصدخانه بپردازد ، و هولاكو براى او در مراغه رصدخانه و زيجى ترتيب داد كه بعدها به « زيج ايلخانى » معروف شد .\r\nاز كارهاى ديگر او تشويق هولاكو به فتح بغداد بود ، و هولاكو در سال 656 ه . ق .\r\nبغداد را گرفت و مستعصم خليفهء عباسى را به صوابديد خواجه كشت و بدينسان دولت عباسى بپايان آمد .\r\nخواجه غير از آثارى كه به عربى نوشته چند كتاب عمده نيز به فارسى دارد كه از آنها به ويژه اخلاق ناصرى ، در اخلاق و حكمت عملى ، اساس الاقتباس ، در منطق ( كه به قول محققان پس از منطق الشفاء ابن سينا كاملترين كتاب منطق است ) ، اوصاف الاشراف ، در عرفان و معيار الاشعار ، در عروض و قافيه شهرت زيادى دارند .\r\nاصحاب رجال ترديدى ندارند در اينكه خواجه شيعى بوده ، و در آثار موجود او نيز چندين رساله است كه شيعهء امامى بودن او را محرز مىسازد ، از آن جمله رسالهء الفرقة الناجية ، رسالة فى حصر الحقّ بمقالة الاماميّة ، كتاب الاثنى عشريّة ، و رسالة فى الامامه . « 1 »\r\n\r\n\r\n","description":"","footnote":"\r\n( 1 ) . شيخ عبد اللّه نعمه ، فلاسفه الشيعة ، 474 و 501 ، چاپ بيروت ، 1930 م .\r\n","page_name":" 278 ","page_number":282},
  {"content":"\r\n\r\nاز اين گذشته او فقه را پيش معين الدين مصرى ( وفات 629 ه . ق . ) و كمال الدين بن ميثم بحرانى ( وفات 648 ه . ق . ) خوانده ، و آن هر دو فقيه شيعىاند . و نيز با محقق حلى ( وفات ، 676 ه . ق . ) مؤلف شرايع الاسلام در فقه شيعه ملاقات كرده است . « 1 »\r\nچون خواجه هم شيعى بوده و هم در پيشگاه هولاكوخان مقامى ارجمند داشته ، و مقام و منصب و شهرت هميشه مورد حسد قرار مىگيرد ، بسيارى از دانشمندان اهل سنت مانند ابن العماد حنبلى و ابن قيم و سبكى و بسيارى ديگر او را دشنام و ناروا گفته‌اند و حتّى او را « نصير الشرك و الكفر و الالحاد وزير الملاحده . . . » خوانده‌اند . « 2 »\r\nابن قيم نوشته است كه خواجه « كتاب اشارات امام ملحدان ابن سينا را جاى قرآن قرار داد و گفت اين قرآن خواص است و آن قرآن عوام ! . . . و سرانجام ساحر شد . . . و بتان را مىپرستيد ! » و اينها همه نسبتهاى نارواست ، و در برابر آنها علامهء حلى مىگويد « او به اخلاق ، شريفترين مردى بود كه تا كنون ديده‌ايم « 3 » . . . » .\r\nاين مرد بزرگ مانند نظام الملك در سياست عملى و نظرى نيز مصدر آثارى بوده است شكّى نيست كه از لحاظ علمى و حمايت از اهل علم يكى از نوادر همهء ادوار تاريخى اسلام و ايران بوده است و بىجهت نيست كه در حقّ او گفته‌اند « علم و حكمت به دست اين پارسى ( ايرانى ) در دورترين نقطه‌هاى بلاد مغولى رشد و نموّ كرد ؛ گويى نور تابانى بود در تيره شامى « 4 » » .\r\nدر سياست عملى خواجه سخنان زيادى گفته‌اند كه از ذكر همهء آن سخنان تن مىزنيم همين اندازه بايد گفت كه جماعت زيادى او را به « ابن الوقت بودن » نكوهش كرده‌اند و گفته‌اند كه از مرد دانشمند و حكيمى چون او پسنديده نبوده است كه كتاب خود را نخست به ناصر الدّين محتشم كه او را با طمطراق در مقدمهء اخلاق ناصرى « ملك الملوك العرب و العجم خسرو جهان و شهريار ايران « 5 » » خوانده است تقديم كند ، و ليكن پس از آن كه دولت و قدرت ناصر الدّين مذكور به مغرب خراميده و دستش تهى گشته و گرفتار هولاكو خان شده ، آن مقدّمه را به نظر خود محو كند يا « بدل نموده » نام مخدوم نخستين\r\n\r\n\r\n","description":"","footnote":"\r\n( 1 ) . قاضى نور اللّه شوشترى ، مجالس المؤمنين ، 2 / 205 ، چاپ اسلاميهء تهران ، 1357 ه . ق .\r\n( 2 ) . ابن العماد ، شذرات ، 5 / 340 ؛ تاريخ فلاسفهء ايرانى ، على اصغر حلبى ، 424 - 425 ، تهران 13361 ه . ش . ، چاپ دوّم .\r\n( 3 ) . خوانسارى ، روضات ، 607 ، چاپ تهران .\r\n( 4 ) . جرجى زيدان ، آداب اللغة ، 3 / 234 : « . . . فزها العلم فى بلاد المغول على يد هذا الفارسى كأنّه قبس منير فى ظلمة مدلهمّة » .\r\n( 5 ) . « مقدّمهء » منتخب اخلاق ناصرى ، به اهتمام جلال همايى ، چاپ وزارت فرهنگ ، 1320 ه . ش .\r\n","page_name":" 279 ","page_number":283},
  {"content":"\r\n\r\nخويش را بيندازد و براى آن مقدّمه‌يى ديگر پرداخته به خان مغول تقديم كند . « 1 » و براى عمل خود چنين محمل بتراشد كه :\r\n« . . . محرّر اين مقاله و مؤلّف اين رساله محمّد بن محمّد بن حسن الطوسى المعروف بالنصير گويد كه تحرير اين كتاب كه موسوم است به اخلاق ناصرى در وقتى اتّفاق افتاد كه به سبب تقلّب روزگار جلاى وطن بر سبيل اضطرار اختيار كرده بود ، و دست تقدير او را به مقام قهستان پايبند گردانيده . . . به موجب قضيّهء :\r\n و دار هم ما دمت فى دارهم * و ارضهم ما دمت فى ارضهم \r\n« 2 » به جهت استخلاص نفس و عرض از وضع ديباچه بر صنيعتى موافق عادت آن جماعت در اثناء و اطراء سادات و كبراء ايشان پرداخت و اگر چه آن سياقت مخالف عقيده و مباين طريقهء اهل شريعت و سنّت است چاره‌يى نبود . به اين علّت ، كتاب را خطبه‌يى بر وجه مذكور ساخته شد ، و به حكم آنكه مضمون كتاب مشتمل بر فنّى از فنون حكمت است و به موافقت و مخالفت مذهبى و نحلتى تعلّق ندارد ، طلّاب فوايد را با اختلاف عقايد به مطالعه آن رغبت افتاد ، و نسخه‌هاى بسيار از آن كتاب در ميان مردم\r\n\r\n\r\n","description":"","footnote":"\r\n( 1 ) . در روزگار ما ادوارد براون انگليسى ( تاريخ ادبيات ايران ، از سنائى تا سعدى ، 144 ، ترجمهء غلام حسين صدرى افشار ، تهران ، 1351 ه . ش . ) به خواجه تاخته و او را خائن دو چهره  ( double - dyed traitor )  « خوانده است . مىگويد : « اين نصير الدّين طوسى بود كه ركن الدّين خورشاه نگون‌بخت را واداشت تا خود را به دست مغول خيانت پيشه بسپارد . . . بعدها نيز او بود كه هولاكو را موقع مشورت دربارهء مرگ المستعصم باللّه آخرين خليفهء عبّاسى مطمئن ساخت كه قتل او موجب هيچ انتقام آسمانى نخواهد شد . چه مضحك است كه اين خائن دو چهره مؤلّف يكى از معروفترين كتابهاى اخلاقى فارسى باشد ! » يان ريپكا نويسندهء تاريخ ادبيات ايران ( 304 ، ترجمهء انگليسى ) به زبان چكى نيز داورى مشابه دارد « نويسندهء اخلاق ناصرى ، اخلاقى بىنهايت شگفت داشت كه توانست هم به اسماعيليان و هم به دشمنان مغول آنها خدمت كند و در بر انداختن آخرين خليفهء عبّاسى يارى رساند ، ظاهرا به اين دليل كه اعتقاد او به تشيّع گمراهش كرده بود » . امّا پروفسور ويكنز  ( Wickens )  از خواجه دفاع كرده است . به نظر ما ، اين نكته‌گيران هيچ در نظر نگرفته‌اند كه بسيار سخت و حتى ناممكن بوده است كه عقيدهء مردى سياسى بيست سال تمام ( كه فاصلهء تقريبى تحرير مقدّمه اول كتاب با مقدّمهء دوم است ) آن هم در چنان روزگار بحرانى بر يك منوال باقى بماند . براى اطّلاع بيشتر ، :\r\n The Nasirean Ethics . by Nasir al - Din Tusi , tr . , from persian by G . M . Wickens ( George Allen and Unwin ) , Introduction , PP . 15 - 17 , London , 1946 . \r\n( 2 ) . اين بيت از قطعه‌يى است در دو بيت از ابو نصر محمّد بن محمّد بن احمد رامشى ، كه سيوطى آن را در بغية الوعاة فى طبقات النحاة ، 93 ، چاپ مصر ، 1326 ه . ق . آورده است :\r\n ان تلقك الغربة فى معشر * قد اجمعوا فيك على بغضهم \r\n فدار هم ما دمت فى دارهم * و ارضهم ما دمت فى ارضهم \r\n","page_name":" 280 ","page_number":284},
  {"content":"\r\n\r\nمنتشر گشت . بعد از آن چون لطف كردگار . . . به واسطهء عنايت پادشاه روزگار ( يعنى هولاكو ) . . . ابن بندهء سپاس‌دار را از آن مقام نامحمود مخرجى كرامت كرد ، چنان يافت كه جمعى از اعيان و افاضل و ارباب فضايل اين كتاب را به شرف مطالعه مشرّف گردانيده بودند . . . ، خواست كه ديباچهء كتاب را كه بر سياست غير مرضى بود بدل گرداند تا از وصمت آنكه كسى به انكار و تعيير مبادرت نمايد ، پيش از وقوف بر حقيقت حال و ضرورتى كه باعث بوده بر آن مقال بىملاحظهء معنى لعلّ له عذرا و انت تلوم « 1 » خالى ماند .\r\nپس به موجب اين انديشه اين ديباچه را بدل آن تصدير ، ايراد كرد . . . تا آغاز كتاب را به اين طرز كنند كه به صواب نزديكتر بود . . . « 2 »\r\nولى چه مىتوان گفت ، خواجه گذشته از مقام علمى ، اهل سياست نيز بود ، و شايد دليل او ( و مدافعان اين رفتار او ) اين باشد كه او در طلب مأمنى بود كه خود و صاحبان فضل را در پناه آن جاى بدهد ، و بنابراين دعوت هولاكوخان را پذيرفته پيش او رفت . لذا از جهت اينكه در روزگار نكبت و مغلوبيّت مخدوم خود را رها ساخت و به دشمن او اظهار انقياد كرد و نزد او رفت ، او را زياد هم سرزنش نبايد كرد .\r\n* * * شخصيت علمى خواجه را در سياست دو گروه عمده ارزش‌يابى كرده‌اند :\r\nالف : كسانى كه داورىهاى آنان بر پايهء مذهب و عقايد بوده .\r\nب : كسانى كه داورى آنان بر پايهء سياست و خدمات اجتماعى بوده .\r\nكسانى كه داوريشان بر پايهء مذهب بوده نيز خود دو گروه بوده‌اند شيعيان و سنّيان .\r\nشيعيان همه او را ستوده‌اند و اين طبيعى است چه خواجه هم عالم بزرگى بوده و هم شيعى معتقدى و هم ناصر و ياور شيعيان .\r\nامّا اهل سنّت او را « دشمن اسلام » ، از ميان بردارندهء خلافت عباسى و « مروّج رفض » شمرده‌اند . و او را به جاى « نصير الدين » ، « نصير الشّرك و الالحاد » ناميده‌اند . عبارات ابن تيميّه ، ابن قيّم ، و ابن عماد حنبلى بويژه در حقّ وى بسيار تند است . مثلا ابن عماد در\r\n\r\n\r\n","description":"","footnote":"\r\n( 1 ) . مصراع بيتى است بدين صورت ( ابن عبد ربه ، العقد الفريد ، 2 / 192 ، احمد امين ) :\r\n تأنّ و لا تعجل بلومك صاحبا * لعلّ له عذرا و انت تلوم \r\nآهستگى نما و در سرزنش دوست ( خود ) شتاب مكن چه شايد او را عذرى باشد در آن حال كه تو سرزنش مىكنى !\r\n( 2 ) . اخلاق ناصرى ، « مقدّمه » ، ط - ع ، به اهتمام شادروان استاد جلال همايى ؛ نيز ، حاجى خليفه ، كشف الظّنون ، 1 / 67 ، آستانه ، 1310 ه . ق . ) .\r\n","page_name":" 281 ","page_number":285},
  {"content":"\r\n\r\nشذرات الذهب ( 5 / 40 - 339 ) از اغاثه اللهفان من مكايد الشيطان ابن قيم جوزيّه نقل مىكند كه :\r\n« . . . و لمّا انتهت النّوبة الى نصير الشرك و الكفر و الالحاد وزير الملاحدة النّصير الطوسىّ وزير هلاكو ، شفى نفسه عن اتّباع الرسول و اهل دينه فعرضهم على السيف حتّى شفى اخوانه من الملاحدة و اشتفى هو . فقتل الخليفة و القضاة و الفقهاء و المحدّثين و استبقى الفلاسفة . . . جعل اشارات امام الملحدين ابن سينا مكان القرآن . . .\r\nفقال هى قرآن الخواصّ و ذلك قرآن العوامّ . . . فكان ساحرا يعبد الاصنام ! »\r\n« چون نوبت به ياور شرك و كفر ، و وزير ملحد ملاحده ( اسماعيليّه ) نصير طوسى رسيد كه اكنون وزارت هولاكو يافته بود ، خويش را از پيروى رسول اكرم و پيروان دين او كنار كشيد و آنان را عرضهء تيغ گردانيد تا از ملحدان اسماعيلى خلاص گشت . و همو بود كه خليفه و قضاة و محدّثان را به قتل رسانيد و فيلسوفان را زنده گذاشت كه برادران او بودند ، و منجّمان و طبيعت‌شناسان و جادوان را گرامى داشت و اوقاف و مدارس و مساجد را بست و رواتب آنها را فسخ كرد و مخصوص خود و يارانش ساخت . در كتاب‌هاى خود قدم عالم را اثبات كرد ، معاد را باطل شمرد ، و صفات پروردگار را از علم و قدرت و سمع و بصر و حيات و جز آنها انكار كرد . . . و خواست تا اشارات امام ملحدان ابن سينا را جاى قرآن قرار دهد ! . . . و گفت : اين قرآن خواصّ است و آن قرآن عوامّ است . و همو خواست تا نماز را تغيير دهد ، و به دو نماز برگرداند ، و ليكن نتوانست و سرانجام سحر آموخت و ساحر گشت و بتان را عبادت مىكرد » .\r\nسبكى گويد « به هولاكو گفتند : اگر خون اين خليفه ريخته شود ، جهان به شيون و زارى برخيزند و سبب خرابى ديار تو شود ، چه پسر عموى رسول اكرم و خليفهء خدا در زمين است . پس شيطان مبين نصير الدين طوسى حكيم برخاست و گفت : او را به نحوى مىتوان كشت كه خونش بر زمين ريخته نشود ، و اين نصير الدّين سخت‌ترين مردم بر مسلمانان بود . پس به اشارت او خليفه را در نمد پيچيدند ، و لگدمالش كردند تا جان داد ! » « 1 »\r\n* * * امّا شيعه همچنانكه گفتيم او را بسيار ستوده‌اند . مثلا علّامهء حلّى ( وفات ، 727 ه . ق . ) شاگرد نامدار او كه با وى محشور هم بوده دربارهء او مىگويد « و كان اشرف من شاهدناه\r\n\r\n\r\n","description":"","footnote":"\r\n( 1 ) . طبقات ، 6 / 196 ، محمّد الحلو .\r\n","page_name":" 282 ","page_number":286},
  {"content":"\r\n\r\nفى الاخلاق نوّر اللّه مضجعه » در اخلاق شريف‌ترين كسى است كه ما ديده‌ايم . « 1 »\r\n* * * امّا پيش از شرح سياست نظرى خواجهء طوسى ، مقدّمة و به اجمال بايد گفت كه :\r\nموضوع عمده در « فلسفهء سياسى » - از روزگار افلاطون و ارسطو تا اواسط قرن بيستم - اين بوده كه : اوّلا « چرا مردم پذيرفته‌اند در زير چتر حكومت قرار گيرند ؟ » ؛ ثانيا « تصويب اخلاقى حاكميّت حاكمان چه بوده است ؟ » . خواجه نيز به اين دو موضوع به مناسبت و طردا للباب جوابى داده است . در مورد مطلب اوّل مىگويد :\r\n« نوع انسان كه اشرف موجودات عالم است به معونت ديگر انواع و معاونت نوع خود حاجتمند است هم در بقاى شخص و هم در بقاى نوع » ( اخلاق ناصرى ، 249 - 250 ) ، حال دليل اينكه انسان به معاونت نوع خود محتاج است اين است كه « اگر هر شخصى به ترتيب غذا و لباس و مسكن خود » خود مشغول مىبود ، مىبايست كه نخست ادوات و آلات كشاورزى و درو كردن و آرد كردن و خمير كردن و بافندگى و ريسندگى و حرفه‌هاى ديگر آماده كند ، اما وقتى كه به فراهم ساختن اين مهمّات مشغول مىشد ، بدون غذا در اين مدّت ، بقايش ناممكن مىبود ، و در مدّت عمر حتّى به تهيّهء يكى از اين جمله قادر نمىبود .\r\nامّا اگر همديگر را يارى دهند و هر يك از ايشان به انجام يكى از اين مهمّات قيام كنند ، و آنچه خود زياده بر كفاف فراهم ساخته به ديگران بدهند و به جاى آن نيازمندىهاى خود را از ديگران بگيرند ، و بدين ترتيب در معامله قانون عدالت نگاه دارند ، اسباب معيشت فراهم گردد ، و بدين طريق بقاى شخص و نوع ، چنان كه هست و بايد ، ميسّر گردد . پس اصل حيات بر تعاون و هميارى بازبسته است . و از همين جا اختلاف صناعت‌ها يا پيشه اقتضا مىيابد ، زيرا اگر همهء نوع انسانى تنها به يك كار مىپرداختند ، محذور اوّل همچنان ظهور مىيافت ، و از اين جهت بود كه حكمت الهى اقتضا كرد كه همّت‌ها و عزيمت‌ها و آراى ايشان متباين باشد تا هر يكى به شغل ديگرى رغبت كنند ؛ بعضى شريف و بعضى خسيس ، و به انجام دادن آن خوشدل و خرسند باشند .\r\nو نيز احوال ايشان را در توانگرى و درويشى و كياست و بلادت مختلف ساخت ، زيرا اگر همه توانگر بودند همديگر را خدمت نمىكردند ، و همين طور است اگر همه درويش\r\n\r\n\r\n","description":"","footnote":"\r\n( 1 ) . خوانسارى ، روضات الجنّات ، 607 ، چاپ تهران ، اسلاميّه .\r\n","page_name":" 283 ","page_number":287},
  {"content":"\r\n\r\nبودند ، چه در مورد اول ، از جهت بىنيازى از همديگر ، يك ديگر را خدمت نمىكردند ، و در مورد دوم از لحاظ ناتوانى بر اداى عوض خدمت يكديگر . پس ، وجود شخص و نوع انسان بىمعاونت يا تعاون صورت نمىبندد ، و اين كار نيز بىاجتماع محال است ، پس نوع انسان طبعا به اجتماع محتاج باشد ، و اين نوع اجتماع را « تمدّن » خوانند ، و تمدّن از مدينه مشتقّ باشد و مدينه جايى است كه صاحبان حرف در آنجا دست به همكاريهايى مىزنند كه مايهء زندگانى آنهاست . و غرض از مدينه ، مسكن اهل مدينه نيست بلكه مقصود از آن جمعيّتى مخصوص ميان اهل مدينه است ، و اين است معنى آنچه كه حكيمان مىگويند « الانسان مدنىّ بالطّبع يعنى محتاج بالطّبع الى الاجتماع المسمّى بالتمدّن » انسان طبعا مدنى است يعنى طبعا نيازمند به اجتماعى است كه تمدن خوانده مىشود ( همانجا ، 251 - 252 ) .\r\nآنگاه خواجه مىگويد : چون انگيزه‌هاى افعال مردم مختلف است ، و حركت هر يك از آنها به غايت متفاوتى متوجه است ، چه مثلا قصد يكى از آنها متوجه « تحصيل لذّت » و قصد ديگرى متوجّه « كسب كمال و كرامت » است اگر ايشان را به سر خود رها سازند « و با طبايع ايشان گذارند ، تعاون ايشان صورت نبندد چه متغلّب همه را بندهء خود گرداند ، و حريص همهء مقتنيات » يا فراهم‌آمده‌ها را براى خود خواهد ، و كار به تنازع و پيكار بينجامد و به « افنا و افساد يكديگر مشغول شوند » پس نوعى تدبير لازم است كه براى هر يك از آنها پايگاه خودشان را بشناساند ، و « دست هر يك از آنان را از تعدّى و تصرّف در حقوق ديگران كوتاه كند » و همه را به تعاون و هميارى مشغول كند ، و « اين تدبير را سياست خوانند » .\r\nو اين سياست را يا كسى انجام مىدهد كه « به الهام الهى ممتاز باشد تا ديگران از او انقياد كنند ، و اين شخص را در عبارت قدما صاحب ناموس گفته‌اند ، و اوضاع [ يا قوانين 
  ] او را ناموس الهى » خوانده‌اند ، و در عبارت محدّثان [ يا دانشمندان دينى 
  ] شارع و اوضاع او را شريعت ناميده‌اند ؛ و يا كسى انجام مىدهد كه در قديم او را « ملك على الاطلاق ، و احكام او را صناعت ملك » مىگفته‌اند ، و در عبارت محدّثان او را امام ، و كار او را امامت مىناميده‌اند . به عقيدهء خواجه همچنانكه صاحب ناموس يا شارع « به الهام الهى ممتاز » است ، ملك نيز به « تأييدى الهى ممتاز از ديگران است تا تكميل مردم براى او ميسّر باشد » « 1 » ( اخلاق ، 253 ) .\r\n\r\n\r\n","description":"","footnote":"\r\n( 1 ) . اشاره به « فرّهء ايزدى » است كه در ايران قديم ( بويژه دورهء ساسانى و حكومت « ايرانشهرى » ) اصل حكومت و پادشاهى بشمار مىرفته است . فرّ [ يا فرّه يا خرّه 
  ] طبق مندرجات اوستا عبارت از « فروغى -\r\n","page_name":" 284 ","page_number":288},
  {"content":"\r\n\r\nپس ، به نظر خواجه نيز ، مانند ارسطو ، مردم براى اين در زير چتر حكومت قرار گرفته‌اند كه ضرورة جز در اجتماع نمىتوانند زيست و به تنهايى هم نيازهاى خود را آماده نمىتوانند كرد ، و هم اينكه از تعرّض ابناى نوع خود در امان نتوانند بود ؛ و از طرفى ديگر حكومت حاكمان و مدبّران اجتماع بر پايهء تأييد الهى است و همين امر تصويب اخلاقى حاكميّت حاكمان است .\r\nآنگاه خواجه امورى را كه در اين سياست مورد احتياج است سه چيز بر مىشمارد :\r\nناموس يا قانون الهى ؛ حاكم يا واضع ؛ و سرانجام دينار « در سياست ، به ناموس و حاكم و دينار احتياج باشد » ( همانجا ، 252 ) . آنگاه مىگويد : اگر اين سياست يا تدبير درست و به قاعدهء حكمت باشد ، و به كمالى كه در شخص و نوع بالقوّه است بينجامد آن را « سياست الهى » خوانند ، و اگر چنين نباشد آن سياست را به چيز ديگرى كه سبب آن باشد ، نسبت مىدهند .\r\n* * * سياست نظرى خواجه را با مقالت سوم اخلاق ناصرى كه در سياست مدن پرداخته شروع مىكنيم ، و اين قسمت مشتمل بر هشت فصل به شرح زير است :\r\nفصل اوّل - در احتياج خلق به تمدّن و شرح ماهيّت و فضيلت اين نوع علم ؛\r\nفصل دوّم - در فضيلت محبّت كه ارتباط اجتماعات بدان صورت بندد و اقسام آن ؛\r\nفصل سوّم - در اقسام اجتماعات و شرح احوال مدن ؛\r\nفصل چهارم - در سياست ملك و آداب ملوك ؛\r\nفصل پنجم - در سياست خدم و آداب اتباع ملوك ؛\r\nفصل ششم - در فضيلت صداقت و كيفيّت معاشرت با اصناف خلق ؛\r\nفصل هفتم - در كيفيّت معاشرت با اصدقاء ؛\r\nفصل هشتم - در وصاياى افلاطون كه كتاب بدان ختم مىشود .\r\nاگر چه نفوذ معنوى كتابهاى ارسطو در علوم مختلفهء اسلامى بيشتر از همهء متفكّران و\r\n\r\n\r\n","description":"","footnote":"\r\n- است كه به دل هركس بتابد بر همگنان برترى يابد . از پرتو اين فروغ است كه شخص به پادشاهى رسد و شايستهء تاج و تخت گردد ، آسايش‌گستر و دادگر شود و همواره كامياب و پيروز باشد ، و در كمالات نفسانى و روحانى كامل گردد » ( دكتر معين ، مزديسنا و ادب فارسى ، 412 - 430 ، دانشگاه تهران ) ، اين مفهوم ، تا حدود زيادى شبيه نظريّهء سياسى »  Divine right of the kings  « - حقوق الهى سلاطين » است كه تا پايان سده هجدهم در سياست غربى متداول بوده است . فردوسى گويد ( شاهنامه ، 7 / 1823 ، بروخيم ) :\r\n كنون گردد ايمن جهان از بدى * بتابَد از او فَرّهء ايزدى \r\n","page_name":" 285 ","page_number":289},
  {"content":"\r\n\r\nصاحب نظران ديگر يونانى به چشم مىخورد ، ولى در سياست ، خلاف اين بوده و نفوذ افلاطون بيشتر از همه و حتّى ارسطو بوده است . و اين نكته در فلسفهء سياسى مسيحيّت و آيين يهود نيز درست است يعنى تا اوايل سده سيزدهم ميلادى انديشه‌هاى سياسى افلاطون بر افكار سياسى ارسطو و ديگر متفكّران يونانى مىچربيده است . « 1 » نفوذ افلاطون همچنانكه دربارهء فارابى و ابو الحسن عامرى صادق بوده ، در باب خواجهء طوسى نيز درست است .\r\nپيش از آنكه به بررسى اجمالى انديشه‌هاى كلامى - سياسى خواجهء طوسى بپردازيم اشاره به اين دو نكته ضرورت دارد : اوّلا اينكه ، خواجه در مقالت سوّم اخلاق ناصرى راجع به سياست مدن آورده است چيز تازه‌يى نيست و خواجه تحقيق چندان تازه‌يى ندارد و اغلب مطالب آن اقتباس از اقوال و نكت فارابى است . چنان كه خود مىگويد « و حكيم ابو نصر فارابى كه اكثر اين مقالت منقول از اقوال و نكت اوست گويد . . . » « 2 »\r\nثانيا اينكه ، خواجه نيز مانند افلاطون و فارابى در بيان فلسفهء سياسى خود از « فرضيّه انداموارى اجتماع » « 3 » استفاده مىكند : يعنى اجتماع را به طبيعت آدمى و قوانين حاكم بر جسم انسان تشبيه مىكند . « 4 » به عبارت ديگر هيأت مدنيّت مانند تن يك شخص است كه براى وظائف مختلف زندگانى آلات و اعضاى خاصّ دارد و آنها در آغاز ساده و غير متنوّع‌اند و هر چه پيش مىرود طول و تفصيل پيدا مىكند و تنوّع مىيابند و همبستگى آنها به يك ديگر افزون مىشود و اين حال در مدّتى دراز پيش مىآيد : در آغاز خانوادهء كوچك تشكيل مىيابد و كارهاى زندگانى ساده و مختصر است سپس كم كم جمعيّت انبساط پيدا مىكند و دهكده‌ها و قصبات و شهرها و كشورها و ملّتها و دولتهاى سترگ صورت مىگيرد و كسبها و پيشه‌هاى جزئىّ مبدّل به بازرگانى و صنايع بزرگ مىشود . . . و بايد در نظر داشت كه هيأت مدنى اجزاء و اعضاء همه هوش و شعور دارند و در تن هوش و شعور فقط در سر است و در هيأت مدنى مجموع و كل براى خاطر افراد صورت مىگيرد ، امّا در تن اجزاء و اعضاء براى وجود كلّ مىباشند و در مدنيّت افراد اصل است و اعضاء فروع آن مىباشند . از اين جهات كه بگذريم تن فردى با هيأت جمعى از هر\r\n\r\n\r\n","description":"","footnote":"\r\n( 1 ) .\r\n Aristotle , The Politics , P . II , Intro . , by T . A . Sinclair , LOndon , 1962 . \r\n( 2 ) . اخلاق ناصرى ، 248 ، چاپ خوارزمى به اهتمام مجتبى مينوى - علىرضا حيدرى ، تهران ، 1360 ه . ش .\r\n( 3 ) .  Organic theory of society . \r\n( 4 ) . فارابى در آراء اهل المدينة الفاضلة ( 78 - 79 ) مىگويد « و المدينة الفاضلة تشبه البدن التامّ الصحيح الّذي تتعاون اعضاءها كلّها على تتميم حيوة الحيوان و على حفظها عليه . »\r\n","page_name":" 286 ","page_number":290},
  {"content":"\r\n\r\nجهت مانند يك ديگراند . . . « 1 » »\r\nعباراتى كه نقل شد او هربرت اسپنسر « 2 » ( 1820 - 1903 م ) عالم اجتماعى و روانشناس انگليسى است . امروزه اين نظريه را كه اجتماع انسانى را به كالبد موجود جاندار به ويژه آدمى تشبيه مىكند « غير علمى » مىشمارند . امّا پس از وى نيز توسّط شافل « 3 » عالم اجتماعى آلمانى دنبال شد و او كار را بجايى رسانيده كه گروههاى گوناگون را در اجتماع طبقاتى با اندامهاى كالبد انسانى مىسنجد . همين طور اين نظريّه توسّط علماى اجتماعى معاصر آمريكا همچون بوگاردس « 4 » و پارسونز « 5 » نيز تقويت شده است . « 6 »\r\nخواجه نيز اين تشبيه را به كار برده و پس از تفصيل زياد مىگويد « . . . غرض از اين تفصيل آن است كه نوع انسان را كه اشرف موجودات عالم است به معونت ديگر انواع و معاونت نوع خود حاجت است . . . همچنان كه عضوها را به معاونت يكديگر ، تا كار بدن كمال يابد . . . » .\r\nآنگاه اقسام سياسات را بيان كرده مىگويد « . . . حكيم « 7 » اقسام سياست چهار نهاده است : سياست ملك و سياست غلبه و سياست كرامت و سياست جماعت . امّا سياست ملك ، تدبير جماعت بود بر وجهى كه ايشان را فضايل حاصل آيد ، و آن را سياست فضلا گويند ؛ و امّا سياست غلبه ، تدبير امور اخسّاء ( - فرومايگان ) و آن را سياست خساست گويند ؛ و امّا سياست كرامت ، تدبير جماعتى بود كه به اقتناى كرامات موسوم باشند ؛ و امّا سياست جماعت ، تدبير فرق مختلف بود بر قانونى كه ناموس الهى ( شرع ) وضع كرده باشد . » ( همانجا ، 252 - 253 ) .\r\nآن نكته را كه در تشبيه اجتماع انسانى به سازمان وجود آدمى قبلا از قول خواجه نقل كرديم ، سخن ديگرى از خواجه نيز تأييد مىكند كه در آن عالم طبّ را كه بر حفظ سلامت تن آدمى مىكوشد با سياستمدار مقايسه مىكند كه اجتماع را بايد منظّم و بسامان نگاه دارد « و همچنانكه صاحب علم طبّ چون در صناعت خود ماهر شود بر حفظ صحّت بدن انسان و ازالت مرض قادر گردد ، صاحب اين علم ( نيز ) چون در صناعت خود ماهر شود بر صحّت مزاج عالم - كه آن را اعتدال حقيقى خوانند - و\r\n\r\n\r\n","description":"","footnote":"\r\n( 1 ) . فروغى ، محمد على ، سير حكمت در اروپا ، 3 / 190 - 191 ، چاپ تهران ، 1320 ه . ش .\r\n( 2 ) .  Herbert Spencer . \r\n( 3 ) .  Schaffel . \r\n( 4 ) .  Bogardus . \r\n( 5 ) .  Parsons . \r\n( 6 ) .\r\n A Dictionary of philosophy , P . 419 , ed . , by M . Rosenthal and P . Yudin , Moscow , 1967 . \r\n( 7 ) . مراد از « حكيم » ، افلاطون ، ارسطو ، و ابو نصر فارابى هر سه توانند بود .\r\n","page_name":" 287 ","page_number":291},
  {"content":"\r\n\r\nازالت انحراف از آن قادر شود و او به حقيقت طبيب عالم بود و بر جمله ، ثمرهء اين علم اشاعت خيرات بود در عالم ، و ازالت شرور به قدر استطاعت انسانى » ( همانجا ، 255 ) .\r\nدر فصل دوم كه در فضيلت محبّت است خواجه بيان مىدارد كه « چون مردم به يكديگر محتاج‌اند و كمال و تمام هر يك به نزديك اشخاص ديگر است از نوع او ، و ضرورت مستدعى استعانت ؛ چه هيچ شخص به انفراد به كمال نمىتواند رسيد ، . . . پس احتياج به تأليفى كه همهء اشخاص را در معاونت به منزلت اعضاى يك شخص گرداند ضرورى باشد ؛ و چون ايشان را بالطّبع متوجّه كمال آفريده‌اند پس بالطّبع مشتاق آن تألّف باشند ؛ و اشتياق به تألّف محبّت بود . . . و جماعتى از قدماى حكما در تعظيم شأن محبّت مبالغتى عظيم كرده‌اند و گفته كه : قوام همهء موجودات به سبب محبّت است « 1 » و هيچ موجود از محبّتى خالى نتواند بود . و ديگر حكما هر چند بر تصريح اين مذهب اقدام ننموده‌اند امّا به فضيلت محبّت اقرار كرده‌اند و سريان عشق را در جملگى شرح داده . « 2 » » .\r\n( همانجا ، 258 - 259 ) .\r\nپس از آنكه شرح داد كه محبّت علّت اتحاد مردم است شرحى مبسوط مىنويسد در اين مطلب كه « . . . محبّت در نوع انسان دو گونه بود : يكى طبيعى و ديگر ارادى . امّا محبّت طبيعى مانند محبّت مادر فرزند راست ، كه اگر نه اين نوع محبّت در طبيعت مادر مفطور بودى فرزند را تربيت ندادى و بقاى نوع صورت نبستى . و امّا محبّت ارادى چهار نوع بود : يكى آنكه سريع العقد و الانحلال بود ( يعنى زود بندد و زود گشايد ) ، و دوّم آنچه بطىء العقد و الانحلال بود ( يعنى دير بندد و دير گشايد ) ، و سيم آنچه بطىء العقد سريع الانحلال بود ( دير بندد و زود گشايد ) ، و چهارم آنچه سريع العقد بطىء الانحلال باشد ( زود بندد و دير گشايد ) » « 3 » ( همانجا ، 260 - 261 ) .\r\n\r\n\r\n","description":"","footnote":"\r\n( 1 ) . بسنجيد با ابيات زير از مولوى ( مثنوى ، 2 / 138 ، علاء الدّوله ) :\r\n از مَحبّت نار نورى مىشود * وز مَحبّت ديو حورى مىشود \r\n از مَحبّت تلخ‌ها شيرين شود * از مَحبّت مس‌ّها زرّين شود \r\n از مَحبّت سُقم صحّت مىشود * وز محبّت قهر رحمت مىشود \r\n از مَحبّت مرده زنده مىشود * وز مَحبّت شاه بنده مىشود . . . \r\n( 2 ) .\r\n استادِ كاينات كه اين كارخانه است * مقصود عشق بود و جهان را بهانه ساخت . \r\n( 3 ) . خواجه مثال‌هاى چهار نوع محبّت ارادى را به شرح زير ياد كرده است :\r\n« لذّت علّت محبّتى بود كه زود بندد و زود گشايد ، چه لذّت با شمول وجود به سرعت تغيّر و انتقال موصوف است ، و استمرار و زوال به مسبّب سرايت كند ؛ و امّا نفع علّت محبّتى بود كه دير بندد و زود گشايد ، چه نفع رسانيدن با عزّت وجود سريع الانتقال بود ؛ و امّا خير علّت محبّتى بود كه زود بندد و -\r\n","page_name":" 288 ","page_number":292},
  {"content":"\r\n\r\nبه نظر خواجه واسطهء ارتباط ملك با رعيّت نيز محبّت است « و بايد كه محبّت ملك رعيّت را محبّتى بود ابوى ( - پدرانه ) و محبّت رعيّت او را بنوى ( - پسرانه ) و محبّت رعيّت با يكديگر اخوى ( - برادرانه ) تا شرايط نظام ميان ايشان محفوظ بماند . و مراد از اين نسبت آن است كه ملك با رعيّت در شفقت و تحنّن و تعهّد و تلطّف و تربيت و تعطّف و طلب مصالح و دفع مكاره و جذب خير و منع شرّ به پدران مشفق اقتدا كند ، و رعيّت در طاعت و نصيحت و تبجيل و تعظيم او به پسران عاقل ، و در اكرام و احسان با يكديگر به برادران موافق اقتدا كنند تا عدالت به توفيت حظّ و حقّ هر يك قيام نموده باشد و نظام و ثبات يابد » ( همانجا ، 269 ) .\r\nدر فصل سوّم ، خواجه « اقسام اجتماعات و شرح احوال مدن » را بازمىگويد ، و در اينجا نيز اساس همان تقسيم افلاطونى رايج ميان فيلسوفان سياسى اسلام است « چون افعال ارادى انسان منقسم است به دو قسم ، خيرات و شرور ، اجتماعات « 1 » نيز منقسم باشد بدين دو قسم : يكى آنچه سبب آن از قبيل خيرات بود ، و ديگر آنچه سبب آن از قبيل شرور بود ، و اوّل را مدينهء فاضله خوانند و دوم را مدينهء غير فاضله . مدينهء فاضله يك نوع بيش نبود ، چه حقّ از تكثّر منزّه باشد و خيرات را يك طريق بيش نبود . و امّا مدينهء غير فاضله سه نوع بود : يكى آن كه اجزاى مدينه ، از استعمال قوّت نطقى ( عاقله ) خالى باشند و موجب تمدّن « 2 » ايشان تتبّع قوتى بود از قواى ديگر و آن را مدينهء جاهله خوانند ؛ و دوم آنكه از استعمال قوّت نطقى خالى نباشد امّا قواى ديگر استخدام قوّت نطقى كرده\r\n\r\n\r\n","description":"","footnote":"\r\n- دير گشايد ، زود بستن از جهت مشاكلت ذاتى كه ميان اهل خير بود ، و دير گشادن از جهت اتحاد حقيقى كه لازم ماهيت خير بود ، و اقتضاى امتناع انفكاك كند ؛ و امّا مركب از هر سه علّت ، محبّتى باشد كه دير بندد و دير گشايد ، چه اجتماع هر دو سبب يعنى نفع و خير اقتضاى هر دو حال كند » ( اخلاق ناصرى ، 261 .\r\nمينوى حيدرى ) .\r\n( 1 ) . بايد دانست كه « جامعه » در زيان تازى به معنى  ( Society )  نيامده است و اين واژه از برساخته‌هاى متأخّران است و درست آن اجتماع ( مصدر به معنى اسم مفعول ) يا مجتمع است . از اين روى ، چنان كه ملاحظه مىفرماييد خواجه نيز به جاى جامعه ، مجتمع و اغلب اجتماع به كار مىبرد . در زبان تازى « جامعه » به دو معنى « رابطه » و « دانشكده »  ( Faculty )  به كار مىرود - لسان العرب و المنجد .\r\n( 2 ) . خواجهء طوسى « تمدن » را چنين تعريف مىكند : « تمدّن مشتقّ از مدينه بود . و مدينه موضع اجتماع اشخاصى كه به انواع حرفت‌ها و صناعت‌ها تعاونى كه سبب تعيّش بود مىكنند . و چنان كه در حكمت منزلى گفتيم كه غرض از منزل نه مسكن است بل اجتماع اهل مسكن است بر وجهى خاصّ ؛ اينجا نيز غرض از مدينه نه مسكن اهل مدينه است بل جمعيّتى مخصوص است ميان اهل مدينه . و اين است معنى آنچه حكما گويند كه الانسان مدنىّ بالطبع ، يعنى محتاج بالطبع الى الاجتماع المسمّى بالتمدّن . . . » ( اخلاق ناصرى ، 251 ) .\r\n","page_name":" 289 ","page_number":293},
  {"content":"\r\n\r\nباشند و موجب تمدّن شده ، و آن را مدينهء فاسقه خوانند ؛ و سيّم آنكه از نقصان قوّت فكرى ، با خود قانونى در تخيّل آورده باشند ، و آن را فضيلت نام نهاده و بر آن تمدّن ساخته ، و آن را مدينهء ضالّه خوانند . و هر يكى از اين مدن منشعب شود به شعب نامتناهى ، چه باطل و شرّ را نهايتى نبود . و در ميان مدينهء فاضله هم مدن غير فاضله تولّد كند . . . و آن را نوابت خوانند . و غرض از اين مدن معرفت فاضله است تا ديگر مدن را به جهد بدان مرتبه رسانند » ( همانجا ، 280 ) .\r\nآنگاه خواجه مدينهء فاضله را تعريف مىكند و شرايط حصول آن را بازمىگويد : « امّا مدينهء فاضله ، اجتماع قومى بود كه همّتهاى ايشان بر اقتناى خيرات و ازالت شرور مقدّر بود ، و . . . ميان ايشان اشتراك بود در دو چيز يكى آراء و دوم افعال . امّا اتّفاق آراى ايشان چنان بود كه معتقد ايشان در مبدأ و معاد خلق و افعالى كه ميان مبدء و معاد افتد مطابق حقّ بود و موافق يكديگر ؛ و امّا اتّفاق ايشان در افعال چنان بود كه اكتساب كمال همه بر يك وجه شناسند و افعالى كه از ايشان صادر شود مفروغ بود در قالب حكمت ، و مقوّم [ بود 
  ] به تهذيب و تسديد عقلى و مقدّر به قوانين عدالت و شرايط سياست ، تا با اختلاف اشخاص و تباين احوال ، غايت افعال همهء جماعت يكى بود و طرق و سير موافق يكديگر » ( همانجا ، 280 - 281 ) .\r\nآنگاه اقسام و شعب هر يك از سه مدينهء جاهله و مدينهء فاسقه و مدينهء ضالّه را بر مىشمارد . و انصاف آن است كه همهء اين تقسيمات عجيب از واقعيّت به دور است و بيشتر بر تخيّل و وهم استوار است و چنان كه گفتيم ريشهء آن از فارابى است .\r\nدر فصل چهارم سياست ملك و آداب ملوك را باز مىنمايد ، و چون در فصول سابق انواع اجتماعات را شرح داد ، در اين فصل « به شرح سيرت ملوك » مىپردازد : « سياست ملك كه رياست رياسات باشد بر دو گونه بود و هر يكى را غرضى باشد و لازمى . امّا اقسام سياست : يكى فاضله باشد كه آن را امامت خوانند و غرض از آن تكميل خلق بود و لازمش نيل سعادت ؛ و دوم سياست ناقصه بود كه آن را تغلّب خوانند و غرض از آن استعباد خلق بود و لازمش نيل شقاوت و مذمّت . و سائس اوّل ، تمسّك به عدالت كند و رعيّت را به جاى اصدقا دارد ، و مدينه را از خيرات عامّه مملوّ كند و خويشتن را مالك شهوت دارد ؛ و سائس دوم تمسك به جور كند و رعيّت را به جاى خول و عبيد دارد و مدينه پر شرور عامّ كند و خويشتن را بندهء شهوت دارد . . . ، و مردمان در هر حال نظر بر ملوك داشته باشند و اقتدا به سيرت ايشان كنند ، و از اينجا گفته‌اند كه : الناس على دين\r\n\r\n","description":"","footnote":"","page_name":" 290 ","page_number":294},
  {"content":"\r\n\r\nملوكهم ؛ و الناس بزمانهم اشبه منهم بآبائهم « 1 » ؛ و يكى از ملوك گويد : نحن الزمان ( ما روزگاريم ) . « 2 » » ( همانجا ، 300 - 301 ) . عقيدهء آرمانى او در اين عبارت ديده مىشود :\r\n« اذا اراد اللّه بامّة خيرا جعل الملك فى علمائها و العلم فى ملوكها » چون خداى تعالى مردمانى را نيكى خواهد پادشاهى را به دانشمندان آنها دهد و دانش را به پادشاهان ايشان . ( دهخدا ، امثال و حكم ، 89 / 1 ، به نقل از رسالهء « سير و سلوك » از خواجه طوسى ) . و اين همان عقيده به « زعيم حكيم  philosopher - king  است كه افلاطون در كتاب جمهوريت ( كتاب 1 و 3 و 5 ) مكرّر از آن ياد و بحث كرده است . و ابو حيّان توحيدى در الامتاع و المؤانسة ( 1 / 221 ، احمد امين ) اين قول را به ديوژن نسبت مىكند و مىگويد : « قيل لديو جانس متى تطيب الدنيا ؟ قال : اذا تفلسف ملوكها و ملك فلاسفتها . »\r\nآنگاه خواجه بيان مىدارد كه « طالب ملك » بايد هفت خصلت داشته باشد :\r\n1 . « ابوّت ، چه حسب موجب استمالت دلها و افتادن وقع و هيبت در چشمها باشد .\r\n2 . علوّ همّت ، و آن بعد از تهذيب قواى نفسانى و تعديل غضب و قمع شهوت حاصل آيد .\r\n3 . متانت رأى ، و آن به نظر دقيق و بحث بسيار و فكر صحيح و تجارب مرضىّ و اعتبار حال گذشتگان است .\r\n4 . عزيمت تمام ، . . . و اين فضيلت ( يعنى خصلت ) چنان است كه اكتساب هيچ فضيلت و اجتناب از هيچ رذيلت بىاين فضيلت ميسّر نشود .\r\n5 . صبر در برابر شدايد ، . . . كه مفتاح همهء مطالب صبر بود .\r\n6 . يسار ( يعنى ثروت ) .\r\n7 . اعوان صالح [ يعنى ياران نيك 
  ] . ( همانجا ، 301 - 302 ) .\r\nاين خصال كم و بيش همان است كه افلاطون در كتاب جمهوريّت و فارابى در آراء اهل المدينة الفاضلة و امام فخر در جامع العلوم به بيان ديگرى آورده‌اند و بنابراين عقيدهء تازه و بديعى نيست . امّا نكته‌يى دربارهء ابوّت مىگويد كه به عقيدهء فلاسفه نزديك است و با عقيدهء شيعه اندكى مغاير مىنمايد « و از اين خصال ابوّت ضرورى نباشد - اگر چه آن را تأثيرى عظيم بود . و يسار و اعوان به توسّط چهار خصلت ديگر يعنى همّت و راى و\r\n\r\n\r\n","description":"","footnote":"\r\n( 1 ) . اين سخن از عمر خطّاب است ، ( - ابن عبد البرّ نمرى ، بهجة المجالس ، 1 / 649 ، قاهره ) .\r\n( 2 ) . اين عبارت از معاويه است « نحن الزمان ، من وضعناه اتّضع ، و من رفعناه ارتفع » ( ثعالبى ، التمثيل و المحاضرة ، 131 ) .\r\n","page_name":" 291 ","page_number":295},
  {"content":"\r\n\r\nعزيمت و صبر اكتساب توان كرد . » ( همانجا ، 302 ) .\r\nبه نظر خواجه ظفر ملك در حكم و پيكار خويش به دو چيز ممكن باشد يكى طلب دين و ديگرى ثار . « و كسى كه غرض او در تنازع غير از اين دو چيز بود در اكثر احوال مغلوب باشد ؛ و از اين دو يكى محمود است و آن طلب دين حقّ بود و ديگر مذموم ( يعنى طلب ثار يا خونخواهى ) . » آنگاه ادامه مىدهد كه « استحقاق ملك كسى را بود كه بر علاج عالم - چون بيمار شود - قادر بود و به حفظ صحّت او چون صحيح بود - قيام تواند نمود ، چه ملك طبيب عالم بود » . آنگاه علّت بيمارى اجتماع را دو چيز مىشمارد « ملك تغلبّى و تجارب هرجى » ، يعنى پادشاهيى كه بر اساس تغلّب قرار داشته باشد و تجاربى كه منظّم و دقيق و مطابق نيازهاى اجتماع نبوده باشد . ولى معلوم نيست خواجه اين سخن را بر چه پايه‌يى گفته است زيرا در زمان او و پس از وى نيز هيچ دوره‌يى ( شايد به استثناى روزگار كوتاه خلفاى چهارگانهء راشدى و آن نيز تا حدودى ) نبوده است كه اساس حكومت بر تغلّب و چيره شدن زورمندى نو پديد بر زورمند و غالب پيشين نبوده باشد ؛ و نيز تمام تاريخ اسلام و ايران نشان نداده است كه كسى بر اريكهء قدرت تكيه زده باشد كه تجارب منظم و دقيقى از اصول كشوردارى و عدالت‌گسترى داشته باشد .\r\nآنگاه مىگويد « بر پادشاه واجب بود كه در حال رعيّت نظر كند و بر حفظ قوانين معدلت توفّر نمايد ، چه قوام مملكت به معدلت بود . و شرط اوّل در معدلت آن بود كه اصناف خلق را با يكديگر متكافى دارد ، چه همچنانكه امزجهء معتدل به تكافى چهار عنصر حاصل آيد اجتماعات معتدل نيز به تكافى چهار صنف صورت بندد اوّل اهل قلم مانند ارباب علوم و معارف و فقها و قضاة و كتّاب و حسّاب و مهندسان و منجّمان و أطبّاء و شعراء ، كه قوام دين و دنيا به وجود ايشان بود و ايشان به مثابت آب‌اند در طبايع ؛ و دوم اهل شمشير مانند مقاتله « 1 » و مجاهدان و مطوّعه و غازيان و اهل ثغور و اهل بأس و شجاعت و اعوان ملك و حارسان دولت ، كه نظام عالم به توسّط ايشان بود ، و ايشان به منزلت آتش‌اند در طبايع ؛ و سيم اهل معامله چون تجّار كه بضاعات از افقى به افقى [ ديگر 
  ] برند و چون محترفه و ارباب صناعات و حرفه‌ها و جبات خراج ، كه معيشت نوع [ انسان 
  ] بىتعاون ايشان ممتنع بود ، و ايشان به جاى هوااند در طبايع ؛ و چهارم اهل\r\n\r\n\r\n","description":"","footnote":"\r\n( 1 ) . المقاتلة ، واحد آن مقاتل است - الّذين يأخذون فى القتال ، و التاء للتأنيث على تأويل الجماعة ، يعنى - الجماعة المقاتلة - گروه جنگاوران ( المنجد ، مادّهء « قتل » ) . لذا در جملات بعدى مزارعه و محترفه نيز بر همين منوال است يعنى الجماعة المزارعة و الجماعة المحترفة - گروه كشاورزان و گروه پيشه‌وران .\r\n","page_name":" 292 ","page_number":296},
  {"content":"\r\n\r\nمزارعه چون برزگران و دهقانان و اهل حرث و فلاحت ، كه اقوات همهء جماعت مرتّب دارند و بقاى اشخاص بىمدد ايشان محال بود ، و ايشان به جاى خاك‌اند در طبايع . » « 1 » ( همانجا ، 304 - 305 ) .\r\nچنان كه ملاحظه مىفرماييد همان نظريّهء اندامى در باب اجتماع و تشبيه اجتماع به اندام انسان و طبايع او و عناصر طبيعت در اينجا نيز دنبال مىشود ، و مىتوان گفت خواجه در اينجا تشبيه لطيفى آورده و نكته‌سنجى كرده ، چه تا جايى كه اين نويسنده خبر دارد پيش از خواجه كسى اين تشبيه را ياد نكرده است .\r\nآنگاه خواجه يكى از وظايف سلطان يا ملك را « ازالت شرّ » از اجتماع مىشمارد ولى در اين باب نيز از نكته‌سنجى بازنمىايستد « و ازالت شرّ را مراتب بود يكى حبس ، و آن منع بود از مخالطت با اهل مدينه ؛ و دوم قيد ، و آن منع بود از تصرّفات بدنى ؛ و سيم نفى ، و آن منع بود از دخول در تمدّن . و اگر شرّ او به افراط بود و مؤدّى به افناء و افساد نوع ، حكما اختلاف كرده‌اند در آن كه قتل او جايز بود و اظهر رأيهاى ايشان آن است كه بر قطع عضوى از اعضاى او كه آلت شرارت او بود مانند دست يا پاى يا زبان ، يا ابطال حسّى از حواس او اقدام بايد نمود و بر قتل البتّه تجاسر نشايد ، چه تخريب بنايى كه حقّ . . . چندين آثار حكمت در آن اظهار كرده باشد بر وجهى كه اصلاح و جبران ميسّر نشود از عقل بعيد بود . » « 2 » و پس از آن يك احتياط عالمانه و انسانى نيز از خود بروز مىدهد و نشان مىدهد كه تا چه اندازه از كشتارهاى بىدليل و بلهوسانهء مغولان و سلاطين پيش از آن دلش به درد آمده بوده است « و اين ازالت [ شرّ 
  ] كه گفتيم مشروط باشد بدان كه شرّ از او بالفعل حاصل آيد امّا اگر شرّ در او به قوّت ( يعنى بالقوّه ) بود جز حبس و قيد هيچ مكروه ديگر نشايد كه به دو رسانند . . . » ( همانجا ، 307 ) .\r\nو نيز ، - فصل اوّل ، « كلّيّات » ، 59 - 60 از كتاب حاضر\r\n\r\n\r\n","description":"","footnote":"\r\n( 1 ) . غزّالى در احياء علوم الدين ( 3 / 91 ، مطبعهء حلبى ) آرد : قال رسول اللّه ( ص ) : « لا يستدير الرّغيف و يوضع بين يديك حتّى يعمل فيه ثلاثمائه و ستّون صانعا اوّلهم ميكائيل » [ و هو مالك الارزاق 
  ] و انورى ( ديوان ، 1 / 454 ، مدرس ) در اين باره گويد :\r\n آن شنيدستى كه نهصد كس ببايد پيشه‌ور * تا تو نادانسته و بىآگهى نانى خورى ؟ ! \r\n( 2 ) . اشاره به حديث معروف است كه مىگويد « الآدميّ بنيان الرّبّ ملعون من هدم بنيان الرّبّ » ( جرجانى ، تعريفات ، 77 ) آدمىزاده بنيان پروردگار است و هركس كه بنيان پروردگار تباه كند ملعون باشد .\r\n","page_name":" 293 ","page_number":297},
  {"content":"\r\n\r\n\r\n51 . ابن تيميّه ( وفات ، 728 ه . ق . )\r\nتقى الدّين ابو العباس ، احمد بن عبد الحليم بن عبد السالم بن عبد اللّه بن محمّد بن تيميّه حرّانى حنبلى ، متكلم و فقيه مسلمان ، روز دوشنبهء دهم ربيع الاول 661 / 22 ژانويهء 1263 در حرّان ولادت يافت . پدر او كه از دست ظلم و سخت‌گيرىهاى مغولان فرارى بود ، با خانوادهء خود اواسط سال 667 / 1268 در دمشق اقامت گزيد .\r\nاحمد جوان در پايتخت سوريه وقت خود را يكسره وقف تحصيل علوم اسلامى كرد ، و در مجالس درس و بحث پدر ، و زين الدين احمد بن عبد الدائم المقدسى ، نجم الدّين بن عساكر ، زينب بنت مكّى و ديگران حضور يافت . هنوز بيست‌ساله نشده بود كه مطالعات خود را تكميل كرد ، و در زمان مرگ پدر به سال 1282 / 681 به عنوان استاد فقه حنبلى جانشين پدر شد . هر روز جمعه قرآن را از فراز منبر تفسير مىكرد . وى كه در علوم قرآنى ، حديث ، فقه ، كلام و هندسه و ( تا حدودى ) فلسفه و غيره بسيار ورزيده شده بود سنّت مسلمانان نخستين را با براهينى دفاع مىكرد كه هر چند از قرآن و حديث برگرفته بود ، امّا تا آن زمان ناشناخته بود ؛ ولى حرّيت فكر وى در مباحثاتش براى او دشمنان زيادى در مذاهب ديگر سنّى بوجود آورد . در سال 691 / 1292 به زيارت مكّه رفت . در ربيع الاول 699 / 1299 يا 698 در قاهره به « سؤالى » كه از حماة ( در باب « تحليل » ) « 1 » فرستاده بودند ، « جوابى » داد كه متكلمان شافعى را ناخرسند ساخت ، و عقيده عمومى را بر ضدّ وى برانگيخت و سبب شد كه مقام استادى را از وى گرفتند . با اين همه ، در همان سال مأمور شد تا بر ضدّ مغولان اعلان جهاد بدهد ، و براى اين منظور سال ديگر به قاهره رفت . وى شخصا در اين سمت و در غلبه‌يى كه مسلمين در شقحب نزديك دمشق بر مغولان يافتند حضور داشت . در سال 704 / 1305 بر ضد مردم جبل كسروان در\r\n\r\n\r\n","description":"","footnote":"\r\n( 1 ) . ابن تيميّه ، تحليل در طلاق را جايز نمىشمارد ، و در اين باب رساله‌يى به نام « اقامة الدليل على ابطال التحليل » دارد كه در مجموعهء فتاوى ابن تيميّه ( 3 / 79 - 72 ) چاپ شده است . وى در اين رساله مىگويد : اگر مرد زن خود را سه بار طلاق دهد ، آن زن بر او حرام مىشود مگر آنكه آن زن شوى ديگر بكند و از او طلاق بگيرد ، و آنگاه مرد نخستين بار ديگر با آن زن عقد نكاح ببندد . اين سنت پيامبر اكرم است ، و اجماع امّت بر آن قرار گرفته است . اما اگر كسى با آن زن فقط به نيّت تحليل او براى شوى نخستين ازدواج كند اين ازدواج حرام و باطل است . به گفتهء ابن تيميّه ، نكاح محلل فقط در صورتى درست و نافذ است كه شخص دوم فقط و فقط به قصد ازدواج دائم با آن زن نكاح كند ، و هيچ‌گونه قصد و نيّتى براى طلاق و تحليل او به شوى اولش نداشته باشد . لذا تحليل را جز به نحوى كه خود بيان كرده ، يك حيلهء شرعى مىداند ، و هر حيلهء شرعى را به هر صورت و در هر يك از اقسام معاملات و عقود و ايقاعات كه باشد ، مردود مىشمارد .\r\n","page_name":" 294 ","page_number":298},
  {"content":"\r\n\r\nسوريه كه شامل اسماعيليّه ( - اسماعيليّه ) ، نصيرىها ، و حاكميان - كه معتقد به معصوميّت على بن ابى طالب بودند ولى صحابه را ناباور مىپنداشتند ، و نماز نمىخواندند و روزه نمىگرفتند ، و گوشت خوك مىخوردند . . . جنگيد ( مرعى ، الكواكب ، 165 ) . در سال 705 / 1306 همراه با قاضى شافعى به قاهره رفت ، و در آنجا پس از پنج نشست با قضاة و بزرگان در حضور سلطان ، كه او را به تجسيم و تشبيه و اعتقاد به « جهت » متّهم ساخته بودند ، همراه دو برادر خويش محكوم به حبس در سياه‌چال قلعهء شهر شد ، و يك سال و نيم در آنجا ماند . در ماه شوّال سال 707 / 1308 وى را بار ديگر در ارتباط با كتابى كه دربارهء اتّحاديه نوشته بود مورد محاكمه قرار دادند ، ولى مداركى كه وى ارائه كرد همهء مخالفان خود را چنان به سكوت مجبور ساخت كه ديگر دم بر نياوردند . « 1 » ابن تيميّه از زندان آزاد شد و خواست تا به دمشق برگردد ، ولى پس از انجام مسافرت مجددا مجبور به بازگشت به قاهره شد ، و به دلايل سياسى در زندان قاضى براى يك سال و نيم ديگر گرفتار ماند . و اين مدت را يكسره وقف تعاليم اصول اسلام به محبوسان زندان كرد . چند روز پس از آزادى ، بار ديگر به مدّت هشت ماه در « برج اسكندريّه » زندانى شد . او پس از اين واقعه به قاهره بازگشت ، و در آنجا اگر چه خواهش سلطان ناصر الدّين را در مورد فتوايى مربوط به جواز انتقام‌جويى او از دشمنانش ردّ كرد ، ولى در مدرسه‌يى كه توسط همين امير بنا شده بود ، مقام تدريس يافت .\r\nدر ذو القعدهء 712 / فوريهء 1313 ، وى اجازه يافت كه با سپاهى كه عازم سوريّه بود همراه شود ، و پس از عبور از بيت المقدّس - پس از هفت سال و هفت هفته - بار ديگر وارد دمشق شد . و در آنجا مقام استادى خود را از سر گرفت ، ولى در جمادى الثانى 718 / اوگوست 1318 ، توسط سلطان از دادن فتوا در باب « ايلاء » « 2 » ممنوع گشت . و اين موضوعى بود كه وى در باب آن به توسّعاتى چند قائل بود كه قضاة مذاهب ديگر سنّى آن را نمىپذيرفتند ( ابن الوردى ، تاريخ 2 / 267 ) ، و حال آنكه او معتقد بود كه كسى كه چنين سوگندى مىخورد ، هر چند موظّف است به پيمان خود وفا كند ، اما مجاز است كه خود را به دلخواه مجازات كند . و چون ابن تيميّه از قبول اين فرمان سرباز زد ، در رجب 720 / اوگوست 1320 محكوم به زندان در ارگ دمشق شد . پس از پنج ماه و هجده روز\r\n\r\n\r\n","description":"","footnote":"\r\n( 1 ) . ابن تيميّه ، مجموعة الرسائل و المسائل ، 4 / 45 - 5 « رسالة فى حقيقة مذهب الاتّحاديّين او وحدة الوجود . »\r\n( 2 ) . ايلاء ، مصدر باب افعال ، در لغت به معنى سوگند خوردن ، و در اصطلاح فقهى عبارت از سوگند خوردن شوهر به نام خدا براى زيان رسانيدن به همسر خود از راه دورى جستن و آميزش نكردن با او است ( محقّق حلّىّ ، شرايع ، 3 / 83 ) .\r\n","page_name":" 295 ","page_number":299},
  {"content":"\r\n\r\nحبس بار ديگر آزاد شد . بازهم فعاليت‌هاى سابق خود را از سر گرفت ، تا اينكه دشمنانش بر اساس فتوايى كه در باب زيارت قبور اولياء به سال 710 / 1310 صادر كرده بود ، بار ديگر وى را به دستور سلطان در ارگ دمشق زندانى كردند ( شعبان 726 / جولاى 1326 ) . اتاقى به وى اختصاص دادند كه در آن ابن تيميّه وقت خود را با برادرش وقف نوشتن تفسيرى بر قرآن كرد و نيز جزوه‌هايى بر ضد بدگويان خود نوشت و كتابى مستقل نيز در باب مسائلى كه موجب حبس او شده بود پرداخت . ولى چون دشمنانش از اين موضوع خبردار شدند ، وى از كتب و قلم و كاغذ نيز محروم گرديد . اين براى او ضربت شكننده‌يى بود ، و او هر چند با گزاردن نماز و خواندن قرآن خود را تسكين مىداد ، اما بيمار شد و پس از بيست روز ، شب يكشنبهء بيستم ذو القعدهء 728 / بيست و ششم سپتامبر 1328 رخت به جهان ديگر كشيد . مردم دمشق كه نسبت به او احترام خاصى داشتند ، مراسم تشييع و دفن با شكوهى برگزار كردند ، و تخمين زده‌اند كه 000 / 200 مرد و 000 / 15 زن در مراسم دفن او در قبرستان صوفى حاضر گشتند . و ابن الوردى قصيدهء غرّايى در رثاى وى خواند .\r\nابن تيميّه هر چند متعلق به مذهب حنبلى بود ، اما اصول آن مذهب را كوركورانه نمىپذيرفت و خود را « مجتهد فى المذهب » مىخواند . نويسندهء ترجمهء احوال او المرعى در كتاب الكواكب ( 148 و ما بعد ) برخى از نكاتى را كه در آن ابن تيميّه تقليد و حتى اجماع را انكار مىكرد بر شمرده است . وى در اغلب آثار خويش ادّعا مىكند كه تابع ظاهر كلمات و حروف قرآن و حديث است ، ولى اين را هم غلط نمىپندارد كه در مباحثات خويش قياس ( يعنى استدلال بر پايهء مقايسه ) را به كار بندد ( بويژهء در مجموعة الرسائل الكبرى ، 1 / 207 ) ؛ و در حقيقت وى رسالهء كاملى را مخصوص اين شيوهء استدلال كرده است ( همان مأخذ ، 2 / 217 ) وى كه دشمن سر سخت بدعت‌ها بود به آيين پرستش اولياء و زيارت قبور انبياء حمله مىكرد : آيا پيامبر نگفت « شخص بايد تنها به زيارت سه مسجد برود : مسجد مكّه مكرّمه ، مسجد بيت المقدّس ، و مسجد من ( مسجد النبيّ ) » ( همان مأخذ ، 2 / 93 ) . حتى مسافرتى كه صرفا به قصد زيارت تربت پيامبر انجام گيرد معصيت است ( ابن حجر الهيتمى ، فتاوى ، 87 ) « 1 » . از سوى ديگر ، به پيروى از\r\n\r\n\r\n","description":"","footnote":"\r\n( 1 ) . ابن تيميّه زيارت قبور و مشاهد و اماكن مقدّس و بناى عمارات بر آن‌ها را به استناد به احاديثى از قبيل « لعن اللّه اليهود و النصارى اتّخذوا قبور انبيائهم مساجد » و « لا تتّخذوا القبور مساجد فانّى انهاكم عن ذلك » و « اللّهم لا تجعل قبرى و ثنا تعبد » بدعت مىشمارد . و هر چند مخاطب او در اين سخن عامهء مسلمانان است .\r\nاما لبهء تيز انتقاد و حملهء او در منهاج السّنه ( 1 / 131 و ما بعد ) متوجّه شيعيان است كه براى مراقد ائمّهء اطهار\r\n","page_name":" 296 ","page_number":300},
  {"content":"\r\n\r\nعقيدهء شعبى و ابراهيم النّخعى ، ديدار از قبر مسلمانى تنها زمانى حرام است كه به ضرورت و اجبار و نيز در تاريخ و روز معينى انجام گيرد . بدون اين محدوديت‌ها ، وى ديدار مذكور راحتى يك تكليف دينى مىشمارد .\r\nابن تيميّه يك تجسيم‌گراى ديرينه و تمام عيار بود ، و از اين روى ، همهء آيات قرآن و احاديث رسول را كه به خداى متعال اشارتى دارد به صورت ظاهرى و لفظى آنها تفسير مىكرد . وى چنان با اين عقيده انس داشت كه به قول ابن بطّوطه ، روزى از فراز منبر گفت « خدا از آسمان به زمين فرود مىآيد ، همچنانكه من اكنون پايين مىآيم » ، و آنگاه پله‌هاى منبر را يك به يك پايين آمد ( - : مجموعة الرسائل الكبرى ، 1 / 387 و ما بعد ) . و با زبان و قلم هر دو با همهء فرقه‌هاى اسلامى ، و از آن جمله خوارج ، مرجئه ، روافض ، قدريّه ، معتزله ، جهميّه ، كرّاميّه ، اشعريّه و جز آنها به پيكار برخاسته بود ( « رسالة الفرقان » در مجموعة الرسائل ، 1 / 2 و ما بعد ) . به نظر وى عقايد اشعرى ( - اشعرى ، اسماعيل ) ، تنها معجونى است از معتقدات جمهيّه ، نجّاريه ، ضراريّه ، و جز آنها . وى خصوصا عقايد اشعرى را در باب تبيين وى از قدر ، اسماء الهيّه ، احكام ، انجاز وعيد و غيره رد كرده است ( ايضا ، همان مأخذ ، 1 / 77 ؛ 1 / 455 و ما بعد ) .\r\nدر بسيارى از موارد ، وى با عقايد فقهاى بزرگ اسلامى مخالفت كرده است : 1 . وى تحليل را ردّ كرده است ( يعنى زنى كه شوهرش او را سه بار طلاق داده باشد تنها پس از ازدواج با شخص ديگرى ( محلّل ) و طلاق گرفتن از او مىتواند مجدّدا به نكاح شوهر اول بازآيد ) ؛ 2 . طلاقى كه در دورهء قاعدگى داده شود باطل است ؛ 3 . وجوهاتى كه به حكم الهى مقرر نشده است قابل قبول است ، و اگر كسى آنها را بپردازد از دادن زكات آزاد مىگردد ، 4 . داشتن اعتقادى كه مخالف اجماع است نه كفر است و نه ناپرهيزكارى .\r\nوى حتى به كسانى كه احترام و حرمت آنها در جهان اسلامى نزد همگان محرز است حمله كرد : عمر بن خطّاب اشتباه‌هاى زيادى كرد ، و اين سخن را ابن تيميّه بر بالاى منبر مسجد الجبل در الصالحيّه بر زبان آورد . يكى ديگر از بيانات او اين بود كه گفت : على بن ابى طالب ( ع ) سى صد ( 300 ) اشتباه كرد . « 1 » وى همين طور غزالى ، ابن فارض ، محيى الدين ابن عربى ، و صوفيّه را عموما مورد انتقاد و حمله قرار داده است . در مورد غزالى ، به انديشه‌هاى فلسفىاى كه در المنقذ من الضلال او مضمر است حمله كرده ، و از\r\n\r\n\r\n","description":"","footnote":"\r\n( ع ) اهميت و احترام خاصى قائل‌اند و به زيارت آنها مىروند . وى در اين باب كتابى نيز با عنوان الجواب نوشته است .\r\n( 1 ) . العياذ باللّه . معلوم نيست اين شماره‌ها را چگونه احصاء كرده است !\r\n","page_name":" 297 ","page_number":301},
  {"content":"\r\n\r\nجمله مىگويد « شيخ ما ابو حامد در شكم فيلسوفان فرو رفت ، پس از آن خواست از آنجا بيرون آيد اما نتوانست . « 1 » » و همين طور احياء علوم الدّين او كه گذشته از شامل بودن بر بسيارى از عقايد فلاسفه ، حاوى بسيارى از احاديث ضعيف و منحول است . به نظر او « صوفيان و متكلمان از يك وادىاند » ( المتصوفون و المتكلمون من واد واحد » ) . ابن تيميّه به فلسفهء يونانى و نمايندگان مسلمان آن همچون ابن سينا و ابن سبعين شديدا حمله كرده است . « آيا فلسفه به كفر نمىانجامد ؟ فلسفهء علّت عمدهء اختلاف‌ها و بدعت‌هايى كه در آغوش اسلام به هم رسيده ، نيست ؟ » نكتهء مهم نيز اين است كه وظيفهء انسان - بر خلاف نظر فيلسوفان ، صوفيان و غزالى ، شناخت ( معرفت ) او نيست بلكه وظيفهء او عبادت خداست . « 2 »\r\nچون اسلام را براى اين فرستاده‌اند كه جايگزين دين يهود و دين ترسايى باشد ، طبيعى است كه ابن تيميّه به اين دو دين نيز حمله كرده است . وى گذشته از اينكه يهود و مسيحيان را به تحريف عبارات و كلمات كتب مقدس خود متّهم كرده ، رسائلى نيز نگاشته است كه در آنها از راه‌هاى گوناگون از ساختن كنشت‌ها و بويژه كليساها منع مىكند .\r\n* * * دانشمندان اسلامى در باب پاك دينى و صحّت ايمان او توافق ندارند . در ميان كسانى كه او را دست كم يك بدعت‌گذار مىشمارند ممكن است از ابن بطوطه ، ابن حجر هيتمى ، تقى الدين سبكى و پسرش عبد الوهاب سبكى ، عزّ الدين ابن جامع ، ابو حيّان الظاهرى ، شيخ صفى الدين هندى ارموى ، و ديگران نام برد . امّا كسانى كه او را ستوده‌اند بشمار از نكوهندگان او زيادترند ، و از آن ميان : ابن قيّم الجوزيه ، الذهبى ، ابن قدامه الصرصرى الصوفى ، ابن الوردى ، ابراهيم القرآنى ، على القارى الهروى ، محمود آلوسى ، و بسيارى ديگر را نام مىتوان برد . اين اختلاف عقيده در باب ابن تيميّه تا به امروز نيز باقى است : يوسف نبهانى در شواهد الحقّ فى استغاثة بسيّد الخلق ( قاهره ، 1323 ه . ق . ) از انتقاد وى چشم نپوشيده ، ولى عقايد وى در باب ابن تيميّه توسّط ابو المعالى الشافعى السلامى در كتاب غاية الامانى فى الرّد على النّبهانى ( قاهره ، 1345 ه . ق . ) ردّ شده است .\r\n* * * ابن تيميّه ، حكومت و ولايت مسلمين را امانتى مىداند كه بايد به اهلش سپرد و آيات\r\n\r\n\r\n","description":"","footnote":"\r\n( 1 ) . « دخل شيخنا ابو حامد فى بطون الفلاسفة فاراد ان يخرج منها فما قدر ! »\r\n( 2 ) .  John Alden Williams , Islam , 192 , New York , 1963 . \r\n","page_name":" 298 ","page_number":302},
  {"content":"\r\n\r\n58 و 59 از سورهء نساء ( 4 ) را شاهد بر اين معنى مىداند :  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ . . .  و مىگويد : علما اين آيه و آيهء بعدى را دربارهء ولات امور و حكام مىدانند . يكى از راههاى اداى امانت در حكومت انتخاب و به كار گماشتن « اصلح » يا صالحترين افراد براى مشاغل است و حديثى در ابن باب از حضرت رسول نقل مىكند كه اگر والى ، كسى را به كارى بگمارد كه شايسته‌تر از او براى آن كار وجود داشته باشد ، به خدا و رسول او خيانت كرده است ( السياسة الشرعية ، 6 ) .\r\nدر نظر او اصلح كسى است كه داراى قدرت و امانت باشد ، امّا جمع ميان اين دو مشكل است : كسانى هستند كه قدرت و شجاعت و كفايتشان بيشتر است ، اما امانت كمترى دارند ؛ و در مقابل كسانى هستند كه زهد و امانت و تقوايشان بيشتر است . ترجيح يكى از اين دو شرط ، به ماهيت شغل بستگى دارد : اگر آن شغل ، مانند جنگ و لشكركشى ، اقتضاى قدرت و كفايت كند ، بايد شخص با كفايت نيرومند را ترجيح داد . اما اگر شغل چنان باشد كه فقط اقتضاى درستى و امانت كند ، بايد شخص امين را انتخاب كرد ، مانند حفظ اموال مسلمين . در بعضى از مشاغل مانند جمع‌آورى ماليات و صدقات كفايت و امانت هر دو لازم است . در منصب قضاء ، اينكه اعلم مقدم است يا اورع ؟ ابن تيميّه معتقد است اگر موضوع حكم به دقت نظر نيازمند باشد ، بايد اعلم را برگزيد ، اما اگر حكم مسألهء روشن باشد و نياز به دقت و بررسى علمى نداشته باشد ، بايد پرهيزگارتر را مقدم داشت . كيفيت معرفت اصلح را نيز بيان كرده است ( همانجا ، 22 - 27 ) . اداى امانت در اموال هم وظيفهء حاكم است ، هم وظيفهء رعيت . حاكم بايد حقوق مالى همه را رعايت كند . مأموران ماليات بايد حق دولت را بىكم‌وكاست جمع كنند و به خزانهء سلطان برسانند ، و رعيت هم بايد اموالى را كه تأديهء آن بر ايشان واجب است ، بپردازند ، حتى اگر سلطان ظالم باشد . تصرف حاكم در اموال دولتى نبايد از قبيل تصرف مالكانه باشد ، بلكه بايد مانند تصرف امين و وكيل در اموال موكل خود باشد . اموال دولتى ( اموال سلطانيه ) از راه غنايم جنگى و زكات ( صدقات ) و فىء ( - اموال مأخوذ از كفار بدون قتال و جنگ و اموال مجهول المالك ) گرد مىآيد . هركس كه از پرداخت حقوق دولت امتناع كند ، حبس و ضرب او جايز است . اگر مأموران دولت اموالى را از مردم به زور گرفته باشند ، حاكم بايد آن اموال را از ايشان بازستاند و به صاحبان آنها بازگرداند ، هدايا و رشوه از اين قبيل است . اگر بازگرداندن اين اموال به صاحبانشان ممكن نباشد ، بايد آنها را در مصالح مسلمانان صرف كرد ( همانجا ، 44 ) . اموال دولتى را بايد براى سپاهيان ، جنگجويان ، متصديان مشاغل دولتى ، قضات ، علما ، ماليات‌بگيران ، ائمهء جماعات ، مؤذنان و نظاير\r\n\r\n","description":"","footnote":"","page_name":" 299 ","page_number":303},
  {"content":"\r\n\r\nاينها به مصرف رساند . هزينهء بنا و ترميم راهها ، حفظ مرزها ، پاكسازى نهرها و . . . از اموال دولتى تأمين مىگردد . اجراى حدود و احكام الهى و تعزيرات نيز از وظايف حاكم است ؛ حاكم حق ندارد براى بخشودن حدود و تعزيرات ، حتى به نفع بيت المال ، وجهى دريافت كند ، زيرا اين امر سبب تعطيل حدود مىگردد ( همانجا ، 66 ، 68 ، 69 ) .\r\nوى ضمنا يكى از سلفيّه يا بنيادگرايان مشهور ، و شايد جنجالىترين چهرهء آن جماعت بوده است . و به دليل آراء و عقايد خاص ، و شدت و صلابتى كه در بحث و احتجاج با مخالفان خود داشت ، در ميان مذاهب اسلامى ديگر دشمنان بسيار يافت .\r\nاقوال و فتاوى خاص وى از جانب فقهاى بزرگ حنفى و شافعى زمان او محكوم شد . اما در عين حال طرفداران و مدافعان بزرگ يافت . يكى از آنها ابو عبد اللّه محمد بن احمد ذهبى ( وفات ، 748 ه . ق . ) است كه مىگويد « هر حديثى كه ابن تيميه آن را حديث نشناسد ، حديث نيست » . « 1 » ابن تيميّه مكرر در مصر و شام محبوس گرديد و سرانجام نيز در زندان دمشق وفات يافت . ابن قيّم جوزيّه شاگرد ابن تيميّه بود . آراء وى بر وهّابيان و سلفيان تأثير گذاشت . ابن تيميه در عقايد دينى متكى به ظاهر قرآن و حديث بود . فلاسفه را در قول به قدم عالم تكفير مىكرد و بر كسانى كه صفات بارى تعالى را عين ذات او مىدانند مىتاخت و منكر حسن و قبح عقلى بود . يكى از تأليفات مشهور او كتاب منهاج السنّة النّبويّه در ردّ منهاج الكرامه فى الامامهء علّامهء حلّى ( وفات ، 727 ه . ق . ) است . وى در اين كتاب انواع تهمتها و افتراها را نثار مذهب شيعه كرده و اقوالى را از قول ديگران نقل نموده كه غالبا بىاساس و مغرضانه و عارى از تحقيق است . يكى از بارزترين جنبه‌هاى غرض‌ورزى و عدم تحقيق او در كتاب مذكور همان نام آن است كه تتمّهء عنوان آن اين است فى الرّدّ على الشّيعة و القدريّة ؛ حال آنكه شيعهء اماميّه به تصريح احاديث ائمّه ( ع ) و اقوال متكلمان و علماى اماميّه ، منكر قدريّه و جبريّه هر دو هستند ، و روايت معروف « لا جبر و لا تفويض بل امر بين الامرين » اصل مسلم شيعه است . « 2 » در طعن و ردّ ابن تيميّه بر شيعه يك مسأله اساسى را نبايد از نظر دور داشت و آن دشمنى سخت ميان دولت مماليك مصر و دولت ايلخانان مغول در ايران بود كه به مذهب تشيّع گرايش\r\n\r\n\r\n","description":"","footnote":"\r\n( 1 ) . تاريخ الاسلام ، 2 / 391 « كلّ حديث لا يعرفه ابن تيميّة فليس بحديث » .\r\n( 2 ) . كاشانى ، عز الدّين محمود ، مصباح الهدايه ، 29 - 34 ، تهران ، چاپ استاد جلال همايى ؛ سيد شريف جرجانى ، شرح مواقف ، 8 / 145 ، مصر مطبعة السعادة ، 1325 / 1905 . و نيز - دهخدا ، امثال و حكم ، 3 / 1343 زير « لا جبر و لا تفويض بل امر بين الامرين » ، كه اشعار بسيارى در اين معنى از ديوان شعر شاعران - بويژه مولانا - گنجانده است .\r\n","page_name":" 300 ","page_number":304},
  {"content":"\r\n\r\nداشتند و چه خوب گفته است علامه حلى وقتى كه كتاب ابن تيميه را ديده بود : « اگر سخن مرا فهم مىكرد پاسخش مىدادم . »\r\nانتقاد ابن تيميّه از متكلمان بدين طريق بود كه مىگفت : متكلمان از لحاظ ايمان مورد اطمينان نيستند ، و چنان كه احمد بن حنبل ( وفات ، 241 ه . ق . ) گفته است « بيشتر متكلمان زنديق‌اند . « 1 » » در ردّ علامه حلّى نيز كه گفته بود : « در حقيقت ، حضرت على ( ع ) پديدآورندهء علم كلام بوده » ، مىگويد : « بر خلاف قول او على نمىتوانست پديدآورندهء علم كلام باشد . چه او هرگز نمىتوانست بر ضد قرآن و سنت برخيزد . از اين روى ، نه او در ماهيّت عالم و حدوث اجسام بحث كرده و نه هيچ يك از صحابهء رسول و تابعان آنها . چه كلام در پايان سدهء اول و آغاز سدهء دوم به ظهور رسيد . » به نظر ابن تيميه ، نخستين كسى كه اظهار داشت خدا بر عرش ننشسته و گفت « استوى » به معنى « استولى » است ، جهم بن صفوان « 2 » ( وفات ، 128 ه . ق . ) بوده است . بعدها معتزله اين انديشه را رواج دادند . و پس از آن متكلمان شيعه مانند شيخ مفيد ، سيّد مرتضى موسوى و شيخ طوسى آن را پذيرفتند . « 3 »\r\nانديشهء سياسى ابن تيميّه بر اين پايه قرار دارد كه مىگويد : « خداى تعالى ، عالم را براى خدمت و عبادت خود آفريده است . » و معتقد بود كه اگر دين و قدرت ( - سياست ) از هم جدا باشند ، دولت ( - امّت ) دچار بىنظمى و هرج و مرج ( - فتنه ) مىگردد . وى اين عقيده را كه بايد امامى واحد و عامّ وجود داشته باشد و آن امام همهء صفات نيك و پسنديده را دارا باشد ، ردّ مىكند . به نظر او ، وحدت واقعى امت در وحدت افسانه‌وار سياسى نيست بلكه در يك همبستگى پيمانى ( « عصبيّت وضعى » ) است كه از طريق آن هر دولت خود مختار ، وابستگى خود را به يك كلّ آلى تأكيد مىكند و مىپذيرد . ابن تيميه همچنين به اهمّيّت « مبايعه » يا سوگند وفادارى امام و رعاياى او پافشارى مىكند ، و معتقد است كه اين كار قدرت مؤثر طبقهء اول و صلح و رفاه اجتماعى طبقهء دوم يعنى رعايا را تضمين مىكند و براى پيوند ايشان بنياد جديدى مىبخشد يعنى موجب هميارى ( - تعاون ) آنها مىگردد . نخستين تكليف امام توسل به « شورى » و اولين تكليف رعايا « اطاعت » از اوست . و اين تكليفى است كه هر فردى از افراد امّت به انجام دادن آن\r\n\r\n\r\n","description":"","footnote":"\r\n( 1 ) . « اكثر المتكلّمين زنادقة » ( ابن عماد ، شذرات ، 2 / 96 - 99 ) .\r\n( 2 ) . ابو محرز جهم بن صفوان سمرقندى ( وفات ، 128 ه . ق . ) ، كه در كلام عقايد ويژه‌اى داشته ( ابن اثير ، الكامل ، حوادث سنهء 128 ه . ق . ) .\r\n( 3 ) . شيخ مفيد ، تصحيح الاعتقاد ، 204 - 205 ، واعظ چرندابى ، تبريز ، 1371 ه . ق .\r\n","page_name":" 301 ","page_number":305},
  {"content":"\r\n\r\nمكلّف است . « عدل » پايه‌يى است كه حيات « امّت » همه بر اساس آن قرار دارد . و چون بنابر شرايط اجتماعى آن زمان ، معتقد بود كه انجام وظيفهء عمومى يعنى ادارهء امت با فضايل اخلاقى حاكم يا دارندهء قدرت پيوند ندارد ، لذا در ميان زندگانى خصوصى امام و اجراى قوانين شريعت فرق مىنهاد . « 1 » او نيز مانند غزالى ، مرجعيّت حاكم را در اجراى قوانين شرعى مطلق مىداند ، و او را سايهء خدا بر روى زمين مىخواند . به عبارت ديگر ، بايد از حاكم جائر و جاهل نيز اطاعت كرد . و طغيان و عصيان بر ضدّ او تنها زمانى جائز است كه اعمال او صريحا با قرآن ، سنت و اجماع سلف يعنى صحابه مخالف باشد . هيچ مسلمانى حق ندارد كه بر ضد برادر دينى خود شمشير بكشد ، زيرا ايجاد فتنه و غوغا ، از گناهانى است كه هرگز نبايد بخشوده شود . بدعت‌آوران را بايد از ميان برداشت ؛ اما نه براى اينكه آنان مرتدّاند ، بلكه براى آنكه آنان نظم عمومى را تهديد مىكنند .\r\nابن تيميّه اين عقيده را جاى ديگر به بيان ديگرى ياد مىكند . مىگويد : بدون شوكت « دولت » ، ديانت در خطر خواهد بود . و بدون اجراى قانون وحى « دولت » سازمان جائرانه و ستمگرانه‌يى خواهد شد . لذا وظيفهء اساسى دولت ، بايد اين باشد كه عدل را در ميان امت جارى سازد . و اين وقتى تحقق خواهد يافت كه « امر به معروف » و « نهى از منكر » اجرا شود . و اگر چنين شود « توحيد » تحقق خواهد يافت . و اجتماع يا امّت خود را وقف « عبادت اللّه » خواهند ساخت كه در آغاز گفتيم . خداى تعالى نيز عالم و عالميان را براى همين منظور آفريده است . « 2 »\r\nمىدانيم كه پايه‌گذار مذهب وهّابىها با علماى حنبلى دمشق در ارتباط بوده است و طبيعى است كه از آثار آن جماعت بويژه از كتب ابن تيميّه و شاگردش ابن قيّم الجوزيّه استفاده بسيار كرده است . اصول مذهب جديد همان‌هايى است كه براى پيشبرد آنها اين متكلّم بزرگ و حنبلى در تمام دورهء زندگانى خود پيكار كرده است . همين طور در حزب اصلاح مصرى محمّد عبده آثار ابن تيميّه جايگاه و احترام خاصّى داشته است .\r\n\r\nكتاب‌شناسى :\r\n( علاوه بر مأخذى كه در متن مقاله ياد شده است ، - مآخذ زير ) :\r\n- الذهبى ، طبقات الحفّاظ ، حيدرآباد ، بى . تا . ، 4 / 288 .\r\n\r\n\r\n","description":"","footnote":"\r\n( 1 ) . بسنجيد با اين حديث كه مىگويد : « انّ اللّه ليؤيد هذا الدّين بالرّجل الفاجر » ( ابن ابى الحديد ، شرح نهج ، 2 / 309 ) .\r\n( 2 ) .\r\n The Legacy of Islam , « Islamic Political thought » , Oxford , pp . \r\n46 - 56 ، 1979 .\r\n","page_name":" 302 ","page_number":306},
  {"content":"\r\n\r\nابن شاكر الكتبى ، فوات الوفيات ، بولاق ، 1299 ، 1 / 31 .\r\n- سبكى ، طبقات الشافعيّه ، قاهره ، 1324 ، 5 / 212 - 181 .\r\nابن الوردى ، تاريخ ، قاهره ، 1285 ، 2 / 254 ، 267 ، 270 ، 271 ، 279 ، 89 .\r\nابن حجر الهيتمى الفتاوى الحديثه ، قاهره ، 1307 ، 86 و ما بعد .\r\n- لائوست ، هانرى ، نظريّات شيخ الاسلام ابن تيميّة فى السياسة و الاجتماع ، ترجمهء محمد عبد العظيم على ، قاهره ، 1941 م .\r\n- الآلوسى ، جلاء العينين فى محاكمة الاحمدين . ( در حاشيهء آن : صفى الدّين الحنفى ، القول الجلىّ فى ترجمة الشيخ تقى الدّين ابن تيميّة الحنبلى ) بولاق ، 1298 .\r\n- محمد بن ابى بكر بن ناصر الدّين الشافعى ، الردّ الوافر على من زعم انّ ابن تيميّه شيخ الاسلام كافر ؛ مرعى بن يوسف الكرمى ، الكواكب الدرّيّة فى مناقب ابن تيميّه ، و جز آنها ( كه در مجموعه‌يى در قاهره ، به سال 1329 ه . ق . ) چاپ شده است ) .\r\n- ابن تيميّه ، مجموعة الرسائل الكبرى ، بيروت 1972 م / 1392 ه . ق .\r\n- ابن عماد ، شذرات الذّهب ، 6 / 86 - 80 ، بيروت ، 1950 م .\r\n - D . B . Macdonald , Development of Muslim Theology , PP . 276 - 78 , 283 - 85 . \r\n - Brockelmann , GAL , II , sqq . , Suppl . II , 119 Sqq . \r\n - John Alden Williams , Islam , 191 - 196 , New York , 1963 . \r\n\r\n52 . علّامه حلّى ( وفات ، 8 - 726 ه . ق . )\r\nعلّامه جمال الدّين حسن بن يوسف بن مطهّر حلّى ( منسوب به حلّه ، از شهرهاى بين النهرين در نزديكى ، فرات ) ، و تنها عالم اسلامى كه در تاريخ اسلام به لقب « آية اللّه » مشهور شده ، از عالمان بزرگ شيعه ، در سال 648 ه . ق . در حلّه متولّد شد . از كودكى به حدّت ذهن و فراست مشهور بوده ، و در اين باره داستانهايى در افواه است كه غالبا اغراق‌آميز مىنمايد . اغلب علوم دينى متداول عصر خود را از پدر و خال خويش محقّق حلّى ( وفات ، 676 ه . ق . ) و سيد بن طاووس ( وفات ، 673 ه . ق . ) و ابن ميثم بحرانى ( وفات ، 679 ه . ق . ) فرا گرفت . حكمت و علوم عقلى را از خواجه نصير الدين طوسى و كاتبى قزوينى ( وفات ، 657 ه . ق . ) آموخت . به سال 704 ه . ق . ، در عهد سلطنت سلطان محمّد اولجايتو ( وفات ، 716 ه . ق . ) پنجمين ايلخان مغول ، به سلطانيّه رفت ، و نزد وى تقرّب يافت . اولجايتو - چنان كه پيش از اين ياد شد - در آغاز به دين مسيحى علاقه‌مند\r\n\r\n","description":"","footnote":"","page_name":" 303 ","page_number":307},
  {"content":"\r\n\r\nبوده ، بعدا مذهب تسنّن اختيار كرده ، ولى بر اثر مباحثات علّامه با علماى سنّت در حضور خان مذكور و تفوق او در بحث و روشنى دلايل او ، سرانجام به مذهب شيعه درآمد ، و براى نخستين بار مذهب شيعه ، كيش رسمى ايران گشت ، و نام حضرت على ( ع ) در سكّه‌ها به عنوان « علىّ ولىّ اللّه » زده شد . گويند ايلخان مغول دستور داده بود كه براى علّامه و كسانى كه به مجلس درس او حاضر مىشدند مدرسهء سيّارى ترتيب بدهند . و آن عبارت از حجره‌هاى كرباسى بود كه در سفرها به وسيله اردوى سلطان حمل مىشد و به هر منزل كه مىرسيدند آن را نصب مىكردند ، و مجلس درس تشكيل مىدادند .\r\nظاهرا يك دليل عمدهء اين تقرّب در پيشگاه خان مغول آن بوده است كه در سال 707 ه . ق . اولجايتو شبى همسر محبوب خود را - بر اثر خشم - طلاق داد ، ولى فرداى آن روز از كردهء خود پشيمان شد . علّامه حكم به بطلان اين طلاق داد . و چون از او دليل پرسيدند در جواب گفت « علّت بطلان طلاق ، نبودن آن در حضور دو شاهد عادل بوده است ، كه شرط صحّت طلاق در مذهب شيعه است . » « 1 »\r\nتعداد مصنّفات علّامه را تا چهار صد كتاب و رساله نوشته‌اند ، ولى در روضات خوانسارى و قصص العلماى تنكابنى هفتاد و پنج كتاب و رساله به اسم و رسم به نام او ياد شده است . از تأليفات مهمّ او است : ارشاد الاذهان الى احكام الدّين - معروف به تبصرهء علّامه - در فقه ؛ الالفين الفارق بين الصدق و المين در اثبات امامت حضرت امير مؤمنان و ائمّهء ديگر ؛ ايضاح المقاصد در شرح حكمة العين كاتبى قزوينى ؛ كشف المراد فى شرح تجريد الاعتقاد و باب الحادى عشر در علم كلام . « 2 »\r\nبحث در سياست علّامه را نيز بايد در آثار كلامى او جست چه اوّلا كتابى مستقلّ در سياست به معنى مصطلح امروز ننوشته ؛ ثانيا بحث‌هاى كلامى وى نمايانگر كامل عقيدهء شيعه است مبنى بر اينكه ديانت و سياست همزاداند . وى در باب حادى عشر ( فصل پنجم ) دربارهء « نبوّت » بحث مىكند . و از جمله در تعريف « نبى » مىگويد : « پيامبر ، عبارت از\r\n\r\n\r\n","description":"","footnote":"\r\n( 1 ) . براى تفصيل بطلان اين قبيل طلاق ، - شيخ مفيد ، المقنعه ، 359 - 362 ؛ مجلسى ، بحار الانوار ، 101 / 5 در شرح اين خبر كه از امام حسين ( ع ) نقل مىكنند « ايّاك و المطلّقات ثلاثا فى مجلس فانّهنّ ذوات ازواج » از زنانى كه سه بار در يك مجلس مطلّقه شده‌اند بپرهيزيد زيرا ايشان هنوز شوهران خود را دارند . نيز ، - محقّق حلّىّ ، شرايع ، 3 / 24 ، بيروت ؛ محمود شهابى ، ادوار فقه ، 2 / 190 ، دانشگاه تهران .\r\n( 2 ) . ابن شاكر كتبى ، فوات الوفيات ، 2 / 219 - 220 ؛ خوانسارى ، روضات ، 419 - 421 ؛ دائرة المعارف فارسى ، 2 / 1757 ؛ و - .\r\n Encyclopaedia of Islam , vol . III , PP . 390 - 91 , New Edition . \r\n","page_name":" 304 ","page_number":308},
  {"content":"\r\n\r\nانسانى است كه از خداى تعالى بىميانجيگرى بشرى ديگر خبر مىدهد . » و آنگاه مىگويد بر خلاف قول براهمه كه معتقداند برانگيختن پيامبران حسنى و فايده‌يى ندارد ، ما در بر انگيختن آنها اين فايده را قائليم كه نواقص و اشتباهات عقل ما را تكميل و تصحيح مىكنند ؛ و هم بر خلاف قول اشاعره ، كه بعث پيامبران را بر خدا واجب نمىدانند ، ما آن را واجب مىدانيم ، و دليل ما بر آن اين است كه چون مقصود از آفرينش خلق عبارت از مصلحت و منفعتى بوده كه بدان نايل شوند ، لذا بر آوردن حاجت آنها به وسيله‌يى كه مصالح آنها در آن است ، در حكمت الهى واجب است و اين كار بر آوردن حاجت ( و نيز منع ايشان از افتادن به فساد و تباهى ) ، يا در احوال معيشت و زندگانى دنيوى ايشان است ، يا در احوال معاد و آخرت ايشان . امّا در احوال معيشت و زندگانى دنيوى ايشان براى اين است كه ضرورت حفظ نوع انسانى مستلزم وجود اجتماع است ، امّا همين زندگانى اجتماعى مسائل و مشكلاتى پديد مىآورد ، چه هركس مىخواهد امكانات موجود را به نفع خود و براى خود ضبط كند و همين امر كشش و كوششى پيش مىآورد ، و پيكار در مىگيرد . « 1 » پس ، براى جلوگيرى از پيكار و تباه گشتن مردم ، عدل الهى وجود شخص عادلى را كه شريعتى وضع كند تا ميان نوع انسانى روان باشد به نحوى كه همه به فرمان او مطيع باشند و به منع او بازايستند ، اقتضاء مىكند . آنگاه مىگويد : اگر شريعت براى ايشان وضع شود بازهم ممكن است آنچه از كشش و كوشش و پيكار در آغاز بود تكرار گردد و هركس نظرى و عقيده‌يى ابراز كند ، پس ناچار از وجود شارعى هستيم كه به آيات و دلايل روشن از ديگران ممتاز باشد ، و اين شرع را در ميان ايشان جارى سازد .\r\nعلّامه پس از آن به اثبات نبوّت پيامبر اكرم ( ص ) مىپردازد و مىگويد : او رسول خدا بوده است زيرا بر دست او معجزاتى آشكار پديد آمد مانند آوردن قرآن ، شكافتن ماه ، روان شدن آب از ميان انگشتان او ، سير ساختن مردم زيادى با طعامى اندك ، تسبيح گفتن سنگ ريزه‌ها در دست او ، و آن معجزات بيشتر از آن بوده است كه شماره بتوان كرد .\r\n- در مبحث دوم از همين مطلب ، وجوب عصمت او را بررسى مىكند و مىنويسد :\r\nعصمت لطفى « 2 » نهانى است كه خداى تعالى در حقّ مكلّف انجام مىدهد تا با وجود\r\n\r\n\r\n","description":"","footnote":"\r\n( 1 ) . به تعبير نظامى :\r\n دو شيرِ گرسنه است و يك رانِ گور * كباب آن كسى راست كور است زور . \r\n( 2 ) . قبلا گفته‌ايم لطف هر آن چيزى است كه بنده را به طاعت خدا نزديك مىسازد و از معصيت او دور مىكند .\r\n","page_name":" 305 ","page_number":309},
  {"content":"\r\n\r\nقدرت خود به ترك طاعت و انجام معصيت ، از انجام دادن آن دو بازايستد ، زيرا اگر پيامبر چنين نباشد ، اعتماد به گفتار او پديد نمىآيد ، و از اين روى ، فايدهء بعثت از ميان مىرود .\r\n- مبحث سوم باز از عصمت پيامبر اكرم ( ص ) سخن مىگويد و مىنويسد : پيامبر بايد از آغاز عمر خود تا پايان آن معصوم باشد ، زيرا دلها به طاعت كسى كه در گذشتهء عمرش انواع گناهان بزرگ و كوچك از وى سر زده و در ذهن و خاطر مردم مانده ، گردن نمىگذارند .\r\n- در مبحث چهارم از « افضليّت » پيامبر بحث كرده مىنويسد : واجب است كه پيامبر فاضل‌ترين اهل زمانش باشد ، زيرا مقدّم داشتن اندك‌مايه بر فزون‌مايه به عقل و به سمع قبيح است . خداى تعالى مىگويد : « آيا كسى كه به حقّ راه مىنمايد شايستهء پيروى است يا كسى كه راه نمىيابد مگر آنكه هدايت شود . پس شما را چه مىشود و چگونه حكم مىكنيد ؟ » « 1 » ( يونس ، 11 / آيهء 35 ) .\r\n- در مبحث پنجم مىگويد : واجب است كه پيامبر از فرومايه بودن پدران و بدكار بودن مادران ، و از رذايل اخلاقى و عيب‌هاى جسمانى پاك باشد ، زيرا در اين امور نقص هست و با وجود آنها پايگاه او و اعتبارش از دلها ساقط مىشود ، و حال آنكه مطلوب خلاف آن است .\r\nآنگاه در فصل ششم ، مبحث امامت را مطرح مىكند و طىّ چند مبحث آن را بررسى مىكند نخست امامت را تعريف مىكند بدين صورت كه : امامت رياست عامىّ است كه در امور دنيا و دين براى شخصى از اشخاص به نيابت از پيامبر اكرم ( ص ) تعلّق مىگيرد .\r\nو آن عقلا واجب است ؛ زيرا امامت لطف است ، و ما به قطع مىدانيم كه هرگاه مردم رئيسى ارشادكننده و مطاع داشته باشند و او بتواند كه حقّ مظلوم را از ظالم بستاند و ظالم را از ظلم كردن بازدارد ، آن مردم به صلاح و رستگارى نزديك‌تر مىشوند و از فساد و تبه‌كارى دور تر مىشوند . ضمنا قيد مىكند كه امامت نيز مانند نبوّت « لطف » است ، و مقصود از لطف عبارت از هر كارى است كه بندگان را به طاعت خدا نزديك و از معصيت نسبت به او دور مىسازد ، و اين لطف بر خداى تعالى واجب است .\r\nمبحث دوم اين فصل بحث مىكند از اينكه واجب است كه امام معصوم باشد ، و گرنه تسلسل لازم مىآيد ، زيرا نيازى كه وجود امام را ايجاب مىكند همانا باززدن ظالم از ظلم\r\n\r\n\r\n","description":"","footnote":"\r\n( 1 ) .  « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ؟ » \r\n","page_name":" 306 ","page_number":310},
  {"content":"\r\n\r\nو گرفتن حقّ مظلوم از او است ، و اگر روا بدانيم كه او معصوم نباشد ، به امام ديگرى نيازمند مىشود ، و تسلسل در ائمّه لازم مىآيد و آن محال است ؛ ثانيا اگر امام معصيت كند انكار و باززدن او از معصيت واجب باشد ، و اگر چنين باشد ، پايگاه او از دلها بر مىافتد و فايدهء نصب او از ميان مىرود و هرگاه انكار و باززدن او از معصيت واجب نباشد ، وجوب امر به معروف و نهى از منكر ساقط شود ، و آن نيز محال است ؛ ثالثا چون امام حافظ شرع است ، لذا ناچار بايد معصوم باشد تا از فزونى و كاستى در امان باشد ، و آنكه معصوم نباشد از افزودن و كاستن احكام مصون نباشد ، و اين ظلم است ، و حال آنكه خداى تعالى در كتاب خود مىگويد كه « پيمان [ امامت 
  ] من ظالمان را نمىرسد » ( بقره ، 2 / آيهء 124 ) . « 1 »\r\n- در مبحث سوم مىگويد كه : امام بايد منصوص عليه باشد - يعنى بر امامت او نصّى وجود داشته باشد - ، زيرا عصمت از امور باطنى است ، و آن را جز خداى تعالى نداند . « 2 » پس ناچار بايد نصّ كسى در ميان باشد كه عصمت امام بر وى روشن شده باشد ، يا معجزه‌يى بر دست وى ظاهر گردد كه بر صدق او دلالت كند . « 3 »\r\n- در مبحث چهارم مىگويد : واجب است امام فاضل‌ترين فرد رعيّت يا امت باشد - بنابر آنچه دربارهء پيامبر اكرم ( ص ) گذشت . زيرا اگر در ميان ايشان كسى باشد كه از او فاضل‌تر باشد تقدّم اندك‌مايه بر فزون‌مايه لازم آيد ، و اين به عقل و شرع هر دو روا نباشد ، چه امامت مفضول عقلا قبيح است ، « 4 » و به شرع نيز چنين باشد چنان كه در بحث از نبوّت بيان شد .\r\nآنچه تا كنون به اجمال ياد شده در حقيقت مقدّمه بود براى اين حقيقت كه پس از اين در باب امامت امير مؤمنان ( ع ) مىآيد :\r\n- مبحث پنجم اين است كه : امام پس از رسول خدا ( ص ) على بن ابى طالب ( ع ) است به سبب نص‌ّهاى متواترى كه از پيامبر رسيده ، و نيز بدين سبب كه او فاضل‌ترين\r\n\r\n\r\n","description":"","footnote":"\r\n( 1 ) .  « لا يَنالُ عَهْدِي الظَّالِمِينَ »  در اين آيه ، « عهد » فاعل است و « الظالمين » مفعول به .\r\n( 2 ) . از دلايل قرآنى باطنى بودن امورى همچون « عصمت » و « تقوى » يكى اين آيت است كه در سورهء نحل ، 16 / آيهء 125 مىگويد  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ . . .   إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ . » \r\n( 3 ) . از جملهء معجزات آن حضرت ( ع ) يكى « ردّ شمس » است ، و سيد مرتضى علم الهدى در ( امالى ، 2 / 340 ، محمّد ابو الفضل ابراهيم ) از آن بحث كرده ، و از سيّد حميرى در قصيدهء مذهّبه اين بيت را نقل كرده است :\r\n ردّت عليه الشّمس لمّا فاته * وقت الصّلاة و قد دنت للمغرب . \r\n( 4 ) . علّامه حلّىّ ، كشف المراد ، 249 ، قم ، بى . تا .\r\n","page_name":" 307 ","page_number":311},
  {"content":"\r\n\r\nاهل زمان خود بود زيرا خداى تعالى مىگويد :  « وَ أَنْفُسَكُمْ »  ( آل عمران ، 3 / آيهء 61 ) ، و مساوى افضل خود افضل است ، و نيز به سبب نياز پيامبر ( ص ) به او در مباهله ، و نيز به سبب آنكه واجب است امام معصوم باشد ، و حال آنكه هيچ يك از كسانى كه امامت براى او دعوى شده اجماعا معصوم نيست ، پس او امام مىشود ؛ دليل ديگر اين است كه او عالم‌ترين صحابه بوده ، زيرا صحابه در رويدادهاى خود به دو رجوع مىكردند ، و او به هيچ يك از آنها رجوع نكرده است ؛ همين طور پيامبر ( ص ) گفت « اقضاكم علىّ » داورترين شما على ( ع ) است ، و داورى مستلزم علم است ؛ و نيز بدين دليل كه او زاهدتر از ديگران بود تا بدانجا كه دنيا را سه بار طلاق داد . « 1 » و دلايل در اين باره نيز چنان زياد است كه شماره نمىتوان كرد .\r\nو نيز ، - فصل اوّل « كلّيّات » 60 - 61 از كتاب حاضر .\r\n\r\n53 . قاضى عضد الدّين ايجى ( وفات ، 756 ه . ق . )\r\nقاضى عضد الدّين عبد الرحمن بن احمد ايجى ، متكلّم و حكيم و عالم معانى و بيان و اصول در سدهء هشتم هجرى ، در بخش « ايج » ( از استان فارس ) متولد شد . وى با شاه شيخ ابو اسحاق اينجو و امير مبارز الدّين محمد و شاه شجاع مظفّرى و خواجه حافظ شيرازى معاصر بود ، « 2 » و به يك واسطه از شاگردان قاضى القضاة ناصر الدين بيضاوى ( وفات ، 685 ه . ق . ) صاحب تفسير معروف به انوار التنزيل و اسرار التأويل محسوب مىشود . در دستگاه ابو سعيد آخرين ايلخان ( وفات ، 736 ه . ق . ) و خواجه غياث الدّين\r\n\r\n\r\n","description":"","footnote":"\r\n( 1 ) . اشاره به سخن امام ( ع ) است كه خطاب به دنيا مىگويد :\r\n« يا دنيا . . . غرّى غيرى ، لا حاجة لى فيك ، قد طلّقتك ثلاثا لا رجعة فيها » ( شرح نهج ، 18 / 224 ، ابو الفضل ابراهيم ) .\r\n( 2 ) . خواجه حافظ شيرازى گويد ( ديوان ، 363 ، قزوينى ) :\r\n به عهدِ سلطنتِ شاهِ شيخ ابو اسحاق * به پنج شخص عَجَب مُلكِ فارس بود آباد \r\n نخست پادشهى همچو او ولايت‌بخش * كه جانِ خويش بپرورد و دادِ عيش بداد . . . \r\n دگر شهنشه دانش عَضُد كه در تصنيف * بناىِ كار مواقف به نام شاه نهاد \r\nاز اين بيت بر مىآيد كه مواقف را به نام شاه شيخ ابو اسحاق اينجو نوشته است نه غياث الدّين وزير . از كسانى كه نسبت به قاضى عضد الدّين اظهار احترام و ارادت كرده ، شاعر و منتقد بزرگ اجتماعى ايران عبيد زاكانى است كه در رسالهء « دلگشا » ( بخش فارسى ) « يازده » ( 11 ) نادره از نوادر او ياد كرده ، يا وى را قهرمان غالب داستان‌هاى خود قرار داده است ، از جمله مىگويد « شخصى ، از مولانا عضد الدّين پرسيد كه يخ سلطانيّه سردتر است يا يخ ابهر . گفت : سؤال تو از هر دو سردتر است . »\r\n","page_name":" 308 ","page_number":312},
  {"content":"\r\n\r\nمحمّد رشيدى وزير و شاه ابو اسحاق و ملوك فارس و شبانكاره ( جنوب ايران ) بسيار محترم بوده ، و در عهد ابو سعيد منصب قاضى القضاتى همهء ايران را داشته و در سلطانيّه مقيم بوده است . و از آن پادشاهان و اميران بزرگداشت و انعام‌هاى بسيار يافته است . « 1 » بود تا در سال 756 در گذشت .\r\nقاضى عضد الدّين ، « 2 » چنان كه اشاره شد در حكمت ، معانى و بيان و اصول و زبان تازى استاد بود و تأليفات مفيدى كرد ، كه از همه معروف‌تر كتاب المواقف در علم كلام است ، كه قاضى آن را به نام خواجه غياث الدّين محمّد رشيدى وزير تأليف كرد ، و همين كتاب و شرح آن توسّط مير سيّد شريف جرجانى ( - ) از مشهورترين كتب كلامى اشاعره و اهل سنّت است ، و حتّى امروزه در دانشگاه الازهر به عنوان كتاب درسى كلام تدريس مىشود . اين كتاب بر پايهء المحصّل امام فخر رازى ( وفات ، 606 ه . ق . ) و ابكار الافكار سيف الدّين آمدى ( وفات ، 631 ه . ق . ) تأليف شده است . از آثار ديگر وى يكى فوائد غياثيّه است كه در حقيقت تلخيص بخش معانى - بيان كتاب مفتاح العلوم سكّاكى ( وفات 626 ه .\r\nق . ) است ، و ديگرى شرح مختصر ابن حاجب ( 646 - 570 ه . ق . ) است .\r\nانديشه‌هاى كلامى - سياسى عضد الدّين در ضمن شرح حال و عقايد سيّد شريف جرجانى ( شمارهء 53 ) كه پس از اين مىآيد ، مورد بحث قرار گرفته است ، زيرا تفكيك مطالب اين دو دانشمند در مواقف و شرح مواقف چندان آسان نيست ؛ وانگهى در مسائل عمدهء دينى - سياسى با همديگر اختلافى نداشته‌اند .\r\n* * * \r\n54 . سيّد شريف جرجانى ( وفات ، 816 ه . ق . )\r\nمير سيّد شريف جرجانى ، شهرت سيّد على بن محمد ( تولد ، 740 ه . ق . ) متكلّم و فيلسوف ايرانى است . وى مذهب حنفى داشته ، و با تفتازانى ( وفات 792 ه . ق . ) معاصر بوده است ، و به معرّفى تفتازانى به حضور شاه شجاع راه يافته ، و شاه مظفّرى او را در\r\n\r\n\r\n","description":"","footnote":"\r\n( 1 ) . خواند مير ، حبيب السير ، 3 / 127 .\r\n( 2 ) . براى اطّلاع بيشتر ، از زندگانى قاضى عضد الدّين ايجى سبكى ، - طبقات الشافعيّه ، 10 / 46 - 78 ، محمّد الحلو ؛ حبيب السير ، 3 / 128 - 127 ، كتابفروشى خيّام ؛ عبّاس اقبال آشتيانى ، تاريخ مغول ، 350 - 352 ؛ 510 - 511 . امير كبير ، 1347 ه . ش . ؛ حمد اللّه مستوفى ، تاريخ گزيده ، 521 - 522 ، دكتر نوايى .\r\n Encyclopaedia of Islam . 3 / 1022 . \r\n","page_name":" 309 ","page_number":313},
  {"content":"\r\n\r\nشيراز به تدريس ، مشغول ساخته است ( 779 ه . ق . ) در سال 790 ه . ق . امير تيمور گورگانى او را از شيراز به سمرقند فرستاد . پس از مرگ تيمور ( 807 ه . ق . ) ، به شيراز بازگشت ، و سرانجام در همانجا درگذشت . جرجانى نيز ، بنابر مشهور ، مانند بسيارى از فيلسوفان و متكلّمان اسلامى ، در اواخر عمر در خطّ سلوك و عرفان افتاد ، و به طريقهء نقشبنديّه دل بست و به آن فرقه انتساب يافت .\r\nجرجانى كتب و رسالات كلامى - فلسفى متعدّدى به تازى و پارسى دارد ، و همين طور بر برخى از كتاب‌هاى معروف فقه ، نجوم ، كلام و فلسفه حواشى نوشته است .\r\nاز جملهء آثار او ، گذشته از شروح يا حواشى كه بر كشّاف زمخشرى ، مفتاح العلوم سكّاكى ( وفات ، 628 ه . ق . ) و حكمة العين نجم الدّين دبيران قزوينى ( معروف به كاتبى قزوينى - وفات ، 675 ه . ق . ) ، مطوّل تفتازانى در فنون ادبيّه و غير آنها دارد ، مىتوان كتاب التعريفات ( معروف به تعريفات جرجانى ) و بويژه شرح المواقف را از آثار عمده و مفيد او ياد كرد . « 1 »\r\nاينك خلاصه‌يى از انديشه‌هاى سياسى - كلامى اين دو مؤلّف و شارح را در زير مىآوريم :\r\n\r\nامامت\r\nايجى و جرجانى در بحث « امامت » ، امام را به كسى تعريف مىكنند كه : رياست عامّهء مردم در همهء امور دينى و دنيوى با او باشد . « 2 » و آن دو نيز مانند عموم اشاعره و اهل سنّت معتقداند كه « مسألهء امامت ، بر خلاف عقيدهء شيعه از اصول ديانت نيست ، بلكه از فروع دين است و مربوط به افعال مكلّفان است ، چه نزد ما نصب امام بر امت به دليل سمعى [ و نه عقلى 
  ] واجب است » . آنگاه عقايد فرق گوناگون از معتزله ، اسماعيليّه و خوارج را نقل و نقد مىكنند ، و پس از آن ، دو دليل بر سمعى بودن وجوب امامت ياد مىكنند :\r\n1 . اين مسأله تواتر اجماع مسلمانان در صدر اول پس از وفات پيامبر اكرم ( ص ) است كه گفتند : زمانه نبايد از خليفه و امام خالى باشد تا بدانجا كه ابو بكر گفت « آگاه باشيد كه محمّد ( ص ) مرده است . و ناچار بايد براى اين دين كسى باشد كه به تمشيت امور آن برخيزد . » پس همه به پذيرش آن مبادرت كردند . و كسى نگفت كه بدين كار حاجتى نيست ، بلكه بر آن اتّفاق كردند و گفتند در اين كار بنگريم ، و صبح فردا به سقيفهء\r\n\r\n\r\n","description":"","footnote":"\r\n( 1 ) . عبّاس اقبال آشتيانى ، تاريخ مغول ، 497 ، امير كبير ، تهران ، 1336 ه . ش . ؛ حاجى خليفه ، كشف الظّنون 20 / 561 - 563 ، آستانه ، 1311 ه . ق .\r\n( 2 ) . التعريفات 29 « الامام : هو الذي له الرئاسة العامّة فى الدين و الدّنيا جميعا . » - شرح المواقف 8 / 345 .\r\n","page_name":" 310 ","page_number":314},
  {"content":"\r\n\r\nبنى ساعده رفتند ، و مهم‌ّترين امر يعنى دفن رسول خدا را براى او رها كردند . « 1 » آنگاه مىگويد : و اختلاف ايشان در تعيين ، بدين اتّفاق زيانى نمىزند ، زيرا پس از آن تا زمان ما نيز مردم در نصب امام بر همين حال بوده‌اند يعنى اختلاف كرده‌اند ، و اتّفاق سرانجام از ميان همين اختلافات پديد آمده است ؛\r\n2 . با نصب امام دفع زيانى كه مظنون به است ممكن مىگردد ، و از اين روى اگر مردم بتوانند به امر نصب امام اقدام كنند انجام اين كار بر ايشان واجب است . و شرح آن چنين است كه ما به علمى نزديك به ضرورت مىدانيم كه مقصود شارع از وضع احكام معاملات و مناكحات و جهاد و حدود و مقاصات « 2 » و اظهار شعار شرع در اعياد و جمعه‌ها ، همانا مربوط به مصالح بندگان چه در معاد و چه در معاش است ، و اين مقصود جز به وجود امامى كه از سوى شارع باشد و مردم در زمان نياز به او رجوع كنند مقدور نباشد . زيرا مردم همه صالح و نيكو سرشت نيستند و امكانات اجتماعى را به عدل و انصاف تقسيم و مورد استفاده قرار نمىدهند بلكه بيشتر اوقات آنكه نيرومند است به « تغلّب » حقوق ديگران را از ايشان مىربايد . و ضعيف نيز ناچار به دفاع از خود و حقوق و دارايى خود مىپردازد ، و اى بسا همين كار به هلاك همهء ايشان مىانجامد . و تجربه بدين واقعيّت شهادت مىدهد . زيرا بسيار ديده مىشود كه با مرگ يك والى تا زمان نصب والى ديگر فتنه‌هاى بسيار برپا مىشود و به قتل و فتك و ديگر مصائب مىانجامد ، چنان كه اگر اين دورهء فترت اندكى دوام داشته باشد معيشت‌ها تباه مىگردد و زيست مايهء مردم نابود مىشود و هركس مشغول به حفظ مال و جان خود مىشود و همواره شمشير خود را آخته نگاه مىدارد ، و اين امر به رفع دين و هلاك همهء مسلمانان منتهى مىگردد .\r\nپس در نصب امام دفع مضرّتى متصور است كه بزرگ‌تر از آن به تصوّر نمىآيد ، بلكه مىگوييم كه « نصب امام از تمام‌ترين مصالح مسلمين و از بزرگ‌ترين مقاصد دين است . » و همچنانكه گفتيم حكم آن ايجاب سمعى است ، يعنى نصب امام به دليل سمعى واجب است .\r\n\r\n\r\n","description":"","footnote":"\r\n( 1 ) . همانجا / 3458 . 4 . چنان كه قبلا هم ياد كرده‌ايم ، روايت درست در دفن رسول اكرم ( ص ) اين روايت كه قاضى عضد الدّين ايجى و شارح كتاب او يعنى شريف جرجانى مىگويند نيست ، چه ابو بكر و عمر به دنبال امر خلافت افتادند ، و اين امير مؤمنان ( ع ) بود كه به دفن و كفن پيامبر اكرم مشغول گشت .\r\n( 2 ) . مقاصات - در لغت ، دور ساختن ، و در اصطلاح راندن مردم و مكلّفان از گناه و انجام محرّمات شرعى است .\r\n","page_name":" 311 ","page_number":315},
  {"content":"\r\n\r\n\r\nجواب معارضان وجود پيشوا\r\nحال اگر كسى بر سبيل معارضه بگويد كه وجود امام ، خليفه و يا حاكم مايهء پديد آمدن زيان است ، و بنابر قول پيامبر اكرم ( ص ) متضمّن « ضرار » يا زيان زنى است و پيامبر ( ص ) به همين دليل گفت : « لا ضرر و لا ضرار فى الاسلام » ( در « اسلام ، زيان ديدن و زيان زدن هر دو وجود ندارد ) ، و اين زيان از سه جهت ممكن است :\r\n1 . والى كردن انسان بر امثال خود او در امورى كه خود او در برخى هدايت يافته و در برخى راه نيافته لا محاله زيان زدن به ايشان است ؛\r\n2 . چنان كه عادت بر اين جارى بوده برخى از مردم از پذيرش اين حكومت تن مىزنند و سر مىكشند ، و اين امر در گذشته مخصوصا متداول بوده ، و اين به اختلاف و فتنه مىانجامد ، و موجب ضرر زدن به مردم است ؛\r\n3 . عصمت چنين شخصى واجب نيست ( يعنى طبق نظر اشاعره و اهل سنّت - چنان كه معلوم است - حاكم معصوم نيست و لازم نيست كه چنين باشد ) . و در اين صورت ، از وى احتمال و گمان كفر و فسق مىرود : حال اگر عزل نشود به كفر و فسق خود به امّت زيان مىرساند ، و اگر عزل گردد به فتنه مىانجامد ، چه براى عزل او بايد با او جنگيد ( زيرا هيچ حاكمى با استدلال و برهان و با رضايت خويش دست از حكومت بر نمىدارد ) . در جواب اين معارضه گوييم : اضرارى كه از ترك نصب او بدنبال مىآيد بسيار بيشتر از اضرارى است كه از نصب كردن او پديد مىآيد . و از اينجاست كه گفته‌اند « ما يزع السلطان اكثر ممّا يزع القرآن « 1 » - سلطان بيشتر از آن منع مىكند كه قرآن مىكند » و « شمشير و سنان بيشتر از آن مىكند كه برهان مىكند » ، زيرا اگر سلطان نباشد هرج و مرج حاكم مىشود و قوى بر ضعيف چيره مىشود ، و امنيّت از ميان مىرود . و از اينجاست كه شاعر مىگويد :\r\n گر نبود سطوتِ سلطان روان * خانهء مظلوم بگيرد عوان ؛ \r\nو لذا دفع ضرر بزرگ در زمان تعارض واجب است .\r\nآنگاه ايجى و جرجانى مىگويند : مانع ، از وجوب نصب ايشان به چند وجه استناد كرده است : نخستين آنها اين است كه مردم همّت خود را صرف مصالح دنيوى و تعاون در اشغال دينى خود مىسازند از آنچه سرشت‌ها و ديانت‌هايشان ايشان را بر آن بر مىانگيزد ، پس ايشان محتاج به نصب كسى كه بر ايشان حكم براند نيستند . و گويند از\r\n\r\n\r\n","description":"","footnote":"\r\n( 1 ) . ابن قتيبه ، عيون الاخبار ، 1 / 30 - 31 ، دار المعارف مصر ، 1971 . قبلا گفته‌ايم اين سخن از عثمان ، و يا عمر خطّاب است .\r\n","page_name":" 312 ","page_number":316},
  {"content":"\r\n\r\nامورى كه بر عدم نياز به نصب حاكم دلالت مىكند ، انتظام احوال تا زيان و ساكنان باديه است كه از حكم سلطان خارج‌اند ؛ دومين آنها اين است كه نفع بردن از نصب امام موقوف به وصل به او است ، و دشوارى وصول به دو بر آحاد رعيّت در تنظيم امور دنيوى خودشان بر كسى پوشيده نيست ، پس در نصب وى عامّهء مردم را هيچ فايده‌يى نيست ، لذا نصب او واجب نمىشود بلكه مىتوان آن را جايز شمرد ؛ سومين آنها اين است كه امامت را شرايطى لازم است كه كمتر اتفاق مىافتد در يك عصر در كسى پديد آيد . و در اين صورت ، اگر كسى را نصب كنند كه فاقد آن شرايط باشد ، امر واجب بر خودشان را انجام نداده‌اند ، و اگر چنين كسى را نصب نكنند باز امر واجبى را ترك كرده باشند . پس وجوب نصب امام مستلزم يكى از دو امر ممتنع باشد ، پس خود ممتنع باشد .\r\nجواب از ايراد اول چنين است كه هر چند اين امر عقلا ممكن است ولى عادة ممتنع مىنمايد ، بويژه از آنچه از ظهور آن فتنه‌ها و اختلاف‌ها در زمان مرگ واليان به چشم مىخورد . و از اينجاست كه ما تازيان و باديه‌نشينان را همچون گرگان نافرمان و درنده و شيران شرزه مىيابيم كه هيچ يك به ديگرى رحم نمىكنند و غالبا به هيچ فرض و سنّتى گردن نمىنهند ، و لذا كار دنياى ايشان مختل مىگردد ، همين طور اقدامات عملى آنها غالبا مطابق ديانتشان هم نيست تا بتوانيم گفت كه همين رفتار عملى ايشان را از رياست سلطان بر ايشان بىنياز گرداند ، و از اينجاست كه گفته‌اند « آنچه سلطان از آن بازمىدارد بيشتر از آن چيزى است كه قرآن از آن بازمىدارد » و خداى تعالى در قرآن مجيد خطاب به پيامبر اكرم ( ص ) و مؤمنان مىگويد « لانتم اشدّ رهبة فى صدورهم من اللّه ذلك بانّهم قوم لا يفقهون » هرآينه ترس و بيم شما در دل‌هاى ايشان سخت‌تر از بيم و ترس خدا است . اين بدان سبب است كه ايشان گروهى هستند كه در نمىيابند ( حشر ، 59 / آيهء 13 ) .\r\nو دليل آن اين است كه نادان جز به عذاب حاضر از معاصى بازنايستد ، و كمال عظمت و كبرياى بارى تعالى را نشناسد ؛ جواب از اعتراض دوم چنين است كه مسلّم نيست كه انتفاع به امام يا سلطان تنها از راه وصول به او است ، بلكه از راه وصول به احكام و سياست او نيز انتفاع مىتوان يافت ، و نيز از راه مراجعه به كسانى كه او برگماشته است منفعت مىتوان يافت ؛ و جواب از اعتراض سوم بدين گونه است كه نصب نكردن او به دليل نداشتن همهء شرايط امامت دليل ترك امر واجب نمىتواند باشد ، چه دارا بودن همهء شرايط امامت امر واجبى نيست ، بلى اگر جامع همهء شرايط پيدا شود البتّه امامت او اولى است .\r\nپس از اين بحث ، ايجى و جرجانى به بحث از وجوب نصب امام به عقيدهء شيعه كه\r\n\r\n","description":"","footnote":"","page_name":" 313 ","page_number":317},
  {"content":"\r\n\r\nاين فرقه آن را « لطف » مىشمارند پرداخته مىگويند : اوّلا وجوب لطف بر خدا به نظر ما ممنوع و مردود است ( چون اشاعره و اهل سنّت هيچ امرى را بر خدا واجب نمىشمارند ) ؛ ثانيا لطفى كه شما ياد كرده‌ايد وقتى حاصل مىآيد كه امام ظاهر و قاهر باشد به نحوى كه به پاداش او اميدوار و از شكنجهء او ترسان باشند تا بدين وسيله آنان را به طاعات فرا خواند و از معاصى باززند . و حدود و قصاص را اقامه كند و داد مظلوم را از ظالم بستاند ، و حال آنكه شما اين امر - يعنى ظهور و قاهر بودن او - را بر خداى تعالى واجب نمىشماريد چنان كه در همين زمانهء ما چنين است ، و آنچه را كه واجب مىشماريد - يعنى امام معصوم پنهان - لطف نيست ، چه با اختفاى او نزديك ساختن مردم به صلاح و دور ساختن ايشان از فساد متصوّر نيست . « 1 »\r\nمؤلّف و شارح ، آنگاه نظر خوارج را در باب امامت و عدم وجوب آن مطلقا مورد بحث قرار مىدهند ، و چون ما عقيدهء آن طايفه را پيش از اين ياد كرده‌ايم ( - خوارج ) ، در اينجا از تكرار آن مطالب تن مىزنيم . آنگاه آن دو بحثى نيز در شروط امامت كرده‌اند ، كه باز به دليل بحث از آن در انديشه‌هاى غزّالى و امام فخر رازى و ديگران و ترس از اطناب ملال‌انگيز از طرح مجدّد آن چشم مىپوشيم . « 2 »\r\n\r\n55 . ابن خلدون تونسى ( وفات ، 806 ه . ق . )\r\n« فلسفهء تاريخ ابن خلدون بىشكّ بزرگ‌ترين كار از اين نوع است كه تا كنون بوسيلهء مغز متفكرى در هر زمان و مكان پديد آمده است . » « 3 »\r\n( آرنولد توينبى )\r\nولىّ الدين عبد الرحمن بن محمّد بن ابى بكر بن محمد بن حسن تونسى حضرمى\r\n\r\n\r\n","description":"","footnote":"\r\n( 1 ) . بايد دانست كه شيعه در جواب اين اعتراض مىگويند : وجود امام لطف است چه در امور تصرّف بكند و چه نكند ، و اگر تصرّف ظاهر بكند آن خود لطفى ديگر است ؛ وانگهى عدم تصرّف او از جهت بندگان و سوء اختيار ايشان است ، زيرا او را ترسانيدند و او را نصرت ندادند ؛ از اينها گذشته از كجا معلوم است كه وجود او - و لو در غيبت - لطف نباشد ، زيرا ممكن است كه بر دوستان خويش ظاهر گردد ، دوستان و هواخواهانى كه در محبّت او جان و مال خود را بذل مىكنند .\r\n( 2 ) . براى اطّلاع بيشتر از اين - شرح المواقف ، 8 / 334 - 357 ، مصر ، مطبعة السعادة ، 1325 / 1907 .\r\n( 3 ) .\r\n A . TOYnbee , Encyclopaedia of philosophy , vol . 108 / 7 , art . , « Ibn Khaldun » . \r\n","page_name":" 314 ","page_number":318},
  {"content":"\r\n\r\nاشبيلى مالكى ، يكى از قويترين شخصيّتهاى فرهنگ عربى - اسلامى در روزگار انحطاط و زوال آن بشمار مىرود و امروزه او را معمولا مورّخ ، عالم اجتماعى ، و فيلسوف سياسى مىخوانند ، و از اين روى ، از روزگارى بيش ، حيات و آثار او موضوع بررسيهاى متعددى قرار گرفته ، و مايهء تفسيرهاى متنوّع و حتّى متناقض شده است .\r\nممكن است روزگار زندگانى ابن خلدون را به سه دورهء متمايز تقسيم كرد ، كه دورهء نخستين آن ( 20 سال ) را دورهء كودكى و آموزش و پرورش اشغال مىكند ، دورهء دوم ( 23 سال ) صرف ادامه تحصيل و تعلّم و ماجراهاى سياسى شده ، و دورهء سوم ( يعنى 31 سال آخر ) را دورهء استادى و تدريس و قضاء در بر مىگيرد ، دو دورهء نخستين در غرب اسلامى سپرى شده ، ولى دورهء سوم به اقامتها و سرگردانىهاى او در مغرب و مصر تقسيم مىشود .\r\nوى از عقاب خلدون نامى از اعراب قبيلهء كنده بود كه در قرن سوم ه . ق . از يمن به اندلس مهاجرت كرد ، و فرزندان او در آن سرزمين به مناصب عالى دست يافتند . يكى از اين خاندان‌ها در اواسط قرن هفتم به تونس مهاجرت كرد ، و ابن خلدون در آنجا از اين خاندان متولّد شد ( اوّل رمضان 732 ه . ق . ) .\r\nوى پس از كسب مقدّمات علوم ، به سبب شيوع طاعون از تونس فرار كرد و به هواده آمد و به كمك صاحب آن ناحيه يعنى ابن عبدون به مغرب سفر كرد ، و در بلاد زيادى رفت و آمد مىكرد ، تا اينكه سلطان ابو عنان مرينى صاحب تلمسان او را به فارس دعوت كرد ( سال 755 ه . ق . ) و او را مقرّب درگاه و كاتب خود ساخت و بر كشيد . پس اقرانش به او حسد بردند و او را متّهم به خيانت و همدستى با دشمنان ابو عنان ساختند . وى نيز ابن خلدون را در بند و زندانى كرد و او همچنان در بند و زندانى بود تا اينكه سلطان به سال 789 در گذشت و وزير ابن عمر او را آزاد كرد و از او محافظت كرد . قضا را سلطان ابو سالم مرينى از اندلس به مكّه مىآمد ، چون ابن خلدون را ديد ، از وى به سبب محبّت و سابقه‌يى كه ميان او و شيوخ بنى مرين بود كمك خواست و با درايت اين مرد نابغه به مقصود نايل آمد و در حالى كه ابن خلدون نيز در ركاب وى بود وارد فارس شد ( 760 ه . ق . ) ، و از اين روى ، او را كاتب سرّ خويش ساخت و او نيز اين كار را به بهترين وجهى انجام داد و براعت خود را نمايان ساخت . و ليكن خطيب ابن مرزوق در روح سلطان غالب بود و در حقّ ابن خلدون به سعايت پرداخت . لذا عوامل او ابن خلدون و ديگر رجال دولت را بازداشت كردند و بر سلطان شوريدند و در همين ايّام سلطان در گذشت . ابن خلدون توسّط وزير عمر بن عبد اللّه نفوذ گذشته را بازيافت و خواست تا به اندلس برود ، ولى\r\n\r\n","description":"","footnote":"","page_name":" 315 ","page_number":319},
  {"content":"\r\n\r\nوزير او را از اين سفر بازداشت . امّا اندكى بعد ابن خلدون واسطه انگيخت و تقاضاى او پذيرفته شد و از اين روى ، به سال 764 به اندلس رفت ، و در اين روزگار سلطان غرناطه ابو عبد اللّه از بنى الاحمر بود . ابن خلدون آهنگ دربار او كرد و سلطان از آمدن او خوشوقت شد و در يكى از عالىترين كاخ‌هاى خويش منزلش داد و در اكرام او بسيار مبالغه كرد . ابن خلدون به سال 765 به قشتاله رفت ، و صاحب آنجا را ملاقات و ميان او و دشمنانش وساطت كرد ، و به عقد صلح توفيق يافت و هديّهء فاخرى گرفت . لذا صاحب قشتاله او را به اقامت نزد خويش ترغيب كرد ، ولى ابن خلدون از اين كار تن زد . صاحب قشتاله او را استرى نيكو با لگامى زرين بخشيد . و چون ابن خلدون به غرناطه بازگشت آن را به صاحب غرناطه هديّه كرد ، صاحب نيز او را اقطاع داد و به اعزاز فرود آورد .\r\nپس از آن ابن خلدون به ديدار عيال و فرزندان خويش مشتاق گشت . لذا به بجايه رفت و سلطان آنجا ابو عبد اللّه را ملاقات كرد و مردم شهر به ديدار وى مىشتافتند و بر دستانش بوسه مىزدند ، و سلطان اعمال دولت خود را به او سپرد ، و ابن خلدون نيز به نيروى خامه و دانش و نفوذ خويش در خدمت او چالاك بود ، امّا ابو العبّاس صاحب قسطنطنيه بر ابو عبد اللّه صاحب بجايه غالب آمد و مالك بلاد او شد ، با اين همه ابن خلدون اجازهء بازگشت خواست . پس از آن ابو حموى ثانى ( مقتول به 791 ه . ق . ) صاحب تلمسان از او دعوت كرد ، ولى ابن خلدون عذر خواست و گفت مىخواهد از سياست دور بماند و به كار علمى بپردازد . ابن خلدون پس از اين همه‌گير و دار به تلمسان آمد و در آنجا استقرار يافت و خانوادهء خود را در قلعهء بنى سلامه از بلاد « بنى توجين » سكنى داد . در اينجا حدود چهار سال اقامت داشت و در همين جا به تأليف مقدّمهء خود و بخشى از تاريخ توفيق يافت . پس از آن باز به تونس زادگاه خويش آمد ولى در آنجا نيز از سعايت نااهلان در امان نبود . در سال 784 به اسكندريه رفت و از آنجا به قاهره منتقل شد ، و مدرّس جامع الازهر شد . و از آنجا به خانوادهء خويش كه در تونس ساكن بودند نامه نوشت تا در قاهره به دو بپيوندند ، امّا همهء آنان در اثناء راه غرق شدند . ابن خلدون از اين حادثه بسيار متأثّر شد ، و كار ديوانى رها كرد ، و به تدريس و تأليف پرداخت . در سال 789 به حجّ رفت ، و سال بعد هم به قاهره آمد و در آنجا كتاب خود را به سال 797 به اتمام رسانيد ، و همچنان در مصر مقيم بود تا اينكه به سال 808 ه . ق . رخت به جهان ديگر كشيد .\r\nابن خلدون ، از وادى آشى و جز او حديث شنيد . قرآن ، و علوم معقول ، به ويژه كلام و فلسفه را ، از ابو عبد اللّه سايرى و جز آنها ، و فقه را نزد قاضى ابن عبد السلام خواند . علوم\r\n\r\n","description":"","footnote":"","page_name":" 316 ","page_number":320},
  {"content":"\r\n\r\nمعقول ، به ويژه كلام و فلسفه را ، نزد عبد المهيمن حضرمى و محمد بن ابراهيم اربلى شيخ معقول در مغرب تكميل و در زبان تازى و ادبى و منطق نيز معلومات عميقى كسب كرد . « 1 »\r\nاعتبار و شهرت ابن خلدون بيشتر از همه مرهون مقدّمهء كتاب العبر اوست . امّا غير از اين مقدّمه نيز كتابى دارد به نام لباب المحصّل ، كه اصل آن كتاب از امام فخر رازى ( وفات 606 ه . ق . ) است و به نام محصّل افكار المتقدّمين و المتاخرين من العلماء و الحكماء و المتكلمين معروف است ، كه در قاهره به سال 1905 م . چاپ شده است ، و اين همان كتابى است كه خواجهء طوسى آن را خلاصه و نقد كرده و تلخيص المحصّل ناميده است ، و اين كتاب نيز در تهران چاپ شده است . انتقادى كه معمولا از العبر يعنى تاريخ هفت جلدى ابن خلدون مىكنند اين است كه مىگويند اصولى را كه خود او در « مقدمه » براى تاريخ و بررسى علمى و عينى آن ، با آن شرح و بسط دقيق و عالمانه بيان كرده بود ، در كتاب تاريخ خود نتوانسته است به مرحلهء عمل در آورد . ولى بايد گفت كه جز اين نمىتوانست باشد ، زيرا هيچ مورّخى به تنهايى نمىتواند يك تاريخ عمومى بر پايهء مقدّمه ابن خلدون بنويسد . ولى العبر برخى نواقص جدّى دارد ، كه گاهى عدم آگاهى شگفت مؤلّف آن را نشان مىدهد ، براى مثال دربارهء الموحّدون و اعتقاد دينى و سياسى آنان ، گذشته از اين كه به ندرت تاريخ حوادث را ياد مىكند تفاصيل تاريخى نيز در سراسر كتاب او اغلب متناقض است ، و خواننده مجبور است كه گاه‌وبيگاه به مآخذ گمنام و بسيار فشرده‌ترى رجوع كند ( علىوردى ، منطق ابن خلدون ، 39 ، قاهره ، 1962 ) ، و از همه ضعيف‌تر نكاتى است كه دربارهء شيعه و اعتقادات آنها نوشته كه اغلب دور از حقيقت است ( كاشف الغطاء ، اصل الشيعة ، 105 ) . با اين همه ، كتاب العبر و آرايش هوشمندانه و معقول حقايق و تفصيل و حدود بيان و گزارش آن ، به عنوان يك اثر دقيق و ارزشمند باقى مىماند ؛ به ويژه براى دو سدهء نزديك به زمان مؤلّف ، يعنى سده‌هاى هفتم و هشتم ه . ق . و اگر چه مطالب اين كتاب ، دربارهء تاريخ مشرق اسلامى غالبا نوميدكننده است ، ولى براى فهم و درك تاريخ مغرب اسلامى ، بويژه بربرها ، بسيار ارزشمند است .\r\nهدف مؤلّف از تأليف اين كتاب ، همانطور كه عنوان آن ظاهر مىسازد اين است كه اين كتاب مقدّمه‌يى است براى بيان حرفه و پيشهء مورّخ . بنابراين ، كتاب با تركيبى دائرة المعارفى از معرفت فرهنگى و شيوه‌هاى اسلوب‌شناسانهء لازم عرضه شده است تا مورّخ را در ايجاد يك اثر حقيقة علمى يارى دهد . در حقيقت ابن خلدون ، اساسا با\r\n\r\n\r\n","description":"","footnote":"\r\n( 1 ) . ابن العماد ، شذرات ، 7 / 76 ، بيروت ، 1350 ه . ق .\r\n","page_name":" 317 ","page_number":321},
  {"content":"\r\n\r\nمعرفت‌شناسى سر و كار داشته است . پس از آن به تدريج ، با آگاهى كامل از آنچه انجام مىداده ، به آن « دانش جديد » ى رسيده كه خود آن را « علم المستنبط النشأه » ناميده است ( مقدّمهء ، 13 ) .\r\nو اين علم كم و بيش منتهى به رسيدن به راههاى متعددى از پژوهش شده كه از براى فلسفهء تاريخ ، علم الاجتماع ، اقتصاديات و چندين علم ديگر راه‌گشايى كرده است .\r\nابن خلدون ديباچهء مقدّمه را با تعريف تاريخ به عنوان علمى كه شامل مطالعهء گذشتهء انسان با در نظر گرفتن جنبه‌هاى اجتماعى ، اقتصادى و فرهنگى آن است ، آغاز مىكند و پيشينيان خود را از اين لحاظ كه حسّ كنجكاوى و اسلوب علمى نداشته‌اند ، انتقاد مىكند ، و قواعد انتقاد دقيق و صحيح را بر مىنهد ( مقدمه ، 71 - 61 ) .\r\nبه نظر ابن خلدون اساس مدنيّت ( تمدّن ) بر پايهء « عمران » است و تحقّق عمران نيز از راه « عصبيّت » است . امّا اين دو واژه ، و بويژه عصبيّت ، پژوهشگران اسلامى و غربى را تا حدودى گرفتار درد سر كرده است . زيرا عصبيّت مصدر است از عصبه به معنى پسران و خويشاوندان نرينه از جانب پدر ، و عصبيّت يك معنى نامطلوب هم داشته ، و لذا نكوهيده شده است . سيوطى از رسول اكرم ( ص ) نقل كرده است كه « هركس مردم را به عصبيّت بخواند از ما نيست ، و نيز از ما نيست كسى كه بر پايهء عصبيّت پيكار جويد ، و از ما نيست كسى كه بر عصبيّت بميرد » ( الجامع الصّغير ، 2 / 181 ، چاپ قاهره ، 1325 ه . ق . ) .\r\nو مراد از اين عصبيّت ، تعصب مردانى از يك قبيله بر ضدّ رجالى از قبيلهء ديگر است بر اساس بىديانتى و از راه حرام و نيز دفاع از خويشاوندان و نزديكان خواه ظالم باشند و خواه مظلوم ( الحصرى ، دراسات عن مقدمة ابن خلدون ، 22 - 121 ، قاهره ، 1953 ) و عصبيّت به اين معنى هم در شرع و هم در عقل نكوهيده است .\r\nاما ابن خلدون كه اين مفهوم را پايهء تفسير خويش از تاريخ و عقيده خود در باب حكومت و دولت قرار داده مقصودش اين است كه عصبيّت خواه مبتنى بر روابط نسبى باشد يا بر پايهء گروه‌بندىهاى ديگر ، اين مفهوم براى ابن خلدون نيرويى است كه گروههاى انسانى را وادار به اظهار وجود ، پيكار براى تقدّم ، استيلا يافتن ، تأسيس دودمانها و امپراتوريها مىكند . اعتبار اين اصل نخست در تاريخ عرب يعنى پيش از اسلام و در دورهء اسلام ، و بار دوم در تاريخ بربرها و ديگر مردمان اسلام پذيرفته به مورد آزمايش درآمد : امپراتورى عرب ، محصول عصبيّت قريش ، به ويژه قبيلهء بنو عبد مناف بود .\r\nوى معتقد است زمانى كه قدرت ملك از دست گروهى ، با اين ويژگى ، بيرون رود ،\r\n\r\n","description":"","footnote":"","page_name":" 318 ","page_number":322},
  {"content":"\r\n\r\nگروه غالب طالب منفصل كردن خود از عصبيّت طبيعى كه قدرتشان بر پايهء آن است ، مىشوند و نيروهاى ديگر را جانشين آن مىسازند تا ابراز مطلق‌گرايى آنان قرار مىگيرد .\r\nبايد گفت كه شناخت يك نيروى غير دينى ( - عصبيّت ) به عنوان نيروى محرّك تاريخ ابن خلدون را درگير مسائل دقيقى از سازش با نظريّهء سنّتى تاريخ مسلمين و تمدّن آنها كرد ، ولى وى هر چه بيشتر و با اعتقاد قلبى عميقتر از نظريّهء خود دفاع مىكرد ، و عنصر دينى را تنها به عنوان يك عنصر ثانوى در جريان تاريخ به حساب مىآورد . با اين همه ، همين امر وى را از بررسى عميقتر علّتهاى پيدا شدن دولت و حكومت بازمىداشت ، و مانع از بيان منسجم نظريّهء او مىگرديد ( - محسن محمود ربيع ، نظريّهء سياسى ابن خلدون ، 41 - 38 ، ليدن ، 1964 ) . و او خود نيز در مقدّمه بيش از يك مورد بدان اشاره مىكند .\r\nامّا مىتوان گفت كه ابن خلدون ، در بيان نظريّهء خود يعنى « عصبيّت » از قرآن مجيد اقتباس كرده ( يوسف ، 12 / آيهء 14 ) يعنى آنجا كه قرآن از برادران يوسف خطاب به پدرشان حكايت مىكند كه مىگويند « اگر گرگ او را بخورد ، درحالىكه ما عصبه ( متّحد و هم پشت ) هستيم ، آنگاه ما زيانكار باشيم »  ( قالُوا لَئِنْ أَكَلَهُ الذِّئْبُ وَ نَحْنُ عُصْبَةٌ إِنَّا إِذاً لَخاسِرُونَ ) . \r\nو معنى آن اين است كه پدر او گمان نبرد كه با وجود هم پشتى و عصبيّت ، دشمنى كسى يا جانورى با يوسف مايهء زيان او خواهد شد ؛ و چنين مىانديشيد كه اگر آنها در نسب منفرد و جدا از همديگر بودند هيچ‌كدام از آنها در يارى و محافظت ديگرى دل‌سپردگى و همدردى نشان نمىداد .\r\n* * * مقدّمهء ابن خلدون به طور كلّى شش قسمت عمده و نسبة طولانى دارد و هر قسمت داراى فصول چندى است . قسمت اوّل ، در واقع يك مقالهء عمومى در اجتماع انسانى است ، و در آن ابن خلدون بررسى مبسوطى از تأثير محيط زيست در طبيعت انسانى مىكند ، كه شامل تحقيقات نژادشناسى و انسان‌شناسى به معنى مصطلح امروزى مىگردد ؛ قسمت دوم ، از اجتماعات روستايى ، و روى هم رفته تمدّن ابتدايى ( عمران بدوى ) سخن مىگويد ؛ قسمت سوّم از اشكال گوناگون حكومت ، دولتها و نهادها بحث مىكند ؛ قسمت چهارم ، شامل بحث از تمدّن شهرى ( عمران حضرى ) است ، كه گسترده‌ترين و پيچيده‌ترين اشكال مدنيّت را در بر مىگيرد ؛ قسمت پنجم دربارهء صناعات و امور اقتصادى به نحو كلّى است ؛ قسمت ششم ، در تعاليم ( علوم ) ، ادبيّات و موضوعات فرهنگى به نحو كلّى بحث مىكند .\r\n\r\n","description":"","footnote":"","page_name":" 319 ","page_number":323},
  {"content":"\r\n\r\nامّا كتاب العبر ( - كتاب تجربه‌ها ) ابن خلدون ، مركّب از هفت بخش است : ( 1 ) مقدّمه - كه دربارهء آن بحث شده - ؛ ( 2 - 5 ) چهار كتاب دربارهء تاريخ مشرق اسلامى است ، كه غالبا بر پايهء نوشته‌هاى نويسندگان پيشين است ؛ و ( 6 - 7 ) دو كتاب دربارهء تاريخ غرب اسلامى است كه دربارهء آن مؤلف برخى تجارب دست اوّل داشته است . و همين دو كتاب اخير بود كه توسط دوسلان « 1 » زير عنوان تاريخ بربرها ( چهار مجلد ، 1852 - 1856 ) چاپ شد و پس از وى كازانوا « 2 » در آن تجديد نظر كرده از نو منتشر ساخت ( 1956 - 1925 ) .\r\nبحث از مندرجات همهء اين قسمتها و بيان نكته‌سنجيهاى مربوط به سياست و علم الاجتماع كه مخصوصا در « مقدّمه » در هر صفحه‌يى پراكنده است در اينجا مقدور نيست . آنچه با هدف ما ارتباط دارد اين است كه مىگوييم : هر چند ابن خلدون مستقلّا از سياست بحث نكرده و تعريف و حدود آن را ياد نكرده امّا به اعتبارى مىتوان گفت كه بسيارى از فصول گوناگون اين شش قسمت از مقدّمه مربوط به مسائل گوناگون كلامى و سياسى است . و آنچه ابن خلدون در روانشناسى اجتماعى و بيان سرشت و طبيعت انسانى آورده ، بسيار عميق است . از بررسى نكاتى كه ابن خلدون در شناخت ذات انسان ، به ويژه در حالت اجتماعى آورده ، تقريبا به روشنى مىتوان دريافت كه بدبينى و شرّ انگارى در وى بر خوش‌بينى و خيرانگارى غلبه دارد . و دليل آن اينست كه مىگويد :\r\nوقتى اجتماع بشرى ، چنان كه بيان كرديم ، پديد آمد و عمران عالم پايان گرفت ، از وجود حاكمى نيرومند ( - وازع ) ناگزير است كه از ظلم و اجحاف آنان نسبت به هم ديگر جلوگيرى كند ، زيرا در طبيعت حيوانى آنها ستمگرى و ستمكارى ( « الظّلم و العدوان » ) مخمّر و مجبول است و ابزار و سلاحى كه از دشمنى و ستمكارى جانوران زبان بسته ( « الحيوانات العجم » ) نسبت به همديگر مانع مىگردد ، براى جلوگيرى از ظلم و عدوان آنان نسبت به يك ديگر كافى نيست . . . پس ناچار امر ديگرى لازم است ، و اين امر وجود وازع است كه از نوع خود آنهاست و به ضرورت بايد بر آنها غالب و مسلّط باشد تا ستم و آزار يكى از آدميان به ديگرى نرسد و اين است معنى « ملك » يا پادشاهى .\r\nابن خلدون بويژه به موضوع بررسى طريقهء زندگانى و تأثير شيوه‌هاى توليد بر روى تحوّل گروهاى اجتماعى علاقه‌مند بود . او در عبارت معروفى بيان مىكند : « اختلافاتى كه ميان امّت‌ها ( اجيال ) از لحاظ رفتار و سلوك ايشان ملاحظه مىشود ، همهء معلول\r\n\r\n\r\n","description":"","footnote":"\r\n( 1 ) .  de Slane . \r\n( 2 ) .  Paul Casanova . \r\n","page_name":" 320 ","page_number":324},
  {"content":"\r\n\r\nاختلاف‌هايى است كه آنان را در طريقهء حيات اقتصاديشان از همديگر جدا مىسازد . » « 1 »\r\nاين عبارت غالبا با گفته‌يى از كارل ماركس كه به همين اندازه شهرت دارد سنجيده مىشود : « شيوهء توليد در امور مادّى زندگانى عموما جريانات اجتماعى ، سياسى و عقلانى حيات را معيّن مىسازد . » مشابهت حقيقة شايان توجّه است ، و اين تنها مورد مشابهت ميان افكار آن دو تن نيست . از اين روى ، انديشهء ابن خلدون را ، بويژه در سالهاى اخير بر پايهء « ماترياليسم ديالكتيك » هم تفسير كرده‌اند . ولى على رغم مشابهت‌هاى غير قابل ترديد ، بسيار مشكل خواهد بود اگر ابن خلدون را به عنوان يكى از پيشگامان مادّه انگارى ( ماترياليسم ) بشمار آورند . از اين گذشته ، تبيينى كه وى بدست مىدهد يكسره اجتماعى - اقتصادى نيست بلكه روانشناختى نيز هست . مقدّمه نه تنها شامل يك علم الاجتماع عمومى است ، بلكه حاوى يك روانشناسى اجتماعى است كه خود ممكن است به روانشناسى سياسى ، روانشناسى اقتصادى ، روانشناسى اخلاقى و روانشناسى عمومى تقسيم بشود .\r\nابن خلدون بحثى در طبايع انسان مىكند كه خوانندهء بصير و آگاه را به ياد هابز ( 1679 - 1588 ) فيلسوف انگليسى و انديشه‌هاى سياسى او مىاندازد . مىگويد : چون خدا آدمىزادگان را مىآفريد خير و شرّ را در طبايع آنها تركيب فرمود چنان كه گفت  « وَ هَدَيْناهُ النَّجْدَيْنِ »  ، و او را به دو اوج رهبرى كرديم [ - دو راه نشانشان داديم 
  ] ( سورة البلد ، 90 / آيهء 10 ) و نيز گفت  « فَأَلْهَمَها فُجُورَها وَ تَقْواها »  يعنى و بدكار و پرهيزگار بودنش را به وى الهام كرد ( سورة الشمس ، 91 / آيهء 8 ) . و آنگاه مىگويد : شرّ نزديكترين خصلتها براى اوست ، زيرا مطلوبترين چيز براى او رسيدن به منافع دلخواه خويش است ، و از اين روى حتّى پيروى از دين او را پاكيزه و مهذّب نمىتواند ساخت ، و بيشتر مردم بر اين شيوه و اين خوى بر مىآيند مگر كسى كه خدايش توفيق دهد . بازمىگويد : « از اخلاق آدميان يكى اين است كه ظلم و عدوان آنان به يكديگر براى آنها آسان است ، زيرا كسى كه چشم خود را به متاع برادرش بدوزد دست خود را نيز به گرفتن و ربودن آن دراز مىكند مگر اينكه وازعى او را از اين كار بازدارد چنان كه شاعر گفته است :\r\n الظّلم من شيم النّفوس فان تجد * ذا عفّة فلعلّة لا يظلم \r\n« 2 »\r\n عادتِ آدمى است ظلم و ستم * و گرش عِفّتى است ناچار است . \r\n\r\n\r\n","description":"","footnote":"\r\n( 1 ) . « اعلم انّ اختلاف الاجيال فى احوالهم انّما هو باختلاف نحلتهم من المعاش » ( « مقدّمه » ، 135 ، بغداد ) .\r\n( 2 ) . اين بيت از متنبّى است . ( - ديوان ، 342 ، ديتريصى ) .\r\n","page_name":" 321 ","page_number":325},
  {"content":"\r\n\r\n\r\nكتاب‌شناسى :\r\n- حاجى خليفه ، كشف الظنون ، 2 / 106 ، چاپ آستانه ، 1310 ه . ق .\r\n- ابن العماد ، شذرات الذّهب ، 7 / 77 - 76 بيروت ، 1950 .\r\n- جرجى زيدان ، آداب اللغة العربيّة ، 3 / 14 - 210 ، مطبعة الهلال ، قاهره ، 1931 م .\r\n- سيوطى ، الجامع الصغير ، قاهره ، 1325 ه . ق .\r\n- م . ا . عنان ، ابن خلدون ، حياته و تراثه الفكرى ، قاهره ، 1933 و 1965 .\r\n- ساطع الحصرى ، دراسات عن مقدّمة ابن خلدون ، قاهره ، 1953 .\r\n- بدوى ، عبد الرحمن ، مؤلفات ابن خلدون ، قاهره ، 1962 .\r\n- متنبّى ، ديوان ، همراه با شرح نيشابورى ، 342 ، چاپ ديتريصى ، آلمان ، 1861 .\r\n - E . I . J . Rosenthal , Political Thought in Medieval Islam , Cambridge , 1958 , Chap . IV , po . 87 - 92 . \r\n - Inbo Khaldun ; Mukaddima , Trans . , by F . Rosenthal in III vols , London , 1957 . \r\n - M . Mahdi , Ibn Khaldun ' s Philosophy of History , London , 1968 . \r\n - H . A . R . Gibb , « The Islamic Background of Ibn kgaladun ' s Political Theory » . BSOS , VII , 1933 , pp . 23 - 31 . \r\n - N . Schmidt . Ibn Khaldun , Historian , Sociologist , and Philosopher , New York , 1930 , \r\n - A . J . Toynbee , A Study of History , Vol . 108 / 4 , 1934 . \r\n - G . Sarton , Introduction to the History of Science , Vol , III , pp . 191 - 2 ( 1948 ) . \r\n - E . Gollner , From Ibn Khaldun to Karl Marx , in politcal Quarterly , XXX II ( 1961 ) , 385 - 329 . \r\n\r\n56 . عبد الرزّاق لاهيجى ( وفات ، 1072 ه . ق . )\r\nعبد الرزّاق بن على بن حسين لاهيجى قمى ، از متكلّمان و حكيمان نامدار روزگار صفويّه بوده است . از جزئيّات حيات او چندان آگاهى دقيق نداريم . گويا اصلا اهل لاهيجان بوده ، و به همين مناسبت به لاهيجى مشهور شده است و « چون در دار المؤمنين\r\n\r\n","description":"","footnote":"","page_name":" 322 ","page_number":326},
  {"content":"\r\n\r\nقم آمده و در آنجا ساكن بوده » به قمّى نيز شهرت يافته است .\r\nلاهيجى كلام را از متكلّمان زمان ، و حكمت را از صدر الدين شيرازى ( وفات ، 1050 ه . ق . ) فرا گرفته ، و به دامادى صدر الدّين نيز مفتخر شده است . وى مذهب تشيّع داشته و ذوق عرفان نيز چشيده بوده است . برخى گفته‌اند كه با وجود تبحّر در كلام و فلسفه ، در علوم نقلى بويژه حديث و فقه و اصول فقه بصيرت چندانى نداشته است ( افندى ، رياض العلماء ، 3 / 114 - 115 ، 1401 ه . ق . ) ولى اين قول را نمىتوان پذيرفت ، چه مطالعهء آثار او ، بويژه شوارق الالهام ، سرمايهء ايمان ، و گوهر مراد ، نادرستى آن را آشكار مىسازد ، و احتمال زياد مىتوان داد كه صاحب رياض اين سخن را از راه خصومت حاكم در ميان اهل عقل و اهل شرع گفته باشد . خوانسارى او را چنين توصيف كرده است .\r\n« . . . او فاضلى متكلّم و حكيمى متشرّع و اديبى محقّق و پژوهشگرى هوشمند بود ، و در عين منطقى بودن انشايى لطيف و دلپذير داشت » ( روضات الجنات ، 352 - 353 ) . در اينجا نيز مىتوان پرسيد كه « آيا منطقى بودن با انشاى لطيف داشتن منافات دارد ؟ »\r\nلاهيجى در كلام ، حكمت و منطق آثارى از خود بر جاى نهاده است كه مهم‌ّترين آنها از اين قرار است :\r\n1 . شوارق الالهام فى شرح تجريد الكلام ، كه اصل كتاب از خواجه نصير الدّين طوسى است . اين شرح تمام نيست و مؤلّف تنها مباحث امور عامّه و آنچه را كه متعلق به وجود و اقسام آنست ، بيرون كشيده و شرح داده است .\r\n2 . شرح هياكل النور ، كه اصل كتاب از فيلسوف اشراقى شهيد ، يحيى بن اميرك سهروردى است .\r\n3 . رسالة فى حدوث العالم ، كه در آن ازلى بودن و قدم عالم را رد كرده است .\r\n4 . حاشيه بر حاشيه حكيم خفرى بر الهيات شرح تجريد .\r\n5 . حاشيه بر شرح اشارات ، كه اصل آن از ابن سيناست و شرح آن از خواجه طوسى . و در نوشته‌هاى خود ، به ويژه گوهر مراد ، از اشارات شيخ استفاده بسيار كرده ، و عبارات آن را عينا نقل مىكند .\r\n6 . الكلمات الطيبة ، در محاكمه ميان سيّد داماد و صدر المتألهين شيرازى ، در باب اصالت وجود و ماهيت . كه بهترين آثار او بشمار مىرود .\r\nغير از اين كتابها نيز كتابهايى به تازى در مباحث فلسفى نوشته ، و در فارسى نيز آثارى دارد .\r\n- دو تأليف مشهور او كه به زبان فارسى نوشته شده عبارت است از : سرمايهء ايمان ، و\r\n\r\n","description":"","footnote":"","page_name":" 323 ","page_number":327},
  {"content":"\r\n\r\nگوهر مراد . كه اوّلى تلخيصى از دومى است .\r\nآنچه از عقايد او معروف و زبانزد اهل علم است اينست كه وى « دلالت الفاظ را ذاتى مىدانست ، و مىگفت كه نسبت و رابطه‌يى حقيقى ميان لفظ و معنى هر كلمه موجود است ، به قسمى كه اگر شخصى يك لغت غريبه را بشنود ممكن است تفكر كند و معنى آن را حدس بزند و دريابد ! »\r\nلاهيجى شعر نيز مىگفته و فياض تخلص مىكرده است .\r\n\r\nكتاب‌شناسى\r\n( گذشته از مآخذى كه در متن ياد كرده شده ، به كتاب‌هاى زير نيز رجوع مىتوان كرد ) :\r\n- نعمه ، عبد الله ، فلاسفة الشيعة ، 296 ، چاپ بيروت ، 1961 .\r\n- براون ، ادوارد ، تاريخ ادبيات ايران ، بخش چهارم ، ترجمه مرحوم رشيد ياسمى ، 261 ، چاپ 1316 ه . ق .\r\n- تنكابنى ، قصص العلماء ، چاپ تهران ، 123 ؛ و خوانسارى ، روضات الجنات ، 130 - 129 ، چاپ ايران ، 1367 ه . ش .\r\n- محمد على تبريزى ، ريحانة الادب ، 4 / 363 ، تهران ، كتابفروشى خيّام .\r\n\r\n","description":"","footnote":"","page_name":" 324 ","page_number":328},
  {"content":"\r\n\r\n\r\nفصل نهم بحثى در كلام مسيحى\r\n\r\nكلام مسيحى\r\nعلم كلام ، در فرهنگ مسيحيان معادل « تئلاجى » « 1 » ( مركب از « تئوس » - زئوس - خدا + « لوگوس » به معنى گفتار و بحث « 2 » ) است ، و در اصطلاح آنان ، عبارت از بررسى خدا ، و بررسى انسان و جهان ، در ارتباط با خداست . اين واژه در دورهء پيش از ظهور مسيحيّت نيز متداول بوده است . در يك قرن پيش از ميلاد مسيح ، ماركوس ترنيتوس وارّو « 3 » ميان كلام اساطيرى « 4 » شاعران و كلام رسمى دولت « 5 » مذهبى ، و كلام طبيعى « 6 » فيلسوفان به تمايز قائل شد .\r\nبا ظهور مسيحيّت ، طبعا ارتباط ميان كلام يا خداشناسى طبيعى با كلام الهامى مورد بحث و مناظره قرار گرفت . از يك سوى ، ژوستين شهيد « 7 » ، مذهب لوگوس را براى نزديك ساختن نظرات فلسفى و مسيحى به يك ديگر ، به كار برد . وى در نخستين دفاعيه مىگويد « مسيح ، ( لوگوسى ) است كه هر نژادى از آدميان از آن بهره‌يى دارند ؛ همهء آنان\r\n\r\n\r\n","description":"","footnote":"\r\n( 1 ) .  Theology . \r\n( 2 ) .  « theos - ( God ) ; logos - ( discourse ) » . \r\n( 3 ) .  Marcus Terrentius Varro . \r\n( 4 ) .  Mythical theology . \r\n( 5 ) .  Civil theology of state . \r\n( 6 ) .  Natrual theology . \r\n( 7 ) . قدّيس ژوستين شهيد  ( - St Justin Martyr )  [ حدود 56 - 100 ميلادى 
  ] متكلّم و مدافع مسيحيّت ، در فلويا  ( Flavia )  نزديك نابلس از مادر زاد . وى از فلسفهء يونانى روى گردانيد و به مسيحيّت گراييد ( حدود 130 ميلادى ) ، و مدرسه‌يى مسيحى در رم داير كرد . وى در كتاب نخستين دفاعيه  ( - First Apology )  خود ايمان آتشين به مسيحيّت را با دل‌سپردگى به همهء حقايق در هم آميخت . و در كتاب محاضره با تريفو ) -  ( Dialogue with Tryrpho  مىگويد كه مسيحيان وارثان راستين عهد عتيق يعنى تورات هستند . وى كشته شدن خود و برخى از يارانش را به وسيلهء مقامات رومى در كتاب نخستين دفاعيه پيش‌بينى كرده بود ، و همچنان هم شد ( - دائرة المعارف بين الملل ، 10 / 86 ) .\r\n","page_name":" 325 ","page_number":329},
  {"content":"\r\n\r\nكه خردمندانه زيسته‌اند مسيحىاند . . . و سقراط و هراكليتوس نيز از اين زمره‌اند » .\r\nاز سوى ديگر ، ترتوليان « 1 » ( حدود 160 - 220 ميلادى ) مدّعى بود كه در حاكميّت ايمان ( كه با اعترافات تعميدى كليساهاى گوناگون يكى است و در اعتقادنامهء رسولان « 2 » خلاصه شده ) كليسا مجموعه‌يى از حقايق را داراست كه بوسيلهء مسيح به رسولان منتقل شده است . فيلسوفان اين حقايق را مالك نيستند ، و مالكيّت اين حقايق تفكّر فلسفى را غير ضرورى مىسازد . بنابراين ، ترتوليان پايهء عقايد رسمى كاتوليك رومى را نهاد و آن را منشأ مذهب كلامى قرار داد ، و معتقد شد كه تنها كسانى كه اين سنّت را پذيرفته‌اند حقّ رجوع و توسّل به كتاب مقدّس را دارند .\r\nدر آثار قديس اوگوستين ( 430 - 354 م ) و قدّيس توماس آكوئينى ( 1274 - 1225 م ) بر اين نكته تأكيد شده است كه كلام مىتواند حقايق خود را از فلسفه ، كتاب مقدّس ، و سنّت « 3 » هر سه بدست آورد و به همهء آن سه منبع تكيه كند . و از اينجا بود كه توماس در عين حال كه معتقد بود كه وجود خدا را با دليل عقل مىتوان اثبات كرد ، امّا مىگفت عقيده‌يى همچون تثليث بايد بر پايهء وحى و ايمان پذيرفته شود . هدف از پذيرش تفسير رمزى « 4 » كتاب مقدّس توسّط اوگوستين در واقع اين بود كه مىتوان كتاب مقدّس را با نوعى آزادى و توسّع تفسير كرد . علاوه بر اين ، اين عقيده كه : آدمى به صورت حقّ آفريده شده دالّ بر اين است كه آدمى مىتواند با توجّه به باطن خويش كليدهايى براى فهم ماهيّت خدا بيابد . و اين شيوه ، همان شيوه‌يى است كه اوگوستين در پرداختن مذهب تثليث آن را به كار برده است .\r\n« رفورماسيون » ، يا نهضت اصلاح دينى در اروپا ، براى كسانى كه آن را پذيرفتند ، تأكيد داشت كه بايد هر چه بيشتر فقط بر كتاب مقدّس به عنوان ريشه و اساس مباحث كلامى مركزيّت داشته شود . « 5 » مارتين لوتر ( 1483 - 1546 م . ) در خداشناسى به عقل كمتر توجّه داشت ، هر چند كه نه او و نه كالوين ( 1509 - 1546 م . ) كلام طبيعى را يكسره ردّ\r\n\r\n\r\n","description":"","footnote":"\r\n( 1 ) . ترتوليان  ( - Tertullian )  [ وفات ، حدود 230 م . 
  ] متكلّم رومى كه در كارتاژ و رم زيست . فرهنگ يونانى بويژه آثار افلاطون را خوب خواند ، بعد در ادبيّات لاتين تبحّر يافت . حقوق خوانده بود ، و شيوهء دفاع و بحث او تأثّر او را از مباحث حقوقى نشان مىدهد . شهرت او به عنوان نخستين متكلّم كليساى لاتين مرهون بيان دو نكته است : يكى اينكه « ايمان امرى يقينى است ، چه اثبات‌پذير نيست » ديگرى اينكه « آتن با اورشليم [ - بيت المقدّس 
  ] سنجيدنى نيست » ، كه نمونهء اعلاى ردّ فلسفهء انسانى است ( دائرة المعارف بين الملل ، 18 / 11 ) .\r\n( 2 ) .  Apostoles 'Creed . \r\n( 3 ) .  Tradition . \r\n( 4 ) .  Allegorical interpretation . \r\n( 5 ) .  « Scripture alone » . \r\n","page_name":" 326 ","page_number":330},
  {"content":"\r\n\r\nمىكردند . و بدين ترتيب تفسير رمزى كتاب مقدّس را به اندازه زيادى كنار گذاشتند .\r\nتأكيد كالوين بر خدشه‌يى كه از راه سقوط « 1 » آدمى بر تصوّر الهى وارد گشت ، بدين معنى بود كه غير محتمل است متكلّمان بتوانند در آدمىزاده آثار يا نشانه‌هايى از ماهيّت الهى بجويند .\r\nجنگ‌هاى مذهبى در سده‌هاى 16 و 17 ميان قهرمانان و صاحب نظران كتاب مقدّس و سنّت ، بسيار خونين بود . بنابراين ، با آغاز سدهء هجدهم ، مردم بيشتر علاقه‌مند بودند كه به اظهارات خداپرستان طبعى « 2 » همچون ماتيّو تيندال « 3 » ( 1733 - 1655 ) و جان تولند « 4 » ( 1670 - 1722 ) گوش فرا دهند كه مىگفتند : هر دينى يكسره بر پايهء اصول عقل قرار دارد ، و راه جستجو دربارهء آن براى همهء آدميان باز است ، و ممكن نيست كه قطعيّت آن را به آسانى اثبات و مقرّر كرد . با اين همه ، ضرورى مىنمود كه نظر خداگرايان طبعى دربارهء وحى قابل انتقاد و توسّط بسيارى نابسنده جلوه كند . براى مقابله با اين عقيده بود كه مردانى مانند يوهان گتفريد ايخهرن « 5 » ( 1827 - 1752 ) و جورج اندراس گبلر « 6 » ( 1853 - 1786 ) ، بررسى انجيل از نظرگاه تاريخى را متداول ساختند و آن را رواج دادند .\r\nولى اين نكته كه چگونه با ابزارهاى مورّخان بايد به انجيل نزديك شد ، و در عين حال ، وحى يكپارچهء خدا را در آن يافت ، يكى از مشكلات عمدهء كلام پروتستان شد ، و اين مشكل بويژه به سبب حذف اساطير « 7 » از آن كتاب به عنوان اصل متداول معاصر نمايان گشته است . امّا اين مسأله براى شلير ماخر « 8 » ( 1834 - 1768 ) و رودلف اتّو « 9 » ( 1937 - 1869 ) چندان جدّى نيست ، زيرا آنان قادر هستند كه هنوز يك سرچشمهء ديگر از تجربه يا اعتقاد خداشناسى بر پايهء تسليم يا وابستگى مطلق « 10 » بيابند ( به چيزى فراسوى خود ما - براى وجود ما و براى حفظ حيات ما ) .\r\nاصول عمدهء ديگر در خداشناسى جديد ، يكى شكّ « 11 » است كه نخست توسّط سورن كيركگور « 12 » ( 1855 - 1813 ) نشأت گرفت ، و به وسيله مارتين بوبر « 13 » ( وفات ، 1965 ، م . ) و رودلف بولتمان « 14 » ( 1884 - 1980 ) تقويت گرديد . شكّ در اين است كه آيا\r\n\r\n\r\n","description":"","footnote":"\r\n( 1 ) .  Fall . \r\n( 2 ) .  Deists . \r\n( 3 ) .  Matthew Tindal . \r\n( 4 ) .  John Toland . \r\n( 5 ) .  Johann Gottfried Eichhorn . \r\n( 6 ) .  Georg Andreas Gabler . \r\n( 7 ) .  Demythologizing . \r\n( 8 ) .  F . D . E . Schleirmacher . \r\n( 9 ) .  Rudolf Otto . \r\n( 10 ) .  Alsolute dependence . \r\n( 11 ) .  Douft . \r\n( 12 ) .  Soren Kierkgaard . \r\n( 13 ) .  Martin Buber . \r\n( 14 ) .  Rudolph Bultmann . \r\n","page_name":" 327 ","page_number":331},
  {"content":"\r\n\r\nلحظهء الهام را مىتوان در تعابير و مفاهيم انسانى ، چنان كه بايد ، بيان كرد يا نه ؛ ديگرى كنار گذاشته شدن خداشناسى - به شيوهء كاتوليك‌ها و ارتباط مستقيم با خدا طبق تعليم پروتستان‌ها - بوسيلهء كارل به ارث « 1 » ( وفات ، 1968 م ) است ؛ سومى كوشش پىگير و نيرومند پاول تاليچ « 2 » ( فت ، 1965 م ) براى يافتن و ارزيابى كردن امكانات عقل در يارى دادن به خداشناسى است .\r\nكلام يهود و اسلامى نيز با همين مسأله سر و كار دارند - با ماهيّت خدا و پيوند او با انسان و جهان . و ليكن هر دوى آن دين‌ها در اين مباحث كمتر از مسيحيّت پيچيدگى دارند ، زيرا آنها با مسائلى كه از مطرح ساختن مسيح‌شناسى « 3 » در آيين ترسايى پديد آمده ، سر و كارى ندارند . به عبارت ديگر نه موسى ( ع ) و نه رسول اكرم ( ص ) ذات پيچيده‌يى - كه بتواند فرزند خدا قرار گيرد - ندارند ، و هر دو دربارهء بندگى خود به خداى تعالى صريح و قاطع بوده‌اند .\r\n\r\n- براى مطالعهء بيشتر :\r\n-\r\n MC Giffert , A . C . , History of Christian Thought , ( 2 vols . , London - N . Y . , 1953 ) ; \r\n - Werner , Martin , Formation of Christian Dogma ( London , 1957 ) ; \r\n - A Handbook of Christian Theology , ed . by Martin Halverson and A . A . Cohen ( New York , 1985 ) . \r\n\r\n\r\n","description":"","footnote":"\r\n( 1 ) .  karl Barth . \r\n( 2 ) .  paul Tallich . \r\n( 3 ) .  christology . \r\n","page_name":" 328 ","page_number":332},
  {"content":"\r\n\r\n\r\nبرخى اضافات ، تصحيحات و استدراكات\r\n- ص 69 ، س 20  « بِما تَعْمَلُونَ بَصِيرٌ »  درست است .\r\n- ص 69 ، س 21 . در ردّ جبر ، معتزله و شيعه گويند : يك دليل بر اينكه مذهب جبر باطل است اين است كه خداوند آن مذهب را از مشركان نقل كرد . و « دليل بر آنكه مشركان مجبّره بودند آن است كه خداى تعالى از ايشان حكايت كرد كه ايشان خواهند گفت :  سَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا وَ لا حَرَّمْنا مِنْ شَيْءٍ  ( انعام ، 6 / آيهء 148 ) اگر خداى خواستى ، شرك نياورديمى و نه پدران ما ، و چيزى را حرام نكرديمى . . . ؛ و در دگر آيه گفت :  وَ قالَ الَّذِينَ أَشْرَكُوا لَوْ شاءَ اللَّهُ ما عَبَدْنا مِنْ دُونِهِ مِنْ شَيْءٍ ، نَحْنُ وَ لا آباؤُنا ، وَ لا حَرَّمْنا مِنْ دُونِهِ مِنْ شَيْءٍ  ( نحل ، 16 / آيهء 35 ) پس هم مشرك بودند هم قدرى [ مجبّر 
  ] تا در حقّ ايشان معنى اين مثل محقّق شد كه مع كفره قدرىّ » ( ابو الفتوح ، تفسير ، 4 / 349 ، شعرانى ) .\r\n- ص 79 ، سطر 21 ، اشارتى به عقيدهء فرقه اشاعره در باب « عدل » الهى رفته است بر اين پايه كه ايشان معتقدند خداى تعالى هر چه كند عين عدل است ، حتّى « ظلم » الهى « عدل » است . در تأييد اين معنى حافظ گويد ( ديوان ، 26 و 32 ، قزوينى ) :\r\n دلا منال ز بيداد و جورِ يار كه يار * تو را نصيب همين كرد و اين از او داد است \r\n-\r\n به دُرد و صاف تو را حكم نيست خوش دركش * كه هر چه ساقىِ ما كرد عينِ الطاف است \r\n- صفحه 88 و 161 نام احمد بن ابى دؤاد ايادى آمده ، چون شرح حال و بيان اهمّيّت مقام او در اصل كتاب نيامده ، اينك كه كتاب تجديد چاپ مىشود بجاست در اينجا مختصر توضيحى داده آيد :\r\n\r\n","description":"","footnote":"","page_name":" 329 ","page_number":333},
  {"content":"\r\n\r\nابو عبد الله احمد بن ابى دؤاد الايادى قاضى معتزلى ( 160 - 240 ه . ق . ) در بصره متولّد شد . پس از تحصيلات اوّليّه به حضور هياج بن علاء سلمى از اصحاب و اصل بن عطاء رسيد ، و فقه و كلام را نزد وى خواند ، و كم كم به مذهب اعتزال تمايل يافت .\r\nاز راه سزاوارى خويش و هم با نفوذ يحيى بن اكثم كوفى كه وى را به دربار بغداد معرّفى كرد ، مورد احترام بسيار مأمون قرار گرفت و به مقامات عالى دست يافت و طولى نكشيد كه از نزديك‌ترين دوستان خليفه شد . مأمون اندكى پيش از مرگ خود به برادر و جانشين خود المعتصم سفارش كرد كه احمد را به عنوان يكى از پيروان با حرارت مذهب اعتزال به حلقهء مشاوران خود در آورد ، و در نتيجه المعتصم پس از جلوس به تخت خلافت ( 218 ه . ق . ) احمد را قاضى القضاة خويش ساخت . وى در همين مقام بود كه مذهب اعتزال به اوج قدرت و شكوفايى خود رسيده بود ، و به فرمان خليفه مذهب رسمى شده بود . و در حقيقت وى از عاملان اصلى تفتيش عقايد ارباب دولت و كارگزاران و تودهء مردم دربارهء عقيده به خلق قرآن ( - « محنه » در همين كتاب ) بود ، و در مناظره و ضرب امام احمد بن حنبل مروزى ( وفات ، 241 ه . ق . ) نقش مهمّى ايفا كرد . با اين همه ، پس از ايفاى نقش خود تسامح و مروّت بىسابقه‌يى نشان داد . و با درايت خود بسيارى را از قتل رهانيد كه از جملهء آنان ابو دلف عجلى ( وفات 228 ه . ق . ) بود كه با افشين سردار معتصم ( وفات 226 ه . ق . ) ميانهء خوبى نداشت .\r\nاحمد در دورهء الواثق ( 232 - 186 ه . ق . ) نيز مقام خود را حفظ كرد . پس از فوت واثق ، بسيارى از درباريان و افسران مىخاستند كه پسر كوچكتر او را به مقام خلافت برگزينند ، ولى به تقاضاى سردار معروف ترك وصيف ، برادر خليفهء متوفّى يعنى جعفر خلافت يافت ، و احمد خود لقب المتوكّل را به او داد . امّا خليفهء جديد ، به نحوى كه در ضمن مباحث كتاب بيان شده ، به تدريج نسبت به معتزله موضع خصمانه‌يى يافت ، و با اهل سنّت روابط صلح‌آميزى پيدا كرد ، و معنى آن در عمل اين بود كه از نفوذ عظيم قاضى القضاة بكاهد . احمد ، پس از جلوس المتوكّل دچار فلج شد ، و مقام خود را به پسرش ابو الوليد محمّد كه از 218 ه . ق . عملا نايب پدرش شده بود ، واگذاشت . امّا ابو الوليد در سال 237 ه . ق . از شغل خود معزول گشت و با\r\n\r\n","description":"","footnote":"","page_name":" 330 ","page_number":334},
  {"content":"\r\n\r\nبرادرانش به زندان افتاد ، و همهء اموال ابن ابى دؤاد نيز توقيف شد . پس از مدّتى زندانيان آزاد شدند ، ولى احمد و پسرش پس از معزولى چندان عمر نكردند ؛ محمّد به سال 239 در گذشت ، و پدرش سه هفته بعد يعنى در محرّم 240 ه . ق . وفات يافت .\r\nشاعران بزرگى همچون ابو تمّام طائى ( وفات ، 231 ه . ق . ) وى را ستوده‌اند .\r\nابو العيناء ( وفات ، 283 ه . ق . ) و اسحاق بن ابراهيم موصلى نيز او را به كرامت ياد كرده‌اند . و ابن نديم او را از « افاضل معتزله » شمرده است ، و مقدارى از اشعار او را ياد كرده . از دشمنان او ابن زيّات ( وفات ، 232 ه . ق . ) بود و نمونه‌هايى از مهاجات آن دو در كتب ادب و تاريخ آمده است .\r\nنويسندگان اهل سنّت و اشاعره طبعا از وى خوش دل نبوده‌اند ، و لذا از لحاظ عقيدتى نيز خصومت خود را نسبت به وى پنهان نمىسازند ( مانند ابن عماد حنبلى و ابن حجر عسقلانى ) . با اين همه ، قاطبهء آنان به علم و معرفت و سخاء و علوّ طبع او اذعان كرده‌اند . وى طبع شعر داشت ، و چنان كه گفتيم شاعران بزرگى در پيشگاه او مىزيسته‌اند ، و تنى چند از دانشمندان بزرگ آثار خود را به نام او ساخته‌اند . يكى از آنها جاحظ بصرى ( وفات ، 255 ه . ق . ) است كه در ضمن آثار ديگر خود البيان و التبيين را به نام او نوشته ، و رسالات ديگرى نيز به نام او و پسرش محمّد ساخته است ، و در آنها بتفصيل اصول عقايد معتزله را شرح داده است .\r\nاز خود او كتابى در دست نيست .\r\n: - طبرى ، تاريخ ، 3 / 1139 و ما بعد ، دخويه ، ليدن 1901 - 1879 ؛ جاحظ بصرى ، البيان و التبيين ، 1 / 8 - 9 ؛ مقدمه ، چاپ محمد عبد السلام هارون : ابن نديم ، الفهرست ، 212 ، تهران ، 1350 ه . ش . ، به اهتمام رضا تجدّد ؛ يعقوبى ، تاريخ ، 2 / 466 - 89 - 477 ، بيروت ، دار صادر ، 1960 ؛ ابن خلّكان ، وفيات ، 22 - 27 ، ترجمهء 31 ، تهران ، 1274 ه . ق . ؛ خطيب بغدادى ، تاريخ بغداد ، 4 / 141 و ما بعد ؛ ابو العلاء معرّى ، رسالة الغفران ، 435 ، بنت الشاطي ، قاهره ، 1950 ؛ ابن حجر عسقلانى ، لسان الميزان ، 1 / 171 و ما بعد ؛ ابن اثير ، الكامل ، 6 / 356 - 357 و ما بعد ؛ ابن عماد ، شذرات الذّهب ، 2 / 94 - 93 ، بيروت ، 1951 - 1950 ؛ ابن جوزى ، صفة الصّفوة ، 4 / 127 ، حيدرآباد ؛ و :\r\n Encyclopaedia of Islam , Vol . I / 281 , New Edition . \r\n\r\n","description":"","footnote":"","page_name":" 331 ","page_number":335},
  {"content":"\r\n\r\n- صفحهء 93 ، در مورد « كسب » ، اين عبارات روشنگر است ، آنجا كه ابو الرجاء عمرك مروزى ؛ روضة الفريقين ، 48 ، عبد الحى حبيبى ) مىنويسد :\r\n« آفريدن را به خدا حواله كرديم كه آفريدن صفت اوست :  اللَّهُ خالِقُ كُلِّ شَيْءٍ  ( غافر ، 40 / آيهء 62 ) و كسب و اختيار به بنده اضافت كرديم ، كه كسب صفت بنده است  جَزاءً بِما كَسَبا نَكالًا  ( مائده ، 5 / آيهء 38 ) كسب به بنده است ، خداوند كاسب روا نبود ، و بنده آفريدگار روا نبود . . . »\r\n- در همين صفحهء 93 ، سطر 23  « وَ ما تَعْمَلُونَ »  درست است .\r\n\r\n\r\n","description":"","footnote":"","page_name":" 332 ","page_number":336}
  ]