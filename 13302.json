[
  {"content":"\r\n\r\nتربت پاكان قم\r\nشرح حال مدفونين در سرزمين قم\r\nجلد سوم\r\nتأليف : عبد الحسين جواهر كلام\r\n\r\n","description":"","footnote":"","page_name":" 1329 ","page_number":1},
  {"content":"\r\n\r\nجواهر كلام ، عبد الحسين\r\nتربت پاكان قم : شرح حال مدفونين در سرزمين قم تأليف عبد الحسين جواهر كلام . - قم : انصاريان ، 1424 - 1382 .\r\n4 ج . ( 2576 ص ) : مصور ، عكس .\r\nIsbn vol . 3 : 964 - 438 - 552 - 7\r\nكتابنامه .\r\n1 . مجتهدان و علماء - قم - سرگذشتنامنه . 2 . آرامگاهها - ايران - قم ( استان ) .\r\n3 . زيارتگاههاى اسلامى - قم . الف . عنوان .\r\n4 ت 9 ج / 2 / bp 55\r\n996 / 297\r\n1382\r\nتربت پاكان قم\r\nجلد سوم\r\n\" شرح حال مدفونين در سرزمين قم \"\r\nمؤلف : عبد السحين جواهر كلام\r\nناشر : انتشارات انصاريان - قم\r\nچاپ اول 1382 - 2004 - 1424\r\nچاپخانه : نگين - قم\r\nشمارگان : 2000 جلد\r\nتعداد صفحات ج 3 : 608 ص .\r\nقطع : وزيرى\r\nشابك ج 3 : 7 - 552 - 438 - 964\r\nشابك دوره : 2 - 546 - 438 - 964\r\nكلية حقوق براى ناشر محفوظ است\r\nانتشارات انصاريان\r\nقم - جمهورى اسلامى ايران\r\nخيابان شهدا - كوچه 22\r\nص . پ 187\r\nتلفن : 7741744 ( 251 ) ( 98 ) دورنما : 7742647\r\nپست الكترونيك : ansarian @ noornet . ner\r\nwww . ansariyan . org \u0026 www . ansariyan . net\r\n\r\n","description":"","footnote":"","page_name":" 1330 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1331 ","page_number":3},
  {"content":"\r\n . \r\n","description":"","footnote":"","page_name":" 1332 ","page_number":4},
  {"content":"\r\n\r\n\r\n[ جلد سوم 
  ]\r\n\r\nاهداء\r\nبه يادگاران مكتب تشيّع علوى و نگهبانان فقه جعفرى و ستيزگران استعمار و استثمار .\r\nبه همهء فقها و دانشمندان و بزرگانى كه در سرزمين پاك قم ، آرميدند .\r\nبه اساتيد و آموزگاران خود ، كه در تربيت و راهنمايى ما ، زحمت‌ها كشيدند ، از جمله ، حضرات آيات مرحومان :\r\nشيخ محمّد طاهر آل شبير خاقانى ، شيخ سلمان خاقانى ، شيخ راضى تبريزى نجفى ، سيد على فانى علامه اصفهانى ، سيد مصطفى صفائى خوانسارى ، سيد محمّد روحانى قمى ، شيخ احمد سبط الشيخ انصارى دزفولى ، سيد عبد العزيز طباطبائى يزدى ، ميرزا على عليارى تبريزى ، سيد مصطفى علم الهدى جزائرى و سيد عبد اللّه موسوى شبسترى ، با درود فراوان و طلب رحمت جهت شادى روح آن بزرگان ، اين اثر را اهدا مىكنم .\r\nفرزند روحى ايشان\r\nعبد الحسين\r\n\r\n","description":"","footnote":"","page_name":" 1333 ","page_number":5},
  {"content":"\r\n . \r\n","description":"","footnote":"","page_name":" 1334 ","page_number":6},
  {"content":"\r\n\r\n\r\nفهرست\r\nم\r\nسيّد مبين وفسى اراكى « همدانى » 1347\r\nشيخ مجتبى لنكرانى 1348\r\nسيّد مجتبى نواب صفوى 1350\r\nسيّد محسن حجت كوه‌كمرى 1357\r\nسيّد محسن سريزدى « حاج ميرزائى » 1359\r\nميرزا محسن شربيانى تبريزى 1360\r\nشيخ محسن طاهرى قمى 1361\r\nميرزا محسن مشكينى 1362\r\nسيّد محسن ميرغفارى آذرشهرى 1363\r\nشيخ محمّد آل آقاكرمانشاهى 1370\r\nشيخ محمّد آل آقاكرمانشاهى 1371\r\nسيّد محمّد آل رسول شمس‌آبادى 1372\r\nدكتر محمّد ابراهيم آيتى بيرجندى 1373\r\nشيخ محمّد ابراهيم ساوه‌اى 1375\r\n\r\n","description":"","footnote":"","page_name":" 1335 ","page_number":7},
  {"content":"\r\n\r\nشيخ محمّد ابراهيم صاحب الزمانى « خراسانى » 1376\r\nشيخ محمّد ابراهيم مقدس رشتى 1378\r\nشيخ محمّد ابن جلال « محلاتى » 1378\r\nشيخ محمّد ابن الشيخ قمى 1379\r\nشيخ محمّد احمدى فيروزجاهى مازندرانى 1380\r\nسيّد محمّد استرآبادى 1383\r\nشيخ محمّد اسماعيل اعلائى ساوه‌اى 1384\r\nمحمّد اسماعيل بزّاز همدانى 1385\r\nشيخ محمّد اسماعيل جاپلقى « صادقى » 1387\r\nشيخ محمّد اعتضاد رازانى گرّوسى 1389\r\nسيّد محمّد امامى اليگودرزى 1390\r\nمحمّد « امير امنع » ياراحمدى بروجردى 1391\r\nشيخ محمّد باغدرقى خوئى 1392\r\nسيّد محمّد باقر اشكورى معصومى 1393\r\nسيّد محمّد باقر امام جمعه مازندرانى 1394\r\nمحمّد باقر تنگستانى 1395\r\nسيّد محمّد باقر رضوى همدانى 1396\r\nشيخ محمّد باقر زرندى ساوه‌اى 1397\r\nشيخ محمّد باقر شريعتى دهاقانى 1398\r\nسيّد محمّد باقر شهيدى گلپايگانى 1399\r\nسيّد محمّد باقر قزوينى 1401\r\nشيخ محمّد باقر گلپايگانى « امامى » 1404\r\nشيخ محمّد باقر محسنى ملايرى 1404\r\nشيخ محمّد باقر ملكى ميانجى 1407\r\n\r\n","description":"","footnote":"","page_name":" 1336 ","page_number":8},
  {"content":"\r\n\r\nسيّد محمّد باقر مولوى عربشاهى « سبزوارى » 1433\r\nسيّد محمّد بحر العلوم قزوينى 1435\r\nسيّد محمّد برقعى قمى 1436\r\nمحمّد تحصيلى شميرانى « خياط » 1437\r\nشيخ محمّد تقى اشراقى قمى 1443\r\nميرزا محمّد تقى اشعرى قمى 1445\r\nشيخ محمّد تقى بافقى يزدى 1446\r\nمحمّد تقى بيگ قمى « ارباب » 1449\r\nشيخ محمّد تقى تاج الدّين حائرى 1456\r\nسيّد محمّد تقى ثقةالاسلام بروجردى 1456\r\nشيخ محمّد تقى جهانگيرى ارستانى 1457\r\nسيّد محمّد تقى خوانسارى 1458\r\nسيّد محمّد تقى رودبارى گيلانى 1464\r\nسيّد محمّد تقى سادات گوشه دزفولى 1467\r\nميرزا محمّد تقى سبط شيرازى 1468\r\nشيخ محمّد تقى ستوده اراكى 1469\r\nشيخ محمّد تقى شريعتمدار مازندرانى 1484\r\nشيخ محمّد تقى شريف العلماء لنگرودى 1484\r\nسيّد محمّد تقى عدنانى مازندرانى 1485\r\nشيخ محمّد تقى عندليب همدانى 1487\r\nسيّد محمّد تقى فخر داعى گيلانى 1487\r\nشيخ محمّد تقى قمى « باوزئيرى » 1489\r\nشيخ محمّد تقى گوگدى گلپايگانى 1490\r\nشيخ محمّد تقى محقق كاشانى 1492\r\n\r\n","description":"","footnote":"","page_name":" 1337 ","page_number":9},
  {"content":"\r\n\r\nشيخ محمّد تقى مصدر الامور جاپلقى 1493\r\nسيّد محمّد تقى واحدى « بدلا » 1494\r\nشيخ محمّد تقى هرندى 1496\r\nسيّد محمّد تنكابنى 1497\r\nشيخ محمّد تويسركانى 1498\r\nشيخ محمّد جاپلقى « مصدر الامور » 1498\r\nمحمّد جعفر مجير سرتيپى « مجير السلطان » 1500\r\nشيخ محمّد جواد خراسانى « محولاتى » 1501\r\nميرزا محمّد جواد عميد الاسلام تبريزى 1503\r\nشيخ محمّد جواد فريدنى اصفهانى 1505\r\nشيخ محمّد جواد فيضى بروجردى 1506\r\nشيخ محمّد جواد قدسى طالقانى 1507\r\nشيخ محمّد جواد قمى 1508\r\nسيّد محمّد حائرى گلپايگانى 1510\r\nشيخ محمّد حائرى مازندرانى 1511\r\nسيّد محمّد حجت كوه‌كمرى 1513\r\nميرزا محمّد حجت همدانى « دريائى » 1521\r\nميرزا محمّد حجتى ميانجى 1524\r\nسيّد محمّد حسن الهى طباطبايى « تبريزى » 1525\r\nشيخ محمّد حسن جواهرى « آل صاحب جواهر » 1526\r\nشيخ محمّد حسن حجتى كرمانشاهى 1529\r\nشيخ محمّد حسن سراجى قزوينى 1529\r\nشيخ محمّد حسن طالقانى 1531\r\nسيّد محمّد حسن طباطبائى بروجردى 1537\r\n\r\n","description":"","footnote":"","page_name":" 1338 ","page_number":10},
  {"content":"\r\n\r\nشيخ محمّد حسن قمى « آقاسى » 1538\r\nشيخ محمّد حسن قمى « آقانجفى » 1540\r\nشيخ محمّد حسن قمى « نادى » 1540\r\nشيخ محمّد حسن كاشانى « نجفى » 1544\r\nشيخ محمّد حسن مجتهدزاده تنكابنى 1546\r\nشيخ محمّد حسن مجتهد گروسى « بيجارى » 1547\r\nمحمّد حسن محقق خلخالى 1549\r\nشيخ محمّد حسن ميانه‌اى 1550\r\nشيخ محمّد حسن نجفى « مسجدشاهى » 1551\r\nشيخ محمّد حسن نويسى قمى « الهى » 1552\r\nشيخ محمّد حسن وزوائى قمى 1554\r\nشيخ محمّد حسين اثنى عشرى قمى 1554\r\nشيخ محمّد حسين اعلمى حائرى 1556\r\nمحمّد حسين امين الضرب « مهدوى » 1558\r\nشيخ محمّد حسين بروجردى « غروى » 1559\r\nشيخ محمّد حسين بروجردى « كسرائى » 1562\r\nسيّد محمّد حسين تبريزى « علامهء طباطبائى » 1563\r\nسيّد محمّد حسين جزائرى « ناشر الاسلام » 1571\r\nشيخ محمّد حسين خراسانى « پائين‌خيابانى » 1573\r\nشيخ محمّد حسين دزفولى « خادم الشريعة » 1576\r\nشيخ محمّد حسين دهاقانى « خرد » 1578\r\nشيخ محمّد حسين رازانى بروجردى 1580\r\nشيخ محمّد حسين سبحانى تبريزى 1582\r\nشيخ محمّد حسين صدقى مازندرانى 1586\r\n\r\n","description":"","footnote":"","page_name":" 1339 ","page_number":11},
  {"content":"\r\n\r\nسيّد محمّد حسين طباطبائى بروجردى 1588\r\nسيّد محمّد حسين طباطبائى حكيم 1589\r\nشيخ محمّد حسين غريب تنكابنى 1590\r\nشيخ محمّد حسين فاضل تونى 1594\r\nشيخ محمّد حسين قمى « نجّار » 1597\r\nشيخ محمّد حسين موحد حججى نجف‌آبادى 1599\r\nشيخ محمّد حسين نجفى كلباسى 1600\r\nشيخ محمّد حسين واسعى قائينى 1611\r\nمحمّد حسين وفائى قمى 1612\r\nسيّد محمّد داماد يزدى 1613\r\nشيخ محمّد ربيع همدانى « شفيعى » 1618\r\nمحمّد ربيعى بهشتى همدانى 1620\r\nشيخ محمّد رشتى 1621\r\nشيخ محمّد رضا آل صادق 1622\r\nشيخ محمّد رضا بحر العلوم گيلانى 1624\r\nشيخ محمّد رضا برهان رامسرى 1625\r\nشيخ محمّد چال حصارى « افضل » 1627\r\nشيخ محمّد رضا صادقى « لسان المحققين » 1629\r\nشيخ محمّد رضا طالقانى 1629\r\nشيخ محمّد رضا طبسى 1630\r\nسيّد محمّد رضا كشفى 1635\r\nسيّد محمّد رضا گلپايگانى 1636\r\nشيخ محمّد رضا محقق تهرانى 1642\r\nمحمّد رضا وجدانى 1644\r\n\r\n","description":"","footnote":"","page_name":" 1340 ","page_number":12},
  {"content":"\r\n\r\nميرزا محمّد رفيع جلالى سردرودى 1644\r\nشيخ محمّد رفيعى طالقانى 1646\r\nسيّد محمّد روحانى قمى 1647\r\nشيخ محمّد زاهد رشتى 1649\r\nدكتر محمّد زهرائى خوانسارى 1650\r\nشيخ محمّد زين العابدين 1654\r\nسيّد محمّد سبزوارى 1657\r\nشيخ محمّد سبزوارى « عزيزى » 1658\r\nميرزا محمّد سعيد سلطان العلماء نائينى 1659\r\nشيخ محمّد سعيد گلپايگانى « امامى » 1660\r\nشيخ محمّد سلامى اهوازى 1661\r\nشيخ محمّد سلطان العلماء اردكانى 1662\r\nشيخ محمّد سلطان المحقّقين كجورى 1663\r\nسيّد محمّد سلطان الواعظين شيرازى 1665\r\nسيّد محمّد شريف تقوى شيرازى 1673\r\nشيخ محمّد شريف رازى 1676\r\nشيخ محمّد شريف همدانى 1681\r\nسيّد محمّد صادق بحرانى حائرى 1682\r\nسيّد محمّد صادق تهرانى لاله‌زارى 1683\r\nشيخ محمّد صادق جعفرى اشكورى 1684\r\nشيخ محمّد صادق خوئى 1687\r\nميرزا محمّد صادق صاحب نسق قمى 1689\r\nشيخ محمّد صادق قمى 1690\r\nشيخ محمّد صادق قمى « نعيمى » 1702\r\n\r\n","description":"","footnote":"","page_name":" 1341 ","page_number":13},
  {"content":"\r\n\r\nسيّد محمّد صادق لواسانى تهرانى 1703\r\nشيخ محمّد صادق مقدس رشتى 1704\r\nسيّد محمّد صدر العلماء قمى 1705\r\nشيخ محمّد طاهر اردبيلى ( ميرزا محمّد ظاهرى ) 1706\r\nشيخ محمّد طاهر اشعرى قمى 1709\r\nشيخ محمّد طاهر خاقانى « آل شبير » 1711\r\nشيخ محمّد على آيت بروجردى 1714\r\nشيخ محمّد على اجتهادى اراكى 1716\r\nشيخ محمّد على احمديان نجف‌آبادى 1717\r\nميرزا محمّد على اديب تهرانى 1720\r\nشيخ محمّد على اراكى 1721\r\nشيخ محمّد على ارجستانى نائينى 1725\r\nشيخ محمّد على انصارى 1726\r\nسيّد محمّد على انگجى تبريزى 1729\r\nشيخ محمّد على توحيدى تبريزى 1731\r\nميرزا محمّد على چرندابى تبريزى 1735\r\nشيخ محمّد على حائرى قمى 1735\r\nشيخ محمّد على حائرى كرمانى 1738\r\nشيخ محمّد على حقّى سرابى 1739\r\nسيّد محمّد على خسروى همدانى 1743\r\nمحمّد على روحى اصفهانى 1746\r\nشيخ محمّد على شريف طبرستانى مازندرانى 1747\r\nشيخ محمّد على صفائى گلپايگانى 1749\r\nشيخ محمّد على طبسى 1750\r\n\r\n","description":"","footnote":"","page_name":" 1342 ","page_number":14},
  {"content":"\r\n\r\nمحمّد على فروزش خوانسارى 1752\r\nشيخ محمّد على فقيهى گيلانى 1753\r\nشيخ محمّد على كرگيلى 1755\r\nشيخ محمّد على كرودى طالقانى 1755\r\nسيّد محمّد على كزّازى كرمانشاهى 1756\r\nسيّد محمّد على كشفى بروجردى 1757\r\nشيخ محمّد على لواسانى 1758\r\nشيخ محمّد على مدرس افغانى 1759\r\nميرزا محمّد على مدرس تبريزى 1761\r\nميرزا محمّد على مدرس « قراچه‌داغى » 1772\r\nسيّد محمّد على مرتضوى لنگرودى 1773\r\nمحمّد غفّارى كاشانى « اقبال الدوله » 1776\r\nشيخ محمّد فاضل قائينى 1777\r\nسيّد محمّد فاطمى قمى 1780\r\nشيخ محمّد فكور يزدى 1781\r\nسيّد محمّد فيروزآبادى 1783\r\nميرزا محمّد فيض قمى 1787\r\nميرزا محمّد قاضى بازنه‌اى اراكى 1792\r\nدكتر محمّد قريب اراكى 1794\r\nميرزا محمّد قلىزاده اردبيلى 1795\r\nميرزا محمّد قمى « ارباب » 1796\r\nشيخ محمّد قمى « حاج آخوند » 1804\r\nشيخ محمّد قوانينى بروجردى 1804\r\nسيّد محمّد كاشانى غروى 1806\r\n\r\n","description":"","footnote":"","page_name":" 1343 ","page_number":15},
  {"content":"\r\n\r\nسيّد محمّد كاظم تبريزى « اهرى » 1810\r\nسيّد محمّد كاظم قزوينى 1811\r\nملّا محمّد كاظم كيكله‌اى ملايرى 1813\r\nسيّد محمّد كاظم مرتضوى اصفهانى 1814\r\nشيخ محمّد كاظم معزّى دزفولى 1817\r\nشيخ محمّد كلباسى حائرى 1818\r\nسيّد محمّد كمارى تبريزى 1821\r\nسيّد محمّد كمارى تبريزى 1822\r\nشيخ محمّد گلپايگانى « غروى » 1822\r\nميرزا محمّد مجاهدى تبريزى 1824\r\nپروفسور محمّد مجدزاده كرمانى 1827\r\nشيخ محمّد محفوظى رودسرى 1829\r\nسيّد محمّد محقق بهشتى مازندرانى 1830\r\nشيخ محمّد محققى لاهيجى 1831\r\nشيخ محمّد « محمّدىوند » مرندى 1833\r\nميرزا محمّد محيط قمى 1834\r\nسيّد محمّد مدرسى يزدى 1837\r\nسيّد محمّد مشكاة بيرجندى 1838\r\nدكتر شيخ محمّد مفتح همدانى 1843\r\nشيخ محمّد موحدى قمى 1847\r\nسيّد محمّد موسوى اردبيلى 1849\r\nسيّد محمّد مولوى حيدرآبادى 1850\r\nشيخ محمّد مهدى امامى مازندرانى « امير كلائى » 1856\r\nشيخ محمّد مهدى بيگدلى دزفولى 1867\r\n\r\n","description":"","footnote":"","page_name":" 1344 ","page_number":16},
  {"content":"\r\n\r\nشيخ محمّد مهدى ربّانى املشى 1869\r\nمير محمّد مهدى رضوى قمى 1870\r\nشيخ محمّد مهدى رئيس نورى 1872\r\nسيّد محمّد مهدى ضيائيان دزفولى 1872\r\nشيخ محمّد مهدى كرمانشاهى « فيض » 1874\r\nشيخ محمّد مهدى محمّدى گلپايگانى 1875\r\nسيّد محمّد مياندهى رامسرى 1876\r\nمحمّد نصيرى قمى 1879\r\nشيخ محمّد واصف گيلانى 1881\r\nسيّد محمّد واعظ گيلانى 1884\r\nميرزا محمّد وجدانى تفرشى 1885\r\nشيخ محمّد وحيد خورگامى رشتى 1886\r\nسيّد محمّد وحيدى شبسترى 1887\r\nسيّد محمّد وزوائى قمى 1889\r\nشيخ محمّد هادى حسام گيلانى 1889\r\nسيّد محمّد هادى طباطبائى حكيم 1890\r\nسيّد محمّد هفته‌اى عراقى « غروى » 1891\r\nميرزا محمّد همدانى « ثابتى » 1893\r\nشيخ محمّد هيدجى « حكيم » 1895\r\nميرزا محمود اصولى اروميه‌اى 1900\r\nميرزا محمود اصولى تبريزى 1901\r\nشيخ محمود انصارى قمى 1902\r\nشيخ محمود اوحدى لاهيجى 1903\r\nمحمود تندرى قمى « شيوا » 1904\r\n\r\n","description":"","footnote":"","page_name":" 1345 ","page_number":17},
  {"content":"\r\n\r\nشيخ محمود جبرئيلى بروجردى 1907\r\nسيّد محمود خضرى قزوينى 1908\r\nسيّد محمود رايگانى بهبهانى 1910\r\nسيّد محمود روحانى رشتى « بحرانى » 1911\r\nسيّد محمود روحانى قمى 1913\r\nسيّد محمود زرندى ساوه‌اى 1915\r\nسيّد محمود سجاسى قزوينى 1915\r\nشيخ محمود شريعت مهدوى 1916\r\nمحمود صالحى اردبيلى 1917\r\nشيخ محمود عابدى خلخالى 1918\r\nشيخ محمود علمى اراكى 1919\r\nشيخ محمود فقهى 1920\r\nميرزا محمود قمى « مدرس كهكى » 1921\r\nميرزا محمود كفيل افشارى مراغه‌اى 1922\r\nميرزا محمود مازندرانى قمى « مشاور الملك » 1924\r\nسيّد محمود مرعشى شوشترى 1927\r\nشيخ محمود نجم‌آبادى 1930\r\nشيخ محمود واعظ قمى « زاهدى » 1931\r\nسيّد محى الدّين علوى طالقانى 1932\r\nشيخ مراد على ممدوح اراكى 1934\r\n*\r\n\r\n","description":"","footnote":"","page_name":" 1346 ","page_number":18},
  {"content":"\r\n\r\n\r\n[ ادامه بخش سوم ( فرزانگان مدفون در سرزمين قم 
  ]\r\n\r\nم\r\n\r\nسيّد مبين وفسى اراكى « همدانى » ( - 1306 ق )\r\nحاج سيد مبين حسينى اراكى ، وى اهل « وفس » بلوك « بزجرلو » استان اراك و در منابع به « همدانى » ملقب نمودند ، از حافظان قرآن كريم و فضلا و زهاد عصر خود بود .\r\nسيد مبين جهت تحصيل ابتدا به مشهد مقدس رفت و بعدا رهسپار تهران گرديد و در مدرسهء رجبعلى سكونت اختيار نمود .\r\nعلامه حاج‌آقا بزرگ تهرانى در ذيل كتاب « كشكول » الذريعهء خود ، دربارهء او چنين مىنويسد : ( سيد مبين احتمالا از شاگردان سيد محمّد صاحب ضوابط و شيخ محمّد حسن نجفى « صاحب جواهر » باشد ) .\r\n\r\nاز آثار او\r\n1 - الكشكول .\r\n2 - تلخيص الذريعة الى مكارم الشريعة ( فى التصوف و العرفان ) ، كه در سال 1267 ق از تأليف آن فارغ شد .\r\n\r\n","description":"","footnote":"","page_name":" 1347 ","page_number":19},
  {"content":"\r\n\r\n3 - زبدة الأحاديث .\r\n4 - كتاب الدعاء .\r\n5 - مجموعة الأدعية .\r\nنامبرده در 15 / شعبان / 1306 ق در قم درگذشت و در قبرستان شيخان به خاك سپرده شد .\r\n- منابع\r\n1 - أعيان الشيعة .\r\n2 - الذريعة 4 / 422 و 8 / 183 و 12 / 16 و 18 / 77 و 20 / 67 .\r\n\r\nشيخ مجتبى لنكرانى ( 1315 - 1406 ق )\r\nشيخ مجتبى حاتمى فرزند آيت‌اللّه شيخ حسن فرزند شكور فرزند حاتم لنكرانى ، از دانشمندان و اساتيد به نام حوزه‌هاى علميه بود .\r\nوى در سال 1315 ق در نجف اشرف متولد گرديد .\r\nپدرش از علماى نجف اشرف به شمار مىرفت . در نقباء البشر 1 / 465 به طور اجمال به شرح حال او اشاره رفته است .\r\nشيخ مجتبى مقدمات را نزد پدر ارجمند خود آموخت ، سپس دروس سطح را نزد ميرزا على ايروانى و ميرزا آقا اصطهباناتى و رجال را نزد سيد ابو تراب خوانسارى و تفسير و كلام را نزد شيخ\r\n\r\n","description":"","footnote":"","page_name":" 1348 ","page_number":20},
  {"content":"\r\n\r\nمحمّد جواد بلاغى و حكمت را نزد شيخ عبد الكريم زنجانى و خارج را از محضر آيات : ميرزا محمّد حسين نائينى ، شيخ ضياء الدّين عراقى ، شيخ محمّد حسين غروى اصفهانى و سيد ابو الحسن اصفهانى بهره‌مند شد و خود اقدام به تدريس و تشكيل حوزهء درسى نمود و جمع كثيرى از طلاب نزد ايشان تلمذ كردند . سپس به شهر سامرا مهاجرت كرد و علاوه بر تدريس و ارشاد ، حوزهء علميهء آنجا را نيز اداره مىنمود . سپس به نجف مراجعت فرمود و به امور مذكور ادامه داد .\r\nدر سال 1391 ق در اثر فشارهاى دولت عراق به ايران مهاجرت كرد و برحسب خواهش علما و بزرگان اصفهان در آن سامان سكونت اختيار كرد و صبح‌ها در مدرسهء صدر و عصرها در مدرسهء جلاليه « احمدآباد » به تدريس اشتغال داشت . در ضمن چند سال برحسب خواهش حاج رضا عمادزاده ، شب‌هاى ماه مبارك رمضان در حسينيهء عمادزاده به مدت يك ساعت ، مردم را موعظه و ارشاد مىفرمود و در موضوع ولايت سخن مىگفت .\r\nآيت‌اللّه لنكرانى ، فقيهى جامع و مجتهدى بارع بود و در حكمت و كلام و تفسير و رجال و ادبيات عرب و لغت و تاريخ و شعر صاحب ذوق و اطلاع عميق بود .\r\nاستاد شيخ محمّد رازى دربارهء ايشان بعد از نقل مطالبى مىنويسد :\r\n( ايشان گذشته از مقام علم و فضل ، عالمى پارسا و موصوف به تقوا و داراى ملكات فاضلهء اخلاقى و محامد آداب و محاسن اخلاق و مبرا از تظاهرات و بسيار متواضع و خليق مىباشد ، و از امامت و تعيّنات روحى دورى مىنمايند و در اصفهان هرچند علماى اعلام و متدينين اصرار براى نماز جماعت و ادارهء مسجدى نمودند ، نپذيرفتند . و خود را با آن مقام شامخ علمى و زهد و تقوا لايق اين سمت ندانسته و به نماز ديگران شركت مىنمايند ) .\r\n\r\nاز آثار او\r\n1 - او فى البيان در شرح قصيدهء منجيه ، اثر طبع علامه سيد محمّد فرزند سيد\r\n\r\n","description":"","footnote":"","page_name":" 1349 ","page_number":21},
  {"content":"\r\n\r\nمرتضى كشميرى كه به چاپ رسيده است .\r\n2 - ديوان اشعار .\r\nايشان سرانجام در شب شنبه 2 / شعبان / 1406 ق مطابق با 23 / فروردين / 1365 ش در سن 91 سالگى در اصفهان دار فانى را وداع گفت . پيكرش روز دوشنبه به قم حمل و پس از تشييعى با شكوه در صحن حضرت معصومه عليها السّلام - صحن بزرگ - به خاك سپرده شد .\r\nمنابع\r\n1 - ارمغان اصفهان .\r\n2 - گنجينهء دانشمندان 3 / 106 .\r\n\r\nسيّد مجتبى نواب صفوى ( 1343 - 1375 ق )\r\nدرست در همان زمانى كه رضا خان ، رضا شاه مىشد يعنى در سال 1303 هجرى شمسى نوزاد پسرى در خانواده‌اى روحانى در خانهء محقرى در يكى از كوچه‌هاى خيابان « خانىآباد » در جنوبىترين ضلع جنوب تهران آن روز ، تولد يافت . مادر او خانم نواب صفوى علويه‌اى پاك‌دامن و مؤمن از خاندان اصيل و تربيت يافته بود كه فرزندان چندى به دنيا آورده بود و بعد از به دنيا آوردن مجتبى فرزندان ديگرى نيز آورد .\r\nپدر مجتبى نيز مردى اصيل و فاضل و غيرتمند از خاندان عترت و طهارت به\r\n\r\n","description":"","footnote":"","page_name":" 1350 ","page_number":22},
  {"content":"\r\n\r\nنام سيد جواد ميرلوحى بود كه اگر چنانچه تقدير نبود تا خداوند يك چنين فرزند برومندى به او عنايت فرمايد ، نام او نيز مانند هزارها روحانى مبارز و غيرتمند ديگر در عصر اختناق رضاشاهى در پهنهء بىكران تاريخ انبوه انسانها گم شده و از ياد مىرفت .\r\nسيد جواد ميرلوحى بعدها زير فشار مأمورين رضا شاه لباس روحانيت را درآورده و براى احقاق حقوق مظلومان وكيل دعاوى در دادگسترى شد .\r\nميرلوحى غيرتمند بود و طاقت ستم شاهى رضا شاه و نوكران از خدا بىخبر و قلدر او را نمىآورد و با داشتن يك چنين روحيه و خونى كه در وجود داشت در عصر اوج قدرتمندى دستگاه رضا شاه در سنه 1315 ش ( يا 1314 ش ) ضمن يك سلسله گفتگوى اعتراض‌آميز با على اكبر داور وزير عدليه رضا شاه كه هيچ خدايى را بنده نبود و حتى در برخى موارد از خود رضا شاه هم فرمان نمىبرد ، با او در دفتر وزارتى دست به گريبان شده و سيلى آبدارى به بناگوش آن هامان زمان مىنوازد ، معلوم است كه بىدرنگ ميرلوحى را بازداشت كرده و روانهء زندان مىكنند .\r\nسيد جواد ميرلوحى سه سال در زندان مىماند و در همين موقع بوده كه زن و فرزندان او بىسرپرست مانده و مرحوم سيد محمود نواب صفوى كه برادر همسر او و مردى با كفايت و با فضيلت بوده است ، كمر همت بسته و با كمال مهر و محبت خانوادهء عيالمند او را تحت تكفل خود در مىآورد و در همين سالها بوده كه سيد مجتبى دوران دبستان را پشت سر نهاده و وارد مدرسهء صنعتى آلمانها در تهران مىشود . و در همين سالها نيز پدرش مرحوم مىشود .\r\nهم‌شاگردهاى او در دوران دبستان حكيم نظامى و در دبيرستان صنعتى هستند و فوق‌العادگىهاى او را نسبت به تمام دانش‌آموزان هنوز به خاطر دارند و بازگو مىكنند .\r\nآنها مىگويند : سيد مجتبى علاوه بر فراگيرى دروس معمولى خود در مدرسه ، در هر فرصت مناسبى كه دست مىداد بچه‌ها را جمع كرده و از اسلام و تعليمات\r\n\r\n","description":"","footnote":"","page_name":" 1351 ","page_number":23},
  {"content":"\r\n\r\nاسلامى دم مىزد و البتّه محيط و جو زمان رضاخانى طورى نبود كه بتوان كارى هم انجام داد . اما همين‌قدر كه كسى جرأت داشت حتى كلمه‌اى هم حرف از اسلام بر زبان آورد خود نمودارى از برجستگى و فوق‌العادگى او بود .\r\nنواب صفوى در هفده‌سالگى نيز مانند مرغ تيزپروازى كه در قفسى تنگ اسيرش كرده بودند و اكنون رها شده باشد آزاد گرديده و با آن روح بلند و ديد عميقى كه داشت در همان سن و سال نوجوانى ، تصميم مردانه خود را با مشورت مادر و دائى خويش براى شروع دروس دينى گرفت .\r\nاو معتقد بود اكنون وقت مبارزه است و براى شروع اين مبارزه يك مايهء اصلى لازم است و آن مايه را فقط مىتوان از ماوراى اين طبيعت جستجو كرد و آن هم دريافتن راه و روش و تعليمات انبياى الهى و امامان راستين اسلام است ، و لذا بعد از كسب اجازه و جلب موافقت اولياى خود تصميم گرفت با استمداد از يارى خداوند و نيروى جوانى و نشاط خود از آزاديهاى حاصل شده ، براثر فرار يا اخراج رضا شاه از ايران راهى سفر عراق شده و در نجف اشرف كه در آن روزگار بزرگترين پايگاه دانش دين و مرجع‌نشين عالم تشيّع بود ، گردد .\r\n\r\nراهى نجف\r\nبا شكسته شدن سد ديكتاتورى و سقوط رضا شاه و اخراج او از ايران با اينكه هم‌زمان با اشغال نظامى سرزمين ايران از جانب نيروهاى متفقين بود و اين خود\r\n\r\n","description":"","footnote":"","page_name":" 1352 ","page_number":24},
  {"content":"\r\n\r\nگرفتارى و بدبختى جديدى مىبود ، اما ازبس‌كه اين مردم مسلمان از ستمهاى رضا شاه و مأمورين شهربانى او رنج و صدمه كشيده بودند ، بازهم خوشحال بودند و جاى اين بود كه بعد از حدود بيست سال نفسى تازه كنند .\r\nنواب صفوى نيز كه محيط مدرسهء صنعتى آلمانى را براى پرواز روح بلند خود مانند قفسى مىديد و دائما درصدد فرار از آن و پرواز به‌سوى قله‌هاى بلند جهان دانش و بينش و يافتن راهى به‌سوى ماوراى اين طبيعت بود ، فرصت را غنيمت شمرده و تصميم گرفت با كسب اجازه از مادر و دائى خود مرحوم سيد محمود نواب صفوى براى كسب دانش دين به نجف اشرف عزيمت كند نجف كه در آن زمان مركز بزرگ روحانيت شيعه ، تحت زعامت آيت‌اللّه سيد ابو الحسن اصفهانى بود ، از وجود اساتيد بزرگى نيز برخوردار بود كه تمام جهان تشيّع را تحت الشعاع قرار مىداد .\r\nنواب صفوى از طريق خوزستان راهى عراق مىشود و در بين راه در آبادان نيز توقفى داشته كه همين توقف سبب يافتن دوستان غيرتمندى مىشود كه بعدها در زمرهء ياران او قرار مىگيرند .\r\nاواخر سال 1320 ش بود كه وارد نجف شده و بلافاصله در مدرسهء بزرگ آخوند خراسانى حجره‌اى دست و پا كرده و بدون اتلاف وقت شروع به فراگرفتن دروس مربوطه نموده و با استمداد از نبوغ و استعداد حيرت‌انگيزى كه داشت طولى نمىكشد كه ره چندين‌ساله را طى مدت كوتاهى مىپيمايد . جالب اينكه چون عشق به اسلام و مكتب آل محمّد عليهم السّلام مانند شعلهء فروزانى در باطن وجودش و از طريق تربيت‌هاى پدر و مادرش شعله مىكشيد ، از همان الفباى دروس فقه اسلام نيز هرچه را كه مىخوانده و درس مىگرفته است ، آتش عشقهاى باطنيش را شعله‌ورتر مىساخته و بىتوجه به اينكه در اين راه بايد دوره‌هايى را طى كرده و مراحلى را پشت سر گذاشته و ريش سفيد كرد گويا در مرحله‌اى مىرسد كه ذره‌اى ترديد براى او باقى نمىماند كه هرچه حق است در اسلام و در مكتب مقدس آل محمّد عليهم السّلام خلاصه شده است و اين مكتب انسان‌ساز چكيده تمام تلاش‌ها و\r\n\r\n","description":"","footnote":"","page_name":" 1353 ","page_number":25},
  {"content":"\r\n\r\nمبارزات و جانفشانيهاى انبيا است و براى جهانى كردن آن جاى هيچ‌گونه درنگ و تأملى نيست .\r\nبايد راه افتاد ، بايد كار كرد ، بايد كوشيد ، بايد دويد . بايد اين طرف و آن طرف زد و بايد دشمنان و مزاحمين را از سر راه برداشت و اگر لازم باشد بايد جان عزيز را نيز به صورت تحفه‌اى ناقابل به معشوق خود يعنى آفريدگار جهانيان هديه نمود .\r\nتشخيص آن شهيد اين بود كه وقتى به مرحلهء يقين رسيديم كه بشريت را گمراه كرده‌اند و حق با اسلام است و بايد جهان را نجات داد و به راه راست واداشت .\r\nديگر نبايد سر خود را گرم كرد و منتظر چيزى ماند ، بايد حركت كرد و از خدا يارى جست و عقيده داشت كه خدا هم طبق وعده‌اى كه فرموده يارى خواهد نمود و او واقعا به وعدهء خدا درباره يك عملكرد صحيح الهى با تمام وجود اعتقاد داشت .\r\nنواب صفوى سه سال و اندى در نجف ماند و از درياى مواج معارف آسمانى مكتب اجدادش ، درسهاى بسيارى را آموخت .\r\nعلماى غيرتمند نجف كه نگران اوضاع ايران بودند . مرتبا اخبار اسف‌بار فسادهاى ناشى از اشغال اشغالگران جهانخوار به ايشان مىرسيد و از همهء اخبار نگران‌كننده‌تر ، سوءاستفاده از آزاديهاى پس از اختناق و تبليغات ضد اسلامى گروه‌هاى دست نشاندهء خارجى و دين‌سازان داخلى و از همه خطرناك‌تر تبليغات احمد كسروى بود . از خدا مىخواستند كه فرجى شده و امت مسلمان از اين همه شر و گرفتارى نجات يابند .\r\nنواب صفوى راهى تهران مىگردد و در دادگاه اقدام به ترور كسروى مىكند كه اولين اقدام سياسى او حساب مىشود ، همين‌طور مبارزاتش تا آخرين روزهاى حيات ادامه پيدا مىكند .\r\nاينك دفاع دختر ايشان - يعنى خانم فاطمه نواب صفوى - كه در روزنامهء توس ، شمارهء 44 ، مورخ 23 / شهريور / 1377 ش چاپ شده ، توجه مىكنيم :\r\n. . . متأسفانه در مصاحبه‌اى در صفحهء گفت‌وگوى روزنامهء محترم توس گفت و\r\n\r\n","description":"","footnote":"","page_name":" 1354 ","page_number":26},
  {"content":"\r\n\r\nگويى طرح شده كه در آن با بىلطفى از دوران روشن انقلاب به عنوان موقعيتى استبدادى ياد شده و نقش روحانيت در حماسهء ملى شدن نفت در ايران و ديگر حركت‌هاى معاصر ، خفيف شمرده شده است . در مورد شخصيت علمى و روحانى شهيد نواب صفوى كه اظهار شده است « ايشان معمم بوده‌اند و نه روحانى به مفهوم واقع كلمه » بايد عرض شود كه افتخار شهيد نواب در حركتش به دربر داشتن لباس سربازى امام زمان ( عجل اللّه فرجه ) است . ايشان در هنگام شهادت ( همان گونه كه همگان دوست دارند با لباس شهرت خود مطرح شوند ) ، تنها خواسته‌اش اين بوده كه با لباس روحانيت كه همان لباس سربازى حضرت ولى عصر ( ارواحنا له فدا ) است به ديدار خداوندش بشتابد .\r\nدر هنگام شهادت ايشان ، ما فرزندان از نظر سنّى در حدى نبوديم كه بتوانيم ابعاد شخصيت علمى ايشان را واقعا بشناسيم ، لذا هنگامى كه صاحب الغدير مرحوم علامهء امينى كه از اساتيد مورد علاقهء شهيد بوده‌اند از نجف به ايران آمدند ، با مادر به خدمتشان رسيدم و من از ايشان در اين مورد سؤال كردم . علامهء امينى فرمودند : يك سال كه آقا سيد مجتبى از من تعليم گرفت ديگر چيزى نماند كه به او نياموخته باشم .\r\nدر ردّ مطالب طرح شده در گفت‌وگو با آقاى [ على اكبر 
  ] معين‌فر بايد به عرض برسانم كه نواب در همان زمان كه هنرجوى مدرسهء صنعتى ايران و آلمان بوده ، در حوزهء علميهء مروى نيز مشغول فراگرفتن علوم اسلامى بوده است و در نجف به تكميل تحصيلات قبلى خود مشغول بوده‌اند . تظاهراتى كه آقاى معين‌فر به سال 1321 ش نسبت مىدهند ، بر خلاف نظراتشان به سال 1318 ش بازمىگردد . آن زمان شهيد نواب هنرجوى هنرستان صنعتى بوده‌اند و در سال 1321 ش در نجف اشرف تحصيل مىكرده‌اند . شهيد نواب گذشته از تحصيلات مقدماتى علوم اسلامى در حوزهء مروى هفت سال در نجف مشغول به تحصيلات حوزوى بوده‌اند .\r\nدر باب ميزان سواد حوزوى و علمى ايشان اگر صاحب‌نظرى مىطلبيم بايد سراغ\r\n\r\n","description":"","footnote":"","page_name":" 1355 ","page_number":27},
  {"content":"\r\n\r\nاستاد گرانقدر همچون علامه محمّد تقى جعفرى برويم كه در آن دوران همدرس شهيد بوده‌اند و از نظر علمى و مناسبات‌شان با آن شهيد ، واجد شرايط براى اظهار نظر در اين مورد هستند .\r\nشهيد نواب صفوى ، شخصيتى است كه تمام اعتبار خود را به فدايى اسلام و اهل بيت عليهم السّلام بودن ، مىداند . طبق مصاحبهء يك روزنامه‌نگار پاكستانى ، مبادى و زيربناى تفكر « جنبش فدائيان اسلام » از زبان شهيد در چهار اصل خلاصه شده بود :\r\n1 - اسلام ، نظامى كامل براى زندگى است .\r\n2 - قوميت‌گرايى در ميان مسلمانان نبايد وجود داشته باشد و بايد هم‌بستگى و اتحاد بين شيعه و سنى حفظ شود .\r\n3 - تضادى بين اسلام و وطن‌خواهى نيست .\r\n4 - يگانگى جهان اسلام فقط در سايهء پيروى از اسلام مىتواند تحقق يابد و مشكلات مسلمانان تنها از اين راه حل مىشود .\r\nدر مورد اصل سوم كه اشاره‌اى به حركت ملىگرايان نيز دارد ، نواب صفوى دربارهء چگونگى ارتباط فدائيان با دكتر مصدق به روزنامه‌نگار پاكستانى چنين مىگويد :\r\nملى كردن صنعت نفت هدف مشتركى بود كه اتحاد بين مصدق و فدائيان را ايجاب مىكرد ، و لذا سازمان در كنار مصدق به عنوان تأييدكننده‌اى قدرتمند ايستاد . اما بعدها اتفاقات ديگرى روى داد . در هر حال اسلام تضادى با وطن خواهى ندارد ، ولى با قوميت‌گرايى و وطن‌پرستى احمقانه پيكار مىكند و اگر زمانى برخوردى بين اسلام و مليت روى دهد ، فدائيان بدون هيچ شك و ترديدى مصممانه در راه اسلام خواهند بود .\r\nبه اميد رجعت حماسه‌ساز مهدى منتظر ( عج ) .\r\n\r\nاز آثار قلمى او\r\n1 - ترجمهء الغدير ( به فارسى - فقط جلد اوّل ) .\r\n\r\n","description":"","footnote":"","page_name":" 1356 ","page_number":28},
  {"content":"\r\n\r\n\r\nسيّد محسن حجت كوه‌كمرى ( 1337 - 1397 ق )\r\nسيد محسن حسينى فرزند ارشد آيت‌اللّه سيد محمّد حجت كوه‌كمرى ، كه به زيور علم و متانت و تقوى آراسته و از فضلاى كوشا و محققان به نام و اساتيد معروف حوزه بود .\r\nروزگار پيشينى در زير آسمان نيلگون شهر نجف اشرف كودكى به نام « محسن » در سال 1337 ق مطابق با 1297 ش چشم به جهان گشود ، و در عالم انسانيت نمايان گشت ، و در آغوش مهر مادر نشو و نما يافت ، و در مهد علم و تقواى والد معظم پرورش يافت ، و مشغول فراگرفتن علم و دانش گرديد . تا اينكه به اتفاق پدر بزرگوارش از نجف اشرف به زادگاه پدر مكرم خود ( شهر تبريز ) مسافرت ، و از آنجا به شهر قم مهاجرت و دروس سطوح را نزد مدرسين و پدر بزرگوار خود به اتمام رساند . و براى كسب مراتب عالى علم و فضل در محضر تدريس آيت‌اللّه والد گرامى خود حاضر و از رشحات علمى و معنوىاش استفاده كرد و بهره‌مند گرديد .\r\nاين فرزند برومند و ارجمند از همان اوان استعداد فوق‌العاده لياقت و نبوغ از ناصيه‌اش هويدا بود ، لذا برحسب امر پدر بزرگوار به نجف اشرف در سال 1365 ق رهسپار شد ، و در آن حوزه در درس اساتيدى همچون آيات : ميرزا عبد الهادى شيرازى ، شيخ محمّد كاظم شيرازى و ميرزا محمّد طاهر اردبيلى « ظاهرى » مشغول تحقيق مبانى فقهى و اصولى و هيئت بودند ، و در همان اوقات حوزهء تدريس علم\r\n\r\n","description":"","footnote":"","page_name":" 1357 ","page_number":29},
  {"content":"\r\n\r\nفقه و اصول داشتند ، كه فضلا از تدريس ايشان استفاده مىنمودند ، و در خلال اوقات با قلم شيواى خود مشغول تصنيف و تأليف مطالب علمى بودند .\r\nدر سال 1370 ق به قم بازگشت و پس از چند ماه توقف مجددا به نجف اشرف عزيمت نمود ، و از محضر آيات : سيد محسن طباطبائى حكيم ، ميرزا باقر زنجانى و سيد ابو القاسم خوئى استفاده نمود . و پس از مدتى سرانجام در حدود سال 1373 ق به حوزهء علميهء قم منتقل گشت و به تدريس پرداخت .\r\nپاره‌وقتى هم به ملاقات علما و بزرگان اختصاص مىداد و بزرگان نيز از او تجليل مىكردند از جمله آيت‌اللّه شيخ عبد النبى عراقى كه از او بسيار احترام به عمل مىآورد . كوه‌كمرى مردى كاملا سالم ، زاهد ، فاضل و خوش‌طينت بود .\r\n\r\nاز جمله آثار قلمىاش\r\n1 - الأربعون فى حياة سلمان الفارسى .\r\n2 - تفسير اوائل سور القرآن المجيد .\r\n3 - تقريرات الاصول فى مباحث الالفاظ .\r\n4 - تقريرات در ولايت فقيه .\r\n5 - تقريرات قاعدة اليد .\r\n6 - تقريرات قاعدة لا ضرر و لا ضرار .\r\n7 - توضيح المقال فى ثقات الرجال .\r\n8 - حاشية على العروة الوثقى .\r\n9 - حياة الفاطمة ( سلام اللّه عليها ) ، دربارهء حضرت معصومه عليها السّلام .\r\n10 - رساله در حقيقت تجرى .\r\n11 - رساله در لباس مشكوك .\r\n12 - رساله در مسائل فروع علم اجمالى .\r\n13 - رساله در معنى حرفى .\r\n\r\n","description":"","footnote":"","page_name":" 1358 ","page_number":30},
  {"content":"\r\n\r\n14 - رسالهء عمليهء منتخب الأحكام .\r\n15 - رسالة فى استحباب لبس السواد فى ايام عزاء الامام الحسين الشهيد عليه السّلام و سائر الائمة عليهم السّلام .\r\n16 - رسالة فى الاستصحاب .\r\n17 - شرح رسائل ( از شيخ انصارى ) .\r\n18 - شرح كفاية الاصول .\r\n19 - صحابة الرسول الاكرم صلى اللّه عليه و آله و سلم و الائمة عليهم السّلام .\r\n20 - قصار الكلمات فى الاحكام الصادرة عن النبى صلى اللّه عليه و آله و سلم .\r\n21 - مكاتبات الائمة عليهم السّلام .\r\n22 - نهج الطالب فى الحاشية على المكاسب ، در سه جلد .\r\nكوه‌كمرى پس از عمرى خدمت و تدريس در روز جمعه 6 / ذىالحجه / 1397 ق مطابق با 27 / آبان / 1356 ش در سن 60 سالگى در قم چشم از جهان خاكى فروبست و در كنار تربت پدر در مدرسهء حجتيه مدفون گرديد .\r\n- منابع\r\n1 - آثار الحجة 1 / 140 و 193 و 2 / 369 .\r\n2 - جزوه‌اى كوتاه در شرح حال ايشان .\r\n3 - گنجينهء دانشمندان 2 / 130 .\r\n4 - مؤلفين كتب چاپى 5 / 214 .\r\n\r\nسيّد محسن سريزدى « حاج ميرزائى » ( 1292 - 1380 ق )\r\nسيّد محسن فرزند علامه سيّد زين العابدين طباطبائى مدرسى سريزدى ، معروف به « حاج ميرزايى » از فضلا بود .\r\nوى در سال 1292 ق در روستاى « سريزد » واقع در چند كيلومترى يزد متولد گرديد .\r\n\r\n","description":"","footnote":"","page_name":" 1359 ","page_number":31},
  {"content":"\r\n\r\nپدرش از علما و تحصيل كرده‌هاى نجف اشرف بود و داراى « حاشية على المكاسب » مىباشد .\r\nسيّد محسن ، تحصيلات خود را در يزد « مدرسهء مصلى » نزد سيّد احمد مدرسى طباطبائى يزدى و شيخ احمد علومى يزدى به پايان برد و مشغول انجام خدمات مذهبى و اجتماعى گرديد .\r\nنامبرده در سال 1380 ق برابر با 1339 ش در سن 88 سالگى درگذشت .\r\nپيكرش در قبرستان شيخان قم مدفون گرديد .\r\n\r\nفرزندانش :\r\n1 - سيّد عباس 2 - سيّد حسين ، روحانى است و فعلا ساكن سريزد مىباشد .\r\n3 - سيّد على سريزدى ، از فضلاى معاصر كه فعلا در كرج سكونت دارد .\r\n- منبع\r\n1 - اطلاعاتى از فرزندش آقاى سيّد على سريزدى ، به تاريخ رمضان / 1417 ق .\r\n\r\nميرزا محسن شربيانى تبريزى ( 1310 - ح 1385 ق )\r\nميرزا محسن فرزند آيت‌اللّه ملا محمّد و نوهء ملا فضل اللّه شربيانى تبريزى ، از فضلا بود .\r\nوى در سال 1310 ق در نجف اشرف تولد يافت . تحصيلات خود را در حوزهء نجف به پايان برد ، سپس به تبريز رفت و در آنجا مشغول خدمات دينى و اجتماعى شد .\r\nاز آثار او : رساله‌اى در زندگىنامهء پدر دانشمند خود .\r\nوى در حدود سال 1385 ق درگذشت . پيكرش در قبرستان ابو حسين - مقبرهء العلماء - به خاك سپرده شد .\r\n\r\n","description":"","footnote":"","page_name":" 1360 ","page_number":32},
  {"content":"\r\n\r\nفرزندانش : 1 - شيخ عبد الحميد شربيانى ، از علماى معاصر و در مشهد مقدس سكونت دارد و در مسجد گوهرشاد امامت جماعت مىكند . وى در حدود سال 1345 ق تولد يافت . تحصيلات عالى خود را در قم نزد حضرات آيات : سيّد محمّد حجت كوه‌كمرى ، سيّد حسين طباطبائى بروجردى ، سيد احمد خوانسارى و سيّد محمّد رضا گلپايگانى در خارج فقه و اصول و سيّد محمّد حسين تبريزى « علامه طباطبائى » در حكمت ، به پايان رساند . از آثار او : 1 - رسالة الامضاء فى القدر و القضاء ، 2 - النظر فى الجبر و القدر ، 3 - رسالهء عمليه .\r\n2 - آقا مجيد .\r\n- منبع\r\n1 - اطلاعات متفرقه .\r\n\r\nشيخ محسن طاهرى قمى ( 1328 - 1400 ق )\r\nحاج شيخ محسن طاهرى فرزند حجة الاسلام شيخ طاهر قمى ، از دانشمندان و معاريف ورامين .\r\nوى در سال 1328 ق برابر با 1289 ش در شهر قم تولد يافت .\r\nپس از رشد و نما و آموختن ادبيات فارسى از سال 1344 ق ( برابر با 1304 ش ) به تحصيل علوم دينى پرداخت . ادبيات عرب را نزد شيخ محمّد على اديب تهرانى به پايان رساند و دروس سطح را از محضر مرعشى و حكمت را از محضر شيخ محمّد مهدى\r\n\r\n","description":"","footnote":"","page_name":" 1361 ","page_number":33},
  {"content":"\r\n\r\nمازندرانى « امير كلائى » استفاده نمود .\r\nدروس خارج فقه و اصول را از محضر آيات : حاج شيخ عبد الكريم حائرى يزدى ( به مدت سه سال ) ، سيّد محمّد حجت كوه‌كمرى ، سيّد محمّد تقى خوانسارى و ميرزا محمّد فيض قمى بهره‌مند گرديد .\r\n\r\nهجرت به ورامين\r\nطاهرى در سال 1360 ق ( برابر با 1320 ش ) بنا بر دعوت و اصرار مردم شهر ورامين - واقع در چهل كيلومترى جنوب تهران - به آن سامان رفت و در « مسجد خاتم الانبياء » به اقامهء جماعت و تبليغ احكام و نشر معارف اسلامى پرداخت .\r\nاز جمله خدمات ايشان در منطقه : احداث بناى « مسجد خاتم الأنبياء » ، تشكيل حوزهء علميهء ورامين ، اعزام مبلغان به ساير نقاط آن سامان و . . .\r\nاز آثار او : 1 - جامع التفاسير ، در تفسير قرآن كريم ، مخطوط .\r\nايشان در روز چهارشنبه 20 / رجب / 1400 برابر با 14 / خرداد / 1359 ش در اثر ابتلا به بيمارى در سن 72 سالگى در ورامين به لقاى اللّه پيوست . پيكرش روز بعد در ورامين تشييع و به قم انتقال و در جوار على بن جعفر عليه السّلام به خاك سپرده شد .\r\n- منابع\r\n1 - آثار الحجة 2 / 376 .\r\n2 - روزنامه اطلاعات ، مورخ 17 / 3 / 1359 ش ، ص 2 .\r\n3 - گنجينهء دانشمندان 4 / 681 .\r\n\r\nميرزا محسن مشكينى ( 1324 - 1407 ق )\r\nميرزا محسن فرزند علامه شيخ هاشم مشكينى ، از فضلا و بزرگان معاصر بود .\r\nوى در سال 1324 ق در « مشكين‌شهر » واقع در استان اردبيل ديده به جهان گشود .\r\n\r\n","description":"","footnote":"","page_name":" 1362 ","page_number":34},
  {"content":"\r\n\r\nپس از طى كردن مقدمات و بخشى از سطح ، در سال 1348 ق به قم رهسپار شد و سطح را نزد ميرزا محمّد همدانى به پايان برد .\r\nدروس خارج را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى و سيد حسين طباطبائى بروجردى استفاده نمود .\r\n\r\nاز آثار او\r\n1 - تقريرات درس مكاسب « تقريرات آيت‌اللّه حجت » .\r\nنامبرده در روز دوشنبه 22 / صفر / 1407 ق مطابق با 5 / آبان / 1365 ش در سن 83 سالگى درگذشت . و پيكرش در قبرستان ابو حسين مدفون گرديد .\r\n- منابع\r\n1 - آثار الحجة 2 / 107 ( تولدش را در سال 1323 ق دانسته است ) .\r\n2 - آينهء دانشوران 305 .\r\n3 - گنجينهء دانشمندان 2 / 263 .\r\n\r\nسيّد محسن ميرغفارى آذرشهرى ( 1300 - 1392 ق )\r\nزندگينامهء زير بقلم فرزند دانشمندش علامه سيد على ميرغفارى ( دام ظله ) نزيل تبريز ، كه در مقدمهء كتابش ( اربعين حسينيه ) جلد دوم به چاپ رسيده ، تقديم مىنمائيم :\r\nمعظم‌له در تاريخ 13 / رجب / 1300 هجرى قمرى در آذرشهر ( 45 كيلومترى تبريز ) ديده به جهان گشود . پس از تحصيل مقدمات در زادگاه خود ، به حوزهء علميهء تبريز رهسپار گرديد ، اكثر متون فقه و اصول را در محضر مبارك شيخ الفقهاء و المجتهدين آيت‌اللّه آقاى حاج ميرزا فتاح شهيدى قدّس سرّه و ساير بزرگان آن عصر ، فراگرفت .\r\n\r\n","description":"","footnote":"","page_name":" 1363 ","page_number":35},
  {"content":"\r\n\r\nسيد محسن ميرغفارى آذرشهرى و فرزندش سيد على\r\nو خارج اصول و فلسفه را در محضر عالم ربانى ، جامع معقول و منقول و وحيد عصر خود ، آقاى حاج شيخ ابراهيم بقال اوغلى تبريزى ( متوفاى 1334 ق ) تلمذ و استفادهء شايانى نمود .\r\nايشان بعد از رحلت والد ماجدش جناب مستطاب سيد الاعاظم و الاشراف آقاى حاج مير غفار رئيس السادات حسينى ( رضوان اللّه تعالى عليه ) ، دوباره به آذرشهر مراجعت كرده ، مشغول تدريس و تبليغ و ارشاد مردم شد ، و عمر عزيز و گرانقدر خود را وقف اسلام و مسلمين نمود و لحظه‌اى آسوده‌خاطر ننشست .\r\nوى به صورت يك چهرهء شناخته‌شدهء علمى ، مورد احترام و تكريم حضرات آيات و مراجع همچون : آيت‌اللّه يزدى ( صاحب كتاب فقهى ارزشمند « العروة الوثقى » ، كه از بزرگترين مراجع تقليد نجف اشرف بوده و بر سراسر دنياى شيعه از ايران و عراق و هند و افغانستان و ديگر نقاط شيعه‌نشين ، مرجعيت شرعى داشته است ، و فتواى تاريخى و شكنندهء وى - علىرغم مخالفتش با مشروطه - عليه قواى اشغالگر روس و انگليس و ايتاليا مشهور است ) و علامهء بزرگوار ، مرجع تقليد شيعيان جهان آيت‌اللّه حاج شيخ عبد الكريم حائرى يزدى قدّس سرّه ( كه استاد اعظم بسيارى از مراجع عظيم الشأن معاصر ، و بنيانگذار حوزهء علميهء قم بوده است ) .\r\nاو علاوه بر ايجاد اين پايگاه دينى و مركز علمى عظيم شيعه ، براى حفظ و صيانت آن از تهاجم عمّال دست‌نشاندهء انگليس و نقشه‌هاى تخريبى آنها ، براى\r\n\r\n","description":"","footnote":"","page_name":" 1364 ","page_number":36},
  {"content":"\r\n\r\nاينكه كوچك‌ترين بهانه‌اى براى كوبيدن اين حوزه ، به دست‌شان ندهد ، با نهايت هوشيارى ، در تمام مدت زعامت خود ، مبارزهء منفى را برگزيد و ديديم كه اين مبارزهء منفى و سكوت برنده‌تر از شمشير ، چگونه نقشهء خائنانهء زيرزمينى دشمن را خنثى كرده و نقش‌برآب نمود . و بدين‌سان ، با سياست « صبر » و « سكوت » ، عظمت و كيان حوزهء علميهء قم را از متلاشى شدن و سقوط حتمى نجات داد .\r\nتا آنجا كه خود دشمن ضمن اعتراف به اين شكست تلخ ، عملا بر اين سياست هوشيارانهء « علوى » مهر تأييد نهاد ، و درحالىكه قبر شريف آن مرجع دورانديش و بلندنظر شيعه را با لگد مىكوبيد ، مىگفت :\r\n« . . . زمان خودش بود ! ، من هرچه خواستم براى تخريب و متلاشى ساختن اين حوزه ، حرفى از دهانش بگيرم . هرگز بهانه به دستم نداد و مهر سكوت بر لب نهاد ! » .\r\nبلى :  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ . \r\nآرى : او تنها با يك سكوت ، هويت حقيقى مستبدى را ( كه بنا به فرمودهء عالم وارسته و مجاهد نستوه آيت‌اللّه طالقانى : « من وظيفه دارم كه دين اسلام را احياء كنم » آشكار ساخت .\r\nاو از خود هفده جلد كتاب و اثر علمى و مذهبى در فنون مختلف به يادگار گذاشته است ، كه تا اين تاريخ شش جلد از آنها ، به زيور طبع آراسته شده و بقيه به صورت مخطوط باقى مانده است .\r\n\r\nحوزهء علميهء آذرشهر در عصر ايشان\r\nدر عصر آن مرحوم ، در آذرشهر حوزه‌اى تأسيس شده ، كه قريب پنجاه نفر محصل علوم دينى از شهرى و حومه ، از مقدمات گرفته تا سطوح عالى از محضر پرفيض وجود ايشان خوشه‌چينى و استفاضه مىكردند ، و در مدرسهء مرحوم « حاج كاظم » محصلين شب‌خواب وجود داشت ، و مخارج اكثر آنها برعهدهء ايشان بود .\r\nحاصل عمر و حيات پربركت اين عالم وارسته در اين شهر كوچك ، عده‌اى از\r\n\r\n","description":"","footnote":"","page_name":" 1365 ","page_number":37},
  {"content":"\r\n\r\nطلاب و علماى برجسته يا چون حجة الاسلام و المسلمين شهيد ميرزا حسين غفارى و امثال او بودند كه برخى در قيد حيات و منشأ خدمات مذهبى و برخى نيز پس از عمرى خدمت ، به سراى ابدى شتافته‌اند ، « غفر اللّه الماضين و ايد اللّه الباقين منهم » .\r\n\r\nمجالس علمى ايشان\r\nمجالسى كه ايشان حضور مىداشتند بسى پربار بود ، و غير از بحث و مذاكرهء علمى و طرح و نقد و حل مسائل فقهى ، چيز ديگرى عنوان نمىگرديد . و همواره از علما و بزرگان دين با كمال احترام ياد مىكرد و مىفرمود : « اين وظيفهء وعاظ و مبلغين اسلامى است كه از زحمات طاقت‌فرساى علماى دين ، كه در راه عزت اسلام و مسلمين متحمل شده‌اند قدردانى كرده و مردم را به اين موضوع توجه دهند » و از بدگوئى و غيبت در غياب علما و ديگران عملا و به‌طور جدى اجتناب و احتراز مىنمود ، او به راستى يكى از مصاديق : « كونوا دعاة الناس به غير السنتكم » بود .\r\n\r\nخدمات عمرانى آن مرحوم\r\nوى علاقهء زيادى بر تعمير و عمران مساجد داشت ، از آثار ايشان تعمير « مسجد جامع حاج كاظم » آذرشهر است ، كه در سال 1356 قمرى به امر مبارك ايشان و همت اهالى خير از نو تجديد بنا گرديد ، و نيز در تاريخ 3 / 10 / 1327 شمسى مسجد محلهء « حلوائى » به نام « عبد اللّه الشهيد » توسعه و تعمير گرديد ، كه وى در زادگاه خود عمر عزيز خود را قريب هشتاد و پنج سال صرف خدمت اسلام و مسلمين و ارشاد آنها نمود .\r\nو نيز به پيشنهاد معظم‌له و همت مرحوم مغفور عمدة التجار آقاى « حاج على دهخوارقانى » غسالخانه‌اى در جنب گورستان واقع در جنوب شهر بنا گرديد ، و همچنين غسالخانه و مسجد ديگرى در گورستان « خواجه حيران » واقع در شمال شرقى شهر تأسيس فرمود .\r\n\r\n","description":"","footnote":"","page_name":" 1366 ","page_number":38},
  {"content":"\r\n\r\nدر تاريخ غرهء / شعبان / 1360 قمرى مطابق با 3 / 6 / 1320 شمسى كه متفقين به ايران حمله نموده و آذربايجان را ( از طرف شمال ) اشغال نمودند ، در اثر فشار ايادى بيگانه كه علما از شهرها و مخصوصا تبريز به تهران مهاجرت مىكردند ، او تنها كسى بود كه سينهء خود را سپر بلا و هدف آماج تيرهاى شياطين دين‌فروش و بىوطن كرد ، و حتى به شهرهاى ديگر مانند : تبريز و غيره مسافرت نموده ، از مهاجرت اشخاص خير مخصوصا علما ممانعت مىكرد ، و مىفرمود : « حالا موقع خدمت است نه فرار ! » و همواره در آن شرايط سخت و بحرانى مشغول تبليغ و بيان احكام الهى بود .\r\nوى وقتى كه از طرف خائنان و مزدوران بيگانه ( كه براى تعقيب اهداف شوم خود در مجالس وى شركت مىكردند ) تهديد به قتل مىشد به حكم  وَ جادِلْهُمْ بِالَّتِي هِيَ أَحْسَنُ  لهجهء سخن را عوض مىكرد و با كمال عطوفت و مهربانى و خونسردى مىفرمود :\r\n« من كه با كسى غرضى ندارم من به حكم طبيب و پدر مهربان نسبت به شما هستم ، عقد پدران و مادران شما را من خوانده‌ام ! شما به منزلهء اولاد من هستيد ! هرگز فرزند به پدر خود جسارت نمىكند ! شما جوانيد و عاقبت امر را تشخيص نمىدهيد ! » .\r\nآرى در اثر تلاش و كوشش پىگير آن مرحوم ( چه در زمان تسلط اجانب و چه بعد از آنها ) در آن ناحيه نه بر مال كسى دست‌درازى شد و نه بر جانش ، و نه هتك حرمتى بر كسى روا رفت . بر خلاف مناطق ديگر كه چه مالها كه غارت نشد ! ! و چه جانها و نواميسى كه مورد تجاوز قرار نگرفت ! !\r\nاو در اين دوران سخت و بحرانى در كنار مردم بود ، و درد و رنج آنان را عملا احساس مىكرد و در آن سالهاى قحطى و گرانى با تشكيل نانوائىهاى تعاونى و دعوت مردم به كمك‌رسانى براى اشخاص بىبضاعت و فقير ، جان ، آبرو و حيثيت هزاران نفر را از هلاكت و سقوط حتمى نجات داد .\r\n\r\n","description":"","footnote":"","page_name":" 1367 ","page_number":39},
  {"content":"\r\n\r\n\r\nآخرين بازگشت به تبريز\r\nوى در سال يك هزار و سيصد و هشتاد و يك قمرى به خاطر يك سلسله مصالح دينى ( كه روح مقدسش راضى به افشاى آن نخواهد بود ) براى آخرين بار از موطن اصلى خود « آذرشهر » به تبريز بازگشت . او خود به اجمال در اين زمينه مىفرمود :\r\n« چون ديدم كه وجود من به دليل كهولت سن در وطن منشأ اثر نيست ، خواستم در ضمن عمل به حديث نبوى مشهور « عليكم بالسواد الاعظم » به تبريز مهاجرت كنم ، لذا اين بود كه از وطن بريدم و به سواد اعظم شهر پيوستم » . با وجود اين و علىرغم كهولت سن باز در اين شهر آرام نگرفت ، و شب و روز در انديشهء اصلاح امور و تنوير افكار مردم و تبليغ احكام و اقامهء نماز بود ، و با آن ضعف و ناتوانى هر سه وقت جهت اقامهء نماز جماعت در مسجد حاضر مىشد ، و در اغلب شبها بعد از نماز به تفسير آيات كريمهء قرآن مىپرداخت .\r\n\r\nحافظهء نيرومند\r\nوى با اينكه در اواخر عمر به جهت ضعف بصر به‌طور كلى از مطالعه عاجز بود ، در عين حال در اثر حافظهء قوى و عجيبى كه داشت ، هرچه مطالعه كرده بود با صفحات و سطورش به ياد مىآورد . و عجيب اينكه در بحث‌هايش ابدا تكرارى وجود نداشت . گاهى به بنده امر مىكرد كه فلان مجلد بحار يا تفسير و . . . را بياور و فلان موضوع را در صفحهء معين برايم بخوان ! غالبا علماء به حضورش شرفياب شده ، اشكالات علمى و فروع فقهى را عنوان مىكردند ، و او جواب همه را فى المجلس با اتكاء به ملكات ذهنى به صورت مستدل و روشن ، بيان مىكرد . و همه با دامنى پر از گوهرهاى دانش از محضر پرفيضشان با كمال شوق و شعف برمىخاستند . ديده نشده كه كسى بر حضور پربارش وارد ، و بدون چيدن دسته‌گلى از خرمن دانش او خارج شود .\r\n\r\n","description":"","footnote":"","page_name":" 1368 ","page_number":40},
  {"content":"\r\n\r\n\r\nآثار قلمى او :\r\n1 - تندرستى يا نامهء نيك‌بختى .\r\n2 - علل الغيبة .\r\n3 - مجالس الهدى لأرباب التقى .\r\n4 - مقياس آداب المتعلمين و ميزان اخلاق المحصلين .\r\nشيخ نصر اللّه شبسترى سيد على ميرغفارى آذرشهرى\r\n\r\nارتحال ايشان\r\nاسفا ! ! شمع وجودش كه سالها روشنگر محافل و سالكان خسته‌دل را به مقاصد خود نائل و رهروان وادى حيرت را به مقصدشان رهنمون بود ، پس از عمرى خدمت ، سرانجام در روز يكشنبه شانزدهم / ذى الحجة الحرام / سال يك هزار و سيصد و نود و دو هجرى قمرى مطابق با اول / بهمن‌ماه / سال يك هزار و سيصد و پنجاه و يك خاموش گشت !\r\nو محافلش بىفروغ و انجمن‌هايش بىسرپرست گرديد و از غروب اين ستارهء\r\n\r\n","description":"","footnote":"","page_name":" 1369 ","page_number":41},
  {"content":"\r\n\r\nآسمان علم و فقاهت ، قلوب مؤمنين و همهء شيفتگان فضل و دانش داغدار گشت و رخنه جبران‌ناپذيرى در پيكرهء اسلام پديدار گرديد . تغمده اللّه فى غفرانه ، اللهم احشره مع من يتولاه من محمّد صلى اللّه عليه و آله و سلم و اهل بيته الطاهرين عليهم السّلام ، آمين يا رب العالمين .\r\nجسدش به قم انتقال و در قبرستان دارالسلام خاك‌فرج به خاك سپرده شد .\r\n\r\nفرزندانش :\r\n1 - سيد رضى 2 - رضا 3 - ضياء 4 - ابو الحسن ، روحانى تحصيلاتش در قم بود شاگرد حاج شيخ عبد الكريم حائرى دفن در آذرشهر 5 - سيد على ميرغفارى ، از علماى معاصر تبريز 6 - مرتضى .\r\n7 - سيد ابراهيم ميرغفارى ، تولد 1344 ق از فضلاى حوزهء علميهء قم بود و از جمله شاگردان آية اللّه سيد كاظم شريعتمدارى و نزديكان ايشان به شمار مىرفت .\r\nايشان در ايام حملات ناجوانمردانه رژيم عراق به شهرهاى ايران از قم به مشهد رفت و آنجا در اثر سكتهء قلبى درگذشت . جسدش در روز / رجب / 1407 ق در قم تشييع و در قبرستان ابو حسين به خاك سپرده شد .\r\nدر مؤلفين كتب چاپى 5 / 224 نام آثار قلمىاش آمده است .\r\n\r\nشيخ محمّد آل آقاكرمانشاهى ( - 1301 ق )\r\nحاج شيخ محمّد فرزند آيت‌اللّه شيخ محمود و نوهء آيت‌اللّه شيخ محمّد على كرمانشاهى بهبهانى ، ملقب به « آل آقا » از فقها و مشاهير علماى تهران بود .\r\nوى همراه پدر ارجمند خود مدتى در نهاوند توقف داشت ، سپس در سال 1245 همراه وى از نهاوند به قم مهاجرت كرد و سرانجام رهسپار تهران شدند .\r\nآقا محمّد پس از ارتحال پدر خود در سال 1269 ق رياست روحانى پيدا كرد .\r\nدر المآثر و الآثار درباره‌اش مىنويسد ، ( از مشاهير مشايخ و نبهاء فقهاى سلسلهء\r\n\r\n","description":"","footnote":"","page_name":" 1370 ","page_number":42},
  {"content":"\r\n\r\nبهبهانيه بود ، و در مسجد حكيم دار الخلافه امامت جماعت مىنمود ، و از خاطر عاطر همايونى [ يعنى ناصر الدّين شاه قاجار 
  ] نسبت به آن عالم جليل و فاضل نجيب اصل ، اقبالى زايدالوصف مصروف مىافتاد . . . ) .\r\nايشان در سال ( 1301 ق در تهران درگذشت و جهت خاكسپارى به قم حمل و در صحن حضرت معصومه عليها السّلام در مقبرهء خانوادگىاش - زير ساعت - به خاك سپرده شد .\r\nفرزندانش :\r\n1 - شيخ فضل اللّه آل آقا 2 - شيخ مهدى بحر العلوم ، داماد آيت‌اللّه ملا على كنى بود 3 - علامه شيخ جمال الدّين آل آقا . دامادش هم آيت‌اللّه ميرزا عبد الرحيم نهاوندى بود .\r\n- منابع\r\n1 - المآثر و الآثار .\r\n2 - وحيد بهبهانى 353 .\r\n\r\nشيخ محمّد آل آقاكرمانشاهى ( - 1383 ق )\r\nشيخ محمّد فرزند حاج آقا نبى و نوهء علامه شيخ محمّد تقى آل آقا كرمانشاهى ، از دانشمندان كرمانشاه بود .\r\nاستاد شيخ على دوانى در كتاب خود « وحيد بهبهانى » هنگام معرفى فرزندان آقا نبى ، دربارهء ايشان مىنويسد :\r\n( و فرزند محترم و دانشمند و فقيه وى آقاى آقا محمّد آل آقا ، امروز از علماى درجهء اوّل كرمانشاه مىباشند ، فقيهى محترم و دانشمندى بزرگوار و از نجباى اين خاندان جليل است ) .\r\n\r\n","description":"","footnote":"","page_name":" 1371 ","page_number":43},
  {"content":"\r\n\r\nشيخ محمّد پس از طى مقدمات در كرمانشاه ، به نجف اشرف مهاجرت كرد و از محضر آيات : آخوند ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى استفاده نمود ، سپس به كرمانشاه بازگشت و در مسجد « عماد الدوله » به اقامهء جماعت و ارشاد اشتغال پيدا كرد .\r\nنامبرده در روز چهارشنبه 9 / ذىحجه / 1383 ق مطابق با 2 / ارديبهشت / 1343 ش در كرمانشاه به ديدار حق شتافت . پيكرش به قم حمل و در قبرستان ابو حسين به خاك سپرده شد .\r\n- منبع\r\n1 - وحيد بهبهانى 338 .\r\n\r\nسيّد محمّد آل رسول شمس‌آبادى ( 1336 - 1392 ق )\r\nحاج سيد محمّد فرزند علامه سيد محمّد ابراهيم و نوهء سيد محمّد موسوى « آل رسول » شمس‌آبادى اصفهانى ، و داماد آيت‌اللّه حاج‌آقا جمال الدّين اصفهانى ( مسجد شاهى ) ، از جمله فضلا و بزرگان بود .\r\nدر سال 1336 ق در اصفهان متولد گرديد .\r\n\r\nدر حوزهء اصفهان\r\nوى پس از طى مقدمات ، وارد مدارس جديد شد و تا سوم دبيرستان تحصيل كرد ، و پس از آن وارد « مدرسهء صدر » اصفهان شد ، و سطوح عالى و دروس خارج را نزد آيات : شيخ محمّد حسين فشاركى ، سيد على نجف‌آبادى ، سيد محمّد نجف‌آبادى و شيخ محمود مفيد به انجام رسانيد .\r\nنامبرده ، پس از فوت پدرش به اقامهء جماعت و ارشاد و هدايت در مسجد آن مرحوم پرداخت ، و پس از بازگشت برادر ارشدش آيت‌اللّه شهيد سيد ابو الحسن\r\n\r\n","description":"","footnote":"","page_name":" 1372 ","page_number":44},
  {"content":"\r\n\r\nشمس‌آبادى از نجف اشرف ، « مسجد ابا ذر » را به ايشان تفويض نمود ، و خود در « مسجد جنب حمام » به اقامهء جماعت و ارشاد اشتغال ورزيد .\r\nوى مردى فاضل ، غيور ، كوشا در رفع حوايج مردم ، و خوشرفتار و شيرين‌گفتار بود .\r\nاوقات فراغت را به امور زراعى و شخصى مىپرداخت .\r\n\r\nدرگذشت و اعقاب\r\nوى در روز پنج‌شنبه 13 / ذىحجه / 1392 ق مطابق با 28 / دى / 1351 ش در يكى از بيمارستانهاى تهران در پى عمل جراحى ، در سن 56 سالگى درگذشت ، و جنازه‌اش به قم حمل و به خاك سپرده شد .\r\nاز وى اولاد ذكورى باقى نماند و فقط چهار دختر داشت ، كه جناب آقاى حاج جواد شفتى يكى از دامادهايش مىباشد .\r\n- منبع\r\n1 - تاريخ علمى و اجتماعى اصفهان 3 / 259 .\r\n\r\nدكتر محمّد ابراهيم آيتى بيرجندى ( 1333 - 1384 ق )\r\nدكتر شيخ محمّد ابراهيم آيتى بيرجندى فرزند علامه شيخ محمّد قائينى ، از فضلا و نويسندگان برجسته بود .\r\nآيتى در سال 1333 ق در بيرجند متولد گرديد .\r\nايشان مقدمات و ادبيات را نزد : شيخ غلامرضا فاضل ، شيخ محمّد على ربانى ، و ملا محمّد دهكى در حوزهء علميهء بيرجند آموخت ، و سطوح را نزد آيات : شيخ محمّد باقر بيرجندى و فرزندش شيخ محمّد حسين آيتى تلمذ كرد . در سال 1350 ق به مشهد مقدس عزيمت نمود و مقدارى از ادبيات را نزد شيخ محمّد تقى اديب نيشابورى بياموخت ، آنگاه از محضر آيات : شيخ حسن پائين خيابانى ، ميرزا\r\n\r\n","description":"","footnote":"","page_name":" 1373 ","page_number":45},
  {"content":"\r\n\r\nمهدى شهيدى ( در حكمت ) ، ميرزا مهدى اصفهانى ، ميرزا احمد كفائى ( در كفايه ) ، سيد حسين فقيه سبزوارى و شيخ آقابزرگ شاهرودى استفادهء شايان برد .\r\nوى از سال 1320 تا 1329 ش در بيرجند به وعظ و تدريس و ارشاد اشتغال داشت ، سپس در سال 1330 ش به تهران رفت ، و از سال 1334 ش در دانشكدهء الهيات دانشگاه تهران شروع به تدريس نمود ، و در سال 1340 ش در رشتهء فلسفهء اسلامى درجهء دكترا دريافت داشت .\r\n\r\nاز آثار او\r\n1 - آئينهء اسلام ( ترجمه ) .\r\n2 - افكار جاويد محمّد صلى اللّه عليه و آله و سلم ( ترجمه ) .\r\n3 - اندلس يا حكومت مسلمين در اروپا .\r\n4 - بررسى تاريخ عاشورا .\r\n5 - تاريخ پيامبر اسلام صلى اللّه عليه و آله و سلم .\r\n6 - ترجمهء البلدان ( ياقوت حموى ) .\r\n7 - ترجمهء تاريخ يعقوبى ، 2 جلد .\r\n8 - تفسير شريف لاهيجى ( جلدهاى 3 و 4 - تصحيح ) .\r\n9 - خطبه‌هاى رسول اكرم صلى اللّه عليه و آله و سلم .\r\n10 - سخنرانىهاى آيتى .\r\n11 - سرمايهء سخن ، 2 جلد .\r\n12 - شهداى اسلام .\r\n13 - فهرست ابواب و فصول اشعار .\r\n14 - گفتار عاشورا .\r\n15 - گفتار ماه ( سخنرانىها ) .\r\n16 - مثنوى مقامات الابرار ( تصحيح ) .\r\n\r\n","description":"","footnote":"","page_name":" 1374 ","page_number":46},
  {"content":"\r\n\r\n17 - مرجعيت و روحانيت ( همكارى ) .\r\n18 - مقولات و آراء مربوط به آن ( رسالهء دكترا ) .\r\nوى در روز جمعه 3 / جمادى الثانى / 1384 ق مطابق با 17 / مهر / 1343 ش در اثر تصادف درگذشت ، و در قبرستان ابو حسين قم - مقبرة العلماء - به خاك سپرده شد .\r\n- منابع\r\n1 - افادات علامه شيخ عباس خالصى ( ساكن سرايان ) .\r\n2 - دايرةالمعارف تشيّع 1 / 242 .\r\n3 - مؤلفين كتب چاپى 1 / 26 .\r\n\r\nشيخ محمّد ابراهيم ساوه‌اى ( - ح 1326 ق )\r\nشيخ محمّد ابراهيم فرزند على اكبر ساوجى .\r\nدر تهران جزو شاگردان برجستهء آيت‌اللّه شيخ محمّد حسن آشتيانى محسوب مىشد ، كه پس از تحصيل علوم و معارف به ساوه بازگشت ، و به اقامهء جماعت و تدريس و نشر احكام و معارف الهى پرداخت .\r\nوى علاوه بر دانش و فقاهت در نهايت زهد و قدس و ورع بود ، و به شدت فريضهء امر به معروف و نهى از منكر را به جاى مىآورد .\r\nسرانجام در حدود سال 1326 ق در ساوه درگذشت ، و در قبرستان شيخان قم مدفون گرديد .\r\nفرزند ايشان شيخ اسد اللّه مجتهدى ، از علماى ساوه بود . تحصيلاتش را در قم گذرانيد ، متوفاى 1357 ش در ساوه در حدود 79 سالگى .\r\n- منابع\r\n1 - گنجينهء دانشمندان 5 / 293 .\r\n2 - نقباء البشر 1 / 19 .\r\n\r\n","description":"","footnote":"","page_name":" 1375 ","page_number":47},
  {"content":"\r\n\r\n\r\nشيخ محمّد ابراهيم صاحب الزمانى « خراسانى » ( 1293 - 1355 ق )\r\nاز وعاظ نامى ايران بود كه تولدش در سال 1293 ق در مشهد مقدس اتفاق افتاد .\r\nخبرنگار روزنامهء اطلاعات در پى يك حادثهء ناگوارى كه براى صاحب شرح حال رخ داده بود ، مصاحبه‌اى انجام داده كه قسمت مهم آن را نقل مىكنيم :\r\nس : ممكن است اسم و شهرت خود را بفرمائيد ؟\r\nج : اسم شيخ محمّد ابراهيم مشهور به « صاحب الزمانى » .\r\nس : فلسفهء شهرت صاحب الزمانى چيست ؟\r\nج : چون هميشه كلمهء آخر حرف و ختم منبرم عبارت ( يا صاحب الزمان ) است ، به اين جهت ، به اين نام شهرت يافته‌ام .\r\nس : شرح زندگانى خودتان را بفرمائيد ؟\r\nج : بله ، تولدم در ارض اقدس حضرت رضا عليه السّلام و پنجاه و سه سال از عمرم مىگذرد . اسم پدرم حاجى محمّد صباغ ( شغلش صباغى بود ) . بنده هم در اوّل زندگانى به شغل صباغى و همچنين ترمه‌بافى و قالىبافى مشغول بودم ، تا آنكه تحصيلات مقدماتى خود را در مشهد تمام كرده ، و در سال 1309 ق بعد از گردش در بعضى از بلاد خراسان عازم پايتخت ( تهران ) شدم ، پس از چند سال توقف در تهران و ذكر مصيبت خامس آل عبا ، شوق اجتهاد به سرم افتاد عزم نجف اشرف كردم . گرچه چند سالى در نجف ماندم ، ليكن موفق به اجتهاد نشدم .\r\nنظر به شوق وافرى كه به منبر و ذكر مصيبت داشتم ، كتب مجلسى ( اعلى اللّه مقامه ) را خواندم ، و آنچه راجع به مصائب آل محمّد صلى اللّه عليه و آله و سلم بود به مقدار سى جزو قرآن عبارات عربيه جمع‌آورى نموده ، و در مدت سى سال كه در سفر و حضر بودم حفظ كردم . و از اين حيث در اين مدت كه بلاد معظمهء ايران را هم گردش كرده‌ام ، در\r\n\r\n","description":"","footnote":"","page_name":" 1376 ","page_number":48},
  {"content":"\r\n\r\nهر بلدى يا شخص اوّل بودم يا در طراز اوّل اهل منبر ، اعمال برجستهء من اولا در مازندران : جلوگيرى از يك كار بدى بود كه انجام دادم . . .\r\nمرحوم آيت‌اللّه سيد احمد شبيرى زنجانى در كتاب خود ( الكلام يجر الكلام ) مطالب و داستانهاى سودمندى از وى نقل مىكند ، و ظاهرا دوستى و الفت با يكديگر داشتند . در پاورقى كتاب مذكور ، وى را چنين معرفى كرده است :\r\n( مرحوم آقا شيخ ابراهيم اصلا سردرودى تبريز بود ، هر روز در پاى درس مرحوم حاج شيخ عبد الكريم ( حائرى يزدى ) ذكر مصيبت مىكرد . همان دم كه مرحوم حاج شيخ در منبر قرار مىگرفت . آن مرحوم قبلا چند كلمه ذكر مصيبت مىكرد ، بعد آقاى حاج شيخ شروع به درس مىفرمود . از قضا همان‌طورىكه او در مجلس درس پيشخوان بود ، در رفتن از اين دنيا پيش قراول شد . ده شب پيش از حاج شيخ وفات كرد . شب چهارشنبه هفتم / ذىالقعده / 1355 ق مطابق با 30 / دى / 1315 ش او وفات كرد ، و شب هفدهم همان ماه آقاى حاج شيخ « رحمة اللّه عليهما » .\r\nبايد اضافه كرد كه وى در ادبيات عرب نيز دست داشته و اشعارى در زمينه‌هاى مختلف سروده ، كه در يكى از منابع خطى ، قصيده‌اى از نظم مترجم‌له در رثاى آيت‌اللّه ميرزا صادق آقاتبريزى ديدم .\r\nسرانجام در روز چهارشنبه 7 / ذىالقعده / 1355 ق مطابق با 20 / دى / 1315 ش در تهران درگذشت ، و در قبرستان حاج شيخ به كد ( 25235 ) قم به خاك سپرده شد .\r\n- منابع\r\n1 - الكلام يجر الكلام 2 / 86 .\r\n2 - روزنامه اطلاعات ، سال دوّم ، شمارهء 411 ، صفحه 2 ، به تاريخ اوّل / بهمن / 1306 ش .\r\n3 - شرح حال آيت‌اللّه ميرزا صادق آقاتبريزى ، كه به قلم استاد سيد احمد اشكورى نگارش يافته و مخطوط مىباشد .\r\n\r\n","description":"","footnote":"","page_name":" 1377 ","page_number":49},
  {"content":"\r\n\r\n\r\nشيخ محمّد ابراهيم مقدس رشتى ( 1308 - 1355 ق )\r\nشيخ محمّد ابراهيم فرزند ملا حسين و نوهء ملا محمّد كاظم رشتى گيلانى ( مقدس ) ، در سال 1308 ق در رشت متولد شد .\r\nپس از طى مقدمات به نجف اشرف رهسپار و سطوح را به انجام رسانيد ، خارج را از محضر آيات : سيد محمّد كاظم طباطبائى يزدى ، ميرزا ابراهيم آقا اصطهباناتى استفاده نمود و به رشت بازگشت ، و به ارشاد و هدايت مردم پرداخت .\r\nوى مردى فاضل و بسيار اخلاقى بود كه مردم به‌سوى او مجذوب مىشدند .\r\nدر روز سه‌شنبه 20 / ذىقعده / 1355 ق مطابق با 13 / بهمن 1315 ش به سن 47 سالگى در رشت درگذشت ، و جسدش در قبرستان حاج شيخ به شماره ( 35033 ) قم مدفون گرديد .\r\nفرزندانش : 1 - مهدى 2 - كاظم ، و دو دختر .\r\n- منبع\r\n1 - افادات حجة الاسلام شيخ محمّد هادى مقدس پسر برادر مترجم‌له .\r\n\r\nشيخ محمّد ابن جلال « محلاتى » ( 1311 - 1390 ق )\r\nشيخ محمّد فرزند جلال الدّين محلاتى ، به سال 1311 ق مطابق با 1272 ش در شهر محلات ديده به جهان گشود . پس از رشد و نمو در يكى از مدارس قديم محلات ( مدرسهء خيريه مجد الاطباء ) به تحصيل مشغول شد ، و ادبيات فارسى و صرف و نحو عربى را فراگرفت . سپس جهت ادامهء تحصيل عازم اراك شد .\r\nو به علت داشتن ذوق هنرى به آموختن نقاشى و طراحى فرش پرداخت و همين‌طور\r\n\r\n","description":"","footnote":"","page_name":" 1378 ","page_number":50},
  {"content":"\r\n\r\nذوق و استعداد خود در اين زمينه پرورش مىداد ، و پس از يادگيرى كامل اين هنر با شركت آقا ذبيح اللّه ابطحى نقاشخانه‌اى در بازار اراك كلبه داير نمود ، و به توليد و تجارت فرش هم پرداختند ، و در سال 1345 ش به تهران عزيمت نموده و در آن شهر مقيم شد .\r\nاو در سال 1390 ق به سن 79 سالگى در تهران درگذشت ، و در قبرستان وادى السلام قم مدفون گرديد .\r\nفرزندانش : آقا حسين و چهار دختر از او به جاى ماندند .\r\n- منبع\r\n1 - حسين واعظزاده و پيش‌آمدهاى خوانسار و اراك ص 94 .\r\n\r\nشيخ محمّد ابن الشيخ قمى ( - 1379 ق )\r\nشيخ محمّد فرزند شيخ عباس قمى ، معروف به « ابن الشيخ » از فضلا و معاريف قم بود .\r\nنامبرده پس از طى مقدمات و سطوح ، دروس عالى را در نزد حضرات آيات :\r\nحاج شيخ عبد الكريم حائرى يزدى و سيد على يثربى كاشانى در فقه و اصول و سيد ابو الحسن رفيعى قزوينى در حكمت استفاده نمود . و پس از ورود آيت‌اللّه سيد حسين طباطبائى بروجردى از محضر ايشان نيز بهره‌مند شد . در ضمن ادارهء مدرسه‌هاى دارالشفا و فيضيه را برعهده داشت .\r\nابن الشيخ در سال 1376 ق مطابق با 1336 ش در قم درگذشت . پيكرش در قبرستان شيخان به خاك سپرده شد .\r\n- منابع\r\n1 - آينهء دانشوران 256 .\r\n2 - رجال قم 141 .\r\n\r\n","description":"","footnote":"","page_name":" 1379 ","page_number":51},
  {"content":"\r\n\r\n\r\nشيخ محمّد احمدى فيروزجاهى مازندرانى ( - 1383 ق )\r\nاز چهره‌هاى علمى منطقهء بندپى بابل ، عالم جليل القدر و فاضل فرهيخته حاج شيخ محمّد احمدى فيروزجاهى مىباشند .\r\nپدر بزرگوارش حجة الاسلام و المسلمين شيخ حسين احمدى كه پس از كسب فيض از اساتيد قم ، جهت تحصيل و كسب علوم عالى عازم نجف اشرف گشته و به خوشه‌چينى علمى پرداخت . مدتى پس از اقامت در عتبات ، همسر مكرمه‌اش دار فانى را وداع گفت و وى با زنى پاك‌دامن كه از خانواده‌هاى روحانى نجف اشرف بود ، وصلت نمود كه ثمرهء اين ازدواج در نجف ، تولّد چهرهء پرهيزگار منطقه ، يعنى شيخ محمّد احمدى بوده است .\r\nشيخ محمّد در چهارسالگى به همراه والدين بزرگوارش عازم وطن گشته و وارد بندپى شدند . مدتى در وطن اصلى يعنى روستاى « فيروزجاه ثابت » و مدتى نيز در قريهء « كوپايه‌سرا » اقامت كرده ، سپس در روستاى « پادشاه امير » سكونت نمودند .\r\nپدر بزرگوارش در همان روستاى پادشاه امير با تأسيس مدرسهء علميه ، طلاب فراوانى را تحت تعليم و تربيت درآورده و نوجوانان و جوانان مشتاق و تشنهء معارف دينى را سيراب ساختند .\r\nشيخ محمّد در كنار ساير دانش‌پژوهان با جديت و تلاش به فراگيرى علوم اهل بيت عليهم السّلام پرداخت . ضمن آنكه در تابستان ، در منطقه « شيخ موسى » بندپى و در مدرسهء علميه‌اى كه آن نيز به همت پدر ارجمندش داير شده بود ، به علم‌اندوزى و خوشه‌چينى از خرمن پرفيض پدر پرداخت .\r\nايشان پس از طىّ مراحل مقدماتى ، با تحمل زحمات فراوان و جهت نيل به مراحل بالاتر علمى ، عازم شهر مقدس قم گرديد و به ادامهء تحصيل پرداخت .\r\nوى ادبيات را از ميرزا محمّد على اديب تهرانى و سطح را از محضر ميرزا\r\n\r\n","description":"","footnote":"","page_name":" 1380 ","page_number":52},
  {"content":"\r\n\r\nمحمّد همدانى و سيد شهاب الدّين مرعشى بهره‌مند شد .\r\nبا آنكه ايام حضور وى در قم ، مصادف با سختگيرىهاى حكومت ظالمانه رضا خان بر عليه روحانيت بود ، با اين حال وى استقامت فراوانى از خود در تحصيل نشان داد و زحمات زيادى در كسب دانش كشيد ، تا آنكه در بين دوستان هم‌دورهء خود ، نمونه گرديد و در امتحان حوزه كه از ناحيه اساتيد و علماى وقت برقرار شد ، شركت نمود و رتبهء ممتاز را حائز گشت و مورد تشويق اساتيد وقت فرا گرفت كه تشويق‌نامه‌هاى آن زمان موجود مىباشد .\r\nمعظم‌له در همان ايام ، با دختر عموى خود وصلت نمود و صاحب دو فرزند گشت .\r\nاگرچه عشق به خانواده و فرزندان ، او را به اقامت در كنار آنان وامىداشت ، ولى علاقهء مفرط به علوم عاليه و شوق نيل به مقام رفيع اجتهاد ، او را به هجرت و دورى از خانواده فرامىخواند .\r\nازاين‌جهت بود كه همسر و فرزندان را به پدر سپرد و با تحمل رنج سفر ، راهى نجف اشرف شد و در محضر استوانه‌هاى علمى شيعه يعنى حضرات آيات : سيد ابو الحسن اصفهانى و شيخ ضياء الدّين عراقى زانوى ادب بر زمين زد و از چشمهء جوشان آن فرزانگان و ساير اساتيد حاضر ، سيراب گشت و بخاطر هوش و ذكاوت و زهد و تقوايش ، مورد توجه اساتيد خود قرار گرفت .\r\nمعظم‌له خاطرات فراوانى را از دوران تحصيل در نجف اشرف براى مؤمنين نقل مىكردند كه تبرّكا به يكى از آنها اشاره مىشود .\r\nوى مىفرمودند : مدتى از نظر مالى و ادارهء معاش ، سخت در مضيقه بودم و چاره‌اى جز توسل به ساحت مقدس حضرت امير المؤمنين عليه السّلام نداشتم . ازاين‌رو وارد حرم مطهّر شدم و مشغول عرض ادب و خواندن زيارتنامه شدم . ناگهان متوجه شدم كه سيد ابو الحسن اصفهانى جهت زيارت وارد حرم گرديدند .\r\nمن خود را كنار كشيدم كه مزاحم زيارت آقا نشوم . يك‌لحظه ديدم آقا مسير\r\n\r\n","description":"","footnote":"","page_name":" 1381 ","page_number":53},
  {"content":"\r\n\r\nخود را تغيير داده و به طرف من مىآيند ، من نيز مجدّدا خود را به عقب كشيدم تا راه براى عبور آقا و اطرافيانش باز شود ، تا اينكه آقا نزديك من آمد ، دست مبارك خود را به طرف دست من دراز كرد و مقدارى پول در ميان كف من قرار داد و از من فاصله گرفت و بدون آنكه چيزى بگويد و كسى هم متوجه مطلب شود ، رفت .\r\nبه‌هرحال آن بزرگوار مدت هشت سال به كسب دانش پرداخت و چند بار قصد عزيمت به وطن نمود كه هربار با مخالفت جدّى آيت‌اللّه سيد ابو الحسن اصفهانى روبرو شد و معظم‌له اصرار داشتند كه ايشان در نجف اشرف بمانند .\r\nتا آنكه از ناحيهء پدرشان نامه‌اى دريافت نمودند كه از وى خواسته بودند به بابل بازگردند ، وى نيز دست خطّ پدر بزرگوارش را به محضر استاد ارائه نمود .\r\nمرحوم اصفهانى با ديدن آن نامه فرمودند : « امر پدر مقدم به امر ماست ، مىتوانى به وطن بازگرديد » .\r\nازاين‌رو ، ايشان با اجازهء اساتيد ، پس از اخذ اجازهء اجتهاد از محضر حضرات آيات : اصفهانى و عراقى راهى بابل گشت .\r\nبعد از ورود به وطن ، به امر پدر تصدى امور مردم منطقهء سكونت ( بندپى ) را به عهده گرفت تا آنكه پس از ارتحال پدر بزرگوارش ، ادارهء امور مدارس علمى « پادشاه امير » و « شيخ موسى » را نيز به دست گرفت و شاگردان فراوانى را تربيت نمود ، كه هم اينك تعداد زيادى از شاگردان و تربيت‌يافتگان ، وى در پستهاى مختلف به خدمات دينى و اجتماعى و سياسى اشتغال دارند .\r\nآن بزرگوار مردى پرتلاش و پركار و نسبت به خدمات عمومى و انجام وظايف دينى ، جدّيت فراوانى نشان مىداد و تقوا و خلوص و نصايح مشفقانه وى تاكنون زبانزد اهالى منطقه مىباشد .\r\nمعظم‌له نسبت به امور دينى و اقامهء سنتهاى مذهبى چون نماز جماعت و برپايى محافل سوگوارى تأكيد فراوان و پايبندى شديد داشت .\r\nوى پس از عمرى تلاش و خدمات شايان علمى و دينى ، در سال 1383 ق\r\n\r\n","description":"","footnote":"","page_name":" 1382 ","page_number":54},
  {"content":"\r\n\r\nمصادف با بهار سال 1343 ش به علت بيمارى قلبى در تهران دار فانى را وداع گفت و در قبرستان ابو حسين شهر مقدس قم مدفون گرديد .\r\n- منابع\r\n1 - آينهء دانشوران 422 ( نام پدرش را محمّد باقر ثبت كرده است ) .\r\n2 - آشنائى با فرزانگان بابل 249 .\r\n\r\nسيّد محمّد استرآبادى ( 1296 - 1366 ق )\r\nحاج سيد محمّد فرزند سيد نصر اللّه حسينى استرآبادى ، از علماى سرشناس و معروف تهران بود . در سال 1295 ق در روستاى شاه كوه « استرآباد » متولد گرديد .\r\nپس از رشد و نمو ، مقدمات را در گرگان آموخت ، و به مشهد رضوى هجرت كرد و در مدرسهء ميرزا جعفر مدت يازده سال ساير سطوح نزد شيخ حسنعلى تهرانى و سيد عباس شاهرودى ( در منظومه ) را به انجام رسانيد ، و از آنجا در سال 1320 ق به نجف اشرف عزيمت نمود ، و از محضر آيات : شيخ محمّد كاظم خراسانى ، سيد محمّد كاظم طباطبائى ، شيخ الشريعهء اصفهانى و سيد مصطفى كاشانى يزدى خارج فقه و اصول را استفاده نمود ، و پس از سال اقامت در سال 1330 ق به ايران مراجعت و رحل اقامت خود را در تهران افكند ، و در ( مسجد جمعه ) واقع در بازار به اقامهء جماعت و ترويج مذهب و تدريس در مدرسهء محمّديهء بازار پرداخت .\r\n\r\n","description":"","footnote":"","page_name":" 1383 ","page_number":55},
  {"content":"\r\n\r\nسيد ضياء الدّين استرآبادى\r\n\r\nاز آثار او :\r\n1 - تقريرات خراسانى .\r\n2 - تقريرات فقه يزدى .\r\n3 - ادلهء عقليه در اصول .\r\nسرانجام در روز سه‌شنبه ربيع اول / 1366 ق مطابق با 8 / بهمن / 1325 ش به سن 70 سالگى در تهران درگذشت ، و در صحن كهنهء حضرت معصومه عليها السّلام جنب مقبرهء فتحعلى شاه قاجار به خاك سپرده شد .\r\nفرزند معظم‌له حضرت آية اللّه سيد ضياء الدّين استرآبادى نزيل تهران است .\r\n- منابع\r\n1 - گنجينهء دانشمندان 4 / 372 .\r\n2 - نقباء البشر ( خطى ) .\r\n3 - يادداشتهايى از شيخ محمّد رازى .\r\n\r\nشيخ محمّد اسماعيل اعلائى ساوه‌اى ( ح 1325 - 1415 ق )\r\nحاج شيخ محمّد اسماعيل فرزند ميرزا حسن نوبرانى ساوه‌اى ملقب به « اعلائى » از دانشمندان و فضلاى معاصر بود .\r\nاو در حدود سال 1325 ق در روستاى « نوبران » از توابع ساوه - واقع در جادهء ساوه و همدان - متولد گرديد .\r\n\r\n","description":"","footnote":"","page_name":" 1384 ","page_number":56},
  {"content":"\r\n\r\n\r\nدر حوزهء علميهء قم\r\nايشان پس از طى مقدمات در زادگاه خود به قم مهاجرت كرد ، و دروس سطح را انجام رسانيد ، و ابتدا در درس خارج آيت‌اللّه حاج شيخ عبد الكريم حائرى يزدى حاضر شد ، آن‌گاه از محضر آيات : سيد محمّد حجت كوه‌كمرى و سيد حسين طباطبائى بروجردى بهره‌مند گرديد .\r\nوى در اواخر عمر اقدام به تأسيس مسجدى در محلهء « نيروگاه » قم نمود و در آن به اقامهء جماعت و ارشاد و هدايت پرداخت .\r\n\r\nدرگذشت\r\nنامبرده در روز پنج‌شنبه 11 / ذىحجه / 1414 ق مطابق با 23 / ارديبهشت / 1374 ش در حدود سن 90 سالگى در قم درگذشت ، و جسدش در قبرستان حاج شيخ - در جوار قبر كربلائى كاظم - به خاك سپرده شد .\r\n- منابع\r\n1 - آينهء دانشوران 296 .\r\n2 - اطلاعات متفرقه .\r\n\r\nمحمّد اسماعيل بزّاز همدانى ( 1299 - 1354 ق )\r\nمحمّد اسماعيل بزّاز متخلص به « مجمع » فرزند شير محمّد همدانى ، از شاعران معروف و آزادىخواهان مشروطيت بود .\r\nاو در سال 1299 ق در شهر همدان تولد يافت و در سال 1354 ق برابر با 1314 ش بدرود زندگى گفت . پيكرش را به قم انتقال دادند و در آن شهر مدفون گرديد .\r\nمجمع ، با راهنمايى شاطر محمّد تسليم - شاعر همدانى - به محضر على اكبر\r\n\r\n","description":"","footnote":"","page_name":" 1385 ","page_number":57},
  {"content":"\r\n\r\nپروين - شاعر بلندپايه - راه يافت و چندى از او كسب فيض كرد . آنگاه به عتبات عاليات رهسپار شد و با شاعر ديگرى از مردم همدان ، به نام « سراج » در آنجا آشنايى پيدا كرد و ميانشان دوستى و الفتى ناگسستنى برقرار گرديد .\r\nمجمع ، در همدان به پيشهء پارچه‌فروشى كه حرفهء پدرى او بود اشتغال داشت ، و اوقات فراغت را به تحصيل علم و مطالعهء كتاب مىپرداخت . و در نهضت مشروطه‌طلبى با آزادىخواهان هماهنگ و همگام گرديد ، و با همكارى آيت‌اللّه شيخ محمّد بهارى فعاليت چشمگيرى كرد ، و براثر تحريكات و دسايس دشمنان مشروطيت به دستور مظفر الملك زندانى شد ، كه با فعاليت صنف بزّازان و وساطت امير افخم از زندان رهايى يافت و پس از كودتاى 1299 ش به همدان بازگشت و با شاعران معروفى ، چون : مظهر ، تسليم ، كيوان ، غمام ، مفتون ، و آزاد ، معاصر بود و در جلسات ادبى آن شهر شركت مىكرد .\r\n« ديوان كامل اشعار مجمع » كه بالغ بر سه‌هزار بيت است هنوز به چاپ نرسيده ، فقط منتخبى از اشعار مذهبى وى به همت فرزندش « احمد مجمع » طبع و منتشر شده است .\r\nاينك نمونه‌هايى از شعر او :\r\n عشق درديست كه با عقل دوا نتوان كرد * به قضا چاره به‌جز صبر و رضا نتوان كرد\r\nدرد هجران تو را چاره چو جستم ز طبيب * گفت درديست كه جز وصل دوا نتوان كرد\r\nهركه با ديدهء دل عارض زيباى تو ديد * يادى از جنّت و آن سير و صفا نتوان كرد\r\nبا مه چهارده حسن تو قرين مىنكنم * كان فناييست كه نسبت به بقا نتوان كرد\r\nخوش دليليست دهانت كه از آن رمز نهان * كس دگر شايبه در سرّ خدا نتوان كرد\r\nقيمت لعل تو با دُر و گهر نتوان ديد * نسبت خال تو با مسك ختا نتوان كرد\r\nدر ره عشق صفا جوى دلا ! زان كه كسى * قطع اين مرحله با روى و ريا نتوان كرد\r\nگفتمش بوسه‌اى مرا وعده نمودى ، گفتا * بوسه واميست كه بىشبهه ادا نتوان كرد \r\n\r\n","description":"","footnote":"","page_name":" 1386 ","page_number":58},
  {"content":"\r\n\r\n « مجمعا » دامن دلدار گر آرى تو به كف * با دو صد سعى به بيهوده رها نتوان كرد \r\n*\r\n مصوّر تا كشيده روى دلرباى تو * بهار حسن ، خرّم گشته از قدّ رساى تو\r\nبخونم مىكشى اى بىوفا ، نامش وفا خوانى * وفاى تو اگر اين است ، چون باشد جفاى تو ؟\r\nرضايى گر بميرم از غم هجرت ، به جان منّت * تو مىدانى كه در عالم نجويم جز رضاى تو\r\nگذشتم از جهان يكسر خريدم عشق تو با جان * گواه من در اين سوداست اى مهوش خداى تو\r\nازاين‌پس با من مسكين جفا كم كن كه هركس * جفاها مىكشم اى مه به اميد وفاى تو\r\nتوان و صبر و طاقت رفت ، دارم نيم‌جان ، آن هم * به اميدى كه بازآيى و بنمايم فداى تو\r\nاگر خوبان عالم را ز پا تا سر بيارايند * دل مسكين « مجمع » را نباشد جز هواى تو \r\n- منبع\r\n1 - سخنوران نامى معاصر ايران 5 / 3164 .\r\n\r\nشيخ محمّد اسماعيل جاپلقى « صادقى » ( 1313 - 1398 ق )\r\nحاج شيخ محمّد اسماعيل فرزند محمّد صادق جاپلقى عراقى ملقب به « صادقى » از علما و دانشمندان مبرز تهران بود .\r\n\r\n","description":"","footnote":"","page_name":" 1387 ","page_number":59},
  {"content":"\r\n\r\nدر سال 1313 ق در روستاى « رشيدى » جاپلق ( مدفن پدر و مادر ميرزاى قمى ) از توابع اراك ، متولد گرديد .\r\nصادقى پس از طى دورهء مقدمات در روستاى مذكور ، جهت ادامهء تحصيل به اراك عزيمت نمود ، و سطوح را نزد آيات : ميرزا محمّد على خان عراقى ، شيخ محمّد سلطان العلماء و ظاهرا سيد نور الدّين عراقى تلمذ كرد ، و با حضرت آيت‌اللّه شيخ محمّد على عراقى رفيق بحث و شريك تحصيل بود . سپس به درس آيت‌اللّه حاج شيخ عبد الكريم حائرى يزدى راه يافت . پس از انتقال آيت‌اللّه حائرى به قم ، مهاجرت به حوزهء علميه نمود و تا سال 1354 ق از محضر آن بزرگوار ، و چند ماهى نيز از آيت‌اللّه ميرزا محمّد حسين نائينى ( در قم ) استفاده نمود .\r\nدر سال 1345 ق به تهران عزيمت كرد و در مسجد ( صفارى ) واقع در خيابان صفارى به اقامهء جماعت و ارشاد و هدايت و مباحثه با آيت‌اللّه ميرزا محمّد ثقفى تهرانى ، و در ( مدرسهء مروى ) به تدريس متون اشتغال ورزيد . كه از جملهء شاگردان وى آقايان : 1 - سيد كمال مرتضوى 2 - سيد محمّد بهشتى 3 - شيخ مصطفى مسجد جامعى 4 - دكتر محمّد جواد مناقبى 5 - شيخ على اصغر وحيد تهرانى ( اهل فضل و منبر ) مىتوان نام برد .\r\n\r\nاز آثار قلمى ايشان :\r\n1 - تقريرات اصول حائرى يزدى .\r\n\r\n","description":"","footnote":"","page_name":" 1388 ","page_number":60},
  {"content":"\r\n\r\n2 - تقريرات درس نائينى ( قاعدة اليد ) .\r\n3 - تقريرات فقه حائرى يزدى .\r\nوى در شب جمعه آخر / ذىحجه / 1398 ق مطابق با 10 / آذر / 1357 ش در تهران به سن 85 سالگى درگذشت ، و در جنب قبرستان باغ رضوان - خاكفرج - قم مدفون گرديد .\r\n\r\nفرزندانش :\r\n1 - محمّد ابراهيم 2 - شيخ خليل اللّه 3 - شيخ فضل اللّه ( متوفاى 1417 ق ) 4 - محمّد حسن .\r\n- منابع\r\n1 - آثار الحجة 2 / 244 .\r\n2 - آينهء دانشوران 494 .\r\n3 - افادات فرزندش ، آقاى شيخ خليل اللّه صادقى .\r\n4 - گنجينهء دانشمندان 4 / 419 .\r\n\r\nشيخ محمّد اعتضاد رازانى گرّوسى ( ح 1299 - 1369 ق )\r\nاز فضلا و رؤساى معارف و اوقاف شهرستان بروجرد بود .\r\nتولدش در حدود سال 1299 ق در گرّوس - استان كردستان - اتفاق افتاد .\r\nوى پس از تحصيل مقدمات به امور فرهنگى و آموزشى پرداخت . آنگاه به بروجرد نقل مكان كرد و در سال 1341 ق مدرسهء ( اعتضاديه ) را در اين شهر تأسيس نمود و به مديريت و نيز تربيت و تعليم نوجوانان و جوانان همت گمارد . در ضمن دروس علمى دينى را از محضر آيات : شيخ محمّد حسين غروى و سيد حسين طباطبائى بروجردى استفاده نمود . و سرانجام رسما رياست معارف و\r\n\r\n","description":"","footnote":"","page_name":" 1389 ","page_number":61},
  {"content":"\r\n\r\nاوقاف بروجرد را برعهده گرفت و خدمات شايانى را خود به يادگار گذاشت . مدتى چند نيز در معارف خرم‌آباد خدمت نمود .\r\nنكته ، نامبرده از خاندان معروف و علمى - فرهنگى « رازانى بروجردى » نمىباشد و هيچ‌گونه انتسابى با آنان ندارد .\r\nوى در روز چهارشنبه 3 / جمادى الثانى / 1369 ق مطابق با 2 / فروردين / 1329 ش در بروجرد حدود 70 سالگى درگذشت ، پيكرش در وسط قبرستان حاج شيخ قم با كد ( 16201 ) به خاك سپرده شد .\r\n\r\nفرزندانش :\r\n1 - مرحوم محمّد رضا رازانى 2 - مرحوم على محمّد فقهى رازانى و يك دختر .\r\n- منابع\r\n1 - تاريخ بروجرد 1 / 177 .\r\n2 - اطلاعات متفرقه .\r\n\r\nسيّد محمّد امامى اليگودرزى ( - 1386 ق )\r\nحاج سيد محمّد امامى فرزند سيد عبد اللّه اليگودرزى .\r\nتحصيلاتش را ابتدا در بروجرد و اصفهان آغاز كرد و در حوزه‌هاى نجف اشرف و قم به انجام رسانيد ، وى از طرف آيت‌اللّه سيد حسين طباطبائى بروجردى و سايرين نمايندگى تام الاختيارى در خطهء اليگودرز داشته ، و آثارى در حديث و اخبار اهل بيت عليهم السّلام از وى به جاى مانده است .\r\nوى در روز يكشنبه 4 / جمادى اول / 1386 ق مطابق با 30 / مرداد / 1345 ش اليگودرز درگذشت ، و در قبرستان ابو حسين قم مدفون گرديد .\r\n\r\n","description":"","footnote":"","page_name":" 1390 ","page_number":62},
  {"content":"\r\n\r\n\r\nفرزندانش :\r\n1 - حجة الاسلام سيد محمّد حسن 2 - سيد حسين 3 - سيد على 4 - سيد كاظم و دو فرزند ديگر .\r\n- منبع\r\n1 - گنجينهء دانشمندان 8 / 128 .\r\n\r\nمحمّد « امير امنع » ياراحمدى بروجردى ( - 1368 ق )\r\nحاج محمّد « امير امنع » فرزند احمد و نوهء حسين « ياراحمدى » بروجردى ، از امرا و بزرگان بروجرد بود .\r\nمرحوم حسين حزين بروجردى در تذكرهء خود ، درباره‌اش چنين مىنويسد :\r\n( امير امنع ، اميرى با كفايت و بزرگى با مهابت بود . در بروجرد در خانهء شخصى ، رضا شاه با او تماس گرفت و مورد عنايت او و همچنين سپهبد امير احمدى و ديگران واقع شد ) .\r\nامير امنع در جمادى الاول / 1368 ق مطابق با اسفند / 1327 ش درگذشت و در قم به خاك آرميد .\r\nفرزندش : حبيب اللّه ياراحمدى متخلص به « محبوب » ( متولد سال 1338 ق ) و مدير و صاحب امتياز هفته‌نامهء « قيام لر » كه در سال 1331 ش در تهران منتشر ساخت .\r\n- منبع\r\n1 - تذكرهء حسين حزين 633 .\r\n*\r\n\r\n","description":"","footnote":"","page_name":" 1391 ","page_number":63},
  {"content":"\r\n\r\n\r\nشيخ محمّد باغدرقى خوئى ( 1315 - 1391 ق )\r\nحاج شيخ محمّد فرزند ملا احمد و نوهء ملا يوسف محمّدى باغدرقى خوئى ، از فضلا و ادباى خوى بود .\r\nدر سال 1315 ق در روستاى ( باغدرق ) دو فرسخى شهر خوى متولد گرديد .\r\nوى در سن كودكى ساير مقدمات و ادبيات را نزد پدرش آموخت ، و جهت ادامهء تحصيل به خوى عزيمت و از محضر علامه ميرزا على قلى شهيدى سطح را استفاده نمود ، سپس به مدت دو سال در نجف اشرف از محضر علماى آن سامان بهره برد و مقارن با هجرت آيت‌اللّه حاج شيخ عبد الكريم حائرى يزدى به ايران بازگشت و در قم رحل اقامت افكند . و تحصيلات عالى خود را نزد آيات : حائرى يزدى و سيد محمّد حجت كوه‌كمرى به انجام رسانيد . پس از هفت سال اقامت به زادگاهش مراجعت كرد و منشاء تحولات بزرگى شدند . مدتى نيز در سلماس به خدمات دينى و تبليغات اسلامى اشتغال داشت .\r\nوى در علم حساب و رياضيات كاملا اطلاع داشته و در خوشنويسى قلمى زيبا دارا بوده ، و با كمال مناعت و قناعت زندگى كرده است .\r\n\r\nاز آثار او\r\n1 - ديوان اشعار .\r\n\r\n","description":"","footnote":"","page_name":" 1392 ","page_number":64},
  {"content":"\r\n\r\n2 - « منظومة فى الارث » منظومه‌اى عربى در ارث ، كه حاوى 1122 بيت و تمامى فرائض و احكام آن را به نظم كشيده ، و در سال 1388 ق در 83 صفحه جيبى به طبع رسيده است .\r\nباغدرقى داراى اجازاتى است از : حائرى يزدى ، حجت كوه‌كمرى ، سيد ابو الحسن اصفهانى ، سيد ابو القاسم خوئى و ديگران بود .\r\nوى در اواخر عمر در سال 1385 ق از خوى به تهران منتقل شد ، و در نزديك راه‌آهن سكونت و به اقامهء جماعت و ارشاد و هدايت و گفتن درس تفسير قرآن پرداخت .\r\nوى در تابستان سال 1391 ق مطابق با سال 1350 ش در تهران به سن 76 سالگى درگذشت ، و جسدش به قم حمل و در قبرستان وادى السلام به خاك سپرده شد .\r\n\r\nفرزندانش :\r\n1 - مرحوم يوسف احمدى 2 - آقاى ابو القاسم احمدى 3 - آقاى محمّد باقر محمّدى 4 - آقاى حسين محمّدى و دو دختر .\r\n- منابع\r\n1 - اطلاعاتى از نوادهء دخترى ايشان .\r\n2 - تذكرة الفضلاء ( خطى - جابرى خوئى ) .\r\n\r\nسيّد محمّد باقر اشكورى معصومى ( 1305 - 1383 ق )\r\nپدرش از شاگردان آية اللّه ميرزا حبيب اللّه رشتى در نجف اشرف بود و در حدود سال 1315 در نجف درگذشت . شرح حالش به صورت مختصر در بزرگان تنكابن آمده است .\r\nسيد محمّد باقر فرزند آية اللّه سيد جعفر و نوهء سيد معصوم حسينى معصومى اشكورى ، به سال 1305 ق مطابق با 1266 ش در نجف اشرف متولد گرديد و\r\n\r\n","description":"","footnote":"","page_name":" 1393 ","page_number":65},
  {"content":"\r\n\r\nتحصيلات خود را نزد اساتيد بزرگ چون : آخوند ملا محمّد كاظم خراسانى و سيد محمّد كاظم طباطبايى يزدى گذرانيده ، به مقام عالى كمال نائل شده ، به گيلان مهاجرت كرده و در رشت سكونت و به ترويج دين و انجام وظائف شرعيه قيام نمود .\r\nاو داراى تأليفاتى است از جمله : تقريرات درس استادش آخوند خراسانى است .\r\nدر روز يكشنبه 27 / ربيع ثانى / 1383 ق مطابق با 25 / شهريور / 1342 ش وفات كرد ، و جنازه‌اش به قم حمل و در قبرستان ابو حسين به خاك سپرده شد .\r\n- منابع\r\n1 - بزرگان تنكابن 213 .\r\n2 - معجم رجال الفكر و الادب فى النجف 1 / 127 ( تولدش را 1308 ق نوشته كه اشتباه است ) .\r\n\r\nسيّد محمّد باقر امام جمعه مازندرانى ( 1289 - 1366 ق )\r\nسيد محمّد باقر بارفروشى معروف به « امام جمعه » از برجستگان بابل بودند .\r\nاو در سال 1250 ش در بابل ديده به جهان گشود و از محضر علما و بزرگان حاضر در آن عصر چون : شيخ محمّد حسن كبير مازندرانى و مقدس اشرفى و شيخ محمّد حسين شريعتمدار و ديگر اكابر علمى بابل استفاده سرشار نمود و از روحانيون برجسته و شهير شهر گرديد و بعدها خود تصدى مدرسهء صدر را عهده‌دار گشت .\r\nمعظم‌له از علماى ذىنفوذ بابل در ميان دستگاههاى دولتى و افكار\r\n\r\n","description":"","footnote":"","page_name":" 1394 ","page_number":66},
  {"content":"\r\n\r\nعمومى بودند ، چنان كه پس از رحلت آيت‌اللّه سيد عبد الرّسول صدرايى امامت « مسجد كاظم بيك » را برعهده گرفت و نيز به « اقامه نماز جمعه » مىپرداخت و در همين مدت مسجد مزبور را مقدارى توسعه داد و به آن سروسامانى بخشيد .\r\nآن بزرگوار مردى باوقار و شخصيتى متواضع و فكور و در خيرات و مبرّات ، جديت فراوان داشت و پناهگاه محرومين و مستمندان بود .\r\nاز كليهء مستمندان و محرومين با عطوفت و مهربانى پذيرايى مىكرد . حتى نسخه‌هاى دارويى افراد بىبضاعت را پرداخت كرده و وسائل درمانشان را فراهم مىكرد .\r\nهمچنين فهرستى از فقرا و محرومين را در اختيار گرفته و ماهانه آذوقه و پوشاك مورد نياز را براى آنان تهيه و برايشان مىفرستاد .\r\nاو مردى خوش‌برخورد بوده و مجالس و محافل حضور ايشان چشمگير بود .\r\nمعظم‌له مورد عنايت علما و بزرگان نيز قرار داشتند ، چنان كه مرجع عظيم الشأن جهان تشيّع حاج آقا حسين طباطبائى قمى در يكى از مسافرتها به بابل ، به منزل ايشان وارد شده و علماى شهر در بيت معظم‌له ، با آن مرجع عاليقدر ديدار نمودند .\r\nآن بزرگوار ، پس از عمرى تلاش و خدمت ، سرانجام در حدود 76 سالگى و در سال 1366 ق برابر با 1326 ش دار فانى را وداع گفتند و برحسب وصيّت ، پيكرش به شهر مقدس قم منتقل و در قبرستان حاج شيخ به خاك سپرده شد .\r\n- منبع\r\n1 - آشنائى با فرزانگان بابل 207 .\r\n\r\nمحمّد باقر تنگستانى ( 1301 - 1380 ق )\r\nمحمّد باقر نوادهء سردار احمد تنگستانى ، از نويسندگان و آزادىخواهان و خان‌زادگان تنگستان بود . به سال 1301 ق در شيراز متولد شد .\r\nوى از به دو نداى آزادى و مشروطه به تهران رفت و نام خود را در زمرهء احرار و\r\n\r\n","description":"","footnote":"","page_name":" 1395 ","page_number":67},
  {"content":"\r\n\r\nمشروطه‌طلبان ثبت كرد ، و در سال 1328 ق هفته‌نامهء ( جنوب ) را با مساعدت معنوى سيد يعقوب انوار اردكانى اداره نمود .\r\nمرحوم محمّد حسين ركن‌زادهء آدميت در كتاب دانشمندان و سخن‌سرايان فارس ( كه از دوستان مترجم‌له ) بود مىنويسند : ( تنگستانى سالهاى دراز است كه در تهران سكونت اختيار كرده و هم‌اكنون ايام شيخوخت را مىگذراند . مع‌ذلك پيرى روشن ضمير و روشن‌بين و بسيار خوش‌محضر و دوست‌داشتنى است ، و سينهء بىكينهء او مملو از اخبار و جزئيات مشروطهء ايران است ، و خود در تمام وقايع آن حاضر و ناظر بوده است .\r\nدر اوان جنگ بين الملل اول با جمع احرار و گروه اخيار به كرمانشاه و اسلامبول مهاجرت كرده ، و مدتى در ركاب مرحوم نظام السلطنه ما فى با دشمنان ايران سر به سر گذاشته است ) .\r\nوى به سال 1328 ق هفته‌نامهء ( يادگار جنوب ) و در سال 1329 ق ( نداى جنوب ) را در تهران با مسؤليت خود منتشر ساخت و در تنوير افكار و اشاعهء فرهنگ تلاش و كوشش نمود .\r\nسرانجام در ظهر روز دوشنبه 16 / محرم / 1380 ق مطابق با 20 تير / 1339 ش در تهران درگذشت و جسدش در جوار على بن بابويه در قم به خاك سپرده شد .\r\n- منابع\r\n1 - تاريخ جرايد و مجلات ايران 2 / 176 و 4 / 283 و 343 .\r\n2 - دانشمندان و سخن‌سرايان فارس 1 / 426 .\r\n\r\nسيّد محمّد باقر رضوى همدانى ( - 1218 ق )\r\nسيد محمّد باقر فرزند محمّد ابراهيم نوهء محمّد باقر رضوى همدانى ، از بزرگان دانشمندان عصر خود بود ، و در عرفان و فلسفهء الهى نظيرى نداشت .\r\n\r\n","description":"","footnote":"","page_name":" 1396 ","page_number":68},
  {"content":"\r\n\r\nوى از شاگردان پدرش بود و از محضرش بسيار بهره برده است . شيخ عبد النبى قزوينى در « تتميم امل الآمل » كه ايشان را درك نموده فرمايد : ( رأيته قبل خمس و عشرين سنة ، و قد اشتهر بالدقة و الفهم و الاتساع فى المعارف و العلوم الحقيقة ادام اللّه ظله ) . يعنى : ايشان را 25 سال قبل ديدم ، درحالىكه به دقت نظر ، و دريافتن مطالب ، و پژوهش در معارف الهى و علوم باطنى مشهور بود .\r\n\r\nاز آثار او :\r\n1 - شرح اصول الكافى .\r\n2 - رسالة فى المعاد الجسمانى .\r\n3 - مثنوى عشق و دل .\r\nتذكر : ايشان برادرزادهء سيّد صدر الدّين رضوى ( شارح وافيه ) مىباشد .\r\nسرانجام در 18 / صفر / 1218 ق در همدان درگذشت ، و در حرم حضرت معصومه عليها السّلام قم مدفون شد .\r\n- منابع\r\n1 - الكرام البررة 1 / 168 .\r\n2 - تتميم امل الآمل .\r\n3 - تكملة امل الآمل ( از صدر ) .\r\n4 - روضات الجنات .\r\n5 - گنجينهء دانشمندان 7 / 368 .\r\n\r\nشيخ محمّد باقر زرندى ساوه‌اى ( - ح 1230 ق )\r\nشيخ محمّد باقر فرزند حسن زرندى ساوجى ، يكى از بزرگان و دانشمندان قم بوده ، كه در مدرسهء فيضيه سكونت داشت ، و ظاهرا از محضر ميرزا ابو القاسم قمى\r\n\r\n","description":"","footnote":"","page_name":" 1397 ","page_number":69},
  {"content":"\r\n\r\n( ميرزاى قمى ) صاحب « قوانين الاصول » استفاده كرده ، و قسمتى از كتاب « معالم الدّين » را شرح نموده است .\r\nوى در حدود سال 1230 ق در قم درگذشت .\r\n- منابع\r\n1 - الكرام البررة 1 / 177 .\r\n2 - گنجينهء دانشمندان 5 / 224 .\r\n\r\nشيخ محمّد باقر شريعتى دهاقانى ( ح 1322 - 1406 ق )\r\nحاج شيخ محمّد باقر فرزند شيخ محمّد حسين دهاقانى اصفهانى ، ملقب به « شريعتى » از دانشمندان و نويسندگان معاصر .\r\nوى در حدود سال 1322 ق در اصفهان ديده به جهان گشود .\r\nشريعتى پس از آموختن مقدمات رهسپار حوزهء علميهء قم شد و سطح را نزد شيخ محمّد على حائرى قمى ، سيد محمّد تقى خوانسارى و سيد محمّد رضا گلپايگانى به پايان برد . آنگاه به نجف اشرف عزيمت كرد و درس خارج را از محضر آيات : شيخ ضياء الدّين عراقى ، شيخ محمّد حسين غروى اصفهانى ، سيد ابو الحسن اصفهانى ، ميرزا عبد الهادى شيرازى و سيد محمود شاهرودى استفاده نمود . سپس در سال 1391 ق در اثر فشارهاى دولت عراق به ايران\r\n\r\n","description":"","footnote":"","page_name":" 1398 ","page_number":70},
  {"content":"\r\n\r\nبازگشت و در قم سكونت اختيار نمود .\r\n\r\nاز آثار او\r\n1 - ايقاظ البشر .\r\n2 - خلاصة بحار الأنوار ، در چند جلد .\r\n3 - فهرست جواهر الكلام .\r\n4 - منتخب المواعظ .\r\nايشان در روز يكشنبه 5 / رجب / 1406 ق مطابق با 24 / اسفند / 1364 ش در حدود سن 84 سالگى در قم بدرود حيات گفت . پيكرش در قبرستان باغ بهشت مدفون شد .\r\n- منابع\r\n1 - آينهء دانشوران 422 .\r\n2 - گنجينهء دانشمندان 2 / 147 .\r\n\r\nسيّد محمّد باقر شهيدى گلپايگانى ( 1318 - 1395 ق )\r\nسيد محمّد باقر فرزند علامه سيد هاشم شهيدى گلپايگانى ، از علماى نامى تهران بود . تولدش به سال 1318 ق در ( اسفرنجان ) گلپايگان اتفاق افتاد .\r\nمقدمات را نزد اساتيد محل فراگرفت ، و در سال 1338 ق به نجف اشرف مهاجرت و سطوح را نزد آيت‌اللّه ميرزا ابو الحسن مشكينى به انجام رسانيد ، سپس به مدت يك سال و اندى در سامراء بسر برد و از محضر آيت‌اللّه ميرزا عبد الهادى شيرازى بهره‌مند گرديد . و در سال 1342 ق در پى ارتحال پدر خود به زادگاهش بازگشت و پس از يك سال توقف عازم اصفهان شد ، و از محضر آيت‌اللّه سيد محمّد صادق خاتون‌آبادى استفاده نمود .\r\n\r\n","description":"","footnote":"","page_name":" 1399 ","page_number":71},
  {"content":"\r\n\r\nدر سال 1345 ق مجددا به نجف اشرف و خارج فقه و اصول را در محضر آيات : ميرزا محمّد حسين نائينى ، شيخ ضياء الدّين عراقى ، و سيد ابو الحسن اصفهانى ، و رجال را از محضر آيت‌اللّه سيد ابو تراب خوانسارى استفاده نمود .\r\nو در رجب / 1349 ق جهت تبليغ و ارشاد عازم شهر « رانگون » پايتخت برمه شد ، و در سال 1361 ق در تهران رحل اقامت افكند ، و به اقامهء جماعت و ارشاد مؤمنين همت گماشت .\r\n\r\nاز آثار او :\r\n1 - درد و درمان يا امراض جامعه و علاج آن ( ترجمه ) .\r\n2 - راهنماى سعادت ( ترجمهء كشف الحجة ) .\r\n3 - نسيم الصباح در ترجمه و شرح دعاى صباح .\r\n4 - الأدعية و التهليلات من الآيات البينات .\r\nاو در روز دوشنبه 18 / رجب / 1395 ق مطابق با 6 / مرداد / 1354 ش به سن 88 سالگى در پى كسالت ممتدى در تهران درگذشت ، و در قبرستان حاج شيخ قم مدفون گرديد .\r\n- منابع\r\n1 - گنجينهء دانشمندان 4 / 494 و 7 / 484 .\r\n2 - مؤلفين كتب چاپى 2 / 83 .\r\n*\r\n\r\n","description":"","footnote":"","page_name":" 1400 ","page_number":72},
  {"content":"\r\n\r\n\r\nسيّد محمّد باقر قزوينى ( 1291 - 1365 ق )\r\nحاج سيد محمّد باقر فرزند سيد ابو تراب و نوهء سيد مرتضى حسينى قزوينى ، عالمى جليل و دانشمندى متقى و پارسا ، فقيهى عابد و ناسكى زاهد ، آيات و از علما محترم حوزهء علميهء قم بوده است .\r\nوى به سال 1291 ق در قزوين متولد شده و پس از خواندن مقدمات و سطوح در سال 1319 ق مهاجرت به نجف اشرف نموده ، و از محضر آيات :\r\nآخوند ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى و در اخلاق از محضر شيخ محمّد بهارى همدانى و سيد احمد كربلايى استفاده نموده و در سال 1332 ق مراجعت به قزوين نموده و قيام به وظائف دينى از اقامهء جماعت و تبليغ احكام و غيره داشته ، تا سال 1342 ق كه به قم منتقل و با مرحوم آيت‌اللّه شيخ عبد الكريم حائرى يزدى در تشييد حوزه علميه همكارى و تشويق محصلين علوم دينيه نموده ، و در مسجد بالاسر حرم حضرت معصومه عليها السّلام و مسجد عشقعلى اقامهء جماعت داشته ، و هم تدريس بعضى از متون فقهى و تفسير قرآن نموده تا در عصر روز جمعه 28 / صفر / 1364 ق مطابق با 13 / دى / 1324 ش بعد از كسالت ممتدى بدرود حيات گفته ، و در مسجد بالاسر نزديك قبر مرحوم آيت‌اللّه حائرى مدفون شده است .\r\nآن مرحوم داراى سه فرزند دانشمند و روحانى مىباشند كه در زير مىنگارم :\r\n\r\n","description":"","footnote":"","page_name":" 1401 ","page_number":73},
  {"content":"\r\n\r\n1 - مرحوم حاج سيد محمّد علوى متولد 1317 ق در قزوين و متوفاى 11 / صفر / 1387 در آنجا مدفون در آستانه شاهزاده حسين « ع » وى در سال 1342 ق همراه پدرش به قم رفت و از محضر آيات : آخوند ملا على همدانى ( در سطح ) و حاج شيخ عبد الكريم حائرى يزدى ( در خارج ) استفاده و پس از 10 سال اقامت به قزوين مراجعت نمود .\r\n2 - مرحوم سيد على علوى .\r\nمؤلّف سيد على اصغر علوى قزوينى\r\n3 - سيد على اصغر علوى كه هم‌اكنون در قزوين زندگى مىكنند وى در 13 / رجب / 1346 ق در قم ديده به جهان گشود پس از رحلت پدرش وارد عالم طلبگى شد و از سال 1375 ق از محضر آيات : سيد حسين طباطبائى بروجردى و سيد روح اللّه خمينى استفاده نمود و در سال 1387 ق به قزوين عزيمت و آنجا اقامت نمود و به تدريس و مباحثه و ارشاد و عبادت اشتغال دارند .\r\nو سه دختر كه فاضل متقى ميرزا حسين تبريزى ( نظرلوئى ) يكى از دامادهايش بود وى از شاگردان آيت‌اللّه سيد محمّد حجت كوه‌كمرى و داراى آثارى در علوم غريبه و در حدود سن 30 سالگى در اثر و با در تهران درگذشت و در ابن بابويه مدفون شد .\r\n\r\n","description":"","footnote":"","page_name":" 1402 ","page_number":74},
  {"content":"\r\n\r\n\r\nعبادت در آخر شب\r\nعلامه سيد على اصغر علوى فرزند كوچك آية اللّه قزوينى از زبان پدرش براى نگارنده نقل فرمود :\r\nدر سن دوازده‌سالگى بود كه پدرم سيد ابو تراب بدرود حيات گفت ، دو برادر خودم از مادر جدا بودند و نمىخواستم به آنان پناه ببرم و نمىدانستم چه كارى بايد كرد و به چه كسى بايد پناه برد ؟ بعد از تفكر و انديشيدن به اين راه رسيدم كه فقط و هميشه به خداوند متعال پناه بايد برد . آنگاه مناسب‌ترين وقت عبادت شب فهميدم ، و از همهء ساعات شب بهتر ، آخر شب دانستم . به همين خاطر از آن ايام تا آخر زندگى تمام خواسته‌هايم را در آن ساعات از خداوند متعال خواستم .\r\nآقاى علوى دربارهء هم‌دوره‌اىهاى پدرش مىفرمايند : سه نفر صيغهء اخوت بسته بودند و تا آخر حيات علاقهء خاصى به هم داشتند كه عبارت بودند از حضرات آيات : حاج آقا حسين طباطبايى قمى و حاج آقا حسين طباطبايى بروجردى و پدر بزرگوارم .\r\nاينان هم‌دوره و همدرس در بحث آخوند خراسانى بودند . روابط پدرم با آية اللّه بروجردى هم در نجف اشرف و هم در بروجرد بسيار صميمى و عميق بود .\r\n- منابع\r\n1 - آثار الحجة 1 / 219 .\r\n2 - آينهء دانشوران 181 .\r\n3 - الاجازة الكبيرة 152 .\r\n4 - المسلسلات فى الإجازات 2 / 162 .\r\n5 - گنجينهء دانشمندان 60 / 146 .\r\n6 - نقباء البشر 1 / 192 .\r\n7 - يادداشتى از كوچك‌ترين فرزند مترجم‌له ( تولدش را در منزلى بين مكه معظمه و مدينهء طيبه نوشته است ) .\r\n\r\n","description":"","footnote":"","page_name":" 1403 ","page_number":75},
  {"content":"\r\n\r\n\r\nشيخ محمّد باقر گلپايگانى « امامى » ( - 1352 ق )\r\nحاج شيخ محمّد باقر فرزند علامه شيخ محمّد على و نوهء آقا سعيد گلپايگانى ، از دانشمندان و بزرگان گلپايگان بود .\r\nتولدش در گلپايگان اتفاق افتاد .\r\nوى پس از سپرى كردن مقدمات رهسپار حوزهء علميهء اصفهان شد و دروس عالى را از محضر آيت‌اللّه شيخ محمّد تقى اصفهانى « آقا نجفى » بهره‌مند شد . سپس به زادگاهش مراجعت نمود و خود به تدريس و اقامهء جماعت اشتغال ورزيد . او علاوه بر فقاهت و بيان رسا ، در امور دينى در حدّ اعلا حساسيت نشان مىداد .\r\nايشان در روز پنجشنبه 4 / شعبان / 1352 ق مطابق با 2 / آذر / 1312 ش در شهر گلپايگان دار فانى را وداع گفت . پيكرش به قم حمل و در قبرستان حاج شيخ - در يكى از اطاقهاى ورودى قبرستان - به خاك سپرده شد . فرزندش فاضل گرانمايه آقا محمّد امامى است كه در تاريخ 14 / اسفند / 1364 ش درگذشت و در كنار تربت پدر خود مدفون گرديد .\r\n- منابع\r\n1 - خورشيد آسمان فقاهت و مرجعيت 31 .\r\n2 - نقباء البشر 1 / 216 .\r\n\r\nشيخ محمّد باقر محسنى ملايرى ( 1322 - 1416 ق )\r\nحاج شيخ محمّد باقر محسنى ملايرى يكى از چهره‌هاى بنام حوزه علميه قم به شمار مىرفت .\r\nوى در سال 1322 ق در بيت علم و تقوا و فضيلت در نجف اشرف ، زاده شد .\r\n\r\n","description":"","footnote":"","page_name":" 1404 ","page_number":76},
  {"content":"\r\n\r\nپدرش مرحوم آيت‌اللّه ميرزا ابو القاسم ملايرى از افاضل شاگردان آخوند محمّد كاظم خراسانى بود .\r\nشيخ محمّد باقر محسنى ملايرى شيخ محمّد شاه‌آبادى\r\nفقيد سعيد در سنين كودكى به همراه پدر خود به ملاير رفت و مقدمات و سطوح را در خدمت پدر خود و مرحوم ميرزا هدايت اللّه ملايرى ( آقا نجفى ) آموخت . سپس به حوزهء علميهء مشهد مقدس كوچ نمود ، و در محضر آيات : حاج آقا حسين طباطبائى قمى ، ميرزا محمّد آقازادهء خراسانى ، ميرزا مهدى اصفهانى ، شيخ حسن فاضل برسى ، و سيد آقابزرگ حكيم شهيدى مبانى فقه ، اصول كلام ، تفسير ، حديث ، حكمت و فلسفهء خود را استوار ساخت ، و در خلال تحصيل به تدريس نيز اشتغال جست . معظم‌له در آنجا چند سالى مشغول رياضت و تهذيب و تزكيهء نفس بود ، به همين خاطر در يك شبى از شبها در خواب خدمت امام رضا عليه السّلام رسيد .\r\nپس از زمانى چند به حوزهء علميهء قم آمد و در مجلس درس آيت‌اللّه حاج شيخ عبد الكريم حائرى يزدى و آيت‌اللّه شيخ ابو القاسم قمى « كبير » حاضر شد ، و پس از ورود آيت‌اللّه طباطبائى بروجردى نيز در مجالس ايشان شركت جست و پس از ساليانى چند ، براى ترويج دين و بزرگداشت شعائر مذهبى ( بناى مسجد ، مدرسه ،\r\n\r\n","description":"","footnote":"","page_name":" 1405 ","page_number":77},
  {"content":"\r\n\r\nكتابخانه ، تدريس ، اقامهء جماعت ، پاسخگويى مشكلات دينى مردم احياى موقوفات و تأليفات ) به ملاير بازگشت و پس از پيروزى انقلاب بود كه اقامت مجدد در حوزهء علميهء قم را برگزيد .\r\nفقيد سعيد عالمى عابد و شب‌زنده‌دار ، دل‌آگاه بر علوم مختلف به ويژه :\r\nحديث ، تفسير ، تاريخ ، فلسفه ، ادبيات و اهل توسلات و زيارات طولانى و اوراد و اذكار بود . روزى چند جزو قرآن مجيد و ادعيه مختلف را قرائت مىنمود ( و اين بيش از پنج ساعت از روز او را تشكيل مىداد ) و اشعار فارسى بسيار - خصوصا از مثنوى معنوى - از برداشت ، و علم او به تعبير خواب و استخارات زبانزد عام و خاص در داخل و خارج كشور بود . وى از آيت‌اللّه سيد ابو الحسن اصفهانى اجازه اجتهاد داشت ، و در طول زندگى - حتى در زمان عسرت و تنگدستى - از وجوهات شرعيه استفاده نكرد .\r\nشيخ محمّد باقر محسنى ملايرى / شيخ محمّد شاه‌آبادى / سيد محمّد شاهرودى\r\nاز تأليفات وى كتاب « تطبيق الاديان » - در سه مجلد - و از آثار ماندگار خيريه او در ملاير عبارتند از :\r\n\r\n","description":"","footnote":"","page_name":" 1406 ","page_number":78},
  {"content":"\r\n\r\n1 - بنياد مدرسهء باقريه ( همراه با مدرس و كتابخانه ) 2 - بناى مسجد حضرت سجاد عليه السّلام 3 - تعميرات مدرسه و مسجد شيخ الملوكى 4 - ساختمان مسجد صفى 5 - احيا موقوفات ( كه در زمان رضا خان به تصاحب دولت درآمده بود . ) و ايجاد مؤسسات و مساجد در روستاهاى ملاير از محل موقوفات .\r\nنامبرده داراى اجازاتى بود از حضرات آيات : سيد ابو الحسن اصفهانى ، سيد حسين طباطبائى قمى ، سيد حسين طباطبائى بروجردى ، سيد محسن طباطبائى حكيم ، سيد ابو القاسم خوئى ، سيد محمّد هادى ميلانى ، شيخ عبد النبى عراقى ، سيد محمّد رضا گلپايگانى و سيد شهاب الدّين مرعشى .\r\nسرانجام آن عالم خدمتگزار دين در تاريخ يكشنبه 19 / جمادى الاول / 1416 ق مطابق با 23 / مهر / 1374 ش در 94 سالگى بدرود حيات گفت ، و در روز دوشنبه پس از تشييعى با شكوه در مسجد بالاسر حضرت فاطمه معصومه عليها السّلام به خاك سپرده شد .\r\n- منابع\r\n1 - آثار الحجة 2 / 358 .\r\n2 - گنجينهء دانشمندان 7 / 214 .\r\n3 - مجلهء آينهء پژوهش ، شمارهء ( 34 ) ، سال 1374 ش ، صفحه 94 ، به قلم شيخ ناصر الدّين انصارى قمى .\r\n4 - يادداشتهاى شخصى .\r\n\r\nشيخ محمّد باقر ملكى ميانجى ( 1324 - 1419 ق )\r\n\r\nتولد\r\nشيخ محمّد باقر ملكى ميانجى در سال 1324 ق برابر با 1285 ش در شهر « ترك » مركز بخش كندوان ( گرمرود ) شهرستان ميانه ، ديده به جهان گشود .\r\n\r\n","description":"","footnote":"","page_name":" 1407 ","page_number":79},
  {"content":"\r\n\r\nپدرش حاج عبد العظيم از شخصيت‌هاى خوشنام و متديّن منطقه به شمار مىآمد .\r\nآيت‌اللّه ملكى ايّام كودكى و نوجوانى را در دوران ضعف و انقراض پادشاهان قاجار سپرى نمود . در آن زمان براثر غلبهء اشرار و حملهء خوانين به شهرها و روستاهاى اطراف ، غارت اموال و آزار و اذيّت مردم به اوج رسيده بود . همچنين در اثر حادثهء هولناك ديگر ، يعنى خشك‌سالى 1336 ق هر روز مردم دسته‌دسته از گرسنگى در هر كوى و برزن تلف مىشدند . اين مشكلات و فراز و نشيبهاى زندگى از وى شخصيتى قوى و با صلابت ساخت كه در برابر دشواريها ، همواره مقاوم و استوار بود و هرگز از تلاش و كوشش باز نماند و از همان آغاز نوجوانى در كنار پدر ، به كار كشاورزى و تأمين مخارج اقتصادى خانواده همّت گمارد .\r\n\r\nتحصيلات\r\nحضور علماى بزرگ در منطقه و ارتباط تنگاتنگ پدر با آنان ، فضاى مذهبى ، فرهنگى مناسبى را در محيط خانواده به وجود آورده بود ، ازاين‌رو آيت‌اللّه ملكى از دوران نوجوانى علايق مذهبى و دينى ويژه‌اى يافت و به اين صفت در ميان مردم و همسالانش ممتاز و معروف شد . از طرفى براثر علاقه به تحصيل علم ، در كنار فعاليت‌هاى كشاورزى ، آموزش مقدّمات علوم اسلامى و ادبيات فارسى را در زادگاه خود آغاز كرد .\r\nخواندن و نوشتن را از كتب رايج آن زمان نزد اساتيد فن آموخت و خط « مبيّن\r\n\r\n","description":"","footnote":"","page_name":" 1408 ","page_number":80},
  {"content":"\r\n\r\nالملك گرومرودى » - حاكم فارس - را به عنوان سرمشق انتخاب كرد و داراى خطّى زيبا شد . اساتيد اين دورهء او « ملا محمّد » و « ملا عباد اللّه » بود . سپس در همان جا از محضر آيت‌اللّه « سيد واسع كاظمى تركى » ( متوفّاى 1353 ق ) - كه از شاگردان برجسته و اعضاى جلسهء استفتاى مرحوم آخوند خراسانى صاحب كفاية الاصول بود - ادبيّات عرب ، منطق ، اصول و فقه ( قوانين و رياض ) را فراگرفت .\r\nسپس براى تكميل آموخته‌ها و سير در اعماق حقايق تشيّع ، در سال 1349 ق به مشهد مقدس مشرف شد و در جوار آستان قدس رضوى مسكن گزيد . آنگاه سطوح عالى را نزد آيت‌اللّه « شيخ هاشم قزوينى » ( متوفّاى 1380 ق ) و فلسفه و مباحث اعتقادى را نزد آيت‌اللّه « شيخ مجتبى قزوينى » ( متوفّاى 1386 ق ) فرا گرفت . بخشى از علم هيئت را نيز در درس آيت‌اللّه « شيخ حسنعلى اصفهانى نخودكى » ( متوفّاى 1361 ق ) آموخت و همچنين در درس خارج فقه آيت‌اللّه « ميرزا محمّد آقازادهء خراسانى » ( متوفّاى 1356 ق ) - زعيم حوزهء علميهء وقت خراسان - شركت جست و در نهايت بخشى از مباحث فقه ، يك دوره اصول فقه و يك دورهء كامل علوم و مباحث معارفى را از محضر استاد بزرگوارش علّامه آيت‌اللّه « ميرزا مهدى اصفهانى » ( متوفّاى 1365 ق ) آموخت و در حدود سال 1361 ق به دريافت اجازهء اجتهاد و فتوا و نقل حديث از وى مفتخر گشت ؛ اجازه‌اى كه حضرت آيت‌اللّه « سيد محمّد حجّت كوه‌كمرى تبريزى » ( متوفّاى 1372 ق ) نيز آن را تأييد كرده است . اين اجازه‌نامه در يكى از سفرها از دست مىرود و استادشان در 17 ربيع الاوّل 1363 ق وى را با اجازه‌نامهء ديگرى مفتخر مىنمايد كه الآن موجود است و در آن با تعابير بلندى از ايشان ياد شده است . « . . . جناب العالم الفاضل العامل عماد العلماء الاعلام و صفوة الفقهاء الكرام فخر العلماء الرّبانيّين و سند الفقهاء و المجتهدين الورع التقى و العدل الزكى الشيخ محمّد باقر التبريزى . . . » .\r\nدر بخش ديگرى از اين اجازه‌نامه آمده است :\r\n« . . . ايشان به مرتبهء فقيهان رهشناس و مجتهدان دقيق النظر نايل آمدند . بايد\r\n\r\n","description":"","footnote":"","page_name":" 1409 ","page_number":81},
  {"content":"\r\n\r\nخداى سبحان را بر اين نعمت و كرامت شكر كنند ، زيراكه طالبان بسيارند ، ولى واصلان اندك و من به ايشان اجازه دادم كه از من روايت كنند هرچه را من اجازهء روايت و نقل آنها را دارم . . . » .\r\nهمچنين ايشان قبلا و به سال 1317 ش در امتحاناتى كه از طرف دولت وقت به اجبار براى روحانيون قرار داده بودند ، موفق به اخذ گواهى عالى مدرسى از وزارت معارف آن زمان گرديد .\r\nاين عالم فرزانه هنگام تحصيل در مشهد مقدس ، علاوه بر فقر مالى و تحمّل گرسنگىها و رنج‌هاى طولانى با بحرانهاى سياسى ، اجتماعى از قبيل : توطئهء كشف حجاب ، متّحد الشكل كردن لباس مردم ، خلع لباس روحانيّت مواجه بود .\r\nاين جنايات از سوى رضا خان تا آنجا بر مردم ايران تحميل مىشد كه به وقوع قيام مردم مشهد ( واقعهء مسجد گوهرشاد ، يكشنبه 12 / ربيع الثانى / 1354 ق ) انجاميد .\r\nدر اين دوران بيشتر طلبه‌هاى مشهد براثر فشارهاى مزدوران رضا خان پراكنده شدند و برخى هم ، لباس مقدّس روحانيت را براى هميشه كنار گذاشته به كارهاى ديگر روى آوردند . در اين بين تنها عدّه‌اى اندك كه از ايمان قوى و ارادهء پولادين برخوردار بودند ، مظلومانه در اين راه استقامت نموده و از حريم دين و مذهب تشيّع دفاع كردند .\r\nمرحوم آيت‌اللّه ملكى يكى از همين راست‌قامتان هميشه سرافراز بود كه در برابر تندبادهاى برخاسته از سوى سلطهء استعمار خارجى و استبداد رضاخانى سرخم نكرد . در آن ايّام همهء دروس براثر شدّت فشار و خفقان رژيم به مدّت طولانى تعطيل شده بود ، ولى اين عالم تلاشگر همچنان با اميد ، نشاط و پشتكار قوى به مطالعه و تحقيق خود ادامه داد و خلاء تعطيلى دروس را جبران نمود .\r\nاو خاطرات اين دوران تلخ را چنين نقل مىكرد :\r\n« در همان ايام اختناق روزى مرحوم استاد - آيت‌اللّه ميرزا مهدى اصفهانى - به بنده فرمود : البشارة ! البشارة ! رفقا را خبر كن مىخواهم درس شروع كنم . در اين\r\n\r\n","description":"","footnote":"","page_name":" 1410 ","page_number":82},
  {"content":"\r\n\r\nهنگام من بلافاصله به دوستان كه حدود هفت يا هشت نفر بوديم ، از جمله : مرحوم آيت‌اللّه « ميرزا جواد آقاتهرانى » ( متوفّاى 1368 ش ) و آيت‌اللّه « شيخ حسنعلى مرواريد » اطلاع دادم . از همان روزها مدّتى شبانه ، به صورت مخفيانه و با احتياط كامل و توأم با ترس و اضطراب در درس استاد حضور پيدا مىكرديم . روزى يكى از دوستان به هنگام آمدن از درس گرفتار پليس شد . مرحوم استاد ناراحت شده و دست به دعا و توسّل زد و براى رهايى وى دعا نمود و الحمد للّه ايشان آزاد شد . در آن زمان مزاحمت و سختگيرى براى طلاب و علما به اوج خود رسيده بود . بسيارى از دوستان ديگر و اينجانب گرفتار آزار و اذيّت و توهين پليس شديم و خاطره‌هاى بسيارى در اين مورد داريم » .\r\n\r\nبازگشت به وطن\r\nآيت‌اللّه ملكى پس از سيزده سال تلاش شبانه‌روزى در حوزهء علميهء مشهد و تحقيق و تفحّص پيرامون اصول و فروع مكتب حيات‌بخش تشيّع و الهام از بارگاه على بن موسى الرضا عليه السّلام و دست‌يابى به مراتب والاى اجتهاد و علم و معرفت ، سرانجام به وطن خود « ترك » بازگشت و با وصلت با يكى از خاندان محترم سادات حسينى آن ديار ، به تشكيل خانواده پرداخت و پس از استقرار كامل به تبليغ دين و ارشاد مردم منطقه توفيق يافت .\r\nاو مدّتى اندك به‌طور طبيعى ، رهبرى مذهبى و سياسى بيش از صد پارچه آبادى و روستا در منطقه شمال و شمال شرقى شهرستان ميانه را برعهده گرفت ، البتّه بخشى از اين ايّام مصادف با جنگ جهانى دوّم بود كه حضور فعّال اين فقيه فرزانه در منطقه ، مايهء دلگرمى تودهء مردم و منزل بىآلايش وى ، پناهگاه مظلومان و محلّ امن براى ستمديدگان به شمار مىرفت .\r\nدر آن ايّام ، قحطى و گرسنگى همه جا را فراگرفته بود و مردم منطقه در شرف مرگ تدريجى قرار داشتند . آيت‌اللّه ملكى در تاريخ هفتم / ربيع الاوّل / 1362 ق طى\r\n\r\n","description":"","footnote":"","page_name":" 1411 ","page_number":83},
  {"content":"\r\n\r\nنامه‌اى به محضر مرجع تقليد شيعه حضرت آيت‌اللّه « سيد ابو الحسن اصفهانى » ( متوفّاى 1365 ق ) ، از ايشان اجازه مىخواهد تا در جهت رفع مشكلات و گرفتاريهاى مردم از وجوه شرعيه ( سهم امام عليه السّلام ) استفاده نمايد كه متن آن به شرح زير است :\r\nحضرت مستطاب حجة الاسلام و المسلمين آيت‌اللّه آقاى اصفهانى ( دام ظله العالى )\r\nدر بلاد آذربايجان مجاعه شده و غالبا فقراء مشرف به تلف و يا اينكه در غايت مرتبهء شدت و عسرت مىباشند . اجازه مىفرماييد در اين صورت از سهم امام عليه السّلام به آنها داده شود يا نه ؟\r\nمحمّد باقر ملكى\r\nحضرت آيت‌اللّه اصفهانى نيز در جواب چنين مرقوم داشتند :\r\nبسم اللّه الرحمن الرحيم\r\nبلى بدهند ، هرچند بدهند و هر مقدار باشد ، اينجانب را قبول است . البتّه مسامحه نكنند از اوجب واجبات است ، بلكه لازم و واجب است از غير حقوق ( نيز ) هر متمكن به آنها بدهد و الّا مسئول عند اللّه خواهد بود .\r\nالاحقر ابو الحسن الموسوى الاصفهانى\r\nهمچنين در زير نامه ارسالى مرحوم « ميرزا ابو الفضل صديقى سرابى » از حوزهء علميهء تبريز در پاسخ آيت‌اللّه ملكى ميانجى به تاريخ 5 / ربيع الثانى / 1362 ق ، آيت‌اللّه « حاج ميرزا فتاح شهيدى » از علماى بزرگ تبريز به نيابت از طرف مرجع تقليد وقت ، آيت‌اللّه سيّد ابو الحسن اصفهانى اجازه صرف سهم امام عليه السّلام براى فقرا و مساكين جهت جلوگيرى از بحران فاجعه بار قحطى و گرسنگى صادر مىكند .\r\nبه‌هرحال با تلاشهاى پيگير و در سايهء مديريت و درايت آيت‌اللّه ملكى كه مكاتبات فوق نمايشگر بخشى از آن تلاش‌هاست ، وضع نابهنجار و آشفتهء مردم تا حدودى سامان يافته و مردم منطقه به آيندهء خويش اميدوار مىشوند كه در بخش خدمات ، به آن اشاره خواهد شد .\r\n\r\n","description":"","footnote":"","page_name":" 1412 ","page_number":84},
  {"content":"\r\n\r\n\r\nارتباط با استاد\r\nاو پس از اقامت در منطقه ، به استاد بزرگوارش ، نامه‌اى ارسال ، و در مورد محل اسكان دائم خود و پاره‌اى مسائل ديگر طلب بهره‌مندى از راهنمايىهاى استاد مىشود . در 26 / جمادى الآخر / 1364 ق آيت‌اللّه ميرزا مهدى اصفهانى در پاسخ وى جوابى از مشهد ارسال مىدارد و ضمن تكريم از مقام علمى و فقهى وى ، كه با تعابيرى اين چنين « جناب مستطاب مقتدى الانام مروج الاحكام عمدة العلماء العاملين و زبدة الفقهاء و المجتهدين » همراه است ، دستورالعمل‌ها و توصيه‌هايى را در سلوك علمى و اجتماعى و دينى يادآور مىشود . از آن جمله مىنويسد : بهتر است كه موقّتا در همان منطقه خود ، انجام‌وظيفه نمايى و در فرصت مناسب براى ابلاغ رسالت خطير و انجام وظايف مهم دينى و نشر فرهنگ شيعى در تبريز اسكان گزينى و سپس زمان مناسب تحقق اين مهم را آرامش اوضاع سياسى كشور و پايان جنگ جهانى دوّم و غائلهء آذربايجان مىداند .\r\nاستاد به عنوان وظيفهء يك عالم و خادم اهل بيت عليهم السّلام به شاگردش توصيه نموده است كه ضمن نگارش يك دوره فقه و ارايهء نظرات فقهى و لو مختصر ، مردم را به راه نورانى اهل بيت عليهم السّلام هدايت كند و با ذكر نام و ياد و شرح حال امام زمان ( عج ) در محافل و مجالس ، نور اميد و نشاط را در دلهاى آنان هرچه فروزان‌تر نگه دارد .\r\nآيت‌اللّه ميرزا مهدى اصفهانى در بخشى از اين نامه به شاگردش دعا كرده و چنين مىنويسد :\r\n« اميدوارم حضرت ربّ العزّه بواسطه كرامت ولىّ عصر ( عج ) ، انوار علوم فقه و دقايق احكام را به سركار افاضه فرمايد و لباس عزّت و شرافت و سعادت دارين به شما پوشيده شود و آنا فآنا بر تأييدات و تسديدات شما افزوده شود . . . » .\r\n\r\nايفاى نقش ماندگار\r\nپايان جنگ جهانى دوّم منتهى به اشغال سرزمين آذربايجان ، به دست\r\n\r\n","description":"","footnote":"","page_name":" 1413 ","page_number":85},
  {"content":"\r\n\r\nكمونيست‌ها شد . در اين هنگام آيت‌اللّه ملكى با استعانت از سوى پروردگار و در ظلّ عنايات حضرت ولى عصر ( عج ) ، به دفاع از دين و حيثيّت مردم برخاست و به خاطر حراست از تماميت ارضى كشور ، پرچم مبارزه با عوامل حكومت كمونيستى شوروى را بر دوش كشيد و پرده از چهرهء خائنان كنار زد .\r\nدر اين رويداد اغلب گروههاى مذهبى با جبههء مشترك متشكل از : مالكين ، خوانين ، سلطنت‌طلبان ، دولتمردان و . . . بر ضد دموكراتها و توده‌اىها همكارى مىكردند . از جمله تشكيلاتى هم به نام « جمعيّت خيريّه » را بنا نهاده بودند . ولى آيت‌اللّه ملكى ميانجى به اين گروه و ديگر دسته‌ها نپيوست و به عنوان روحانى آزادانديش از موضعى مستقل و كاملا اسلامى بر عليه دشمنان دين و استقلال كشور مبارزه كرد و در طول اين غائله تاريخى در حفظ جان و مال و دين مردم و هدايت كسانى كه از هواداران چپ و راست در دام اين فتنه گرفتار شده بودند ، با سعهءصدر كوشيد .\r\n\r\nترويج احكام اسلامى و اجراى عدالت\r\nپس از فرار كمونيست‌ها و ختم غائله نيز در ادامهء وظايف دينى ، نسبت به جلوگيرى از منكرات و ترويج فضائل اخلاقى ، رسيدگى به وضع مستمندان ، دفاع از حقوق عامهء مردم به ويژه ستمديدگان و زنان و اجراى احكام و شعاير اسلامى ، حساسيت ويژه‌اى از خود نشان داد . از همه مهمتر در مقابل زورگويىها و تجاوزات و كارهاى خلاف برخى از خوانين و افراد متموّل و اشراف‌زادگان ، با تمام وجود ايستاد كه در اين بخش به چند نمونه از آن اشاره مىشود :\r\nپيش از حضور ايشان در منطقه بعضى از خانها وقتى كسى از دنيا مىرفت و وارث ذكور نداشت ، اموالش را مصادره مىكردند . ولى آيت‌اللّه ملكى در چند مورد با شجاعت و صلابت ستودنى جلوى اين ظلم و ستم ايستاد و مانع از اجراى اين سنّت شيطانى شد . به‌طورىكه وى قبل از اينكه ايادى خانها موفّق به اين كار شوند ، در منزل ميّت حاضر مىشد و اموال را ميان وارثان زن و دختر تقسيم و براى هركدام\r\n\r\n","description":"","footnote":"","page_name":" 1414 ","page_number":86},
  {"content":"\r\n\r\nسند و قباله تنظيم مىكرد . روزى در يكى از روستاهاى بخش ، شخصى از دنيا مىرود كه وارث ذكور نداشت . خان مأمور خود را روانه مىكند تا اموال ميّت را به نفع خود مصادره كند . هم‌زمان آيت‌اللّه ملكى ضمن طى مسيرى طولانى خود را به آن روستا رسانده و اموال را ميان وارثان زن آن مرحوم تقسيم مىكند . و اين كار را در حضور مأمور خان كه قبلا براى مصادره اموال به آنجا آمده بود ، انجام مىدهد و مأمور خان كه خود را در مقابل عمل انجام شده مىبيند ، زير لب اعتراض مىكند كه من مأمورم و معذور ؛ در اين هنگام اين عالم مجاهد ، استكان چاى او را از جلوش برداشته و به بيرون پرتاب مىكند و سيلى محكمى به صورتش مىنوازد كه خبر آن به سرعت در سرتاسر منطقه پخش مىشود .\r\nدر يك مورد ديگر يكى از ملّاكين منطقه از تبريز براى مصادرهء اموال شخصى بدون وارث ذكور ، به يكى از روستاهاى بخش حركت مىكند . آيت‌اللّه ملكى اهالى آن روستا را بسيج و فتواى مبارزه و جلوگيرى از اين كار را به هر قيمت ممكن ، صادر مىكند . روستائيان مجهّز شده و خود را براى مقابله آماده مىكنند . اين خبر به گوش آن ظالم مىرسد . از ترسش از ميان راه برمىگردد و جرأت آمدن به آن روستا را پيدا نمىكند .\r\nدر سالهاى قبل از اجراى قانون « اصلاحات ارضى » قسمت مهمّى از اراضى مسكونى مركز بخش « ترك » محلّ سكونت هزار خانوار ( حدود شش هزار نفر جمعيّت ) به يك مالك متعهد تبريزى تعلّق داشت ، برخى از ملّاكين ستمگر ناحيه مىخواستند زمينهاى او را با حيله و فريب تصاحب كنند و بر دامنهء سلطه و ستم خود بيفزايند . ولى با اقدامات به موقع و درخواست آيت‌اللّه ملكى اين اراضى توسط مالك قانونى آن به مردم ساكن منطقه بخشيده شد و به اين وسيله دست تجاوز ظالمان از آن قطع گرديد و در راه نيل به اهداف پليدشان ، ناكام ماندند . و اين مسئله موجب خشم شديد آنان گرديد .\r\nهمچنين آيت‌اللّه ملكى در مبارزه با مفاسد اجتماعى از قبيل : قمار ، فحشا و\r\n\r\n","description":"","footnote":"","page_name":" 1415 ","page_number":87},
  {"content":"\r\n\r\nشرب خمر و مجالس لهو و لعب خيلى حساس بود و با شدّت مقابله مىكرد . از اين روى حضور حماسى وى در منطقه براى برخى از مالكين ، خوانين و افراد شرور و ستمگر ساكن مركز بخش ، سخت گران آمد . آنها تصميم به اذيّت و آزار وى گرفتند .\r\nدر يك ترفند طراحى شده ، دوستداران اين عالم فرزانه را با همكارى مأموران دولتى بازداشت ، شكنجه و زندانى نمودند ، با ايجاد فضاى رعب و وحشت و تهديد و سركوب شديد مردم و ايجاد فضاى اختناق ، امكان هر نوع فعاليت را از وى گرفتند و او ناچار به قم مهاجرت كرد .\r\n\r\nهجرت به قم\r\nاگرچه سرسپردگان خوانين با همكارى رژيم شاه در ژاندارمرى ، دادگسترى و . . .\r\nاين وضع را به وجود آوردند و عرصه را بر ايشان كاملا تنگ كردند . ولى عامّه مردم از اعماق قلب به آيت‌اللّه ملكى ارادت و علاقه فراوان داشتند و هرگز مايل نبودند كه ايشان منطقه را ترك كند . بنابراين خيلى آشفته‌خاطر و ناراحت بودند و با طرق مختلف سعى داشتند ، تا مانع از هجرت آقا بشوند . ولى چه مىتوانستند بكنند زيرا دست تقدير چنين رقم خورده بود . به هنگام حركت بعضىها مىخواستند از حركت ماشين جلوگيرى كنند . آن روز مردم با چشمان گريان و دلى افسرده با رهبر مذهبى خود وداع نمودند . عواطف و احساسات مردم در فراق ايشان در اشعار يكى از زنان منطقه نمودار است . اين نوع اشعار را در محفل زنان مىخوانند كه در زبان تركى به آن « اوخشاماق » گفته مىشود و بخشى از آن اشعار اين است :\r\n\r\nمتن شعر\r\n سن گدرسن مسجد آغلار * سيّدلر قاپسن باغلار\r\nاونين آدن دسم تانيلار * چيننده وار آغر عَباسى\r\nچاقرّيخ قولسزِ عَبّاسى * گز ، خانمين حَيَطينده \r\n\r\n","description":"","footnote":"","page_name":" 1416 ","page_number":88},
  {"content":"\r\n\r\n قالانمادون اوز ولايتنده * اشيدسك غريب اولوبسان\r\nقوشولوخ كاروانه گليك * اولاروخ دلى ديوانه گليگ و . . . \r\n\r\nترجمه شعر\r\nبا هجرت تو مسجد به عزا و ماتم خواهد نشست .\r\nسلاله‌هاى پيامبر صلى اللّه عليه و آله و سلم خانه‌نشين خواهد شد .\r\nگر ذكر نامش كنم ، همه او را مىشناسند .\r\nكسى كه بر دوش عباى سنگينى دارد .\r\nصدا خواهيم كرد حضرت عبّاس عليه السّلام را .\r\nكه دو دستش را از دست داده است .\r\nگردش نما در صحن و سراى حضرت معصومه عليها السّلام .\r\nتو ناگزير ولايت و زادگاهت را ترك نمودى .\r\nاگر خبر تنهايى و غربت تو را بشنويم .\r\nهمراه كاروان به سويت مىشتابيم .\r\nديوانه‌وار به سويت مىآييم .\r\nدر آن زمان يكى از راديوهاى برون مرزى به اخبار اين حادثه اشاره كرده بود .\r\nآيت‌اللّه ملكى پس از 16 سال حضور مسئولانه در زادگاهش « ترك » ، در سال 1378 ق برابر 1337 ش به شهر مقدس قم هجرت نمود و با تكريم و احترام رئيس حوزه و مرجع تقليد جهان تشيّع حضرت آيت‌اللّه بروجردى و ديگر مراجع و علماى اعلام روبرو گرديد . پس از مدت كوتاهى موج نفرت مردم موجب گرديد كه آن ظالمين به همراهى مردم ، خواهان عودت ايشان به منطقه شوند . اما ايشان برگشت دائمى را نپذيرفت و قول داد كه در ايّام مذهبى و فصل تابستان به آنجا رود . و در اوّلين بازگشت به وطن خويش ، مردم همراه با ذبح چندين قربانى و شور زايدالوصف از او استقبال نمودند .\r\n\r\n","description":"","footnote":"","page_name":" 1417 ","page_number":89},
  {"content":"\r\n\r\nآيت‌اللّه ملكى ازآن‌پس با سكونت در جوار كريمهء اهل بيت عليها السّلام به تحقيق و تدريس خارج اصول ، تفسير ، كلام و معارف تشيّع پرداخت و شاگردانى فاضل و دانا تربيت نمود . و ضمن سكونت در قم ، همچنان مسئوليت مذهبى منطقه ترك را به عهده داشت و مصدر خدمات فراوانى گرديد .\r\n\r\nانديشه‌هاى علمى\r\nآيت‌اللّه ملكى در فقه و تفسير و كلام و معارف صاحب نظر بود به ويژه در معارف و تفسير تبحّرى خاص داشت . روش تحقيق و شيوهء استنباطى او همان سيره و اسلوب فقهاى اصولى شيعه در طول تاريخ است كه به روش اجتهادى موسوم است و از كتاب و سنت و عقل سرچشمه مىگيرد . وى علاوه بر فقه و اصول در معارف ، كلام و اصول دين نيز به اجتهاد و تفقّه مبتنى بر اين سه اصل ، اعتقاد داشت و آن را « فقه اكبر » و بخشى مهم از فقاهت مىدانست و اعتقاد داشت كه مكتب تشيّع يك مكتب غنى است و در ارائهء بنيادهاى اسلامى و اعتقادى و غير آن ، محتاج و وام‌دار مكاتب ديگر نمىباشد .\r\nگرچه در نظر او علم و عقل جايگاه ويژه‌اى داشت و حتى برخى اوقات به « علم » سوگند ياد مىكرد ؛ ولى هرگز « اين همانى » بحثهاى عقلانى با فلسفه را قبول نداشت و ترويج ديدگاههاى فلسفى و عرفانى متأثر از انديشه‌هاى دانشمندان يونانى و . . . را نوعى حركت انفعالى و تضعيف اسلام و انحراف از صراط مستقيم تلقّى مىكرد . با توجه به كريمهء  إِنَّ الدِّينَ عِنْدَ اللَّهِ الْإِسْلامُ  اعتقاد داشت مكتب راستين اسلام برتر و بالاتر از آن است كه در ارايهء اصيل‌ترين باورهاى اعتقادى عاجز شده ، دست تكدّى به‌سوى ساير مكاتب و تمدّنها دراز بكند ، بلكه دين اسلام محتواى جديد و پويا دارد كه همواره در مقابل انديشه‌هاى كهن يونانى و ما قبل آن قرار داشته است و اسلام ارزش عقل را چه از بعد حقيقت آنكه داراى عصمت ذاتى و پيامبر باطنى قلمداد شده و چه در قلمرو اصول و احكام عقلى بيش از\r\n\r\n","description":"","footnote":"","page_name":" 1418 ","page_number":90},
  {"content":"\r\n\r\nديگران مورد تأكيد قرار داده است .\r\nهمچنين او بر اين باور بود كه علاوه بر معارف دينى ، مسلمانان در علوم و فنون ديگر مانند : تاريخ ، جغرافيا ، رياضيات ، علوم تجربى و . . . با تمام گستردگىاش كه محصول مشترك تمدّن بشرى به شمار مىآيد ، بايد به گونه‌اى ابتكارى ، نوآورى و رشد از خود نشان بدهد كه هيچ‌وقت نيازمند بيگانگان نباشند . آيت‌اللّه ملكى در دفاع از تفكّر خود ، اگرچه با مسلك برخى از شخصيتهاى فلسفى و عرفانى مخالف بود و آراى آنها را زمينهء « مسخ » قرآن و عقايد دينى مىپنداشت ، اما هيچ‌وقت گستاخى به ساحت بزرگان را نمىپسنديد و خود را نيز از تقابل و خودنمايى به دور مىداشت و همواره شخصيت آنها را محترم مىشمرد و ديگران را هم به حفظ حريم آنان توصيه مىنمود و هنگام نقد يا ردّ افكارشان ، محترمانه و يا غير مستقيم و با كنايه از آنان نام مىبرد . از اين روى وقتى ، كسى در بين مردم و حضور اين عالم بزرگوار به يكى از بزرگان معاصر كه مخالف مسلك علمى ايشان بود ، اسائهء ادب كرد ، آيت‌اللّه ملكى به اظهارات وى اعتراض نمود و ازآن‌پس رابطهء خود را با او قطع كرد .\r\n\r\nموقعيت بارز حوزوى\r\nاز همان نخستين روزهاى ورود آيت‌اللّه ملكى به حوزهء علميه قم و شروع درس و بحث جايگاه ممتاز حوزوى ايشان كاملا جلوه‌گر شد . آراى كلامى و تفسيرى و فقهى او مورد توجه بود . زيرا وى در واقع نماينده و ارائه‌دهنده انديشه‌هاى « مكتب معارفى خراسان » در حوزهء علميه قم به شمار مىرفت . افزون بر اين ، مناظرات و مباحثات علمى ، بخشى از حيات علمى اين عالم تلاشگر را تشكيل مىداد .\r\nوى با علماى فرق و مذاهب غير شيعى هم ، مناظراتى انجام داده بود . ولى بيشترين مباحثاتش در حوزهء انديشه‌هاى جهان تشيّع قرار داشت . گفتمان‌هاى متعدّد علمى با بسيارى از اهل فكر با انديشه‌هاى مختلف ، مدتها ادامه پيدا كرد كه برخى از چهره‌هاى طرف گفتگوى ايشان هم‌اكنون از انديشمندان و شخصيّت‌هاى\r\n\r\n","description":"","footnote":"","page_name":" 1419 ","page_number":91},
  {"content":"\r\n\r\nبزرگ معاصر به شمار مىآيند .\r\nبيشتر بحثهاى وى پيرامون موضوعات معارفى و كلامى دور مىزد ، ولى در بعد « فروع دين » هم مناظرات قابل توجّهى داشت . از جمله : سالها پيش كه يكى از اخبارىهاى مقدّس و بسيار قوى ساكن در جنوب غربى استان اردبيل به روستاهاى بخش گرمرود نفوذ كرد و دست به فعاليت عليه تفقّه و اجتهاد زد . يك‌بار هم براى مناظره با آيت‌اللّه ملكى به مركز بخش گرمرود « ترك » آمد ، اما در مباحثه با ايشان شكست خورد و سرافكنده از منطقه خارج گرديد .\r\n\r\nتربيت شاگردان\r\nاين فقيه پرتلاش در كنار فعاليت‌هاى تحقيقى به تربيت شاگردانى همّت گمارد .\r\nحضرات آيات و حجج اسلام آقايان :\r\nمرحوم شيخ اسد اللّه ربانى سرابى - مرحوم شيخ حسين ربّانى ميانجى - مرحوم شيخ محمّد على حقى سرابى - شيخ محمّد عبايى خراسانى - ميرزا ابراهيم علىزاده اروميه‌اى - ميرزا احمد ارجمند مشكينى - سيد رضا حسينى مرندى - سيد على اكبر تقوى قزوينى - ميرزا ايّوب گرمرودى - سيّد بهاء الدّين علوى هشترودى - محمّد باقر علم الهدى - سيد هادى عظيمى تركى - سيد بهلول سجّادى مرندى - محمّد كاظم انوشيروانى - سيد محمّد على جليلى - شيخ حسن احمدى تركى - ميرزا رفعت اللّه حامدى - ميرزا عين اللّه حسنى اروميه‌اى - رضا برنجكار - محمّد بيابانى اسكويى - على ملكى ميانجى و . . . از شاگردان معظم‌له به شمار مىآيند .\r\n\r\nويژگيهاى اخلاقى\r\n\r\n1 - انس با قرآن\r\nوى اهتمام عجيب به قرائت قرآن داشت . هر روز آياتى از آن را همراه با تأمل تلاوت مىكرد و لحظاتى را با اين كتاب آسمانى انس مىگرفت . وقتى نور ديدگانش\r\n\r\n","description":"","footnote":"","page_name":" 1420 ","page_number":92},
  {"content":"\r\n\r\nضعيف شد ، قرآنى به خط درشت تهيه كرد تا از تلاوت آن محروم نماند . ولى در اين اواخر آن هم برايشان مقدور نشد ، زيرا چشمش خيلى ضعيف شده بود . لذا از حافظهء قوى خود در اين راه كمك مىگرفت . او هرگاه به تلاوت آيهء مباركهء  وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً  ( يونس 10 / 61 ) مىرسيد ، بىاختيار اشك از چشمانش سرازير مىشد و مىگفت :\r\nخداى رحمان در اين آيه از پيامبرش و مؤمنين تشكر و قدردانى مىكند و مىفرمايد :\r\nاى رسول ما ! و اى مؤمنان ! هر كارى از شما انجام گيرد ، چنان كه قرآن تلاوت كنيد و يا به خاطر ترويج دين ما هر سختى و مصيبتى را متحمّل گرديد ، ما آنها را هرگز فراموش نمىكنيم .\r\nاو تلاوت قرآن را به شاگردانش هم توصيه مىكرد و تأكيد داشت ، حداقل روزى نيم ساعت بعد از نماز صبح ، با حال و توجه ويژه ، قرآن تلاوت بكنند .\r\n\r\n2 - اهتمام به دعا و عبادت\r\nآيت‌اللّه ملكى به نماز اوّل وقت مقيّد بود . از دوران جوانى به واسطهء نذر ، نمازهاى مستحبّى روزانه را به خود واجب كرد و تا آخر عمر آن را به‌جا آورد .\r\nخواندن ادعيه و مناجات و قرائت قرآن همراه با تأمل و حال معنوى به ويژه سحرگاهان از كارهاى روزانهء او به شمار مىرفت . با توجه به حافظهء بسيار قوى كه داشت ، بسيارى از خطبه‌هاى نهج البلاغة و دعاهاى صحيفهء سجّاديه و ساير كتب را حفظ بود و اغلب آنها را در مواقع لزوم زمزمه مىكرد . هنگام خواندن دعاى روز عرفهء امام حسين عليه السّلام حال عجيبى به وى دست مىداد .\r\n\r\n3 - عشق به اهل بيت عليهم السّلام\r\nايشان به چهارده معصوم عليهم السّلام عشق ، علاقه و ارادت خاصى داشت . وقتى روضهء يكى از آنها خوانده مىشد ، چهره‌اش دگرگون مىشد و حال معنوى به وى\r\n\r\n","description":"","footnote":"","page_name":" 1421 ","page_number":93},
  {"content":"\r\n\r\nدست مىداد . به روايات و سخنان اهل بيت عليهم السّلام ارزش و عظمت ويژه‌اى قائل بود .\r\nاين عشق و ارادت خود به خود ، ارتباط با ائمّهء اطهار عليهم السّلام در حدّ اعلى و بسيار صميمى و خودمانى كرده بود . او در مشكلات و پيشامدهاى سخت به چهارده معصوم عليهم السّلام بويژه حضرت زهرا عليها السّلام متوسّل مىشد و خواسته‌اش برآورده مىگشت .\r\n\r\nنامه به خدمت امام رضا عليه السّلام\r\nآن ايامى كه در منطقه ترك بود ، خوانين و افراد شرور و فاسق وى را بشدت در تنگنا قرار داده بودند ، آيت‌اللّه ملكى عريضه‌اى به خدمت حضرت امام رضا عليه السّلام مىنويسد و آن را توسّط يكى از زوّار به مشهد مقدّس مىفرستد و به آن شخص تأكيد مىكند كه نامه را به داخل ضريح مقدس بيندازد . بعد از چند روزى حضرت رضا عليه السّلام در خواب به او دلدارى داده و در جواب نامه مىفرمايد : هر قدر هم شعلهء آتش قوىتر باشد به مچ پاى تو نخواهد رسيد .\r\n\r\nدرخواست منزل از حضرت معصومه عليها السّلام\r\nهمچنين وقتى آيت‌اللّه ملكى به قم هجرت كرد ، چون قدرت مالى براى خريد منزل نداشت يك‌خانهء محقّرى را اجاره مىكند و حاضر نمىشود به كسى عرض نياز كند . يك روز هنگام زيارت حضرت معصومه عليها السّلام از آن حضرت درخواست مىكند تا زمينهء تهيّهء يك باب منزل را برايش فراهم آورد . چند روز بعد ، اين خواسته مورد اجابت قرار مىگيرد .\r\n\r\nيارى ائمه عليهم السّلام\r\nدر مورد ديگر از خود آيت‌اللّه ملكى نقل شده است كه يك شب پيرامون يكى از آيات مشكلهء قرآن كريم ، به مطالعه و تحقيقات گسترده‌اى پرداخت و به خاطر دشوارى بحث خسته شده و به خواب فرو رفت . در خواب يكى از ائمه عليهم السّلام به\r\n\r\n","description":"","footnote":"","page_name":" 1422 ","page_number":94},
  {"content":"\r\n\r\nايشان مىفرمايد : شما تلاشتان را بكنيد و مشغول تحقيق باشيد ، ما شما را كمك و يارى مىكنيم .\r\n\r\nتشرّف به خانهء خدا در جستجوى گمشدهء خود\r\nيكى از شاگردان نقل كرد : در مدت اقامت در قم برنامهء ما اين بود كه شبها به منزل آقاى حاج شيخ مىرفتيم و نماز مغرب و عشا را به ايشان اقتدا مىكرديم . بعد از نماز چند بحث كلامى ، تفسيرى و فقهى مطرح مىشد و از حضورش بهره‌مند مىگشتيم . چندين سال اين برنامه ادامه داشت . در يكى از شبهاى سال 1356 ش طبق برنامه شرفياب شدم ، ولى اين بار آقاى حاج شيخ را در نشاط عجيبى يافتم . از علّت جويا شدم ، فرمود : امسال به حج مىروم . عرض كردم چطور ؟ فرمود : دلم مىخواست به مكّه معظمه و خانهء خدا مشرّف شوم و چون پول نداشتم ، لذا به حضرت حجت ( عج ) عريضه نوشتم و از ايشان خواستم كه مقدّمات و وسائل اين سفر را برايم فراهم فرمايد . تا اينكه شبى آن حضرت را در خواب زيارت كردم . از من سؤال فرمود : با چه پولى مىخواهى مشرّف شوى ؟ عرض كردم : آقا با پول شما و حضرت قبول كردند . در اينجا من به حاج شيخ عرض كردم : البتّه حضرت امسال را كه قبول نكردند ، زيرا اكنون زمان تهيّهء گذرنامه و ساير مقدمات سپرى شده است و امكان‌پذير نيست . فرمود : خير همين امسال را قبول كردند . در همين گفتگو بوديم كه زنگ در منزل به صدا درآمد . من خودم رفتم ديدم يك آقايى آمده و مىگويد :\r\nتمام مقدّمات سفر حاج شيخ در تهران مهيّاست و بايد هرچه زودتر آماده اقدام شود . بعد مرحوم حاج شيخ به تهران رفتند و در مدّت اندكى وسائل گذرنامه جور شد و همان سال به حج مشرف شدند . هنگام برگشت به حضورشان رسيدم ، در اين مسافرت از الطاف امام زمان ( عج ) نسبت به خود صحبت مىكرد و مىگفت : يك‌دفعه در منى ، حال خوشى به من دست داد به طورى كه در پشت خيمه ، حضرت بقية اللّه ( عج ) را حس مىكردم و به همين مقدار بيشتر اظهارى نداشتند . تا اينكه اين\r\n\r\n","description":"","footnote":"","page_name":" 1423 ","page_number":95},
  {"content":"\r\n\r\nاواخر مريض شدند و بنده براى ملاقات ايشان رفتم و فكر مىكردند با همان مرض از دنيا مىروند و دريغ داشتند كه اين مطلب به همين مقدار گفته شود ، لذا فرمودند در آن سفر مكه سعادت فيض تشرّف به خدمت حضرت ولى عصر ( عج ) حاصل گرديد و تعبيرشان يادم نيست ، ولى مىفرمودند كه حضرت با اين عظمت چقدر مهربان هستند و با نهايت مهربانى با من برخورد كرده مرا تشويق فرمودند . رحمة اللّه عليه و حشره اللّه مع مواليه .\r\n\r\n4 - عزّت نفس و بزرگ‌منشى\r\nهمان‌طورىكه گذشت آيت‌اللّه ملكى احتياجات زندگى خود را تنها با خداوند متعال و ائمه اطهار و اهل بيت عليهم السّلام در ميان مىگذاشت و هرگز در رفع آن به افراد و اشخاص معمولى لب نمىگشود و اين حكايت از بزرگ‌منشى و عزّت نفس او دارد .\r\nبه همين خاطر وى همواره به اقلّ امكانات زندگى قانع شده بود ، تا از محتاج شدن به ديگران در امان باشد .\r\nشخصى نقل مىكرد ما تصميم گرفتيم براى منزل حاج شيخ قالى بخريم ، با خودشان در ميان گذاشتيم قبول نكردند . فرمودند : اگر چنين قصدى داريد پولش را در اختيار من قرار دهيد براى فقرا خرج كنم . يا در اين اواخر جمعى از مردم مىخواستند بهترين ساختمان زادگاهش را براى او بخرند ولى قبول نكرد .\r\nحاج ميرزا على احمدى ميانجى مىفرمود : « حاج آقاى ملكى هيچ‌وقت در جيب پول كافى براى زندگى نداشت ولى ظاهر خود را آراسته نگه مىداشت ، تا كسى متوجه نشود . وقتى كه ايشان در ترك ساكن بود ، من هنگامى كه به ميانه مىآمدم ، براى ديدار با ايشان به آنجا مىرفتم و مىدانستم كه ايشان با سختى و دشوارى زندگى مىكنند ، ولى اصلا به رو نمىآوردند و خودشان را نمىشكستند ، با روئى گشاده و خندان از ميهمانان پذيرائى مىكردند ، به فقر اعتنايى نداشتند « عاش سعيدا و مات سعيدا » سرافراز زندگى كردند و سربلند هم از دنيا رفتند » .\r\n\r\n","description":"","footnote":"","page_name":" 1424 ","page_number":96},
  {"content":"\r\n\r\n\r\n5 - مراعات تقوا\r\nاو سعى مىكرد كه در انجام همه اعمال خدا را در نظر گيرد و بر احتياط در برداشت از وجوه شرعيه و بىتوجّهى به امكانات دنيوى تأكيد داشت و از عنوان‌يابى و تشخّص مآبى جدّا دورى مىجست .\r\n\r\n6 - تلاش و نظم\r\nزندگى ساده و بىآلايش و در عين حال پرتلاش و پرجنب‌وجوش او ، مورد توجه و زبانزد همگان بود . تا سال 1371 ش بااين‌كه 88 سال سن داشت ، روزى 12 ساعت كار تحقيقى و علمى انجام مىداد . كه نتيجهء همهء اين تلاشها ، تنظيم ، تأليف و چاپ چند جلد تفسير و معارف شد كه در بخش آثار و تأليف به آن اشاره خواهد شد . و نيز نظم فوق‌العاده در ابعاد مختلف زندگى از خصوصيات بارز ايشان بود .\r\n\r\n7 - احترام به مردم\r\nوى ارزش و احترام ويژه‌اى به تودهء مردم قائل بود و اين سبب شده بود كه محبّت وى در اعماق دل‌وجان مردم رسوخ بكند . او به هركس مىرسيد با زبان خود آنان ، با آنها به گفتگو و احوال‌پرسى مىنشست كه مردم تمايزى ميان خود و آن عالم ربّانى احساس نمىكردند . خصوصا نسبت به افراد كم‌بضاعت و كودكان و نوجوانان با انس و محبّت بيشتر با آنها ارتباط برقرار مىنمود . رعايت حال مردم را بر خود لازم مىپنداشت . به عنوان نمونه دوست نداشت صداى بلندگوى مساجد جز در اوقات اذان ، بلند شود ، و هرگز اجازه نمىداد صداى سخنرانى خود به بيرون مسجد پخش بشود و آن را موجب اذيّت و مزاحمت براى مردم و در نهايت سبك شمردن شعاير مذهبى مىشمرد .\r\n\r\n8 - مبارزه با خرافات و عوام‌زدگى\r\nاحترام به مردم غير از عوام‌زدگى است . اين تمايز در وجود آيت‌اللّه ملكى\r\n\r\n","description":"","footnote":"","page_name":" 1425 ","page_number":97},
  {"content":"\r\n\r\nظهور چشمگير داشت . از نقل روايات مجعول و وقايع تاريخى مشكوك در محافل و مجالس جلوگيرى مىكرد و نسبت به سوءاستفاده از احساسات و مقدّسات مذهبى بسيار حسّاس بود . روزى ( در سالهاى قبل از 1340 ش ) شخص ناشناس و داراى محاسن بلند كه به منطقه رفت و آمد داشت ، ادعا كرد ، در هشت كيلومترى مركز بخش در روستايى به نام « ديزج » امامزاده‌اى كشف كرده است و اظهار داشت :\r\nامامزاده در خواب از وى خواسته تا آيت‌اللّه ملكى هم قبر او را آشكار و بازسازى نمايد . او با اين ترفند ، خواست اين عالم تيزبين را هم در كار خود شريك نمايد و از وجودش بهره‌بردارى كند . ولى آيت‌اللّه ملكى با شدت با اين كار مخالفت كرد و دستور داد او را تنبيه كنند . اما عده‌اى از مردم بدون توجه به واقعيت امر ، تحت تأثير قرار گرفته ، دسته‌دسته از روستاهاى اطراف به زيارت امامزادهء تازه كشف شده مىآمدند و گاو و گوسفند قربانى مىكردند . حتى در همين ايّام صاعقه‌اى به منزل يكى از بستگان آيت‌اللّه ملكى اصابت كرد ، بلافاصله شايع شد كه امامزاده غضب كرده است و برخى از ايشان خواهش كردند تا دست از مخالفت بردارد ، ولى آيت‌اللّه ملكى طبق وظيفهء شرعى به اين شايعات و تبليغات اعتنايى نداشت و با ارادهء قاطع و با شدّت بيشترى و بدون هيچ ترسى به مخالفت خود ادامه داد .\r\nسرانجام پس از مدّتى معلوم شد آن شخص مىخواست دخترى را بدون عقد شرعى تصاحب كند و اصلا مسلمان نبوده ، بلكه ظاهرا يك فرد يهودى است و براى استخراج اشياء عتيقه به منطقه رفت و آمد مىكرد و برخى آثار باستانى گران‌قيمت را هم از منطقه خارج كرده و خودش هم ناپديد شده است . در پى افشاى اين موضوع ايمان و احترام مردم به آيت‌اللّه ملكى راسخ‌تر شد و موجى از كشف آثار باستانى در منطقه به راه افتاد . و دهها اشياء عتيقه و گرانبها كشف گرديد .\r\n\r\n9 - مبارزه با سنّتهاى ناپسند\r\nآيت‌اللّه ملكى سعى داشت با پاره‌اى از سنّتهاى غلط كه در ميان بعضى از مردم\r\n\r\n","description":"","footnote":"","page_name":" 1426 ","page_number":98},
  {"content":"\r\n\r\nرواج داشت مبارزه كند . براى نمونه با ازدواجهاى تحميلى مخالفت مىكرد ، ازدواجهايى كه بدون رضايت دختر و اطّلاع او و رعايت برابرى و هم‌كفو بودن طرفين و با تهديد و صلاح ديد پدر و اشخاص ديگر به عقد فرد مورد نظر درآورده مىشد . اين عالم دورانديش در عقد ازدواج بايستى حتما رضايت دختر را به هر طريق ممكن احراز مىكرد و در اين راه وسواس عجيبى به خرج مىداد و الّا از خواندن عقد خوددارى مىكرد .\r\n\r\n10 - ظلم‌ستيزى و مبارزه با فساد\r\nاو نسبت به تودهء مردم بسيار مهربان و متواضع بود ، ولى در برابر ثروت‌اندوزان حرام‌خوار و افراد فاسق از موضع قدرت و شدّت برخورد مىكرد كه نمونه‌هايى از آن در پيش اشاره شد .\r\nبطور كلّى اين برخوردها متفاوت و مختلف بود چون ايشان مورد علاقه و احترام تمام طبقات حتى بيشتر خوانين و اشراف هم بودند ، لذا از راه دور يا با مسافرت به مناطق مختلف و از نزديك با مديريت مناسب و با استفاده از وجههء خود و با زبان نرم و احقاق حقوق محرومان و ضعيفان و يا تعظيم شعاير دينى تلاش مىكرد و به موفقيت‌هاى خوبى هم دست مىيافت و اما در مواردى هم به ضرورت با تنبيه اشخاص متظاهر به فسق و يا فرستادن افراد سرشناس صالح به محافل اهل فساد و جلوگيرى از تجمّع آنها و به اشكال مختلف ديگر انجام مىگرفت . چنان كه يك‌وقت خبر آورده بودند كه يك برنامه فساد و فحشا با پشتوانه و تشويق پاره‌اى از اشراف منطقه تدارك ديده شده است ؛ آيت‌اللّه ملكى شخصا همراه با افراد مطمئن ديگرى به صورت كشيك و گشت در داخل روستا و باغچه‌ها و باغ‌هاى اطراف ، اين نقشه را خنثى مىكنند .\r\n\r\n11 - پايبندى به قانون\r\nدر پايبندى به قانون بسيار سختگير و دقيق بود و در اجراى آن فقير و غنى و\r\n\r\n","description":"","footnote":"","page_name":" 1427 ","page_number":99},
  {"content":"\r\n\r\nخودى و بيگانه يكسان بود . در حلّ دعاوى و صدور قباله و اسناد و وصيت‌نامه امكان نداشت موارد شبهه‌ناك و مشكوك و غير قانونى بدست ايشان تحرير شود .\r\nازاين‌رو اعتبار اسناد تنظيمى ايشان شهرهء آن ديار بود و در ادارات دولتى به آن همچون يك سند رسمى مىنگريستند .\r\n\r\n12 - مديريت شايسته\r\nوى در مدت اقامت در منطقه ، مديريت خوبى را از خود بروز داد و در رهبرى و هدايت مردم كاملا موفق بود . كسانى كه از نزديك به اوضاع منطقه آشنايى دارند به اين حقيقت تأكيد مىكنند . پس از پيروزى انقلاب نيز بااين‌كه منطقه آبستن حوادث و رويدادهاى مهم منطقه‌اى ، سياسى و مذهبى شد ، ولى براثر درايت اين عالم تيزبين هيچ‌گونه حادثهء ناگوارى رخ نداد و همه به خوبى و خوشى پشت سر گذاشته شد . در اوائل پيروزى ، كميتهء انقلاب با اشراف و سرپرستى معظم‌له در قصبهء ترك و حومه تشكيل شد و تا پاگرفتن نهادهاى حكومتى ادامه داشت و اين مسئله در جهت تأمين امنيّت منطقه بسيار مؤثر واقع گشت . همچنين از نزديك شدن به گروه‌ها و جناحهاى سياسى مذهبى به شدّت اجتناب نموده و از بروز جبهه‌بندى و صف‌آرائى گروههاى فكرى مخالف و موافق با قاطعيّت جلوگيرى كرد و بدين‌وسيله از كيان اسلام و وحدت ملّى در آن ديار دفاع مؤثرى نمود و نيز از مداخله در حوزهء مسئوليت مديران منطقه دورى جسته و پدروار با راهنمايى مسئولين و مردم در راه كمك و معاضدت به رفع مشكلات و خدمات عمومى عمرانى و فرهنگى و اقتصادى مردم با تمام وجود تلاش نمود .\r\n\r\nخدمات مذهبى ، فرهنگى و عمرانى\r\nآيت‌اللّه ملكى در طول اقامت در ترك ، علاوه بر فعاليت‌هاى معمول و ترويج شعاير دينى ، اقامهء نماز جماعت بسيار باشكوه ، تشكيل جلسات سخنرانى به\r\n\r\n","description":"","footnote":"","page_name":" 1428 ","page_number":100},
  {"content":"\r\n\r\nمناسبت ماه مبارك رمضان و محرّم و ايّام مذهبى ديگر و نشر فرهنگ تشيّع در منطقه و حل و فصل دعاوى مردم به فعاليت‌هاى عمرانى ، فرهنگى نيز اقدام كرد كه سهم بسزائى در عمران و آبادى و رشد شعور و آگاهى مردم بر جاى گذاشت . در اين بخش به مواردى از خدمات وى اشاره مىشود .\r\n\r\n1 - رسيدگى به فقرا و مستمندان\r\nبخش عمده‌اى از وقت خود را صرف خدمت و رسيدگى به فقرا و محرومان منطقه مىكرد . فعاليت در فقرزدائى دوران جنگ دوّم جهانى كه پيشتر به آن اشاره شد و نيز بار ديگر در سال 1327 ش كه خشكسالى و قحطى مردم را در آستانه نابودى قرار داده بود ، اين فقيه درد آشنا ، تدبيرى انديشيد و با جيره‌بندى آرد و نان مستمندان آن ديار را از پيامدهاى ناگوار اين پديدهء خطرناك در امان نگاه داشت . وى جمعى متشكل از افراد نيكوكار در منطقه تعيين كرده بود كه مسئوليت شناسايى خانواده‌هاى نيازمند را به عهده داشتند و پس از شناسائى به صورت مخفيانه و آبرومندانه به آنها كمك مىكردند .\r\n\r\n2 - احيا چند رشته قنات و چشمه\r\nاين موارد در تأمين آب آشاميدنى مردم نقش حياتى داشته و دارد .\r\n\r\n3 - تعمير اساسى مسجد ترك\r\nاين مسجد كه يكى از آثار ارزشمند اسلامى و باستانى كشور به شمار مىآيد ، چندين بار توسط آيت‌اللّه ملكى به صورت اساسى تعمير شد ، بدون اينكه نامى از او در كتيبه‌هاى مسجد حك شود .\r\n\r\n4 - تأسيس كتابخانه\r\nاين مركز تحت عنوان « كتابخانه امام جعفر صادق عليه السّلام » در سال 1357 ش\r\n\r\n","description":"","footnote":"","page_name":" 1429 ","page_number":101},
  {"content":"\r\n\r\nتأسيس گرديد كه كتاب به صورت امانت در اختيار علاقه‌مندان قرار مىدهد . و در فصل زمستان كه مردم فراغت بيشترى دارند ، كلاسهاى تعليم قرآن در محل كتابخانه براى آنان تشكيل مىشود .\r\n\r\n5 - احداث دانشسرا\r\nاين مركز آموزشى در پى تلاش بىدريغ ايشان و كمك‌هاى مردم و مسئولين به مساحت 65000 متر مربع تأسيس شد .\r\n\r\n6 - كمك و اقدام به كارهاى خير و عام‌المنفعه\r\nمانند برق‌كشى ، لوله‌كشى ، جاده‌سازى و تأسيس مراكز و دواير ادارى كه هم‌اكنون در خدمت مردم هست .\r\nتشييع پيكر شيخ محمّد باقر ملكى ميانه‌اى ( در صحن حضرت معصومه « س » )\r\n\r\nتأليفات و آثار علمى\r\nآيت‌اللّه ملكى در كنار فعاليت‌هاى اجتماعى و عبادى ، كار پژوهش و تدريس\r\n\r\n","description":"","footnote":"","page_name":" 1430 ","page_number":102},
  {"content":"\r\n\r\nرا ادامه داد و كتب ذيل يادگار تحقيقات علمى اوست كه به شرح مىآيد :\r\n1 - بدائع الكلام فى تفسير آيات الاحكام ، اين كتاب در تفسير آيات طهارت و نماز است . و نيز شامل تفسير آيات « شفاعت » مىباشد . نخست در سال 1400 ق در بيروت و بار ديگر در سال 1402 ق در قم به چاپ رسيده است .\r\n2 - تفسير فاتحة الكتاب ، كتاب پيرامون تفسير سورهء مبارك « حمد » است كه از سوى انتشارات « دار القرآن الكريم » قم در سال 1413 ق چاپ شده است .\r\n3 - توحيد الاماميّة ، اين اثر ارزشمند پيرامون مسأله خداشناسى دينى در شيعه است و در آن موضوعات مهمى مانند : اهميت شناخت و جايگاه عقل ، توحيد ، علم ، قدرت خداوند ، معناى عرش ، كرسى ، مشيت ، اراده ، جبر ، اختيار ، قضا و قدر ، حدوث عالم و بدا و . . . مورد بحث و بررسى قرار گرفته است . كتاب از سوى انتشارات « وزارت فرهنگ و ارشاد اسلامى » در سال 1415 ق به زيور چاپ مزين شد .\r\n4 - تفسير مناهج البيان ( 6 جلد ) ، شامل جزء 1 و 2 و 3 و 4 و 29 و 30 از قرآن كريم است كه هريك جزء در يك مجلد قرار گرفته است . مسئوليت چاپ اين تفسير گرانسنگ را انتشارات « وزارت فرهنگ و ارشاد اسلامى » برعهده گرفته و به طرز مطلوبى آن را به چاپ رسانده است .\r\n5 - نگاهى به علوم قرآنى ، اين اثر توسط آقاى على نقى خدايارى به فارسى ترجمه شد و به اهتمام آقاى على ملكى ميانجى ، از طريق « نشر خرّم » در بهار 1377 ش در قم به زيور چاپ مزين گرديد .\r\n6 - الرشاد فى المعاد ، مخطوط .\r\n7 - تقريرات كامل درس اصول آيت‌اللّه ميرزا مهدى اصفهانى ، مخطوط .\r\n8 - رساله‌اى در حبط و تكفير ، مخطوط .\r\n9 - رساله‌اى در خمس ، مخطوط .\r\n10 - رساله‌اى در احكام ميّت ، مخطوط .\r\n11 - نوشتارى در احكام : صلاة نكاح ، طلاق ، مواريث و ابحاثى پيرامون مسائل\r\n\r\n","description":"","footnote":"","page_name":" 1431 ","page_number":103},
  {"content":"\r\n\r\nمتفرّقهء تفسير و معارف ، كه در حال حاضر ، مراحل تنظيم ، تصحيح و تنقيح را طى مىكند ، تا براى زيور چاپ آماده گردد .\r\n\r\nرحلت\r\nاين فقيه و مفسّر و استاد معارف اهل بيت عليهم السّلام پس از 95 سال تلاش بىوقفه و زندگى سراسر افتخارآميز ، سرانجام در شب جمعه پانزدهم / خرداد / 1377 ش برابر با دهم / صفر / 1419 ق دعوت حق را لبّيك گفت و به سراى باقى شتافت و علاقمندان خود را به سوگ و ماتم نشاند .\r\nپيكر پاك اين عالم ربّانى با شكوه خاصى و با شركت آيات ، علماى اعلام و جمع كثيرى از مردم و طلاب و فضلاى حوزهء علميه قم و مردمى كه از ترك و شهرهاى ميانه و تهران آمده بودند . در اين شهر تشييع و در قبرستان شيخان به خاك سپرده شد .\r\nتشييع پيكر شيخ محمّد باقر ملكى ميانه‌اى\r\n\r\n","description":"","footnote":"","page_name":" 1432 ","page_number":104},
  {"content":"\r\n\r\nهمچنين مجالس با شكوه و گسترده‌اى در شهرهاى : قم ، تهران ، ميانه و ترك بخاطر تجليل از مقام علمى و معنوى و خدمات ارزندهء اين فقيه سترك انجام گرفت .\r\n\r\nوصيت‌نامه\r\nآيت‌اللّه ملكى در نوشته‌اى كوتاه ضمن حمد و ستايش به درگاه پروردگار متعال و با سلام و صلوات بر اشرف انبيا و اولاد معصومينش ، خانواده و وابستگان خود را وصيّت مىنمايد به تقوا و صلاح و سداد و اطاعت از دستورات پروردگار متعال در تمام حالات و دوران زندگى خودشان و فرزندانشان و درخواست نموده كه مراسم ترحيم وى را بدون تشريفات و ساده برگزار كنند .\r\n- منبع\r\n1 - اين مقاله به قلم آقاى شيخ عبد الرحيم اباذرى نوشته شده كه با همكارى فرزند فاضل معظم‌له جناب آقاى على ملكى ميانجى كه بيش از 20 سال ملازم خدمت پدر بوده و اشراف كامل به شرح حال و مبانى فقهى و تفسيرى و كلامى ايشان دارد ، تأليف و تنظيم گرديد .\r\n\r\nسيّد محمّد باقر مولوى عربشاهى « سبزوارى » ( 1324 - 1404 ق )\r\nحاج سيد محمّد باقر فرزند سيد ابو طالب رئيس الذاكرين سبزوارى ، معروف به « مولوى عربشاهى » يكى از دانشمندان و اساتيد دانشگاه تهران بود .\r\nوى در سال 1324 ق مطابق با 1285 ش در سبزوار واقع در استان خراسان متولد گرديد .\r\nپس از نشو و نما به تحصيل علوم دينى پرداخت . در سن جوانى به مشهد مقدس رهسپار شد و ادبيات را نزد علامه شيخ عبد الجواد اديب نيشابورى و حكمت و فلسفه را نزد علامهء حكيم شيخ محمّد على فاضل خراسانى و دروس فقه و اصول را نزد علامه ميرزا حسين آموخت . آنگاه به تهران مهاجرت كرد و دروس\r\n\r\n","description":"","footnote":"","page_name":" 1433 ","page_number":105},
  {"content":"\r\n\r\nعقلى را از محضر حكيم الهى ميرزا طاهر تنكابنى استفاده نمود .\r\nاستاد مولوى عربشاهى از آغاز تأسيس دانشكدهء معقول و منقول دانشگاه تهران به عضويت هيئت علمى آن درآمد . و به تدريس در اين دانشكده پرداخت تا اينكه به درجهء استادى رسيد . در ضمن رياست گروه ادبيات عرب را برعهده گرفت .\r\n\r\nاز آثار قلمى او\r\n1 - الأدب و الدّين .\r\n2 - الحكمة و الأدب عند الفرس و العرب .\r\n3 - الرسالة الكمالية فى الحقائق الالهية ( اهتمام - اثر فخر رازى ) .\r\n4 - النهاية فى مجرد الفقه و الفتاوى ( اهتمام - اثر شيخ طوسى ) .\r\n5 - ترجمهء تلخيص البيان عن مجازات القرآن ( از شريف رضى ) .\r\n6 - ترجمهء كتاب البراهين ( اثر فخر رازى ) .\r\n7 - سرمايهء سخن ( همكارى با دكتر محمّد آيتى - 3 جلد ) .\r\nايشان در روز 21 / شعبان / 1404 ق در سن 80 سالگى در تهران درگذشت و جسدش به قم حمل و در يكى از اطاقهاى قبرستان حاج شيخ به خاك سپرده شد .\r\nاستاد سيد محمّد مولوى عربشاهى ، دكتراى الكترونيك از آلمان و يكى از نويسندگان دائرةالمعارف بزرگ اسلامى ، فرزند ايشان است .\r\n- منابع\r\n1 - تاريخ تولد و فوت ، از روى سنگ مزار ايشان يادداشت شده است .\r\n2 - سبزوار شهر دانشوران بيدار 2 / 167 ( تاريخ تولد و وفات ايشان را اشتباه ذكر نموده است ) .\r\n3 - مؤلّفين كتب چاپى 2 / 9 ( تاريخ تولدش را 1325 ق نوشته است ) .\r\n*\r\n\r\n","description":"","footnote":"","page_name":" 1434 ","page_number":106},
  {"content":"\r\n\r\n\r\nسيّد محمّد بحر العلوم قزوينى ( 1296 - 1372 ق )\r\nسيد محمّد فرزند هبة اللّه و نوهء ميرزا رفيع حسينى موسوى قزوينى ملقب به ( بحر العلوم ) ، از علماى معاصر و ساكن مشهد مقدس بود . در اصفهان از شاگردان حاج آقا منير بروجردى و در نجف اشرف از شاگردان شيخ محمّد كاظم خراسانى بود .\r\n\r\nاز آثار او :\r\n1 - رسالهء شريفهء ولايت .\r\n2 - المواهب القدسية .\r\n3 - حوادث الايام فى بيان وقايع الايام .\r\n4 - تلخيص التراجم و تنقيح المعاجم ، در رجال .\r\n5 - جغرافياى عالم .\r\n6 - رسالة فى أعظم كل شىء فى العالم .\r\n7 - ديوان شعر .\r\n8 - حل‌بندى ( كشكول ) .\r\n9 - حاشية على شرح اللمعة الدمشقية .\r\n10 - رسالة فى اوزان البلاد .\r\nدر سال 1372 ق به سن 77 سالگى درگذشت ، و در قبرستان حاج شيخ مدفون گرديد .\r\n- منابع\r\n1 - مينو دريا باب الجنه قزوين 2 / 240 .\r\n2 - مؤلفين كتب چاپى 5 / 339 .\r\n3 - نقباء البشر ( خطى ) .\r\n\r\n","description":"","footnote":"","page_name":" 1435 ","page_number":107},
  {"content":"\r\n\r\n\r\nسيّد محمّد برقعى قمى ( - 1350 ق )\r\nمير سيد محمّد فرزند آيت‌اللّه سيد عبد اللّه نوهء سيد اسحاق رضوى برقعى قمى از مشاهير علماى قم بود .\r\nتولدش در قم اتفاق افتاد .\r\nوى پس از سپرى كردن مقدمات و سطح ، رهسپار نجف اشرف گرديد و از محضر آيت‌اللّه آخوند ملا محمّد كاظم خراسانى استفاده نمود و در حدود سالهاى 1330 ق به زادگاهش بازگشت و مشغول تدريس فقه و اصول و هدايت شد . و پس از ارتحال پدرش در سال 1332 ق مشغول اقامهء نماز جماعت در صحن مطهر حضرت معصومه عليها السّلام به جاى او ، گرديد .\r\n\r\nاز آثار او\r\n1 - تعليقة على كفاية الاصول .\r\nمرحوم برقعى در روز پنجشنبه 20 / ربيع الثانى / 1350 ق مطابق با 11 / شهريور / 1310 ش در قم دار فانى را وداع گفت ، و در مسجد بالاسر حرم حضرت معصومه عليها السّلام به خاك سپرده شد .\r\n- منابع\r\n1 - آثار الحجة 1 / 220 .\r\n2 - الاجازة الكبيرة 147 .\r\n3 - تاريخ قم 280 ( سال مرگش را 1349 ق نوشته است ) .\r\n4 - رجال قم 142 .\r\n5 - گنجينهء دانشمندان 1 / 149 .\r\n6 - وفيات علما 700 ( سال مرگش را در سال 1349 ق دانسته است ) .\r\n\r\n","description":"","footnote":"","page_name":" 1436 ","page_number":108},
  {"content":"\r\n\r\n\r\nمحمّد تحصيلى شميرانى « خياط » ( 1299 - 1383 ق )\r\nآنچه كه در پيش رو داريد زندگينامهء مرحوم خياط است بقلم تواناى استاد گرامى آقاى شيخ جعفر سبحانى كه در مقدمهء ديوان خياط به چاپ رسيده ، و ما قسمتى از آن انتخاب نموده و در اين مجموعه به چاپ مىرسانيم .\r\nمؤلف اين ديوان مرحوم « محمّد تحصيلى » معروف به « خياط » . در سال 1260 هجرى شمسى برابر 1299 هجرى قمرى در يك خانوادهء اصيل به نام « حاج ابراهيم » شميرانى ديده به جهان گشود ، و دوران كودكى را پشت سر نهاد ، مطابق مقتضاى زمان به تحصيل علوم متداول پرداخت و در ميان اقران به ذكاوت و هوشيارى و سرعت انتقال معروف بود ، و در ميان علوم رائج بيش از همه به رياضيات علاقهء فراوان داشت و در علم اعداد و « علم اوفاق » سرآمد روزگار بود ، و در حل جداول آن كاملا مهارت داشت و آثارى كه در اين قسمت از خود به يادگار نهاده ، از نبوغ و عمق رياضى او كاملا حكايت مىكند و شايسته بود كه از اين شخصيّت ، افراد زيادى بهره بگيرند ، و گروهى به وسيلهء او در اين علوم تربيت شوند .\r\n\r\nسنجش شخصيّت\r\nسنجش شخصيت هرچند نسبت به محيطها متفاوت است در محيطهاى مادى معيار ، ثروت و مال است ، و در محيطهاى ديگر ، به گونه‌اى ديگر ، اما از نظر اسلام ، امير مؤمنان عليه السّلام سخنى دارد كه در ميان كلمات امام ، بسيار كم‌نظير است آنجا كه مىفرمايد : « قيمة كلّ امرئ ما يحسنه » « ارزش هر انسانى در گرو چيزى است كه كاملا با آن آشنا است » روى اين اساس ، مهمترين عوامل ارزش وجودى اين مرد الهى را مىتوان در سه بخش خلاصه كرد :\r\n1 - با تمام كمالات علمى و معنوى و شخصيت اجتماعى كه داشت ، در مقابل\r\n\r\n","description":"","footnote":"","page_name":" 1437 ","page_number":109},
  {"content":"\r\n\r\nخدمات اجتماعى ( كه نمونه‌هائى از آن را خواهيد شنيد ) انجام مىداد ، دينارى نمىپذيرفت ، و در بازار خياطان تهران به شغل شريف خياطى اشتغال داشت و « داودوار » با كدّ يمين و « عرق جبين » و به اصطلاح با دسترنج خود امرار معاش و زندگى مىكرد ، آنان كه با او آشنائى داشتند مىگويند ؛ يكى از صفات وى در طول زندگى عمل به وعده بود ، حتى يك‌بار هم نشد براى تحويل لباس وقتى را معين كند و در آن خلف ورزد .\r\nبه حق بايد گفت اين خصيصهء اخلاقى كه بسيارى از ما نسبت به آن بىتفاوت هستيم . يكى از اخلاق برجستهء اسلامى است كه پيامبر گرامى صلى اللّه عليه و آله و سلم دربارهء آن فرمود : « عدة المؤمن دين » وفا به وعده دينى است كه بايد به آن عمل شود .\r\nاو در ميان مشاغل ، شغلى را برگزيده بود كه نتيجهء آن علاوه بر كمك به زندگى مردم در گرما و سرما ، پوششى بود بر معايب و نقايص كه آن نيز به حكم گفتار امام « و يستر عيبه » از وظايف اسلامى است .\r\n\r\nخدمات اجتماعى\r\nاو در بازار تهران به درستى و پاكى ، و رك‌گوئى شهرت داشت و مردم بسيارى از مشكلات خود را با او در ميان مىنهادند ، و به ارشاد و راهنمائى او ارج مىگذاردند و به خاطر علاقه‌اى كه به جامعه داشت ، مسائل سياسى مملكت را از دوران جوانى تعقيب كرد ، و مىدانست كه در كشور چه مىگذرد در اينجا رشتهء سخن را به دست يكى از فرزندان ايشان مىدهيم ، تا از پايهء آگاهى و صداقت و دلسوزى اين مرد به مردم و ميهن اسلامى آگاه شويم . اينك در پاى گفتار ايشان مىنشينيم و دو جريان را مىشنويم :\r\nالف : در دوران استبداد سياه قاجار يكى از قنادهاى بازار تهران با ناراحتى پيش پدرم آمد و گفت : وزير ماليه براى صنف ما ، ماليات جديدى وضع كرده ، پدرم گفت :\r\nمن اقدام مىكنم او كه مىدانست اين موضوع در مجلس مطرح نشده است ،\r\n\r\n","description":"","footnote":"","page_name":" 1438 ","page_number":110},
  {"content":"\r\n\r\nازاين‌جهت نامهء بسيار تندى عليه وزير مربوطه نوشت ، و آدرس خود را نيز داد . چند روز بعد مستخدم آن وزارتخانه پاكتى را به مغازهء او آورد و از او امضاء گرفت و رفت .\r\nوزير مربوطه او را احضار كرده بود ، و موضوع را به اطلاع دوستان قناد خود رساند و گفت : اگر مىترسيد نيائيد ، آنها گفتند : نه نمىترسيم و مىآئيم ، روز موعود به اتفاق به دفتر وزير رفتند ، وزير پرسيد حاج ميرزا محمّد خياط كيست ؟ پدرم گفت : من هستم .\r\nوزير با تغير و با لحن تمسخرآميز گفت : وزير اين مملكت ، براى صنف قناد ماليات وضع كرده ، به خياط اين مملكت چه ارتباطى دارد ؟\r\nپدرم گفت : اولا ، بنىآدم اعضاى يك پيكرند اگر در دور افتاده‌ترين نقطهء مملكت ، ظلمى بر پيرزنى وارد شود در اينجا اگر من ايرانى بتوانم ، بايد براى احقاق حق او به پا خيزم . بنابراين نمىشود گفت : اگر ناراحتى براى صنف قناد پيش آيد ، به صنف خياط چه ارتباطى دارد .\r\nثانيا : روابط دولت و ملت در سندى كه با خون اين ملت نوشته شده ، توضيح داده شده ، كه نبايد دولت يا ملت برحق هم تعدى بكنند . وزير با خشم پرسيد آن سند چيست ؟\r\nپدرم پاسخ داد : قانون اساسى ، در كجاى قانون اساسى به وزير اين مملكت حق داده شده كه بدون مراجعه به مجلس ، ماليات وضع كند . اگر چنين تصميمى داشتيد ابتداء بايد در هيئت دولت مطرح مىكرديد ، چنانچه دولت تصويب مىكرد به مجلس مىداد و بعد از تصويب مجلس قابل اجراء بود ، شما اين مطلب را مىدانى يا نمىدانى ، اگر مىدانى چرا قانون اساسى اين مملكت را زير پا گذاشته‌اى ؟ و اگر نمىدانى واى به حال ملتى كه وزير آن از قانون اساسى آن مملكت خبر ندارد . وزير با ناراحتى پرسيده بود كه حالا چه‌كار بايد كرد ؟ پدرم گفت :\r\nيا اعلاميه بدهيد و اين ماليات را نقض كنيد ، يا شما را به اتهام زير پا گذاشتن قانون اساسى به دادگسترى مىكشانم . وزير با ناراحتى پذيرفته بود كه از اخذ ماليات منصرف گردد .\r\n\r\n","description":"","footnote":"","page_name":" 1439 ","page_number":111},
  {"content":"\r\n\r\nب : شركت نفت ايران و انگليس هرساله ، ترازنامهء خود را در روزنامه‌ها انتشار مىداد ، پدرم هرساله به دقت آن را در روزنامه مىخواند و پيش خود جمع و تفريق مىكرد ، و در يكى از اين سالها در حدود يك ميليون ليره استرلينگ حسابها با هم نمىخواند و پدرم با نامه‌اى از شركت نفت تقاضا كرد كه آن يك ميليون ليره را به دولت پرداخت كنند . نمايندهء شركت با پدرم وارد مذاكره شد كه با پرداخت مبلغى ، او را از تعقيب موضوع منصرف كند ، ولى مرحوم « خياط » به ايشان گفت : محال است اين كار را بكنم يا پرداخت كنيد يا به دادگسترى شكايت مىكنم . شركت نفت مجبور شد براى سرپوش گذاردن بر موضوع و جلوگيرى از انتشار اين خبر كه ترازنامه‌هاى نفت آنها تا چه حد قلابى است يك ميليون ليره را به دولت پرداخت كند ، و ازآن‌پس ديگر ترازنامهء شركت نفت منتشر نشد و طبق قانون آن زمان اگر كسى منبع درآمدى براى دولت تأمين مىكرد 10 % از درآمد حاصله به او تعلق مىگرفت ، و دولت در صدد برآمد كه حدود يك‌صد هزار ليره به او پرداخت كند ، كه مرحوم خياط از گرفتنش امتناع كرد و آن را به وزارت فرهنگ آن زمان هديه نمود .\r\n\r\nيك اثر جاودانى ادبى\r\nديوان خياط كه هم‌اكنون نخستين بخش آن تقديم علاقمندان فرهنگ و هنر و ادب مىشود ، تبلورى است از ابعاد شخصيت آن مرحوم ، و اميد است كه بخش دوم آن نيز به همين زودى منتشر گردد . در اينجا با سروده‌هاى عرفانى ، اجتماعى و دينى ( مدائح و مراثى ) اين سراينده توانا آشنا مىشويم ، هرچند اشعار او در تمام زمينه‌ها يكنواخت نيست ولى برخى از آنها در كمال متانت و از امتياز بالائى برخوردار است .\r\n\r\nالهام غيبى\r\nداماد محترم ايشان جناب آقاى حاج كريم حسنى نقل مىكند :\r\n\r\n","description":"","footnote":"","page_name":" 1440 ","page_number":112},
  {"content":"\r\n\r\nمرحوم خياط ، دچار بيمارى ممتدى گرديد ، در خانه به استراحت پرداخت . در نيمهء شعبان كه در تهران همه جا را آذين‌بندى مىكنند و همچنان در تمام نقاط جهان شيعه به اين ميلاد اهميّت خاصى مىدهند ، در عالم رؤيا به او گفته مىشود :\r\nبرخيز در مدح حجت خدا شعرى بگو ، او از خواب بيدار مىشود ، ناگهان بالبداهه غزل :\r\n يا رب امشب به جهان شور دگر مىبينم * نور در انجم مه بىحد مر مىبينم \r\nاز قريحهء او به نوك قلم تراوش مىكند .\r\nيكى از فرزندان ايشان نقل مىكند : شبى به ديدار پدرم رفتم ، ديدم در حال گريه مشغول نوشتن است ، شرائط را مناسب نديدم به خانه‌ام بازگشتم ، شب در عالم رؤيا ديدم كسى در خانه را مىزند ، رفتم در را باز كردم مردى پاكتى به من داد و گفت : اين را به آقاى خياط بدهيد ، روى پاكت با خط سبز نوشته بود :\r\n« ولاية على بن ابى طالب حصنى فمن دخل حصنى امن من عذابى » فردا صبح به ديدار پدرم آمدم و موضوع را گفتم در پاسخ فرمود : ديشب دربارهء امير مؤمنان عليه السّلام شعرى سروده‌ام ، معلوم مىشود كه پذيرفته شده و اين نامه مربوط به آن است .\r\n\r\nآخرين شعله‌هاى حيات\r\nمرحوم خياط پس از يك‌عمر با بركت مملو از خدمت ، در سن هشتاد و سه‌سالگى روز يكشنبه 20 / ذىحجه / 1383 ق مطابق با در 13 / ارديبهشت / 1343 ش در سن 84 سالگى ، دعوت حق را لبيك گفت ، و در وادى السلام قم در مقبرهء ضيائيان به خاك سپرده شد ، و از خود سه پسر و چهار دختر به يادگار گذارده ، اميد است بازماندگان او پويندگان راه او باشند ، و تقوى و پيراستگى ، خدمت به جامعه ، علاقه به خاندان عصمت را از پدر به ارث برند .\r\nنمونهء زير از اشعار اوست :\r\n\r\n","description":"","footnote":"","page_name":" 1441 ","page_number":113},
  {"content":"\r\n\r\n\r\nحضرت عباس عليه السّلام\r\n باز بحر فكر ما طغيان نمود * كرد كلكم در محيط خون ورود\r\nبندبندم گشت نالان مثل نى * در عروقم خون به جوش آمد چو مى\r\nعقل و دانش گشت خارج از سرم * حس ظاهر شد برون از پيكرم\r\nلشكر غم خيمه زد اندر دلم * كرد در خون غوطه‌ور چون بسملم\r\nمفتى عشاق فرمود الصّلا * عاشقانه رو به دشت كربلا\r\nبين چه آمد بر سر سلطان عشق * چون مصادف گشته با طوفان عشق\r\nاز پى اجراى امر آن جناب * خواستم تا من كنم پا در ركاب\r\nدست دل مانند چشم با يزيد * پردهء اسرار را از هم دريد\r\nچون حجب را مرتفع كرد از بصر * بر دو چشمم كربلا شد جلوه‌گر\r\nديدمى آن بَر شده چون بحر خون * كشتى ايمان در آن يَم واژگون\r\nپاره‌پاره جسم انصار خدا * خفته در خون سر ز پيكرها جدا\r\nنور چشم مصطفى در پيچ‌وتاب * بهر ايشان اشك‌ريزان چون سحاب\r\nحضرت عباس ( ع ) با قلبى ملول * ايستاده نزد فرزند رسول\r\nعرض مىكرد او به آن شاه كبار * مايلم جان در رهت سازم نثار\r\nچون نفس در سينه‌ام گرديده تنگ * رخصتم ده تا روم ميدان جنگ\r\nبعد از آن مالك رقاب نشأتين * شهريار عالم امكان حسين ( ع )\r\nمدتى اندر تفكر اوفتاد * عاقبت اذن جدل بر وى نداد\r\nمن به خود گفتم همى يا للعجب * اين جوان از بهر رخصت در تعب\r\nامتناع شاه آيا بهر چيست * بر قبولِ خواهشش كرد از چه زيست\r\nاز شهادت نيست روگردان حسين * گشته او تسليم بر تيغ و سنين\r\nبهر چه ياران خود را سربه‌سر * اذن ميدان داد از خورد و كبر \r\n*\r\n\r\n","description":"","footnote":"","page_name":" 1442 ","page_number":114},
  {"content":"\r\n\r\n\r\nشيخ محمّد تقى اشراقى قمى ( 1313 - 1368 ق )\r\nميرزا محمّد تقى اشراقى فرزند آيت‌اللّه ميرزا محمّد ( ارباب ) قمى ، از سخنوران به نام و واعظان معروف ايران بود .\r\nاين سخنور بزرگ در سال 1313 ق در شهر مقدس قم در خانوادهء علم و فضيلت ديده به جهان گشود و در كنار پدر بزرگوارش نشو و نما يافت .\r\nمقدمات اوليه و سطوح را نزد آيت‌اللّه شيخ ابو القاسم قمى « كبير » فراگرفت و خارج را نزد والد معظم خود ، و آيت‌اللّه حاج شيخ عبد الكريم حائرى يزدى در فقه و اصول ، و معقول را از محضر ميرزا على اكبر حكمى يزدى « تجلّى » استفاده نمود . وى داراى مقام اجتهاد بود و در حوزهء علميهء قم و فلسفه و حكمت و عرفان و تفسير و سطوح فقه و اصول را با بيانى رسا تدريس مىنموده است .\r\nدر فنّ خطابه و ابتكارات منبر در عصر خودش نظير نداشته است ، علاوه بر اين داراى اخلاقى زيبا و پسنديده بود ، و حالت تواضع عجيبى داشت . در آن زمان در تمام منابر خود از سياست‌مداران و دولت‌مردان انتقاد مىنمود ، و وطن‌فروشان را در منابر خود استيضاح مىنمود .\r\n\r\nاز تأليفات ايشان\r\n1 - تفسير سورة يوسف عليه السّلام .\r\n\r\n","description":"","footnote":"","page_name":" 1443 ","page_number":115},
  {"content":"\r\n\r\n2 - تفسير سورة ن و القلم .\r\n3 - تفسير سورة الاعلى .\r\n4 - تفسير سورة يس .\r\n5 - الاربعون حديثا ( خطى ) .\r\n6 - تقريرات فقه مكاسب آيت‌اللّه حائرى .\r\n\r\nداستان درگذشت\r\nاشراقى در سال 1368 ق از تهران دعوتش كردند براى تبليغ و ارشاد مؤمنين در ماه رمضان در مدرسهء صدر جلو خان مسجد سلطانى و مسجد اردبيلىها ، از روز اول ماه مبارك رمضان تا روز بيست و چهار رمضان مرتبا انجام‌وظيفه مىكرده است .\r\nهزاران نفر مردم محترم تهران طبقات حتى علما در اين مدت مزبور از بيانات شيواى اين بزرگ خطيب جهان تشيع استفادهء فراوان برده‌اند .\r\nسرانجام در روز جمعه 25 / رمضان / 1368 ق مطابق با 31 / تير / 1328 ش درگذشت .\r\nعده‌اى اعتقاد بر آن دارند كه سكته كرده ، عده‌اى ديگر مرگش را مشكوك مىدانند . به‌هرحال اين مصيبت عظما براى مردم قهرمان تهران و قم و ديگر شهرهاى ايران بسيار ناگوار شد . پيكرش را با تجليل فراوان از تهران به قم آوردند در مسجد بالاسر حرم حضرت معصومه عليها السّلام نزديك قبر استادش آيت‌اللّه حائرى به خاك سپردند . از شيخ سعيد اشراقى\r\n\r\n","description":"","footnote":"","page_name":" 1444 ","page_number":116},
  {"content":"\r\n\r\nباقيات صالحات اين عالم با تقوا و فضيلت ، فرزند فاضل ايشان شيخ شهاب الدّين اشراقى است .\r\n- منابع\r\n1 - آثار الحجة 1 / 135 و 2 / 139 .\r\n2 - آينهء دانشوران 195 .\r\n3 - رجال قم 148 .\r\n4 - شهداى روحانيت 192 .\r\n5 - گنجينهء دانشمندان 2 / 337 .\r\n6 - مؤلفين كتب چاپى 2 / 245 .\r\n\r\nميرزا محمّد تقى اشعرى قمى ( - 1408 ق )\r\nمرثيه‌سراى اهل بيت « ع » و متوفاى شوال / 1408 مطابق با خرداد / 1367 ش مدفون در باغ بهشت قم .\r\nاشعار زير از اوست :\r\n اى به سيماى تو مصداق بود آيه‌ى نور * نور روى تو ز سيناى سنان كرد ظهور\r\nتابش نور جمال تو نديدند حسين * چشم ناپاك از آن طلعت زيباى تو دور\r\nاى لب لعل تو خوش‌تر ز هزار آب حيات * اى حريم تو به از روضه و جنات قصور\r\nگوهر پاك ولايت كه تو را بود به كف * بود پوشيده بر آن قوم ستم پيشهء كور\r\nاى تو موسى و تو عيسى و تو يحيى ، تو خليل * اى تو قرآن و تو انجيل و تو تورات و زبور\r\nقوم جهال چو نشناخته كردند ستم * واى اگر رخ بنمايى و بخوانى به حضور\r\nپور مرجانهء كافر ز خدا شرم نكرد * با سر انور تو كرد جسارت به غرور\r\nاز چه كشتند ترا تشنه‌لب اندر لب آب * از چه با ريختن خون تو كردند سرور\r\nشيعه گر ناله كند تا به قيامت چه عجب * خرد كردند تن پاك تو از سمّ ستور \r\n\r\n","description":"","footnote":"","page_name":" 1445 ","page_number":117},
  {"content":"\r\n\r\n سينه‌اى را كه بدى مخزن اسرار خدا * گشت آن سينه ز پا مال ستوران مكسور\r\nكرده داغ تو سيه صبحگه اهل بصر * كه كند جلوه سر انورت از كنج تنور\r\n( اشعرى ) را نبود قدرت وصف تو شها * دفتر فضل تو هرگز نتوان كرد مرور \r\n- منبع\r\n1 - تاريخ تكايا و عزادارى قم 160 .\r\n\r\nشيخ محمّد تقى بافقى يزدى ( 1292 - 1365 ق )\r\nشيخ محمّد تقى فرزند محمّد باقر يزدى ، در سال 1292 ق در قريهء ( بافق ) از توابع شهر يزد ، متولد شد .\r\nدر سن 14 سالگى براى ادامهء تحصيلات خود به يزد رفت ، و حدود 14 سال نزد اساتيد آن سامان چون :\r\nسيد على مدرس يزدى « لب خندقى » و سيد يحيى مجتهد يزدى در مدرسهء مصلى به تحصيل علوم پرداخت .\r\nو در سال 1320 ق در 28 سالگى به عتبات رفت ، به ادامهء تحصيل پرداخت . در نجف اشرف نزد آيات : آخوند ملا محمّد كاظم خراسانى و سيد محمّد كاظم طباطبائى يزدى در فقه و اصول و سيد احمد كربلائى در علم اخلاق و چند ماهى علم الحديث را از ميرزا حسين نورى به تحصيل پرداخت . و پس از 17 سال\r\n\r\n","description":"","footnote":"","page_name":" 1446 ","page_number":118},
  {"content":"\r\n\r\nتوقف در نجف و تكميل علوم و اخلاق در سال 1337 ق به قم رفت و در محلهء باغ‌پنبه سكونت اختيار كرد . در سال 1340 ق آيت‌اللّه حاج شيخ عبد الكريم حائرى يزدى را تشويق به بنيانگذارى حوزهء علميه در قم مىكند .\r\n\r\nمجاهدتهاى بافقى\r\nبافقى در دورانى كه سراسر مملكت را خفقان گرفته بود ، با نوشتن نامه‌هاى تند و صريح به رضا خان ، او را از اعمال زشت و منكر بر حذر مىداشت ، او كوچك‌ترين تعارفات معمول را در نامه‌ها رعايت نمىكرد و هميشه آغاز نامه‌اش چنين بود : از آخوند بافقى به فلان . . .\r\nاز طرف دولت اعلاميه‌اى در قم منتشر و به ديوارها چسبانده شد كه در آن « امر به معروف » قدغن گرديده بود . انتشار اين اعلاميه عكس العمل شديد علما و مردم را در پى داشت . شيخ محمّد تقى به محض مطلع شدن از مضمون اطلاعيهء دولت ، همهء كسبه و اهالى شهر را دعوت به تجمع مىكند ، پس از اجتماع مردم در صحن مطهر حضرت معصومه عليها السّلام ، با تلاوت آيهء  وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ  و بيان اهميت حياتى امر به معروف و نهى از منكر ، و اينكه اجراى آن بر هر فردى به خصوص بر علما و طلاب واجب است و هيچ‌كس حق ندارد از اجراى آن جلوگيرى كند ، دولت وقت را يك دولت جابر و ظالم و جاهل خواند و حكومت رضا شاه را حكومت « فراعنه » ناميد . پس از انجام اين سخنرانى ، دولت عقب‌نشينى كرد و دستور جمع‌آورى اعلاميه را داد .\r\n\r\nامر به معروف\r\nماه مبارك رمضان سال 1346 ق برابر با نوروز سال 1306 ش بود . زوار بسيارى به زيارت حضرت معصومه عليها السّلام رفته بودند تا هنگام تحويل سال در كنار آن مرقد مطهر باشند . اعضاى خانوادهء رضا شاه هم آمده بودند و بدون حجاب كامل در حرم\r\n\r\n","description":"","footnote":"","page_name":" 1447 ","page_number":119},
  {"content":"\r\n\r\nمطهر ، در غرفهء بالاى ايوان آينه جلب نظر مىكردند . بافقى پس از مطلع شدن از اين حادثه پيامى بدين مضمون فرستاد : ( شما چه كسانيد ؟ اگر از غير دين اسلاميد پس در اين مكان شريف چه مىكنيد ؟ و اگر مسلمانيد پس در حضور چندين هزار جمعيت در غرفهء حرم چرا « مكشفة الوجه و الشعر » نشسته‌ايد ؟ ) پيام مؤثر واقع نمىشود ، لذا شخصا به حرم آمد و به خانوادهء رضا شاه شديدا اخطار كرد ، و اين حادثه منجر به قيام مردم شد . رضا شاه شخصا با يك واحد موتوريزه به قم رفت و با چكمه وارد صحن مطهر شد ، و بافقى را مورد ضرب و شتم قرار داد . و پس از دستگيرى به تهران آورده شد و با گذراندن پنج ماه حبس در زندان شهربانى مركز ، ديگر به وى اجازه ندادند در قم اقامت گزيند ، و مجبور شد در تهران بماند .\r\nقطعا پس از مراجعت شاه و اسكورتش از طرف عامه عكس العمل شديدى نشان داده مىشد ، كه ممكن بود به انقلاب و بلوايى عام منجر و به خونريزى و قتل نفوس سارى گردد ، ولى با عمل و سياست حاج شيخ عبد الكريم حائرى با حسن تدبير عاقلانه و خيرخواهانه‌اى ، از فساد و خونريزيهاى بعدى به كلى جلوگيرى شد و مقام روحانيت در قم محفوظ ماند ، او اعمال نفوذ به موقعى نشان داد و حكم شرعى بدين شرح صادر نمود : « صحبت و مذاكره در اطراف قضيهء اتفاقيه مربوط به شيخ محمّد تقى بر خلاف شرع انور و مطلقا حرام است » . اين حكم مانند آبى بود كه روى آتش ريخته شود ، از يك انقلاب و بلواى عام و قتل و غارتهاى بعدى جلوگيرى نمود .\r\nپس از ملاقاتى كه بين رضا شاه و شيخ عبد الكريم حائرى در قم به ميان آمد ، شيخ محمّد تقى بافقى را به حضرت عبد العظيم عليه السّلام فرستادند ، و او اين ايام را تحت نظر يك نفر « بازرس آگاهى » به عبادت پرداخت .\r\nدر سال 1314 ش ، پس از واقعهء مسجد گوهرشاد ، بافقى از فرط اضطرابى كه پس از شنيدن خبر اين كشتار به او دست داد ، دچار سكته شد و براى مدتى بسترى شد . پس از اينكه اندكى بهبودى حاصل كرد ، تقريبا سه ماه پس از واقعه ، علىرغم\r\n\r\n","description":"","footnote":"","page_name":" 1448 ","page_number":120},
  {"content":"\r\n\r\nاينكه از جانب دولت ممنوع الخروج بود از تهران به مشهد مقدس حركت نمود .\r\nدر زمان اقامت شيخ بافقى در حضرت عبد العظيم عليه السّلام از سوى مردم ، شعرى سروده شد :\r\n چه خوش بود كه برآيد به يك كرشمه ، دو كار * زيارت شه عبد العظيم و ديدنِ يار \r\nسرانجام در سال 1320 ش براى زيارت به عتبات رفت و پس از مراجعت به شهر رى ، در روز سه‌شنبه 13 / جمادى الاول / 1365 ق مطابق با 27 / فروردين / 1325 ش در بيمارستان فيروزآبادى به سن 73 سالگى در پى بيمارى وفات يافت ، و در كنار مرقد آيت‌اللّه حائرى در حرم حضرت معصومه عليها السّلام در قم مدفون گرديد .\r\n- منابع\r\n1 - آثار الحجه 1 / 31 و 2 / 280 .\r\n2 - زندگينامهء رجال و مشاهير ايران 2 / 17 .\r\n3 - شهداى روحانيت 154 .\r\n4 - ظهور و سقوط سلطنت پهلوى .\r\n5 - قيام گوهرشاد .\r\n6 - گنجينهء دانشمندان 3 / 177 و 4 / 619 .\r\n7 - نقباء البشر 1 / 248 .\r\n\r\nمحمّد تقى بيگ قمى « ارباب » ( - 1311 ق )\r\nاز شعراى عهد ناصرى و معاصر و معاشر با ميرزا على اكبر فيض مؤلّف « تذكرهء شعراى قم » ، و عبد اللّه مستوفى مؤلّف « شرح زندگانى من » بوده است .\r\nعبد اللّه مستوفى به مناسبتهاى مختلف در كتاب خود از او به نيكى و عظمت ياد كرده ، و خاطرات خوشى را كه از هم‌صحبتى با محمّد تقى بيگ ارباب و فرزند\r\n\r\n","description":"","footnote":"","page_name":" 1449 ","page_number":121},
  {"content":"\r\n\r\nاديب و دانشمندش ميرزا محمّد مجتهد معروف به « ارباب » و همچنين مراوداتى كه با ميرزا محمّد باقر ربّانى فرزند ميرزا محمّد مجتهد داشته دقيقا برشمرده است ، كه ما در اينجا به نقل قسمتى از آنها در رابطه با محمّد تقى بيك ارباب معروف به « ارباب جان بابا » اكتفا مىكنيم :\r\n( يك‌دفعه رفتن زيارت و ديده شدن ما در حرم حضرت معصومه عليها السّلام كافى بود كه تمام دوستان و آشنايان را از ورود ما مطلع كند و ديدوبازديدها و دعوتهاى آنها شروع شود ) . بعد تحت عنوان : دريغ از پير ذىفنون مىنويسد :\r\n( فقط جاى محمّد تقى بيك ارباب واقعا خالى بود . پيرمرد در سال قبل ، يك ماهى بعد از مسافرتى كه با ما به علىآباد كرده بود به مرض ذات‌الرّيه درگذشته ، ميرزا محمّد مجتهد پسرش هم مكه مشرف شده بود . محمّد تقى بيك ارباب با داشتن اطّلاعات وسيع از فلاحت و ساختمان و مقنّىگرى و بازديد خرمن و زراعت سرپا و كول‌پزى كه قول و تصديق او در نزد تمام استادان اين فنون برهان قاطع به شمار مىرفت ، اديب و شاعر و نويسنده و خوش‌خط و بذله‌گو و مجلس‌آرا هم بود . براى كندن قنات بعد از كنده شدن چاه گمانه و اطمينان از آب داشتن زمين ، چنان ترازو مىكشيده كه در همان نقطه‌اى كه معين مىكرد ، آب قنات آفتابى مىشد .\r\nزراعت سرپا و خرمن نكوبيده و كوبيده و قبّهء خرمن گندم و جو و حبوبات را به قدرى صحيح بازديد مىكرد كه هيچ‌وقت بيش از يك عشر تقريب نداشت . از دهنهء چاه قنات به جريان آب نگاه مىكرد و اندازهء خرابى پشته و تعداد عملهء اصلاح آن را تعيين مىنمود . با يك نظر به صحراى پنبه و حبوبات كارى ، ميزان بذر آن را تشخيص مىداد و حاصل آنها را برآورد مىكرد . در ساختمان ، بازديدش بسيار دقيق و تا آخرين كلوك كار رفته را تعيين مىنمود . كثرت عمل و حافظه ، قوهء غريبى در نظر او ايجاد كرده بود كه با يك نظر و بدون مساحت ، بذرافكن مزرعه را بىكم‌وزياد مىگفت .\r\nاشعار مشكل « نظامى » را كه مع الاسف خيلى زياد است با توجيهاتى كه از آنها\r\n\r\n","description":"","footnote":"","page_name":" 1450 ","page_number":122},
  {"content":"\r\n\r\nكرده‌اند ، تماما در حافظه داشت . شعر را بسيار خوب مىگفت . در نويسندگى و اسلوب خطّ ، سبك « قائم مقام » را پيروى مىكرد . هم ساده و روان و هم اديبانه ، سهل و ممتنع ، چيز مىنوشت . كمتر اتّفاق مىافتاد كه نامهء خود را بدون نمك فكاهى ختم كند . هيچ‌كس نمىتوانست تصوّر كند كه در اين قباى راسته و تنبان گشاد رعيّتى و كفش پاشنه خوابيده ، و اگر تابستان بود ، گيوه و كلاه تخم‌مرغى ، با اين قامت متوسط و ريش سرخ نوك‌دار كه بوى قنبيد قمى مىداد ! اين‌قدر اطّلاع و فضل و ادب باشد .\r\nدر اوقاتى كه من به قم مىرفتم يا او به تهران مىآمد و معمولا در منزل ما ، منزل مىكرد ، بزرگترين كيف من صحبت با اين پيرمرد بود . با اينكه سن من با او در حدود هفتاد سال تفاوت داشت ، هروقت به من مىرسيد ، به مناسبت حال و درجهء فهم من طورى صحبت مىداشت كه هيچ‌وقت از محضر او سير نمىشدم .\r\nناصر الدّين شاه به قم رفته و اعتضاد الدّوله ، حاكم ، جمعى از اعيان شهر را براى شرفيابى حاضر كرده بود . بعضى از آنها « بيگدلى » و برخى « حاجى حسينى » بودند .\r\nبعد از معرّفى سران اين دو خانواده ، نوبت معرّفى شدن به محمّد تقى بيك رسيد .\r\nچون از هيچيك از دو طايفه نبود ، اعتضاد الدّوله فقط گفت : محمّد تقى بيك ميراب قنات ناصرى . ناصر الدّين شاه پرسيد : بيگدلى است يا حاجى حسينى ؟ محمّد تقى بيك مجال به اعتضاد الدوله نداد و گفت : ما كان ابراهيم يهوديّا و لا نصرانيّا و لكن كان حنيفا مسلما ! ! چاكر ، نه آنم و نه اين ، بلكه از خدمتگزارانم .\r\nاز حافظهء خود سوءاستفاده نكنم و از حاضرجوابيهاى اين پيرمرد كه قمىها به او ارباب جان بابا مىگفتند ، صرف نظر نمايم . ممكن است امروز مطّلعى مانند او در امر زراعت و كارهاى مربوط به آن يافت شود . همچنين ممكن است اديب و نويسنده‌اى مثل او باشد ، ولى من در مدّت عمر خود شخصى به اين جامعى هيچ نديده‌ام . حاجى ميرزا محمّد مجتهد ، پسرش هم ملّاى جامع خوش‌محضر تامّ العيارى بود كه در عالم خود هيچ دست كمى از پدرش نداشت . پسرهاى حاجى\r\n\r\n","description":"","footnote":"","page_name":" 1451 ","page_number":123},
  {"content":"\r\n\r\nميرزا محمّد ، به خصوص ميرزا محمّد تقى اشراقى كه امروز در قم مرد مبرّزى است ، ميرزا باقر ربّانى [ يكى از فرزندان حاجى ميرزا محمّد مجتهد معروف به ارباب 
  ] همه مردمان فاضلى هستند ) .\r\nميرزا على اكبر فيض مؤلّف تذكرهء شعراى قم در شرح حال ارباب مىنگارد :\r\n( داهية الدّهر ، باقعة الزّمان ، ذليق اللّسان ، رشيق البنان ، اللّوذعى الألمعىّ محمّد تقى بيك ارباب ، خلف الصّدق حسنعلى بيك ، كه در قريحهء نظم و سليقهء نثر و انارت راى و كفايت معضلات و كفالت امورات ، و خبرت در عمل فلاحت و دانائى به رساتيق و مزارع حومهء ولايت و تنقيح حساب و تشخيص جمع و تلخيص فذلك ديوانى اين شهر واحدى است بىثانى . . . چنانچه هيچيك از حكّام بىمدد يراع سحر ابداعش مؤنث و تمكّن تنقيح حساب مزروعى و تبيين عوارضات ديوانى را ندارند . يك‌چند حواله و اطلاق مزروعى قم از نقد و جنس مفوّض و مرجوع به او بود كه در گرفتن وجوه ديوانى و رسانيدن به ارباب مستمرّى و مقرّرى ، كسر و نقصانى راه نيابد و اجحاف و تعدّى نشود . به طرز قسط و عدل جميع رعايا و برايا و صاحبان وظايف و ادارات از درستى قلمش در مهد امان غنوده بودند ، تا اينكه طواف كعبهء انس و جان ، اعنى مضجع منيف امير مؤمنان « عليه آلاف السّلام من الرّحمن » را احرام بست . قصيده در عذرخواهى از جرائم ما سبق عرض كرده از اشتغال به امور ديوانى تائب شدند . پس از آن ، اوقات را مصروف مراثى جناب سيّدالشّهدا « عليه آلاف من التّحية و الثّناء » نموده ، كتابى در بحر تقارب وقايع شهادت آن شافع محشر را به اسلوب و طرزى خوش كه هم عوام بهره برند و هم خواص فايده گيرند ، در سمط بيان دركشيد . الحق سامعين را هنگام استماع ، نظم :\r\n بعد ازين عوض اشك دل آيد بيرون * آب در چشمه چو گم گشت ، گل آيد بيرون \r\nو چون حضرت شاهنشاه گردون خرگاه ، ناصر الدّين شاه ، محلّ زمين و امحال قوم و جدوبت هواى قم را ملاحظه فرمودند ، از رأفت كاملى كه جبلّى ذات اقدس\r\n\r\n","description":"","footnote":"","page_name":" 1452 ","page_number":124},
  {"content":"\r\n\r\nهمايون دارند ، سحاب هاطل دست دريانوال برگشاده ، مزارع امانى اهالى اين ولايت را خرّم و شاداب فرمود و از مصدر جلال ، امر به حفر قنواتى جديد كه مخصوص و موقوف به محلّات شهر باشد ، عزّ صدور يافت . گزارش ناتمامى قنوات سردارى را در پيشگاه خلافت به مسامع دولت ابد آيت رسانيدند كه اگر رأى بيضاى اعلى بر آبادى و اتمام آن قنوات ناتمام پرتو افكند چون محلّى قابل است ، اقرب به صرفه است . حفر و آبادى آن قنوات را موكول و مرجوع به كفايت جناب سامى ( محمّد تقى بيك ارباب ) فرموده ، مبلغ سه‌هزار تومان زر مسكوك معمول هجده نخودى به مصرف آن كار رسيد و آبى چنان بر روى كار آمد كه آبروى سلسبيل ريخت ، اهالى اين ولايت ( قم ) از جهت احداث اين ثانى ينبوع خضر و سلسبيل و تالى آنها دجله و نيل در خصيب عيش متنعّمند و موسوم است به ( قنات ناصرى ) و هم‌اكنون از جانب امناى دولت جاويد عدّت مواظبت آن قنوات از تعمير خرابى و تقسيم بر محلّات مرجوع به اوست ، و سالى يك‌صد و پنجاه تومان از ديوان اعلى به جهت مرمّت خرابى او برقرار است . كه همه‌ساله جداول و انهارش تعمير شده ، تنقيه و لاروب مىنمايند ) .\r\nاينك براى آشنائى با طرز كتابت و هنر نويسندگى او به نقل دو مكتوب از ارباب كه در تذكرهء شعراى قم فيض آمده است ، بسنده مىكنيم .\r\nنامه‌اى است كه براى نواب « محسن ميرزا » امير آخور حكمران قم نوشته است :\r\n« قل اعوذ بربّ النّاس ، من الحاج ملّا عبّاس ! الّذى يأخذ اموال النّاس بالابرام و الالتماس ! و الّذى يفرّ منه الخناس ! الّذى يوسوس فى صدور النّاس ! تصدّقت گردم عالىجناب . . . پنج شش سطر القاب ! عالمى است متبحّر و عالمى است متحرّر ، در رياضى با حكمت اشراق است و در رياضت دقوقى و دقاق ، علماى نحو را محو خود دارد و صرف را در تصرّف خود انگارد . در فقه و اصول هزار ادا و اصول دارد ! امام جماعت « جهرود » است و داماد كدخداى « قمرود » واعظيست با صوت حزين ، ناصحيست با ناله و انين ، بهر خطّه زنى خطبه مىنمايد ، بهر حديث ،\r\n\r\n","description":"","footnote":"","page_name":" 1453 ","page_number":125},
  {"content":"\r\n\r\nاحداث فصاحتى دارد . نه از آن احداث كه « انس بن مالك » كرد و « ابو هريره » هالك سالى سه تومان حكّام ماضى تخفيف به او مىدادند تا از ايشان راضى باشد .\r\nتخفيف او معمول است ، خواهش او معقول . عرض او را بپذيريد و عرض خود را مبريد ! تا ندهى نمىرود ! تا نگيرد ماليات نمىدهد ! نظم :\r\n من آنچه شرط بلاغ است با تو مىگويم * تو خواه از سخنم پند گير و خواه ملال \r\nو اين صورت مكتوب ارباب به « محمود بيگدلى » است\r\n( اى نام تو فخر « آل سبكتكين » مملكت هنديانت به زير نگين . در انتهاى هر سال و ابتداى هر كار كه حاكمى جديد پديد مىآيد ، در اطاق بىطاق ، اجلاس بىپلاس مىنمائيد ! كه روزگار گهنه گذشت و زمانه بساط نشاط مردم را درنوشت . در محضر حاكم تازه كه راه گنگ را از دروازه فرق نكرده ! بايد نشست و در به روى بيگانه بست و چنان وانمود كرد كه همه خلق قم همج رعاع و غبار هوا هستند ( اذا امرناهم فأتمروا ، و اذا نهيناهم لن يجاسروا . لا يكون الكدخدا الّا من كان بگدليّا او حاجى حسنيّا ! كما قال رب الارباب فى حق اهل الكتاب : لن يدخل الجنّة الّا من كان هودا او نصارى ، سر از گريبان تكبّر برآوردن و بندگان خدا را ناچيز شمردن ، از تلبيسات ابليس است نه تدريسات ادريس .\r\nاز آن‌همه اسرار وديعه و تكرار ذريعه نه استاد حسن از ميرابى افتاد نه از قصّابى ، نه خان زند از قلهء الوند . بنده كه خود را با شما يگانه پنداشتم ، بيگانه انگاشتيد چون لك خربزه و شلغم بىمزه دور انداختيد ! غافل لطيفهء آيهء شريف  نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ ، وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ  يا من يرفع المستضعفين و يضع المستكبرين و يهلك ملوكا و يستخلف آخرين ، للّه الحمد اگر مايهء خود را باختيم ، كارى ساختيم ، امورات به خواهش دوستان است ، به نكوهش دشمنان نيست ) .\r\n\r\n","description":"","footnote":"","page_name":" 1454 ","page_number":126},
  {"content":"\r\n\r\n\r\nاز آثار او\r\n1 - تاريخ دار الايمان قم .\r\n2 - وقايع شهادت حضرت سيد الشهداء ( عليه السلام - اشعار ) .\r\nسرانجام ارباب در جمادى اول / 1311 ق در قم درگذشت ، و در ايوان بقعهء فتحعلى شاه ( صحن عتيق ) مدفون گرديد .\r\n\r\nدر ستايش حضرت حسين عليه السّلام\r\n اصبحت زائرا لك يا بضعة البتول * امسيت شائقا بك يا مهجة الرسول\r\nتا استخوان من نشود خاك آستان * الشوق فى التّزايد و العشق لا يزول\r\nشاها ز همت تو به صحراى كربلا * مهموم گشت همّت و مجهول شد عقول\r\nتو خامسى ز آل عبا ، خمس حق تست * از خمس خويش ، مظلمهء ما بكن قبول !\r\nروح الامين كه حامل وحى است ز آسمان * بر ساحت جلال شما مىكند نزول \r\n*\r\n جمال مرد خردمند نيست جز به كمال * زنست آنكه كمالش بود به قدر جمال\r\nنظر به جوهر شمشير كن نه قشر غلاف * كه زشت را نفزايد جمال از خطوخال\r\nمراست در دل غم‌ديده يك حديث عجيب * كه نفس ناطقه لالست از بيان مقال\r\nتحيّرم همه از بىشعورى شعر است * كه پاى عقل ببستند از جنون به عقال . . . \r\n* - منابع\r\n1 - تاريخ تكايا و عزادارى قم 259 .\r\n2 - تذكرهء سخنوران قم 273 .\r\n3 - تذكرهء شعراى معاصرين دار الايمان قم ( خطى ) .\r\n4 - شرح زندگانى من 1 / 517 .\r\n\r\n","description":"","footnote":"","page_name":" 1455 ","page_number":127},
  {"content":"\r\n\r\n\r\nشيخ محمّد تقى تاج الدّين حائرى ( ح 1358 - 1413 ق )\r\nشيخ محمّد تقى فرزند حسن حائرى ملقب به « تاج الدّين » ، از خطبا و سخنوران معاصر بود .\r\nدر حدود سال 1358 ق در كربلا ديده به جهان گشود .\r\nوى پس از آموختن ادبيات و مقدمات ، سطوح را نزد آيات : شيخ محمّد على خليق شيرازى ، سيد حسن شيرازى ، سيد محمّد شيرازى و شيخ هادى معرفت به انجام رسانيد . در حدود سال 1391 ق در پى فشارهاى دولت عراق به ايران مهاجرت كرد ، و به وعظ و ارشاد و هدايت پرداخت .\r\n\r\nاز آثار او\r\n1 - افشاى اعمال حزب بعث عراق .\r\n2 - تحقيق كتاب خصايص زينبيه ( از سيد نور الدّين جزائرى ) .\r\n3 - تيمور لنگ .\r\n4 - ديوان شعر .\r\nوى در روز دوشنبه 5 / محرم / 1413 ق مطابق با 15 / تير / 1371 ش در قم درگذشت ، و در قبرستان بقيع به خاك سپرده شد .\r\nداراى فرزندان زيادى است كه تنها مرحوم شيخ حسن در سلك روحانيت بود و جناب حجة الاسلام آقاى شيخ سعيد سعيدى ( نويسندهء محترم كتابهاى درسى ) دامادش مىباشند .\r\n\r\nسيّد محمّد تقى ثقةالاسلام بروجردى ( ح 1288 - 1354 ق )\r\nسيد محمّد تقى فرزند علامه سيد محمّد حسين و نوهء سيد ابو تراب طباطبائى\r\n\r\n","description":"","footnote":"","page_name":" 1456 ","page_number":128},
  {"content":"\r\n\r\nعلوى بروجردى ، ملقب به « سلطان العلماء » و معروف به « ثقةالاسلام » از مدرسان حوزهء علميهء بروجرد بود .\r\nوى در حدود سال 1288 ق در بروجرد زاده شد .\r\nثقةالاسلام پس از آموختن مقدمات رهسپار اصفهان شد و با آيت‌اللّه سيد حسين طباطبائى بروجردى هم‌دوره بود . سپس به نجف اشرف عزيمت كرد و از محضر آيات : ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى بهره‌مند گرديد . و پس از مراجعت به بروجرد از سوى مردم به عنوان نماينده به مجلس شوراى ملى ، دوره‌هاى : ششم ، هفتم ، هشتم ، نهم و دهم راه يافت .\r\nايشان در سال 1354 ق مطابق با 1314 ش در حدود سن 66 سالگى براثر سكتهء قلبى در تهران درگذشت . پيكرش به قم حمل و در صحن حضرت معصومه عليها السّلام مدفون گرديد .\r\n- منابع\r\n1 - اطلاعات متفرقه .\r\n2 - نمايندگان مجلس شوراى ملى 343 .\r\n\r\nشيخ محمّد تقى جهانگيرى ارستانى ( - 1412 ق )\r\nحاج شيخ محمّد تقى فرزند ماشاءالله « سردار جنگ » جهانگيرى ، از روحانيون برجستهء منطقهء دلفان لرستان به شمار مىرفت .\r\nپدرش از مردان سلحشور و بزرگ منطقهء دلفان - واقع در استان لرستان - بود .\r\nشيخ محمّد تقى پس از آموختن مقدمات در دلفان به شهر خرم‌آباد رفت و سطح را از محضر آيت‌اللّه شيخ روح اللّه كمالوند استفاده كرد . آنگاه به حوزهء علميهء قم رهسپار شد و دروس خارج را از محضر آيت‌اللّه سيد حسين طباطبائى بروجردى\r\n\r\n","description":"","footnote":"","page_name":" 1457 ","page_number":129},
  {"content":"\r\n\r\nبهره‌مند گرديد و به منطقهء دلفان مراجعت نمود و به ارشاد و هدايت و تنوير افكار اهتمام ورزيد .\r\nجهانگيرى در سال 1412 ق مطابق با 1370 ش به علت بيمارى قلبى درگذشت و در قم به خاك سپرده شد .\r\n- منبع\r\n1 - مشاهير لر 498 .\r\n\r\nسيّد محمّد تقى خوانسارى ( 1305 - 1371 ق )\r\nحاج سيد محمّد تقى فرزند سيد اسد اللّه و نوهء سيد محمّد موسوى خوانسارى ، از مشاهير فقها و مدرسان و زهاد قم بود .\r\nوى در رمضان / 1305 ق در خانواده‌اى كه به علم و فضل و ادب اشتهار داشت ، در خوانسار پا به عرصهء وجود نهاد .\r\nخوانسارى تحصيلات ابتدائى را در مسقط الرأس خود گذراند و در سال 1322 ق درحالىكه بيش از هفده سال نداشت جهت فراگرفتن علوم اسلامى رهسپار نجف اشرف گرديد و پس از طى مراحل سطوح نزد آيت‌اللّه سيد حسين طباطبائى بروجردى ، به محضر درس مرحومين آيتين علمين : آخوند ملا محمّد كاظم خراسانى و سيد محمّد كاظم طباطبائى يزدى راه يافت و در حلقهء شاگردان آن دو بزرگوار درآمد و از درياى\r\n\r\n","description":"","footnote":"","page_name":" 1458 ","page_number":130},
  {"content":"\r\n\r\nمعلومات‌شان استفاده كرد . بعد از فوت آخوند خراسانى ، سالها در درس آيات :\r\nشيخ الشريعهء اصفهانى ، ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى شركت جست و در معقول از افادات شيخ على قوچانى بهره‌مند گرديد .\r\n\r\nحضور در صحنهء نبرد\r\nدر سال 1333 ق در جنگ بين المللى اول كه عراقىها به يارى دولت عثمانى شتافتند و بر عليه استعمار بريتانيا به رهبرى روحانيت آگاه ، به مبارزه برخاستند ، آيت‌اللّه خوانسارى همگام با آيت‌اللّه ميرزا محمّد تقى شيرازى ( ميرزاى دوم ) و آيت‌اللّه سيد مصطفى كاشانى ( پدر سيد ابو القاسم كاشانى ) در اين جنگ شركت داشت . و با توجه به مهارتى كه در امر تيراندازى به دست آورده بود همچون رزمنده‌اى كارآزموده و شجاع با دشمن مىجنگيد ، يكى از بستگان بسيار نزديك او از قول آيت‌اللّه كاشانى نقل كردند كه ايشان فرمودند : در سنگر عراق ( اراضى بين فرات و دجله ) با خوانسارى در يك جبهه بوديم و خوانسارى در نزديك‌ترين سنگرها با دشمن مىجنگيد ، وقتى رسيد كه ما ، بعد از مبارزهء بسيار محاصره شديم و عده‌اى از همرزمان قصد فرار داشتند ، ولى خوانسارى از فرار آنها جلوگيرى مىكرد و فرياد مىكشيد كه فرار از زحف ( جنگ ) گناه كبيره است .\r\nآرام‌آرام حلقهء محاصره تنگ‌تر و تنگ‌تر مىشد ، و رفته‌رفته اميد زنده ماندن در دل همرزمان به يأس مبدل مىگشت ، كه حضرت آيت‌اللّه پيشنهادى دادند .\r\nپيشنهاد ايشان در اين لحظهء حساس اين بود كه : « اكنون كه خطر مرگ متوجه ماست ، خوب است وضوء را تجديد و به نماز اشتغال يابيم ، كه در حال نماز خدا را ملاقات نمائيم » .\r\nخلاصه ايشان در اين جنگ مورد اصابت گلولهء دشمن واقع مىگردند و\r\n\r\n","description":"","footnote":"","page_name":" 1459 ","page_number":131},
  {"content":"\r\n\r\nمجروح مىشوند ، و پس از سقوط عراق دستگير و به هند و چين ( كه در آن روز از مستعمرات انگلستان به شمار مىرفت ) تبعيد مىشوند . چهار سال متوالى در چنگال استعمارگران در تبعيد بود ، و مدتى در دريا و مدتى هم در « سنگاپور » در اردوگاهى كه به وسيلهء سيم‌خاردار حصاركشى شده بود نگهدارى مىشد .\r\nسيد ابو القاسم كاشانى سيد محمّد تقى خوانسارى\r\n\r\nوجه استخلاص\r\nدر مورد چگونگى آزادى ايشان يكى از نزديكان ايشان نقل كرده كه : يكى از بزرگان عرب كه جزو اسرا بود و در آنجا مدتى از محضر خوانسارى حكمت و فلسفه فراگرفته و متقابلا ايشان از آن مرد ، زبان انگليسى مىآموخته است . و چون آن شخص قبل از خوانسارى آزاد مىشود ، در جهت استخلاص خوانسارى تلاش مىنمايد و در نتيجه خوانسارى در سال 1337 ق آزاد گرديد و به وطن مألوف خود بازگشت . در رابطه با آنچه كه گفته شد يكى از سرايندگان در ضمن اشعار خود گويد :\r\n جهاد كرد و اسارت برفت و حبس نشست * كه تا ستون ديانت بيابد استقلال\r\nبه حفظ حوزه و در تربيت نموده قيام * در آن زمان كه شدى بدر حوزه همچو هلال \r\n\r\n","description":"","footnote":"","page_name":" 1460 ","page_number":132},
  {"content":"\r\n\r\n\r\nشركت در تأسيس حوزهء علميهء قم\r\nوى بعد از اقامت كوتاهى در خوانسار ، به سلطان‌آباد ( اراك ) رفت و در سال 1340 ق بنا به پيشنهاد آيت‌اللّه حاج شيخ عبد الكريم حائرى يزدى به شهر قم آمد و در تأسيس حوزهء مقدسهء علميه ، حائرى يزدى را يارى كرد و از محضرش استفاده كرد . پس از ارتحال آيت‌اللّه حائرى در سال 1355 ق خوانسارى به اتفاق سيدين علمين : آيت‌اللّه سيد محمّد حجت و آيت‌اللّه صدر الدّين صدر اهداف اين استاد گرانقدر را دنبال و با تربيت فضلا ، بل علماى وارسته و مبرز ، كه بعدا از زعما و استوانه‌هاى علمى حوزهء علميه گشتند ، خدمات شايانى به حوزه نمود .\r\n\r\nاقامهء نماز جمعه\r\nاين عالم ربانى در طول عمر سراسر افتخار و با بركت خود دست به اقداماتى زد كه از معروف‌ترين آنها دو مورد زير است :\r\nيكى از اقدامات اين مرد بزرگ ، اقامهء نماز جمعه ( به سال 1360 ق ) است كه ساليان سال اقامه نمىشد ، و نظرش در بحث صلاة به احتياط لازم در فعل آن مؤدّى گرديد . و ازاين‌جهت از همان زمان اين سنّت سنيّه و فريضهء الهى را از ظلمت متروكيت و استتار سنين متمادى بيرون آورده و ابتدا در مدرسهء فيضيه و سپس ( به خاطر كثرت مأمومين ) در مسجد امام حسن عسكرى عليه السّلام اقامه مىفرمودند .\r\n\r\nاقامهء نماز استسقا\r\nيكى ديگر از اقدامات فراموش ناشدنى اين مرد بزرگوار اقامهء نماز استسقا است كه در سال 1363 ق ( مصادف با اشغال متفقين بعض مراكز ايران را ) توسط ايشان و انبوهى از متدينين برگزار شد .\r\nدراين‌باره عالم بزرگوار ، حضرت آيت‌اللّه شيخ محمّد على اراكى نوشته‌اند :\r\n« در سنهء 1362 ق كه خشك‌سالى اتفاق افتاد ، اهل بلد ( قم ) از ايشان تقاضاى\r\n\r\n","description":"","footnote":"","page_name":" 1461 ","page_number":133},
  {"content":"\r\n\r\nصلاة استسقا نمودند ، حضرتش امتناع ورزيد و پس از اصرار بسيار قبول فرموده ، با هيئت عظيمه از رجال اهل علم و فضل و خلق كثيرى از ساير طبقات كه تقريبا بالغ بر بيست هزار نفوس بودند حركت فرموده ، به مصلاى خارج شهر تشريف آورده به اقامهء صلاة مذكوره پرداختند ، و طولى نكشيد كه باران غريب باريدن گرفته و سيل عجيبى ظاهر گرديد و بر احدى مخفى نماند كه نيست اين ، الّا از اثر دعاء آن بزرگوار و بركت نماز او » .\r\nشايان ذكر است كه آيت‌اللّه خوانسارى در صحنه‌هاى سياسى زمان خويش از پيشتازان بوده ، و در نهضت ملى شدن صنعت نفت ، و انتخابات مجلس در سنهء 1371 ق ، و مبارزه بر عليه كشف حجاب و . . . حضور فعال داشته است .\r\n\r\nاز آثار او\r\n1 - منتخب الاحكام ( رسالهء عمليه ) .\r\n2 - حاشية على العروة الوثقى .\r\n3 - حاشيهء مناسك حج ( از شيخ انصارى ) .\r\n4 - ذخيرة العباد ( رسالهء عمليه ) .\r\n5 - حاشيهء رسالهء تقويم الصلاة .\r\n6 - حاشية مختصر الاحكام .\r\n7 - تقريرات كتاب طهارت ، كه به وسيلهء آيت‌اللّه شيخ محمّد على اراكى به رشتهء تحرير درآمده است . و خود آن مرحوم دربارهء اين كتاب مىفرمود كه : اگر اين كتاب چاپ شود بهتر از كتاب طهارت حاج آقا رضا همدانى خواهد بود .\r\n\r\nكسالت و درگذشت\r\nايشان مدتهاى مديدى مبتلا به كسالت بود و هر روز يك بيمارى ، بدن شريفش را آزرده مىساخت و معالجات مكرر بهبودى كامل ايشان را فراهم نساخته بود . اين\r\n\r\n","description":"","footnote":"","page_name":" 1462 ","page_number":134},
  {"content":"\r\n\r\nوضع ادامه داشت تا اينكه در سال 1371 ق اقشار مختلف مردم همدان از ايشان رسما دعوت كردند ، كه تابستان را در همدان بسر ببرند . وى با توجه به كسالت ديرينه ، اين پيشنهاد را پذيرفتند و روز 22 شوال همان سال ، شهر قم را به مقصد همدان ترك گفت ولى با كمال تأسف در اين شهر در روز جمعه 7 / ذىحجه / 1371 ق مطابق با 7 / شهريور / 1331 ش مبتلا به حملهء قلبى گرديد ، و روح بلندش به ملكوت اعلى پر كشيد . پيكر پاكش با شكوه فراوان به قم منتقل و با تشييعى بىسابقه در كنار مرقد آيت‌اللّه حائرى ، در مسجد بالاسر حرم حضرت معصومه عليها السّلام مدفون گرديد .\r\n\r\nفرزندانش :\r\n1 - سيد محمّد باقر خوانسارى ، او در سال 1340 ق در شهر اراك ديده به جهان گشود .\r\nاو پس از آموختن مقدمات ، سطوح را نزد آيات : شيخ عبد الجواد سدهى جبل عاملى ، شيخ حسن فريد گلپايگانى ، سيد احمد خوانسارى و شيخ محمّد على اراكى به پايان برد . و دروس خارج را از محضر آيت‌اللّه سيد حسين طباطبائى بروجردى ، پدر ارجمند خود و سيد محمّد حجت كوه‌كمرى تحصيل نمود . در ضمن علوم عقلى را از محضر سيد محمّد حسين تبريزى « علامهء طباطبائى » استفاده كرد .\r\nوى در سال 1373 ق جهت تكميل تحصيلات خود به حوزهء كهن نجف اشرف عزيمت نمود و حدود 14 سال از محضر آيات : سيد جمال الدّين گلپايگانى ، سيد حسين حمّامى ، سيد محسن طباطبائى حكيم ، سيد عبد اللّه شيرازى و سيد ابو القاسم خوئى استفادهء شايان برد .\r\nآنگاه به ايران مراجعت و فعلا در تهران مشغول فعاليت و خدمات اجتماعى مىباشند . از جمله آثار او : 1 - انصاف در امامت ، 2 - دلايل العروة الوثقى ، را مىتوان نام برد .\r\n\r\n","description":"","footnote":"","page_name":" 1463 ","page_number":135},
  {"content":"\r\n\r\nدر كتاب فرزانگان خوانسار ص 109 مختصرا شرح حال ايشان آمده است .\r\n2 - سيد محمّد على خوانسارى ، از فضلا و سخنوران و ائمه جماعت مسجد امام زمان « عج » واقع در خيابان آزادى است .\r\n3 - سيد احمد خوانسارى ، دبير تربيت معلم دانشسراى عالى و رئيس اسبق آموزش و پرورش شهر مقدس مشهد بود . و داماد علامه سيد ابو الحسن حافظيان رضوى است كه در اوايل / جمادى ثانى / 1420 ق مطابق با اواخر / شهريور / 1378 ش در مشهد مقدس درگذشت .\r\n- منابع\r\n1 - آثار الحجة 1 / 144 .\r\n2 - آينهء دانشوران 168 ( تولدش را به 1306 ق دانسته است ) .\r\n3 - تاريخ قم 252 .\r\n4 - رجال قم 148 ( تولدش را 1306 ق نوشته است ) .\r\n5 - علماء معاصرين ، 211 .\r\n6 - فرزانگان خوانسار 99 .\r\n7 - گنجينهء دانشمندان 1 / 321 .\r\n8 - مشاهير دانشمندان اسلام 4 / 385 .\r\n9 - مقدمهء أحسن الوديعة ص 17 .\r\n10 - نقباء البشر 1 / 246 .\r\n11 - نماز باران و برپاكنندگان آن ( خطى - باقرى بيدهندى ) .\r\n\r\nسيّد محمّد تقى رودبارى گيلانى ( 1286 - 1359 ق )\r\nحاج سيد محمّد تقى فرزند سيد يوسف و نوهء سيد هاشم موسوى رودبارى گيلانى ، از علماى بزرگ و معروف رشت بود .\r\n\r\n","description":"","footnote":"","page_name":" 1464 ","page_number":136},
  {"content":"\r\n\r\nرودبارى در سال 1286 ق در روستاى « دوگاهه » كه از توابع رودبار گيلان است ، متولد گرديد .\r\n\r\nدر حوزهء نجف اشرف\r\nايشان تحصيلات مقدماتى را در قزوين فراگرفت ، آن‌گاه در سال 1310 ق به نجف اشرف عزيمت نمود ، و پس از طى سطوح ، دروس خارج را از محضر آيات :\r\nسيد اسد اللّه اشكورى و شيخ عبد اللّه مازندرانى ( ديوشلى ) استفاده نمود ، و مدت 15 سال در آن شهر زيست ، و پس از رسيدن به مرحلهء اجتهاد در سال 1325 ق به ايران مراجعت كرد و در رشت اقامت گزيد ، و مورد توجه ساير مردم قرار گرفت و به اقامهء جماعت در ( مسجد صفى ) و ساير وظايف دينى و روحى پرداخت .\r\n\r\nسجاياى اخلاقى\r\nاستاد شيخ حسن شمس گيلانى وى را چنين توصيف مىنمايد : ( آن جناب به فضائل صورى و معنوى معروف و از برجستگان زمان خود و سلمان عصر خود بود .\r\nبه غايت به زهد و تقوا نزديك بود ، و تا آخر عمر مشغول به ترويج احكام الهى بود .\r\nو با نهايت آرامش و سكون زندگى مىنمود . بين خواص و عوام به نيكى عمل و پاكى قلب معروف و مورد وثوق اهالى گيلان بود ) .\r\nنامبرده داراى اجازاتى از حضرات آيات : شيخ عبد اللّه مازندرانى ، شيخ محمّد على مدرس چهاردهى گيلانى ، سيد حسين گيلانى ، شيخ شعبان گيلانى ، ميرزا محمّد حسين نائينى و شيخ ضياء الدّين عراقى بود .\r\n\r\nاز آثار او\r\n1 - اصول الفقه .\r\n2 - تقريرات درس استادش مازندرانى ، در چند جلد .\r\n\r\n","description":"","footnote":"","page_name":" 1465 ","page_number":137},
  {"content":"\r\n\r\n3 - حاشية على الرسائل .\r\n4 - حاشية على المكاسب .\r\n\r\nدرگذشت و اعقاب\r\nوى در روز شنبه 20 / ذىحجه / 1359 ق مطابق با 28 / دى / 1319 ش در سن 73 سالگى درگذشت ، و جسدش در يكى از اطاقهاى ورودى قبرستان حاج شيخ قم به خاك سپرده شد .\r\nفرزندش آيت‌اللّه سيد حسين رودبارى از علماى معروف رشت بود . وى در 1322 ق در نجف اشرف متولد شد . در سن سه‌سالگى همراه پدر خود به رشت رفت و مقدمات را در آنجا آموخت ، و در سال 1344 ق به تهران رهسپار شد ، و در مدت دو سال لمعه را نزد علامه سيد محمّد كاظم عصّار به انجام رسانيد .\r\nوى در سال 1346 ق به نجف اشرف رفت ، و رسائل را نزد آيت‌اللّه ميرزا باقر زنجانى ، و مكاسب را نزد علامه سيد على مازندرانى ، و كفايه و تفسير را نزد آيت‌اللّه شيخ عبد الحسين رشتى تلمذ كرد .\r\nدروس خارج را از محضر آيات : شيخ ضياء الدّين عراقى و سيد ابو الحسن اصفهانى استفاده نمود ، و در سال مرگ پدر خود به رشت مراجعت كرد و به وظايف دينى و روحى پرداخت .\r\nاز آثار او : 1 - حاشية على المكاسب ، 2 - شرح على حاشية ملا عبد اللّه ( در منطق ) .\r\nآقا سيد حسين رودبارى در شهريور / 1365 ش در رشت درگذشت ، و در كنار « مسجد صفى » - كه محل خدمات و فعاليت‌هاى مذهبىاش بود - به خاك سپرده شد . فرزندش آقاى سيد مجتبى رودبارى از علماى فعلى رشت مىباشد .\r\n- منابع\r\n1 - اطلاعات متفرقه .\r\n\r\n","description":"","footnote":"","page_name":" 1466 ","page_number":138},
  {"content":"\r\n\r\n2 - تاريخ علماء و شعراى گيلان 125 .\r\n3 - تراجم الرجال 1 / 118 .\r\n4 - كتاب گيلان 2 / 704 .\r\n\r\nسيّد محمّد تقى سادات گوشه دزفولى ( ح 1308 - 1394 ق )\r\nسيد محمّد تقى فرزند علامه سيد عبد اللّه و نوه سيد عبد الكريم موسوى دزفولى ، ملقب و از خاندان « سادات گوشه » .\r\nدر حدود سال 1308 ق در دزفول متولد گرديد .\r\nوى در سن چهارسالگى همراه پدرش به تهران رفت و پس از طى مقدمات ، از محضر آيت‌اللّه شيخ على مدرس استفاده نمود و از حضرات آيات : و شيخ حسين خليلى تهرانى ، شيخ عبد اللّه مازندرانى ، سيد ابو الحسن اصفهانى و حاج شيخ عبد الكريم حائرى يزدى داراى اجازات علمى بود .\r\nنامبرده در تهران داراى دفتر ازدواج ، بود و در مسجد پدرش به اقامه جماعت و ارشاد و هدايت اشتغال داشت .\r\n\r\nدرگذشت و اعقاب\r\nايشان در سال 1394 ق مطابق با 1353 ش درگذشت ، و در قبرستان وادى السلام قم به خاك سپرده شد .\r\n\r\nفرزندانش :\r\n1 - سيد يحيى 2 - سيد محمّد 3 - سيد حسين 4 - سيد جلال الدّين 5 - سيد حسن .\r\n- منبع\r\n1 - خاندان سادات گوشه ص 348 ( تاريخ تولدش اشتباه ذكر شده است ) .\r\n\r\n","description":"","footnote":"","page_name":" 1467 ","page_number":139},
  {"content":"\r\n\r\n\r\nميرزا محمّد تقى سبط شيرازى ( ح 1324 - 1404 ق )\r\nميرزا محمّد تقى فرزند علامه سيد على محمّد و نوهء سيد ابو القاسم حسينى شيرازى و سبط آيت‌اللّه ميرزا محمّد حسن شيرازى ( ميرزاى بزرگ ) ، از دانشمندان و بزرگان معاصر بود .\r\nوى در حدود سال 1324 ق در سامرا متولد گرديد .\r\nپدرش از اجلا و دانشمندان بود كه به دامادى آيت‌اللّه ميرزا محمّد حسن شيرازى نايل گرديد . حاج آقا بزرگ تهرانى وى را مختصرا در نقباء البشر 4 / 1621 معرفى نموده است .\r\nآيت‌اللّه ميرزا محمّد حسن شيرازى ( 1230 ق در شيراز - 24 / شعبان / 1312 ق در سامرا ) از فقهاى نامدار و مرجع اعلاى شيعيان جهان بود . وى تحصيلات خود را در اصفهان نزد حضرات آيات : شيخ محمّد تقى اصفهانى « صاحب حاشيه بر معالم » ، سيد حسن مدرس بيدآبادى و ملا محمّد ابراهيم كلباسى و در نجف اشرف از محضر فقهايى چون : شيخ محمّد حسن نجفى « صاحب جواهر الكلام » ، شيخ مرتضى انصارى ، شيخ مشكور حولاوى ، شيخ حسن كاشف الغطاء و سيد على شوشترى ، به پايان رساند .\r\nايشان در شعبان / 1291 ق به سامرا مهاجرت كرد و مدت بيست و يك سال در آن سامان زيست و كرسى تدريس و افتا را برعهده گرفت . از جمله آثار قلمىاش :\r\n1 - كتاب الطهارة ، 2 - رسالة فى الرضاع ، 3 - المكاسب و المعاملات ، 4 - رسالة فى اجتماع الامر و النهى ، 5 - رسالة فى المشتق ، 6 - حاشية على نجاة العباد ، كتاب هدية الرازى الى المجدد الشيرازى به قلم آيت‌اللّه شيخ آقا بزرگ تهرانى در شرح حال ايشان است به زبان عربى و نيز در كتابهاى تراجم شرح حالش ذكر شده است از جمله در أعيان الشيعة 5 / 304 آمده .\r\n\r\n","description":"","footnote":"","page_name":" 1468 ","page_number":140},
  {"content":"\r\n\r\nميرزا محمّد تقى پس از رشد و نما به تحصيلات دينى پرداخت سپس به نجف اشرف مهاجرت كرد و از محضر دائى خود آيت‌اللّه ميرزا على شيرازى بهره‌مند شد . در سال 1343 ق به مشهد مقدس رفت ، و چند سالى در آنجا توقف نمود و به تدريس علوم فقهى و اصول پرداخت .\r\nسرانجام به تهران رهسپار شد ، و در مسجد جامع به اقامهء جماعت و ارشاد و هدايت پرداخت .\r\n\r\nاز آثار او\r\n1 - سموم قتاله در اخلاق .\r\n2 - شفاء المريض فى الجبر و التفويض .\r\n3 - العلم و القدرة فى ردّ الماديين .\r\nوى در 12 / ذىالحجه / 1404 ق در حدود سن 80 سالگى در تهران درگذشت و در صحن حضرت معصومه عليها السّلام مدفون گرديد .\r\n- منابع\r\n1 - اطلاعاتى از علامه سيد رضى شيرازى ( دام مجده ) .\r\n2 - فهرست كتابخانهء آستان قدس رضوى 6 / 539 .\r\n3 - مؤلفين كتب چاپى 2 / 229 .\r\n\r\nشيخ محمّد تقى ستوده اراكى ( 1340 - 1420 ق )\r\nشيخ محمّد تقى فرزند حجة الاسلام شيخ رحمت اللّه و نوهء عباس على قاضى ستوده اراكى ، از اساتيد و علماى معروف حوزهء علميهء قم بود .\r\nوى در سال 1340 ق مطابق با 1300 ش در اراك متولد .\r\nپدرش از جمله شاگردان : سيد نور الدّين عراقى و سيد مصطفى محسنى در\r\n\r\n","description":"","footnote":"","page_name":" 1469 ","page_number":141},
  {"content":"\r\n\r\nاراك و ميرزا جهانگير خان قشقائى در اصفهان بود . و در درس قشقايى بود كه با آيت‌اللّه بروجردى آشنايى و رابطهء دوستى برقرار ساخته بود . وى در سال 1353 ق مطابق با 1313 ش در اراك درگذشت و در حياط مقبرهء استادش سيد نور الدّين اراكى - كنار حوض فعلى - به خاك سپرده شد .\r\nخانوادهء ايشان كم عائله و زندگى آنها ساده و بىتكلف بوده است . و در ميان فاميل و اجداد پدرى ، تنها پدرشان ( شيخ رحمت اللّه ) اهل علم بود ، و ساير فاميل غالبا به كار كشاورزى و مشاغل آزاد فعاليت مىكردند .\r\nمرحوم والدهء ايشان علاقهء مخصوصى به ايشان ابراز مىكرده به طورى كه يك‌بار به ايشان گفته : اگر دستت را زير خاك كنى ، طلا بيرون مىآيد . و از ايشان كمال رضايت و خشنودى را داشته است .\r\nايشان قبل از مشغول شدن به تحصيلات علوم قديمه ، مدتى را در مكتب‌خانه درس خوانده ، و نيز مدت زمانى در بازار در مغازه سقطفروشى به نام حاج كريم اجتهادى كار مىكرد كه بعدها با دختر او ازدواج مىكند و ثمرهء ازدواجشان يك فرزند پسر مىباشد به نام حاج محمّد حسن ستوده كه هم‌اكنون در تهران زندگى مىكنند .\r\nبعد از رحلت همسرشان ، با همسر فعليشان كه اهل روستاى ( سركان ) از توابع شهر تويسركان هستند ، ازدواج كرده و حاصل اين ازدواج هم سه پسر مىباشد به نام‌هاى : حاج شيخ مهدى ستوده كه اهل علم هستند ، پسر دوّم ايشان غلامرضا\r\n\r\n","description":"","footnote":"","page_name":" 1470 ","page_number":142},
  {"content":"\r\n\r\nستوده نام دارند كه هم‌اكنون در بخش آسيب‌شناسى و آزمايشگاه بيمارستان سينا در تهران و در رشته مهندسى پزشكى به تحصيل اشتغال دارند و فرزند كوچكتر ايشان آقاى رحمة اللّه ستوده هستند كه در دانشگاه كرج در رشتهء رياضى مشغول تحصيل مىباشند .\r\n\r\nآغاز به تحصيل\r\nاستاد : ( در آن وقتى كه در بازار مشغول به كار بوديم چون‌كه اشتياق به تحصيل داشتيم ، شبها ادبيات را نزد مرحوم شيخ على خوانسارى و شيخ ابو القاسم قوچانى درس مىخوانديم ، تا اينكه در سال 1321 شمسى وارد مدرسهء حاج محمّد ابراهيم شديم ، يادم هست كه اساتيدمان در آن موقع چند نفر بودند بنامهاى : شيخ فضل اللّه نصير الاسلامى ( شرح لمعه و قوانين ) سيد محمّد باقر شهيدى گلپايگانى ( شرح لمعه و قوانين ) ، شيخ قنبر رفيعى ( ادبيات ) ، شيخ على جان واعظى كره‌رودى ( شرح لمعه ) و شيخ محمّد امامى خوانسارى ( شرح لمعه و منظومه و كفايه ) سيد على مير يحيى اراكى ( شرح لمعه و مطول ) .\r\nيادم هست كه در وقتى كه مشغول خواندن كتاب معالم الاصول بوديم . آيت‌اللّه سيد محمّد رضا موسوى گلپايگانى كفايه درس مىگفت ، صداى او را به خوبى مىشنيدم و بيان ايشان را به خوبى متوجه شدم ، بعدها يك روزى كه به واسطه رفاقت با پدرمان به حجرهء ما آمد جريان را برايشان نقل كردم . ايشان گفتند : ملاك فهميدن نيست ، ملاك اين است كه درسها بايد به ترتيب خوانده شود .\r\n\r\nهجرت به قم\r\nتقريبا تا اواخر سطح را در اراك بودند و در سال 1326 شمسى براى تكميل تحصيلات به قم مىآيند و مقدارى ديگر از سطح را در نزد آيت‌اللّه شيخ مرتضى حائرى ( مكاسب و كفايه ) و شيخ عبد الجواد جبل عاملى اصفهانى ( كفايه ) و شيخ\r\n\r\n","description":"","footnote":"","page_name":" 1471 ","page_number":143},
  {"content":"\r\n\r\nمحمود علمى اراكى ( شرح لمعه ) و سيد محمّد باقر طباطبائى سلطانى ( مكاسب ) و ميرزا محمّد مجاهدى تبريزى ( رسائل ) مىخوانند هم‌بحثهاى ايشان در اراك در آن وقت آقايان : شيخ محمّد باقر نصير الاسلامى ، شيخ جلال طاهر شمس گلپايگانى و شيخ محمّد حسين ابراهيمى دينه كبودى اراكى بودند . بعد از آن مشغول به درس خارج مىشوند كه اساتيد و عنوان درسها عبارتند از :\r\n1 - هفت سال خارج فقه مرحوم آيت‌اللّه سيد محمّد رضا گلپايگانى كه عبارت بود از خارج فقه مكاسب و كتاب الحجّ و خارج عروة الوثقى را مباحثه مىفرمودند .\r\n2 - يك دورهء اصول در نزد حضرت آيت‌اللّه سيد محمّد داماد يزدى كه قريب 7 سال طول كشيد .\r\n3 - حدود 13 سال درس خارج فقه حضرت آيت‌اللّه سيد حسين طباطبائى بروجردى و چون‌كه ايشان درس اصول كم تدريس كردند ، مقدارى هم درس اصول ايشان رفتم .\r\n4 - قريب 7 سال درس خارج اصول حضرت آيت‌اللّه شيخ محمّد على اراكى .\r\n5 - نزد حضرت آيت‌اللّه حاج سيد احمد خوانسارى ( ره ) قبل از اينكه به تهران بروند « علم كلام » را آموختم ، يعنى كتاب شرح تجريد و شوارق الالهام را و مقدارى هم خارج ( بحث قضاء و شهادات ) ايشان را حاضر شدم .\r\n6 - مقدارى از منظومه و دروس حكمت نزد علامه شيخ مهدى حائرى يزدى در قم حاضر شدم .\r\n7 - مدتى در درس هيئت سيد محمّد حسين تبريزى « علامه طباطبائى » در تكيه خلوص در اوايل ورود ايشان به قم ، حاضر شدم .\r\n\r\nتدريس\r\nاستاد ستوده از به دو ورود به قم ، ضمن تحصيل ، خيلى مايل به تدريس بود ، در اين رابطه مىفرمايد : مشغول به تدريس در سطوح مختلف شدم ، درسهايى كه تا\r\n\r\n","description":"","footnote":"","page_name":" 1472 ","page_number":144},
  {"content":"\r\n\r\nكنون به دفعات تدريس كرده‌ام عبارتند از :\r\n1 - سه دوره معالم الاصول .\r\n2 - پنج دوره شرح لمعه .\r\n3 - دو دوره مكاسب محرمه و از اوّل كتاب البيع تا آخر رسالهء تقيه و عدالت را هم 7 دوره گفته‌ام .\r\n4 - سيزده دوره كفاية الاصول از مرحوم آخوند خراسانى .\r\n5 - شرح باب حادى عشر و شرح تجريد و قوانين الاصول را هم به‌طور مكرر درس گفته‌ام .\r\nايشان از سال 1326 تا سال 1369 شمسى به‌طور مكرر تدريس كرده‌اند يعنى نزديك به 43 سال رنج تدريس را ديده‌اند . لكن در چهرهء ايشان ، خستگى ، 43 سال تدريس را نمىتوان ديد ، بلكه چهره‌اى با نشاط همراه با سادگى ، صداقت و وقار ، كه همه را مجذوب خويش مىكرد ، ديده مىشود .\r\nدر آن وقتى كه مشغول به تحصيل بودند ، حدود 40 ساعت از وقت خويش را در هفته اختصاص به مطالعه و گفتن آنها مىكردند . سبك و روش تدريس ايشان هم طبق معمول بدين صورت بوده است كه ابتدا درس را به‌طور خلاصه تا آخر از خارج مطرح و روشن مىساختند كه بعدا آن را با متن كتاب تطبيق مىكردند ، البتّه ايشان براى رفع خستگى و تنوع ، حكايات و لطيفه‌هاى شيرينى در لابلاى درس مطرح مىكردند كه اكثر كسانى كه از محضر ايشان استفاده كرده‌اند معمولا حكايات و لطيفه‌هاى زيادى از ايشان فراگرفته و نقل مىكنند .\r\nمحل تدريس ايشان ابتدا در مسجد امام حسن عسكرى عليه السّلام و بعدا در مسجد عشقعلى آنگاه در مسجد فاطميه - گذر خان - بود .\r\nبسيارى از شخصيت‌هاى سياسى و فرهنگى ، يك‌زمان از شاگردان استاد ستوده بوده‌اند و از محضر ايشان كسب فيض نموده‌اند .\r\nآقايان سيد مهدى يثربى ( امام جمعهء كاشان ) و آقاى شيخ غلامرضا صلواتى و\r\n\r\n","description":"","footnote":"","page_name":" 1473 ","page_number":145},
  {"content":"\r\n\r\nشيخ مهدى حائرى تهرانى ، هم‌بحثىهاى ايشان بودند ، و چند سالى هم‌بحث استدلالى در منزل آقايان : سيد محمّد رضا سعيدى خراسانى و ميرزا على مشكينى همراه با سيد محمّد باقر موسوى همدانى و شيخ اسد اللّه امر اللهى داشتند .\r\n\r\nهمكارى در جامع احاديث الشيعة\r\nاستاد ستوده حدود 5 سال به امر حضرت آيت‌اللّه بروجردى ، هر روز صبح به منزل آقا مىرفتند و با دوستان خود مشغول جمع‌آورى و تدوين قسمتهايى از اين كتاب مىشدند و در تابستانها ، براى همين كار به وشنوه مىرفتند . ايشان از اعضاى جمع‌آورى اين كتاب ارزشمند بودند و در مورد انگيزهء جمع‌آورى و اقدام به اين كار فرمودند :\r\nابتدا 22 نفر بودند و پس از چند سال به 12 نفر رسيدند .\r\n( شيخ حسين نورى همدانى ، تجليل تبريزى ، منتظرى ، مرحوم ربانى شيرازى ، مرحوم شيخ جواد خندق‌آبادى ، مرحوم شيخ عبد الرحيم نورى بروجردى ، سيد ابراهيم خسروشاهى ( ساكن تهران ) ، مرحوم شيخ محمّد على شيخ‌زادهء قمى ، شيخ على محمّد نائينى ( نظرى ) ، شيخ محسن حرم‌پناهى ، شيخ على پناه اشتهاردى ، شيخ اسماعيل معزى ملايرى ، سيد محمّد حسين درچه‌اى ( برادرزاده آيت‌اللّه سيد محمّد باقر درچه‌اى ) سيد حسين حائرى كرمانى . )\r\nمرحوم آيت‌اللّه بروجردى چندين نقيصه در وسائل الشيعة ملاحظه فرمودند كه براى رفع آنها بر اين كار اقدام كردند .\r\n1 - اولين نقيصه اين بود كه در هر بابى ، ابواب زيادى ايشان بيان كرده‌اند و تكثير ابواب كرده‌اند و حال آنكه چند باب بيشتر لازم نبود .\r\n2 - جاى « تقدم » يا « ياتى » كه در آخر بعضى از روايات ذكر شده مشخص نيست و بايد مقدار زيادى گشت تا محل آن را پيدا كرد . آقاى بروجردى مىفرمود :\r\nجاى جاى اين‌ها ، باب ، روايت و كتابى كه از آن نقل شده معين شود .\r\n\r\n","description":"","footnote":"","page_name":" 1474 ","page_number":146},
  {"content":"\r\n\r\n3 - مرحوم صاحب وسائل الشيعة ، روايات را متناسب هر بابى ، تقطيع كرده است و تنها محل شاهد را ذكر كرده‌اند و تمام حديث را يك جا ننوشته‌اند ، و اين كار درست نيست چه بسا صدر و ذيل روايت قرينه مىشود بر فهم درست جملات حديث . حديث بايد يك جا نوشته بشود و جلوى فقيه گذاشته شود تا از آن ، احكام را استنباط كند .\r\n4 - در وسائل ، تكرار اسانيد است و مىتوان كه اين اسانيد را تداخل نمود و اين چنين نوشت « يب » يعنى تهذيب « عن ، عن » « كا » يعنى تهذيب از كافى ، آنگاه سند را ذكر كرد .\r\n5 - وسائل ، اخبار اهل سنت را نياورده است و ايشان قصد داشتند با ذكر اخبار اهل سنت آنها را ملزم كنند كه به كتب شيعه مراجعه و تمسك كنند ، و مىخواستند به آنها بفهمانند كه احكام و فروعات را كه آنها با قياس و استحسان مىفهمند ، ما با مراجعه به روايات بدست مىآوريم . لكن بعدا احتياط كردند و فرمودند : مىترسم ، مقدسين ما را هو كنند . لذا فرمودند : وقتى باب تمام شد بنويسيد : « رواه الجمهور » كه بدانند كه ما از اخبار و فقه آنها اطلاع داريم . روى اين مصالح بود كه ايشان آن جمع را تشكيل دادند و خودشان گاهى اوقات تشريف مىآوردند و چون اقدام به اين كار ، سالهاى زيادى وقت لازم داشت . مرحوم آقاى ربانى شيرازى ، يكى ، دو پيشنهاد حضرت آيت‌اللّه بروجردى را در وسائل آوردند و پس از رفع بعضى از نقايص آنها را به چاپ رسانيدند .\r\n\r\nخاطرات استاد\r\n( خاطراتى از مرحوم والد ) خود استاد در اين زمينه چنين فرمودند :\r\nابوى ما خيلى اهل صدق بود اصلا اهل تملق و چاپلوسى نبود ، ايشان با مرحوم آيت‌اللّه حاج شيخ عبد الكريم حائرى يزدى و مرحوم شيخ محمّد حسين غروى كمپانى و مرحوم ميرزا محمّد تقى شيرازى خيلى رفيق بود .\r\n\r\n","description":"","footnote":"","page_name":" 1475 ","page_number":147},
  {"content":"\r\n\r\nايشان در نجف و اصفهان آن موقعى كه مرحوم آيت‌اللّه بروجردى در آنجا بودند تحصيل كرده بودند . در يك مسافرتى كه ايشان با مرحوم حاج شيخ به مشهد داشتند ، وقتى كه از مشهد برگشتند كسى از ايشان پرسيده بود ، آيا در مشهد خدمت و همراه آقاى حاج شيخ بوديد ؟ ايشان جواب داده بود : بله ، اما هم‌خرج آقا بوديم .\r\nتا خيال نكند كه ايشان براى تملق و چاپلوسى دور آقا بوده است . بعد يكى از جالسين مىپرسد : اين چه حرفى بود كه زدى ؟ جواب داده بود : تا بدانند من از جيب خودم خرج كردم ، خيال نكند كه من پشت سر حاج شيخ سورچرانى كردم .\r\nمرحوم آيت‌اللّه اراكى نقل كردند كه اين پدر شما بودند كه امور حاج شيخ را رتق و فتق مىكردند و مرحوم حاج شيخ ، از كارهاى او حظ مىكرد و خوشحال مىشد .\r\nمرحوم والده‌مان هم اولا خيلى صبور بود و به علاوه حافظه خيلى عجيبى داشت .\r\nو اگر حافظهء من قوى است ، از ايشان ارث برده‌ام ، ايشان با اينكه خيلى زحمت مىكشيدند اما در عين حال زندگى ساده و زاهدانه‌اى داشتند . حتى وقتى از دنيا رفتند يك انگشتر طلا نداشتند . او در بين فرزندان ، به من از همه بيشتر علاقه داشت .\r\n\r\nخاطراتى از مرحوم آقاى اراكى\r\nمن 7 سال درس اصول آقاى اراكى حاضر شدم و قبل از آنكه نماز جماعت را در مسجد امام حسن مجتبى - مدينة العلم - اقامه كنم ، نماز جماعت آقاى اراكى در فيضيه حاضر مىشدم و بعد از آن تا منزل در خدمت ايشان بودم و با ايشان صحبت مىكردم . ايشان معمولا از مرحوم سيد محمّد تقى خوانسارى حكايات و جرياناتى را مىگفتند يك‌بار فرمودند : ما در اراك با مرحوم آقاى سيد احمد خوانسارى به درس مرحوم حاج شيخ عبد الكريم مىرفتيم و در بين راه درس‌ها را مباحثه مىكرديم ، من چون به ايشان علاقه داشتم ، به او خيلى اظهار علاقه و ارادت مىكردم ، يك‌بار فرمود : يك سيدى هست كه او خيلى خوب است اگر او را ببينى\r\n\r\n","description":"","footnote":"","page_name":" 1476 ","page_number":148},
  {"content":"\r\n\r\nحتما خيلى به او علاقمند مىشوى . اين گذشت تا يك‌بار كه به خانهء حاج شيخ رفتيم . سيدى را در آنجا ديدم كه حاج شيخ هم به او خيلى ارادت داشت . مرحوم سيد احمد خوانسارى به من گفت : اين همان سيدى است كه برايت مىگفتم . بعدها فهميدم كه او سيد محمّد تقى خوانسارى است .\r\nروى همين علاقه و ارادتى كه به مرحوم حاج سيد محمّد تقى خوانسارى بود كه او دوتا دخترش را به ازدواج او درآورده ، يعنى يك دخترش را داد ، وقتى او از دنيا رفت ، دختر ديگرش را به وى داد . مرحوم شيخ محمّد على اراكى كه با مرحوم حاج شيخ عبد الكريم حائرى باجناق بودند ، يعنى مرحوم حاج محمّد ابراهيم ( صاحب مدرسه در اراك ) دوتا دختر داشتند ، يكى را به حاج شيخ داد و يكى را به آقاى اراكى .\r\nمرحوم آيت‌اللّه اراكى يك‌بار مىفرمودند : يك‌وقتى من منزل حاج شيخ عبد الكريم در اراك بودم ديدم يك نفر آمد و مسأله‌اى را پرسيد و ايشان رفت و يك كتابى را برداشت و بعد از مطالعهء آن جواب آن شخص را داد . او هم رفت ، بعد به من فرمودند : قدر فراغتت را بدان .\r\nوقتى كه از اتاق بيرون رفت ، من آن كتاب را برداشتم ، ديدم رساله‌اى است كه نظريات خودش را در آن جمع‌آورى كرده است . يعنى ايشان از همان اوّل هم صاحب‌نظر بود و مراجعات داشت .\r\n\r\nخاطره‌اى از حضرت آيت‌اللّه گلپايگانى\r\nهمان‌طور كه قبلا عرض كردم نزديك 7 سال درس خارج فقه آيت‌اللّه گلپايگانى مىرفتم كه در منزل درس مىفرمودند . يك‌بار كه بحث غنا را مىفرمودند كسانى كه اهل غنا و آلات موسيقى هستند بالاخره آخرش خسته مىشوند و آنها را به زمين مىگذارند ، ما از همين‌الان ، قبل از اينكه خسته بشويم ، آن را زمين مىگذاريم .\r\nمرحوم آيت‌اللّه گلپايگانى ، بعضى وقتها دير تشريف مىآوردند و خيلى ، منظم\r\n\r\n","description":"","footnote":"","page_name":" 1477 ","page_number":149},
  {"content":"\r\n\r\nنبود ، يك روز آقاى سيد محمّد باقر ابطحى اصفهانى برايشان فرمودند : آقاى ستوده در وقت ، صحيحى است .\r\n( يعنى اوّل و آخر مباحثه‌اش معلوم است ) ! ايشان فرمودند : دعا كنيد كه من همچنين باشم ، كارى كه به دست اهل علم سپرده مىشود بايد نسبت به آن كار مقيد و منظم باشد ، آيت‌اللّه گلپايگانى گاهى وقت نماز دير مىكرد و خود ايشان فرمودند : آيت‌اللّه سيد احمد خوانسارى ازبس‌كه در وقت دقيق و منظم بود مردم را نمازخون كرده بودند .\r\nخاطره‌اى از مرحوم آ سيد نور الدّين اراكى كه از شاگردان ملا على نهاوندى صاحب كتاب تشريح الاصول بود .\r\nما ايشان را درك نكرده بوديم لكن مطالبى دربارهء ايشان شنيده‌ام ، مثلا شنيدم كه وقتى مرحوم شيخ عبد الكريم حائرى كه تا سال 1340 قمرى كه به قم آمدند و با ايشان ملاقات كرده بودند دربارهء ايشان گفته بودند كه پول و كاه در نظر اين سيد يكى است . يكى ديگر از خصائص ايشان كه ما شنيديم حافظهء قوى و استعداد زيادشان بوده است ، وى بعد از وفات ميرزا محمّد تقى شيرازى مردم اراك خواستند از ايشان تقليد كنند و هنگامى كه از ايشان رساله مىخواستند مىفرمود : من رساله ندارم ، رساله‌اى بياوريد تا من در حاشيهء آن نظراتم را بنويسم ، رساله را مىگرفت و در ظرف يك هفته نظراتش را در حاشيهء آن مىنوشت . سخاوت طبع ايشان هم زبانزد بود . وقتى كه آقا نور الدّين فوت كردند مردم تا چهل روز عزادارى كردند .\r\n\r\nخاطره‌اى از مرحوم سيد احمد خوانسارى\r\nيك‌بار در حضور ايشان سخن از مرآة العقول اثر علامهء مجلسى به ميان آمد ، ايشان فرمودند : كتاب خوبى است ، دوست داشتم آن را داشته باشم .\r\nيك روز در يك كتابفروشى ، اين كتاب را ديدم كه در 3 جلد با قطع بزرگ و زيبا\r\n\r\n","description":"","footnote":"","page_name":" 1478 ","page_number":150},
  {"content":"\r\n\r\nآن را چاپ كرده بودند ، من خدمتشان رسيدم و به ايشان عرض كردم : كتاب مرآة العقول در فلان كتاب‌فروشى هست و قيمت آن 60 تومان است . ايشان فرمودند :\r\nالآن هيچ پولى ندارم . اين حرف را در زمانى گفتند كه مىتوانستند صدها هزار تومان از افراد ، تهيه كنند . اين قضيه مربوط به 40 سال پيش است »\r\nيك‌بار مىفرمودند : دست ما نبايد از علوم روز مانند فلسفه و غيره تهى باشد .\r\n\r\nخاطره‌اى از مرحوم آيت‌اللّه بروجردى\r\nايشان اولا خيلى توجه بر اهل علم و طلاب داشتند و به معناى واقعى ، طلبه‌پرور بودند يعنى تمام تلاش را مىكردند كه طلاب ، باسواد و ملّا شوند ، كسانى را كه در اين زمينه زحمت مىكشيدند ، مورد تشويق قرار مىدادند كه در اين زمينه قضايايى هست ) اگر ملاحظه مىكردند كه در جلسهء درس ، طلبه‌اى ، نظر و اشكال خوبى را مطرح مىكرد و آن را وارد مىديدند ، آن را قبول مىكردند و آن طلبه را مورد تشويق قرار مىدادند . بسيار مقيد و منظم بودند در تدريس ، يك‌بار سيد مصطفى صفائى خوانسارى كه از اطرافيان آقا بود ، در يك روز سرد زمستانى خدمت آقا رفتند و عرض كردند كه آقا ، درس تشريف نياوريد . اگر هم تشريف مىبريد يك عباى زمستانى بپوشيد . ايشان فرموده بودند : من درس مىآيم و با يك عباى استراليايى هم مىآيم ( عباى تابستانى ) و من شاهد بودم كه همان روز با يك عباى نازك آمده بودند .\r\nبنده 5 سال مرتب ، اوّل وقت به منزل آقاى بروجردى مىرفتم و در تنظيم كتاب جامع احاديث شيعه ، كمك مىكردم ، يك روز وقتى به منزل آقا رفتم ، ديدم يك شخص غريبى در اتاق منزل نشسته است . وقتى آقا تشريف آوردند و با هم مشغول صحبت كردن شدند ، از صحبتهاى آنان فهميدم كه آن شخص غريبه فرماندار بروجرد است .\r\nدر زمان آقاى مصدق ، براى عده‌اى از فرمانداران و مسئولين ، پاپوش درست\r\n\r\n","description":"","footnote":"","page_name":" 1479 ","page_number":151},
  {"content":"\r\n\r\nكرده بودند ، ايشان هم آمده بودند كه آقا وساطت كنند كه او را اذيت نكنند . آقا فرمودند : من چون سالهاست كه در بروجرد نيستم و از آنجا اطلاع ندارم ، نمىتوانم كارى انجام بدهم ، من اگر چيزى بگويم كه يك‌كلمه‌اش خلاف واقع باشد مناسب من نيست . خيلى مقيّد بودند كه كلمه‌اى كه احتمال خلاف واقع مىرود را نزنند ، حتى يك‌بار مىفرمودند : من از آن وقتى كه مكلّف شدم تا حالا ، نه يك دروغ گفته‌ام و نه يك‌كلمه غيبت كرده‌ام و اين جمله را در سنّ 75 سالگى فرموده بودند ، خيلى مراقب زبان خود بودند ، و اين ارث مادرشان بود چون مىگفتند : مادرشان زن فوق‌العاده‌اى بوده ، به طورى كه در هر مجلسى كه وارد مىشدند زنها به احترام او ديگر غيبت نمىكردند و پشت سر كسى حرف نمىزدند .\r\nاز خصوصيات آقاى بروجردى توجه به آراء اهل سنت بود و نظر مباركشان اين بود كه چون احاديث و آراء اهل سنت ، قرينه خارجيه براى فهم روايات اهل بيت عليهم السّلام مىشود و بهتر مىتوان آنها را فهميد . مىفرمودند كه : در بين فقهاى ما ، چند نفر از نظر فقهى قوىتر و ممتاز بودند . شهيدين - علامه - و فرزند علامه فخر المحققين ، محقق ثانى و صاحب شرايع و اين دقت به خاطر تسلّطشان بر آراء اهل سنت بود .\r\nسال اولى كه تابستان به وشنوه براى ادامه كار جامع احاديث شيعه در خدمت آقا بوديم ، فرمودند : زمان مرحوم علامه مجلسى ، يك نفرى از ايشان ، در مورد صوفى ، تصوف ، فلسفه ، اجتهاد و تقليد سؤال كرده بود كه نظرشان را بفرمايند .\r\nمرحوم علامه مجلسى فرموده بود : اما صوفىها ، دو دسته هستند . يك دسته از آنها واقعا به دنبال تهذيب نفس و دورى از هواهاى نفسانى بوده‌اند . دستهء ديگر كه به دنبال اغراض فاسدى بودند و در مقابل اهل بيت عليهم السّلام جبهه مىگرفتند . مرحوم علامه فرموده بودند آن اخبار و رواياتى كه در مذمّت اهل تصوف وارد شده است ، ناظر به گروه و دستهء دوّم است ، و منظور ، دسته دوّم بوده است . بعد فرموده بودند كه : و والدى ( رحمه اللّه ) و الشهيدين منهم ، يعنى مرحوم پدرم و شهيد اوّل و\r\n\r\n","description":"","footnote":"","page_name":" 1480 ","page_number":152},
  {"content":"\r\n\r\nثانى جزء دسته‌اوّل بودند . و اما فلسفه به تنهايى انسان را نمىتواند به واقعيات برساند ، چون اگر مىرساند بعث رسل و ارسال كتب لغو و بيهوده مىشد . و اما در مورد اجتهاد و تقليد ، ايشان فرموده بودند : من تقليد را جايز نمىدانم ، اما سبّ علماء را هم جايز نمىدانم ( البتّه اين نظر ايشان بدين جهت بود كه ايشان اخبارى مسلك بودند )\r\nيك‌بار مرحوم آيت‌اللّه بروجردى روى منبر درس فرمودند : آقايان اين علومى را كه خيلى اثر ، بر آن مرتب نيست دنبال نكنند .\r\n\r\nخاطره‌اى ديگر از آيت‌اللّه سيد احمد خوانسارى\r\nمرحوم خوانسارى ( ره ) طورى بود كه اگر 50 سال با ايشان مىنشستى ، يك‌كلمه ، دربارهء كسى ، حرف نمىزد خيلى بر زبانشان تسلط داشتند . زمانى بود كه من هنوز به قم نيامده بودم و در اراك سكونت داشتم ، مرحوم كاشانى از تبعيد آزاد شده بودند ، اراك آمدند يك مدت هم اطراف اراك تبعيد بودند ، بنا بود كه از اراك ، ابتدا به قم و آنگاه به تهران بروند ، وقتى مىخواستند كه از اراك خارج شوند ، مردم و علماء اراك ايشان را بدرقه كردند ، مرحوم آيت‌اللّه شيخ محمّد سلطان العلماء - صاحب حاشيهء معروف بر كفايه - هم حضور داشتند ، ما هم در خدمت مرحوم كاشانى بوديم ، وقتى به 6 فرسخى قم رسيديم ، راه را به طرف روستايى بنام ( قاضىآباد ) كج كرديم ، در آنجا ، مردم آيت‌اللّه كاشانى را به نهار دعوت كرده بودند .\r\nباغ مفصلى بود با امكانات مفصّل ، عده‌اى از علماء قم هم آمده بودند . وقتى كه ظهر شد ، ديدم سيّدى شنها را هموار مىكند كه نماز بخواند ، من ديدم سيّد خوبى است به ايشان اقتداء كردم ، بعد فهميدم ايشان آقاى سيد احمد خوانسارى است . اسم ايشان را شنيده بودم ، بعد از نماز ديدم كه خيلى از علماء به ايشان ، و خود آيت‌اللّه كاشانى نيز اقتداء كردند ، بعد از نماز ، كسى از ايشان سؤال كرد : نظر كردن بر وجه و كفين اجنبيّه جايز است يا نه ؟ مرحوم خوانسارى نگاهى به ايشان\r\n\r\n","description":"","footnote":"","page_name":" 1481 ","page_number":153},
  {"content":"\r\n\r\nكردند و جوابى ندادند ( چون نمىخواستند خود را بر كسى ترجيح دهند و اظهار فضلى كرده باشند ) خلاصه خيلى مراقب زبان خود بودند ، آيت‌اللّه كاشانى به زبان عربى فرمودند ، چرا اين سؤال را مىكنيد ، سؤال ديگرى نبود ؟\r\n\r\nفعاليت‌هاى اجتماعى و برنامهء روزانه\r\nخلاصهء برنامه روزانه استاد ، مطالعه ، تدريس و اقامه جماعت بود . خود ايشان در اين مورد مىفرمايند : من تا قبل از اينكه به جهت كسالت و كهولت ، تدريس و اقامه جماعت را تعطيل كنم ، هفته‌اى 40 ساعت را صرف مطالعه و تدريس مىكردم ، حتى پنجشنبه‌ها و جمعه‌ها تدريس داشتم ، حدود 30 سال امامت جماعت مسجد رضايى ، كه الآن بنام مسجد ولىّ عصر ( عج ) معروف است و در ميدان سعيدى قم واقع است را به عهده داشتم و بعدها كه مسجد امام حسن مجتبى عليه السّلام ساخته شد تا همين اواخر ، در آنجا نماز جماعت اقامه مىكردم .\r\nدر زمان آقاى بروجردى ، ممتحن دروس سطح بودم كه در مدرسهء دارالشفاء امتحانات انجام مىشد ، همچنين از طرف آيت‌اللّه گلپايگانى در مدرسهء فيضيه ممتحن بودم و امتحانات سطح خارج و متوسطهء ( سطح ) و از طرف آقاى شريعتمدارى هم به عهدهء اينجانب بود ، و تا همين اواخر با آقاى پايانى و آقاى اعتمادى و آقاى دوزدوزانى و آقاى موسوى تبريزى ممتحن بودم .\r\nآثار تأليفاتى ندارم و تمام تلاشم اين بود كه آنچه را كه خواندم به ديگران ياد بدهم . اكثر تابستانها در قم مىماندم و بعضى از تابستانها با آيت‌اللّه بروجردى براى ادامهء كار جمع‌آورى جامع احاديث شيعه به وشنوه مىرفتم . جزواتى از تقريرات درس آيت‌اللّه بروجردى و تقريرات درس آيت‌اللّه داماد يزدى دارم .\r\nاز نظر معيشتى ، باغى داشتيم و يك مقدار زمين كه وقتى مىخواستيم به قم بيائيم ، آنها را فروختيم و بقيهء مخارجمان فقط از سهم امام زمان عليه السّلام بوده است و به حمد اللّه خداوند توسعه داد و تاكنون اموراتمان به لطف خداوند گذشته است ، و\r\n\r\n","description":"","footnote":"","page_name":" 1482 ","page_number":154},
  {"content":"\r\n\r\nدر اين زمينه به آقايان اهل علم سفارش مىكنم كه نگذارند فشارها و سختىهاى زندگى آنها را از تحصيل و كارهاى مربوط به اهل علم بازدارد و ياد آورند كه در گذشته اهل علم بسيار در عسرت بودند و الآن به حمد اللّه در عسرت نيستند نقل مىكنند كه يك كسى از مرحوم شيخ مرتضى انصارى سؤال كرده بود كه براى نهار چه غذايى داريد ؟ شيخ گفته بود : نان و تازه . به ايشان گفتند كه نان و تازه دو چيز نيست جواب دادند : نان كه نان است و تازه ، خورشت اوست .\r\nدر زمان گذشته يك نفر از من سؤال كرد كه خرج شما در ماه چقدر است ؟ عرض كردم : 150 تومان . ايشان گفتند : اگر غير از شما كسى اين را مىگفت ، باور نمىكردم .\r\n\r\nتوصيه‌هاى استاد\r\nمن وقتى افرادى از من موعظه‌اى بخواهند و اصرار كنند مىگويم : زبان ! زبان ! زبانتان را حفظ كنيد ، از غيبت و دروغ و . . . دورى كنيد . زبان حفظش خيلى لازم است و در عين حال خيلى مشكل ، اما اگر انسان مصمّم باشد ، خداى متعال او را كمك مىكند و كار براش آسان مىشود . سليم القلب باشند  إِلَّا مَنْ أَتَى اللَّهَ بِقَلْبٍ سَلِيمٍ . \r\nحسن عاقبت از خداوند بخواهند ، بر آقايان اهل علم است كه داراى صفات حسنه و حسن خلق و متواضع و فروتن باشند و از نظر اجتماعى ، با مردم مدارا كنند .\r\nطمع به مال مردم نداشته باشند تا با عظمت باشند ، عظمت اهل علم ، عظمت قرآن و اسلام است . نسبت به درس علاقمند باشند و زحمت بكشند و از خداوند عالم و اهل بيت عصمت و طهارت عليهم السّلام مخصوصا حضرت بقية اللّه ( عج ) روحى له الفداء در كارها كمك بخواهند .\r\n- منابع\r\n1 - مصاحبه با ايشان در منزلش در قم به تاريخ عصر روز شنبه 10 / تير / 1374 ش .\r\n2 - مصاحبه در تاريخ‌هاى مختلف با ايشان .\r\n\r\n","description":"","footnote":"","page_name":" 1483 ","page_number":155},
  {"content":"\r\n\r\n\r\nشيخ محمّد تقى شريعتمدار مازندرانى ( 1286 - 1346 ق )\r\nشيخ محمّد تقى شريعتمدار فرزند علامه شيخ عبد الرزاق هزارجريبى مازندرانى ، از بزرگان خطهء مازندران بود كه در سارى سكونت داشت .\r\nتولدش به سال 1286 ق در سارى اتفاق افتاد .\r\nوى پس از طى مقدمات سطوح را نزد پدرش آموخت ، سپس به نجف اشرف عزيمت و از محضر آيات : شيخ محمّد كاظم خراسانى و سيد محمّد كاظم طباطبائى يزدى خارج فقه و اصول را استفاده نمود ، و به وطن اصلى خود مراجعت كرد و به ترويج مذهب و دين پرداخت كه مورد توجه عامه قرار گرفت .\r\nشريعتمدار در روز دوشنبه 19 / رمضان / 1346 ق مطابق با 21 / اسفند / 1306 ش در سن 60 سالگى در سارى درگذشت . و ابتدا مدتى در آن سامان به صورت امانت مدفون ، و پس از آن در قبرستان حاج شيخ قم به شمارهء ( 39104 ) مدفون گشت .\r\n- منابع\r\n1 - افادات فرزند ايشان دانشمند محترم آقاى شيخ عبد الرزاق شريعت .\r\n2 - گنجينهء دانشمندان 8 / 185 .\r\n\r\nشيخ محمّد تقى شريف العلماء لنگرودى ( - 1383 ق )\r\nشيخ محمّد تقى لنگرودى ملقب به « شريف العلماء » و نيز « بنى مهد » از علماى معروف لنگرود بود .\r\n\r\nاز آثار او :\r\n1 - رساله‌اى در جبر و تفويض ، چاپ شده .\r\n\r\n","description":"","footnote":"","page_name":" 1484 ","page_number":156},
  {"content":"\r\n\r\n2 - رسالهء ردّ بر تناسخ و احوال بعد از مرگ ، چاپ شده .\r\nنامبرده در روز دوشنبه 15 / مهر / 1342 ش درگذشت و در جوار ابن بابويه قم - ابتداى درب ورودى فعلى - به خاك سپرده شد .\r\n- منابع\r\n1 - مؤلفين كتب چاپى 2 / 204 .\r\n2 - نامها و نامدارهاى گيلان 508 .\r\n\r\nسيّد محمّد تقى عدنانى مازندرانى ( 1303 - 1382 )\r\nيكى از فرزانگان و علماى گرانقدر بابل ، عالم جليل القدر ، سيد وارسته ، مجتهد عالىمقدار حضرت آيت‌اللّه حاج سيد محمّد تقى عدنانى مىباشند .\r\nوى در سال 1264 ش در يك خانواده روحانى ، در بابل ديده به جهان گشود .\r\nپس از پرورش و فراگيرى خواندن و نوشتن ، مقدمات را در خدمت پدر بزرگوارش فراگرفت . آنگاه از محضر اساتيد حاضر در حوزهء علميهء بابل چون : شيخ نصر اللّه جويبارى ، شيخ اسماعيل بن حداد و شيخ عبد الحسين ابو فاضلى استفاده كرد و براى نيل به مقامات عالى علمى ، راهى عتبات عاليات شد و در محضر بزرگانى چون : آخوند ملا محمّد كاظم خراسانى و شيخ الشريعهء اصفهانى زانوى ادب بر زمين زد و از خرمن علم آن استوانه‌هاى فقه و فقاهت خوشه‌چينى نمود و به مراتب عالى در علم رسيد و از فرزانگانى چون : آيت‌اللّه سيد محمّد كاظم طباطبائى يزدى به دريافت اجازهء اجتهاد در فقه و اصول مفتخر گرديد .\r\nمعظم‌له پس از نيل به مقامات رفيع علمى ، به بابل مراجعت و به انجام خدمات علمى و دينى اشتغال ورزيد و با تكيه بر كرسى امامت مسجد استرآبادى محله ، به اقامهء جماعت و موعظه خلق پرداخت و تشنگان معرفت را از چشمهء زلال\r\n\r\n","description":"","footnote":"","page_name":" 1485 ","page_number":157},
  {"content":"\r\n\r\nمعارف توحيدى سيراب ساخت و از طرفى ديگر ، با تكيه بر كرسى تدريس در مدرسهء قادريه و صدر بابل ، به تربيت و تهذيب طلاب و فضلا پرداختند ، و شاگردان فراوانى را تربيت نمودند .\r\nايشان كه مجتهدى مسلّم در فقه و اصول بودند ، در حديث و فلسفه و حتى حساب و نجوم و هيئت نيز استادى صاحب‌نظر بودند و ضمن آنكه در ادبيات عرب و علوم معنى و بيان و بديع از تسلط كافى در تدريس برخوردار بودند ، منظومهء ملا هادى سبزوارى ، سى فصل خواجه نصير الدّين طوسى ( در هيئت و نجوم ) و خلاصة الحساب و تشريح الأفلاك ( شيخ بهائى ) را نيز در كنار كتاب مطوّل ، مورد تدريس قرار مىدادند .\r\nآن بزرگوار علاوه بر اقامهء جماعت و تدريس ، در رتق و فتق امور مردم ، مراجعات زيادى داشتند و مورد اعتماد علما و مردم در امور مختلف بودند و منشأ خدمات فراوان گرديدند .\r\nچنان كه در « شرح حال رجال معاصر مازندران نوشتهء عباس شايان ، چاپ 1327 ش ، ص 25 » آمده است ، علامه كبير شيخ محمّد صالح علامهء حائرى از آن بزرگوار با عنوان « سيد الاعلام » نام مىبرده‌اند .\r\nمعظم‌له پس از عمرى خدمت و تلاش ، سرانجام در روز شنبه 3 / ذىالحجه / 1382 ق مطابق با هفتم / ارديبهشت / 1342 ش در سن 78 سالگى دار فانى را وداع گفتند و به رحمت الهى پيوستند و پس از يك تشيع جنازهء با شكوه در بابل ، به قم منتقل گرديده و در قبرستان وادى السلام ( در مقبرهء حاجى عتيقه‌چى ) مدفون گرديدند .\r\n- منابع\r\n1 - آشنائى با فرزانگان بابل 347 .\r\n2 - مازندران 25 .\r\n\r\n","description":"","footnote":"","page_name":" 1486 ","page_number":158},
  {"content":"\r\n\r\n\r\nشيخ محمّد تقى عندليب همدانى ( - ح 1370 ق )\r\nوى از سخنوران با فضيلت بود كه جهت ادامهء تحصيلات خود به نجف اشرف رفت و پس از چندى به ايران بازگشت . و در شهرهاى بسيارى از جمله : همدان ، اصفهان و تهران به بيان مناقب اهل بيت : اهتمام داشت و در اثر حسن بيان و داشتن صدايى رسا و زيبا به « عندليب » ملقب گرديد و فرزندان و اعقاب ايشان نيز به همين لقب و « عندليب‌زاده » معروف شدند .\r\nوى در حدود سالهاى 1370 ق در همدان درگذشت ، پيكرش به قم حمل و در قبرستان حاج شيخ مدفون گرديد .\r\n\r\nفرزندانش :\r\n1 - حجة الاسلام شيخ محمّد حسن قوام الشريعة ( ح 1320 - 1387 ق ) 2 - شيخ حسين عندليب‌زاده ، از علماى معاصر همدان بود 3 - محسن عندليب ، از كارمندان عدليه تهران بود 4 - جواد عندليب ، كه در سن جوانى درگذشت .\r\n- منبع\r\n1 - گنجينهء دانشمندان 4 / 687 .\r\nشيخ حسين عندليب‌زاده همدانى\r\n\r\nسيّد محمّد تقى فخر داعى گيلانى ( 1299 - 1384 ق )\r\nسيد محمّد تقى گيلانى ملقب به « داعى الاسلام » و « فخر المحققين » ، از فضلا\r\n\r\n","description":"","footnote":"","page_name":" 1487 ","page_number":159},
  {"content":"\r\n\r\nو مترجمان معروف بود .\r\nوى در سال 1299 ق در گيلان متولد گرديد .\r\nايشان جهت تحصيل رهسپار تهران شد و از محضر اساتيدى چون : شيخ محمّد طالقانى ، ميرزا حسن كرمانشاهى ، ميرزا مسيح سمنانى و فاضل تفرشى در معقول و منقول استفاده كرد . سپس به عتبات عاليات عزيمت كرد و در نجف اشرف از محضر آيات : آخوند ملا محمّد كاظم خراسانى و شيخ عبد اللّه مازندرانى بهره‌هاى فراوان برد .\r\nوى از طرف آخوند خراسانى مأموريت يافت جهت ارشاد دينى و رسيدگى به امور مسلمانان رهسپار بمبئى شود ، بىدرنگ رخت بدانجا كشيد و مسئوليت ادارهء انجمن « دعوة الاسلام » را برعهده گرفت . در كنار آن به آموختن زبانهاى : انگليسى و اردو و مدت چهار سال در « كالج ايندور » به تدريس ادبيات و زبان عرب و فارسى پرداخت .\r\n\r\nاز آثار او\r\n1 - تاريخ ايران ، 2 جلد .\r\n2 - تاريخ تمدن اسلام و عرب .\r\n3 - تاريخ علم كلام .\r\n4 - تاريخ هند .\r\n5 - تفسير قرآن سيد احمد خان ، در 3 جلد .\r\n6 - رابنسون گروزو .\r\n7 - سوانح مولوى .\r\n8 - شعر العجم يا تاريخ ايران منظوم ، در 5 جلد .\r\n9 - علم كلام جديد .\r\n10 - كتابخانهء اسكندريه .\r\n11 - مجموعهء مقالات شبلى نعمانى .\r\n\r\n","description":"","footnote":"","page_name":" 1488 ","page_number":160},
  {"content":"\r\n\r\nتذكر : ساير آثار فوق ترجمه از روى كتابهاى انگليسى و اردو مىباشند .\r\nفخر داعى پس از بازگشت به ايران ، خدمات ارزندهء خود را در وزارت فرهنگ ادامه داد .\r\nاستاد سعيد نفيسى در مقدمهء ترجمهء كتاب « شعر العجم » نوشته است :\r\n( ترجمهء اين‌گونه كتابها ، كار همه‌كس نيست و مردى مىخواهد كه خود در اين فنّ دست داشته باشد و به همان اندازهء مؤلف در موضوع محيط باشد . جز آقاى فخر داعى من كسى را نمىشناسم كه بدين پايه و مايه از احاطه ، رسيده باشد ) .\r\nاستاد فخر داعى در شعبان / 1384 ق مطابق با آذر / 1343 ش در سن 85 سالگى در تهران ، حيات را بدرود گفت . پيكرش به قم حمل و در صحن حضرت معصومه عليها السّلام مقابل صحن طلا ، كنار مزار ميرزا يوسف مستوفى به خاك سپرده شد .\r\n- منابع\r\n1 - فرهنگ فارسى معين 6 / 1313 .\r\n2 - كتاب گيلان 3 / 712 .\r\n3 - مؤلفين كتب چاپى 2 / 231 .\r\n4 - نامها و نامدارهاى گيلان 371 .\r\n\r\nشيخ محمّد تقى قمى « باوزئيرى » ( - ح 1307 ق )\r\nاز دانشمندان و فقهاى بزرگ عصر خود بود .\r\n\r\nتحصيلات عالى\r\nايشان جهت طى دوره‌هاى نهايى دروس عالى حوزه ، از قم به نجف اشرف و سامرا مهاجرت كرد ، و از شاگردان دوره‌هاى اوّل آيت‌اللّه ميرزا محمّد حسن شيرازى به شمار رفت ، و از اين استاد موفق به دريافت اجازهء اجتهاد گرديد .\r\n\r\n","description":"","footnote":"","page_name":" 1489 ","page_number":161},
  {"content":"\r\n\r\nوى از دوستان قديم ميرزا حسين نورى و از همكاران نزديك ايشان در تصحيح و مقابلهء كتابهاى حديثى بود .\r\nنامبرده پس از فراغت از تحصيل و كسب معارف در حدود سال 1300 ق به قم مراجعت نمود ، و مورد توجه عامه و يكى از معاريف عصر خود گرديد .\r\n\r\nدرگذشت\r\nايشان در حدود سال 1307 ق در قم درگذشت ، و جنازه‌اش در قبرستان شيخان - مقابل بقعهء ميرزاى قمى - به خاك سپرده شد .\r\nوى برادرى دانشمند و فاضل به نام « شيخ على » داشت ، كه در سال 1322 ق درگذشت .\r\n- منابع\r\n1 - أعيان الشيعة 9 / 191 .\r\n2 - بشارة المؤمنين در تاريخ قم و قميين 215 .\r\n3 - فوائد الرضويه 437 .\r\n4 - نقباء البشر 1 / 238 .\r\n5 - هدية الرازى الى المجدد الشيرازى 80 .\r\n\r\nشيخ محمّد تقى گوگدى گلپايگانى ( - 1353 ق )\r\nاز بزرگان و فقها و دانشمندان ساكن اراك بود .\r\nوى در « گوگد » از توابع گلپايگان متولد گرديد .\r\n\r\nتحصيلات عالى\r\nايشان پس از طى مقدمات و سطوح در گلپايگان ، به نجف اشرف مهاجرت\r\n\r\n","description":"","footnote":"","page_name":" 1490 ","page_number":162},
  {"content":"\r\n\r\nكرد ، و از محضر آيت‌اللّه ملا محمّد كاظم خراسانى استفاده نمود و يكى از شاگردان قديمى او به شمار آمد ، آن‌گاه به زادگاه خود بازگشت و منشأ خدمات و مراجعات شرعيه و حل و فصل امور شد ، و به امر تدريس نيز اشتغال داشت .\r\nوى پس از چند سال اقامت در « گوگد » به حوزهء علميهء اراك رفت و آنجا سكونت اختيار نمود و امر تدريس را ادامه داد ، و در اواخر عمر به تدريس خارج فقه و اصول پرداخت .\r\nمتأسفانه در سالهاى آخر عمر ، بينايى خود را از دست داد ولى امر تدريس را رها ننمود ، و در مدرسهء آقا ضيا نماز جماعت داشت .\r\n\r\nاز آثار او\r\n1 - حاشية على الرسائل .\r\n2 - حاشية على كفاية الاصول .\r\n\r\nدرگذشت\r\nنامبرده سرانجام پس از عمرى تدريس و خدمت در سال 1353 ق مطابق با آبان / 1313 ش در اراك چشم از جهان فروبست ، و جنازه‌اش به قم حمل و در يكى از اطاقهاى قبرستان حاج شيخ به خاك سپرده شد .\r\nعلامه حاج آقا بزرگ تهرانى ، سال مرگ ايشان را در سال 1352 ق نوشته ، كه ظاهرا اشتباه است .\r\nفرزندان و نوادگان او امروزه به لقب « معراجى » شهرت دارند .\r\n- منابع\r\n1 - الاجازة الكبيرة 543 .\r\n2 - الذريعة 6 / 187 .\r\n3 - المصلح المجاهد « الشيخ محمّد كاظم الخراسانى » 124 .\r\n\r\n","description":"","footnote":"","page_name":" 1491 ","page_number":163},
  {"content":"\r\n\r\n4 - خورشيد آسمان فقاهت و مرجعيت 23 .\r\n5 - گنجينهء دانشمندان 7 / 511 .\r\n6 - نقباء البشر 1 / 241 .\r\n\r\nشيخ محمّد تقى محقق كاشانى ( 1323 - 1386 ق )\r\nشيخ محمّد تقى فرزند علامه شيخ احمد بيدگلى كاشانى ( محقق ) ، در سال 1323 ق در بيدگل كاشان متولد شد .\r\nمقدمات را از محضر پدرش آموخت ، سپس به كاشان رفت و از آيت‌اللّه سيد على يثربى و سايرين سطح را تلمذ كرد ، و جهت ادامهء تحصيل عازم قم گشت ، و در مدرسهء دارالشفاء حجره‌اى گرفت ، و از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، و سيد محمّد تقى خوانسارى استفاده نمود .\r\nايشان چند سالى به كاشان بازگشت و به ارشاد و وعظ پرداخت ، ولى در سال 1367 ق مجددا به قم برگشت و تا آخر در آنجا ماند ، و در محلهء « مبارك‌آباد » به اقامهء جماعت و ارشاد اشتغال ورزيد ، و در ضمن از محضر آيت‌اللّه سيد حسين طباطبائى بروجردى استفاده مىنمود ، و به تدريس ساير مقدمات و شرح لمعه اشتغال داشت .\r\nايشان روز شنبه در 17 / جمادى اول / 1386 ق مطابق با 12 / شهريور /\r\n\r\n","description":"","footnote":"","page_name":" 1492 ","page_number":164},
  {"content":"\r\n\r\n1345 ش به سن 63 سالگى در قم درگذشت و نماز ميت توسط آيت‌اللّه گلپايگانى برگذار و در قبرستان ابو حسين مدفون گرديد .\r\n\r\nفرزندانش عبارتند از :\r\n1 - احمد ، كارمند بانك 2 - حجة الاسلام شيخ عباس محقق ( متولد 1324 ش ) داماد آيت‌اللّه گلپايگانى .\r\nو يك دختر كه همسر حجة الاسلام شيخ على عطائى آدريانى اصفهانى مىباشد .\r\n\r\nشيخ محمّد تقى مصدر الامور جاپلقى ( 1349 - 1418 ق )\r\nشيخ محمّد تقى فرزند آيت‌اللّه شيخ محمّد و نوهء ملا محمّد على جاپلقى ملقب به ( مصدر الامور ) ، از دانشمندان و بزرگان معاصر و ساكن تهران بود .\r\nوى در سال 1349 ق در قم متولد گرديد .\r\nاو پس از طى مقدمات و سطوح به نجف اشرف مهاجرت كرد و از محضر آيات : سيد جمال الدّين گلپايگانى ، ميرزا عبد الهادى شيرازى و سيد ابو القاسم خوئى بهره‌مند شد . آنگاه به قم مراجعت كرد و از محضر آيت‌اللّه سيد حسين طباطبائى بروجردى استفاده نمود .\r\nوى در سال 1378 ق به امر آيت‌اللّه بروجردى جهت ارشاد و هدايت و تبليغ به\r\n\r\n","description":"","footnote":"","page_name":" 1493 ","page_number":165},
  {"content":"\r\n\r\nآبادان مهاجرت و سالهاى متمادى در آنجا به خدمات اجتماعى و فرهنگى پرداخت . و در سال 1400 ق در پى جنگ عراق و ايران به تهران مهاجرت نمود و در جنوب شهر در مسجد قدس در كنار ترمينال جنوب ، به اقامهء جماعت و ارشاد و هدايت پرداخت .\r\n\r\nاز آثار او\r\n1 - أشعة الفوائد فى قانون لا تعاد .\r\n2 - فلسفهء متافيزيك يا جهان پس از ماده .\r\n3 - نثر اللئالى .\r\n4 - القرآن فى كل موضوع .\r\nمتوفاى روز جمعه 10 / مرداد / 1376 ش در سن 69 سالگى در تهران ، جسدش در قم تشييع و در قبرستان شيخان به خاك سپرده شد .\r\nوى داماد آيت‌اللّه سيد احمد مستنبط تبريزى بود .\r\n- منابع\r\n5 - گنجينهء دانشمندان\r\n6 - معجم رجال الفكر و الادب فى النجف 3 / 1208 ( سال تولدش را اشتباه نوشته است ) .\r\n\r\nسيّد محمّد تقى واحدى « بدلا » ( 1320 - 1400 ق )\r\nحاج سيد محمّد تقى فرزند علامه سيد محمّد رضا واحدى قمى ( بدلا ) ، از علماى تهران بود . در سال 1320 ق ( يا 1324 ق ) در كرمانشاه متولد گرديد .\r\nمقدمات و ادبيات را نزد پدرش و ديگر علماى كرمانشاه آموخت ، سپس به نجف اشرف مهاجرت كرد و از محضر آيات : ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى بهره‌مند گرديد .\r\nآنگاه به كرمانشاه بازگشت و به نويسندگى روآورد ، و در سال 1347 ق مطابق\r\n\r\n","description":"","footnote":"","page_name":" 1494 ","page_number":166},
  {"content":"\r\n\r\nبا 1307 ش ماهنامهء ( دعوت اسلامى ) را در كرمانشاه به مدت 7 سال به مديريت و صاحب امتيازى خود منتشر ساخت .\r\nدر سال 1375 ق به تهران عزيمت نمود و رحل اقامت خود را در نارمك انداخت و در مسجد جامع آنجا به اقامهء نماز جمعه و جماعت و ارشاد اشتغال ورزيد . و در تأسيس كتابخانهء مسجد جامع مذكور و توسعهء مسجد گامهاى مؤثرى برداشت .\r\nاستاد شيخ محمّد زارى مىنويسند : ( جناب آقاى واحدى كه واجد مقام نسب و حسب و عالمى بصير و دانشمندى روشن‌ضمير و بسيار متين و مؤدب مىباشند .\r\nداراى آثار ارزنده‌اى است . . . ) .\r\nوى در جمادى ثانى / 1400 ق به سن 80 سالگى در تهران در پى بيمارى درگذشت ، و در قبرستان شيخان قم مدفون گرديد .\r\nبرادرانش عبارتند از آقايان :\r\n1 - سيد عبد الحسين واحدى عضو فدائيان اسلام .\r\n2 - سيد محمّد واحدى .\r\n3 - سيد جواد واحدى .\r\n- منابع\r\n1 - افادات دانشمند معظم آقاى سيد حسين بدلا .\r\n2 - تاريخ جرايد و مجلات ايران 2 / 287 .\r\n3 - كرمانشاهان « باختران » 1 / 337 .\r\n4 - گنجينهء دانشمندان 4 / 662 .\r\n\r\n","description":"","footnote":"","page_name":" 1495 ","page_number":167},
  {"content":"\r\n\r\n\r\nشيخ محمّد تقى هرندى ( 1333 - 1417 ق )\r\nشيخ محمّد تقى فرزند شيخ محمّد على هرندى اصفهانى ، متولد سال 1333 در هرند اصفهان .\r\nپس از طى مقدمات به سن 14 سالگى به اصفهان عزيمت نمود ، و سطوح را از محضر آيات : سيد محمّد نجف‌آبادى ، سيد على نجف‌آبادى ، و آقا رحيم ارباب استفاده نمود ، و در درس خارج آيت‌اللّه شيخ محمّد رضا نجفى مسجد شاهى حاضر گرديد .\r\nايشان در سال 1358 ق به نجف اشرف مشرف شد و خارج را از محضر آيات : سيد ابو الحسن اصفهانى ، شيخ محمّد كاظم شيرازى ، شيخ موسى خوانسارى ، و سيد جمال الدّين گلپايگانى ( ابوالزوجهء خود ) استفاده نمود و به تدريس همت گماشت .\r\nذيحجه در سال 1395 ق به ايران مهاجرت و در تهران سكونت اختيار نمود ، و در « مسجد يزديها » واقع در خيابان خانىآباد به اقامهء جماعت و ارشاد اشتغال ورزيد ، مرحوم هرندى به قدس ، ورع ، زهد ، انزوا و فضل معروف بود .\r\n\r\nاز آثار او :\r\n1 - تقريرات شيرازى .\r\n2 - تقريرات گلپايگانى .\r\n\r\n","description":"","footnote":"","page_name":" 1496 ","page_number":168},
  {"content":"\r\n\r\nسرانجام در روز جمعه 25 / صفر / 1417 ق در اثر كهولت سن در تهران درگذشت ، و جسدش صبح روز شنبه در قم تشييع و در صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - علامه شيخ مصطفى هرندى ، 2 - حجة الاسلام شيخ مرتضى ، 3 - مجتبى ، 4 - محمود ، و چند دختر كه حجج الاسلام سيد صالح طباطبائى تبريزى و شيخ جعفر نطنزى ( امينى ) از دامادهايش مىباشند .\r\n\r\nسيّد محمّد تنكابنى ( 1306 - 1385 ق )\r\nسيد محمّد فرزند سيد صادق و نوهء محمّد بن صادق حسينى تنكابنى .\r\nاو در قزوين به سال 1306 ق متولد گرديد . مقدمات را در قزوين و سطوح عاليه را در تهران تحصيل نمود ، و سپس به نجف اشرف مشرف گرديد ، و مدارج عالى را گذراند و به قزوين بازگشت و به حل و فصل امورات عامه اشتغال داشت .\r\nتنكابنى در روز جمعه 30 / شعبان / 1385 ق مطابق با 3 / دى / 1344 ش وفات كرد و پيكرش به قم حمل و در قبرستان باغ رضوان - كه مجاور قبرستان وادى السلام است - به خاك سپرده شد .\r\nنامبرده داراى اجازات اجتهاد و وكالت و امور حسبيه از برخى از اساتيدش و علماى معاصر بوده كه از جملهء آنهاست حضرات آيات : سيد ابو الحسن اصفهانى ، سيد محمّد حسينى تنكابنى « مؤلف ايضاح الفرائد » ، سيد حسين حسينى گيلانى غروى و سيد كاظم شريعتمدارى و ديگران . اجازاتش به صورت تابلو در مقبره‌اش نصب گرديده است .\r\n- منبع\r\n1 - بزرگان تنكابن 314 .\r\n\r\n","description":"","footnote":"","page_name":" 1497 ","page_number":169},
  {"content":"\r\n\r\n\r\nشيخ محمّد تويسركانى ( - ح 1350 ق )\r\nاز فضلا بود .\r\nوى در كربلاى معلّى به مصاهرت آيت‌اللّه حاج شيخ عبد الكريم حائرى يزدى درآمد . هنگام هجرت پدر خانمش به اراك او نيز به همان‌جا رفت و همين‌طور به قم .\r\nدروس خارج را از محضر ايشان نيز بهره‌مند شده است .\r\nتويسركانى در حدود سال 1350 ق در قم درگذشت . پيكرش در مسجد بالاسر ، حرم حضرت معصومه عليها السّلام به خاك سپرده شد .\r\n\r\nفرزندانش :\r\n1 - دانشمند و فاضل فرزانه مرحوم شيخ احمد غروى تويسركانى ، و دو دختر كه دامادهايش عبارتند از : مرحوم آيت‌اللّه سيّد حسن مدرسى يزدى ( كه ساكن كرج بود ) .\r\nآيت‌اللّه آقاى شيخ احمد على طاهرى قمى ( كه فعلا ساكن بردسير - استان كرمان ) .\r\n- منابع\r\n1 - اطلاعات متفرقه .\r\n2 - معجم القبور و وفيات الأعلام ( مخطوط - شريف رازى ) .\r\n\r\nشيخ محمّد جاپلقى « مصدر الامور » ( ح 1300 - 1373 ق )\r\nحاج شيخ محمّد فرزند علامه ملا محمّد على و نوهء ملا عبد اللّه جاپلقى ، ملقب به « مصدر الامور » ، از فضلا و دانشمندان بود .\r\nوى در حدود سال 1300 ق در اليگودرز - جاپلق - از توابع استان مركزى « اراك » متولد گرديد .\r\n\r\n","description":"","footnote":"","page_name":" 1498 ","page_number":170},
  {"content":"\r\n\r\nپدرش از تحصيل كرده‌هاى اصفهان بود و با آيت‌اللّه ميرزا محمّد حسين نائينى هم‌بحث بود ، سپس جهت تحصيل به نجف اشرف مهاجرت كرد .\r\nشيخ محمّد مقدمات علوم دينى را نزد پدر خودش آموخت و جهت ادامهء تحصيل به شهر اراك مهاجرت كرد و دروس عالى حوزه را از محضر آيات : سيد نور الدّين عراقى و حاج شيخ عبد الكريم حائرى يزدى استفاده نمود . او در سال 1340 ق در پى مهاجرت آيت‌اللّه حائرى يزدى به حوزهء علميهء قم همراه ايشان به آن سامان رفت و تا آخر عمر آن مرحوم ، از نزديكان و ملازمانش بود .\r\n\r\nاز آثار او\r\n1 - تقريرات اصول درس آيت‌اللّه حائرى .\r\n2 - تقريرات فقه درس آيت‌اللّه حائرى .\r\nجاپلقى سرانجام در روز يكشنبه 18 / شوال / 1373 ق مطابق با 30 / خرداد / 1333 ش در حدود سن 73 سالگى در قم دار فانى را وداع گفت . پيكرش در قبرستان شيخان به خاك سپرده شد .\r\n\r\nفرزندانش\r\n1 - حجة الاسلام و المسلمين حاج شيخ فخر الدّين مصدر الامور ، متولد سال 1347 ق ، وى از جمله شاگردان آيات : سيد محمود شاهرودى و سيد ابو القاسم خوئى در نجف اشرف بود ، و فعلا در قم به خدمات اجتماعى و دينى اشتغال دارند .\r\n2 - مرحوم علامه شيخ محمّد تقى مصدر الامور ، مقيم تهران بود .\r\n3 - آقا محمّد رضا 4 - آقا جواد .\r\nتذكر : وى فرزندى به نام « محمّد تقى » نداشت .\r\n- منابع\r\n1 - آثار الحجة 2 / 112 ( تولدش را اشتباه نوشته است ) .\r\n2 - آينهء دانشوران 384 .\r\n\r\n","description":"","footnote":"","page_name":" 1499 ","page_number":171},
  {"content":"\r\n\r\n3 - افادات آقا فخر الدّين مصدر الامور .\r\n4 - گنجينهء دانشمندان 2 / 120 .\r\n\r\nمحمّد جعفر مجير سرتيپى « مجير السلطان » ( 1288 - 1356 ق )\r\nمحمّد جعفر مجير سرتيپى ملقب به « مجير السلطان » فرزند نجف قلى قاجار ، از اساتيد هيئت و نجوم بود .\r\nوى در سال 1288 ق در شهر مراغه - استان آذربايجان شرقى - متولد شد .\r\nمحمّد جعفر پس از طى دوران كودكى ، تحصيلات مقدماتى را در زادگاه خود به پايان برد . و چون علاقهء وافرى به رياضيات و علوم نجوم داشت ، جهت ادامهء تحصيل به تبريز عزيمت كرد و علوم رياضى ، هيئت ، اسطرلاب را از اساتيد وقت بياموخت . و پس از تحمل زحمت و مرارت و مطالعه و پژوهش و سنجش زيج‌هاى محمّد شاه هندى ، فرنگى ، الغ بيك گوركانى و در نتيجهء تجربه و بدست آوردن افق آذربايجان ، اقدام به استخراج تقويم از سال 1303 ش لغايت 1320 ش مىشود و همه‌ساله با اجازهء رسمى وزارت معارف و اوقاف و همكارى كتابفروشى علميه در تبريز چاپ و در سراسر كشور نشر مىشد . ( بعد از درگذشتش نيز مدت چهار سال تا 1320 ش ، تقويم از روى نسخهء مستخرجهء آن مرحوم چاپ و توزيع مىشد ) .\r\nوى علاوه بر اينكه از مشاهير اين فنّ به شمار مىرفت ، مدت‌ها در مشاغل ديوانى آن زمان مشغول فعاليت و انجام كارهاى دولتى بود . مدتى رياست بلديه ( شهردارى ) مراغه را عهده‌دار بود و در عمران شهر و توسعه و احداث اماكن كوشا بود .\r\nمجير السلطان در سال 1356 ق مطابق با 1316 ش در سن 68 سالگى درگذشت . پيكرش در جوار مرقد حضرت معصومه عليها السّلام در قم مدفون گرديد .\r\n- منبع\r\n1 - مراغه ( افرازه رود ) 481 .\r\n\r\n","description":"","footnote":"","page_name":" 1500 ","page_number":172},
  {"content":"\r\n\r\n\r\nشيخ محمّد جواد خراسانى « محولاتى » ( 1321 - 1397 ق )\r\nحاج شيخ محمّد جواد فرزند علامه شيخ محسن و نوهء ملا حسين محولاتى كاشمرى خراسانى ، از علماى پركار و مبرّز تهران بود ، تولدش در 25 / ربيع اول / 1321 ق در مشهد مقدس اتفاق افتاد .\r\nمقدمات و سطوح را نزد علماى مشهد گذرانيد ، و در سال 1351 ق به نجف اشرف مهاجرت كرد و از محضر آيات : شيخ ضياء الدّين عراقى ، سيد ابو الحسن اصفهانى ، ميرزا آقا اصطهباناتى ، سيد حسين طباطبائى قمى ، سيد محمّد حسين بروجنى اصفهانى ، و سيد محمود شاهرودى به مدت 10 سال خارج فقه و اصول بهره‌مند گرديد . و در سال 1361 ق به ايران مراجعت و در مشهد مقدس و محولات توقف نمود . و در سال 1363 ق به تهران مهاجرت عزيمت نمود و در ( مسجد جواديه ) به اقامهء جماعت و ارشاد و هدايت پرداخت .\r\n\r\nآثار او به شرح زير است :\r\n1 - تفسير القرآن الكريم .\r\n2 - كشف الآيات .\r\n3 - كشف اللغات .\r\n\r\n","description":"","footnote":"","page_name":" 1501 ","page_number":173},
  {"content":"\r\n\r\n4 - مهدى منتظر ( عج ) .\r\n5 - تقريرات اصول .\r\n6 - ظواهر الآثار در اخلاق .\r\n7 - تقليد اعلم .\r\n8 - طلب و اراده .\r\n9 - منظومة فى الرجال .\r\n10 - نخبة القضاء .\r\n11 - حديث الاهليلجه ( ترجمه ) .\r\n12 - مقتل الامام الحسين عليه السّلام .\r\n13 - تاريخچهء پيامبر صلى اللّه عليه و آله و سلم .\r\n14 - ديوان اشعار ( عربى و فارسى ) .\r\n15 - البدعة و التحريف يا آئين تصوف .\r\n16 - اربعينيات .\r\n17 - خلاصة علائم الظهور .\r\n18 - منظومة فى الاصول .\r\n19 - شرح منظومة الاصول .\r\n20 - رسالهء رضوان اللّه اكبر ( در ردّ تصوف ) .\r\nر 21 - معارف الشيعة .\r\n22 - حجت قوى در ابطال مثنوى .\r\n23 - معارف الأئمة عليهم السّلام ( اشعار ) .\r\n24 - هداية الامة فى شرح منظومة معارف الأئمة عليهم السّلام .\r\n25 - الامامة عند الشيعة .\r\n26 - ديوان بينهء رحمت در مراثى قتيل امامت عليه السّلام .\r\n27 - آهى سوزان براى منتظرين امام زمان ( عج ) .\r\n28 - ارشاد الطالب الى الحجة الغائب ( عج ) .\r\n\r\n","description":"","footnote":"","page_name":" 1502 ","page_number":174},
  {"content":"\r\n\r\n29 - بازگشت شهيد در رجعت .\r\n30 - علائم دورهء آخر الزمان .\r\n31 - فتنه‌هاى آخر الزمان .\r\n32 - كشف مطالب الآيات .\r\nوى در روز دوشنبه 9 / ربيع اول / 1397 ق مطابق با 9 / اسفند / 1355 ش به سن 76 سالگى درگذشت ، و در قبرستان باغ بهشت قم مدفون گرديد .\r\n- منابع\r\n1 - گنجينهء دانشمندان 4 / 433 .\r\n2 - مؤلفين كتب چاپى 2 / 428 .\r\n\r\nميرزا محمّد جواد عميد الاسلام تبريزى ( ح 1294 - 1374 ق )\r\nميرزا محمّد جواد فرزند علامه ميرزا احمد « عميد الاسلام » و نوهء علامه ملّا على تبريزى ، از دانشمندان و فقهاى بارز تبريز ، و برادر استاد دكتر موسى عميد بود .\r\nدر حدود سال 1294 ق در تبريز ديده به جهان گشود .\r\n\r\nدر حوزهء نجف اشرف\r\nايشان پس از طى مقدمات و سطوح در تبريز به نجف اشرف رهسپار شد ، و دروس عالى حوزه را نزد آيات :\r\n\r\n","description":"","footnote":"","page_name":" 1503 ","page_number":175},
  {"content":"\r\n\r\nشيخ هادى تهرانى و شيخ محمّد كاظم خراسانى طى نمود ، و به درجهء عالى اجتهاد نائل آمد .\r\n\r\nاقامت در تبريز\r\nوى پس از اقامت چند سالى در نجف اشرف به تبريز مراجعت كرد ، و در مسجد جدّ خود به اقامهء نماز جماعت و ارشاد و هدايت ، و نيز تدريس كتب علمى و متون درسى حوزه اشتغال ورزيد .\r\nعبد الرسول احقاقى هنگام تشريح تاريخچهء مسجد حجة الاسلام در تبريز مىنويسد : ( پس از خاندان بزرگ حجت‌الاسلام‌ها بنا به تقاضاى اهالى ، مدتى حكيم فرزانه و عالم يگانه مرحوم ميرزا محمّد جواد عميد فرزند مرحوم ميرزا احمد آقا عميد الاسلام كه از علماى بزرگ و دانشمندان بنام آذربايجان بودند ، در اين مسجد [ مسجد حجة الاسلام نيّر 
  ] امر امام جماعت و وعظ و تبليغ را عهده‌دار بودند ) .\r\nاز جمله شاگردان ايشان ، مىتوان افراد زير را نام برد :\r\n1 - برادرش دكتر موسى عميد 2 - ميرزا على اكبر علمى ، كه فعلا ساكن « كجاآباد » تبريز و از فضلاى معاصر به شمار مىرود ، سنش متجاوز از نود سال است 3 - عبد الرسول احقاقى اسكوئى .\r\n\r\nدرگذشت\r\nنامبرده در روز چهارشنبه 6 / ربيع اول / 1374 ق مطابق با 12 / آبان / 1333 ش در حدود سن 80 سالگى درگذشت ، و جسدش در انتهاى قبرستان حاج شيخ قم با كد ( 642 ) به خاك سپرده شد .\r\n- منابع\r\n1 - اطلاعات متفرقه .\r\n2 - مقدمهء ديوان اشعار حجة الاسلام نيّر ص 4 .\r\n3 - نقباء البشر ( قسمت خطى ) .\r\n\r\n","description":"","footnote":"","page_name":" 1504 ","page_number":176},
  {"content":"\r\n\r\n\r\nشيخ محمّد جواد فريدنى اصفهانى ( 1310 - 1385 ق )\r\nوى در سال 1310 ق در شهر « فريدن » استان اصفهان متولد شد .\r\nاو مقدمات را در زادگاه خود آموخت ، سپس جهت ادامهء تحصيل به قم رفت و سطح را به پايان برد ، آنگاه به حوزهء علميهء نجف اشرف رهسپار شد و از محضر آيات : شيخ ضياء الدّين عراقى ، سيد ابو الحسن اصفهانى ، ميرزا آقا اصطهباناتى و سيد محمود شاهرودى استفاده نمود .\r\nايشان هرچند گاهى به ايران مىآمد و در فريدن اقامت مىكرد و از احترام بسيارى برخوردار مىشد ، و در آن سامان به ارشاد و هدايت مىپرداخت .\r\n\r\nاز آثار او\r\n1 - تقريرات درس اصطهباناتى .\r\n2 - تقريرات درس عراقى .\r\n3 - رسالهء عمليه .\r\nايشان در پى بيمارى و جهت معالجه به تهران رفت و در يكى از بيمارستانها بسترى گرديد ولى معالجات سودى نبخشيد و در تاريخ 1385 ق مطابق با 1344 ش . دار فانى را وداع گفت . پيكرش به قم حمل و در قبرستان ابو حسين ( مقبرة العلماء ) به خاك سپرده شد .\r\nوى كه داماد آيت‌اللّه ميرزا آقا اصطهباناتى بود داراى فرزندان زير گرديد :\r\n1 - مهندس محمّد رضا 2 - دكتر ضياء الدّين و چهار دختر كه حجة الاسلام سيد هاشم بحرانى دامادش مىباشد .\r\n*\r\n\r\n","description":"","footnote":"","page_name":" 1505 ","page_number":177},
  {"content":"\r\n\r\n\r\nشيخ محمّد جواد فيضى بروجردى ( 1328 - 1413 ق )\r\nحاج شيخ محمّد جواد فرزند علامه شيخ احمد فيضى و نوهء ملا فيض بروجردى ، از علماى معاصر ساكن تهران بود .\r\nدر سال 1328 ق در بروجرد ديده به جهان گشود . پدرش از علما و مدرسين حوزهء بروجرد بود كه در 7 / رجب / 1383 ق در بروجرد درگذشت و در قبرستان عمومى شهر مدفون شد .\r\nشيخ محمّد جواد پس از رشد ، دورهء مقدمات را نزد پدر خويش آموخت ، و شروع به فراگرفتن سطوح پرداخت . در سن 20 سالگى به قم عزيمت نمود و مدت دو سال به تحصيل باقى سطوح همت گماشت .\r\nوى در سال 1350 ق جهت ادامهء تحصيل و عتبه‌بوسى اعتاب مقدسه به عراق مهاجرت كرد ، و در نجف اشرف اقامت گزيد و از محضر آيات : شيخ ضياء الدّين عراقى ، شيخ محمّد حسين غروى اصفهانى ، سيد ابو الحسن اصفهانى ، ميرزا عبد الهادى شيرازى استفادهء شايان برد . و به مصاهرت استاد خود ميرزاى شيرازى مفتخر گرديد .\r\nنامبرده در سال 1391 ق در پى فشارهاى دولت عراق به ايران بازگشت و در تهران سكونت نمود ، و به اقامهء جماعت و ترويج دين و مباحثات علمى پرداخت .\r\n\r\n","description":"","footnote":"","page_name":" 1506 ","page_number":178},
  {"content":"\r\n\r\nفيضى در روز سه‌شنبه 4 / صفر / 1413 ق مطابق با 13 / مرداد / 1371 ش در تهران درگذشت و جسدش عصر همان روز در قم تشييع و در صحن حضرت معصومه عليها السّلام به خاك سپرده شد .\r\nتنها فرزند ذكور ايشان جناب حجة الاسلام آقاى شيخ محمّد حسن فيضى كه فعلا در قم سكونت دارند .\r\n- منبع\r\n1 - اطلاعاتى از فرزندش شيخ محمّد حسن فيضى .\r\nشيخ احمد فيضى بروجردى\r\n\r\nشيخ محمّد جواد قدسى طالقانى ( ح 1290 - 1371 ق )\r\nحاج شيخ محمّد جواد ملقب به « قدسى » فرزند آيت‌اللّه شيخ على محمّد و نوهء عين على سوهانى طالقانى ، از فضلا و معاريف تهران و طالقان بود .\r\nوى در حدود سالهاى 1290 ق تولد يافت .\r\nپدرش ( 1233 - 1312 ق ) مدفون در قبرستان ابن بابويه شهر رى ، از مشاهير فقها و اساتيد در تهران بود . او از جمله شاگردان : شيخ محمّد حسن نجفى « صاحب جواهر » ، شيخ مرتضى انصارى و شيخ راضى نجفى در نجف اشرف بود .\r\nاز آثار قلمىاش : تقريرات درس صاحب جواهر و تقريرات شيخ انصارى است .\r\n\r\n","description":"","footnote":"","page_name":" 1507 ","page_number":179},
  {"content":"\r\n\r\nبه نقباء البشر 4 / 1618 و خاطرات من ( اثر حسن اعظام قدسى ) ص 11 رجوع شود .\r\nشيخ محمّد جواد در تهران پرورش يافت و دروس دينى را آنجا آغاز كرد ، سپس به نجف اشرف رهسپار شد و از محضر آيت‌اللّه شيخ ضياء الدّين عراقى و ديگران استفاده نمود و از ايشان موفق به دريافت اجازهء اجتهاد گرديد . با علامه حاج آقا بزرگ تهرانى « صاحب الذريعة » رابطهء دوستى و الفت داشت .\r\nنامبرده هم در تهران و هم در طالقان به انجام وظايف روحانى اشتغال داشت و در ميان علماى وقت از موقعيت شايسته‌اى برخوردار بود . در سوهان طالقان به اقامهء جماعت و وعظ و ارشاد مىپرداخت و نيز در روستاى « مير » طالقان هم خدمات روحانى داشت . بعدها در مسجد شاهزاده خانم - دختر فتح على شاه قاجار - تهران كه محل خدمت پدرش بود به انجام وظايف دينى و روحى اشتغال ورزيد . در راديو تهران هم به مناجات و قرائت دعاى شريف سحر در ماه مبارك رمضان مىپرداخت . او از موهبت حسن بيان و مهارت در خطابه و اخلاق نيكو و حسن سلوك برخوردار بود .\r\nقدسى در اواسط / ذىالقعده / 1371 ق مطابق با اواسط / مرداد / 1331 ش در تهران درگذشت . پيكرش به قم حمل و به خاك سپرده شد . وى نسل ذكورى نداشت و فقط يك دختر از او به يادگار ماند .\r\n- منابع\r\n1 - اطلاعات متفرقه .\r\n2 - يادداشت‌هايى از آقاى سيد اشرف الدّين كيائى طالقانى .\r\n\r\nشيخ محمّد جواد قمى ( 1290 - 1373 ق )\r\nشيخ محمّد جواد فرزند آيت‌اللّه شيخ غلامرضا قمى « حاج آخوند » ، از دانشمندان و بزرگان قم بود .\r\n\r\n","description":"","footnote":"","page_name":" 1508 ","page_number":180},
  {"content":"\r\n\r\nوى در سال 1290 ق در نجف اشرف متولد شد .\r\nنامبرده در سن جوانى همراه پدرش به قم رفت و شروع به تحصيل علوم دينى نزد سيد محسن قمى و سيد احمد طباطبائى و پدر ارجمند خود پرداخت . سپس در سن بيست‌سالگى عازم تهران شد و علاوه بر تحصيل فقه و اصول نزد آيت‌اللّه شيخ محمّد حسن آشتيانى نيز رشته‌هاى حكمت و كلام را از محضر حكماى بزرگى چون : شيخ على نورى ، ميرزا محمود حكمى قمى و شيخ عبد الحكيم سبزوارى بهره‌مند شد . آنگاه در سال 1319 ق به نجف اشرف بازگشت و مدت چهارده سال از محضر آيات : ملا محمّد كاظم خراسانى و سيد محمّد كاظم طباطبائى يزدى استفاده نمود ، و در سال 1333 ق به قم مراجعت كرد ، و به ترويج احكام الهى اشتغال ورزيد .\r\n\r\nاز آثار او\r\n1 - آينهء حق‌نما ، در ولايت .\r\n2 - توحيد قمى ، در اصول عقايد ، دو جلد .\r\n3 - سعادت بشر در اثبات نبوت مطلق و نبوت سيّد بشر .\r\n4 - الصراط المستقيم فى معرفة بعض ما يتعلق بالدين القويم من اصول الدّين ، در چهار جلد .\r\n5 - كتاب كيميا ، در بحث معاد جسمانى ، 1364 ق ، تهران ، جيبى ، 239 ص .\r\n6 - ياقوت ، در ردّ ماديين و طبيعين .\r\nعلامه قمى در روز سه‌شنبه 19 / ذىالقعده / 1373 ق مطابق با 29 / تير / 1333 ش در سن 83 سالگى در قم درگذشت ، و پيكرش در حرم حضرت معصومه عليها السّلام - مسجد بالاسر - مدفون گرديد .\r\n- منابع\r\n1 - آثار الحجه 2 / 66 .\r\n\r\n","description":"","footnote":"","page_name":" 1509 ","page_number":181},
  {"content":"\r\n\r\n2 - الذريعة 12 / 180 و 15 / 35 .\r\n3 - گنجينهء دانشمندان 2 / 121 ( تاريخ تولدش را در سال 1295 ق دانسته است ) .\r\n4 - مؤلفين كتب چاپى 2 / 426 .\r\n\r\nسيّد محمّد حائرى گلپايگانى ( 1322 - 1405 ق )\r\nحاج سيد محمّد فرزند آيت‌اللّه ميرزا هدايت اللّه و نوهء سيد عباس حائرى گلپايگانى ، از علماى تهران بود . در سال 1322 ق در گلپايگان متولد گرديد .\r\nپس از رشد و نمو در بيت علم و دانش مقدمات و ادبيات را طى نمود ، و جهت ادامهء تحصيل به اراك و بعدا به قم مهاجرت كرد و از محضر آيات : سيد محمّد تقى خوانسارى ، مير سيد على يثربى كاشانى و سايرين استفاده نمود .\r\nوى در حدود سال 1350 ق به نجف اشرف مهاجرت و از محضر آيات : ميرزا محمّد حسين نائينى و سيد ابو الحسن اصفهانى و در كربلا نزد السيد حسين العمي و الشيخ على الشاهرودى خارج فقه و اصول بهره‌مند گرديد ، و در سال 1353 ق به ايران بازگشت و در زادگاه خود به مدت 20 سال توقف و به اقامهء جماعت و تأسيس مدرسهء علميه و تربيت طلاب و ارشاد مردم پرداخت . و در سال 1373 ق به تهران مهاجرت و در آنجا اقامت نمود و در ( مسجد فخر الحاجيه ) به اقامهء جماعت و بحث و تدريس اشتغال ورزيد .\r\nسرانجام در روز چهارشنبه 19 / رجب / 1405 ق مطابق با 21 / فروردين /\r\n\r\n","description":"","footnote":"","page_name":" 1510 ","page_number":182},
  {"content":"\r\n\r\n1364 ش به سن 83 سالگى در تهران درگذشت ، و در صحن حضرت معصومه عليها السّلام قم به خاك سپرده شد .\r\n\r\nفرزندانش :\r\n1 - حجة الاسلام سيد جمال الدّين حائرى ، فارغ التحصيل حوزهء علميهء قم متوفاى 1386 ق در سن جوانى مدفون در قبرستان شيخان قم .\r\n2 - سيد مرتضى حائرى از علماى فعلى تهران .\r\n\r\nشيخ محمّد حائرى مازندرانى ( 1282 - 1350 ق )\r\nحاج شيخ محمّد حائرى معروف به ( ابن الشيخ ) سومين فرزند آيت‌اللّه شيخ زين الدّين العابدين مازندرانى ( شاگرد صاحب جواهر ) ، مرحوم حائرى به سال 1282 ق در كربلا ديده به جهان گشود .\r\nوى نزد پدر علم آموخت و نيز از حضرات آيات : ميرزا محمّد حسين شهرستانى ، شيخ على بفروئى ، سيد هاشم قزوينى و شيخ محمّد مازندرانى ، در حوزهء كربلا استفاده علمى نمود و پس از مرگ پدر در ( 1309 ق ) جزو شاگردان ميرزا حبيب اللّه رشتى در نجف اشرف درآمد . و پس از مرگ او در ( 1312 ق ) به خواهش مريدان پدرش به هندوستان رفت ، و حدود چهارده سال در آنجا ماند . برخورد با ملتهاى گوناگون او را نسبت به\r\n\r\n","description":"","footnote":"","page_name":" 1511 ","page_number":183},
  {"content":"\r\n\r\nسياست استعمارى غرب آگاه كرد و به آزادىخواهى كشاند ، سپس به ايران رفت و با مشروطه‌خواهان همكارى كرد .\r\nشيخ ضياء الدّين استرآبادى\r\nبعد از كودتاى محمّد عليشاه قاجار عليه مجلس شوراى ملى و به توپ بستن مجلس ( تير 1286 ) ، وى به نجف رفت و روحانيون آنجا : آخوند ملا محمّد كاظم خراسانى و شيخ عبد اللّه مازندرانى را به هواخواهى از مشروطيت تشويق كرد ، و هنگام فتح تهران توسط مشروطه‌خواهان ( تير / 1288 ) و پس از فرار محمّد عليشاه و گشايش مجلس دوم شوراى ملى ، به همراه ساير آزادىخواهان به وطن بازگشت . پس از بازگشت به ميهن ، از طرف دولت ملى در سال 1329 ق به عنوان ( رئيس ديوان كشور ) منصوب و دو سال در اين سمت خدمت كرد ، ولى نتوانست با « مسيوپرنى » مستشار فرانسوى عدليه همكارى كند و از كار كناره گرفت . در جمادى اول / 1339 ق مدتى نيابت توليت مدرسهء سپهسالار به او واگذار شد و از آن نيز در سال 1340 ق كناره گرفت . نامبرده داراى اجازه‌هايى در روايت از پدر خود و ميرزا حسين نورى بود .\r\nوى در اواخر سال 1340 قمرى به قم رفت ، و در روز پنجشنبه 23 / جمادى ثانى / 1350 ق مطابق با 13 / آبان / 1310 ش براثر سكتهء قلبى وفات يافت . و در حرم حضرت معصومه عليها السّلام در جوار قبر آية اللّه حائرى يزدى مدفون گرديد .\r\n\r\nاز جمله آثار قلمى او\r\n1 - سفرنامه‌اى خطى .\r\n\r\n","description":"","footnote":"","page_name":" 1512 ","page_number":184},
  {"content":"\r\n\r\n2 - دستور العمل اصول محاكمات حقوقى .\r\n3 - رسالهء تميزيه ( دستور العمل ديوان عالى تميز ) .\r\n4 - بيان الاوزان فى تطبيق الاوزان المتداولة فى الهند و العراق .\r\n- منابع\r\n1 - الاجازة الكبيرة 539 .\r\n2 - تاريخ مدرسهء عالى سپهسالار 118 .\r\n3 - زندگينامهء رجال و مشاهير ايران 3 / 64 و 71 .\r\n4 - مجلهء وحيد ، شمارهء 244 ، معرفى سفرنامهء خطى ابن الشيخ توسط دكتر علينقى منزوى .\r\n5 - مكارم الآثار 7 / 2395 ( تولدش را به سال 1281 ق دانسته است ) .\r\n6 - مؤلفين كتب چاپى 5 / 491 ( كه تولدش را در سال 1283 ق و قبرش را در قبرستان حاج شيخ دانسته است ) .\r\n7 - نقباء البشر ( خطى ) .\r\n\r\nسيّد محمّد حجت كوه‌كمرى ( 1310 - 1372 ق )\r\n\r\nولادت و تحصيل\r\nمرحوم آيت‌اللّه حجت ، در 28 / شعبان / 1310 ق قبل از طلوع فجر در شهر تبريز در خانواده‌اى مشهور به علم و فضل ديده به جهان گشود . مقدمات ، فنون ادبيه و علوم متداوله را نزد علماى آن شهر و مخصوصا پدر عالم و وارسته‌اش سيد على حسينى تبريزى فراگرفت ، و در سال 1330 ق در حالى\r\n\r\n","description":"","footnote":"","page_name":" 1513 ","page_number":185},
  {"content":"\r\n\r\nكه بيش از 20 سال نداشت براى تكميل معلومات رهسپار نجف اشرف گرديد ، و فقه را از محضر آيت‌اللّه سيد محمّد كاظم طباطبائى يزدى ، و از محضر آيت‌اللّه سيّد ابو تراب خوانسارى ، رجال و حديث را استفاده كرد ، و در دروس آيات : شيخ الشريعهء اصفهانى ، سيد محمّد فيروزآبادى ، شيخ على قوچانى ، شيخ على گنابادى ، ميرزا محمّد حسين نائينى ، و شيخ ضياء الدّين عراقى شركت نموده ، در اندك مدتى به درجهء عاليهء اجتهاد نائل گرديد . در ضمن علوم رياضى و فلك را از محضر شيخ حيدر قلى سردار كابلى تلمذ كرد ، متأسفانه در اين اثناء بيمار شد و برحسب توصيهء پدر بزرگوار خود ناچار به ترك نجف گرديده ، و در سال 1335 ق به تبريز مراجعت نمود و بعد از وفات استادين معظمين خود طباطبائى يزدى و شريعت اصفهانى در سال 1340 ق مجددا به حوزهء علميّهء نجف بازگشت و در دروس اكابر وقت حاضر گرديد از جمله علامه شيخ اسد اللّه زنجانى ( متوفاى 1354 ق ) و علامه ذوالفنون شيخ حيدر قلى سردار كابلى در علوم رياضى و خود به تدريس فقه و اصول پرداخت ، و لكن ديگر بار براثر اختلال وضع مزاجى در سال 1349 ق ناچار به ترك نجف اشرف شد .\r\n\r\nورود به قم\r\nبعد از آنكه معالجات مكرر ، بهبودى كامل مشار اليه را تضمين نكرد به ايران آمد ، و در سال 1349 ق رسما در قم رحل اقامت افكند و ضمن حضور احترامى در درس مرحوم آيت‌اللّه حاج شيخ عبد الكريم حائرى يزدى ( مؤسس حوزهء علميهء قم ) به\r\n\r\n","description":"","footnote":"","page_name":" 1514 ","page_number":186},
  {"content":"\r\n\r\nتدريس فقه و اصول پرداخت و شاگردان بسيارى تربيت نمود ، و مورد عنايت خاص معظم‌له قرار گرفت .\r\nتا آنجا كه محل نماز جماعت خود را ( در صحن مطهر حضرت معصومه عليها السّلام و مسجد بالاسر ) به دو واگذار كرد و به هنگام وفات ، معظم‌له را يكى از دو وصى خويش قرار داد .\r\n\r\nمبارزه بر عليه بىحجابى\r\nايشان كه پس از رحلت مؤسس محترم حوزهء قم مسؤليت اين حوزهء نوپا را با همكارى دو يار صديق خود برعهده داشت ، براى جلوگيرى از امور خلاف شرعى كه رژيم انجام مىداد به آنها هشدار داده و اعلام خطر مىنمود .\r\nاز باب نمونه به متن تلگرافى كه در رابطه با كشف حجاب به مرحوم آيت‌اللّه سيد محمّد بهبهانى در تهران مخابره كرده‌اند تا به سمع متصديان امر برسد توجه فرمائيد :\r\nبسم اللّه الرحمن الرحيم\r\nبه شرف عرض عالى مىرساند ، خيلى مناسب است كه حضرت مستطاب عالى به اولياى امور تذكر دهيد كه در بلاد اسلامى امرى كه مخالفت آن - از جهاتى - با شريعت مقدسه محرز است ، اجراء آن غير ممكن است و توليد مفاسد خواهد نمود . از مساعى جميلهء حضرت‌عالى تشكر مىنمايم .\r\nالاحقر محمّد الحسينى الكوه‌كمري\r\n\r\n","description":"","footnote":"","page_name":" 1515 ","page_number":187},
  {"content":"\r\n\r\n\r\nمشايخ اجتهاد و روايت\r\nمرحوم آيت‌اللّه حجت ، از حضرات آيات : شيخ فتح اللّه شريعت اصفهانى ، ميرزا محمّد حسين نائينى ، آقا ضياء الدّين عراقى ، سيّد محمّد فيروزآبادى ، اجازهء اجتهاد داشته و از شيخ الشريعة و سيد حسن صدر و شيخ عبد اللّه مامقانى و سيد ابو تراب خوانسارى و شيخ محمّد باقر بيرجندى و والد خود ( متوفاى 1360 ) ، و سيد ابو الحسن اصفهانى و شيخ عبد الكريم حائرى يزدى ، ميرزا محمّد عسگرى تهرانى ، شيخ اسد اللّه زنجانى ، شيخ على كاشف الغطاء ، شيخ محمّد حسين كاشف الغطاء و شيخ احمد كاشف الغطاء ، اجازهء نقل روايت داشته‌اند .\r\n\r\nشاگردان استاد\r\nاسامى تعداد زيادى از شاگردان معظم‌له را نويسندهء كتاب « آثار الحجة » آورده است ، كه برخى از آنها از علماء و دانشمندان بزرگ و مفاخر زمان اخير بوده‌اند .\r\nاز تقريرات درس آن مرحوم « كتاب البيع » مشتمل بر دو جلد ، جلد اول بقلم حاج شيخ ابو طالب تجليل تبريزى ، و جلد دوم بقلم حاج شيخ يحيى فاضل همدانى در سال 1373 هجرى قمرى چاپ و منتشر شده است .\r\n\r\nشمارى از تأليفات معظم‌له\r\nآثار ذىقيمتى از آن مرحوم باقى مانده كه نشان‌دهندهء مقام علمى و نبوغ فكرى ايشان است ، نام برخى از آنان را در زير ملاحظه مىفرمائيد :\r\n1 - رسالة فى الاستصحاب .\r\n2 - كتاب البيع .\r\n3 - رسالة فى تنقيح المطالب المهمة فى عمل الصور المجسمة .\r\n4 - جامع الاحاديث و الاصول أو مجمع الاحاديث .\r\n5 - حاشية على كفاية الاصول 2 جلد .\r\n\r\n","description":"","footnote":"","page_name":" 1516 ","page_number":188},
  {"content":"\r\n\r\n6 - كتاب الصلاة .\r\n7 - لوامع الانوار الغروية فى مرسلات الآثار النبوية .\r\n8 - مستدرك المستدرك فى استدراك ما فات عن صاحب المستدرك .\r\n9 - رسالة فى الوقت .\r\n10 - كتاب الصوم ( شرح على صوم شرائع الاسلام ) .\r\n11 - رسالة فيما يعلم به البلوغ .\r\n12 - تعليقة على متاجر الانصارى .\r\n13 - فروع العلم الاجمالى .\r\n14 - تعاليق على رجال المامقانى .\r\n15 - كتاب الوقف .\r\n16 - ارشاد المؤمنين الى احكام الدّين .\r\n17 - حواشى عروة الوثقى .\r\n18 - حواشى وسيلة النجاة .\r\n19 - مناسك حج .\r\n20 - منتخب الاحكام .\r\n21 - حواشى على شرح التذكرة النصيرية ، فى علم الهيئة .\r\n\r\nآثار فراموش نشدنى\r\nاز جمله آثار و باقيات الصالحات معظم‌له ، مدرسه و مسجد و كتابخانهء حجتيه است كه مورد استفادهء دانش‌پژوهان علوم اسلامى در حوزهء علميهء قم مىباشد .\r\n\r\nمطالعهء مداوم\r\nمرحوم حجت ، عشق فراوانى به مطالعهء كتب علمى و فقهى داشت ، و در اين زمينه احساس خستگى به او راه نمىيافت و اين علاقه تا حدى بود كه نقل كرده‌اند :\r\n\r\n","description":"","footnote":"","page_name":" 1517 ","page_number":189},
  {"content":"\r\n\r\nحتى در تمام شب‌هاى زندگيش حد اقل چندين ساعت مطالعه داشت .\r\nعادت ايشان چنين بود كه : هر سه چهار سال يك‌بار تمام كتب درسى حوزه را ( از مقدمات گرفته تا كفايه ) به دقت مطالعه مىكردند .\r\n\r\nبرخى از ويژگيهاى ايشان\r\nيكى از ويژگيهاى آن بزرگوار اين بود كه از تظاهر و خودنمائى مىگريخت ، و به دوستان و ياوران خود سفارش مىفرمود كه برايش تبليغ نكنند و اجازه نمىداد تا در جرائد و روزنامه‌ها عكسى از ايشان چاپ نمايند و به اهل منبر فرموده بود : راضى نيستم نام مرا بر منابر ببريد .\r\nويژگى ديگر ايشان اين بود كه علم خود را به حلم و بردبارى آراسته بود ، و همهء فشارها و تنگ‌نظريهاى مخالفين را ناديده مىگرفت و شرح صدر بسيارى داشت .\r\nاستاد مطهرى داستانى در رابطه با هجرت از عادت و قدرت تصميم‌گيرى آن مرحوم نقل كرده‌اند ، كه در زير مىخوانيد :\r\nآيت‌اللّه حجت ( اعلى اللّه مقامه ) يك سيگارىاى بود كه من واقعا هنوز نظير او را نديده‌ام ، گاهى سيگار از سيگار قطع نمىشد . بعضى وقتها هم كه قطع مىكرد مدتش خيلى كوتاه بود ولى طولى نمىكشيد كه مجددا سيگارى را آتش مىزد ، در اوقات بيمارى اكثر وقتشان به سيگار كشيدن مىگذشت . وقتى مريض شدند ، براى معالجه به تهران آمدند و در تهران اطباء گفتند : چون بيمارى ريوى داريد ، بايد سيگار را ترك كنيد . ايشان ابتدا به شوخى گفت : من اين سينه را براى سيگار كشيدن\r\n\r\n","description":"","footnote":"","page_name":" 1518 ","page_number":190},
  {"content":"\r\n\r\nمىخواهم ، اگر سيگار نباشد سينه را مىخواهم چه كنم ؟\r\nعرض كردند : به‌هرحال برايتان خطر دارد ، و واقعا مضر است .\r\nفرمود : مضر است ؟\r\nگفتند : بله همين‌طور است .\r\nفرمود : ديگر نمىكشم .\r\nيك نمىكشم كار را تمام كرد . يك حرف و يك تصميم ، اين مرد را به صورت يك مهاجر از عادت قرار داد .\r\nويژگى ديگر ايشان ، علاقهء فوق‌العاده و محبت فراوان ايشان به سيد و سالار شهيدان ، حضرت ابا عبد اللّه الحسين عليه السّلام بود .\r\nاز چپ به راست : سيد مرتضى لنگرودى ، سيد كاظم شريعتمدارى ، سيد حسين طباطبائى بروجردى ، ؟ ، شيخ محمّد على حائرى كرمانى\r\n\r\nرحلت\r\nدر آخرين روز بيمارى خود براى شكستن مهر خويش استخاره كرد ، آيه  لَهُ دَعْوَةُ الْحَقِّ  او را به لقاء اللّه بشارت داد ، چنان كه بر روى سنگ قبر ايشان چنين\r\n\r\n","description":"","footnote":"","page_name":" 1519 ","page_number":191},
  {"content":"\r\n\r\nحك شده است : ( و بعد ما استخار بكلام الحق فى كسر خاتمه و اجيب بقوله تعالى  لَهُ دَعْوَةُ الْحَقِّ  امر به ، ثم تناول التربة الحسينية و قال : آخر زادى من الدنيا التربة ، فلبى دعوته زوال يوم الاثنين ثالث / جمادى الاولى / من سنة 1372 ق ) مطابق با 29 / دى / 1331 ش .\r\nدر همين رابطه است بيت زير كه يكى از ارادتمندان به آن مرحوم گفته است :\r\n ز خاك كربلا مىخورد و مىگفت : * همين باشد ز دنيا « آخرين زاد » \r\nبه اين ترتيب در تاريخ مذكور ، در سن 62 سالگى به لقاء اللّه شتافت . و با ارتحالش جهان علم و فضيلت داغدار شد ، به طورى كه مرحوم آيت‌اللّه سيد حسين طباطبائى بروجردى وقتى از اين جريان اطلاع حاصل كرد فرمود : كمرم شكست .\r\nبه مجرد انتشار خبر رحلت اين مجسمهء تقوا و دانش در بسيارى از شهرستانها تعطيل عمومى اعلام شد ، و پيكر مطهر اين عالم بزرگ بعد از تشييع بىسابقه و نماز حضرت آيت‌اللّه بروجردى بر آن ، در مدرسهء حجتيه مدفون گرديد .\r\n\r\nفرزندانش :\r\n1 - علامه سيد محسن 2 - علامه سيد حسن 3 - سيد عبد الحسين 4 - سيد على اكبر و دامادهاى ايشان عبارتند از :\r\n1 - آية اللّه شيخ مرتضى حائرى يزدى\r\n2 - استاد شيخ عباس مصباح‌زاده .\r\n\r\n","description":"","footnote":"","page_name":" 1520 ","page_number":192},
  {"content":"\r\n\r\n3 - شيخ عبد اللّه شهيدى قزوينى .\r\n- منابع\r\n1 - آثار الحجة 1 / 93 و 161 .\r\n2 - آينهء دانشوران 169 .\r\n3 - الاجازة الكبيرة 135 .\r\n4 - المسلسلات فى الحجازات 2 / 426 .\r\n5 - تاريخ قم 280 .\r\n6 - رجال آذربايجان در عصر مشروطيت 186 .\r\n7 - رجال قم 150 .\r\n8 - ريحانة الأدب 2 / 23 .\r\n9 - زندگانى سردار كابلى 175 .\r\n10 - علماى معاصرين 214 .\r\n11 - گنجينهء دانشمندان 1 / 305 .\r\n12 - گنجينهء دانشوران 165 .\r\n13 - مؤلفين كتب چاپى 5 / 386 .\r\n14 - نقباء البشر ( خطى ) ( تاريخ تولد مترجم‌له را از روى دستخط پدر گراميش نوشته است ) .\r\n\r\nميرزا محمّد حجت همدانى « دريائى » ( 1276 - 1361 ق )\r\nميرزا محمّد حجت فرزند علامه شيخ محمّد حسن جولانى همدانى معروف به ( دريائى ) ، به سال 1276 ق در ( محلهء جولان ) همدان متولد شد .\r\nپس از فراگرفتن علوم مقدماتى به بروجرد رفت ، و از ذخائر علمى مرحوم آيت‌اللّه سيد محمود طباطبائى ( صاحب المواهب السنيه ) بهرهء وافرى برد ، سپس به اصفهان رفت و نزد شيخ محمّد باقر اصفهانى تلمذ كرد و از آنجا به نجف اشرف رهسپار شد و مدت 8 سال از محضر آيات : سيد حسين كوه‌كمرى ، ملا محمّد\r\n\r\n","description":"","footnote":"","page_name":" 1521 ","page_number":193},
  {"content":"\r\n\r\nفاضل ايروانى ، شيخ لطف اللّه لاريجانى ، شيخ حبيب اللّه رشتى ، شيخ محمّد طه نجف تبريزى ، شيخ حسين خليلى تهرانى ، شيخ محمّد كاظم خراسانى و سيد محمّد كاظم طباطبائى يزدى استفاده نمود و در سال 1310 ق به همدان بازگشت و به تدريس و نشر و اجراى احكام الهى پرداخت .\r\nوى در مسائل و احكام فقهى ماهر و از رياضيات نيز بهره‌اى وافر داشته ، و رسائلى چند در فقه و اصول به رشتهء تحرير درآورده است .\r\n\r\nاز جملهء آثار او :\r\n1 - حاشية على الرسائل ( از شيخ انصارى ) .\r\n2 - حاشية على جواهر الكلام .\r\n3 - حاشية على بدائع الافكار ( از رشتى ) .\r\n4 - قاعدة لا ضرر و لا ضرار .\r\n5 - قاعدة اليد .\r\n6 - كتاب القضاء و الشهادات .\r\n7 - رسالهء عمليه كه در سال 1359 ق به چاپ رسيد .\r\nسرانجام در شب جمعه / 11 ذىقعده / 1361 ق مطابق با 29 / آبان / 1321 ش به سن 85 سالگى در همدان درگذشت ، و در قبرستان حاج شيخ قم مدفون گرديد .\r\n\r\n","description":"","footnote":"","page_name":" 1522 ","page_number":194},
  {"content":"\r\n\r\nمحمود حجت همدانى\r\nشيخ اسد اللّه حجت همدانى\r\n\r\nفرزندان ايشان :\r\n1 - شيخ اسد اللّه حجت .\r\n2 - دكتر محمود حجت .\r\n3 - رضا حجت ، متولد 1337 ق اهل ادب و شعر است .\r\n4 - شيخ على شيع العراقين .\r\n- منابع\r\n1 - الاجازة الكبيرة 143 .\r\n2 - المسلسلات فى الاجازات 2 / 213 .\r\n3 - تاريخ بروجرد 2 / 454 .\r\n4 - نقباء البشر ( خطى ) .\r\n*\r\n\r\n","description":"","footnote":"","page_name":" 1523 ","page_number":195},
  {"content":"\r\n\r\n\r\nميرزا محمّد حجتى ميانجى ( 1292 - 1350 ق )\r\nاو در قريهء « النجارق » به سال 1292 ق تولد يافت . بخشى از مقدمات و سطح علوم دينى را در نزد پدر خود ( آخوند ملا محمّد على ) آموخت . سپس رهسپار حوزهء علميهء تبريز گشت . در آنجا از حضور اساتيد معروف استفاده نمود و پس از چندى براى تكميل اندوخته‌هاى علمى و اخلاقى خود شهر تبريز را به‌سوى نجف اشرف ترك كرد ، در آنجا با سختى و تنگدستى طاقت‌فرسايى به تحصيلات عالى خود ادامه داد و از دروس خارج فقه و اصول مراجع بزرگ آن زمان مانند : آيت‌اللّه شيخ هادى تهرانى ( متوفى 1321 ق ) استفادهء فراوان برد . او همچنين در نجف اشرف با مرحوم آيت‌اللّه ميرزا صادق آقا تبريزى و مرحوم آيت‌اللّه شيخ فيّاض زنجانى هم‌بحث بود . بعد از مدت 5 سال اقامت ، اين مجتهد متبحّر به زادگاه خود بازگشت ، و خويشتن را در خدمت هم‌وطنان خود قرار داد .\r\nآن زمانى كه اوباش و اشرار و مزدوران خان‌ها هرچند گاهى به شهرها و روستاها هجوم مىآوردند ، و به اموال و ناموس مردم دست‌درازى و تجاوز مىكردند ، اين مجتهد جهادگر با ابتكار خود تدبيرى به كار انداخت و مردم النجارق و حومه را از گزند آنان براى هميشه آسوده‌خاطر و در امان ساخت . او با خريد چندين قبضه اسلحه و مسلح كردن مردان روستا ، دستهء نگهبانى تشكيل داد و مردان و جوانان را به نوبت در اطراف آن محل به‌طور شبانه‌روزى به پاسدارى گماشت ، و خود نيز فرماندهى آنها را به عهده گرفت و به رسالت تاريخى خود اين‌چنين عمل كرد .\r\nآيت‌اللّه حاج ميرزا محمّد حجتى بعد از سالها اقامت در روستاى النجارق ، بنا به دعوت مردم ميانه ، زادگاه خود را به قصد اقامت در اين شهر ترك كرد و در ميانه براى هميشه ماندگار شد .\r\n\r\n","description":"","footnote":"","page_name":" 1524 ","page_number":196},
  {"content":"\r\n\r\nسالهاى طولانى بود كه اين شهر دوران آشفته و سختى را پشت سر مىگذاشت . مردم از نظر اخلاقى ، فرهنگى و مذهبى در وضع ناگوارى به سر مىبردند . در هنگام نماز ، نه از صداى اذان خبرى بود و نه نشانى از صف جماعت . فرقهء گمراه بهائيت فرصت خوبى را براى ترويج عقايد خرافى خود به دست آورده بودند . در اين ايّام كه وارد شهر ميانه گشت و سرود نماز سرداد . با تبليغ و ارشاد توانفرسا ، مردم را به مساجد فراخواند و اولين نماز جماعت را پس از سالها تعطيلى اقامه كرد و صداى دلنشين اذان مؤذنها را در فضاى شهر طنين‌انداز نمود ، و جمعى پراكنده را به گرد هم آورد . او زندگى خيلى ساده‌اى داشت و در استفاده از وجوه شرعى بسيار سختگير بود .\r\n\r\nاز آثار او :\r\nكتابى در فلسفه كه در اختيار فرزندش قرار دارد و بر روى آن تاريخ مرگش به قلم يكى از شاگردانش 1349 ق نوشته شده است .\r\nآن عالم ربانى پس از سالها خدمت سرانجام به سن 58 سالگى ، در روز سه‌شنبه 22 / محرم / 1350 ق مطابق با 18 / خرداد / 1310 ش دار فانى را وداع كرد ، و در قبرستان حاج شيخ در شهر مقدس قم به خاك سپرده شد .\r\n- منبع\r\n1 - سيماى ميانه 202 .\r\n\r\nسيّد محمّد حسن الهى طباطبائى « تبريزى » ( 1325 - 1387 ق )\r\nسيّد محمّد حسن معروف به « الهى » فرزند سيّد محمّد طباطبايى تبريزى ، برادر كوچكتر علامهء طباطبائى و تحصيلات ايشان همراه برادرش در نجف اشرف بود . ولى بيشتر در امور عرفانى و علوم غريبه سير مىكرد ، دورى انزوا را\r\n\r\n","description":"","footnote":"","page_name":" 1525 ","page_number":197},
  {"content":"\r\n\r\nانتخاب مىكرد چند صباحى در اواخر عمر به تدريس فلسفه در دار التبليغ اسلامى قم پرداخت .\r\n\r\nاز آثار او :\r\n1 - يادداشت‌هاى عرفانى .\r\n2 - يادداشت‌هايى در علوم غريبه .\r\nايشان در سال 1387 ق در تبريز درگذشت و جسدش به قم حمل و در قبرستان ابو حسين - مقبرهء العلماء - به خاك سپرده شد .\r\nتنها فرزند ذكور ايشان سيّد محمّد الهى است كه فعلا در تبريز سكونت دارند و نيز سه دختر از او باقى ماند .\r\n- منبع\r\n1 - اطلاعات متفرقه .\r\n\r\nشيخ محمّد حسن جواهرى « آل صاحب جواهر » ( 1327 - 1408 ق )\r\nشيخ محمّد حسن فرزند آيت‌اللّه شيخ محسن و نوهء علامه شيخ شريف فرزند شيخ عبد الحسين فرزند آيت‌اللّه مرجع گرانقدر جهان تشيّع شيخ محمّد حسن نجفى « صاحب جواهر » ، از ادبا و فضلاى معاصر بود .\r\nوى در 6 / رمضان / 1327 ق در نجف اشرف ديده به جهان گشود .\r\n\r\nپدر دانشمند\r\nپدرش ( 1295 - 1355 ق ) از فقها و ادباى برجسته نجف اشرف بود . وى از\r\n\r\n","description":"","footnote":"","page_name":" 1526 ","page_number":198},
  {"content":"\r\n\r\nجمله شاگردان برجستهء حضرات آيات :\r\nشيخ على بن باقر جواهرى ، شيخ الشريعهء اصفهانى ، سيّد على شرع و ميرزا محمّد حسين نائينى به شمار مىرفت .\r\nاز جمله آثار قلمىاش : 1 - شرح نجاة العباد ، 2 - الفرائد الغوالى فى شرح شواهد الأمالى ( اثر سيّد مرتضى ) ، 3 - القلائد الغرر فى امامة الاثنى عشر ، 4 - شرح منظومة الشهاب الثاقب فى الامامة ( اثر سيّد محمّد باقر طباطبائى حجت ) ، 5 - تعليقة على كفاية الاصول ، 6 - تصحيح و شرح ديوان ابن الخيّاط الدمشقى ، 7 - منظومة فى المواريث و شرحها ، 8 - الدرر الحسان فى معرفة أنباء أبناء الزمان ، 9 - منظومة فى علم الكلام ، 10 - منظومة فى التجويد ، 11 - الردّ على الشيخية ( كريم خان الكرمانى ) .\r\nجدّش شيخ شريف ( ح 1255 - 1314 ق ) از فقها و مشاهير علماى نجف اشرف بود . وى از جمله شاگردان حضرات آيات : شيخ محمّد حسين كاظمى ، شيخ هادى تهرانى و ميرزا حسين خليلى تهرانى در نجف اشرف بود . سفرى به بروجرد ( ايران ) داشت و مدت چهار سال از محضر آيت‌اللّه سيّد محمود طباطبائى « صاحب المواهب السنيّة ) بهره‌مند شده بود . از آثار او : 1 - مثير الأحزان فى أحوال الأئمة الاثنى عشر امناء الرحمن عليه السّلام ، دو جلد 2 - مقتل الامام الحسين عليه السّلام ، 3 - وفيات أعلام الحق .\r\n\r\nتحصيلات دينى\r\nوى در كنف و رعايت پدر ارجمند و نيز عموى دانشمند خود آيت‌اللّه شيخ\r\n\r\n","description":"","footnote":"","page_name":" 1527 ","page_number":199},
  {"content":"\r\n\r\nعبد الرسول جواهرى پرورش يافت . سپس به تحصيل علوم دينى پرداخت .\r\nمقدمات و سطح را نزد پدر خويش به پايان رساند . و دروس خارج را از محضر آيات : شيخ محمّد رضا آل ياسين ، ميرزا عبد الهادى شيرازى ، سيّد محمّد جواد طباطبائى تبريزى ، سيّد محسن طباطبائى حكيم ، شيخ حسين حلّى و سيّد ابو القاسم خوئى استفاده نمود و از فضلا و معاريف گرديد . در زهد و تقوا كم‌نظير بود . سفرهايى متعدد به ايران داشت و ماه‌هاى طولانى را در استان خوزستان مىگذراند . به وعظ و ارشاد مىپرداخت . در ادبيات عرب و نظم اشعار مقام بلندى داشت .\r\nدر نجف اشرف تا حدى انزوا و عزلت انتخاب كرده بود . ولى هنگام رخنه كردن توده‌اىها به عراق ، به مبارزه برخاست و جمعيت « جماعة العلماء » را با عده‌اى از همفكران خود تأسيس نمود . در حدود سال 1400 ق به ايران تبعيد شد و در شهر مذهبى قم سكونت اختيار نمود . سالهاى آخر عمر در اثر كهولت و بيمارى در منزل بسترى بود .\r\n\r\nاز آثار او :\r\n1 - بشارة المصطفى لشيعة المرتضى ، جمع و تصحيح ، 1369 ق ، نجف اشرف .\r\n2 - تحقيق و تعليق على الفرائد الغوالى فى شرح شواهد الأمالى ، اثر پدر خود ، هشت جلد آن به چاپ رسيده و هشت جلد ديگر آن مخطوط مانده است .\r\n3 - ديوان شعر .\r\n4 - ديوان شعر الشيخ محسن الجواهرى ( لوالده ) ، جمع و تعليق .\r\n5 - شرح قصيدة ابن عبدون الحضرمى ، در سه جلد .\r\n6 - مجموعة شعرية فى ما قيل باسرة صاحب الجواهر .\r\nجواهرى ، در 21 / شعبان / 1408 ق در سن 81 سالگى در اثر شدت بيمارى در قم زندگى را وداع گفت . پيكرش عصر روز بعد تشييع و در صحن حضرت معصومه عليها السّلام به خاك سپرده شد .\r\n\r\n","description":"","footnote":"","page_name":" 1528 ","page_number":200},
  {"content":"\r\n\r\n\r\nفرزندانش :\r\n1 - شيخ ضياء 2 - شفيق 3 - شيخ كاظم 4 - محسن 5 - محمّد . و سه دختر كه دامادهايش عبارتند از آقايان : جعفر و عبد الحسين فرزندان شيخ جواد ( برادر شيخ محمّد حسن ) جواهرى ، و عباس فرزند عبد الحسين جواهرى ( پدر نگارنده ) .\r\n- منابع\r\n1 - اطلاعات متفرقه .\r\n2 - النجم الزاهر فى أعلام آل الجواهر 37 .\r\n\r\nشيخ محمّد حسن حجتى كرمانشاهى ( 1304 - 1400 ق )\r\nاز عالمان نامى خطهء كرمانشاه بود و در نجف اشرف تحصيل كرده بود . ابعاد و آثار خيريه او در كتابى اخيرا به چاپ رسيد ، كه از آن نتوانستيم استفاده كنيم .\r\nاز آثار او : 1 - رسالهء عمليه .\r\nحجتى در روز جمعه 29 / رجب / 1400 ق برابر با 23 / خرداد / 1359 ش در سن 94 سالگى بدرود حيات گفت . پيكرش در قبرستان باغ بهشت قم مدفون شد .\r\n- منبع\r\n1 - اطلاعات متفرقه .\r\n\r\nشيخ محمّد حسن سراجى قزوينى ( 1333 - 1406 ق )\r\nشيخ محمّد حسن فرزند علامه شيخ محمّد اسماعيل و نوهء شيخ محمّد ابراهيم سراجى قزوينى غروى ، و برادر دانشمند معظم محقق گرانسنگ شيخ محمّد غروى ( دام ظله ) مىباشد .\r\n\r\n","description":"","footnote":"","page_name":" 1529 ","page_number":201},
  {"content":"\r\n\r\nتولدش به سال 1333 ق در نجف اشرف اتفاق افتاد .\r\nمقدمات را نزد پدرش آموخت و پس از طى سطوح نزد شيخ محمّد فاضل قائينى ، در دروس خارج آيات :\r\nميرزا عبد الهادى شيرازى ، سيد محسن طباطبائى حكيم ، سيد محمود شاهرودى ، ميرزا باقر زنجانى و سيد ابو القاسم خوئى حضور پيدا مىكرد و استفاده مىنمود . سپس به وعظ و ارشاد و هدايت مردم همت گماشت .\r\nوى در سال 1390 ق به ايران مهاجرت كرد و در درسهاى آيات : سيد شهاب الدّين مرعشى نجفى ، و سيد محمّد رضا گلپايگانى شركت مىجست .\r\n\r\nاز آثار او\r\nزندگانى چهارده معصوم عليهم السّلام در حدود 700 صفحه كه تاكنون خطى مانده است .\r\nسرانجام در صبح روز سه‌شنبه 29 / محرم / 1406 ق مطابق با 23 / مهر / 1364 ش در سن 72 سالگى در قم بدرود حيات گفت و پس از تشييع و اداى نماز توسط آيت‌اللّه شيخ محمّد تقى بهجت در قبرستان بقيع مدفون گرديد .\r\n\r\nفرزندانش :\r\n1 - محمّد 2 - شيخ على 3 - شيخ احمد 4 - شيخ مهدى 5 - محسن 6 - جواد .\r\n\r\n","description":"","footnote":"","page_name":" 1530 ","page_number":202},
  {"content":"\r\n\r\nشيخ محمّد اسماعيل قزوينى\r\nشيخ محمّد غروى قزوينى\r\n- منابع\r\n1 - اطلاعات متفرقه از فرزندان اين مرحوم .\r\n2 - معجم رجال الفكر و الادب فى النجف 2 / 915 ( سال مرگش را 1405 ق نوشته كه اشتباه است ) .\r\n\r\nشيخ محمّد حسن طالقانى ( 1287 - 1369 ق )\r\nحاج شيخ محمّد حسن فرزند علامه ملا عبد اللّه و نوهء كربلايى على طالقانى از مشاهير علماء و معاريف دانشمندان تهران بود . وى در سال 1287 ق در روستاى ( كرود ) طالقان متولد گرديد .\r\nدر سن 10 سالگى همراه پدرش به تهران رفت ، و در ( مدرسهء حاج رجبعلى خان ) مشغول تحصيل شد ، در سن 16 سالگى به اصفهان مسافرت نمود .\r\n\r\n","description":"","footnote":"","page_name":" 1531 ","page_number":203},
  {"content":"\r\n\r\nاصفهان در آن زمان به علت وجود اساتيد بزرگ و نابغه‌اى چون : مرحوم [ سيد محمّد باقر 
  ] درچه‌اى و جهانگير خان قشقايى مورد توجه عموم طالبان علم قرار مىگيرد . به‌همين‌جهت است كه اصفهان در آن زمان دار العلمى بىمانند و مورد توجه بوده است . به‌هرحال پس از چند سال استفاده از محضر درس بزرگان و در پرتو استعداد سرشار و استقامت فكر در زمرهء فضلاى حوزه در آمد و مورد توجه قرار گرفت . تا بالاخره قابل درك فيض از محضر استاد بزرگ و اعلم مجتهدين زمان مرحوم درچه‌اى مىگردد و از تحقيقات فقهى و اصولى آن بزرگوار استفاده‌ها مىكند . در اين ايام است كه چنان مجذوب درس استاد مىگردد و تحقيقات فقهى آن بزرگ‌مرد اسلام ، چنان شاگردان خويش را در درياى بيكران علم و دانش غوطه‌ور مىسازد كه ساعتى غيبت از درس را جايز نمىشمارد ، سالها در پاى درس اين محقق و متفكر اسلامى زانو زد و پايه‌هاى تفكر و تحقيقات فقهى و اصولى خويش را بر آن روش پايه نهاد .\r\nروزها و سالها گذشت تا مورد توجه آن حضرت قرار گرفته و از الطاف خاص ايشان برخوردار گرديد ، تا آنجا كه در مجالس خصوصى ايشان شركت مىكرد ، و در بحث‌هاى علمى مورد تشويق استاد خويش قرار مىگرفته و بارها اين مرد بزرگ در حجره از ايشان ديدن مىكرده و اين خود مزيتى بوده است كه استاد بزرگى چون درچه‌اى ، شاگردى را اين همه مورد لطف خويش قرار مىداد .\r\nاما درس معقول ، حكمت و فلسفه را نزد فيلسوف بزرگ اسلامى ، آن يگانه عارف ربانى مرحوم جهانگير خان قشقائى تلمّذ نموده و چه داستانها از محضر پرفيض اين عارف بزرگ و فيلسوف سترك مىسرود و اعمال او را مىستود . چنان غرق در تحقيقات و بيانات علمى اين دو استاد بزرگوار شده بود كه سر از پا نمىشناخت و اصفهان را وطن ثانى خويش مىخواند . به‌همين‌جهت سى و پنج سال در آنجا اقامت گزيد و پس از آن به تهران آمده و براى اوّلين بار به ديدار پدر و مادر و صلهء ارحام به طالقان مراجعت كرد و در آنجا با استقبال گرمى از طرف آقايان\r\n\r\n","description":"","footnote":"","page_name":" 1532 ","page_number":204},
  {"content":"\r\n\r\nعلما و مجتهدين آن دوره طالقان از ايشان به عمل آمد .\r\nسفر ايشان چند هفته‌اى طول كشيد كه به تهران بازگشتند و تمام علماى معروف تهران به ديدارشان آمدند ، از جمله : مرحوم حاج شيخ عبد النّبى نورى و حاج ميرزا ابو القاسم خوئى كه هر دو از علماى بزرگ تهران بودند و در آن مجلس پس از بحث‌هاى علمى و گفتگوهاى بسيار كه در حقيقت ، همهء اين‌ها براى معارفه از ايشان ترتيب يافته بود ، معظم‌له را به تدريس در مدرسه دارالشفا در بازار تهران مأمور نمودند . پس از چندى تدريس در اين مدرسه و ازدياد طلاب و تقاضاى مكرّر آنان مجلس درسى نيز در منزل ايشان تشكيل گرديد . اين مجالس درس پيش از ظهر و نيز قبل از طلوع آفتاب همچنان داير بود و مجلس درس ديگرى به جهت دوستى خاصى كه با مرحوم مجاهد بزرگ مرحوم سيد حسن مدرس داشت ، در مدرسهء عالى سپهسالار سابق ( و مطهرى امروز ) تشكيل گرديد . زيرا مرحوم مدرس ( رحمة اللّه عليه ) اصرار داشتند كه ايشان در اين مدرسه تدريس نمايند .\r\nتا اينكه به تقاضاى بسيارى از اهالى محل و اصرار علماى تهران بنا بر ايفاى وظيفهء شرعى به ارشاد مردم و اقامه نماز جماعت در مسجد مرحوم سيف الدوله - واقع در كوچه ظهير الاسلام - مشغول شدند . در همين ايام كليه مراجعات و حل و فصل امور دينى مردم با ايشان بود و ديرى نپاييد كه آوازهء علم و تقوايش زبانزد خاص و عام گرديد . اين نبود مگر در اثر حسن عمل و سلوك خداپسندانه‌اش با مردم . كسى نبود كه حتّى يك‌بار با ايشان ملاقات كند و زبان به مدح و ثنايش نگشايد . خانه‌اش چون خانهء خدا ، محل ارباب رجوع و عامهء مردم تهران بود . عموم حوائج مردم از بيع و شراء و حل و فصل دعاوى حقوقى و قضاوت در اختلافات زناشويى در اين محكمه بر مبناى شرعى به رايگان انجام مىشد .\r\nصحت عمل و اعتقاد مردم به قضاوت ايشان بر پايه‌اى بود كه دولت وقت ، در آن زمان كه فاقد محاضر رسمى و محاكم قضايى بود ، احكام صادره از ايشان را در باب قضا و كليه دعاوى و تنظيم اسناد ، قطعى و لازم الاتباع دانست و اين محكمه را\r\n\r\n","description":"","footnote":"","page_name":" 1533 ","page_number":205},
  {"content":"\r\n\r\nنيز بنام « محكمهء شرع » ناميد . اين همان محاكمى بود كه بعدا در اثر مرور زمان و تشكيل وزارت دادگسترى و تسلّط دولت جائر بر مردم به وضعى درآمد كه مسند پيغمبر اسلام و جانشينان گرامىاش ، به مردمانى عارى از دين واگذار گرديد كه به گفته سعدى عاقلان دانند .\r\nملاقات مرحوم [ سيد مجتبى 
  ] نواب صفوى با ايشان درباره ترور [ احمد 
  ] كسروى ، مطلبى در خور توجه است . نواب صفوى پس از مراجعت از نجف اشرف براى ترور كسروى كه مردى مرتدّ و دشمن خدا و پيغمبر بود ، با مرحوم حاج شيخ محمّد حسن طالقانى ملاقات سرّى به عمل آورد ، پس از آنكه قتل كسروى از نظر شرعى به فتواى اجماع علما مجاز اعلام گرديده بود . مرحوم حاج شيخ مبلغ چهارصد تومان در اختيار نواب صفوى براى خريد يك قبضه اسلحه كمرى قرار داد ، تا به‌وسيله آن كسروى ترور شود . پس از گفتگوهاى محرمانه و سفارشات لازم مرحوم نواب صفوى براى اجراى اين امر مهمّ ، از ايشان جدا شده تا با طرحى كه قبلا پيش‌بينى شده بود ، به اتفاق يارانش در دادگاهى كه كسروى را محاكمه مىكردند وارد شده و به ضرب گلوله ، او را در همان جا مقتول نمودند .\r\nاين در حقيقت اولين قيام مسلحانه‌اى بود كه از مرحوم حاج شيخ محمّد حسن طالقانى به وسيلهء نواب صفوى ريشه گرفت . كمك‌هاى ديگرى در همين رابطه ، وسيلهء ايشان به مرحوم نواب صفوى در مورد ريشه‌كن ساختن ساير مرتدين كه مضر به حال اسلام و مسلمين بودند مىشد ، كه هريك شرح جداگانه‌اى دارد . بايد توجه داشت كه اين ماجرا مطلبى نبود كه در آن روزگار همه بدانند ، ولى از آنجا كه حقيقت هرگز پنهان نخواهد ماند ، پس از گذشت ايام و سپرى شدن رژيم طاغوت و برقرارى حكومت جمهورى براى اولين بار در روزنامه اطلاعات تحت عنوان « فدائيان اسلام آغازگر جنبش مسلحانه در ايران » در تاريخ دهم / ارديبهشت / 1358 ش ، صفحه 4 ، شماره ( 15843 ) افشا شد و به چاپ رسيد و مرحوم حاج شيخ محمّد حسن طالقانى را در آن مقالهء زاهدترين علماى تهران و سلمان زمان\r\n\r\n","description":"","footnote":"","page_name":" 1534 ","page_number":206},
  {"content":"\r\n\r\nناميد و نيز ترور كسروى را بزرگترين مبارزهء مسلحانه مذهبى دانست .\r\nاين نمونه‌اى از تحرك و اهتمام ايشان به امور دينى است كه هميشه خود را در اين رابطه آماده داشت و از هيچ‌چيز نمىهراسيد . مدت چهل و پنج سال پس از مراجعت از اصفهان ، در تهران زيست و به ارشاد مردم و ترويج دين همت گماشت و عمر شريفش را وقف مردم نمود و چراغ هدايت برفروخت و پس از خود تربيت‌شدگانى متعهد و متدين بجاى گذاشت ، كه هريك نمونه‌اى از مريدان و علاقه‌مندان وى بودند .\r\nارتباط خاص و روابط معنوى تامى با يگانه زاهد زمان ، استوانهء علم و تقوا مرحوم حاج شيخ مرتضى طالقانى « ديزانى » داشت . وى كه در نجف اشرف با آن وجاهت علمى و تقوايى كه بين علماى بزرگ نجف و سايرين در آن زمان داشت ، در حجرهء كوچكى در مدرسهء سيد مىزيست . مرحوم حاج شيخ محمّد حسن طالقانى در سفرى كه به مكه معظمه مشرف شد ، در همين حجره وارد بر ايشان گرديد . اين سنخيّت و ارتباط معنوى طورى محكم و زمينه انضمام اين دو روحانى را ايجاد نموده بود كه هرگونه مشكلى را ، من جمله تنگى مكان و ديدار آقايان علما از حيث عدم وسعت در اين حجره كوچك ، چگونه ميسّر خواهد بود ، از فكر همراهانشان زدود و در آن حجره جاى گزيد و علىرغم همهء پيش‌بينىها ديدار آقايان علماى اعلام چون آيت‌اللّه سيد ابو الحسن اصفهانى و آيت‌اللّه ضياء الدّين عراقى و ساير علماء در همان حجره انجام پذيرفت .\r\nفقيد سعيد نزد علما و مراجع نجف و قم ، از احترام خاصى برخوردار بود و چون بر اين عقيده بود كه حفظ حوزه‌هاى علميه و تربيت طلاب علوم دينيه از فرائض است . زيرا نشر احكام و ترويج دين مقدس اسلام در آينده به‌وسيله همين طلاب علوم دينيه مىباشد ، هرساله مقادير قابل توجهى وجوهات شرعى ، به خدمت مراجع قم و نجف ارسال و در اين‌باره اهتمام و سعى فراوانى مبذول مىداشت و در عين حال خود در خانه محقرى كه هم‌اكنون موجود است ، تا پايان عمر زيست .\r\n\r\n","description":"","footnote":"","page_name":" 1535 ","page_number":207},
  {"content":"\r\n\r\nسرانجام در عصر سه‌شنبه 17 / جمادى الاولى / سنه 1369 قمرى دعوت حق را لبيك گفته و بسوى حق شتافت . وقتى خبر وفاتش از راديو تهران منتشر شد ، صبح زود علاقه‌مندانش چون پروانگان به دور شمع پيكرش در مسجدش براى تشييع گرد آمدند . همه از زن و مرد بر سر و سينه‌زنان مىگريستند و از فقدانش اشك مىريختند . تمام علماى تهران و عموم مردم براى تشييع اين عالم بزرگوار در مسجد و خيابان‌هاى اطراف آن جمع شده و به حال انتظار و تأثر شديد اجتماع نموده بودند . در ميان انبوه مشايعين علم‌ها و بيرق‌هاى عزا كه هريك نمايندهء دستجات و هيئت‌هايى بودند كه در تشييع شركت داشتند ، به چشم مىخورد .\r\nجنازهء آن مرحوم با تجليل فراوان و با شركت هزاران نفر از طبقات مختلف مردم تهران تا دروازهء حضرت عبد العظيم عليه السّلام تشييع شد . مغازه‌ها و دكاكين براى تجليل از اين عالم ربانى در مسير حركت جنازه به حالت تعطيل درآمد و بازار تهران نيز به پاس تجليل از مقام روحانيت تعطيل شد . تا بالاخره از ابتداى جاده حضرت عبد العظيم با شركت انبوه كثيرى از اهالى تهران به‌وسيله سى و پنج دستگاه اتوبوس كه به همين منظور تهيه و تدارك شده بود ، جنازه به قم حمل گرديد .\r\nاز حوزه علميه قم نيز عدهء كثيرى از طلاب تهرانى و طالقانى با چند دستگاه اتوبوس تا « باقرآباد » پنج‌فرسنگى قم به استقبال جنازه آن مرحوم آمده و در آنجا به گروه مشايعين تهرانى پيوستند . در قم نيز طلاب حوزه علميه كه پيشاپيش آنان آيت‌اللّه بروجردى و آيت‌اللّه صدر و آيت‌اللّه حجت و آيت‌اللّه سيد محمّد تقى خوانسارى و ساير علماى ديگر در حركت بودند . براى تشييع در مسجد امام حسن تجمّع نمودند و از آنجا با تجليل فراوان به طرف حرم مطهر به حركت درآمدند و به دستور آيت‌اللّه بروجردى كه عنايت خاص و سوابق ممتدّى كه در اصفهان با معظم‌له داشت در مسجد بالاسر - طاق‌نماى چهارم - به خاك سپرده شد .\r\nاستاد شيخ محمّد رازى مىنويسند : ( مرحوم آيت‌اللّه طالقانى مجسمهء تقوا و فضيلت ، و پيكرهء زهد و پارسائى و داراى ملكات فاضله و اخلاق حسنه و در تهران\r\n\r\n","description":"","footnote":"","page_name":" 1536 ","page_number":208},
  {"content":"\r\n\r\nبالاخص محيط شاه‌آباد محبوبيت خاصى داشته ، و مورد توجه و علاقهء مردم بودند ) .\r\n\r\nاز آثار او :\r\n1 - رساله‌اى در لباس مشكوك .\r\n2 - رساله‌اى در غصب .\r\n\r\nفرزندانش :\r\n1 - شيخ يحيى عبادى .\r\n2 - شيخ هادى عبادى ، كه هر دو از علما و فضلا بودند .\r\n3 - شيخ مهدى عبادى ، ساكن تهران .\r\n4 - آقا باقر عبادى ، متوفاى اواخر / جمادى اول / 1420 ق مطابق با اواسط / شهريور / 1378 ش .\r\n- منابع\r\n1 - آشنايى با مشاهير طالقان 260 ( سال مرگش را 1369 ق دانسته است ) .\r\n2 - الاجازة الكبيرة 163 .\r\n3 - گنجينهء دانشمندان 4 / 506 .\r\n\r\nسيّد محمّد حسن طباطبائى بروجردى ( 1346 - 1397 ق )\r\nسيد محمّد حسن فرزند آيت‌اللّه سيد حسين طباطبائى و نوهء سيد على بروجردى ، از فضلا بود .\r\nوى در سال 1346 ق در بروجرد متولد شد .\r\nايشان مقدمات و برخى از متون كتب درسى را نزد آيت‌اللّه شيخ اسماعيل عقدائى يزدى و معالم الاصول را نزد پدر فقيه خود در بروجرد تلمذ كرد ، آنگاه از محضر پدرش استفاده نمود . در سال 1364 ق در پى مهاجرت پدر به قم او نيز به\r\n\r\n","description":"","footnote":"","page_name":" 1537 ","page_number":209},
  {"content":"\r\n\r\nايشان ملحق شد و ساير كارهاى آن جناب را اعم از : تنظيم آثار قلمى و مكاتيب و نظارت بر امور مرجعيت و . .\r\nدخالت مستقيم داشت ، بااين‌همه خود مشغول تدريس مقدمات و متون كتب درسى بود .\r\nوى توليت مسجد اعظم و كتابخانهء آن و ساير مدارس پدرش را برعهده گرفت و به اقامهء نماز جماعت در مسجد اعظم پرداخت .\r\nجسدش در روز شنبه غرهء / ذىالقعده / 1397 ق در قم تشييع و در صحن حضرت معصومه عليها السّلام ( زير ساعت ) به خاك سپرده شد .\r\n\r\nفرزندانش :\r\n1 - حجة الاسلام سيد محمّد صادق 2 - سيد محمّد باقر 3 - سيد محمّد رضا و دو دختر .\r\n- منبع\r\n1 - اطلاعات متفرقه .\r\n\r\nشيخ محمّد حسن قمى « آقاسى » ( 1241 - 1304 ق )\r\nميرزا محمّد حسن فرزند ميرزا آقاسى خلجستانى قمى ، از اكابر علما و افاضل مجتهدين و مشهورين به قدس و زهد بود .\r\n\r\n","description":"","footnote":"","page_name":" 1538 ","page_number":210},
  {"content":"\r\n\r\nاو در سال 1241 ق در قم تولد يافت .\r\nآقاسى پس از نشو و نما در دامن پدرى اهل سياست ، وارد حوزهء علميه شد . بر خلاف ميل پدر جهت ادامهء تحصيل عازم اصفهان گرديد ، و از محضر آيت‌اللّه سيد حسن مدرس بهره‌مند شد و با آيت‌اللّه ميرزا محمّد حسن شيرازى همدرس گرديد ، و پس از پنج سال اقامت رهسپار نجف اشرف شد . ابتدا از محضر شيخ محمّد حسن نجفى « صاحب جواهر » و بعدا ملازم شيخ مرتضى انصارى گشت ، و در سال 1279 ق اجازه‌اى از اين استاد دريافت داشت و به زادگاهش بازگشت ، و مورد توجه علما و فضلا قرار گرفت و به اقامهء جماعت در مسجد امام حسن عسكرى عليه السّلام همت گماشت .\r\nمرحوم فيض در تاريخش مىنويسد : ( ميرزا حسن عالمى است عامل و فاضلى است كامل ، شخصش به همهء صنوف كمال آراسته است و خلقش از جميع رذايل پيراسته است . از به دو عمرش تاكنون به هيچ مكروهى آلوده نشده است ) .\r\n\r\nاز آثار او\r\n1 - كتاب الطهارة .\r\n2 - كتاب الصلاة .\r\n3 - اصول الفقه ( مباحث الالفاظ ) .\r\n4 - الفقه الاستدلالى .\r\nوى در 8 / ربيع اول / 1304 ق به سن 63 سالگى در قم درگذشت ، و در قبرستان شيخان مدفون گرديد . فرزندانش عبارتند از : 1 - آيت‌اللّه شيخ احمد ، از شاگردان ميرزا حبيب اللّه رشتى بود 2 - شيخ محمّد ، از شاگردان ملا محمّد كاظم خراسانى بود 3 - ميرزا عليرضا 4 - ميرزا ابو الحسن اشعرى .\r\n- منابع\r\n1 - الذريعة 16 / 285 و 19 / 38 .\r\n\r\n","description":"","footnote":"","page_name":" 1539 ","page_number":211},
  {"content":"\r\n\r\n2 - تاريخ قم 256 .\r\n3 - رجال قم 151 .\r\n4 - زندگانى و شخصيت شيخ انصارى 276 .\r\n5 - گنجينهء دانشمندان 1 / 134 .\r\n6 - مؤلفين كتب چاپى 2 / 658 .\r\n7 - نقباء البشر 1 / 386 .\r\n\r\nشيخ محمّد حسن قمى « آقا نجفى » ( 1321 - 1366 ق )\r\nشيخ محمّد حسن ملقب به « آقا نجفى » فرزند آيت‌اللّه شيخ ابو القاسم كبير و نوهء ملا محمّد تقى قمى ، از فضلا و بزرگان قم بود .\r\nدر سال 1321 ق در قم متولد شد .\r\nوى پس از تحصيل مقدمات و سطوح ، جهت ادامهء تحصيل رهسپار نجف اشرف شد و دروس عالى را طى نمود . و در پى درگذشت پدر خود به سال 1353 ق در چهلم ايشان به قم مراجعت كرد و به ارشاد و هدايت و اقامهء جماعت در مسجد امام حسن عسكرى عليه السّلام پرداخت .\r\nايشان در روز سه‌شنبه 3 / ربيع الثانى / 1366 ق مطابق با 6 / اسفند / 1325 ش در سن 45 سالگى در قم درگذشت و در قبرستان شيخان به خاك سپرده شد .\r\n\r\nشيخ محمّد حسن قمى « نادى » ( - 1317 ق )\r\nشيخ محمّد حسن شيخ الاسلام فرزند شيخ على نادى قمى ، از مدرسين فقه و اصول بوده و در ساير علوم جامعيت و نيز در وعظ و ارشاد مردم ، بيانى رسا و نطقى گويا داشته است .\r\n\r\n","description":"","footnote":"","page_name":" 1540 ","page_number":212},
  {"content":"\r\n\r\nايشان علوم عربى را در تهران به انجام رسانيد سپس عازم نجف اشرف شد ، و از محضر شيخ مرتضى انصارى استفاده نمود و به علت هواى نامساعد و گرم نجف و انحراف مزاج وى به قم بازگشت ، و به تدريس مشغول گرديد و عده‌اى از فضلا از محضرش بهره‌مند شدند .\r\n\r\nآثارى كه از وى به‌جا مانده است :\r\n1 - ردّ شيخيه ، كه به خواهش ميرزا على اصغر اتابك ( امين السلطان ) به رشتهء تحرير درآورد .\r\n2 - تقريرات شيخ انصارى در فقه و اصول .\r\n3 - كتابى در معاد .\r\n\r\nاز جمله شاگردانى كه تربيت نمود عبارتند از :\r\n1 - شيخ ابو القاسم كبير بن محمّد تقى قمى ( داماد ايشان ) .\r\n2 - شيخ حبيب اللّه قمى .\r\n3 - ميرزا فخر الدّين قمى .\r\n4 - سيد كاظم ( ميرزا ) اصفهانى .\r\n5 - شيخ محمّد على حائرى قمى .\r\nسرانجام در ذىحجه / 1317 ق در قم درگذشت و در وسط مقبرهء شيخان مدفون گرديد . فرزندش : شيخ على است .\r\nاستاد مدرسى طباطبائى در تحقيقات خود دربارهء مترجم‌له چنين مىنويسند :\r\nشيخ محمّد حسن قمى - نادى چهارمردانى - از دانشمندان و فقيهان معروف دورهء ناصرى است ، و در بسيارى از مآخذ دورهء قاجار و پس از آن آمده و در همهء آنها به مقام علمى و مذهبى او اشاره شده است ، او از شاگردان برجستهء شيخ انصارى بود و بخش مهمى از تقريرات دروس اصول و فقه او را با دقت تمام به رشتهء تحرير\r\n\r\n","description":"","footnote":"","page_name":" 1541 ","page_number":213},
  {"content":"\r\n\r\nدرآورده ، كه اكنون اصل آن به خط او در چندين مجلد در اختيار نوادگان اوست .\r\nرساله‌اى نيز به خواهش و اصرار ميرزا على اصغر خان امين السلطان صدر اعظم در ردّ شيخيه نگاشته كه نسخهء آن نيز در دست نوادگان او هست و در « ذريعه » نيز ياد شده است . وى گذشته از مراتب مذهبى و علمى در فنون و ظرايف ادبى نيز مقامى و الا داشته و منشآت استادانه و از آن جمله است .\r\nشيخ محمّد حسن مزبور با حاجى محمّد حسن امين الضرب آشنايى و دوستى بسيار نزديك و صميمى داشته و باعث و محرك اصلى او براى چاپ مجلدات كتاب « بحار الانوار » بوده است ، كه بخشى از نامه‌ها و مكاتبات ردوبدل شده ميان آن دو در اين مورد در خاندان شيخ مزبور هست .\r\nدر دورانى كه سيد جمال الدّين در تهران در منزل حاج امين الضرب بود ، حاجى به گواهى متن اسناد ضمن نامه‌اى به شيخ محمّد حسن مزبور ، از سيد سخن مىگويد و شيخ در سيد جمال الدّين در كتابخانهء مجلس شورا نگهدارى مىشود در مورد سوابق خود با سيد توضيح مىدهد كه به نقل بخش مربوط به اين بحث از آن دو نامه چون اسنادى معتبر و شواهدى موثق به شمار مىرود ، مىپردازيم .\r\n\r\nاز نامه اول :\r\n« . . . مخصوصا استدعا دارم خدمت جناب مستطاب جلالت نصاب شريعت و نجابت انتساب آقاى حاجى سيد جمال الدّين سعدآبادى ( سلمه اللّه تعالى ) عرض سلام داعى را اگر ملاقات مىفرماييد برسانيد . به كمال معرفت احقر را مىشناسد .\r\nداعى هم اخلاص قديمى دارد و در نجف اشرف خدمت ايشان رسيده ، كه اگر ياد نمىآورند بفرماييد همان آخوندى كه هم‌خانه و هم‌منزل با جناب شريعت مآب آقاى ملا حسين قلى درجزينى ( همدانى ) بود و جناب‌عالى با جناب آقاى سيد احمد ( كربلائى ) آنجا درس مىخوانديد ، و تشريف مىآورديد و مىبرديد . . . » .\r\n\r\n","description":"","footnote":"","page_name":" 1542 ","page_number":214},
  {"content":"\r\n\r\n\r\nاز نامهء دوم :\r\n« . . . مرقوم فرموده بوديد كه روزها گاهى قلب تاريك خود را به نور جمال جناب مستطاب وحيد الدوران آقاى حاجى سيد جمال الدّين ( دام افضاله العالى ) منور مىفرماييد . همين فقره ميزان خوبى است و اسباب كمال امتياز است . هرگاه جناب مستطاب آقا به قوهء مغناطيسيهء وجود با بود خود جناب‌عالى را از مراسم اين نشئه‌هاى بود به صقع وجود اصيل و ظلّ بسيط جليل و بادى خلّت حضرت خليل و وادى ايمن حضرت كليم كشانيد ، و آثار موت اختيارى را به مفاد « موتوا قبل أن تموتوا » از آن جناب به ظهور رسانيد كه به حس عيان خود ديديد كه ديگر رغبت به اين مشاغل نداريد و اگر به زنجير جناب‌عالى ببندند پاره مىكنيد ، و به جانب جناب حق مىرويد و به اين عذرها معتذر نمىشويد . خيلى خيلى ملتمس است كه اگر آن تصرف از وجود شريف ديديد البتّه به مخلص فانى اطلاع بدهيد كه خود را زنجير كند و ميخ طويلهء خود را در دولت منزل جناب آقا بكوبد تا بميرد .\r\nجناب آقا گويا نظر مباركشان نباشد ، سالها در نجف اشرف با جناب ايشان بوده ، و با معلم ايشان جناب مستطاب قطب الاقطاب آخوند ملا حسين ( قلى ) همدانى درجزينى در همهء موارد و مواقف جليس و انيس و رفيق بوده و هست . و جناب ايشان با جناب آقا سيد احمد ( سلمه اللّه ) جليس و انيس و هم‌بحث و درس بودند ، و به بعضى علوم غريبه گاه‌گاهى مشغول مىبودند . كمال اخلاص را به جانب مستطاب آقا دارم و التماس توجه و دعا مىنمايم » .\r\nنويسندهء نامه - همان‌طور كه اشاره شد - از مجتهدان و فقيهان بزرگ آن دوره و در قم مسندنشين قضاء و افتاء و حكومت شرعى بوده ، و اين نوع اظهار خلوص و اعتقاد او گوياى آن است كه سيد در هنگام اقامت در نجف به تقوى و پرهيزگارى و جهات مربوط به سير و سلوك و تهذيب نفس معروف بوده است و گرنه لحن نامه ، علت ديگرى نمىتواند داشته باشد .\r\n- منابع\r\n1 - المآثر و الآثار .\r\n\r\n","description":"","footnote":"","page_name":" 1543 ","page_number":215},
  {"content":"\r\n\r\n2 - تاريخ قم 258 .\r\n3 - رجال قم 151 .\r\n4 - زندگينامه و شخصيت شيخ انصارى 279 .\r\n5 - گنجينهء دانشمندان 1 / 135 .\r\n6 - گنجينهء دانشوران 161 .\r\n7 - مجلهء تاريخ و فرهنگ معاصر شمارهء اول ص 23 بقلم جناب آقاى دكتر سيد حسين مدرسى طباطبائى .\r\n8 - نقباء البشر 1 / 376 .\r\n\r\nشيخ محمّد حسن كاشانى « نجفى » ( 1333 - 1387 ق )\r\nشيخ محمّد حسن فرزند شيخ ابو القاسم و نوهء شيخ عبد الحكيم كاشانى ، مشهور به ( نجفى ) و متخلص به غائبى ، كه در 20 / جمادى اول / 1333 ق در نجف اشرف متولد شده است .\r\nپس از طى تحصيلات علمى خود نزد پدرش و سايرين ، در حديث از محضر محدث گرانقدر شيخ عباس قمى استفاده نمود ، سپس همراه پدرش به بمبئى رفت و پس از درگذشت وى در سال 1351 ق به اقامهء جماعت در مسجد خوجه‌ها و ارشاد مردم پرداخت .\r\nاستاد شيخ محمد رازى در گنجينه جلد سوم مىنويسند : ( مرحوم حاج شيخ محمد عالم مجاهد و خدمتگذار و داراى محامد آداب و حسن معاشرت بود ، گر چه بنده ايشان را زيارت نكردم ولى نوعا افرادى كه از اهل علم و غيره به بمبئى رفته و با ايشان ملاقات نموده‌اند ، ايشان را ستوده و به خوبى ياد مىكنند ، و بالأخص حضرت آية اللّه مرعشى نجفى كه با ايشان صداقت تام و مكاتبه داشتند و بر جنازهء ايشان نماز خواندند ، بارها آن مرحوم را به بزرگوارى ياد مىكردند\r\n\r\n","description":"","footnote":"","page_name":" 1544 ","page_number":216},
  {"content":"\r\n\r\n\r\nاز آثار او\r\n1 - رياض الجنان .\r\n2 - مختصر تاريخ زندگانى صاحب شرع الاسلام ( حضرت محمّد « ص » ) .\r\n3 - احكام الجمعة .\r\n4 - احكام العيدين .\r\n5 - احكام النيروز .\r\n6 - دين الاسلام .\r\n7 - عقايد النجفى .\r\n8 - فلسفهء نماز .\r\n9 - قيد شرق و آزادى غرب .\r\n10 - محرم و عاشوراء .\r\n11 - معرفة الامام .\r\n12 - مقدمهء منطق .\r\n13 - مناسك النجفى .\r\n14 - نجاة الصائمين .\r\n15 - جمع‌آورى اشعار پدر خود به نام ( منظومات الشيخ ) .\r\nسرانجام در صبح روز چهارشنبه 28 / صفر / 1387 ق مطابق با 17 / خرداد / 1346 ش به سن 54 سالگى در تهران درگذشت ، و در صحن حضرت معصومه عليها السّلام قم مدفون گرديد .\r\nوى داراى فرزندى بود به نام شيخ محمّد جواد كه جاى پدرش را پر نمود ، ولى اجل وى را مهلت نداد و دو الى سه سال بعد از پدرش رحلت كرد .\r\n- منابع\r\n1 - آينهء دانشوران 438 .\r\n2 - گنجينهء دانشمندان 3 / 217 و 6 / 252 .\r\n\r\n","description":"","footnote":"","page_name":" 1545 ","page_number":217},
  {"content":"\r\n\r\n3 - معجم مؤلفى الشيعة 334 .\r\n4 - مكارم الآثار 6 / 2093 .\r\n5 - مؤلفين كتب چاپى 2 / 660 .\r\n6 - نقباء البشر 1 / 380 .\r\n\r\nشيخ محمّد حسن مجتهدزاده تنكابنى ( 1335 - 1408 ق )\r\nحاج شيخ محمّد حسن فرزند علامه ميرزا على نقى مجتهد سليمانى و نوهء ميرزا محمّد تنكابنى مؤلف « قصص العلماء » و نسبتش از لحاظ مادرى به امامزاده « سيد قاضى بن علاء الدّين » مدفون در روستاى سيدآباد حسن‌جون طالقان مىرسد .\r\nپدرش از جمله علماى مورد وثوق عموم اهالى تنكابن بود . او در سال 1291 ق در سليمان‌آباد تنكابن متولد و در سال 1342 ق در تنكابن درگذشت .\r\nتحصيلات عالى خود را در تهران در معقول و منقول نزد سيد ابو الحسن جلوه اصفهانى ، ميرزا احمد حسن آشتيانى ، شيخ على نورى ، ميرزا هاشم اشكورى و شيخ عبد الرسول فيروزكوهى و در نجف اشرف نزد ملا محمّد كاظم خراسانى و سيد محمّد كاظم طباطبائى يزدى و شيخ الشريعهء اصفهانى به انجام رساند . جهت تفصيل بيشتر به « بزرگان تنكابن » صفحه 177 رجوع شود .\r\nمجتهدزاده در نجف اشرف به سال 1335 ق متولد شد . در سن كودكى همراه\r\n\r\n","description":"","footnote":"","page_name":" 1546 ","page_number":218},
  {"content":"\r\n\r\nپدر خود به تنكابن رفت و مقدمات و قسمتى از سطوح را در مدارس علميهء تنكابن و رشت فراگرفت . سپس به قم عزيمت نمود و مدارج عالى را نزد آيات : شيخ محمّد على اديب تهرانى ، سيد شهاب الدّين مرعشى ، ميرزا محمّد فيض قمى ، و سيد محمّد حجت كوه‌كمرى تحصيل نمود و از طرف اساتيدش مجاز گرديد ، و در حدود 1365 ق به تنكابن بازگشت و بنا به درخواست اهالى « شهسوار » در همان شهر مقيم گرديد و به تدريس و امامت جماعت در مسجد « ولمرز » و قضاى حوائج عامه مشغول شد .\r\nاوائل انقلاب ، در اثر تحريك بعضى از مغرضين سودجو از موطن خود اعراض ، و به قم مهاجرت نمود و به تدريس سطوح مشغول گرديد .\r\n\r\nاز آثار علمى او\r\n1 - حواشى مختصرى بر رسائل .\r\n2 - حواشى مختصرى بر مكاسب ، كه نزد شاگردش سيد اشرف الدّين كيائى طالقانى موجود است .\r\nسرانجام در شب 15 / شعبان / 1408 ق مطابق با 14 / فروردين / 1367 ش در سن 73 سالگى در قم وفات كرد و در وسط قبرستان حاج شيخ به شمارهء ( 24130 ) به خاك سپرده شد .\r\n- منابع\r\n1 - افادات سيد اشرف الدّين كيائى .\r\n2 - بزرگان تنكابن 220 .\r\n\r\nشيخ محمّد حسن مجتهد گروسى « بيجارى » ( 1291 - 1359 ق )\r\nحاج شيخ محمّد حسن مجتهد فرزند على حيدر گروسى ، از دانشمندان و بزرگان\r\n\r\n","description":"","footnote":"","page_name":" 1547 ","page_number":219},
  {"content":"\r\n\r\nعصر خود و داماد آيت‌اللّه ميرزا ابو البشر بيجارى بود .\r\nوى در سال 1291 ق مطابق با 1252 ش در روستاى « قزل على » دو فرسخى بيجار - استان كردستان - متولد گرديد .\r\nپدرش نجّار آسياب‌هاى بادى در شهر بيجار بود .\r\nشيخ محمّد حسن اوليات را در بيجار آموخت ، سپس به نجف اشرف رفت و سطح را به پايان برد و خارج را از محضر آيت‌اللّه ملا محمّد كاظم خراسانى استفاده كرد و پس از بيست و پنج سال اقامت در آن ديار و احراز درجهء اجتهاد به بيجار بازگشت و مشغول تدريس و ارشاد و هدايت گرديد .\r\nايشان ، فقيه و مجتهدى سرشناس بوده كه علاوه بر مقام علمى در امور سياسى و اجتماعى نيز منشاء خدمات بود . در دورهء سوم ( 1293 ش مطابق با 1333 ق ) از سوى مردم بيجار و گروس به سمت نمايندگى مجلس شوراى ملّى انتخاب گرديد .\r\nپس از پايان دورهء مذكور به سمت قاضى القضاة همدان منصوب شد و تا آخر عمر در همين شغل ماند .\r\nدقت نظر و رعايت جنبه‌هاى احتياط در مقام صدور حكم ، او را شهرهء عام و خاص ساخته بود . شخصيت بارزش در اركان دادگسترى همدان ، گوياى خدمت خالصانهء يك روحانى عالىمقام ، براى احقاق حق مردم مسلمان آن ديار است .\r\nمجتهد گروسى در محرم / 1359 ق مطابق با اسفند / 1318 ش در سن 68 سالگى در شهر همدان دار فانى را وداع گفت . پيكرش به قم حمل و در قبرستان\r\n\r\n","description":"","footnote":"","page_name":" 1548 ","page_number":220},
  {"content":"\r\n\r\nحاج شيخ با كد ( 37234 ) مدفون گرديد .\r\n\r\nفرزندانش :\r\n1 - مرحوم سرهنگ محمود مجتهدى 2 - مرحوم احمد 3 - آقاى محمّد مجتهدى ، متولد 1297 ش ، ساكن تهران .\r\n- منابع\r\n1 - اطلاعاتى از فرزندش آقاى محمّد مجتهدى .\r\n2 - سيماى بيجار .\r\n3 - نمايندگان مجلس شوراى ملى 335 و 358 ( نامش را محمّد حسين ثبت كرده كه اشتباه است ) .\r\n\r\nمحمّد حسن محقق خلخالى ( 1285 - 1369 ق )\r\nمولى محمّد حسن فرزند محمّد رضى مجتهد محقق خلخالى در سال 1285 ق متولد گرديد .\r\nاستاد شيخ حسن شمس گيلانى مىنويسند : ( كان عالما حكيما عارفا عابدا بارعا ، آن جناب از اكابر علماى گيلان و از حكماى آن ديار است . در حكمت و فلسفه يد طولائى داشته ، گويا مثل آن بزرگوار فعلا در گيلان ندارد كه مسلط بر علوم عقليه باشد . مردى زاهد عابد و پرهيزكار و با نهايت آرامش و سكون زندگى مىكند .\r\nآن جناب به غايت از ماديات دور و بىنهايت به زهد و تقوى نزديك است . مولانا از مدرسين معقول شهر رشت ) . استاد مرتضى مدرس گيلانى وى را : از مدرسين زبردست رياضيات و از جمله شاگردان سيد ابو الحسن جلوهء اصفهانى در تهران شمرده است .\r\nوى در غروب روز چهارشنبه 17 / محرم / 1369 ق مطابق با 18 / آبان / 1328 ش\r\n\r\n","description":"","footnote":"","page_name":" 1549 ","page_number":221},
  {"content":"\r\n\r\nدر رشت درگذشت ، و در قبرستان حاج شيخ به كد ( 17553 ) قم مدفون گرديد .\r\n- منابع\r\n1 - تاريخ علماء و شعراى گيلان 126 .\r\n2 - تذكرة الحكماء ( خطى )\r\n\r\nشيخ محمّد حسن ميانه‌اى ( - 1344 ق )\r\nشيخ محمّد حسن فرزند محمّد على ميانه‌اى تبريزى ، از بزرگان و دانشمندان تبريز بود .\r\nدر تبريز متولد گرديد .\r\n\r\nدر حوزهء نجف اشرف\r\nوى مقدمات علوم را در تبريز آموخت ، و جهت ادامهء تحصيل به نجف اشرف مهاجرت كرد ، و در محضر آيات : شيخ محمّد فاضل ايروانى ، شيخ محمّد فاضل شربيانى ، شيخ لطف اللّه اسكى لاريجانى و شيخ محمّد حسن مامقانى دروس عالى را طى نمود ، و به درجهء رفيعهء اجتهاد نايل گرديد . آنگاه به تبريز مراجعت كرد و به رتق و فتق امور و حل و فصل دعاوى و اقامهء جماعت و ارشاد مؤمنين پرداخت . در چند سال آخر عمر خود ، به قم مهاجرت كرد ، و در آنجا سكونت اختيار نمود .\r\n\r\nاز آثار او\r\n1 - المواسعة و المضايقة .\r\n2 - تفسير الآيات الباهرة بأخبار العترة الطاهرة ، در چند جلد .\r\n3 - تلخيص بحار الأنوار ( المجلد السابع و الثامن ) .\r\n4 - كتاب المواعظ .\r\n5 - منجزات المريض .\r\n\r\n","description":"","footnote":"","page_name":" 1550 ","page_number":222},
  {"content":"\r\n\r\n\r\nدرگذشت\r\nايشان در سال 1344 ق مطابق با 1304 ش درگذشت ، و جنازه‌اش در صحن مزار ابن بابويه قم به خاك سپرده شد .\r\n- منابع\r\n1 - الذريعة 4 / 423 .\r\n2 - أعيان الشيعة 5 / 321 .\r\n3 - تراجم الرجال 2 / 658 .\r\n4 - معجم رجال الفكر و الادب فى النجف 1 / 286 ( سال مرگش را 1334 ق نوشته كه احتمالا اشتباه چاپى باشد ) .\r\n\r\nشيخ محمّد حسن نجفى « مسجدشاهى » ( 1324 - 1399 ق )\r\nحاج شيخ محمّد حسن فرزند آيت‌اللّه شيخ محمّد اسماعيل نجفى و نوهء آيت‌اللّه شيخ محمّد باقر اصفهانى ( مسجدشاهى ) ، از فضلاى معاصر بود .\r\nاو در 24 / صفر / 1324 ق در نجف اشرف متولد گرديد .\r\n\r\nتحصيلات عالى\r\nايشان تحصيلات علوم دينى خود را در نجف اشرف و اصفهان به پايان رسانيد ، از جمله اساتيدش آيت‌اللّه سيد\r\n\r\n","description":"","footnote":"","page_name":" 1551 ","page_number":223},
  {"content":"\r\n\r\nعلى بهبهانى ( رامهرمزى ) بود - در سالهايى كه به اصفهان مىرفت - و در حوزهء درس ايشان شركت مىكرد ، و از خواص اصحاب آن مرحوم بود .\r\n\r\nدرگذشت\r\nنامبرده در شب سه‌شنبه 3 / ذىقعده / 1399 ق مطابق با 3 / مهر / 1358 ش به سن 75 سالگى در اصفهان درگذشت ، و جنازه‌اش به قم حمل و در مقبرهء « باغ رضوان » مجاور قبرستان وادى السلام به خاك سپرده شد .\r\n- منبع\r\n1 - تاريخ علمى و اجتماعى اصفهان 3 / 35 .\r\n\r\nشيخ محمّد حسن نويسى قمى « الهى » ( 1291 - 1371 ق )\r\nحاج شيخ محمّد حسن فرزند ملا نصير نويسى قمى ، ملقب به « الهى » ، از اساتيد و دانشمندان معروف قم بود .\r\nوى در سال 1291 ق در روستاى « نويس » از توابع قم ، متولد شد .\r\nنويسى مقدمات را در زادگاهش فرا گرفت ، سپس به قم رفت و سطح را نزد آيت‌اللّه ميرزا محمّد ارباب آموخت . در سال 1322 ق به نجف اشرف رهسپار شد و از محضر آيات : ملا محمّد كاظم خراسانى و سيد محمّد كاظم طباطبائى يزدى استفاده كرد و در سال 1326 ق\r\n\r\n","description":"","footnote":"","page_name":" 1552 ","page_number":224},
  {"content":"\r\n\r\nمجددا به قم بازگشت و به تدريس و هدايت اشتغال ورزيد . پس از ورود آيت‌اللّه حاج شيخ عبد الكريم حائرى يزدى در سال 1340 ق به قم ، از نزديكانش به شمار آمد و از اعضاى مجلس استفتاى آن مرحوم گرديد .\r\n\r\nاز آثار او\r\n1 - المسائل المختلفة الفقهية .\r\n2 - رسائل فى : الف - تعارض الأخبار ( در ذىالقعده / 1322 ق نوشته است ) .\r\nب - الاجتهاد و التقليد ، ج - الأوامر ( در سال 1323 ق نوشته است ) . اين سه رساله از تقريرات درس آخوند خراسانى مىباشند و نزد آقاى شيخ على فاضل قائينى در قم نگهدارى مىشود .\r\n3 - مقاصد فكريه .\r\nعلامه نويسى در صفر / 1371 ق مطابق با آبان / 1331 ش در سن 80 سالگى در قم درگذشت . پيكرش در قبرستان شيخان مدفون گرديد . ابو الحسن نويسى متوفاى 1384 ق و مدفون در كنار او ، فرزندش مىباشد .\r\n- منابع\r\n1 - آثار الحجة 1 / 224 ( سال مرگش را اشتباه نوشته است ) .\r\n2 - آينهء دانشوران 175 .\r\n3 - الاجازة الكبيرة 162 .\r\n4 - رجال قم 106 .\r\n5 - فهرست كتابهاى چاپى فارسى 4 / 4861 .\r\n6 - معجم المؤلفين 3 / 299 .\r\n7 - مؤلفين كتب چاپى 2 / 663 .\r\n8 - نامداران اراك 242 ( سال تولدش را 1292 ق دانسته است ) .\r\n\r\n","description":"","footnote":"","page_name":" 1553 ","page_number":225},
  {"content":"\r\n\r\n\r\nشيخ محمّد حسن وزوائى قمى ( - 1310 ق )\r\nاصلش از روستاى ( وزواء ) كه در نزديكى نويس قم واقع است .\r\nوى در قم از مدرسين سطوح بود .\r\nدر المآثر و الآثار مىنويسد : ( وزوائى مقيم دار الخلافه ، عالمى عادل است ، و فقيهى فاضل . او را با خاندان مرحوم حاج ملا محمّد كرمانشاهى - كه عالمى ربانى بود و با خاقان مغفور فتح على شاه قاجار معاصرت داشت - ارتباط من القديم است ) .\r\nوزوائى در سال 1310 ق درگذشت و در قبرستان شيخان قم به خاك سپرده شد .\r\nفرزندش شيخ محمّد از منبريهاى فاضل بود .\r\n- منابع\r\n1 - المآثر و الآثار\r\n2 - تاريخ قم 257 .\r\n3 - رجال قم 150 .\r\n4 - گنجينهء دانشمندان 1 / 135 .\r\n5 - نقباء البشر 1 / 377 .\r\n\r\nشيخ محمّد حسين اثنى عشرى قمى ( - 1388 ق )\r\nحاج شيخ محمّد حسين اثنى عشرى قمى ، متخلص به ( صفايى ) فرزند حاج ملا مهدى ، آن مرحوم از خادمين آستانهء مقدسهء فاطمهء معصومه عليها السّلام بوده و هم اهل منبر ، مقدارى از اشعارش در سال 1376 ق در چاپخانهء حكمت قم به نام ( چرب و\r\n\r\n","description":"","footnote":"","page_name":" 1554 ","page_number":226},
  {"content":"\r\n\r\nشيرين در كلمات قصار امير المؤمنين عليه السّلام ) به طبع رسيده است .\r\nعاقبت در سال 1347 شمسى به مأمن غفران حق تعالى نقل مكان نمود ، و پيكر پاكش را در صحن مطهر حضرت معصومه عليها السّلام به خاك سپردند .\r\nاز اوست :\r\n چه خوش است صوت قرآن * ز تو دلربا شنيدن\r\nبه رخت نظاره كردن * سخن خدا شنيدن\r\nبگو اى هلال زينب * تو چرا غروب كردى\r\nدل خواهرت ببردى * تو از اين بلا كشيدن\r\nسر تو به نيزه از چه * بنموده دشمن تو\r\nچه خوش است روحم از تن * ز براى تو پريدن \r\n\r\nكوفه\r\n « روز روشن به دو چشمم چه شب تار چه شب تار آمد » « 1 » * كان زمان زينب مظلومه به بازار آمد\r\nجبهه بشكسته و بىچادر و بازو به طناب * همچو نى ناله‌كنان اشك به رخسار آمد\r\nاز خجالت به رخ از گيسويش افكنده نقاب * قامت خم‌شده با حالت افكار آمد\r\nقد كمان سينه‌زنان اشك‌فشان ناله‌كنان * اشكش از ديده فروريخته يك‌بار آمد\r\nزد به سر دست غم و جانب نى كرد نگاه * ديد بر نيزه سر قافله سالار آمد \r\n\r\n\r\n","description":"","footnote":"\r\n( 1 ) . از جودى عليه‌الرحمه است .\r\n","page_name":" 1555 ","page_number":227},
  {"content":"\r\n\r\n صوت قرآن ز لب و خون ز گلويش جارى * امتى را به چنين حال خريدار آمد\r\nديد ماهى سر نى طعنه به خورشيد زده * با وجودى كه ز خاكستر و خون تار آمد\r\nگفت اين‌گونه مصيبت به گمانم نرسيد * كه سرت اى گل پژمرده چنين خوار آمد\r\nگفت اين و سر خود كوفت به چوب محمل * جبهه‌اش نيز به مثل مژه خونبار آمد\r\nلب فروبند صفايى تو بكن ترك سخن * كه دل خون شده از ديده به يك‌بار آمد \r\n- منابع\r\n1 - تاريخ تكايا و عزادارى قم ص 300 .\r\n2 - مؤلفين كتب چاپى 2 / 691 .\r\n\r\nشيخ محمّد حسين اعلمى حائرى ( 1320 - 1393 ق )\r\nحاج شيخ محمّد حسين فرزند سليمان و نوهء ولى اللّه جندقى مهرجانى ، ملقب به « اعلمى » از دانشمندان و پژوهشگران نامى بود .\r\nوى در سال 1320 ق در روستاى « مهرجان » واقع در جندق و بيابانك ، تولد يافت .\r\nاو پس از سپرى نمودن دوران صباوت ، به مشهد مقدس عزيمت كرد و تحصيلات دينى خود را آغاز نمود . در سال 1340 ق به نجف اشرف رهسپار شد و از دروس حضرات آيات : ميرزا محمّد حسين نائينى ، شيخ ضياء الدّين عراقى ، شيخ\r\n\r\n","description":"","footnote":"","page_name":" 1556 ","page_number":228},
  {"content":"\r\n\r\nمحمّد حسين غروى اصفهانى و سيد ابو الحسن اصفهانى بهره‌مند شد .\r\nدر سال 365 ق به كربلاى معلى رفت و از محضر آيات : حاج آقا حسين طباطبائى قمى ، ميرزا هادى خراسانى « بجستانى » ، سيد محمّد هادى ميلانى ، ميرزا مهدى شيرازى و سيد نور الدّين جزائرى استفاده كرد و خود به تدريس و تربيت طلاب پرداخت ، كتابخانه‌اى در مدرسهء هنديه كربلا نيز تأسيس نمود .\r\nايشان در سال 1374 ق به ايران مراجعت فرمود و در حوزهء علميهء قم توقف كرد و در مدرسهء فيضيه به تأليف و تصنيف اشتغال ورزيد .\r\n\r\nاز آثار او\r\n1 - أعلام النساء ، دو جلد .\r\n2 - تاريخ ايران .\r\n3 - تاريخ ملوك ايران .\r\n4 - خلاصة رجال النجاشى .\r\n5 - مقتبس الأثر و مجدد ما دثر ( دائرةالمعارف الاعلمى ) ، در 30 جلد .\r\n6 - وسائل الشيعة ( تصحيح - همكارى ) .\r\n\r\n","description":"","footnote":"","page_name":" 1557 ","page_number":229},
  {"content":"\r\n\r\nاعلمى سرانجام در روز پنجشنبه 23 / ذىالحجه / 1393 ق مطابق با 27 / دى / 1352 ش در سن 73 سالگى در قم بدرود حيات گفت . پيكرش روز جمعه تشييع و پس از اداى نماز ميت توسط آيت‌اللّه گلپايگانى در صحن حضرت معصومه عليها السّلام - ورودى درب ميدان آستانه - مدفون گرديد .\r\n\r\nفرزندانش :\r\n1 - محمّد حسن 2 - محمّد حسين 3 - محمّد محسن .\r\n- منابع\r\n1 - تراث كربلا 337 و 353 .\r\n2 - گنجينهء دانشمندان 2 / 77 .\r\n3 - مستدرك أعيان الشيعة 3 / 229 .\r\n4 - معجم المؤلفين العراقيين 3 / 150 .\r\n5 - مؤلفين كتب چاپى 2 / 757 .\r\n6 - نقباء البشر 3 / 893 .\r\n\r\nمحمّد حسين امين الضرب « مهدوى » ( 1289 - 1351 ق )\r\nحاج محمّد حسين امين الضرب يگانه پسر حاج محمّد حسن امين الضرب اصفهانى مشهور به ( كمپانى ) ، از ملاكين و تجّار معتبر ، كه در دورهء اول مجلس شوراى ملى ( 1324 ق مطابق با 1285 ش ) و دورهء هفتم ( 1347 ق مطابق با 1307 ش ) و دورهء هشتم ( 1349 ق مطابق با 1309 ش ) وكالت مجلس را داشت و در دورهء اول نايب‌رئيس مجلس نيز گرديد و در سالهاى پايانى عمر خويش رئيس اطاق تجارت تهران گرديد .\r\nامين الضرب مردى صبور ، خليق ، باگذشت و خيلى داراى مبادى آداب بود .\r\n\r\n","description":"","footnote":"","page_name":" 1558 ","page_number":230},
  {"content":"\r\n\r\nايشان و پدرش حاج محمّد حسن كمپانى از متمولين مشهور ايران بودند .\r\nنامبرده در محرم / 1289 ق در تهران ديده به جهان گشود و در روز سه‌شنبه 18 / شوال / 1351 ق مطابق با 25 / بهمن / 1311 ش در اثر سكتهء قلبى در سن 62 سالگى در تهران درگذشت . و در صحن بزرگ حضرت معصومه عليها السّلام قم به خاك سپرده شد .\r\n\r\nفرزندانش :\r\n1 - آقا حسن مهدوى ، متوفاى اواخر / دى / 1330 ش در هامبورگ .\r\n2 - دكتر يحيى مهدوى ، از دانشمندان و اساتيد معروف دانشگاه تهران و هم‌اكنون دوران بازنشستگى را مىگذراند .\r\nدكتر يحيى مهدوى\r\n- منابع\r\n1 - روزشمار تاريخ ايران 1 / 192 .\r\n2 - شرح حال رجال ايران 1 / 429 .\r\n3 - فرهنگ رجال قاجار 43 .\r\n4 - نمايندگان مجلس شوراى ملى 372 .\r\n\r\nشيخ محمّد حسين بروجردى « غروى » ( 1275 - 1354 ق )\r\nشيخ محمّد حسين غروى فرزند ملا عبد اللّه بروجردى ، از فقها و اساتيد به نام بروجرد و اخيار روزگار بود .\r\nنياكان ايشان از مازندران به بروجرد مهاجرت كردند و در اين ديار توقف\r\n\r\n","description":"","footnote":"","page_name":" 1559 ","page_number":231},
  {"content":"\r\n\r\nنمودند كه سلسله نسب ايشان به فرمودهء استاد علامه شيخ ابو محمّد آيتى ( كه از بنى اعمام ايشان مىباشند ) به شرح ذيل است : شيخ محمّد حسين فرزند ملا عبد اللّه فرزند علامه ملا هادى فرزند ملا مهدى فرزند ملا عليرضا هزارجريبى مازندرانى .\r\nوى در سال 1275 ق در بروجرد چشم بر اين جهان گشود ، و پس از وصول به حد تميز مبادى و سطوح را از اساتيد عصر در همين شهر فراگرفت ، و سپس براى تكميل بيشتر در سال 1300 ق به عراق رفت و در آن زمان شهر سامرا براثر اقامت آيت‌اللّه ميرزا محمّد حسن شيرازى معروف به ( ميرزاى بزرگ ) مركز علم و مجمع فضلاء شده و به همين علت آيت‌اللّه غروى نيز در سامرا اقامت نمود ، و از اساطين آن حوزه به ويژه از محضر آيات : سيد محمّد فشاركى اصفهانى ، ميرزا محمّد تقى شيرازى ، و ميرزا محمّد حسن شيرازى حداكثر استفاده را نمود .\r\nپس از ارتحال ميرزاى بزرگ به سال 1312 ق و هجرت علماء از سامرا به نجف اشرف ، او نيز در مصاحبت استادش سيد محمّد فشاركى به نجف رهسپار و از محضر آيات : ملا محمّد كاظم خراسانى ، سيد محمّد كاظم طباطبائى يزدى و ميرزا حسين خليلى تهرانى بهره‌ور و مورد توجه آنها قرار گرفت ، تا حدى كه او را به اقامت در نجف ترغيب نمودند ، و ليكن به وسيلهء عروض كسالت در سال 1324 ق ناچار شد براى معالجه به ايران مراجعت كرد ، و مدتى در تهران به معالجه مشغول گشت .\r\nعلماء تهران مخصوصا آيت‌اللّه سيد مصطفى كاشانى ( پدر سيد ابو القاسم كاشانى ) اصرار كردند بلكه ايشان در تهران مقيم شود .\r\n\r\n","description":"","footnote":"","page_name":" 1560 ","page_number":232},
  {"content":"\r\n\r\nو ليكن او قبول نكرد و به قصد مشهد حركت مىكند و يك سال و چند ماه در پناه آستان ملك پاسبان رضوى به تدريس و افاضه مشغول و جمعى از شيفتگان فضيلت از ذخائر علمى وى بهره‌ور مىشوند ، و ليكن كسالت معهود عارض شده ناچار براى معالجه به تهران حركت مىكند .\r\nپس از چند ماه معالجه به توصيهء اطباء مربوطه به بروجرد برمىگردد و مساعدت آب و هواى اين شهر به اضافه اصرار اهالى او را به اقامت در زادگاهش ملزم مىنمايد ، و علماء و طلاب پروانه‌صفت بر شمع وجودش گرد آمده و از معارف وى استفاضه مىكنند .\r\nشيخ محمّد غروى بروجردى\r\nآيت‌اللّه غروى پس از 28 سال زعامت و رياست در بروجرد بيمار شده و به قصد معالجه و استشفاء به تهران و مشهد حركت مىكند ، اين مسافرت قريب هشت ماه طول مىكشد و به دستور اطباء بروجرد مراجعت و به فاصلهء چند روز ، در روز جمعه 19 / ربيع الاول / 1354 ق مطابق با 30 / خرداد / 1314 ش در سن 79 سالگى به سراى جاودانى رحلت كرد ، و مردم بروجرد را عموما در سوگ خود داغدار نمود ، جنازه‌اش را با تجليل فراوان به قم حمل و در قبرستان حاج شيخ در مقبره‌اى اختصاصى مدفون گرديد .\r\n\r\nآثار قلمى ايشان :\r\n1 - مجموعه‌اى در اخلاق به نام ( هدف من در زندگى ) ، در شرح صفات و\r\n\r\n","description":"","footnote":"","page_name":" 1561 ","page_number":233},
  {"content":"\r\n\r\nفضائل يك انسان نمونه مىباشد .\r\nدر اين كتاب نظرات فلسفهء شرق و غرب از عصر افلاطون تا عصر حاضر ، و كلمات بزرگان و تطبيق آنها با آيات و اخبار اهل بيت عليهم السّلام آمده است .\r\n2 - مجموعه‌اى در فقه استدلالى .\r\n3 - مجموعه‌اى در شرح مصائب حضرت سيد الشهداء عليه السّلام .\r\nاز وى فقط يك پسر به نام شيخ محمّد غروى كه خود يكى از علماى معاصر بروجرد است ، و دو دختر به جاى ماندند .\r\n- منابع\r\n1 - افادات فرزند معظم آيت‌اللّه شيخ محمّد غروى .\r\n2 - الاجازة الكبيرة 173 ( تاريخ رحلتش را اشتباه ذكر نموده است ) و 539 .\r\n3 - تاريخ بروجرد 2 / 561 .\r\n4 - نقباء البشر 2 / 496 و 889 .\r\n5 - هدية الرازى الى المجدد الشيرازى 93 .\r\n\r\nشيخ محمّد حسين بروجردى « كسرائى » ( 1326 - 1410 ق )\r\nحاج شيخ محمّد حسين فرزند علامه شيخ مهدى بروجردى ، ملقب به ( كسرائى ) .\r\nدر سال 1326 ق در بروجرد ديده به جهان گشود .\r\n\r\nتحصيل علوم دينى\r\nايشان در سن نوجوانى همراه پدر خود به اراك رفت ، و پس از انتقال آيت‌اللّه حاج شيخ عبد الكريم حائرى يزدى به قم نيز همراه پدر خود به قم عزيمت كرد ، و پس از طى مراحل مقدمات و آموختن سطوح ، دروس خارج را از محضر آيات : سيد\r\n\r\n","description":"","footnote":"","page_name":" 1562 ","page_number":234},
  {"content":"\r\n\r\nمحمّد حجت كوه‌كمرى ، سيد محمّد تقى خوانسارى و سيد حسين طباطبائى بروجردى استفاده نمود .\r\nوى مردى : خليق ، اجتماعى ، با دوستان صميمى ، خوش‌صحبت و نيز مردم‌دار و متواضع ، و مورد توجه بزرگان و مؤمنين بود .\r\nايشان در روز سه‌شنبه 17 / رجب / 1410 ق مطابق با 24 / بهمن / 1368 ش در سن 84 سالگى در پى بيمارى در تهران درگذشت ، و جسدش در مسجد بالاسر - در جوار تربت پدر خود - در حرم حضرت معصومه عليها السّلام به خاك سپرده شد .\r\nدكتر محمود بروجردى ، فرزند ايشان است .\r\n- منابع\r\n1 - آثار الحجة 2 / 78 .\r\n2 - آينهء دانشوران 401 .\r\n3 - مجلهء نشر دانش ، سال دهم ، شمارهء ( 2 ) ، ص 89 .\r\n\r\nسيّد محمّد حسين تبريزى « علامهء طباطبائى » ( 1321 - 1402 ق )\r\nزندگينامهء زير بقلم خود ايشان است كه در مجلهء « راهنماى كتاب » به چاپ رسيده ، و با اندكى اضافه آن را تقديم مىكنيم :\r\nنويسنده ، محمّد حسين طباطبائى [ فرزند سيد محمّد قاضى تبريزى 
  ] سال هزار\r\n\r\n","description":"","footnote":"","page_name":" 1563 ","page_number":235},
  {"content":"\r\n\r\nو دويست و هشتاد و يك شمسى ( مطابق با آخر / ذىحجه / 1321 ق ) در تبريز در ميان يك خانوادهء علمى به وجود آمدم . در سن پنج‌سالگى مادر را و در سن نه‌سالگى پدر را از دست دادم ، و به مناسبت اينكه كم‌وبيش مايهء معاش داشتم سرپرست ما ( وصى پدر ) وضع زندگى ما ( من و برادر كوچكتر از خود كه داشتم ) را بهم نزد و تحت مراقبت و پرستارى يك نفر خادم و يك نفر خادمه قرار گرفتيم . كمى پس از درگذشت پدر به مكتب و پس از چندى به مدرسه فرستاده شديم و بالاخره به دست معلم خصوصى كه به خانه مىآمد سپرده گشتيم ، و به اين ترتيب تقريبا مدت شش سال مشغول فراگرفتن فارسى و تعليمات ابتدائى بوديم .\r\nآن روزها تحصيلات ابتدائى پروگرام معينى نداشت . همين‌قدر به ياد دارم كه در فاصلهء ميان 1290 - 1296 ش كه مشغول بودم قرآن كريم را كه معمولا پيش از هر چيز ديگر خوانده مىشد ، و كتاب گلستان و بوستان سعدى و نصاب و اخلاق مصور و انوار سهيلى و تاريخ معجم و منشآت امير نظام و ارشاد الحساب را خواندم .\r\nسال 1297 ش وارد رشته‌هاى علوم دينيه و عربيه شدم و تا سال 1304 ش به قرائت متون سرگرم بودم .\r\nدر ظرف همين هفت سال در علم صرف : كتاب امثله و صرف مير و تصريف ، و در نحو : كتاب عوامل و انموذج و صمديه و سيوطى و جامى و مغنى ، و در بيان :\r\nكتاب مطول ، و در فقه : كتاب شرح لمعه و مكاسب ، و در اصول : كتاب معالم و قوانين و رسائل و كفايه ، و در منطق : كبرى و حاشيه و شرح شمسيه ، و در فلسفه :\r\n\r\n","description":"","footnote":"","page_name":" 1564 ","page_number":236},
  {"content":"\r\n\r\nكتاب شرح اشارات ، و در كلام : كتاب كشف المراد را خواندم و به همين ترتيب دروس متن ( در غير فلسفه و عرفان ) خاتمه يافت .\r\nسال 1304 ش براى تكميل تحصيلات خود عازم حوزهء نجف گرديدم و به مجلس درس آيت‌اللّه آقاى شيخ محمّد حسين اصفهانى ( غروى ) حاضر شده ، يك دورهء خارج اصول كه تقريبا شش سال طول كشيد و چهار سال نيز خارج فقه معظم‌له درك نمودم و همچنين هشت سال در خارج فقه آيت‌اللّه [ ميرزا محمّد حسين 
  ] نائينى و يك دورهء خارج اصول معظم‌له حضور يافتم ، و كمى نيز به خارج فقه آيت‌اللّه آقاى سيد ابو الحسن اصفهانى رفتم . كليات علم رجال را نيز پيش آيت‌اللّه [ سيد محمّد حجت 
  ] كوه‌كمرى رفتم .\r\nدر فلسفه نيز به دروس حكيم و فيلسوف معروف وقت آقا سيد حسين بادكوبى موفق شدم . در ظرف شش سال كه پيش معظم‌له تلمّذ مىكردم ، منظومهء سبزوارى و اسفار و مشاعر ملا صدرا و دورهء شفاى بو على و كتاب اثولوجيا و تمهيد ابن تركه و اخلاق ابن مسكويه را خواندم .\r\nبادكوبى از فرط عنايتى كه به تعليم و تربيت نويسنده داشت براى اينكه مرا به طرز تفكر برهانى آشنا ساخته به ذوق فلسفى تقويت بخشد ، امر فرمود كه به تعليم رياضيات پردازم . در امتثال امر معظم‌له به درس آقا سيد ابو القاسم خوانسارى كه رياضيدان زبردستى بود حاضر شدم و يك دورهء حساب استدلالى و يك دورهء هندسه مسطحه و فضائى و جبر استدلالى از معظم‌له فراگرفتم .\r\nسال 1314 ش در اثر اختلال وضع معاش ناگزير به مراجعت شده به زادگاه اصلى خود ( تبريز ) برگشتم ، و ده سال و خورده‌اى در آن سامان بسر بردم كه حقا بايد اين دوره را در زندگى خود دورهء خسارت روحى بشمارم . زيرا در اثر گرفتارى ضرورى به معاشرت عمومى وسيلهء تأمين معاش ( كه از مجراى فلاحت بود ) از تدريس و تفكر علمى ( جز مقدارى بسيار ناچيز ) بازمانده بودم ، و پيوسته با يك شكنجهء درونى بسر مىبردم .\r\n\r\n","description":"","footnote":"","page_name":" 1565 ","page_number":237},
  {"content":"\r\n\r\nتا در سال 1325 ش از سروسامان خود چشم پوشيده زادگاه اصلى را ترك گفتم و متوجه حوزهء قم گرديده بساط زندگى را درين شهر گستردم و دوباره اشتغالات علمى را ازسرگرفتم ، و تاكنون كه اوائل سال 1341 ش مىباشد روزگار خود را در اين سامان مىگذرانم .\r\nاز راست به چپ : سيد محمّد حسين تبريزى « علّامهء طباطبائى » ، ميرزا على اكبر مرندى ، سيد محمّد حسن طباطبائى تبريزى الهى ( برادر علّامهء طباطبائى )\r\nالبتّه هركسى حسب حال خود در زندگى خود خوشى و تلخى و زشت و زيبائيهايى ديده و خاطره‌هائى دارد ، من نيز به نوبهء خود و خاصه از اين نظر كه بيشتر دورهء زندگانى خود را با يتيمى با غربت يا مفارقت دوستان يا انقطاع وسائل و تهيدستى و گرفتاريهاى ديگر گذرانيدم ، در مسير زندگى با فراز و نشيبهاى گوناگون روبرو شده در محيطهاى رنگارنگ قرار گرفته‌ام . ولى پيوسته حس مىكردم كه دست ناپيدائى مرا از هر پرتگاه خطرناك نجات مىدهد ، و جاذبهء مرموزى از ميان هزارها مانع بيرون كشيده به‌سوى مقصد هدايت مىكند .\r\n من اگر خارم و گر گل ، چمن‌آرائى هم هست * كه از آن دست كه مىپروردم مىرويم \r\n\r\n","description":"","footnote":"","page_name":" 1566 ","page_number":238},
  {"content":"\r\n\r\nدر اوائل تحصيل كه به صرف و نحو اشتغال داشتم علاقهء زيادى به ادامهء تحصيل نداشتم ، و از اين روى هرچه مىخواندم نمىفهميدم و چهار سال به همين نحو گذرانيدم . پس از آن يكباره عنايت خدائى دامن‌گيرم شده عوضم كرد . و در خود يك نوع شيفتگى و بىتابى نسبت به تحصيل كمال حس نمودم ، به طورى كه از همان روز تا پايان ايام تحصيل كه تقريبا هفده سال كشيد ، هرگز نسبت به تعليم و تفكر شيرين حوادث در برابر مىپنداشتم . بساط معاشرت غير اهل علم را به كلى برچيدم . در خورد و خواب و لوازم ديگر زندگى به حداقل ضرورى قناعت نموده ، باقى را به مطالعه مىپرداختم . بسيار مىشد ( و بويژه در بهار و تابستان ) كه شب را تا طلوع آفتاب با مطالعه مىگذرانيدم ، و هميشه درس فردا را شب پيش مطالعه مىكردم ، و اگر اشكالى پيش مىآمد با هر خودكشى بود حل مىنمودم ، و وقتى كه به درس حضور مىيافتم ، آنچه استاد مىگفت قبلا روشن بودم ، و هرگز اشكال و اشتباه درس پيش استاد نمىبردم .\r\n\r\nاز آثار مختصرى كه هنگام تحصيل در نجف تهيه كرده‌ام :\r\n1 - رساله در برهان .\r\n2 - رساله در مغالطه .\r\n3 - رساله در تحليل .\r\n4 - رساله‌اى در تركيب .\r\n5 - رساله‌اى در اعتباريات ( افكارى كه ساختهء خود انسان است ) .\r\n6 - رساله‌اى در نبوات و منامات .\r\n\r\nاز آثارى كه در اوقات اقامت تبريز تأليف شده :\r\n1 - رساله‌اى در اثبات ذات .\r\n2 - رساله‌اى در اسماء و صفات .\r\n\r\n","description":"","footnote":"","page_name":" 1567 ","page_number":239},
  {"content":"\r\n\r\n3 - رساله‌اى در افعال .\r\n4 - رساله‌اى در وسائط ميان خدا و انسان .\r\n5 - رسالهء انسان قبل الدنيا .\r\n6 - رسالهء انسان فى الدنيا .\r\n7 - رسالهء انسان بعد الدنيا .\r\n8 - رساله‌اى در ولايت .\r\n9 - رساله‌اى در نبوت ، ( در اين رساله‌ها ميان عقل و نقل تطبيق شده ) .\r\n10 - كتاب سلسلهء انساب طباطبائيان آذربايجان .\r\n* \r\nآثارى كه در قم به رشتهء تحرير درآمده است :\r\n1 - تفسير الميزان كه تاكنون چند مجلد آن منتشر شد . در اين كتاب با روش بىسابقه‌اى آيه به آيه تفسير شده است ( در 20 جلد به انجام رسيد ) .\r\n2 - اصول فلسفه ( روش رئاليسم ) در اين كتاب هر دو فلسفهء شرق و غرب بررسى مىشود ( در پنج جلد ) .\r\n3 - حاشية على كفاية الاصول .\r\n4 - وحى يا شعور مرموز .\r\n5 - دو رساله در ولايت و حكومت اسلامى ( فارسى و عربى ) .\r\n\r\n","description":"","footnote":"","page_name":" 1568 ","page_number":240},
  {"content":"\r\n\r\n6 - مصاحبه‌هاى سال 1338 ش با پروفسور كربن مستشرق فرانسوى در يك جلد ( به نام شيعه چاپ گرديد ) .\r\n7 - مصاحبه‌هاى سال 39 و سال 40 با معظم‌له در يك جلد ( به نام رسالت تشيع در دنياى امروز چاپ شده است ) .\r\n8 - رساله در اعجاز .\r\n\r\nساير آثار ايشان :\r\n1 - حاشية على الاسفار ، در 9 جلد .\r\n2 - على عليه السّلام و الفلسفة الالهية .\r\n3 - شيعه در اسلام .\r\n4 - قرآن در اسلام .\r\n5 - سنن النبى صلى اللّه عليه و آله و سلم .\r\nعلّامه سيد محمد حسين طباطبائى شهيد مرتضى مطهرى\r\n همىگويم و گفته‌ام بارها * بود كيش من مهر دلدارها\r\nپرستش به مستى است در كيش * مهر ، برونند زين جرگه هشيارها \r\n\r\n","description":"","footnote":"","page_name":" 1569 ","page_number":241},
  {"content":"\r\n\r\n به شادى و آسايش و خوب و خور * ندارد كارى دل افكارها\r\nبه‌جز اشك چشم و به‌جز داغ دل * نباشد به دست گرفتارها\r\nكشيدند در كوى دلدادگان * ميان دل و كام ، ديوارها\r\nچه فرهادها مرده در كوهها * چه حلاجها رفته بر دارها\r\nچه دارد جهان جز دل مهر يار * مگر توده‌هايى و پندارها\r\nولى رادمردان و وارستگان * نيازند هرگز به مردارها\r\nمهين مهرورزان كه آزاده‌اند * چه گلهاى رنگين به جوبارها\r\nبهاران كه شاباش ريزد سپهر * به دامان گلشن ز رگبارها\r\nكشد رخت سبزه به هامون * و دشت ، زند بارگه ، گل به گلزارها\r\nنگارش دهد گلبن جويبار * در آئينهء آب رخسارها . . . \r\nسرانجام روز يكشنبه 18 / محرم / 1402 ق مطابق با 24 / آبان / 1360 ش به سن 81 سالگى در بيمارستان آيت‌اللّه گلپايگانى قم در پى بيمارى درگذشت .\r\nجسدش روز دوشنبه تشييع و در حرم حضرت معصومه عليها السّلام به خاك سپرده شد .\r\n- منابع\r\n1 - آثار الحجة 2 / 67 .\r\n2 - اعيان الشيعة 9 / 254 .\r\n3 - رجال قم 151 .\r\n4 - فرهنگ شاعران زبان پارسى 371 .\r\n5 - فهرست كتابهاى چاپى فارسى طبى 1 / 835 .\r\n6 - گنجينهء دانشمندان 2 / 226 .\r\n7 - مستدرك اعيان الشيعة 1 / 169 .\r\n8 - مفسران شيعه .\r\n9 - مؤلفين كتب چاپى 2 / 863 .\r\n\r\n","description":"","footnote":"","page_name":" 1570 ","page_number":242},
  {"content":"\r\n\r\n10 - نقباء البشر 2 / 645 .\r\n11 - نگين سخن 4 / 514 .\r\n\r\nسيّد محمّد حسين جزائرى « ناشر الاسلام » ( 1305 - 1396 ق )\r\nحاج سيد محمّد حسين فرزند سيد محمّد و نوه سيد نعمة اللّه موسوى جزائرى شوشترى ، ملقب به ( ناشر الاسلام ) از نوادگان علامه سيد نعمت اللّه جزائرى و از بزرگان و مبلغان معروف بود .\r\nايشان در رمضان / 1305 ق در شوشتر ديده به جهان گشود .\r\n\r\nتحصيلات عالى\r\nوى پس از آموختن مقدمات و قسمتى از سطوح و اشتغال به وعظ و خطابه ، در سال 1337 ق به عتبات عاليات مهاجرت و مدتى در سامرا اقامت كرد و از آنجا به نجف اشرف مشرف گرديد و از محضر آيات : ميرزا على ايروانى ، شيخ محمّد تقى قمشه‌اى و سيد ابو الحسن اصفهانى استفاده نمود .\r\n\r\nسفرهاى تبليغى\r\nوى سفرى به هند براى معالجه چشم كرد و بعد از معالجه به آفريقاى شرقى رفت و پس از توقف يك‌ساله به نجف اشرف بازگشت و مجدّدا به آفريقا سفر كرد و چند سال مشغول ترويج و تبليغ احكام دين و هدايت مردم بود .\r\n\r\n","description":"","footnote":"","page_name":" 1571 ","page_number":243},
  {"content":"\r\n\r\nوى از جزيرهء ماداگاسكار به زنگبار رفت و يك سال در آنجا توقف نمود . آنگاه به نجف اشرف مراجعت كرد . سفر سوم وى به آفريقا در زمان مرجعيت آية اللّه بروجردى و به امر معظم‌له انجام گرفت و دو سال تمام به تبليغ اشتغال داشت و بار ديگر به نجف اشرف معاودت نمود . تا اينكه در سال 1391 ق در اثر فشارهاى دولت عراق به ايران مهاجرت و در قم رحل اقامت افكند و چندى هم در تهران ( در دولت‌آباد ) بسربرد .\r\n\r\nاز آثار او\r\n1 - اسلام و دانش در علم الاجتماع ( به زبان فارسى ) .\r\n2 - الاربعون الناشرية ( چهل حديث با ترجمه فارسى ) .\r\n3 - الحديقة الناشرية فى الاخلاق و الآداب و السنن .\r\n4 - العشرات الناشرية فى الاحاديث الدينية و الاخلاقية .\r\n5 - بوستان اسلام در اخلاق ( به زبان كجراتى ) و به نام « بوستان اثنى عشرى » نيز چاپ شده است .\r\n6 - ساختمان بشر در شرح حديث نبوى ( من عرف نفسه ، فقد عرف ربه ) .\r\n7 - طلب الثار فى احوال المختار ( مع ذكر تاريخ ميثم التمار ) .\r\n8 - كشكول ناشريه ( فارسى - دو جلد ) .\r\n9 - مختار بن ابى عبيده ثقفى ( فارسى ) .\r\n10 - نور الهداية در احكام فقه ( به زبان گجراتى ) .\r\n11 - وسيله ناشريه در عقايد ( به زبان گجراتى ) .\r\n\r\nدرگذشت و اعقاب\r\nايشان در روز چهارشنبه 16 / ذىحجه / 1396 ق مطابق با 17 / آذر / 1355 ش در سن 91 سالگى در بيمارستان تهران درگذشت و در انتهاى قبرستان\r\n\r\n","description":"","footnote":"","page_name":" 1572 ","page_number":244},
  {"content":"\r\n\r\nوادى السلام قم به خاك سپرده شد .\r\n\r\nفرزندانش :\r\n1 - سيد محمّد 2 - سيد كاظم 3 - سيد حسن 4 - سيد على نجفى 5 - سيد جعفر 6 - سيد رضا 7 - سيد جواد 8 - سيد مهدى 9 - سيد هادى 10 - سيد جلال\r\n- منابع\r\n1 - دائرةالمعارف اعلمى 13 / 53 .\r\n2 - شجرهء مباركه يا برگى از تاريخ خوزستان 1 / 225 .\r\n3 - گنجينهء دانشمندان 2 / 280 .\r\n4 - مقدمهء حديقة الناشرية به قلم فرزندش سيد على .\r\n5 - مؤلفين كتب چاپى 2 / 868 .\r\n6 - نقباء البشر 2 / 652 .\r\n\r\nشيخ محمّد حسين خراسانى « پائين خيابانى » ( 1336 - 1406 ق )\r\nحاج شيخ محمّد حسين خراسانى فرزند شيخ حسن و نوهء شيخ اسماعيل پائين خيابانى ، از فضلا و اساتيد حوزه بود .\r\nوى در 3 / شعبان / 1336 ق در مشهد مقدس متولد شد .\r\nپدرش از فضلا و اوتاد عصر خود ، و ملا صالح جدّ سوم ايشان داراى كرامت بوده است .\r\nشيخ محمّد حسين پس از پرورش ، مدت چهار سال در مدرسهء پائين پا ( كه فعلا اثرى از آن نمانده و جزو آستانه شده است ) ادبيات را خواند و پنج سال در مدرسهء ميرزا جعفر اشتغال به تحصيل داشت و مدت يك سال شبها را نخوابيده و غالب ادبيات را نزد : شمس و حاج محقق نوغانى ، و رسائل و مكاسب را نزد شيخ حسن\r\n\r\n","description":"","footnote":"","page_name":" 1573 ","page_number":245},
  {"content":"\r\n\r\nبرسى ، و كفايه را خدمت آيت‌اللّه ميرزا احمد كفائى ، و منظومه را از سيد ابو القاسم حكيم الهى ، و اسفار و شواهد الربوبية را نزد حكيم متأله سيد آقا بزرگ شهيدى ، و مقدارى از خارج را خدمت آيت‌اللّه ميرزا محمّد آقازاده خراسانى ، و در اين خلال نجوم و هيئت و هندسه را نزد مدرس آستان مبارك حاج غلامحسين زرگر ( شاگرد حاج فاضل ) ، و ادعيه و اوراد و اذكار و رياضات و مجاهدات را نزد شيخ حسنعلى اصفهانى « نخودكى » آموخته است .\r\nوى در غائلهء مسجد گوهرشاد در سال 1354 ق ، بعد از چهل روز در ميان كوهها با لباس مبدل به‌طور غير رسمى به تهران رفت و از آنجا به كرمانشاه و بعد از دو ماه توقف از راه غير رسمى به عتبات عاليات خود را رساند ، و اساتيد مختلفى را درك و قريب ده سال در مدرسهء يزدى « صاحب عروه » اشتغال به تحصيل داشت ، و نزديك يك سالى از ميرزا محمّد حسين نائينى و مدت شش سال از شيخ موسى خوانسارى « صاحب منية الطالب » ، و نيز از سيد جمال الدّين گلپايگانى و نيز شيخ محمّد كاظم شيرازى و شيخ محمّد حسين غروى اصفهانى و از همه بيشتر شيخ ضياء الدّين عراقى ، و مدت دو سال از فقه سيد ابو الحسن اصفهانى استفاده نمود .\r\nدرس اخلاق را از استاد السالكين سيد على قاضى طباطبائى مدت دوازده سال بهره‌مند شد و قريب سه سال در اواخر اقامت نجف اشرف در مسجد سهله و مسجد كوفه به سر برده است .\r\nايشان پس از بيست سال توقف با تصديق و كسب اجازهء اجتهاد به ايران\r\n\r\n","description":"","footnote":"","page_name":" 1574 ","page_number":246},
  {"content":"\r\n\r\nبرگشت ، و مدت چهارده سال در مشهد اقامت و اشتغال به تدريس و اقامهء جماعت در مسجد گوهرشاد نمود ، و در رمضان منبر مىرفت و براى مردم تفسير و عقايد مىگفت ، هزارها نفر از مردم مشهد و زائران از بياناتشان بهره‌مند مىشدند ، تا در اواخر به واسطهء بعضى از جهات از توقف در مشهد ممنوع شده ناچار با عائله حركت به عتبات عاليات نمود ، و مدت سه سال در عراق اقامت و در مسجد هندى به تدريس پرداخت و جمع زيادى از فضلا از درس و محضرش استفاده نمودند ، تا اينكه در سال 1388 ق دومرتبه به ايران مراجعت و مدتى در شهر رى توقف و بعدا به تهران منتقل و در « مسجد بازار بزرگ » در ظهرها و شبها در مسجد ميدان شاهپور اقامهء جماعت داشتند .\r\n\r\nآثار مطبوع ايشان عبارت است از :\r\n1 - اسرار الصلاة .\r\n2 - نخبة الكلام فى معرفة الامام .\r\n3 - رساله‌اى در جبر و تفويض .\r\n4 - شرح دعاى عرفه .\r\n5 - خلاصة الاصول .\r\n6 - الاربعون حديثا .\r\n7 - مقتل الامام الحسين عليه السّلام .\r\n\r\n","description":"","footnote":"","page_name":" 1575 ","page_number":247},
  {"content":"\r\n\r\nعلامه خراسانى سرانجام در غروب روز پنجشنبه عاشوراى 1406 ق مطابق با 4 / مهر / 1364 ش در قم درگذشت و در صحن حضرت معصومه عليها السّلام مدفون شد .\r\n- منبع\r\n1 - گنجينهء دانشمندان 4 / 432 و 7 / 194 .\r\n\r\nشيخ محمّد حسين دزفولى « خادم الشريعة » ( 1320 - 1416 ق )\r\nحاج شيخ محمّد حسين فرزند شيخ محمّد على دزفولى ملقب به « خادم الشريعة » ، از علماى كهنسال حوزهء علميه قم بود .\r\nوى به تاريخ 18 / ارديبهشت / 1281 ش در دزفول ديده به جهان گشود .\r\n\r\nدر حوزه‌هاى علميه\r\nپس از طى مقدمات ، سطوح را نزد آيت‌اللّه شيخ محمّد رضا معزّى دزفولى تلمذ كرد ، و به نجف اشرف عزيمت و از محضر آيات : شيخ ضياء الدّين عراقى و سيد ابو الحسن اصفهانى استفاده نمود ، و پس از اقامت حدود سه الى چهار سال در آن ديار به ايران مراجعت ، و در زمان رياست آيت‌اللّه شيخ عبد الكريم حائرى يزدى به قم مهاجرت كرد ، و از محضر آن جناب و آيت‌اللّه سيد محمّد حجت كوه‌كمرى\r\n\r\n","description":"","footnote":"","page_name":" 1576 ","page_number":248},
  {"content":"\r\n\r\nبهره‌مند گرديد ، و نيز از محضر آياتى همچون : سيد محمّد تقى خوانسارى ، سيد صدر الدّين صدر و سيد حسين طباطبائى بروجردى استفاده نمود .\r\n\r\nويژگيهاى فردى و اجتماعى\r\nوى مردى عالم ، زاهد ، اخلاقى ، دائم الذكر و گوشه‌گير بود ، و نيز در ادبيات عرب مهارت بسزايى داشت ، و يكى از مدرسين سطح به شمار مىرفت ، و از ديگر ويژگيهاى ايشان حدّت ذهن و محفوظات زياد بود .\r\nخادم الشريعة با عده‌اى از علما رابطه و الفت داشت ، و از جملهء آنان حضرات آيات : سيد محمّد داماد يزدى ، شيخ محمّد فكور يزدى و شيخ مرتضى حائرى يزدى ، را مىتوان نام برد .\r\nاز راست به چپ : سيد محمّد رضوى قمى ، خادم الشريعة ، سيد محمّد داماد يزدى\r\n\r\nدرگذشت و اعقاب\r\nايشان در روز دوشنبه 4 / صفر / 1416 ق مطابق با 12 / تير / 1374 ش در پى\r\n\r\n","description":"","footnote":"","page_name":" 1577 ","page_number":249},
  {"content":"\r\n\r\nدو سال بيمارى و بسترى در قم درگذشت ، و جنازه‌اش روز چهارشنبه تشييع و در قبرستان شيخان به خاك سپرده شد .\r\n\r\nفرزندانش :\r\n1 - حجة الاسلام شيخ محمّد رضا خادم الشريعة ، در سال 1351 ق در دزفول متولد شد ، و در سن كودكى همراه پدرش به قم رفت ، و نزد ايشان مقدمات را آموخت ، و سطح را نزد آيات : سيد شهاب الدّين مرعشى نجفى و سيد محمّد باقر طباطبائى سلطانى تلمذ كرد ، و دروس خارج را از محضر آيات : مرعشى نجفى ، سيد محمّد رضا گلپايگانى و سيد محمّد روحانى قمى استفاده نمود . در ضمن ايشان به تهران رفت و از دانشكدهء ادبيات « ليسانس ادبيات عرب » به سال 1342 ش دريافت داشت .\r\nاز آثار او : 1 - ريشه‌هاى دين ( چاپ شده ) 2 - مقايسهء حق و باطل ( خطى ) .\r\n2 - شيخ محمّد كاظم 3 - مرحوم آقا محمّد باقر 4 - مرحوم آقا محمّد جعفر و پنج دختر .\r\n- منابع\r\n1 - آثار الحجة 2 / 117 ( لقبش را « معين الشريعة » ذكر كرده ، كه اشتباه است ) .\r\n2 - افادات فرزند مرحوم ، جناب آقاى شيخ محمّد رضا .\r\n3 - گنجينهء دانشمندان 2 / 136 .\r\n\r\nشيخ محمّد حسين دهاقانى « خرد » ( 1327 - 1404 ق )\r\nحاج شيخ محمّد حسين [ ابتدا نامش عباس بود و هنگام سفر به عتبات به محمّد حسين مبدل ساخت 
  ] فرزند آقا محمّد جواد دهاقانى اصفهانى ، معروف به ( خرد ) ، يكى از فقها و انديشمندان معروف حوزه‌هاى علميه بود .\r\n\r\n","description":"","footnote":"","page_name":" 1578 ","page_number":250},
  {"content":"\r\n\r\nوى در سال 1327 ق در دهاقان اصفهان در خانوادهء معروف به « اسماعيليان » ديده به جهان گشود .\r\n\r\nدر حوزه‌هاى علميه\r\nايشان پس از آموختن مقدمات در زادگاه خود به سال 1343 ق به حوزهء علميهء اصفهان رفت و نزد اساتيد آن زمان تحصيل كرد . آنگاه به حوزهء علميهء قم رهسپار شد و سطوح را نزد آياتى همچون : سيد محمّد تقى خوانسارى ، سيد شهاب الدّين مرعشى و سيد محمّد رضا گلپايگانى به انجام رسانيد .\r\nنامبرده در حدود سال 1352 ق به حوزهء علميهء نجف اشرف مهاجرت كرد و دروس عالى حوزه را از محضر فقهائى چون : شيخ ضياء الدّين عراقى ، شيخ محمّد حسين غروى اصفهانى ، سيد ابو الحسن اصفهانى و ميرزا عبد الهادى شيرازى استفاده نمود . آنگاه خود به تدريس متون كتب درسى پرداخت .\r\nوى در فقه و اصول تبحر كامل حاصل نمود و در فروع و اصول حضور ذهنى داشت و اميد آن مىرفت كه به زعامت دينى برسد . ولى زهد و تقواى ايشان ، او را از قبول آن مسئوليت دور مىساخت .\r\nمرحوم خرد ، در پى فشارهاى دولت عراق و پس از سالها اقامت در جوار مولاى متقيان ، در سال 1391 ق به ايران بازگشت و در شهر مذهبى قم سكونت اختيار نمود و به تهذيب نفس و عبادت همت گماشت .\r\nايشان در 6 / محرم / 1404 ق در سن 77 سالگى در پى بيمارى در قم درگذشت و جسدش در صحن حضرت معصومه عليها السّلام - در اطاقى كه مجاور مقبرهء\r\n\r\n","description":"","footnote":"","page_name":" 1579 ","page_number":251},
  {"content":"\r\n\r\nآيت‌اللّه شيخ فضل اللّه نورى - به خاك سپرده شد .\r\nمرحوم خرد داماد علامه سيد جعفر شيرازى برادر آيت‌اللّه ميرزا مهدى شيرازى حائرى بود .\r\nسيد جعفر از جمله شاگردان آيات : برادرش ميرزا مهدى شيرازى ، ميرزا على آقا شيرازى و برادر همسرش ميرزا عبد الهادى شيرازى محسوب مىشود . نامبرده در پى بيمارى جهت معالجه به تهران رهسپار شد ولى معالجات سودى نبخشيد و در سال 1370 ق درگذشت و در جوار حضرت عبد العظيم حسنى در شهر رى - در مقبرهء ابو الفتوح رازى - به خاك سپرده شد . جهت تفصيل بيشتر به اختران فرزندان رى و تهران 229 رجوع شود .\r\nتنها فرزند ذكور مرحوم خرد دهاقانى آقا محمّد على خرد كه فعلا در قم زندگى مىكند .\r\n- منابع\r\n1 - آينهء دانشوران 346 .\r\n2 - اطلاعات شفاهى از فرزند مرحوم .\r\n3 - سراج المعانى در احوالات سيد ابو الحسن اصفهانى 132 .\r\n4 - گنجينهء دانشمندان 2 / 148 .\r\n5 - مستدرك اعيان الشيعة 3 / 228 .\r\n6 - معجم القبور و وفيات الاعلام ( خطى - رازى ) .\r\n\r\nشيخ محمّد حسين رازانى بروجردى ( 1322 - 1410 ق )\r\nحاج شيخ محمّد حسين فرزند ميرزا على محمّد رازانى بروجردى ، از بزرگان و فضلاى معاصر بود .\r\nوالد ماجدش از علماى مبرز و معروف عصر خود و از اساتيد آيت‌اللّه سيد حسين\r\n\r\n","description":"","footnote":"","page_name":" 1580 ","page_number":252},
  {"content":"\r\n\r\nطباطبائى بروجردى بود ، كه در سال 1324 ق در كربلا به رحمت ايزدى پيوست .\r\nرازانى در سال 1322 ق در بروجرد متولد شد و در دوسالگى پدر را از دست داد و پس از وصول به حد تميز مبادى علوم ادبيات عرب را از اساتيد عصر از جمله شيخ محمّد ابراهيم مدرس فراگرفت ، و در سن بيست و دوسالگى ( در سال 1344 ق ) براى تكميل تحصيلات خويش به قم عزيمت و سطوح فقه و اصول را از اساتيد فن استفاده كرد ، سپس در درس خارج آيت‌اللّه حاج شيخ عبد الكريم حائرى يزدى فقها و اصولا شركت نمود . در ضمن به تدريس سطوح فقه و اصول مشغول تا در سال 1352 ق به بروجرد مراجعت و به افتخار دامادى آيت‌اللّه شيخ محمّد حسين غروى بروجردى نايل گرديد ، و در حوزهء علميه به تدريس مشغول شد . يك سال از محضر آيت‌اللّه غروى و سپس از محضر آيت‌اللّه سيد حسين طباطبائى بروجردى استفاضه كرد و پس از مهاجرت آيت‌اللّه بروجردى به قم مجددا به آن ديار رهسپار شد ، و در احياى حوزهء علميهء قم و تشكيلات منظم مربوط به آن فعاليت به سزائى داشت ، و سعى نمود كه اضافه بر سامان داشتن حوزه از حيث برنامهء تحصيلاتى ، شعب مختلفه وعظ و خطابه و تخصص در رشته‌هاى اصول دين و علم اخلاق و اعزام مبلغ به شهرستانهاى داخل و كشورهاى خارج داير شود ، و ليكن حوادث و موانع و مشكلاتى مانع از تحقق آمال مذكوره شد و به بروجرد مراجعت كرد و مانند سابق به تدريس و مباحثات دسته‌جمعى مشغول شد . تا اينكه به تهران مهاجرت كرد و در آنجا خواستاران فضيلت از انوار معارفش\r\n\r\n","description":"","footnote":"","page_name":" 1581 ","page_number":253},
  {"content":"\r\n\r\nبهره‌ور مىشدند .\r\nعلامه رازانى در روز جمعه 14 / جمادى الثانى / 1410 ق مطابق با 22 / دى / 1368 ش در شيراز درگذشت و در قبرستان حاج شيخ قم - در مقبرهء آيت‌اللّه غروى ابوالزوجهء خود - مدفون شد .\r\n- منابع\r\n1 - تاريخ بروجرد 2 / 574 .\r\n2 - گنجينهء دانشمندان 4 / 463 .\r\n\r\nشيخ محمّد حسين سبحانى تبريزى ( 1300 - 1392 ق )\r\nحاج شيخ محمّد حسين فرزند محمّد جعفر و نوهء فرج اللّه خيابانى تبريزى ( سبحانى ) ، از علماى مبرّز و معروف تبريز بود .\r\nدر 19 / رمضان / 1300 ق در شهرستان تبريز متولد گرديد .\r\nپس از آموختن مقدمات و ادبيات به تحصيل ساير معارف اسلامى پرداخت ، نجوم و حساب استدلالى را نزد علامه ميرزا عبد العلى منجم تبريزى و اشارات ابو على را نزد فيلسوف دوران شيخ حسين قراچه‌داغى ، و سطوح فقه و اصول را نزد آيت‌اللّه سيد ابو الحسن انگجى تلمذ كرد .\r\nدر سال 1327 ق راهى نجف اشرف شد و مدت 12 سال تمام از محضر\r\n\r\n","description":"","footnote":"","page_name":" 1582 ","page_number":254},
  {"content":"\r\n\r\nاساتيد آن دانشگاه بزرگ مانند : سيد محمّد كاظم طباطبائى يزدى ، شيخ الشريعهء اصفهانى و شيخ ضياء الدّين عراقى استفاده نمود . و در سال 1339 ق به ايران مراجعت و در زادگاه خود اقامت نمود و به تدريس و ارشاد و تأليف پرداخت .\r\n\r\nاز آثار او\r\n1 - احكام الصلاة ( تقريرات شيخ الشريعة ) .\r\n2 - المواعظ و الاخلاق .\r\n3 - تحديد الكر و زنا و مساحة .\r\n4 - تعريف البيع و الفرق بين الحق و الحكم .\r\n5 - تقريرات عراقى .\r\n6 - توقف الاجتهاد على العلم بالرجال .\r\n7 - حاشية على كفاية الاصول به نام ( نكت الكفاية ) .\r\n8 - حاشية على الرسائل به نام ( ارشاد الأفاضل الى مطالب الرسائل ) .\r\n9 - حاشية على كتاب الطهارة ( از شيخ انصارى ) .\r\n10 - ملاقى الشبهة المحصورة و حكم المضطر الى ارتكابها .\r\n11 - نخبة الأزهار فى بحث الخيار ( تقريرات شيخ الشريعة ) .\r\nاستاد شيخ محمّد رازى مىنويسد ، ( مرحوم آيت‌اللّه خيابانى در خلق و حلم و تواضع و فروتنى و زهد و تقوا در ميان علما و بزرگان شهر تبريز ضرب المثل بود .\r\nطرز زندگى و نحوهء معاشرت و شيوهء سخن گفتن او انسان را به ياد خدا افكنده ، در افراد مستعد اثر عميق و انقلاب خاصى به وجود مىآورد ) .\r\nشرح حال زير به قلم خود ايشان است كه در كتاب علماء معاصرين آمده ، تقديم مىگردد :\r\nتولد عبد فقير آثم المفتقر الى رحمة ربّه العاصم محمّد حسين بن حاج محمّد جعفر تبريزى خيابانى . در تبريز شب 19 شهر رمضان المبارك سنه 1300 ق واقع\r\n\r\n","description":"","footnote":"","page_name":" 1583 ","page_number":255},
  {"content":"\r\n\r\nشده . و چون به هفت‌سالگى رسيدم ، مشغول تعلم قرآن مجيد و بعض كتب فارسيّه . پس از آن به تحصيل مقدمات عربيّه در مدرسه طالبيّه و رياضيّات خدمت استادان فن : مولى ميرزا عبد العلى منجم ( طيّب اللّه رمسه ) بعد به علم فقه و اصول در حضور جمعى از اجلّه كه مراجع شيعه در احكام دينيّه بودند مشغول شده ، فرائد و مكاسب و رياض و مقدارى درس خارج را خواندم و در خلال اين حال به معقول نيز نزد بعض تلاميذ مولى على لنكرانى پرداختم ، ولى به همين نيز قانع نشده سنه 1327 به نجف اشرف مسافرت كرده ، به درس جمله‌اى از اعلام عظام منهم المولى المحقق العلامة شيخ الشريعة الاصفهانى و آيت‌اللّه العلامة السيد محمّد كاظم الطباطبائى اليزدى و آيت‌اللّه آقا ضياء الدّين العراقى حاضر شده و تقريرات ابحاث ايشان را در فقه و اصول نوشتم و زياده از ده سال در خدمت شريعت اصفهانى بودم .\r\nو اجازات عديده كه عماد الدّين و رؤسا المذهب نوشته‌اند ، به خطوطهم و خواتيهم و امضائهم نزد حقير موجود است و ايشان حجج الاسلام و آيات اللّه شيخ الشريعة الاصفهانى و المولى الميرزا محمّد تقى الشيرازى و السيّد محمّد الفيروزآبادى و الحاج الشيخ عبد الكريم الحائرى و الآغا ضياء الدّين العراقى و السيّد ابو الحسن الاصفهانى و غيرهم ( اعلى اللّه مقامهم ) هستند .\r\n\r\nصورت اجازهء ميرزا محمّد تقى شيرازى قدّس سرّه\r\nالحمد للّه الذى رفع قدر العلماء و فضّل مدادهم على دماء الشهداء و الصّلاة و السّلام على سيّدنا محمّد خاتم الانبياء و سيّد المرسلين و على آله الأئمة الطّاهرين المعصومين .\r\nمخفى و مستور نماند اينكه ، جناب مستطاب العالم العامل و الفاضل الكامل مروّج احكام دين مبين آقاى آقا ميرزا محمّد حسين آقا التبريزى ( دامت توفيقاته ) از قبل اينجانب ماذون هستند در تصدى امور حسبيّه كه جواز و نفوذ آن موقوف باذن\r\n\r\n","description":"","footnote":"","page_name":" 1584 ","page_number":256},
  {"content":"\r\n\r\nفقيه جامع‌الشرائط است كه ان‌شاءالله تعالى اخوان مؤمنين كه از اهل آن ولايت از سكنه و اهالى از علما و تجّار و غيرهم ( وفقهم اللّه تعالى ) وجود آن جناب را مغتنم دانسته و از فوائد ايشان محظوظ باشند و احترامات در حقّ ايشان كما ينبغى مرعى بدارند . و ايضا ماذون است در اخذ سهم امام عليه السّلام و در صرف آن حسب حاجته الشرعيّة و در ساير موارد مهمّه و لازمه كه ان‌شاءالله محسوب است و لازم است بر جنابشان كه قبض از اينجانب بر ارباب وجوه برسانند .\r\nالاحقر محمّد تقى الحائرى\r\n\r\nصورت اجازهء آقا ضياء الدّين عراقى قدّس سرّه\r\nبسم اللّه الرحمن الرحيم\r\nالحمد للّه رب العالمين و الصلاة و السلام على محمّد و آله الطيبين الطاهرين المعصومين و لعنة اللّه على اعدائهم اجمعين الى يوم الدّين .\r\nو بعد ، فان العالم العامل و الفاضل الكامل بحر التقى و علم الهدى جامع المعقول و المنقول حاوى الفروع و الاصول فخر الفضلاء الفخام و افتخار الفقهاء القمقام ، شيخنا المكرّم و مولانا الاعظم الشيخ محمّد حسين التبريزى . قد هاجر عن وطنه الشريف طالبا لتحصيل الكمال و مجدا في تحصيل العزّ و الاستقلال فجدّ و اجتهد الى ان بلغ الى درجة الاجتهاد ، فانّه منتهى المراد و للّه درّ من يعرف قدره و يأتمر بأمره و يحفظ قوله و له التصدى فى الامور الحسبية التى شان المجتهدين تصدّيها و له العمل بما استنبط على الطريقة المعروفة و عليه التجنّب عن الشّبهات لكى لا يهلك من حيث لا يعلم و اوصيه ان لا ينسانى عن الدّعاء فى مظانّ استجابته .\r\nو انا الاحقر الضعيف ضياء الدّين بن محمّد العراقى « عفى عنهما » .\r\nالرّاجى ضياء الدّين\r\nايضا در حاشيه مىفرمايد : توضيح اينكه مؤمنين و متديّنين كه از باب سهم امام ( عليه آلاف التحيّة و السّلام ) برعهدهء آنها هست و محلّ وى را مىجويند به جناب\r\n\r\n","description":"","footnote":"","page_name":" 1585 ","page_number":257},
  {"content":"\r\n\r\nايشان برسانند خودشان برطبق تكليف شرعى خود به مقدار احتياج سنه صرف نموده و ما بقىِ را به أعتاب مقدسه برسانند .\r\nضياء الدّين العراقى\r\n\r\nدرگذشت\r\nسرانجام در ظهر روز شنبه 11 / شوال / 1392 ق مطابق با 27 / آبان / 1351 ش به سن 93 سالگى در تبريز درگذشت ، و در قبرستان ابو حسين قم - مقبرة العلماء - به خاك سپرده شد .\r\nفرزند برومند و ارجمند ايشان آقاى شيخ جعفر سبحانى از علما و مدرسين حوزهء علميهء قم مىباشند .\r\nشيخ جعفر سبحانى تبريزى\r\n- منابع\r\n1 - زندگينامهء رجال و مشاهير ايران 3 / 162 .\r\n2 - علماء معاصرين 396 .\r\n3 - گنجينهء دانشمندان 3 / 314 .\r\n4 - مقدمهء احكام الصلاة ، به قلم آقاى سيد احمد حسينى اشكورى .\r\n5 - نقباء البشر 2 / 559 .\r\n\r\nشيخ محمّد حسين صدقى مازندرانى ( 1344 - 1412 ق )\r\nشيخ محمّد حسين فرزند علامه شيخ على و نوه آيت‌اللّه شيخ محمّد مازندرانى حائرى ، ملقب به « صدقى » از دانشمندان و اساتيد تواناى حوزه بود .\r\n\r\n","description":"","footnote":"","page_name":" 1586 ","page_number":258},
  {"content":"\r\n\r\nوى در 15 / جمادى اول / 1344 ق در كربلا ديده به جهان گشود .\r\n\r\nدر حوزه علميه كربلا\r\nايشان مقدمات را نزد پدرش آموخت و سطوح را نزد آيات : شيخ محمّد جواد محولاتى خراسانى ، شيخ محمّد على سرابى ، سيد حسن طباطبائى قمى و شيخ يوسف خراسانى تلمذ كرد و دروس خارج را از محضر آيات : حاج آقا حسين طباطبائى قمى ، سيد مهدى شيرازى ، شيخ محمّد رضا جرقوه‌اى اصفهانى و سيد محمّد هادى ميلانى استفاده نمود ، و خود به تدريس كتابهاى سطح ورزيد و عده‌اى از طلاب و فضلا را تربيت نمود .\r\n\r\nهجرت به قم\r\nدر سال 1391 ق در اثر فشارهاى دولت عراق به ايران مهاجرت كرد و در قم رحل اقامت افكند و به تدريس خود ادامه داد . البتّه در سالهاى آخر عمر درس خارج عروة را به‌طور خصوصى تدريس مىكرد .\r\nايشان علاوه بر تسلط بر فقه و اصول در علوم ديگر چون : تفسير قرآن و علم الحديث مهارت كامل داشت . وى از اجتماع دورى مىجست و همواره انزوا و تنهائى را ترجيح مىداد و گاهى هم تندى بر او حاكم مىشد . به مجالس اهل بيت عليهم السّلام علاقهء وافرى داشت ، و خود در منزلش مجالسى بر پا مىكرد و معمولا بزرگان در آن حضور پيدا مىكردند . نامبرده داماد علامه شيخ محمود دانش شد .\r\n\r\n","description":"","footnote":"","page_name":" 1587 ","page_number":259},
  {"content":"\r\n\r\nولى اولادى از صبيه ايشان به وجود نيامد . او برادرى داشت به نام « شيخ نور الدّين » كه از فضلاى كربلا بود .\r\n\r\nاز آثار او\r\n1 - تقريرات درس ميلانى .\r\n\r\nدرگذشت\r\nايشان بامداد روز دوشنبه 17 / محرم / 1412 ق مطابق با 7 / مرداد / 1370 ش در قم دچار سكته قلبى شد و به ديدار محبوب شتافت . جنازه‌اش عصر روز سه‌شنبه تشييع و در وسط قبرستان حاج شيخ با كد ( 25345 ) به خاك سپرده شد .\r\n- منابع\r\n1 - أعلام كربلا ( خطى - خوشحالت ) .\r\n2 - حوادث الايام ( خطى - حائرى ) ، تولدش را در سال 1341 ق نوشته است .\r\n3 - نقباء البشر 4 / 1530 ( در پاورقى ) .\r\n4 - يادداشتهاى شخصى نگارنده .\r\n\r\nسيّد محمّد حسين طباطبائى بروجردى ( ح 1269 - 1334 ق )\r\nسيد محمّد حسين فرزند ميرزا ابو تراب طباطبائى بروجردى ، يكى از فقها و دانشمندان بروجرد بود .\r\nوى تحصيلات عالى خود را در حوزه‌هاى اصفهان و نجف اشرف به انجام رسانيد . در نجف از جمله شاگردان آيت‌اللّه ميرزا حبيب اللّه رشتى بود كه موفق به دريافت اجازه‌نامه مفصلى از او شد . و پس از بازگشت به بروجرد در حوزهء علميهء آن ديار به تدريس پرداخت .\r\n\r\n","description":"","footnote":"","page_name":" 1588 ","page_number":260},
  {"content":"\r\n\r\nنامبرده در سال 1334 ق در حدود 65 سالگى در بروجرد درگذشت و جسدش به قم حمل و در صحن حضرت معصومه عليها السّلام - در مقبرهء خانوادگى - به خاك سپرده شد .\r\n\r\nسيّد محمّد حسين طباطبائى حكيم ( 1333 - 1410 ق )\r\nحاج سيد محمّد حسين فرزند سيد سعيد و نوهء سيد حسين طباطبائى حكيم ، از فقها و اساتيد حوزه بود .\r\nوى در 10 / ربيع الثانى / 1333 ق در نجف اشرف متولد گرديد .\r\nسيد محمّد حسين مقدمات را نزد پدرش آموخت و پس از سپرى كردن دورهء سطح ، دروس خارج را از محضر آيات : سيد محسن طباطبائى حكيم ، شيخ حسين حلى و سيد ابو القاسم خوئى استفاده نمود . البتّه بيشترين استفاده را از درس آيت‌اللّه حلى برد .\r\nسپس خود به تدريس و تربيت طلاب اهتمام ورزيد .\r\nايشان همراه جمع كثيرى از خاندان طباطبائى حكيم در شعبان / 1403 ق در بغداد ، به زندان افكنده شدند و پس از گذشت چند هفته ، شش نفر از فرزندان آيت‌اللّه سيد محسن حكيم در مقابل چشمانش تيرباران شدند و ايشان را از راه تركيه به ايران تبعيد كردند ! و بر خلاف ميل خود در ايران ماند و در حوزهء علميه قم سكونت اختيار نمود .\r\n\r\n","description":"","footnote":"","page_name":" 1589 ","page_number":261},
  {"content":"\r\n\r\nنامبرده كه با ناملايمات سازگارى مىكرد و مشكلات را تحمل مىنمود ، سرانجام در شب چهارشنبه 23 / ربيع الاول / 1410 ق در قم دچار حملهء قلبى شد و در يكى از بيمارستانهاى تهران بسترى گرديد . ولى معالجات سودى نبخشيد و در ظهر روز دوشنبه 29 / ربيع الاول دار فانى را وداع گفت . پيكرش ابتدا در تهران و سپس در قم تشييع شد و پس از اداى نماز ميت توسط آيت‌اللّه سيد شهاب الدّين مرعشى در حرم حضرت معصومه عليها السّلام - مسجد بالاسر - به خاك سپرده شد .\r\n\r\nفرزندانش :\r\n1 - مرحوم سيد محمّد رضا 2 - مرحوم سيد محمّد 3 - مرحوم سيد عبد الصاحب 4 - حجة الاسلام سيد صالح 5 - سيد عز الدّين .\r\n\r\nشيخ محمّد حسين غريب تنكابنى ( 1279 - 1354 ق )\r\nشيخ محمّد حسين فرزند حبيب اللّه نوهء قربان على سمامى مشهور به « غريب تنكابنى » از فقها و دانشمندان بزرگ بود .\r\nاو در 20 / صفر / 1279 ق در رامسر متولد گرديد .\r\nغريب در سن پنج‌سالگى شروع به خواندن و نوشتن و فراگرفتن قرآن نمود ، و در سن هشت‌سالگى مقدمات را در مدرسهء علميهء « نارنج بن » نزد پدرش و مدرسهء علميهء « آخوند محله » فراگرفت سپس عازم قزوين شد . و پس از اقامت مختصرى در آنجا رهسپار تهران گرديد ، و سطوح عاليهء فقه و اصول را نزد دانشمندان عصر ، و حكمت را نزد ميرزا ابو الحسن اصفهانى « جلوه » و شيخ محمّد رضا قمشه‌اى تلمّذ نمود .\r\nوى در آغاز سال 1304 ق به نجف اشرف رفت و تا سال 1319 ق نزد آيات :\r\nميرزا حبيب اللّه رشتى ، شيخ هادى تهرانى ، و ميرزا حسين خليلى تهرانى تلمّذ نمود\r\n\r\n","description":"","footnote":"","page_name":" 1590 ","page_number":262},
  {"content":"\r\n\r\nو به درجهء اجتهاد نايل و از اساتيد خود اجازهء اجتهاد و روايت دريافت كرد ، و به اتفاق علامه شيخ محمّد رضا تنكابنى به موطن خود بازگشت و در قزوين از هم جدا شدند . شيخ محمّد رضا به تهران و شيخ محمّد حسين به رامسر رفت ، و « مدرسهء نارنج بن » را تجديد بنا نمود و تا آخر عمر در كنار مدرسه به تدريس و تعليم و قضاى حوائج عامه مشغول بود . تابستانها نيز در جورديه به تدريس اشتغال داشت .\r\nسرانجام در روز سه‌شنبه 12 / جمادى اول / 1354 ق مطابق با 21 / مرداد / 1314 ش در جورديهء رامسر به رحمت ايزدى پيوست . و برحسب وصيت جسدش را به قم حمل ، و در قبرستان « حاج شيخ » دفن شد .\r\n\r\nاز تأليفات او\r\n1 - جوامع الكلم ، منظومه‌اى است در اصول فقه به زبان عربى در مدت يك ساعت و نيم به نظم درآورده ، چنان كه در آخر آن خود بيان مىكند :\r\n قد تمت المنظومة فى سلخ صفر * نرجو من اللّه نجاة من سقر\r\nرقمه الحسين فى حال الالم * ان كان فيه سهو فهو للقلم\r\nنظمتها فى ساعة و نصفها * ذلك فضل اللّه يؤتى من يشا \r\nدر تعريف علم ورد بر تعريف علم ميرزا محمّد تنكابنى صاحب قصص العلماء چنين گفته :\r\n و الفاضل التنكابنى قد خبط * خبطا عظيما فاحشا فقد هبط\r\nقد حمل العلم على التصديق * كلامه عار من التحقيق \r\nاين منظومه به همت و هزينهء « منتظم الملك » وزير به طبع رسيد .\r\n2 - العشرة الكاملة ، ده قاعده در اصول فقه به زبان عربى است . نسخهء اصل را منتظم الملك وزير جهت چاپ از شيخ محمّد حسين گرفت ، ولى قبل از شروع به چاپ وفات نمود و كتاب نزد ورثه‌اش باقى ماند . اكنون نسخهء اصل در دست\r\n\r\n","description":"","footnote":"","page_name":" 1591 ","page_number":263},
  {"content":"\r\n\r\nنيست . اوراقى پراكنده از آن در كتابخانه فريد فرزند شيخ محمّد حسين به صورت مسوده باقى است .\r\n3 - نان و پنير ، منظومه‌اى است فارسى به روش نان و حلواى شيخ بهائى ( رض ) اصل كتاب مفقود گرديده اما اوراقى پراكنده در كتابخانهء فرزندش فريد موجود مىباشد .\r\n4 - تقريرات اصول فقه ، اين تقريرات را در نجف اشرف نوشته است .\r\nقسمت اول در اصول فقه است ، آغاز بسمله : « الحمد لله رب العالمين و صلى اللّه على محمّد و آله الطاهرين و لعنة اللّه على اعدائهم اجمعين الى يوم الدّين اصل فى تعارض العرف و اللغة و اختلف العلماء » .\r\nانجام تا آخر صحيح و اعم : « و بالجمله لا اشكال فى اجزاء الاصل منتظم . هذا تمام الكلام فى مقدمة الكتاب و نسأل اللّه تعالى التوفيق فى المقاصد و الابواب و الخاتمة و صلى اللّه على نبينا و عترته الطاهرين . قد وقع الفراغ من هذا المجلد فى غرة ذى القعدة الحرام من شهور سنة 1304 من الهجرة » در 99 ورقه .\r\nقسمت دوم در فقه است ( كتاب صلاة ) .\r\nآغاز بسمله : « الحمد لله رب العالمين و الصلاة على محمّد و آله الطاهرين و لعنة اللّه على أعدائهم اجمعين . المنهج الثانى فى كيفية الصلاة اى هيئتها . . . » .\r\nانجام : « . . و لا يكفى الحكمية فى شىء . قد تمت احكام الصلاة اليومية و الحمد لله اولا و آخرا و حشرنا اللّه مع أئمتنا الطاهرين و أسكننا معهم فى الجنات ، خالدين به حق نبينا محمّد و آله الطاهرين و صلى اللّه عليهم أجمعين . قد وقع الفراغ فى يوم السبت 27 شوال 1305 » در 151 ورقه .\r\n5 - شرح و حاشيه بر منطق التجريد ، اين شرح و حاشيه در هامش كتاب منطق التجريد چاپى به خط نامبرده ، در كتابخانهء فرزندش فريد مىباشد .\r\n6 - رساله‌هاى متعدد و مختصر در بعضى از ابواب فقه از قبيل : نكاح و طلاق و غيره كه به صورت مسوده در كتابخانهء فريد مىباشد .\r\n7 - نامبرده داراى قريحهء شعرى بوده ، بالبداهه شعر مىگفته و اغلب اشعارش\r\n\r\n","description":"","footnote":"","page_name":" 1592 ","page_number":264},
  {"content":"\r\n\r\nعربى و پراكنده است ، كه بعضى از آنها در اوراق جداگانه و بعضى ديگر در پشت كتابها نوشته شده ، از جمله منظومه‌اى در سال 1302 ق در رثاى پدرش سروده ، از جمله ابياتش چنين است :\r\n و انا الذليل كالاسير المرتهن * سمى المظلوم حسين الممتحن\r\nنجل العليم العالم الاواه * و خادم الشرع حبيب اللّه\r\nو قد أجاب اللّه حين قال نم * تحت التراب الطاهرة في ارض قم\r\nقد صار مدفونا فقلنا ويح ويح * مزاره جوار ابن قولويه \r\nو نيز قصيده‌اى دربارهء اوضاع طبيعى جورديه و اهالى رامسر سروده كه از جمله ابياتش اين است :\r\n و قرية مظلمة فى الزمن * كأنها من برهوت اليمن\r\nيوم كأن قطعة الجنان * يوم كأن مظهر العثمان\r\nنساؤها كالدرة البيضاء * رجالها كالصخرة الصماء\r\nو لا يخاف أهلها من السقر * و منتهى آمالهم اكل البقر \r\nروزى قباله‌اى به خط سيد يعقوب سجادى ( دامادش ) براى تأييد نزد وى آوردند ، فىالبداهه در حاشيهء قباله نوشت :\r\n قد صدر العقد لدى العدل الثقة * ابطاله من المعاصى الموبقه \r\nو همچنين قباله‌اى نزد او آوردند كه تأييد نمايد ، صاحب قباله نانوا بوده ، و كلمه « نبود » را با حك ( ن ) مبدل به « بود » كرده بود ، در ذيل قباله نوشت :\r\n به ظاهر صبيح و به باطن زبون * گهى دزد نان و گهى دزد نون \r\nروزى به وى خبر دادند كه گاو محمّد انارى وارد باغ شما شده و مقدارى از درختها را آسيب رسانيده ، فىالبداهه گفت :\r\n قد سلك محمّد الانارى * مسلك الخير فهو لا يبالى \r\n\r\n","description":"","footnote":"","page_name":" 1593 ","page_number":265},
  {"content":"\r\n\r\nو او را از اين‌گونه قضايا بسيار است .\r\n\r\nبازماندگان پسرى وى عبارتند از :\r\n1 - عبد الوهاب شهير به « فريد » ، متولد 1327 ق و متوفى 1401 ق مدفون در مدخل كتابخانه‌اش در رامسر .\r\n2 - محمّد شهير به « غريب » ، متولد 1344 ق كه به كار آزاد مشغول مىباشند و داماد ايشان سيد محمّد هادى روحانى رامسرى كه از علماى مقيم رودسر بود .\r\n- منابع\r\n1 - الاجازة الكبيرة 169 .\r\n2 - المسلسلات فى الاجازات 2 / 291 .\r\n3 - بزرگان رامسر 165 .\r\n\r\nشيخ محمّد حسين فاضل تونى ( 1298 - 1380 ق )\r\nاستاد عاليقدر فاضل تونى ، فيلسوفى برجسته كه در عصر حاضر جزو فرهيختگان عرفان و معرفت بود .\r\n\r\nولادت و آغاز تحصيل\r\nوى ، روز بيست و پنجم / محرم / 1298 ق در شهر تون ( فردوس ) جنوب خراسان ، در خانواده‌اى از اهل زهد و تقوا پا به عرصهء حيات نهاد . تحصيلات ابتدايى را با ذوقى سرشار در مكتب‌خانه آغاز كرد ، و از همان ابتدا هوش و استعداد توانايش نمايان بود . در مدّتى كوتاه دروس مقدماتى را فراگرفت و قرآن را به‌طور كامل حفظ كرد . با آنكه پدر خود را ( ملا عبد العظيم تونى ) در آغاز نوجوانى از دست داد ، امّا با وجود مشكلات معيشتى عزم را جزم كرد و ادبيات عرب ( صرف و\r\n\r\n","description":"","footnote":"","page_name":" 1594 ","page_number":266},
  {"content":"\r\n\r\nنحو و معانى ) را نزد ملا محمّد باقر تونى و آقا ميرزا حسين تونى ، در فردوس فراگرفت . سپس راهى مشهد مقدّس شد و حدود شش سال با تلاش جدّى از محضر استادان حوزهء خراسان بهره برد .\r\n\r\nدر حوزه‌هاى مشهد و اصفهان\r\nدر درس استاد ميرزا عبد الجواد اديب نيشابورى چنان فضلى از خود نشان داد كه از جناب استاد براى هميشه به نام « فاضل » خوانده شد . سپس به همراه دوست و همدرس خود ، فيلسوف نامى شيخ محمّد حكيم خراسانى رهسپار حوزهء پرحكمت و معرفت اصفهان شد . از همان آغاز ورود ، در پرتو درس پرفيض حكيم فرزانه ، جهانگير خان قشقائى قرار گرفت و مريد دلباختهء وى شد . به موازات بهره‌مندى از فيض حكمت براى فراگيرى فقه ، اصول و ديگر معارف اسلامى از استادان بزرگوارى مانند : سيّد محمّد صادق خاتون‌آبادى ، آخوند ملا محمّد حسين فشاركى ، سيد على نجف‌آبادى ، و نيز حاج شيخ عبد اللّه گلپايگانى ( كه در آن زمان ناگزير از نجف راهى اصفهان شده بود ) بهره‌مند شد .\r\n\r\nتوقف تهران\r\nپس از 11 سال تحصيل جدّى در اصفهان ، به وطن بازگشت و چند ماهى در آنجا ماند . در بازگشت به اصفهان ، هنگام عبور از تهران ، با شاگرد پرآوازهء حكيم ميرزا ابو الحسن جلوهء زواره‌اى ، ميرزا هاشم اشكورى ( متوفاى 1332 ق ) آشنا شد و از اين استاد مشهور حكمت ، عرفان و فلسفه بهره‌هاى فراوان برد .\r\nكتابهاى گرانسنگ : شرح مفتاح الغيب ، اسفار ، شفاى بو على ، فصوص الحكم و تمهيد القواعد را از محضر ايشان فراگرفت . پس از فوت فرزانهء حكمت ( اشكورى ) تدريس را در مدرسهء دارالشفاء آغاز كرد . هم‌زمان در مدرسهء سياسى نيز به تدريس ادبيات عرب پرداخت ، و پس از چندى تدريس فقه و منطق به عهدهء وى نهاده شد .\r\n\r\n","description":"","footnote":"","page_name":" 1595 ","page_number":267},
  {"content":"\r\n\r\n\r\nاستاد دانشگاه تهران\r\nدر مهر / 1312 ش به دعوت دكتر ولى اللّه نصر به عنوان استاد ادبيات عرب در دانشسراى عالى به تدريس پرداخت . و در سال 1315 ش به مقام استادى دانشگاه تهران رسيد و به تدريس فلسفه در دانشكدهء ادبيات همت گماشت و شاگردان بسيارى را تربيت كرد .\r\nدر سال 1321 ش به استادى دانشكدهء معقول منقول رسيد ، و تا سال 1333 ش كه بازنشسته گرديد رسما تدريس مىنمود ، و پس از آن تاريخ به تدريس خود به‌طور خصوصى ادامه داد .\r\nاستاد حسن‌زادهء آملى دربارهء استاد تونى نگاشته‌اند :\r\n« . . . حقّا جناب استاد فاضل تونى ، اديبى به تمام و كمال و قلمى شيوا و رسا داشت . به ويژه قلم فارسى او بسيار دلنشين بود و در انشاى نثر فارسى توانا بود . . .\r\nاستاد علامه شعرانى قدّس سرّه فرمودند : من كه به سن شما بودم و در تهران درس مىخواندم ، در همان وقت آقاى فاضل تونى از اساتيد حوزهء علمى اصفهان بوده است ، و آوازه‌اى به سزا داشت و شهرت علمى تمام » .\r\nآيت‌اللّه طباطبائى بروجردى كه با ايشان در درس ميرزا جهانگير خان شركت مىكرده ، دربارهء ايشان نوشته : « عماد العلماء و المتألهين » .\r\n\r\nاز آثار اوست :\r\n1 - تعليقه بر شرح فصوص الحكم .\r\n2 - منتخب نهج البلاغة .\r\n3 - صرف ، صرف و نحو و قرائت .\r\n4 - منتخب كليله و دمنه و وفيات الاعيان ، با شرح لغات مشكل اين دو اثر .\r\n5 - منطق .\r\n6 - حكمت قديم ( تقريرات مترجم‌له ) .\r\n\r\n","description":"","footnote":"","page_name":" 1596 ","page_number":268},
  {"content":"\r\n\r\n7 - ترجمهء فنون سماع طبيعى شفا .\r\n8 - الهيات .\r\n9 - حاشيه بر اسفار ملا صدرا .\r\n10 - علم رجال .\r\n11 - آيات منتخبهء قرآن .\r\n12 - اصول فقه .\r\nسرانجام اين گوهر گرانبها در روز شنبه 18 / شعبان / 1380 ق مطابق با 13 / بهمن / 1339 ش در تهران چشم از جهان فروبست ، و در قبرستان شيخان قم ( در يكى از اطاقها ) به خاك سپرده شد .\r\n- منابع\r\n1 - تاريخ حكماء و عرفاى متأخر صدر المتألهين 67 .\r\n2 - فردوس تون ، تاريخ و جغرافيا ص 25 .\r\n3 - فرهنگ عميد 629 .\r\n4 - فرهنگ فارسى معين 6 / 1296 .\r\n5 - فهرست كتابهاى چاپى فارسى طبى 1 / 319 .\r\n6 - مجلهء ( نگاه حوزه ) شماره‌هاى ( 15 - 16 ) ص 30 .\r\n7 - مؤلفين كتب چاپى 2 / 832 .\r\n8 - نقباء البشر 2 / 889 ( تولدش را به سال 1290 ق نوشته است ) .\r\n\r\nشيخ محمّد حسين قمى « نجّار » ( - 1359 ق )\r\nشيخ محمّد حسين فرزند حسن قمى ملقب به « نجار » ، از دانشمندان و فقهاى متقى قم بود .\r\n\r\n","description":"","footnote":"","page_name":" 1597 ","page_number":269},
  {"content":"\r\n\r\n\r\nتحصيل در حوزهء نجف اشرف\r\nپس از آموختن مقدمات به تهران رفت و به تحصيل سطوح پرداخت ، و در سال 1310 ق به نجف اشرف مهاجرت كرد ، و از محضر آيت‌اللّه سيد محمّد كاظم طباطبائى يزدى استفاده نمود ، و همواره ملازم ايشان بود .\r\nوى با جديّت تمام تحصيل كرد و از حقوق شرعى دورى مىجست ، و به همان مقدارى كه پدرش مىفرستاد اكتفا مىنمود . در حدود سال 1318 ق به قم مراجعت كرد و به تدريس و افاده اشتغال نمود .\r\nايشان در صدر مشروطيت به مشروطه‌خواهان پيوست ، و آن را نوعى امر به معروف و نهى از منكر مىدانست ، و در پى شكست مشروطه‌خواهان به دستور « اعتضاد الدوله » حكمران قم به نجف اشرف تبعيد شد ، و پس از پيروزى مجدد مشروطه‌خواهان به قم بازگشت ، و ديگر در امور سياسى دخالت نكرد .\r\n\r\nدرگذشت\r\nايشان در سال 1359 ق مطابق با 1319 ش در قم درگذشت ، و در حرم على بن جعفر عليه السّلام به خاك سپرده شد ؛ و از وى فرزندى فاضل به نام « شيخ احمد نجّار » ( متوفاى 1378 ق ) بر جاى مانده بود .\r\n- منابع\r\n1 - تاريخ قم 266 .\r\n2 - رجال قم 152 .\r\n3 - گنجينهء دانشمندان 1 / 139 .\r\n4 - نقباء البشر 2 / 568 .\r\n5 - وفيات علما 702 .\r\n*\r\n\r\n","description":"","footnote":"","page_name":" 1598 ","page_number":270},
  {"content":"\r\n\r\n\r\nشيخ محمّد حسين موحد حججى نجف‌آبادى ( 1348 - 1413 ق )\r\nشيخ محمّد حسين فرزند على موحد حججى نجف‌آبادى ، به سال 1348 ق در نجف‌آباد اصفهان متولد گرديد .\r\nپس از آموختن مقدمات ، به اصفهان رفت و سطوح را به انجام رسانيد ، و در سال 1369 ق به قم عزيمت نمود و خارج را از محضر آيت‌اللّه سيد حسين طباطبائى بروجردى بهره‌مند گرديد . و در حدود سال 1372 ق به نجف اشرف رهسپار و از محضر آيات : ميرزا عبد الهادى شيرازى ، سيد محمود شاهرودى ، شيخ حسين حلى و سيد ابو القاسم خوئى در خارج فقه و اصول استفاده نمود ، و در سال 1391 ق در پى فشارهاى دولت عراق به اهل علم به ايران مهاجرت و در قم سكونت اختيار كرد .\r\nدر سال 1404 ق كه اين جانب ( جواهر كلام ) به قم مهاجرت نمودم مدتى در منزل مجاور وى ( در تكيه خلوص ) سكونت گزيدم ، مردى بسيار سنگين متين كم حرف و كم‌معاشرت ، و هميشه دائم الذكر و الزياره بود . از صبيهء دانشمند معظم سيد محمود دهسرخى اصفهاني داراى اولاد نشد و همين‌طور عقيم از دنيا رفت .\r\n\r\nاز آثار او :\r\n1 - الأوليات من الكافى .\r\n2 - تقريرات الشيرازى ( فى الصلاة ) .\r\n3 - تقريرات الشاهرودى .\r\n4 - تقريرات الحلى .\r\n5 - تقريرات الخوئى .\r\n6 - تفسير القرآن الكريم .\r\n\r\n","description":"","footnote":"","page_name":" 1599 ","page_number":271},
  {"content":"\r\n\r\nاو در روز پنجشنبه 27 / رجب / 1413 ق مطابق با اول / بهمن / 1371 ش به سن 65 سالگى در قم درگذشت .\r\n- منبع\r\n1 - مستدرك الذريعة ( خطى - طباطبائى يزدى ) .\r\n\r\nشيخ محمّد حسين نجفى كلباسى « 1 » ( 1323 - 1418 ق )\r\nدقيقا يك‌صد سال پيش در سالروز ميلاد مسعود سالار شهيدان ابا عبد اللّه الحسين عليه السّلام ، در يكى از بيوتات عريق و مشهور اصفهان كودكى به دنيا آمد كه او را « محمّد حسين » نام نهادند .\r\n\r\nنسب شريف\r\nعلّامهء تهرانى نسب ايشان را اين گونه آورده : « محمّد حسين ، بن محمّد رضا ، بن محمّد على ، بن محمّد جعفر ، بن محمّد ابراهيم كلباسى اصفهانى » .\r\n\r\nپدر بزرگوار\r\nنخستين معمار فكرى وى ، پدر بزرگوارش « شيخ محمّد رضا كلباسى » از عبّاد و\r\n\r\n\r\n","description":"","footnote":"\r\n( 1 ) - علىرغم ارادت فراوان مؤلّف به مرحوم آيت‌اللّه كلباسى ، شرح حال ايشان هنگام حروفچينى گم شد و تلاش دوستان براى يافتن آن به جايى نرسيد ، از اين رهگذر اين نوشتار توسط مصحّح كتاب تهيه گرديد .\r\n","page_name":" 1600 ","page_number":272},
  {"content":"\r\n\r\nزهّاد عصر خود ، بسيار متواضع ، مؤدّب ، در كسب دانش و فضيلت بسيار كوشا ، در ترويج مكتب تشيّع پرتلاش ، در خدمت به خلق و رفع مشكلات مردم سعى وافر داشت . او پس از يك‌عمر ارشاد ، موعظه و دفاع از حريم حق ، در شوال 1366 ق در اصفهان درگذشت و در تكيهء مرحوم سيّد ترك به خاك سپرده شد .\r\n\r\nتحصيلات\r\nآيت‌اللّه كلباسى مقدمات و سطوح متوسطه را در زادگاه خود در محضر اساتيد بزرگوارى چون ميرزا محمّد حسن قاضى عسكر فراگرفت ، آثار نبوغ در همان اوان در پيشانى او هويدا بود . تا جايى كه پيش از مهاجرت به نجف اشرف ، در ايامى كه هنوز بيش از 17 بهار از عمر شريفش نگذشته بود ، شرح زيبائى بر كتاب « باب حادى عشر » به صورت شرح مزجى تأليف نمود .\r\n\r\nمهاجرت به نجف\r\nاز سال 1340 ق براى تكميل معلومات خود به كهن‌ترين آكادمى بزرگ جهان تشيع ، حوزهء علميهء نجف اشرف رهسپار شد و از خرمن اساتيد بزرگ آن روز خوشه‌چينى نمود ، با كوله‌بارى از دانش و تقوا و فضيلت به زادگاه خود بازگشت .\r\nدر اصفهان نيز لحظه‌اى از كسب دانش نياسود و از محضر اساتيدى چون سيد صادق خاتون‌آبادى استفاده نمود .\r\n\r\nدر جوار خانهء خدا\r\nدر سال 1366 ق مقدمات تشرّف به حرمين شريفين فراهم شد ، آيت‌اللّه كلباسى به سرزمين وحى تشرّف يافت ، فريضهء حج را به جاى آورد و بيش از يك سال در حرمين شريفين مجاورت نمود ، در اين مدت علاوه بر عبادت و زيارت حرم مطهر نبوى و ائمّهء بقيع عليهم السّلام از كتابخانه‌هاى آن ديار ، به ويژه كتابخانهء « عارف\r\n\r\n","description":"","footnote":"","page_name":" 1601 ","page_number":273},
  {"content":"\r\n\r\nحكمت » در مدينهء منوّره استفادهء شايان نمود و از آن زمان عشق سوزان به تحقيق و كنكاش در نسخه‌هاى خطّى را پيدا نمود .\r\n\r\nاز جوار كعبه به‌سوى مولود كعبه\r\nآيت‌اللّه كلباسى پس از يك سال و نيم مجاورت در حرمين شريفين ، به‌سوى نخستين قبلهء مسلمانان « مسجد الاقصى » حركت نمود ، پس از زيارت انبياى عظام مدفون در سرزمين فلسطين به‌سوى مولود كعبه شتافت ، دوازده سال تمام در جوار مولاى متقيان به تحقيق ، تأليف و تدريس پرداخت ، از محضر بزرگان كسب فيض نمود و شيفتگان علوم اهل بيت را از اندوخته‌هاى فراوان خود سيراب نمود ، سرانجام در سال 1378 ق به ميهن اسلامى بازگشته ، در حوزهء علميهء قم رحل اقامت افكند .\r\n\r\nاساتيد :\r\nمهم‌ترين اساتيد آيت‌اللّه كلباسى در اصفهان عبارت بودند از :\r\n1 - ميرزا محمّد حسن قاضى عسكر ( 1382 ق ) در سطح .\r\n2 - سيد محمّد صادق خاتون‌آبادى ( 1348 ق ) در فقه و اصول .\r\nمهم‌ترين اساتيد ايشان در نجف اشرف عبارت بودند از :\r\n3 - شيخ عبد الحسين رشتى ( 1373 ق ) سطح .\r\n4 - سيد ابو تراب خوانسارى ( 1326 ق ) رجال .\r\n5 - شيخ محمّد جواد بلاغى ( 1352 ق ) كلام .\r\n6 - سيد حسين بادكوبه‌اى ( 1358 ق ) كلام .\r\n7 - شيخ مرتضى طالقانى ( 1364 ق ) معارف .\r\n8 - ميرزا آغا اصطهباناتى ( 1380 ق ) سطوح عاليه .\r\n9 - آقا ضياء عراقى ( 1361 ق ) خارج اصول .\r\n\r\n","description":"","footnote":"","page_name":" 1602 ","page_number":274},
  {"content":"\r\n\r\nميرزا عبد الهادى شيرازى\r\n10 - سيد ابو الحسن اصفهانى ( 1365 ق ) فقه و اصول .\r\n11 - شيخ محمّد كاظم شيرازى ( 1367 ق ) فقه و اصول .\r\n12 - شيخ حسين حلّى ( 1375 ق ) خارج اصول .\r\n13 - ميرزا عبد الهادى شيرازى ( 1382 ق ) فقه و اصول .\r\n\r\nويژگيهاى اخلاقى\r\nعلّامه تهرانى آيت‌اللّه كلباسى را به عنوان دانشمندى فرزانه ، عالمى جليل القدر و فاضلى پارسا ستوده ، همهء افرادى كه با ايشان معاشرت داشتند ، اخلاق نيكو ، تواضع فراوان ، تقيّد به آداب و سنن اسلامى را در ابعاد زندگى ايشان لمس كرده ، از آن‌همه تقيّد به آداب معاشرت و تلاش كم‌نظير در تحقيق و تتبّع در شگفت بودند .\r\nحجت تاريخ ، علّامهء بزرگوار ، محقق طباطبائى همواره از آن‌همه تلاش و تحقيق ايشان در آن كهولت سنّ ابراز شگفت مىكردند .\r\nوى همچنين در قضاى حوائج مردم ، دستگيرى از اشخاص و اعمال خيريّه پرتلاش بود .\r\n\r\nاخلاص در عمل\r\nيكى از صدقات جاريهء آيت‌اللّه كلباسى ، احيا كردن آثار گذشتگان و چاپ و نشر آنها بود ، جالب توجه است كه ايشان در اين كارهاى گرانبها نام و نشانى از خود\r\n\r\n","description":"","footnote":"","page_name":" 1603 ","page_number":275},
  {"content":"\r\n\r\nثبت نمىكرد ، زيرا معتقد بود كه كرام الكاتبين آن‌ها را در نامهء اعمالش ثبت كرده‌اند ، ديگر نيازى نيست كه در روى جلد ، داخل جلد ، پيشگفتار و يا پايان كتاب نام خود را منعكس كند .\r\nيكى از صدقات جاريه ، تهيه ، تحقيق ، چاپ و نشر كتاب بسيار ارزشمند :\r\n« عقد الدّرر فى اخبار المنتظر » از يوسف بن يحيى بن على بن عبد العزيز مقدسى سلمى شافعى ، متوفّاى 685 ق مىباشد .\r\nآيت‌اللّه كلباسى براى به دست آوردن نسخه‌هاى خطى اين كتاب ، در سال 1356 ش رنج سفر به خود هموار كرده و به كشور آلمان سفر نموده ، از كتابخانهء سلطنتى برلين غربى ، ميكروفيلم آن را تهيه كرده ، متن كامل آن را استنساخ نموده ، به مصر عزيمت كرده ، به مدت شش ماه مشكلات غربت و هزينه‌هاى سرسام‌آور آن را تحمل نموده ، ديگر نسخه‌هاى آن را از كتابخانهء « معهد المخطوطات العربية » تهيه و مقابله نموده ، يكى از محقّقان مشهور الازهر ، به نام « دكتر عبد الفتاح محمّد حلو » را واداشته كه اين كتاب را تحقيق نمايد .\r\nآنگاه به حروفچينى و تصحيح اغلاط چاپى پرداخته ، اجازهء نشر آن را از ادارهء نظارت بر چاپ قاهره گرفته ، از سوى « مكتبة عالم الفكر » قاهره آن را چاپ و منتشر نموده ، فقط يك نسخه با خود به ميهن اسلامى ارمغان آورده ، و در هيچ موردى نام خود را مطرح نكرده به عنوان صدقهء جاريه در دفتر حضرت بقية اللّه ارواحنا فداه به ثبت رسانيده است .\r\nچاپ اول اين كتاب به سال 1399 ق در 468 صفحهء وزيرى در قاهره ، چاپ دوم آن به صورت افست در سال 1400 ق در تهران ، چاپ سوم آن به سال 1403 ق در بيروت ، چاپ چهارم آن در همان سال از سوى دانشگاه ابن سعود در رياض ، چاپ پنجم آن به سال 1405 از سوى مكتبة المنار - زرقا - در اردن ، و چاپ ششم آن به سال 1416 ق از سوى مسجد مقدس جمكران در قم چاپ و منتشر شده است .\r\n\r\n","description":"","footnote":"","page_name":" 1604 ","page_number":276},
  {"content":"\r\n\r\nسه چاپ نخستين با تحقيقات دكتر عبد الفتاح محمّد حلو ، چاپ چهارم و پنجم آن با تحقيقات استاد مهيب صالح عبد الرحمن اردنى ، به عنوان رسالهء دكترا ، و چاپ ششم آن با تعليقات استاد نظرى منفرد ، با حذف همهء فهارس فنى به طبع رسيده است .\r\nاين بود يك نمونهء كوچك از تلاشهاى طاقت‌فرسا و مخلصانهء آن عزيز سفر كرده .\r\n\r\nآثار گرانبها\r\nاز آيت‌اللّه كلباسى آثار ارزشمندى بر جاى مانده كه قسمتى از آنها به ترتيب زير است :\r\n1 - بشرى الطّالبين في الأدعية و الختومات و بعض العلوم الغريبة .\r\n2 - تحقيق ده‌ها نسخهء خطى از علماى عامه ، به ويژه پيرامون حضرت مهدى عليه السّلام .\r\n3 - تقريرات اصول آيت‌اللّه آقا ضياء الدّين عراقى .\r\n4 - تقريرات اصول آيت‌اللّه سيد ابو الحسن اصفهانى .\r\n5 - تقريرات فقه آيت‌اللّه ميرزا عبد الهادى شيرازى .\r\n6 - شرح بر كفاية الاصول ( وسيلة الوصول الى حقايق الاصول ) .\r\n7 - شرح عروة الوثقى .\r\n8 - شرح مزجى بر باب حادى عشر .\r\n9 - غرائب و قصار الكلم من الكتاب و السّنّة .\r\n10 - غريب الحديث .\r\n11 - غريب القرآن .\r\n12 - فضائل اهل البيت .\r\nغالب اين آثار گرانبها به صورت مخطوط در كتابخانهء آن فقيد سعيد در نزد فرزند برومندش حجة الاسلام و المسلمين آقا حاج شيخ محمّد على نجفى كلباسى\r\n\r\n","description":"","footnote":"","page_name":" 1605 ","page_number":277},
  {"content":"\r\n\r\n( متولد 1365 ق ) از فضلاى شايستهء حوزهء علميهء قم محفوظ و به تدريج آماده چاپ و نشر مىگردد .\r\n* \r\nعنايات شاه سلطان على توسط ايشان\r\nنگارندهء سطور از سال 1340 ش كه براى خوشه‌چينى از محضر اساتيد به حوزهء علميهء قم شرفياب شده ، ملتزم است كه همه‌ساله در ايام ربيع براى شادى دل حضرت زهرا - سلام اللّه عليها - به زيارت ابو لؤلؤ در كاشان و حرم با صفاى شاه سلطان على ( فرزند بلافصل امام باقر عليه السّلام ) در مشهد اردهال شرفياب شود .\r\nدر اين رابطه عنايات فراوانى از حرم با صفاى آن امامزادهء عظيم الشّأن مشاهده نموده ، كه به چند مورد از آنها اشاره مىشود :\r\n1 - يكى از دوستان بيش از ده سال بود كه ازدواج كرده بود ، ولى صاحب اولاد نمىشد ، پس از صرف هزينه‌هاى كلان ، پزشكان پاسخ منفى دادند ، خانوادهء عروس همواره در نگرانى بودند ، روزى در محضر خطيب توانا حجة الاسلام و المسلمين جناب آقاى حاج شيخ عيسى اهرى صبحانه را در منزل آن دوست عزيز مهمان بوديم ، بعد از صبحانه به مشهد اردهال مشرف شديم ، حاج آقاى اهرى در ضمن توسّل ، شاه سلطان على را به درگاه خداوند منّان شفيع آورده ، براى ايشان فرزندى خواست ، در اندك مدتى خداوند به او دخترى عنايت فرمود .\r\n2 - پس از مشخص شدن آثار حمل در خانوادهء آن دوست عزيز ، در خدمت حاج آقاى اهرى با گروهى از دوستان به قصد تشكر از آن امامزادهء لازم التعظيم به مشهد اردهال مشرف شديم .\r\nدر اين سفر دوست عزيزمان حجة الاسلام و المسلمين جناب آقاى حاج شيخ احمد شريعت ، از آن بزرگوار تقاضاى حج نمود .\r\nماه ذيقعده بود ، پروازها مشخص شده بود و تشرف به حج به‌جز از طريق\r\n\r\n","description":"","footnote":"","page_name":" 1606 ","page_number":278},
  {"content":"\r\n\r\nغير عادى ميسّر نبود .\r\nهنگامى كه آقاى شريعت به تهران بازگشتند ، تلفنى اطلاع دادند كه يكى از روحانيون از رفتن به حج عذر پيدا كرده ، مرا به جاى ايشان برگزيده‌اند ، پرسيدم اين جايگزينى در چه ساعتى انجام شده ؟ گفت : ساعت 11 صبح كه ما در حرم آن حضرت بوديم ، عدّه‌اى از دوستان براى تعيين وقت پرواز به سازمان حج مراجعه كرده‌اند ، گفته‌اند كه روحانى شما امسال به حج نمىآيد ، زود يك نفر پيدا كنيد ، آنها با يكديگر مشورت كرده ، مرا پيشنهاد كرده‌اند و پذيرفته شده .\r\n3 - يك سال بعد كه به آستانهء حضرت على بن باقر عليه السّلام مشرف بودم ، ساعت 6 بعد از ظهر بود كه در حرم آن حضرت با خود حديث نفس كردم كه اين بزرگوار آقاى شريعت را به حج فرستاد ، به آن دوست عزيز نيز فرزند عنايت كرد ، ولى اين سوريهء دم‌دستى را مدتهاست كه من نرفته‌ام .\r\nشب ديروقت بود كه به قم بازگشتم ، گفتند : آيت‌اللّه كلباسى زنگ زده بود ، چون نزديك نيمه‌شب بود ، من زنگ نزدم ، صبح بعد از نماز ايشان زنگ زدند و فرمودند : « استخاره كنيد ، اگر خوب باشد هم‌سفر سوريه باشيم » عرض كردم من بدون استخاره در خدمت شما هستم .\r\nاز خانواده پرسيدم : ايشان ديروز چه ساعتى زنگ زده بود ؟ گفتند : « ساعت 6 بعد از ظهر » .\r\nمعلوم شد هنگامى كه من دست در ضريح آن بزرگوار داشته ، با خود حديث نفس مىكردم ، به قلب ايشان افتاده كه اين افتخار را به اينجانب ارزانى دارند .\r\nهنگامى كه خدمتشان رسيدم معلوم شد كه ايشان سالها قبل براى تشرف به سوريه ثبت‌نام كرده ، دوتا فيش به نام خود و به نام فرزند عزيزشان تهيه نموده ، آقازاده‌شان به جهت معالجهء يكى از اعضاى خانواده امكان تشرّف نداشته ، در نظر گرفته‌اند كه حقير به جاى ايشان در خدمت والد معظم ايشان باشم .\r\nهمان روز به تهران رفته ، جايگزينى را انجام داده ، در همان هفته به سوريه\r\n\r\n","description":"","footnote":"","page_name":" 1607 ","page_number":279},
  {"content":"\r\n\r\nمشرف شدم و بدين‌سان عنايت حضرت شاه سلطان على توسط آيت‌اللّه كلباسى شامل حالم گرديد .\r\n\r\nيك خاطرهء به‌يادماندنى\r\nدر طول دوهفته‌اى كه در دمشق در محضر آن عزيز از دست رفته بودم ، شبها به حرم مطهر عقيلة العرب حضرت زينب كبرى عليها السّلام مشرف مىشديم ، نماز صبح را در حرم سفير سه‌سالهء امام حسين عليه السّلام مىخوانديم ، بعد از زيارت به هتل بازگشته ، صبحانه را صرف نموده ، از هتل بيرون مىآمديم ، به كتابخانهء « ظاهريه » و يا « مكتبة الاسد » مىرفتيم .\r\nيك روز از هتل خارج شديم با بارش شديد باران مواجه شديم ، بدون اعتنا به باران ، مسير هتل تا ايستگاه اتوبوس را كه در حدود يك كيلومتر بود ، پيموديم ، وقتى سوار اتوبوس شديم ، همهء لباسهاى ما خيس شده بود ، چنان كه آن مسير طولانى را سرپا ايستاديم . چون به « مكتبة الاسد » رسيديم ، معلوم شد كه آن روز يكى از روزهاى محلّى سوريه بوده و مردم به عنوان پشتيبانى از « حافظ اسد » راه‌پيمائى دارند و كتابخانه تعطيل است .\r\nبا همان وضع برگشتيم ، بارش هنوز ادامه داشت ، هنگامى كه به هتل رسيديم ، پيرمرد از نفس افتاده بود .\r\nگفتم : آقا ، خيلى صدمه خورديد ! فرمود : نه ، هرگز . اگر مىدانستى كه خداوند براى همين رفتن و دست‌خالى برگشتن ما چقدر پاداش خواهد داد ، هرگز اين جمله را بر زبان جارى نمىكردى .\r\nپس از ساليان متمادى هنوز آن نگاه نافذ ، قيافهء مصمّم ، چهرهء پرصلابت ، تعبير شيوا ، لحن گيرا و بيان رساى برخاسته از ايمان قوى و عقيدهء استوار آن مرد خدا را فراموش نكرده‌ام .\r\nآيت‌اللّه كلباسى تا قدرت تحرك داشت ، هرگز از پا نمىنشست و در ترويج\r\n\r\n","description":"","footnote":"","page_name":" 1608 ","page_number":280},
  {"content":"\r\n\r\nمذهب و دفاع از آئين تشيع از هيچ تلاشى كوتاهى نمىكرد ، با آن كهولت سنّ به كشورهاى مختلف سفر مىكرد و همهء ساعات روز را در بخش مخطوطات كتابخانه‌ها با نسخه‌هاى خطى كلنجار مىرفت .\r\nسيد موسى شبيرى زنجانى در حال تسليت به فرزند ايشان\r\n\r\nنقش نگين\r\nمرحوم آيت‌اللّه كلباسى عشقى سوزان به سالار شهيدان داشت ، باآن‌همه اشتغالات علمى ، از مجالس عزادارى حضرت سيّد الشّهداء عليه السّلام غفلت نمىكرد ، به‌ندرت اتفاق مىافتاد كه در جلسات هفتگى عصرهاى جمعه در منزل محقق طباطبائى ( آيت‌اللّه سيد عبد العزيز طباطبائى ) جاى ايشان خالى باشد .\r\nاز اين رهگذر جمله‌اى كه براى مهر خود برگزيده بود ، اين سخن نغز و پرمغز رسول اكرم صلى اللّه عليه و آله و سلم بود كه : « حسين منّى و أنا من حسين » .\r\n\r\nبه‌سوى جهان ابدى\r\nآيت‌اللّه كلباسى پس از 95 سال تلاش ، تحصيل ، تحقيق ، تأليف ، تدريس ، خدمت به خلق ، دفاع از حق ، تهذيب نفس ، تحكيم مبانى عقيدتى ، ترويج مكتب تشيّع ، تعميم فرهنگ اصيل اسلامى ، تربيت شاگردان مخلص و فداكار ، و نشر آثار گرانسنگ گذشتگان ، سرانجام در روز دوشنبه نهم رجب المرجب 1418 ق ( مصادف با سالروز ميلاد مسعود باب الحوائج على اصغر عليه السّلام ) برابر\r\n\r\n","description":"","footnote":"","page_name":" 1609 ","page_number":281},
  {"content":"\r\n\r\n19 / 8 / 1376 ش دعوت حق را لبيك گفته ، به‌سوى ملكوت اعلى پر كشيد .\r\nسيد محمّد على موحد ابطحى در حال تسليت گفتن به فرزند ايشان\r\nپيكر مطهر ايشان طى مراسم با شكوهى از مسجد امام حسن عسكرى عليه السّلام تا حرم مطهر كريمهء اهل بيت تشييع شده ، با حضور هزاران نفر از آيات عظام ، فضلاى كرام و طبقات مختلف از قم ، تهران ، اصفهان و ديگر بلاد ، پس از نماز با شكوهى كه توسّط آيت‌اللّه بهجت انجام يافت ، در يكى از حجرات صحن مطهر ( در مجاورت شيخ فضل اللّه نورى ) به خاك سپرده شد و مراسم يادبود فراوانى در قم ، تهران و اصفهان برگزار شد .\r\n- منابع\r\n1 - بقايا الأطياب 96 .\r\n2 - خاندان كلباسى 188 .\r\n3 - دائرةالمعارف اعلمى : 16 / 350 .\r\n4 - سراج المعانى 174 .\r\n5 - كتابنامهء حضرت مهدى : 2 / 515 .\r\n6 - گنجينهء دانشمندان : 2 / 243 .\r\n\r\n","description":"","footnote":"","page_name":" 1610 ","page_number":282},
  {"content":"\r\n\r\n7 - ماضى النّجف : 3 / 236 .\r\n8 - المرشد - مجله - شماره 11 - 12 / 129 و 156 .\r\n9 - معجم رجال الفكر و الأدب : 3 / 1609 .\r\n10 - مقدمهء وسيلة الوصول 4 - 6 .\r\n11 - المنتخب من أعلام الفكر و الأدب 475 .\r\n12 - نقباء البشر : 2 / 583 .\r\n\r\nشيخ محمّد حسين واسعى قائينى ( - 1389 ق )\r\nشيخ محمّد حسين فرزند علامه ملا عبد الواسع قائينى ، از علماى ساكن شهر رى بود .\r\nتحصيلاتش را نزد دائى خود مرحوم قاضى شروع نمود ، و پس از طى سطوح در مدرسهء جعفريهء قاين در سن 17 سالگى به درس آيت‌اللّه سيد حسين فقيه ( امام ) راه يافت ، آنگاه به مشهد مقدس و پس از مدتى به نجف اشرف و سرانجام به قم مهاجرت نمود . و از محضر آيت‌اللّه سيد حسين طباطبائى بروجردى كسب فيض كرد و مورد توجه ويژهء ايشان قرار گرفت .\r\nدر سال 1368 ق از طرف آيت‌اللّه بروجردى به شهر رى عزيمت نمود و در محلهء حسين‌آباد ( بىبى زبيده ) در ( مسجد ملك افضلى ) به اقامهء جماعت و ترويج دين و در ضمن در ( مدرسهء برهانيه ) شهر رى به تدريس فقه پرداخت .\r\nاستاد رازى مىنويسند : ( مرحوم آقاى واسعى از علماى متقى و متواضع عصر ما و داراى محامد آداب و محاسن اخلاق بودند ، و از بيت المال و سهم مبارك امام عليه السّلام كمتر مصرف مىنمود . از باقيات الصالحات ايشانست فرزند ارجمند ايشان ثقةالاسلام حاج شيخ محمّد على واسعى كه در جاى ايشان به اقامهء جماعت و خدمات دينى اشتغال دارند ) .\r\n\r\n","description":"","footnote":"","page_name":" 1611 ","page_number":283},
  {"content":"\r\n\r\nوى در روز سه‌شنبه عيد قربان / 1389 ق مطابق با 28 / بهمن / 1348 ش در شهر رى بدرود زندگى گفت ، و با تشييع با شكوهى در وادى السلام قم مدفون گرديد .\r\n- منابع\r\n1 - آثار الحجة 2 / 285 ( ايشان را اشتباها به نام عبد الحسين معرفى نموده است ) .\r\n2 - گنجينهء دانشمندان 4 / 650 .\r\n\r\nمحمّد حسين وفائى قمى ( 1332 - 1404 ق )\r\nحاج محمّد حسين فرزند آقا على نقى وفائى قمى ، مردى با كمال و شاعر بود .\r\nدر سال 1332 ق در قم متولد گرديد .\r\nايشان همنامى دارد كه گاهى بين اين دو اشتباه رخ مىدهد . آقاى حسين وفائى فرزند غلامعلى خلجستانى قمى از شعراى معاصر و فعلا ساكن تهران است . در سال 1337 ق در خلجستان متولد شد .\r\n\r\nخدمات اجتماعى\r\nوى تحصيلات خود را در دانشكدهء كشاورزى دانشگاه تهران به پايان رسانيد ، و به استخدام همان وزارت درآمد ، و چندين سال سازمان كشاورزى قم را اداره كرد .\r\nطرح و اقدامات اوليه عمرانى در زمينه « سنگلج » تهران ( پارك شهر ) از اوست .\r\nوفائى ، رياست ادارهء كشاورزى و خالصه‌جات قزوين و زنجان را برعهده داشت ، و فعاليت‌ها و اقدامات او در آن سامان شايان تمجيد و درخور تحسين است .\r\nباغ سپهسالار تنكابنى را كه در اثر حوادث ايام و عدم توجه اولياى آن شهر ويران شده بود ، به صورت آبرومندى احيا كرد .\r\nبايد افزود كه ايشان در مسايل اجتماعى نيز آگاه و نويسنده‌اى توانا بود . مقالات\r\n\r\n","description":"","footnote":"","page_name":" 1612 ","page_number":284},
  {"content":"\r\n\r\nاو در روزنامه‌هاى قم و تهران درج مىشد ، و در سال 1330 ش هفته‌نامه « قيام قم » را منتشر ساخت .\r\nسرانجام در روز سه‌شنبه 8 / رجب / 1404 ق مطابق با 21 / فروردين / 1363 ش درگذشت ، و در قبرستان باغ بهشت قم به خاك سپرده شد .\r\n- منابع\r\n1 - چهرهء مطبوعات معاصر 306 .\r\n2 - رجال قم 152 .\r\n3 - فهرست روزنامه روزنامه‌هاى فارسى 171 .\r\n\r\nسيّد محمّد داماد يزدى ( ح 1322 - 1388 ق )\r\nسيد محمّد محقق داماد يزدى ، از فقها و اساتيد به نام حوزهء علميهء قم و زهاد و متقيان واقعى بود .\r\nايشان در حدود سال 1325 ق در خانواده‌اى روحانى - كه در احمدآباد اردكان يزد به فضل و تقوا اشتهار داشت - پا به دنيا نهاد ، آن مرحوم مانند جدّ و سمىّ خود پيامبر اكرم صلى اللّه عليه و آله و سلم قبل از ولادت ، پدر را از دست داد و در شش‌سالگى مادر را ، و مدت عمر او نيز 63 سال بود .\r\nپدرش حجة الاسلام سيد جعفر موسوى از علاقه‌مندان واقعى خاندان اهل بيت عليهم السّلام بود كه قبل از تولد فرزندش ، با پاى پياده به شوق زيارت عتبات عاليات از وطن خود خارج شد و در همين سفر بود كه روح پاكش به ملكوت اعلى پيوست .\r\n\r\nآغاز تحصيلات\r\nآن مرحوم مدت كوتاهى در اردكان تحصيل گذراند و سپس به شهر يزد مهاجرت كرد و پيش اساتيدى همچون آيات : سيد احمد مدرس ، سيد يحيى واعظ\r\n\r\n","description":"","footnote":"","page_name":" 1613 ","page_number":285},
  {"content":"\r\n\r\nاحمدآبادى ، سيد حسين باغ گندمى ، سيد عليرضا فيروزآبادى ( پسر عموى آيت‌اللّه سيد محمّد فيروزآبادى ) و سيد محمّد رضا حائرى به تكميل ادبيات و تحصيل شرح لمعه و قوانين پرداخت . وى مقدارى از قوانين را پيش آيت‌اللّه آقاى حاج شيخ غلامرضا يزدى ( فقيه خراسانى ) خوانده بعد از چندى ، چون اين استاد بزرگوار در اثر كثرت مشاغل شهرى ، تدريس خود را براى چنين شاگردى كافى ندانسته و آقاى داماد برحسب صلاحديد ايشان قم را براى ادامهء تحصيل اختيار نمود ، عنايت خاصى كه آن مرحوم موقع بدرقه كردن شاگردش مبذول داشته به قدرى جالب است كه نظيرش كمتر ديده شده ، و طبق آنچه كه آيت‌اللّه حاج سيد موسى شبيرى زنجانى ( دامت افاضاته ) نقل مىفرمودند : آقاى داماد وقتى كه كيفيت آمدن استادش به گاراژ براى بدرقه و كندن لباس و جوراب و پوشاندن آنها به شاگرد را متذكر مىشدند ، اشك در چشمشان حلقه مىزد .\r\nايشان به بركت استعداد شايان خدادادى و ذوق فراوان و نبوغى كه داشت توانست در طى نه سال تحصيل در يزد به مراحل والائى نايل آيد ، و ضمن تحصيل به تدريس و تربيت ديگران بپردازد .\r\n\r\nمهاجرت استاد به قم\r\nداماد در سال 1341 ق در سن حدود 19 سالگى به حوزهء نوبنياد قم هجرت كرد و براى تكميل اندوخته‌هاى علمى و اخلاقى خود در درس استادان بزرگ حوزه ، همچون حضرات آيات : مير سيد على يثربى كاشانى ، سيد محمّد تقى خوانسارى ، ميرزا محمّد همدانى ، حاج شيخ محمود اردكانى ، سيد ابو الحسن رفيعى قزوينى ، سيد محمّد حجت كوه‌كمرى ، و سرانجام حاج شيخ عبد الكريم حائرى يزدى شركت جست .\r\nآيت‌اللّه مؤسس ، عنايت خاصى به اين تلميذ خود داشت و با داشتن چنين شاگردانى به آيندهء حوزهء علميهء قم دلگرم و اميدوار بود ، و همين عنايت خاص\r\n\r\n","description":"","footnote":"","page_name":" 1614 ","page_number":286},
  {"content":"\r\n\r\nحائرى به ايشان بود كه سرانجام به مصاهرت و دامادى ايشان منجر شد ، و ازاين‌رو به لقب ( داماد ) معروف گرديدند .\r\n\r\nحوزهء درسى آن مرحوم\r\nپس از ارتحال استاد خود آيت‌اللّه حائرى ، رسما تدريس را شروع كرد و در مدت كوتاهى محضر درسش محل تجمع فضلاى بنام حوزه گرديد .\r\nايشان آن‌قدر به امر تدريس اهميت مىداد كه نه تنها در ايام تحصيل ، بلكه در ايام تعطيلى حوزه نيز به تدريس و تربيت طلاب فاضل و دانشمند مىپرداخت .\r\n\r\nويژگيها و خصال روحى\r\nآيت‌اللّه داماد علاقهء فراوانى به تدريس فقه و اصول و پرورش و تربيت فضلاء داشت و به همين دليل ، غالب اوقات او در شبانه روز صرف مطالعه مىشد و از پرمطالعه‌ترين اساتيد حوزهء علميهء قم محسوب مىگشت ، در روزهاى آخر عمر كه پس از عارضهء سكتهء قلبى از ماه مبارك رمضان به بعد در منزل بسترى و همهء طبقات مخصوصا شاگردان او به ديدارش مىرفتند ، گاهى اوقات كه ساعت درسشان فرا مىرسيد و خود را از شركت در جلسهء درس و در حلقهء شاگردان و تلاميذ برجستهء خود محروم مىديدند ، گريه كرده و اين جملات پرارزش را مىفرمودند : ( من از مرگ نمىترسم ولى از اين مىترسم كه وجود عاطل و باطلى باشم ، و نتوانم انجام وظيفهء شرعى كنم ) .\r\nداماد بسيار صريح اللهجه ، خوش‌مجلس ، و شوخ و شيرين‌سخن بود ، به مقامات صورى اهميت نمىداد ، و تواضع مخصوصى داشت . او داراى قلبى بسيار رئوف و احساساتى لطيف و كاملا روحانى بود ، مىگفتند : در تمام عمرم جز دو مرتبه ، نماز ميت نخواندم و در هر دو بار نيز منقلب شدم و نتوانستم آن را تمام كنم .\r\nگاهى كه در مواقع مخصوصى در مسند ارشاد وعظ قرار مىگرفت ، سخنان اين\r\n\r\n","description":"","footnote":"","page_name":" 1615 ","page_number":287},
  {"content":"\r\n\r\nروحانى بزرگ در دلهاى شنوندگان اثر بسيار عميقى مىگذاشت ، و به هنگام دعا و مناجات و مراسم سوگوارى هر بيننده‌اى تحت تأثير حالت روحانى و چشم اشكبار او قرار مىگرفت .\r\nو باز از خصائص ايشان اين خصيصه است كه همواره در فكر و انديشه بود ( نسبت به مطالب درسى و غير درسى ) حتى در كوچه و بازار كه مىرفتند ، و چه بسيار اتفاق مىافتاد كه در خيابان اگر كسى به ايشان سلام مىكرد ، چون ايشان در انديشه بود ، نمىشنيد و سلام او به وسيلهء همراهان استاد - اگر همراهش بودند - پاسخ داده مىشد .\r\nآن بزرگوار به‌هيچ‌وجه طالب رياست و مقام نبود ، و شاگردان خود را نيز به مناسبت فوت بعضى از بزرگان و مناسبتهاى ديگر ، پند و اندرز مىداد تا مبادا افكار پوچ رياست‌طلبى و حب جاه ، آنان را بفريبد .\r\n\r\nآثار قلمى او\r\nاز جمله مهمترين آثار به جاى مانده از آن فقيد سعيد ، دهها مجتهد وارسته و مدرس برجسته است كه افتخار شاگردى ايشان را دارند . و از ميان شاگردان آقاى داماد كه تقرير بحث‌هاى محققانه‌اش را نوشته‌اند ، چند نفر را نام مىبريم :\r\nالف - استاد معظم شيخ عبد اللّه جوادى آملى ، مباحث : حج ، صلات ، صوم ، اعتكاف ، خمس و قسمت عمدهء زكات را تقرير و به رشتهء تحرير درآورده‌اند ، دورهء ( كتاب الحج ) در سه جلد طبع و نشر گرديده و ( كتاب صلاة ) نيز زير چاپ است .\r\nب - استاد معظم آيت‌اللّه ناصر مكارم شيرازى ( دورهء اصول ) ايشان را نوشته‌اند .\r\nج - استاد سيد جلال طاهرى اصفهانى ، مبحث طهارت و دورهء اصول ايشان را نوشته‌اند .\r\nد - استاد شيخ محمّد مؤمن قمى ، بحث صلاة ايشان را نوشته‌اند .\r\nه - حواشى بر عروة الوثقى ، به قلم خود آن مرحوم .\r\n\r\n","description":"","footnote":"","page_name":" 1616 ","page_number":288},
  {"content":"\r\n\r\nو - استاد سيد محمّد على علوى گرگانى ، تقريرات درس فقه و اصول ايشان را نوشته است .\r\n\r\nفرزندان آن مرحوم\r\nاز داماد ، فرزندانى به يادگار مانده است كه از ميان آنان :\r\n1 - جناب آقاى حاج سيد على محقق ، كه از اساتيد حوزه و عضو جامعهء مدرسين ، مىباشد .\r\n2 - جناب آقاى حاج سيد مصطفى محقق ، رئيس سابق بازرسى كل كشور هستند .\r\nسيد مصطفى محقق داماد\r\n\r\nوفات و مدفن\r\nآن مرحوم در بامداد چهارشنبه 2 / ذىالحجه / 1388 ق مطابق با 30 / بهمن / 1347 ش براثر سكتهء قلبى ، پس از 75 روز بيمارى دار فانى را وداع كرد و به معبود خويش پيوست .\r\nخبر فوت اين استاد بزرگ به فاصلهء كوتاهى در سراسر قم پخش شد ، علماء و فضلاء و ساير اقشار را متأثر ساخت و حوزه‌هاى علميه را در اندوه و تألم فروبرد .\r\nهزاران نفر با چشمانى گريان اطراف منزل آن مرحوم اجتماع كرده ، و بعد از ظهر همان روز پيكر پاك ايشان را با اندوه فراوان تشييع كرده ، و در مقبره‌اى از مقابر شرقى صحن مطهر حضرت معصومه عليها السّلام مقابل ايوان آئينه زير ساعت به خاك سپردند ، و سپس به پاس تجليل از مقام علمى و زهد و تقواى ايشان از طرف مراجع عاليقدر و\r\n\r\n","description":"","footnote":"","page_name":" 1617 ","page_number":289},
  {"content":"\r\n\r\nاساتيد حوزه و شاگردان آن و مردم متدين شهرها مراسم فاتحه برگزار گرديد .\r\n- منابع\r\n1 - آثار الحجة 2 / 62 .\r\n2 - آينهء دانشوران 230 ( كه تولدش را در 1321 ق دانسته است ) .\r\n3 - النجوم السّرد بذكر علماء يزد ( سيد جواد مدرسى - خطى ) .\r\n4 - رجال قم 152 .\r\n5 - گنجينهء دانشمندان 2 / 142 .\r\n6 - مجلهء درسهائى از مكتب اسلام سال دهم ش 4 .\r\n7 - مجلهء نور علم دورهء دوم شمارهء 5 ص 97 .\r\n8 - نشريهء سالانهء معارف جعفرى ، سال نهم ص 310 .\r\n\r\nشيخ محمّد ربيع همدانى « شفيعى » ( ح 1258 - 1348 ق )\r\nشيخ محمّد ربيع فرزند شيخ شفيع همدانى ، از علماى متقى و معروف همدان بود .\r\nوى در حدود سال 1258 ق در « حصار خان » كه امروزه جزو همدان پيوسته است ، تولد يافت .\r\nايشان مقدمات و سطح را در همدان سپرى كرد ، سپس به عتبات عاليات رفت و از اساتيد آن ديار بهره‌مند شد . پس از انجام تحصيلات به ايران بازگشت و ابتدا مدتى در قم توقف كرد ، آنگاه به همدان مراجعت نمود و انجام امور مذهبى از قبيل :\r\nاقامهء جماعت ، تدريس و هدايت و ارشاد اشتغال ورزيد . وى از سهم مبارك امام عليه السّلام استفاده نمىكرد .\r\nعلامه حاج آقا بزرگ تهرانى در « نقباء البشر » درباره‌اش مىنويسد :\r\n( از دانشمندان پارسا و ائمهء جماعت مورد وثوق همدان است . وى از شاگردان علامه ملا عبد اللّه بروجردى همدانى در همان سامان به شمار مىرود . در شهر\r\n\r\n","description":"","footnote":"","page_name":" 1618 ","page_number":290},
  {"content":"\r\n\r\nهمدان داراى اعتبار بود و مورد تقدير سايرين مىباشد ، آن هم به خاطر دانش و تقواى شديد و نيكى اخلاق و سلامتى سرشت ايشان است .\r\nاو در سال 1338 ق به عراق جهت زيارت عتبات عاليات مشرف شد و اين آخرين ملاقات من با او بود . برادرش شيخ شريف نيز از دانشمندان است ) .\r\nايشان در حدود سن 90 سالگى در همدان درگذشت . پيكرش ابتدا در همدان به صورت امانت دفن شد . و پس از گذشت هشت سال ، و شكافتن قبر ايشان با بدن تر و تازه روبرو مىشوند . كالبدش به قم منتقل و در وسط قبرستان حاج شيخ مدفون مىگردد .\r\n\r\nفرزندانش :\r\n1 - شيخ ابو طالب ، ساكن حصار خان و مردى با فضل و شريف بود 2 - آقا محمود 3 - محمّد ربيعى بهشتى ، معروف به « ميرزاى همدانى » 4 - حجة الاسلام شيخ على اصغر شفيعيان .\r\nسيد حسن خوانسارى\r\nآخوند ملا على همدانى\r\n\r\n","description":"","footnote":"","page_name":" 1619 ","page_number":291},
  {"content":"\r\n\r\nو پنج دختر كه دامادهاى اهل فضل او عبارتند از : 1 - آيت‌اللّه سيد حسن خوانسارى ، پدر حجج الاسلام سيد موسى و سيد جواد خوانسارى همدانى 2 - حاج محمّد حسين تويسركانى ، پدر حجة الاسلام دكتر قاسم تويسركانى 3 - آيت‌اللّه آخوند ملا على همدانى ( معصومى ) كه از اين خانم داراى اولاد نشد .\r\n- منابع\r\n1 - اظهارات نواده‌اش حاج احمد ربيعى بهشتى فرزند آقاى محمّد ، به تاريخ 1420 ق در منزلش در تهران پارس .\r\n2 - نقباء البشر 2 / 721 .\r\n\r\nمحمّد ربيعى بهشتى همدانى ( 1309 - 1383 ق )\r\nآقا محمّد ربيعى بهشتى معروف به ( ميرزاى همدانى ) فرزند علامه شيخ محمّد ربيع و نوهء شيخ شفيع همدانى ، از فضلا و سالكان راه حقيقت و اصلان متقى بود .\r\nايشان در سال 1309 ق در ( حصار خان ) كه فعلا جزو شهر همدان درآمد ، متولد گرديد . و تحت عنايت و سرپرستى پدرى دانشمند و عارف پرورش يافت و تعليمات ابتدائى را از اوان آموخت . و از او جوانى به عرفان و اخلاق علمى و عملى و سير و سلوك گرايش پيدا نمود به همين خاطر هرچند گاهى به بهار - همدان - رفته به خدمت حضرت آيت‌اللّه شيخ محمّد بهارى - عارف و عالم نامى كه از دوستان پدر خود بود ، مىرسيد .\r\nآقا محمّد جهت ادامهء تحصيلات خود به حوزهء علميهء قم رهسپار شد و دروس فقهى و اخلاقى را محضر آيات : حاج شيخ عبد الكريم حائرى يزدى و ميرزا جواد ملكى تبريزى بهره‌مند گرديد و روابط تنگاتنگى با اين دو استاد حاصل كرد . و پس از بيست سال اقامت به همدان مراجعت كرد و پس از مدتى به تهران نقل مكان كرد و در اطراف بازار مستقر گرديد و در منزل خود به تدريس اخلاق و ارشاد اشتغال\r\n\r\n","description":"","footnote":"","page_name":" 1620 ","page_number":292},
  {"content":"\r\n\r\nداشت . در ضمن سفرهاى متعدد و دائم به قزوين داشت و جمع كثيرى را به فيض مىرساند . وى اهل عبادت و تهجد دايم بود و سفرهاى زيادى به صورت پياده به عتبات عاليات و مشهد مقدس داشت .\r\nمرحوم ربيعى بهشتى در غروب روز دوشنبه 11 / رمضان / 1383 ق مطابق با 7 / بهمن / 1342 ش در سن 74 سالگى براثر سكتهء قلبى در تهران دار فانى را وداع گفت . و پيكرش به قم حمل و در قبرستان حاج شيخ مدفون گرديد .\r\n\r\nفرزندانش :\r\n1 - آقا احمد ربيعى بهشتى 2 - آقا محمود ربيعى بهشتى و سه دختر .\r\n\r\nشيخ محمّد رشتى ( - 1322 ق )\r\nحاج شيخ محمّد ، فرزند ميرزا احمد رشتى ، از علماى معروف گيلان بود .\r\n\r\nتحصيلات عالى در حوزهء نجف اشرف\r\nاو پس از طى مقدمات و سطوح ، به نجف اشرف مهاجرت كرد ، و از محضر آيت‌اللّه ميرزا حبيب اللّه رشتى استفاده نمود ، و پس از چند سال اقامت به رشت بازگشت ، و از بزرگان آن منطقه به شمار آمد .\r\n\r\nاز آثار او\r\n1 - تقريرات ميرزاى رشتى .\r\nوى در شوال / 1322 ق در رشت درگذشت ، و جنازه‌اش در قبرستان شيخان قم به خاك سپرده شد .\r\n- منبع\r\n1 - نقباء البشر ( قمست خطى ) ، ( تاريخ مرگش را بعد از سال 1320 ق نوشته است ) .\r\n\r\n","description":"","footnote":"","page_name":" 1621 ","page_number":293},
  {"content":"\r\n\r\n\r\nشيخ محمّد رضا آل صادق ( 1364 - 1415 ق )\r\nشيخ محمّد رضا فرزند علامه شيخ محمّد و نوهء علامه شيخ صادق تنكابنى ، ملقب به « آل صادق » ، از شعرا و ادباى معروف معاصر بود .\r\nوى در روز دوشنبه 22 / ذىالقعده / 1364 ق مطابق با 7 / آبان / 1324 ش در نجف اشرف ديده به جهان گشود .\r\nپدرش شيخ محمّد آل صادق ( 1338 - 1397 ق ) از فضلا و معاريف حوزهء علميهء نجف اشرف بود . وى از جمله شاگردان آيت‌اللّه سيد محسن طباطبائى حكيم بود . به بزرگان رامسر ص 131 رجوع شود .\r\nشيخ محمّد رضا ، دوره‌هاى ابتدائى و راهنمايى را در مدرسهء علوى در نجف اشرف سپرى كرد و دورهء دبيرستانى را در دبيرستان « اعداديه نجف » به پايان رساند . آنگاه در دانشكدهء فقه ( كلية الفقه ) همان ديار به تحصيل پرداخت و در سال 1968 م ( 1387 ق ) فارغ التحصيل شد . در ضمن در جلسات ادبى شاعر گرانقدر شيخ عبد المنعم فرطوسى و جلسات درس حضرات آيات : سيد ابو القاسم خوئى ، سيد محمّد باقر صدر و سيد حسين طباطبائى بحر العلوم شركت مىجست . آنگاه خود به تدريس نحو و علوم ادبى در دبيرستان « تحرير ثقافى » نجف اشرف پرداخت .\r\nوى در امور فرهنگى شديدا فعاليت مىكرد و به عضويت انجمن‌ها و كنفرانس‌ها درآمده ، از جمله : عضو انجمن نويسندگان عراق ، عضو انجمن خوشنويسان عراق ، عضو انجمن كارهاى فرهنگى ( جمعية التحرير الثقافى ) و كنگرهء نهم شعر ( سال 1969 م ) و . . . بود .\r\nسرانجام در سال 1403 ق به ايران تبعيد شد و در قم سكونت اختيار نمود و به كارهاى فرهنگى خود و تدريس و تأليف و ترجمه اهتمام ورزيد .\r\n\r\n","description":"","footnote":"","page_name":" 1622 ","page_number":294},
  {"content":"\r\n\r\n\r\nاز آثار او\r\n1 - التحكيم بين الحكمين الصدوق و المفيد ، ترجمه .\r\n2 - التفسير الأمثل ، ترجمة تفسير نمونه ( همكارى در ترجمه به عربى ) .\r\n3 - الزورق و الرياح ( اشعار ) .\r\n4 - الشخصية بين التكامل و الانحلال .\r\n5 - الشيعة .\r\n6 - الصوت و الأصداء ( اشعار ) .\r\n7 - المثانى الشعرية .\r\n8 - المستغفرون بالأسحار ، ترجمه .\r\n9 - الوصف عند النحويين و الاصوليين .\r\n10 - أنفاس الشباب ( اشعار ) .\r\n11 - أوراق نقدية .\r\n12 - ثنائيات ( اشعار ) .\r\n13 - دروس اخلاقية .\r\n14 - ديوان فى حق النبى صلى اللّه عليه و آله و سلم و الآل عليهم السّلام .\r\n15 - شرح الصحيفة السجادية ( اثر ميرزا محمّد مشهدى - تحقيق ) .\r\n16 - فى حمى الاسلام ( اشعار ) .\r\n17 - للباذلين دم الوريد ( اشعار ) .\r\n18 - ما هى الصلاة ؟\r\n19 - مدائن الظلال ( اشعار ) .\r\nايشان به‌طور ناگهانى در روز يكشنبه 30 / محرم / 1415 ق مطابق با 19 / تير / 1373 ش در سن 50 سالگى در اثر ايست قلبى در قم دار فانى را وداع گفت .\r\nپيكرش عصر روز دوشنبه اوّل / صفر تشييع و در قبرستان باغ بهشت - مقبرة العلماء - به خاك سپرده شد .\r\n\r\n","description":"","footnote":"","page_name":" 1623 ","page_number":295},
  {"content":"\r\n\r\n\r\nفرزندانش :\r\n1 - لقمان 2 - موسى و سه دختر .\r\nمنابع\r\n1 - اطلاعات متفرقه .\r\n2 - بزرگان رامسر 131 .\r\n3 - فلسطين فى الشعر النجفى 89 .\r\n4 - معجم المؤلفين العراقيين 3 / 163 .\r\n\r\nشيخ محمّد رضا بحر العلوم گيلانى ( 1335 - 1407 ق )\r\nحاج شيخ محمّد رضا فرزند حسن و نوهء حبيب اللّه فقيه حبيبى گيلانى ، ملقب به « بحر العلوم » از دانشمندان و فضلاى معاصر .\r\nاو در سال 1335 ق مطابق با 1295 ش در رشت متولد گرديد .\r\nبحر العلوم در سن كودكى همراه پدر به نجف اشرف رفت و مقدمات علوم را در نجف اشرف فراگرفت و در سن حدود 14 سالگى به قم مهاجرت كرد و پس از طى سطوح ، خارج را از محضر آيات : حاج شيخ عبد الكريم حائرى يزدى ( مدت كوتاهى ) ، سيد محمّد حجت كوه‌كمرى ، سيد حسين طباطبائى بروجردى و سيد كاظم شريعتمدارى بهره‌مند شد و مشغول تدريس سطوح گرديد .\r\n\r\n","description":"","footnote":"","page_name":" 1624 ","page_number":296},
  {"content":"\r\n\r\n\r\nاز آثار او\r\n1 - درر الصرف .\r\n2 - درر النحو .\r\n3 - منظومة فى الاصول .\r\n4 - منظومة فى الفقه .\r\n5 - تقريرات الفقه ( درس حجت ) .\r\n6 - تقريرات الفقه ( درس بروجردى ) .\r\nايشان در عصر روز جمعه 14 / محرم / 1407 ق مطابق با 28 / شهريور / 1365 ش در بيمارستان قلب تهران در سن 72 سالگى درگذشت و عصر روز شنبه تشييع و در صحن حضرت معصومه عليها السّلام مدفون گرديد .\r\nمنابع\r\n1 - آثار الحجة 2 / 117 .\r\n2 - اظهارات فرزند آن مرحوم .\r\n3 - گنجينهء دانشمندان 2 / 222 .\r\n\r\nشيخ محمّد رضا برهان رامسرى ( 1326 - 1413 ق )\r\nحاج شيخ محمّد رضا فرزند شيخ ابو الحسن واعظ و نوهء آقا قاسم تنكابنى رامسرى ملقب به ( برهان ) ، به سال 1326 ق در « آخوند محله » تنكابن ديده به جهان گشود .\r\nپس از طى مقدمات به قم رفت و ادبيات را نزد ميرزا محمّد على اديب تهرانى ، و سطوح را نزد آيات : ميرزا محمّد تقى اشراقى ، سيد شهاب الدّين مرعشى نجفى ، و سيد محمّد رضا گلپايگانى تلمذ كرد ، و حكمت و فلسفه را از محضر : سيد ابو تراب ترابى دامغانى ، شيخ محمّد على شاه‌آبادى ، شيخ مهدى مازندرانى ( امير كلائى ) ،\r\n\r\n","description":"","footnote":"","page_name":" 1625 ","page_number":297},
  {"content":"\r\n\r\n( امام ) خمينى ، و ميرزا خليل كمره‌اى استفاده نمود .\r\nو در دروس خارج آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر ، ميرزا محمّد فيض قمى ، و سيد حسين طباطبائى بروجردى حاضر گرديد و از دانش سرشار اين بزرگان استفاده‌ها برد .\r\nو به رامسر مراجعت و در « مسجد نارنج بن » و « لياسر » به اقامهء جماعت و ترويج احكام مذهب پرداخت .\r\n\r\nاز آثار او\r\n1 - اسرار دائميهء قرآن ( همكارى با برادرش شيخ محمّد حسين برهان ) .\r\n2 - تقريرات بعضى از اساتيد خود .\r\nوى داراى فرزندى به نام ( جلال الدّين برهان ) از طلاب حوزهء علمى قم بود كه در سن جوانى به تاريخ جمادى اول / 1369 ق درگذشت ، و در قبرستان حاج شيخ قم مدفون شد وى كتابى در « اثبات امامت » تأليف نموده بود .\r\nسرانجام در روز دوشنبه 12 / شوال / 1413 مطابق با 16 / فروردين / 1372 ش به سن 88 سالگى در رامسر درگذشت ، و در كنار فرزند مذكور خود در قبرستان حاج شيخ مدفون گرديد .\r\nمنابع\r\n1 - آينهء دانشوران 427 .\r\n2 - گنجينهء دانشمندان 5 / 162 .\r\n\r\n","description":"","footnote":"","page_name":" 1626 ","page_number":298},
  {"content":"\r\n\r\n\r\nشيخ محمّد رضا چال حصارى « افضل » ( 1289 - 1373 ق )\r\nشيخ محمّد رضا چال حصارى تهرانى معروف به ( افضل ) فرزند حاج آخوند ، در سال 1289 قمرى متولد شد .\r\nاز علماى اخبارى بود و در سالهاى آخر عمر خود از تهران ( محلهء چال حصار ) به قم مهاجرت كرد . در روز جمعه 20 / ذىحجه / 1373 قمرى مطابق با 29 / مرداد / 1333 ش به سن 84 سالگى در قم وفات يافت .\r\n\r\nآثار به‌جا مانده از او عبارتند از :\r\n1 - آداب الاطفال .\r\n2 - اصول كلام .\r\n3 - ألف سؤال .\r\n4 - بلغة العقلاء فى غربة سيد الشهداء عليه السّلام .\r\n5 - بلغة القصوى مياليد العلياء .\r\n6 - تتمهء رسالهء رشد المسترشد .\r\n7 - تفسير 2 جلد .\r\n8 - تكملة المواريث .\r\n9 - جهاد اكبر .\r\n10 - حجة اللّه و بلغة الالباب .\r\n11 - رشد المسترشد .\r\n12 - سبيل الرشد لأهل الزهد .\r\n13 - فلتات اهل ايمان .\r\n14 - كتاب افضل .\r\n15 - لسان الصدق .\r\n\r\n","description":"","footnote":"","page_name":" 1627 ","page_number":299},
  {"content":"\r\n\r\n16 - موازين الكلام .\r\n17 - مسألتان ملحقتان بفريضة الصلاة .\r\n18 - القضاء و الشهادات .\r\nمنابع\r\n1 - زندگينامهء رجال و مشاهير ايران 3 / 43 .\r\n2 - معجم مؤلفين الشيعة 129 .\r\n3 - مؤلفين كتب چاپى 3 / 136 .\r\n\r\nدسته‌گلى كه چال حصارى به آب داد :\r\nدانشمند معظم آقاى سيد حسين مكى خرمشهرى براى نگارنده نقل فرمود كه :\r\nچال حصارى پس از انتقال به قم اقدام به چاپ قرآنى نمود كه با قرائتى بر خلاف قرائت مشهور و براساس روايت ضعيف تنظيم و آن را به چاپ سپرده بود . آية اللّه سيد حسين طباطبائى بروجردى را از چاپ اين قرآن آگاه مىكنند ، وى قبل از انتشار دستور مىدهد كه تمام نسخه‌هاى چاپى را بسته‌بندى كرده و در گونيهاى محكم روانه خرمشهر كنند و از مرحوم آية اللّه شيخ سلمان خاقانى كه در آن سامان مردى مقتدر و متنفذ بود مىخواهند كه شخصا آن گونىهاى پر از كتاب را در ته رودخانه ريخته با نظارت كامل از بين ببرد .\r\nبه‌همين‌جهت مرحوم خاقانى شخصا در قايق سوار شده و پس از آنكه گونيها را پر از سنگ و آهن كرده بودند تا اينكه در ته رودخانه فروبروند آنها را در آب رها مىكنند و بدين‌وسيله با تدبير و سياست آن مرجع بزرگ از يك فتنهء عظيم جلوگيرى مىشود .\r\nعده‌اى از فضلاء و اصحاب آية اللّه بروجردى درخواست تبعيد چال حصارى را مىكنند ولى آية اللّه در جواب مىفرمايند : وى اگر در قم باشد بهتر است ، همين اينكه نزد عوام الناس نمىتواند تبليغ عقايد خود كند و هم اينكه كارهاى او را زير نظر داشته باشيم .\r\n\r\n","description":"","footnote":"","page_name":" 1628 ","page_number":300},
  {"content":"\r\n\r\nآية اللّه سيد مهدى مرعشى ( ساكن قم ) براى اينجانب نقل فرمودند كه : چال حصارى يكى از فضلاى درس آيات : آخوند ملا محمّد كاظم خراسانى و سيد محمّد كاظم طباطبايى يزدى در نجف اشرف بود .\r\nو اضافه مىكنند كه بر احاديث و اخبار اهل بيت عليهم السّلام تسلط عجيبى داشت و در كتب حديثى سير عميق كرده بود . در مباحثه و مناظره فردى بسيار قوى بود . و با بعضى از علماء و طلاب قم مناظراتى داشته است ، كه من و اخوى ( يعنى سيد كاظم مرعشى ) سخت با وى مباحثه كرديم و تا حدى بعضى از آراى وى را ردّ كرديم .\r\n* \r\nشيخ محمّد رضا صادقى « لسان المحققين » ( ح 1298 - 1358 ق )\r\nحاج شيخ محمّد رضا فرزند ملا محمّد على صادقى تهرانى ، از جمله وعّاظ و خطباى معروف زمان خود بود ، كه در اثر حسن بيان و تسلط به مطالب علمى و تحقيقى به « لسان المحققين » ملقب گرديد ، و در زمينهء وعظ و ارشاد داراى آثار قلمى خطى بود .\r\nصادقى در سال 1358 ق مطابق با 1318 ش در حدود سن 60 سالگى در اثر بيمارى استسقا درگذشت ، و در صحن حضرت معصومه عليها السّلام قم به خاك سپرده شد .\r\nوى پدر دانشمند معظم و استاد محترم جناب آقاى دكتر محمّد صادقى ساكن قم مىباشد و مطالب فوق از ايشان استفاده شده است .\r\n\r\nشيخ محمّد رضا طالقانى ( 1309 - 1382 ق )\r\nشيخ محمّد رضا فرزند ملا ذبيح اللّه و نوهء ملا ابو القاسم طالقانى ، اصالتا اهل روستاى « كركبود » طالقان مىباشد .\r\n\r\n","description":"","footnote":"","page_name":" 1629 ","page_number":301},
  {"content":"\r\n\r\nدر سال 1309 ق مطابق با 1270 ش در طالقان متولد گرديد .\r\n\r\nخدمات اجتماعى در ورامين\r\nوى پس از آموختن مقدمات در تهران به قم مهاجرت كرد ، و تحصيلات عالى خود را به پايان رسانيد . آن‌گاه به تهران بازگشت ، سپس « ورامين » را جهت سكنا برگزيد ، و در آن منطقه سمت روحانى مهمى داشت ، و سالهاى متمادى در « مسجد كهريزك » به رتق و فتق امور شرعى و اقامهء جماعت و تأسيس حوزهء علميه و تربيت و پرورش طلاب همت گماشت .\r\nاز نامبرده اشعارى پراكنده و نغز به جاى مانده ، كه به همت نوادهء ايشان آقاى على رضا طالقانى پس از سالها گردآورى گرديد .\r\nاو سرانجام به سال 1382 ق مطابق با 1343 ش در پى بيمارى ، در ورامين درگذشت ، و جنازه‌اش به قم حمل گرديد و در مقبرهء خانوادگى در قبرستان وادى السلام به خاك سپرده شد .\r\nمنابع\r\n1 - آثار الحجة 2 / 275 .\r\n2 - آشنايى با مشاهير طالقان 237 .\r\n\r\nشيخ محمّد رضا طبسى ( 1322 - 1405 ق )\r\nحاج شيخ محمّد رضا فرزند شيخ عباس و نوهء آقا على طبسى خراسانى ، از علماى بزرگ و پركار بود .\r\nدر 18 / شعبان / 1322 ق ( يا 1324 ق ) هنگام زيارت مرقد ثامن الحجج عليه السّلام پدر و مادرش در مشهد مقدس ، ديده به جهان گشود .\r\nوى در دامان پدرى متقى پرورش يافت ، و مقدمات اوليه را ، نزد سيد محمّد\r\n\r\n","description":"","footnote":"","page_name":" 1630 ","page_number":302},
  {"content":"\r\n\r\nعلى معروف به « ميرزا جعفر » آموخت .\r\n\r\nدر مشهد مقدس\r\nدر سال 1340 ق به مشهد مقدس رهسپار ، و ادبيات را نزد ميرزا عبد الجواد اديب نيشابورى ، و معالم الاصول را نزد شيخ محمّد كاظم دامغانى ، و قوانين الاصول را نزد ميرزا محمّد حسين شهرستانى ، و شرح لمعه را نزد سيد محمّد باقر مدرس ، و نيز نزد حضرات اساتيد : ميرزا جعفر شهرستانى ، سيد مرتضى يزدى و شيخ حسن كاشى تحصيل نمود .\r\n\r\nدر حوزهء علميهء قم\r\nايشان در حدود سال 1342 ق به قم عزيمت ، و سطوح را نزد : سيد على يثربى كاشانى و سيد محمّد تقى خوانسارى ، و قسمتى از رياض المسائل را نزد ميرزا جواد ملكى تبريزى تلمذ كرد . در ضمن دروس حكمت را از محضر بزرگانى چون : ميرزا على اكبر حكمى يزدى ( تجلّى ) ، شيخ محمّد على شاه‌آبادى و سيد ابو الحسن رفيعى قزوينى و دروس خارج را از آيت‌اللّه حاج شيخ عبد الكريم حائرى يزدى و شيخ محمّد رضا اصفهانى ( مسجد شاهى ) استفاده نمود .\r\n\r\nدر حوزهء نجف اشرف\r\nوى پس از چند سال اقامت در قم ، در حدود سال 1350 ق ، به نجف اشرف مهاجرت كرد ، و از محضر آيات : ميرزا محمّد حسين نائينى ، شيخ ضياء الدّين\r\n\r\n","description":"","footnote":"","page_name":" 1631 ","page_number":303},
  {"content":"\r\n\r\nعراقى ، شيخ محمّد حسين غروى اصفهانى و سيد ابو الحسن اصفهانى در فقه اصول ، و نزد علامه شيخ محمّد جواد بلاغى در كلام بهره‌مند گرديد ، و يكى از ملازمان و اصحاب جلسهء استفتاى آيت‌اللّه سيد ابو الحسن اصفهانى شد .\r\n\r\nآثار قلمى ايشان به شرح زير است :\r\n1 - اثبات رجعت .\r\n2 - أحاديث المسلمين فى فضائل أمير المؤمنين عليه السّلام .\r\n3 - ازاحة الشكوك فى اللباس المشكوك .\r\n4 - الأربعون حديثا .\r\n5 - الامام الغائب ( عج ) .\r\n6 - الأنوار اللامعة فى تاريخ سيدة النساء فاطمة عليها السّلام .\r\n7 - التحفة العلوية .\r\n8 - التحفة المحمّدية .\r\n9 - الدّر الثمين فى فضل التختم باليمين .\r\n10 - السيف المشتهر .\r\n11 - الشيعة و الرجعة ، در دو جلد .\r\n12 - الصوفية المبتدعة .\r\n13 - الفوائد الرضوية فى المسائل الاصولية ( تقريرات عراقى ) .\r\n14 - القول الفصيح فى اصول الدّين الصحيح .\r\n15 - المنية فى تحقيق حكم الشارب و اللحية .\r\n16 - النجعة فى الرجعة .\r\n17 - بارقة البصر فى حوادث القرن الثالث عشر .\r\n18 - تاريخ الملل الثلاث ( مناظره بين مسلم و يهودى و نصرانى ) .\r\n19 - تبصرة المتعلمين فى عقائد المؤمنين .\r\n\r\n","description":"","footnote":"","page_name":" 1632 ","page_number":304},
  {"content":"\r\n\r\n20 - تذكرة الأحبة فى الأدعية و الزيارات .\r\n21 - ترجمهء مصباح الهدى فى الردّ على القاديانية ( از بلاغى ) .\r\n22 - تفسير سورهء عمّ .\r\n23 - تقريرات درس نائينى .\r\n24 - تقريرات سيد ابو الحسن اصفهانى .\r\n25 - تنبيه الامة فى اثبات الرجعة .\r\n26 - حاشية على انيس المقلدين .\r\n27 - حاشية على طريق النجاة .\r\n28 - حاشية على وسيلة النجاة .\r\n29 - خلاصة البيان فى تفسير القرآن ، در چند جلد .\r\n30 - درر الأخبار فيما يتعلق به حال الاحتضار ، در چهار جلد .\r\n31 - ذخيرة الصالحين فى شرح تبصرة المتعلمين ، در هشت جلد .\r\n32 - ذخيرة العباد فيما يتعلق بالمعاد .\r\n33 - ذرائع البيان فى عوارض اللسان ، در سه جلد .\r\n34 - رسالة فى التيمم .\r\n35 - رسالة فى الحج .\r\n36 - رسالة فى المعاطات .\r\n37 - رسالة فى النفاس .\r\n38 - عقد الفرائد فى مختصر العقائد ( فارسى ) .\r\n39 - مصباح الظلام فى هداية الأنام ( در اصول عقايد ) .\r\n40 - مفتاح الجنة فى أعمال مسجدى الكوفة و السهلة .\r\n41 - مقتل الحسين عليه السّلام .\r\n42 - منية الراغب فى ايمان ابى طالب رضى اللّه عنه .\r\n\r\n","description":"","footnote":"","page_name":" 1633 ","page_number":305},
  {"content":"\r\n\r\n43 - نقد الفرائد .\r\nايشان در سال 1391 ق در پى فشارهاى دولت عراق به ايران مراجعت و در قم سكونت اختيار كرد ، و به تأليف و تصنيف و ترويج احكام اشتغال ورزيد ، و در پى كسالتى ممتد در منزلش بسترى شد .\r\n\r\nدرگذشت و اعقاب\r\nسرانجام در شب پنج‌شنبه 26 / ربيع اول / 1405 ق مطابق با 29 / آذر / 1363 ش در بيمارستان آيت‌اللّه گلپايگانى درگذشت ، و جنازه‌اش عصر روز پنجشنبه از مسجد امام حسن عسكرى عليه السّلام تشييع و پس از اداى نماز ميت و توسط آيت‌اللّه مرعشى نجفى در صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - شيخ محمّد على 2 - عماد الدّين 3 - نجم الدّين و ديگران .\r\nمنابع\r\n1 - آثار الحجة 2 / 366 .\r\n2 - آينهء دانشوران 425 .\r\n3 - الاجازة الكبيرة 188 .\r\n4 - المسلسلات فى الاجازات 2 / 461 .\r\n5 - كيهان فرهنگى ، سال اول ، شمارهء 11 ، ص 35 .\r\n6 - گنجينهء دانشمندان 2 / 193 .\r\n7 - مستدرك أعيان الشيعة 3 / 230 .\r\n8 - معجم المؤلفين العراقيين 3 / 167 .\r\n9 - مؤلفين كتب چاپى 3 / 176 .\r\n10 - نقباء البشر 2 / 899 .\r\n\r\n","description":"","footnote":"","page_name":" 1634 ","page_number":306},
  {"content":"\r\n\r\n\r\nسيّد محمّد رضا كشفى ( 1351 - 1421 ق )\r\nسيد محمّد رضا فرزند علامه سيد مهدى و نوهء آيت‌اللّه سيد ريحان اللّه موسوى كشفى بروجردى ، از دانشمندان و اساتيد حكمت در تهران بود .\r\nوى در سال 1351 ق مطابق با 1311 ش در تهران تولد يافت .\r\nاو دوران كودكى همراه پدر دانشمند گذرانيد و به تحصيل مقدمات پرداخت .\r\nآنگاه سطح و حكمت را از محضر : شيخ ابو الحسن شعرانى ، ميرزا مهدى الهى قمشه‌اى ، سيد ابو الحسن رفيعى قزوينى و حكيم شيرازى استفاده كرد .\r\nسپس به نجف اشرف عزيمت نمود و فقه و اصول را از محضر آيات : سيد يحيى مدرسى يزدى ، ميرزا باقر زنجانى ، سيد نصر اللّه مستنبط تبريزى و سيد ابو القاسم خوئى استفاده كرد و به تهران مراجعت فرمود و به تدريس و هدايت پرداخت .\r\n\r\nاز آثار او\r\n1 - چرا آينه‌ها نشان نمىدهند - آمادهء چاپ .\r\n2 - كنگاش عقل نظرى - چاپ شده .\r\nايشان در ظهر روز دوشنبه 10 / صفر / 1421 ق مطابق با 26 / ارديبهشت / 1379 ش در سن 69 سالگى در تهران در پى بيمارى زندگى را وداع گفت . پيكرش صبح روز چهارشنبه در تهران و عصر همان روز در قم تشييع و پس از اداى نماز توسط علامه شيخ عبد اللّه جوادى آملى ، در جوار على بن جعفر عليه السّلام به خاك سپرده شد .\r\nفرزندانش : 1 - سيد مهدى و يك دختر .\r\nمنبع\r\n1 - اظهارات خود ايشان در سال 1420 ق در تهران .\r\n\r\n","description":"","footnote":"","page_name":" 1635 ","page_number":307},
  {"content":"\r\n\r\n\r\nسيّد محمّد رضا گلپايگانى ( 1316 - 1414 ق )\r\nحاج سيد محمّد رضا گلپايگانى فرزند سيد محمّد باقر موسوى گلپايگانى ، از فقها و مراجع گرانقدر جهان تشيّع و اساتيد به نام حوزهء علميهء قم بود .\r\nايشان در 8 / ذىقعده / 1316 ق در قريهء « گوگد » ( كه در شش‌كيلومترى گلپايگان واقع است ) ، متولد شدند .\r\nمرحوم والدشان سيد محمّد باقر از سادات محترم و مشهور به زهد و امانت و اعتماد عمومى بود . هنگامى كه آيت‌اللّه گلپايگانى نه سال داشتند از دنيا رفت و ايشان را به مصيبت خود مبتلا نمود .\r\nآيت‌اللّه گلپايگانى پس از فوت پدر به تحصيل علوم متداوله به خصوص علوم دينى پرداخت ، و پس از طى تحصيلات مقدماتى نزد علامه سيد محمّد حسن خوانسارى در خوانسار و تكميل مقدارى از سطوح نزد علماى بزرگان آن ديار ، در اوائل سال 1336 ق به اراك كه به مناسبت اقامت آيت‌اللّه حائرى در آن شهر مركزيت علمى يافته بود مهاجرت كردند و پس از تكميل سطوح نزد آيت‌اللّه شيخ محمّد تقى گوگدى گلپايگانى در سال 1337 ق در دروس فقه و اصول آيت‌اللّه حائرى شركت كرده و با توجه به استعداد بالا و ذهن بديع خود يكى از شاگردان ممتاز آيت‌اللّه حائرى محسوب شدند .\r\nدر شعبان 1340 ق كه آيت‌اللّه حائرى به قم مشرف شد ، و به تاسيس حوزهء\r\n\r\n","description":"","footnote":"","page_name":" 1636 ","page_number":308},
  {"content":"\r\n\r\nعلميه مبادرت كردند . شخصا از آيت‌اللّه گلپايگانى دعوت نموده و ايشان هم در شوال همين سال به قم مهاجرت كرده ، از محضر ايشان و شيخ محمّد رضا اصفهانى ( مسجد شاهى ) بهره‌مند گرديد و تدريس سطوح را آغاز كردند .\r\nآيت‌اللّه گلپايگانى بعد از وفات مرحوم آيت‌اللّه حائرى به تدريس خارج فقه و اصول پرداخته در سالهاى اخير كه درس خارج ايشان در مسجد اعظم قم تشكيل مىشد ، بالغ بر 800 نفر از فضلا و طلاب در آن شركت مىكردند .\r\nايشان علاوه بر اشتغالات علمى و مرجع و ملجاء بودن بسيارى از مردم ايران و شيعيان جهان در دفاع از حريم دين و حوزه و حيثيت اسلامى جديت تام داشته ، و در اين‌گونه امور اهل مسامحه و مجامله نبودند .\r\nپس از فوت مرحوم آيت‌اللّه بروجردى قسمت عمده‌اى از ادارهء حوزهء علميه به عهدهء ايشان قرار گرفت ، و با اينكه خطرات بزرگى متوجه روحانيت و حوزهء علميه شده بود با يارى خداوند متعال و حسن تدبير و مجاهدات و مبارزات ايشان و ديگر آيات حوزهء علميه از گزند بدخواهان محفوظ ماند .\r\n\r\nتدريس فقه و اصول\r\nآيت‌اللّه گلپايگانى بيش از هفتاد سال سابقهء تدريس داشت ، كه به فقه و اصول قدرت و تسلط كامل حاصل نمود ، لذا درس ايشان در حوزه معروفيت بسزايى كسب كرد . در ضمن درس ايشان از چند ويژگى برخوردار بود :\r\n1 - مطالعه به‌طور پيوسته و بدون آن اقدام به تدريس نمىكردند ، كه اين روش را تا آخرين ايام عمر خويش دنبال كرد . بنده شاهد اين حقيقت نيز بودم . در محرم يا صفر / 1414 ق يعنى آخرين ديدار بنده با ايشان بود ( آن هم بوسيلهء داماد معظم ايشان جناب آقاى محقق ) كه خدمتشان رسيدم ، سلام عرض كردم و نزديك شدم .\r\nچند دقيقه‌اى هم نشستم . متوجه شدم يكى از فضلا يكى از مجلدات جواهر را مىخواند ، و حضرت آيت‌اللّه گوش مىدادند . البتّه جناب آقاى محقق بنده را شرمنده\r\n\r\n","description":"","footnote":"","page_name":" 1637 ","page_number":309},
  {"content":"\r\n\r\nكرده و مرا خدمت آيت‌اللّه معرفى كردند ، در مقابل آيت‌اللّه در حق من دعا فرمودند .\r\n2 - دفتر يادداشتى همراه داشتند كه رئوس مطالب را قبلا در آن نوشته بود .\r\n3 - به كلمات بزرگان خصوصا : صاحب جواهر ، شيخ انصارى ، حاج شيخ عبد الكريم حائرى اهتمام داشتند ، و بعضى از متن آنها را مىخواندند .\r\n4 - اشكالات و ايرادات شاگردان را به‌طور كامل گوش مىدادند ، و سعى بر دور ساختن آنها از ذهن شاگردان مىكرد .\r\n5 - به جاى آوردن مستحبات قبل از درس و رعايت اخلاق اسلامى .\r\nبه‌همين‌جهت شاگردان بسيار زيادى را تحويل جامعه دادند كه بعضى از آنها فوت شدند ، و گروه كثيرى هم‌اكنون در مناصب و مراكز حساس به فعاليت اشتغال دارند . البتّه ايشان علاوه بر تدريس فقه و اصول ، مدت زيادى به تفسير قرآن كريم و خطابه مىپرداختند .\r\n\r\nمجلس شهادت امام صادق عليه السّلام و حادثهء فيضيه\r\nاز حوادث مهمى كه در محضر آيت‌اللّه اتفاق افتاد و فراموش ناشدنى است ،\r\n\r\n","description":"","footnote":"","page_name":" 1638 ","page_number":310},
  {"content":"\r\n\r\nحملهء مأمورين عمال رژيم و برهم زدن مجلس روضه و اهانت و كتك زدن روحانيون ، و جسارت به شخص ايشان بود .\r\nاين حادثه به تاريخ 2 / فروردين / 1342 ش در مجلس سوگوارى امام صادق عليه السّلام اتفاق افتاد ، كه شخص آيت‌اللّه در جواب علامه ميرزا عبد اللّه تهرانى اين‌طور نوشته است :\r\n( . . . حادثهء فجيعهء مدرسهء فيضيه ، كه در مجلسى كه از جانب حقير به منظور عزادارى تشكيل شد پيش آمد ، و خود به چشم ديدم كه مأمورين جنايتكار ، بىجهت به طلاب و علماء و مسلمانان بىدفاع كه از نقاط مختلف آمده بودند حمله برده ، و آن اعمال وحشيانه را مرتكب شدند ، و بر اضطراب ملّت شيعه در داخل و خارج افزودند ، و حقيقتا افكار را به وجود يك توطئهء خطرناك براى اضمحلال اسلام و استقلال و موجوديت كشور و حكومت شيعه مشغول كرد ) .\r\n\r\nخدمات و آثار :\r\n1 - تشويق طلاب به تحصيل و تقدير از طلاب زحمتكش و برقرارى امتحانات كتبى و شفاهى به شيوهء جديد و مراقبت در وضع اخلاقى آنان .\r\n2 - توجه به وضع طلاب جوان و طرح برنامه‌هاى جديد مفيد براى تغيير و تنظيم روش تحصيلى طلاب و اختصاص چند مدرسه به اجراى آن برنامه‌ها .\r\n3 - تأسيس مدرسه‌اى با شكوه با ساختمان مدرن در خيابان صفائيهء قم .\r\n4 - تعمير مدرسهء فيضيّه در سال 1348 ش پس از خرابى .\r\n5 - احداث ساختمان وضوخانه ، حمام و رخت‌شوىخانه براى مدرسهء فيضيه .\r\n6 - احداث ساختمان و سالن بزرگى براى قرائت‌خانهء مدرسهء فيضيه .\r\n7 - حفر چاه عميق اختصاصى براى مدرسهء فيضيه و دارالشفا و لوله‌كشى آن در مدرسه .\r\n8 - تأسيس مدرسهء علوى در خيابان تهران كوچهء منوچهرى .\r\n\r\n","description":"","footnote":"","page_name":" 1639 ","page_number":311},
  {"content":"\r\n\r\n9 - تأسيس مدرسه‌اى با شكوه در خيابان چهارمردان با برنامه‌هاى مخصوص عربى و فارسى .\r\n10 - تأسيس بيمارستان مجهز براى آقايان طلاب ، روحانيون و علماء و تأسيس يك درمانگاه خصوصى با بخش‌هاى جراحى ، داخلى ، قلب ، راديولوژى و آزمايشگاه ، كه كليهء روحانيون در بخش‌هاى مختلف اين بيمارستان بطور رايگان معالجه مىشوند و غير روحانيون نيز از درمانگاه و ساير بخش‌هاى آن استفاده مىنمايند .\r\n11 - تأسيس مجمع اسلامى جهانى ، از مراكز مهم فرهنگى و تبليغى در ( لندن ) .\r\n12 - تأسيس دار القرآن الكريم ، كه به زمينه‌هاى مختلف علوم قرآنى نظر دارد ( در قم ) .\r\n13 - تأسيس مركز معجم فقهى ، كه متون فقهى را نگهدارى و نشر مىكند ( در قم ) .\r\n14 - تأسيس كتابخانهء عمومى ، شامل خدمات در زمينهء كتابهاى چاپى و خطى است ( در قم ) و . . .\r\n\r\nاز آثار قلمى ايشان\r\nايشان با قلمى زيبا و نثرى متين مطالب فقهى و اصولى را نوشته و چند اثر ارزشمند براى آيندگان به يادگار گذاشت ، البتّه برخى تقريرات يا براساس نظريات ايشان به نام مباركشان به چاپ رسيده است ، كه مىتوان از :\r\n1 - افاضة العوائد فى التعليق على درر الفوائد 2 جلد .\r\n\r\n","description":"","footnote":"","page_name":" 1640 ","page_number":312},
  {"content":"\r\n\r\n2 - رسالة فى صلاة الجمعة .\r\n3 - رسالة المحرمات بالنسب .\r\n4 - عدم تحريف قرآن .\r\n5 - حاشية على العروة الوثقى .\r\n6 - تعليقة على وسيلة النجاة .\r\n7 - مجمع المسائل ( استفتائات - 3 جلد ) .\r\n8 - امر به معروف و نهى از منكر .\r\n9 - تلخيص احكام الحج .\r\n10 - هداية العباد ( استفتائات - 2 جلد ) .\r\n11 - الهداية ( در ولايت فقيه ) .\r\n12 - تعليقة على القضاء من العروة الوثقى .\r\n13 - توضيح المسائل .\r\n14 - مناسك حج .\r\n15 - مختصر الاحكام .\r\n16 - كتابهاى : القضاء ، الشهادات و الحدود ، را نام برد .\r\n\r\nكسالت ايشان و مسافرت به لندن\r\nدر سال 1366 ش مطابق با 1407 ق در پى كسالت ممتدى جهت معالجه رهسپار لندن مىشوند ، و تحت درمان قرار مىگيرند . در ضمن شبهاى قدر را در مجمع اسلامى جهانى در حضور ايشان برگزار مىشد ، و در اوائل / خرداد / 1366 به ايران بازگشتند .\r\n\r\nارتحال ايشان\r\nدر پى عارضهء تنگى نفس شديد ( بيمارى ريوى ) ، در شب سه‌شنبه 21 /\r\n\r\n","description":"","footnote":"","page_name":" 1641 ","page_number":313},
  {"content":"\r\n\r\nجمادى ثانى / 1414 ق در بيمارستان قلب تهران بسترى گرديد ، و در غروب روز پنجشنبه 24 / جمادى ثانى مطابق با 18 / آذر / 1372 ش به سن 98 سالگى در بيمارستان مذكور درگذشت و جهان تشيع را عزادار ساخت .\r\nجسدش ساعت 1 بعد از ظهر روز جمعه از بيمارستان قلب در ميان جمعيت بىنظير تشييع شد . و در صبح روز شنبه از مسجد امام حسن مجتبى عليه السّلام ( جنب مدينة العلم آيت‌اللّه خوئى قدّس سرّه ) قم تا حرم حضرت معصومه عليها السّلام جسدش تشييع ، و در كنار استادش حاج شيخ عبد الكريم حائرى به خاك سپرده شد .\r\n- منابع\r\n1 - آثار الحجة 2 / 71 .\r\n2 - آفتاب فقاهت ، تأليف انصارى قمى .\r\n3 - آينهء دانشوران 197 .\r\n4 - رجال قم 152 .\r\n5 - مؤلفين كتب چاپى 3 / 195 .\r\n6 - نقباء البشر 2 / 742 .\r\n\r\nشيخ محمّد رضا محقق تهرانى ( 1332 - 1415 ق )\r\nحاج شيخ محمّد رضا محقق تهرانى فرزند آقا حسين كرمانى يكى از دانشمندان به نام و مجتهدين معاصر تهران بود .\r\nايشان در سال 1332 قمرى در تهران متولد شده ، مقدمات و ادبيات را در قم خواند ، پس از آن به مشهد مشرّف شد و دروس نهائى را از آيات : شيخ هاشم قزوينى ، شيخ محمّد كاظم دامغانى ، و حاج شيخ حسن پائين خيابانى استفاده و تكميل نموده ، در دروس خارج آيات : ميرزا محمّد آقازادهء خراسانى و حاج آقا حسين طباطبائى قمى شركت نمود ، و دروس معارف را از آية اللّه ميرزا مهدى\r\n\r\n","description":"","footnote":"","page_name":" 1642 ","page_number":314},
  {"content":"\r\n\r\nاصفهانى استفاده كرد .\r\nايشان پس از حادثهء مسجد گوهر شاد در سال 1314 شمسى و تبعيد آيات خراسان و تعطيلى حوزهء علميهء مشهد ناچار به تهران برگشته ، و از محضر آيت‌اللّه شيخ محمّد على شاه‌آبادى بهره‌مند شد ، سپس به قم آمده و از محضر آيات ثلاث : سيد محمّد حجت كوه‌كمرى ، سيد محمّد تقى خوانسارى و سيد صدر الدّين صدر استفاده نموده ، و به تهران بازگشته و مدتى اقامت و پس از ورود آيت‌اللّه طباطبائى بروجردى باز به قم برگشته ، و مدت نه سال تمام به اتفاق باجناقش حجة الاسلام حاج شيخ محمّد جواد خندق‌آبادى به درس خارج معظم‌له شركت و استفاده نمود ، سپس به مشهد عزيمت و به مدت دو سال توقف و به تدريس پرداخت ، و پس از آن به تهران بازگشت و در مدرسهء مروى به تدريس فقه و اصول اشتغال نمود ، و در « مسجد خندق‌آباد » واقع در خيابان مولوى به اقامهء جماعت و ارشاد مردم مشغول بود .\r\n\r\nاز آثار او :\r\n1 - مصباح المقلدين .\r\n2 - حقائق الفقه ، در 40 جلد .\r\n3 - خلاصة حقائق الفقه ، در چند جلد .\r\nمتوفاى روز پنجشنبه 11 / اسفند / 1373 ش مطابق با اول / شوال / 1415 ق در سن 83 سالگى در پى بيمارى در تهران ، جسدش عصر روز جمعه در قم تشييع و\r\n\r\n","description":"","footnote":"","page_name":" 1643 ","page_number":315},
  {"content":"\r\n\r\nدر صحن حضرت معصومه عليها السّلام به خاك سپرده شد .\r\n- منابع\r\n1 - گنجينهء دانشمندان 9 / 301 .\r\n2 - مؤلفين كتب چاپى 3 / 198 .\r\n\r\nمحمّد رضا وجدانى ( - 1366 ق )\r\nوى فردى دانشمند و سمت « دادستان كل كشور » را برعهده داشت .\r\n\r\nاز آثار او\r\n1 - اصول محاكمات حقوقى .\r\n2 - اصول محاكمات جزائى ، در 4 جزوه .\r\nوجدانى در روز دوشنبه 15 / جمادى الاول / 1366 ق مطابق با 17 / فروردين / 1326 ش درگذشت . پيكرش در صحن كهنه حضرت معصومه عليها السّلام به خاك سپرده شد .\r\n- منبع\r\n1 - مؤلفين كتب چاپى 3 / 206 .\r\n\r\nميرزا محمّد رفيع جلالى سردرودى ( 1297 - 1377 ق )\r\nميرزا محمّد رفيع فرزند جليل جلالى سردرودى تبريزى معروف به ( ميرزا رفيع آقا ) ، از دانشمندان و مدرسين سردرود و داماد آيت‌اللّه شيخ محمّد على پيشنمازى سردرودى بود .\r\nدر سال 1297 ق در شهر « سردرود » از توابع تبريز ديده به جهان گشود .\r\n\r\n","description":"","footnote":"","page_name":" 1644 ","page_number":316},
  {"content":"\r\n\r\n\r\nدر حوزهء نجف اشرف و تبريز\r\nايشان پس از طى تحصيل مقدمات و سطوح به نجف اشرف عزيمت نمود ، و پس از اقامت حدود ده سال از محضر آيات : ميرزا محمّد حسين نائينى و سيد ابو الحسن اصفهانى استفاده كرد ، موفق به دريافت اجازات علمى از آن دو رادمرد شد و به وطن خود مراجعت نمود .\r\nوى ابتدا به تبريز رفت و در مدارس دينى به تدريس و تربيت طلاب اشتغال ورزيد ، و سرانجام در زادگاه خود « سردرود » اقامت و به اقامهء جماعت و تدريس مقدمات و سطوح همت گماشت ، و از جمله شاگردان ايشان حضرات اساتيد :\r\n1 - ميرزا حسن فرهنگ سردرودى 2 - ميرزا حسن نصرتىنيا سردرودى 3 - ميرزا محمّد تقى كلباسى سردرودى 4 - آقاى سيد اسلام چاووشى ( مقيم خلجان تبريز ) ، را مىتوان نام برد .\r\nوى در اواخر عمر نابينا گرديد و دچار سكتهء مغزى نيز شد ، ولى با همين حال به اقامهء جماعت و وعظ و ارشاد مىپرداخت ، ايشان تا آخر عمر به قوت حافظه و سرعت انتقال و زيبائى خط ، معروف بود .\r\n\r\nدرگذشت و اعقاب\r\nنامبرده در روز پنجشنبه 7 / ربيع ثانى / 1377 ق مطابق با 9 / آبان / 1336 ش در سردرود در اثر سكتهء قلبى درگذشت ، و در قبرستان عمومى مدفون گرديد ، آن‌گاه پس از چند سال كالبدش به قم حمل و در قبرستان وادى السلام به خاك سپرده شد .\r\n\r\nفرزندانش :\r\n1 - آقا محمّد جلالى 2 - آقا حسين ، و پنج دختر از او به يادگار ماند .\r\n- منبع\r\n1 - اطلاعاتى از فرزند ارشد ايشان .\r\n\r\n","description":"","footnote":"","page_name":" 1645 ","page_number":317},
  {"content":"\r\n\r\n\r\nشيخ محمّد رفيعى طالقانى ( 1330 - 1403 ق )\r\nحاج شيخ محمّد فرزند علامه شيخ ابو طالب رفيعى طالقانى ، از فضلاى معاصر بود .\r\nوى در سال 1330 ق در روستاى « اردكان » از توابع طالقان متولد گرديد .\r\nمقدمات را نزد پدرش آموخت ، و در حدود سالهاى 1345 ق به قم رهسپار شد و پس از طى كردن دروس سطح ، خارج را از محضر آيات : حاج شيخ عبد الكريم حائرى يزدى و شيخ محمّد على حائرى قمى استفاده نمود . آنگاه به تهران عزيمت داشت و به ارشاد و هدايت و همكارى با سيد مجتبى نواب صفوى پرداخت . در ضمن ايام تبليغى را در رشت و ساير مناطق استان گيلان و نيز طالقان به خدمت مذهبى و اجتماعى اشتغال پيدا مىكرد .\r\nرفيعى مجددا به قم رفت و به تحصيل خود نزد حضرات آيات : سيد صدر الدّين صدر ، سيد حسين طباطبائى بروجردى و سيد روح اللّه خمينى ادامه داد و خود به تدريس اهتمام ورزيد . و پس از پيروزى انقلاب به طالقان - شهرك - رفت و به اقامهء نماز جمعه و جماعت و هدايت پرداخت . او مردى متنفذ و صاحب قدرت بود و در فن خوشنويسى مهارت كامل داشت .\r\n\r\nاز آثار او\r\n1 - تلخيصى لمعتين .\r\n2 - دژخيمان شاه و مدرسهء فيضيه .\r\n3 - رساله‌اى در صلاة .\r\nرفيعى سرانجام در روز جمعه مطابق با 12 / فروردين / 1362 ش در سن 73 سالگى در اثر سكتهء قلبى در طالقان درگذشت . پيكرش به قم حمل و در انتهاى\r\n\r\n","description":"","footnote":"","page_name":" 1646 ","page_number":318},
  {"content":"\r\n\r\nقبرستان ابو حسين - مقبرة العلماء - مدفون شد .\r\n- منابع\r\n1 - آشنايى با مشاهير طالقان 255 .\r\n2 - آينهء دانشوران 337 .\r\n\r\nسيّد محمّد روحانى قمى ( 1338 - 1418 ق )\r\nسيد محمّد روحانى فرزند علامه سيد محمود و نوهء آيت‌اللّه سيد صادق حسينى قمى ، از فقها و مراجع گرانقدر جهان تشيع به شمار مىرفت .\r\nوى در شب 23 / شعبان / 1338 ق در قم پا به عرصهء گيتى نهاد .\r\nروحانى در خانواده‌اى علمى و اصيل پرورش يافت و پس از طى مقدمات ، شرح لمعه را نزد آيات : سيد رضا بهاء الدينى قمى و شيخ جعفر صبورى قمى ( ساكن كاشان ) فراگرفت .\r\nجديت و كوشش مداوم او باعث شد كه پدر فرزند خردسالش را روانهء عتبات عاليات نمايد .\r\nسيد محمّد همراه برادر كوچكتر خود سيد محمّد صادق در اواسط / ذىقعده / 1355 ق رهسپار عتبات عاليات گرديد و ابتدا در كربلاى معلا اقامت كرد و سطح را نزد حضرات آيات : سيد محمّد هادى ميلانى ، سيد حسن قزوينى ( حاج آقا مير ) و سيد زين العابدين كاشانى استفاده نمود و مدت كوتاهى در درس خارج آيت‌اللّه\r\n\r\n","description":"","footnote":"","page_name":" 1647 ","page_number":319},
  {"content":"\r\n\r\nحاج آقا حسين طباطبائى قمى حاضر گرديد .\r\nوى همراه برادرش در اواخر سال 1356 ق به نجف اشرف رفت و كفاية الاصول را نزد آيت‌اللّه ميرزا باقر زنجانى به پايان برد . و خارج فقه و اصول را از محضر آيات : شيخ محمّد حسين غروى اصفهانى ( دو سال ) ، سيد ابو الحسن اصفهانى ، شيخ محمّد كاظم شيرازى ( مدت كوتاهى ) ، شيخ محمّد على كاظمينى خراسانى ( مدت كوتاهى ) ، ميرزا عبد الهادى شيرازى و سيد ابو القاسم خوئى ( مدت 15 سال ) استفاده كرد .\r\nدر ضمن مرحوم روحانى به تدريس سطح اشتغال داشت و از حدود سال 1370 به‌طور خصوصى درس خارج را شروع نمود و در مدت زمان كوتاهى از معاريف مدرسين حوزهء نجف اشرف شد ، و طلاب زيادى از محضرش استفاده كردند .\r\nنامبرده در سال 1400 ق در اثر فشارهاى دولت عراق به ايران بازگشت و ابتدا در قم و مدت دو سال در تهران بسر برد و مجددا به قم مراجعت نمود و به تدريس خارج ادامه داد ، و در سالهاى آخر عمر درس خود را به حسينيهء صفائيه منتقل كرد .\r\n\r\nاز آثار او\r\n1 - القواعد الفقهية .\r\n2 - حاشية على المكاسب .\r\n3 - رسالة فى القبلة .\r\n4 - شرح كتابى الطهارة و الصلاة من العروة الوثقى .\r\n5 - قاعدة لا ضرر .\r\n\r\n","description":"","footnote":"","page_name":" 1648 ","page_number":320},
  {"content":"\r\n\r\nمرحوم روحانى افتخار دامادى شيخ محمّد جواد فرزند آيت‌اللّه شيخ محمّد على شاه‌آبادى را داشت . وى از فضلا و برجستگان بود از جمله شاگردان پدر ارجمند خود و آيت‌اللّه حاج شيخ عبد الكريم حائرى يزدى به شمار مىرفت . ولى متأسفانه در اوايل سال 1356 ق مطابق با 1316 ش در سن 33 سالگى در تهران دار فانى را وداع گفت ، و در قبرستان باغ طولى واقع در صحن مطهر حضرت عبد العظيم حسنى عليه السّلام شهر رى به خاك سپرده شد از او شش پسر و تنها يك دختر به جاى ماند .\r\n\r\nشيخ محمّد زاهد رشتى ( 1295 - 1380 ق )\r\nحاج شيخ حسن شمس گيلانى ايشان را در كتاب تاريخ علما و شعراى گيلان چنين معرفى مىنمايد :\r\n( آن جناب از افاضل علماى گيلان ، مردى منزوى و عالم و حكيم و فاضل و صالح و زاهد و عابد است . و تاكنون به طورى در گيلان زندگى كرده كه خاطر كوچك و بزرگ را از خود نرنجانيده ، او بىنهايت از ماديات دور و به غايت به تقوى نزديك است .\r\nمولانا از شاگردان معتبر شيخ الشريعهء اصفهانى ، و ميرزا محمّد على چهاردهى گيلانى ( كه صبيهء ميرزا عيال آن بزرگوار بود ) و در آن زمان از معروفين نجف اشرف بوده است .\r\nبعضى از گيلانيان تقليد از مولانا مىكردند ، او در تمام تحولات مستقيم بوده ، هيچ‌وقت پاى از جادهء شريعت كنار نگذارده ، مولانا در گيلان به فقاهت معروف است ، هنوز هم مشغول به ترويج احكام الهى است ، و از ماليهء دنيا چيزى جمع ننموده است .\r\nوى در روز شنبه 25 / شعبان / 1380 ق مطابق با 22 / بهمن / 1339 ش درگذشت ، و در قبرستان ابو حسين قم مدفون شد و سه فرزند ذكور از خود به جاى گذاشت .\r\n\r\n","description":"","footnote":"","page_name":" 1649 ","page_number":321},
  {"content":"\r\n\r\nتأليفات زياد دارد كه چند تأليف خطى از آن جناب مشاهده شد :\r\n1 - جواهر الفقه كتابى در فقه ، 2 - كتابى در صلاة ، 3 - العناوين فى الاعتقادات ، 4 - رسائل فى علم الكلام ، 5 - مقالات اصولية ، 6 - حاشيه بر رسالهء علميه چهاردهى .\r\nوى به سال 1295 ق در رشت متولد گرديد . دروس مقدماتى را در زادگاهش فراگرفت ، و در سال 1312 ق به نجف اشرف مهاجرت كرد و پس از انجام سطوح نزد آيات : ميرزا محمّد على مدرس چهاردهى ، سيد ابو القاسم اشكورى و سيد اسد اللّه اشكورى ، دروس خارج را از محضر آيات : آخوند ملا محمّد كاظم خراسانى ، سيد محمّد كاظم طباطبائى يزدى و سيد ابو الحسن اصفهانى استفاده نمود و در سال 1327 ق پس از اخذ درجهء اجتهاد به وطنش مراجعت كرد و به كار تدريس و تربيت طلاب پرداخت .\r\n- منابع\r\n1 - تاريخ علماء و شعراى گيلان 115 .\r\n2 - كتاب گيلان 2 / 705 .\r\n\r\nدكتر محمّد زهرائى خوانسارى ( 1290 - 1383 ق )\r\nدكتر محمّد فرزند شيخ رضا بديع « نظام الشريعة » و نوهء ملا محمّد خوانسارى ، ملقب به « زهرائى » از پزشكان و خيرخواهان و خدمتگزاران علم و جامعه بود .\r\nوى در سال 1290 ه . مطابق با 1251 ش در خوانسار ديده به جهان گشود .\r\nپدرش « نظام الشريعة » و متخلص به « بديع » ( 1268 - 1329 ق ) از اساتيد به نام خوشنويسى و ادبا و آزادىخواهان صدر مشروطيت بود . او خطهاى : رقاع ، ثلث و نسخ را بسيار زيبا مىنوشت . از آثار او : مثنوى و مجموعهء اشعار است . شرح حالش در تذكرهء شعراى خوانسار ص 32 آمده است .\r\n\r\n","description":"","footnote":"","page_name":" 1650 ","page_number":322},
  {"content":"\r\n\r\n\r\nتحصيل علوم دينى و پزشكى\r\nدكتر زهرائى مقدمات را نزد پدر ارجمند خود و نيز نزد ميرزا حسين قاضى عسكر در مدرسهء مريم بيگم گذراند . سپس به اصفهان عزيمت كرد و هم‌زمان دروس سطح و حكمت را نزد ملا عبد الكريم گزى و ميرزا جهانگير خان قشقائى به مدت چهار سال سپرى كرد و به خوانسار بازگشت . در آنجا رشتهء طب قديم را از محضر ميرزا ابو القاسم حكيم‌باشى بهره‌مند شد . سرانجام جهت ادامهء تحصيلات پزشكى خود راهى تهران گرديد و مدت چهار سال در دار الفنون به تحصيل پرداخت . از اساتيد اين دوره مىتوان به : على اكبر ناظم الاطباء نفيسى و استاد پولارك اشاره كرد .\r\nوى در اثر نداشتن كتاب ، مجبور شد كه كتاب « لاروس مديكال » را با خط بسيار زيباى خود ( شكسته و لاتين ) و با ترجمهء فارسى و يافتن اسامى فارسى و عربى و يونانى گياهان داروئى ، از نو بنويسد ، كه هم‌اكنون آن نسخه موجود و قابل استفاده است .\r\nدر آخرين صفحه لغتنامهء مذكور خود ايشان نوشتند كه : چون پول براى خريد آن نداشتم ، با خط خودم آن را نوشته و بعدا در ايام پيرى مطالبى اضافه كرده ، كه اينك از خواندن خط خودم ناتوانم .\r\nدكتر زهرائى پس از دريافت دانشنامه به خوانسار مراجعت كرد ، و چون خانهء پدرش خارج از شهر بود ، براى سكونت و طبابت ، منزل آيت‌اللّه سيد ابو تراب خوانسارى - متوفّاى 1346 ق - كه در نجف اشرف اقامت داشت ، اجاره نمود . و پس از دوسه سال به منزل ديگرى در همان كوى رئيسان نقل مكان كرد . سپس در كوى لبرود منزلى اختيار نمود ، و در حياط و باغ آن ، در ايام و ساعات فراغت به درخت‌كارى ، پيوند زدن ، و كاشتن بعضى از سبزىها و ميوه‌ها اشتغال داشت .\r\n\r\nيگانه پزشك خوانسار و حومه\r\nدر ابتداى شروع طبابت ايشان در خوانسار ، ادارهء دولتى منحصر به يك « نايب\r\n\r\n","description":"","footnote":"","page_name":" 1651 ","page_number":323},
  {"content":"\r\n\r\nالحكومه » كه گاهى از مركز و گاهى از گلپايگان اعزام مىشد . او با تصويب مركز در خوانسار ادارهء بهدارى به نام « مجلس حفظالصحّه » ايجاد كرد ، و چندى هم با شركت آقا كمال گلپايگانى و آقا نجفى خوانسارى « صلحيه‌اى » تأسيس نمودند ، كه خودش بعدا كنار گرفت .\r\nاز جمله خدمات آن مرحوم اينست كه : سيد ابراهيم خان رئيس قشون خوانسار را تشويق به تأسيس مدرسه‌اى به نام ( ابراهيميه ) نمود ، كه شامل چندين كلاس بود ، و پس از چندى و مخالفت عوام تعطيل شد .\r\nدوران طبابت دكتر زهرائى در خوانسار بيش از پنجاه سال ادامه داشت ، كه در طول اين مدت گاهى مختصر حقوقى به نام تصدى حفظالصحّه ( بهدارى ) دريافت مىكرد .\r\n\r\nويژگيهاى پزشك واقعى\r\nزهرائى ، خود را وقف عام مردم كرده بود . همواره در خدمت خلق و بدون مطالبهء اجرت ( حق ويزيت ) طبابت مىكرد . اين خدمت به‌طور شبانه‌روزى بود .\r\nشبها كه مراجعين به واسطهء دورى مسافت دالان ، از كوبيدن كوبهء درب موفق به بيدار كردن او نمىشدند ، ديوار عريض را به قدرى كوبيده‌اند كه چند جا سوراخ شده و موفق به مقصود خود مىشدند .\r\nبيمارى مايه‌كوبى آبله با اصرار و روبرو شدن با مخالفت مردم ، در چند مرحله انجام داده ، موفق به ريشه‌كن شدن آن گرديد . گرى و تراخم را كه تقريبا بومى و عمومى شده بود ، از ميان برد .\r\nنيز چند جوانى تحت تربيت قرار داده و داروسازى را به آنان آموزش مىداد ، و داروخانه‌ها را اداره مىكردند ، و بعدا امتحان داده موفق به كسب جواز شدند .\r\nحمامهاى خوانسار را به دوش مجهز ساخت ، و خزينه‌ها كه مركز بيمارى و آلودگى بودند مسدود كرد .\r\n\r\n","description":"","footnote":"","page_name":" 1652 ","page_number":324},
  {"content":"\r\n\r\n\r\nويژگيهاى فردى\r\nايشان نسبت به سادات بنى الزهراء عليها السّلام و بزرگان و اهل علم فروتن بود و علاقهء زيادى اظهار مىكرد ، منزلش به روى همگان باز بود .\r\nنماز شبش ترك نمىشد ، و همواره و هميشه مشغول خواندن قرآن كريم و دعاهاى مختلف بود ، راز و نياز و اذكار از لبش ترك نمىشد . وى علاوه بر معالجات عمومى ، كارهاى : جرّاحى ، كحّالى ، دندانپزشكى و . . . انجام مىداد ، و زياد مقيد به پول نبود .\r\nرفقاى ايام تحصيل خود در اصفهان ، مانند : ميرزا جعفر تيدجانى خوانسارى و سيد عباس مصطفوى دارانى و ديگران را تا آخر عمر ترك نكرد ، و با آنان معاشرت و مراوده داشت .\r\nاو يك سفر به خانهء خدا رفت و مراسم معمول را به جاى آورد ، و دو سفر به زيارت مشهد ثامن الحجج عليه السّلام موفق شد . بعضى از املاك شخصى خود را وقف طلاب مدرسهء مريم بيگم خوانسار نمود ، و كتابخانه‌اش از طرف فرزندانش به آستان قدس رضوى اهدا گرديد .\r\n\r\nارتحال به‌سوى معبود\r\nدكتر زهرائى در اثر كهولت سن چند سال آخر عمر خود ضعيف و ناتوان شده بود ، و در اثر بيمارى مزمن به تهران منتقل شد ، ولى معالجات سودى نبخشيد و در ذىالقعده / 1383 ق برابر با فروردين / 1343 ش به ملكوت اعلى پيوست ، و جان به جان‌آفرين تسليم نمود ، و پيكرش در قبرستان حاج شيخ قم به خاك سپرده شد .\r\nاو چند فرزند فاضل و دانش‌دوست ، از خود يادگار گذاشت كه عبارتند از :\r\n1 - آقا مرتضى ، كه در نوجوانى فوت شد .\r\n2 - استاد فضل اللّه زهرائى ، متولد سال 1284 ش در خوانسار كه فعلا در تهران سكونت دارد . او نويسندهء كتابهايى چند دربارهء تاريخ شهر خوانسار و چند\r\n\r\n","description":"","footnote":"","page_name":" 1653 ","page_number":325},
  {"content":"\r\n\r\nكتاب مذهبى مىباشد .\r\n3 - دكتر رضا زهرائى ، متولد سال 1297 ش در خوانسار ، پزشك متخصص كه هم‌اكنون در تهران سكونت دارد و به مردم خدمت مىكند .\r\nو سه دختر باقى گذاشت .\r\n- منبع\r\n1 - شرح حال فوق براساس يادداشت‌هاى فرزندش استاد فضل اللّه زهرائى ، و مصاحبهء شفاهى با شخص ايشان تنظيم شده است .\r\n\r\nشيخ محمّد زين العابدين ( 1340 - 1420 ق )\r\nشيخ محمّد فرزند علامه شيخ مهدى و نوهء آيت‌اللّه شيخ زين العابدين مرندى ، از علما و پارسايان معاصر بود .\r\nوى در سال 1340 ق مطابق با 1300 ش در نجف اشرف تولد يافت .\r\n\r\nجدّ و پدر\r\nجدّش شيخ زين العابدين فرزند اسماعيل تبريزى مرندى ( 1266 - 1340 ق ) از فقها و بزرگان دانشمندان بود . وى در نجف اشرف از شاگردان سيد حسين كوه‌كمرى و ميرزا حبيب اللّه رشتى و در سامرا از ميرزا محمّد حسن شيرازى استفاده نمود . رسالهء علميه‌اش به نام « منهاج العباد » در سال 1339 ق به چاپ رسيد ، جهت تفصيل بيشتر به نقباء البشر 2 / 799 رجوع شود .\r\n\r\n","description":"","footnote":"","page_name":" 1654 ","page_number":326},
  {"content":"\r\n\r\nپدرش از شاگردان پدر خود ، ميرزا حسين نائينى ، شيخ ضياء الدّين عراقى و سيد ابو الحسن اصفهانى در نجف اشرف و از مشاهير زهاد و عبّاد بود . از آثار او :\r\nالفيه فى مدح اهل البيت عليهم السّلام و تواريخ الانبياء مىباشد ، وى در سال 1395 ق در حدود 85 سالگى در نجف اشرف درگذشت .\r\n\r\nتحصيلات\r\nشيخ محمّد ، مقدمات را نزد عموى خود آيت‌اللّه شيخ هادى زين العابدين و هيئت و حساب را از ميرزا محمّد اردبيلى و سطح را نيز در نزد عموى دانشمند خود استفاده كرد .\r\nايشان دروس خارج را از محضر آيات : شيخ حسين حلى و سيد ابو القاسم خوئى استفاده و تقريرات دروس آنان را يادداشت نمود . وى در نجف اشرف به تأليف و خدمات اجتماعى و اقامهء جماعت اشتغال داشت . در سال 1404 ق از راه سوريه به ايران مهاجرت كرد و در حوزهء علميهء قم سكونت اختيار نمود . چند سالى در مسجدى كه مقابل منزل آيت‌اللّه گلپايگانى واقع است ، به جماعت و ارشاد اشتغال داشت و دو ، سه سال آخر عمر خود ، انزواى كامل را برگزيد .\r\n\r\nاز آثار او\r\n1 - ادعية سريعة الاجابة ، چاپ شده .\r\n2 - الأسرار الرحمانية فى الأدعية و الأذكار .\r\n3 - الاصول السامية ، تقريرات درس اصول شيخ حسين حلّى .\r\n4 - الاصول الواضحة ، تقريرات درس اصول سيد ابو القاسم خوئى .\r\n5 - البيان الاوفى فى شرح العروة الوثقى ، تقريرات درس حلى « كتاب الطهارة » در چهار جلد .\r\n6 - البيان الثاقب فى شرح المكاسب ، تقريرات درس شيخ حسين حلى .\r\n\r\n","description":"","footnote":"","page_name":" 1655 ","page_number":327},
  {"content":"\r\n\r\n7 - البيان المعقول فى شرح كفاية الاصول ، در چهار جلد .\r\n8 - التنبه الجميل فى الفلسفة و الأخلاق ، در دو جلد .\r\n9 - الفوائد القرآنية فى الأدعية و الأذكار .\r\n10 - الكشكول فى الفوائد و الحكم .\r\n11 - بيان الأئمة عليهم السّلام للوقائع الغريبة و الأسرار العجيبة ، سه جلد از اين مجموعه ابتدا در قم و سپس در بيروت به چاپ رسيد و چهار جلد ديگر آن خطى مانده است .\r\n12 - تعاريف العلوم ، در تعريف علوم گوناگون همراه با توضيح كوتاه دربارهء آنها .\r\n13 - توضيح المطالب فى الحواشى على المكاسب ، تعليقاتى كوتاه بر مكاسب ، آن هم از افادات استاد و عموى خود شيخ هادى زين العابدين .\r\n14 - حلّ مشكلة الصعود الى السماء ، بحث فى الهيئة على ضوء القرآن الكريم .\r\n15 - رسالة فى احكام الطبابة و الصيدلية و الراديو و التلفزيون و النقود .\r\n16 - رسالة فى الاجتهاد و التقليد .\r\n17 - رسالة فى الذكر و الدعاء .\r\n18 - رسالة فى اليانصيب .\r\n19 - رسالة فى شركة التأمين .\r\n20 - رسالة فى صلاة الجمعة .\r\n21 - رسالة فى علم الحروف و الجفر .\r\n22 - رسالة فى قاعدة اليد .\r\n23 - رسالة فى مجهول المالك و اللقطة و ردّ المظالم .\r\n24 - رسالة فى معاملات البنوك .\r\n25 - شرح العروة الوثقى ، تقريرات درس آيت‌اللّه الخوئى كه شامل كتابهاى :\r\nصلاة ، صوم ، زكات ، خمس ، حج ، اجاره تا نكاح ، در چندين جلد .\r\n26 - فوائد الفلسفة .\r\nتذكر : بيشتر آثار فوق كه ذكر گرديد در عراق نزد فاميلش نگهدارى مىشود .\r\n\r\n","description":"","footnote":"","page_name":" 1656 ","page_number":328},
  {"content":"\r\n\r\nنامبرده در بامداد روز سه‌شنبه 2 / رجب / 1420 ق مطابق با 20 / مهر / 78 ش در قم دار فانى را وداع گفت . پيكرش عصر روز چهارشنبه از مسجد امام رضا عليه السّلام تشييع و در جوار على بن جعفر عليه السّلام دفن گرديد .\r\n- منبع\r\n1 - شرح حال فوق از زبان خود ايشان در شب 8 / رمضان / 1416 ق ، در منزلش در قم يادداشت گرديد .\r\n\r\nسيّد محمّد سبزوارى ( 1364 - 1414 ق )\r\nسيد محمّد فرزند آيت‌اللّه سيد عبد الاعلى موسوى سبزوارى ، از فضلاى معاصر بود . در 10 / صفر / 1364 ق در نجف اشرف متولد گرديد . و در دامن پدرى دانشمند و فقيه پرورش يافت و پس از طى مقدمات ، سطوح را نزد آيات : شيخ صدرا بادكوبه‌اى ، شيخ عباس قوچانى ، شيخ محمّد صادق سعيدى كاشمرى ، و ميرزا جواد تبريزى تلمذ كرد .\r\nخارج فقه و اصول را از محضر آيات : ميرزا باقر زنجانى ، سيد ابو القاسم خوئى ، و از محضر پدر خود علاوه بر فقه و اصول در فلسفه و عرفان و كلام استفاده نمود ، و اجازهء علمى از ايشان دريافت داشت ، و به تدريس و ساير خدمات دينى در كنار پدر پرداخت .\r\nدر سال 1411 ق در پى قيام مردم عراق و شورش عظيم نجف اشرف ، مترجم‌له به ايران مهاجرت كرد و به سيد عبد الأعلى سبزوارى\r\n\r\n","description":"","footnote":"","page_name":" 1657 ","page_number":329},
  {"content":"\r\n\r\nوظايف دينى همت گماشت .\r\nمتأسفانه در ذىقعده / 1414 ق مطابق با 1373 ش در اثر تصادف در اتوبان قم - تهران درگذشت ، و جسدش به قم انتقال و پس از تشييع در صحن حضرت معصومه عليها السّلام در حجرهء دكتر محمّد مفتح به خاك سپرده شد .\r\nفرزندش : جناب آقاى سيد حسن سبزوارى است .\r\n\r\nشيخ محمّد سبزوارى « عزيزى » ( 1318 - 1409 ق )\r\nشيخ محمّد فرزند حبيب اللّه سبزوارى ( عزيزى ) ، از فضلا و مفسران قرآن كريم بود .\r\nوى به سال 1318 ق در روستاى ( فرومد ) واقع در بين سبزوار - شاهرود ديده به جهان گشود .\r\n\r\nدر حوزه‌هاى علميه\r\nسبزوارى پس از آموختن مقدمات ، در سنين جوانى به مشهد مقدس مهاجرت كرد و به تحصيل خود ادامه داد . و يكى از مقربين آيت‌اللّه حاج سيد حسين طباطبائى قمى گرديد ، و همراه ايشان در سال 1354 ق به عتبات عاليات سفر و در كربلاى معلّا اقامت نمود و از محضر آن رادمرد به مدت چند سال نيز استفاده نمود ، و پس از ارتحال آيت‌اللّه قمى به نجف اشرف رفت ، و از محضر آيت‌اللّه ميرزا عبد الهادى شيرازى بهره‌مند گرديد ، و با عده‌اى از فضلا به تدريس و مباحثه پرداخت .\r\n\r\n","description":"","footnote":"","page_name":" 1658 ","page_number":330},
  {"content":"\r\n\r\nوى در سال 1380 ق به ايران مراجعت و در قم سكونت اختيار كرد ، و مسجد « باب الجنه » كه در انتهاى خيابان چهارمردان واقع است به همت ايشان احداث گرديد ، و به اقامهء جماعت و ارشاد در آن مسجد همت گماشت .\r\n\r\nاز آثار او\r\n1 - الجديد فى تفسير القرآن المجيد ، در هفت جلد .\r\n2 - مختصر تفسير الجديد .\r\n\r\nدرگذشت و اعقاب\r\nوى در روز چهارشنبه 22 / ذىحجه / 1409 ق به سن 91 سالگى در اثر كهولت سن در قم درگذشت ، و جسدش روز پنج‌شنبه تشييع در داخل حرم حضرت معصومه عليها السّلام به خاك سپرده شد .\r\n\r\nفرزندانش :\r\n1 - حاج حامد 2 - آقا حسن 3 - آقا محسن 4 - آقا معالى 5 - آقا جواد .\r\n- منابع\r\n1 - المفسرون حياتهم و منهجهم 414 .\r\n2 - مستدرك أعيان الشيعة 3 / 212 .\r\n\r\nميرزا محمّد سعيد سلطان العلماء نائينى ( - 1346 ق )\r\nميرزا محمّد سعيد فرزند علامه ميرزا محمّد ضياء العلماء و نوهء سيد كاظم نائينى ، ملقب به « سلطان العلماء » .\r\nوى در صدر مشروطيت جزو سردسته‌هاى آزاديخواه اصفهان و نائين بود و\r\n\r\n","description":"","footnote":"","page_name":" 1659 ","page_number":331},
  {"content":"\r\n\r\nپس از استقرار آن ، وارد خدمات قضايى شد و آخرين سمتى كه داشت رياست دادگسترى قم بود .\r\nوى در سال 1346 ق مطابق با 1306 ش در قم درگذشت و اولادى از او باقى نماند .\r\n- منبع\r\n1 - انساب خاندانهاى مردم نائين 26 .\r\n\r\nشيخ محمّد سعيد گلپايگانى « امامى » ( 1278 - 1353 ق )\r\nشيخ محمّد سعيد فرزند علامه شيخ محمّد على و نوهء آقا سعيد گلپايگانى ، از فقها و بزرگان گلپايگان بود .\r\nوى در سال 1287 ق مطابق با 1239 ش در گلپايگان متولد گرديد .\r\nاو پس از تحصيل مقدمات و سطح رهسپار عتبات عاليات شد و در حدود سال 1305 ق وارد سامرا گرديد و از محضر آيات : ميرزا محمّد حسن شيرازى ، سيد محمّد فشاركى اصفهانى ، سيد اسماعيل صدر اصفهانى و ميرزا محمّد تقى شيرازى و چندى در نجف اشرف از محضر ميرزا حبيب اللّه رشتى استفاده نمود و در حدود سال 1310 ق به گلپايگان مراجعت كرد و از سوى مردم آن خطه به مجلس شوراى ملّى دورهء سوم راه يافت .\r\nايشان در محرم / 1353 ق مطابق با ارديبهشت / 1313 ش در گلپايگان درگذشت . پيكرش به قم حمل و در قبرستان حاج شيخ - در يكى از اطاقهاى ورودى قبرستان - به خاك سپرده شد .\r\n- منابع\r\n1 - نقباء البشر 2 / 811 .\r\n2 - نمايندگان مجلس شوراى ملّى 322 .\r\n3 - هدية الرازى الى المجدد الشيرازى 108 .\r\n\r\n","description":"","footnote":"","page_name":" 1660 ","page_number":332},
  {"content":"\r\n\r\n\r\nشيخ محمّد سلامى اهوازى ( 1337 - 1407 ق )\r\nشيخ محمّد ، فرزند علامه شيخ طاهر و نوهء آيت‌اللّه شيخ نعمت سلامى ( كه از جمله شاگردان شيخ مرتضى انصارى محسوب مىشد ) ، از فضلاى معاصر بود .\r\nوى در سال 1337 ق در نجف اشرف ديده به جهان گشود .\r\n\r\nتحصيلات و ارشاد\r\nوى ابتدا به تحصيلات جديده پرداخت و به ادارهء فرهنگ پيوست سپس از جمله محصلين حوزهء علميهء نجف اشرف به شمار آمد ، و از طرف آيت‌اللّه شيخ محمّد حسين كاشف الغطاء به اهواز عزيمت كرد ، و به ارشاد و هدايت و انجام امور مذهبى پرداخت . و پس از كاشف الغطاء نماينده آيت‌اللّه سيد محسن طباطبائى حكيم گرديد .\r\nايشان در پى جنگ عراق و ايران همواره در حال تردد بين اهواز و قم ، و مردى فاضل ، روشنفكر ، حليم ، شجاع ، صبور و در امور مذهبى متعصب و غيور بود .\r\nنامبرده در روز شنبه 9 / جمادى اول / 1407 ق مطابق با 20 / دى / 1365 ش در سن 70 سالگى در قم درگذشت ، و در جوار بقعهء على بن جعفر عليه السّلام به خاك سپرده شد .\r\n- منابع\r\n1 - اطلاعات متفرقه .\r\n2 - مشهد الامام أو مدينة النجف 4 / 127 .\r\n\r\n","description":"","footnote":"","page_name":" 1661 ","page_number":333},
  {"content":"\r\n\r\n\r\nشيخ محمّد سلطان العلماء اردكانى ( 1280 - 1336 ق )\r\nحاج ملا محمّد ملقب به « سلطان العلماء » و معروف به « سلطان بزرگ » فرزند حاج محمّد حسين اردكانى ، از دانشمندان و خدمتگزاران اردكان بود .\r\nوى در سال 1280 ق در اردكان - استان يزد - متولد گرديد .\r\nايشان تحصيلات مقدماتى را در مدرسهء علميهء اردكان شروع نمود و پس از پنج سال تحصيل رهسپار حوزهء علميهء اصفهان شد و نزد بزرگان آن ديار مراحل عالى علمى را طى كرد و پس از هفت سال اقامت به زادگاه خود مراجعت فرمود و به ارشاد و هدايت اشتغال ورزيد .\r\n\r\nنمونه‌هايى از مجاهدات سلطان\r\nسال 1321 ق مصادف با حكومت جلال الدوله فرزند ظل السلطان ( حاكم يزد ) بود و چون بهائيان اردكان خصوصا صدر الشريعة و نظام الشريعة با وى ارتباط نزديك داشتند ، از موقعيت سوءاستفاده نموده و بناى مخالفت را با علماى اردكان گذاشتند . در جلسه‌اى با حضور جلال الدوله ، صدر الشريعة به سلطان توهين مىكند .\r\nسلطان ، ما وقع را با بزرگان اردكان در ميان مىگذارد و سپس جهت دفع شر بهائيان عازم تهران گرديده ، با جامعهء روحانيت تهران تماس حاصل مىنمايد و نامه‌اى خطاب به آيت‌اللّه شيخ على مجتهد اردكانى - روحانى برجستهء اردكان - دريافت مىكند ، مضمون آن چنين بود :\r\n« دولت مركزى به حرف مردم رسيدگى نمىكند و ملت بايد خود حق خويش را بگيرد » . به محض رسيدن نامهء سلطان ، شيخ على با كمك مردم نسبت به اخراج بهائيان از اردكان اقدام مىنمايد كه در نتيجهء مقاومت آنان دوازده نفر به هلاكت مىرسند و بقيه متوارى مىشوند .\r\n\r\n","description":"","footnote":"","page_name":" 1662 ","page_number":334},
  {"content":"\r\n\r\nسلطان نيز به اردكان مراجعت مىنمود ، ليكن از طرف جلال الدوله مورد تهديد و تعقيب قرار گرفت . مأمورين جهت دستگيرى به خانهء وى ريختند و اموالش را به غارت بردند . اما خود ايشان موفق به فرار گرديد و از راه خور و بيابانك ، خود را به تهران رسانيد .\r\nمأمورين جلال الدوله به تعقيب ايشان مىپردازند . گروهى به سلطان مىرسند و به يارى ايشان مىشتابند و از طريق كوير سمنان ، سرانجام خود را به تهران مىرساند . به منزل آيت‌اللّه سيد عبد اللّه بهبهانى مىرود و در آنجا فجائع حكومت مركزى و جلال الدوله را بيان مىنمايد . در نتيجه ، شاه مجبور به عزل جلال الدوله مىشود و سلطان به اردكان بازمىگردد .\r\n\r\nنحوهء درگذشت\r\nدر سال 1336 ق بيمارى و با در اردكان شيوع پيدا مىكند و روزانه بيش از يك‌صد نفر به كام مرگ فرومىبرد . اكثر متمولين به كوهستانهاى اطراف پناهنده شده بودند ، ليكن سلطان از عزيمت به كوهستان خوددارى مىكند و اظهار مىدارد : « اگر من هم از اردكان خارج شوم ترس و واهمه ، رعيت را فرامىگيرد » .\r\nدر نتيجهء اين ايثار دچار بيمارى مىشود و در سن 56 سالگى همان سال زندگى را وداع مىگويد . جنازهء وى ابتدا در امامزاده سيد محمّد هفتاد به عنوان امانت دفن مىشود . سپس كالبدش را به قم منتقل مىنمايند .\r\n- منبع\r\n1 - تاريخ اردكان 1 / 260 و 2 / 53 .\r\n\r\nشيخ محمّد سلطان المحقّقين كجورى ( 1263 - 1353 ق )\r\nحاج شيخ محمّد فرزند ملا اسماعيل و نوهء عبد العظيم كجورى مازندرانى ، از\r\n\r\n","description":"","footnote":"","page_name":" 1663 ","page_number":335},
  {"content":"\r\n\r\nواعظان نامى و معاريف تهران بود .\r\nگاهى به « سلطان الواعظين » و گاهى به « سلطان المحققين » و نيز « سلطان المتكلمين » ملقب مىگردد .\r\nوى در سال 1263 ق تولد يافت .\r\nپدرش ( 1223 - 1278 ق ) از دانشمندان معروف تهران بود . وى از جمله شاگردان : شيخ محمّد حسن نجفى « صاحب جواهر » و شيخ مرتضى انصارى در نجف اشرف بود . از آثار او : 1 - الفقه ( دورة كاملة ) . به الكرام البررة 1 / 140 رجوع شود .\r\nسلطان المحققين در عصر خود ، از معروف‌ترين خطبا و سخنوران پايتخت بلكه ايران بود . بيان بسيار بليغ و شيوا و شيرين داشت ، همگان او را مقدم مىكردند و از وجاهت و محبوبيت ويژه‌اى برخوردار بود . در موقع ورود آيت‌اللّه حاج شيخ عبد الكريم حائرى در سال 1340 ق به قم ، سلطان همراه جمعى از علما و خطبا در ايام نوروز ، وارد قم شدند و مقدم حاج شيخ را گرامى داشتند و مردم را جهت خواهش و اصرار به ماندن ايشان در قم ، تشويق كردند .\r\n\r\nاز آثار او\r\n3 - بشارة الامة .\r\n4 - تاريخ ام المصائب .\r\n5 - ترجمهء موسى مبرقع و اعقاب او .\r\n6 - ذريعة العاصين .\r\n\r\n","description":"","footnote":"","page_name":" 1664 ","page_number":336},
  {"content":"\r\n\r\n7 - زبدة المآثر فى ترجمة المولى باقر ( كجورى ، برادر دانشمند خود ) .\r\nكجورى در روز پنجشنبه 14 / شعبان / 1353 ق مطابق اوّل / آذر / 1313 ش در سن 90 سالگى در تهران چشم از جهان فروبست . پيكرش صبح روز جمعه از مسجد شيخ عيسى لواسانى تشييع و به قم انتقال داده شد و در حرم حضرت معصومه عليها السّلام - مسجد بالاسر - به خاك سپرده شد .\r\n- منابع\r\n1 - الذريعة 3 / 112 و 236 و 10 / 31 .\r\n2 - روزنامهء « اطلاعات » ، جلد دوّم ، به تاريخ اوّل / آذر / 1313 ش ، ص 3 .\r\n3 - معجم القبور و وفيات الاعلام ( شريف رازى - مخطوط ) .\r\n\r\nسيّد محمّد سلطان الواعظين شيرازى ( 1314 - 1391 ق )\r\n\r\nسادات شيرازى در تهران\r\nدر اواخر سلطنت فتحعلى شاه قاجار جد اعلاى سلطان الواعظين ، علامه سيد حسن واعظ شيرازى - يكى از برجسته‌ترين فرزندان سيد الفقهاء علامه سيد اسماعيل مجتهد مجابى بود - در مراجعت از زيارت مشهد مقدس رضوى به تهران وارد شد و از طرف شاه قاجار توقف در آن سامان را اختيار كرد و به ترويج مذهب و وعظ و ارشاد پرداخت .\r\nپس از درگذشت سيد حسن واعظ در سال 1219 ق ، رياست خاندان به فرزند\r\n\r\n","description":"","footnote":"","page_name":" 1665 ","page_number":337},
  {"content":"\r\n\r\nايشان علامه سيد على اكبر ملقب به « اشرف الواعظين » منتقل شد ، اين رادمرد بيش از نيم قرن پرچمدار توحيد بود و با كمال شهامت و از خودگذشتگى با قدرت نفوذ نامتناهى ، در پيش‌آمدهاى گوناگون در مقابل اعادى دين و بيگانگان پيوسته به ثبات قدم و استقامت كامل و ترويج دين مبين و نشر معارف اسلامى مجاهدتها نموده ، و خدمات در خور تمجيد ايشان در ابلاغ حقائق و اشاعهء معالم مورد تصديق دوست و دشمن انجام داده است .\r\nسيد على اكبر اشرف الواعظين « مجابى »\r\nبيانات سحرآميز و تأثير كلام آن بزرگوار أظهر من الشمس ، و مورد توجه خاص و عام و علماى اعلام و مراجع تقليد در دوره‌هاى مختلف بود .\r\nمخصوصا حضرات آيات : ميرزا محمّد حسن شيرازى ، ميرزا حبيب اللّه رشتى ، شيخ زين العابدين مازندرانى ، ميرزا حسين خليلى تهرانى ، سيد محمّد كاظم طباطبائى يزدى ، سيد اسماعيل صدر ، شيخ الشريعهء اصفهانى و ميرزا محمّد تقى شيرازى بيش از حد ابراز لطف و محبت دربارهء آن مرد بزرگ مراعات داشتند .\r\nتولد اشرف الواعظين در سال 1268 ق اتفاق افتاد و مرگش در 21 / شعبان / 1351 ق در سن 83 سالگى در كرمانشاه رخ داد . و جنازه‌اش به عتبات عاليات حمل ، و در صحن حسينى در جوار مرقد سيد ابراهيم مجاب به خاك سپرده شد .\r\n\r\nنسب و تولد سلطان الواعظين\r\nچنان كه قبلا اشاره رفت وى فرزند اشرف الواعظين و نوه سيد قاسم بحر العلوم\r\n\r\n","description":"","footnote":"","page_name":" 1666 ","page_number":338},
  {"content":"\r\n\r\nموسوى است و با 23 واسطه نسبش ، به ابراهيم مجاب فرزند محمّد عابد فرزند امام موسى كاظم عليه السّلام مىرسد .\r\nپدر و اجداد سلطان الواعظين در تهران سكونت داشتند . و او خود ، در ماه ذىالقعده 1314 ق در آن شهر متولد گرديد و در دامان پدرى دانشمند و سخنور پرورش يافت .\r\n\r\nتحصيلات مقدماتى و عالى\r\nوى پس از طى دوران كودكى جهت آموختن مقدمات علوم دينى يعنى ادبيات ، وارد « مدرسه پامنار » تهران شد و نزد اساتيد وقت دروس ادبى را فراگرفت .\r\nدر سال 1325 ق يعنى اوايل انقلاب مشروطيت همراه پدر خود - كه از ياران و همفكران آيت‌اللّه شيخ فضل اللّه نورى بود - از تهران اعراض و چندى در كرمانشاه توقف و پس از آن به عتبات عاليات عراق مهاجرت كرد . در كربلاى معلا به مدت دو سال و اندى ، قسمتى از سطوح را نزد آيات : شيخ غلامحسين مرندى و ميرزا على شهرستانى تلمذ كرد .\r\nدر سال 1328 ق در پايان دورهء استبداد و پيروزى مشروطه‌خواهان ، او همراه پدر خود به ايران مراجعت و در كرمانشاه در اثر استدعاى اهالى و خواهش بزرگان در آن سامان اقامت نمود ، كه هم پدر و هم پسر به نشر معارف و وعظ و ارشاد اشتغال ورزيدند .\r\nدر سال 1345 ق پس از زيارت عتبات مقدسه به هندوستان رفت ، و موفق شد كه خدمات شايانى به مذهب تشيّع نمايد .\r\nدر سال 1351 ق به قم مقدس رهسپار شد و دروس خارج فقه و اصول را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى و سيد محمّد تقى خوانسارى استفاده نمود .\r\nايشان دروس عالى حكمت و فلسفه را خدمت استاد دوران و حكيم زمان\r\n\r\n","description":"","footnote":"","page_name":" 1667 ","page_number":339},
  {"content":"\r\n\r\nشيخ محمّد على شاه‌آبادى طى نمود ، و به درجات عالى در اين رشته رسيد .\r\nايشان رسما از سال 1356 ق در پايتخت ( تهران ) سكونت اختيار نمود و به وعظ و ارشاد و هدايت مردم پرداخت . علاوه بر آن در ساير شهرهاى ايران و نيز كشورهاى اسلامى چون : عراق ، سوريه ، فلسطين ، اردن و مصر و هندوستان سفرهاى متعددى داشت و با طوايف و مذاهب مختلف بسيارى چون : يهود ، نصارا و منحرفين از قبيل بهائىها ، قاديانىها مناظرات و مباحثات مذهبى و اعتقادى بر پا داشت .\r\n\r\nآثار گرانبهاى سلطان الواعظين\r\nهرچند آثار بسيار كمى از سلطان الواعظين به چاپ رسيده و فقط سه عنوان از كتاب ايشان مىشناسيم ، ولى هركدام از آنها دريايى از علم و معرفت و اقيانوسى در علم كلام و اديان است .\r\nآثار او غالبا در دفاع از اصل تشيّع و حريم آن به صورت مباحثات و مناظرات با صاحبان مذاهب و فرق مختلف و رد كتب ضاله و تحريف شده و اثبات حقانيت آيين علوى و معرفى گروه رستگاران مىباشد .\r\n\r\nشبهاى پيشاور\r\nكتاب « شبهاى پيشاور » در دفاع از حريم تشيّع است كه تاكنون چندين بار چاپ شده است . گردآورى مباحث كتاب خود مؤلّف در مقدمهء كتاب متذكر مىشود كه ما با رعايت اختصار آن را نقل مىكنيم :\r\nدر ربيع الاول سال 1345 ق درحالىكه مرحله سىام عمر خود را طى مىنمودم ، پس از تشرّف به عتبات عاليات و فراغت از زيارت قبور ائمه طاهرين عليهم السّلام ، از طريق هندوستان عازم عتبه‌بوسى امام هشتم مولانا أبو الحسن الرضا حضرت على بن موسى عليه السّلام گرديده ، پس از ورود به كراچى و بمبئى كه دو\r\n\r\n","description":"","footnote":"","page_name":" 1668 ","page_number":340},
  {"content":"\r\n\r\nشهر مهم بندرى هندوستان بود ، بر خلاف انتظار خبر ورود داعى را جرائد مهمه نشر دادند . . .\r\nاز جمله مجالس مهم ، مناظره‌اى كه با علماى هند و براهمه در شهر دهلى با حضور « گاندى » - پيشواى ملى هند - واقع شد ، كه در جرائد مفصلا درج گرديد ، به حول و قوه پروردگار متعال و توجهات خاصه حضرت خاتم الانبياء ( ص ) موفقيت با داعى و حقانيت دين مقدس اسلام و مذهب حقه جعفريه را ثابت نمودم .\r\nآنگاه از طرف « انجمن اثناعشريه » شهر سيالكوت به رياست جناب ابو البشير ، سيد عنايت عليشاه تقوى - مدير محترم روزنامه هفتگى ( در نجف ) دعوت شده ، بدان صوب حركت نمودم . . .\r\nچون اكثريت اهالى پيشاور مسلمانند و از برادر اهل تسنن هستند ، لذا در مدت سه ساعت كه منبر بودم ، روى سخن با آنها و در اثبات امامت بيشتر دقت و صرف وقت مىنمودم .\r\nلذا ، محترمين علماى آنها كه حاضر مجلس تبليغ مىشدند تقاضاى مجلس خصوصى نمودند . چند شبى تشريف مىآوردند در منزل و ساعتى به مباحثات مىگذشت . . .\r\nداعى ، از روى جرائد و مجلات ، مقالات و گفتارهاى شبانه را يادداشت نموده ، اينك آن مقالات و مناظرات است به نظر قارئين محترم مىرسد . فلذا اين كتاب را موسوم نمودم به « شبهاى پيشاور » .\r\nاما خلاصهء مباحث كتاب عبارت است از : معنى شيعه و تشيّع ، بيان عقايد فرق و مذاهب مسلمان ، اخبار خرافى در صحيحين بخارى و مسلم ، بيان اقسام شرك ، حديث منزلت ، ردّ اتهامات ابن عبد ربه و ابن حزم و ابن تيميه ، حديث طير مشوى ، معرفى چهره الهى حضرت على عليه السّلام و بيان مظلوميت حضرت زهرا عليها السّلام ، مطالبى درباره قيام امام حسين عليه السّلام ، حديث غدير و معنى كلمه مولى ، فدك و توضيحاتى در اين مقام ، معرفى كوتاهى از عايشه ، ايمان ابو طالب ، معرفى برخى از اشتباهات\r\n\r\n","description":"","footnote":"","page_name":" 1669 ","page_number":341},
  {"content":"\r\n\r\nعمر ، اثبات حقانيت مذهب تشيّع .\r\nدر اين مباحث از كتابهاى : تفسيرى و حديثى و تاريخى و سنن و صحاح و كتب ديگر ادبى و لغوى و . . . از فرقه ناجيه شيعه و مذاهب اربعه اهل تسنن و طوايف ديگر اسلامى ، استفاده و اقتباس و استدلال نموده است .\r\n\r\nصد مقاله سلطانى\r\nدومين كتاب مرحوم سلطان الواعظين « صد مقاله سلطانى » در ردّ يهود و نصارا و مجوس و كتب منحرفه آنها است .\r\nو سومين كتاب ايشان عبارت است از : « گروه رستگاران يا فرقه ناجيه » در دو جلد ، كه نظير همان شبهاى پيشاور در موضوع امامت و ولايت و ردّ مسلكهاى منحرف و كج مىباشد .\r\n\r\nسلطان الواعظين از ديدگاه بزرگان\r\n1 - آيت‌اللّه حاج شيخ عبد الكريم حائرى يزدى ، در اجازهء روايتى براى ايشان ، نوشته است :\r\n« استجاز منى السيد الجليل فخر الفضلاء و سيد الخطباء ، صاحب الاجازة المذكورة الحاج السيد محمّد سلطان الواعظين الشيرازى ( آمنه اللّه تعالى من سوء الظاهر و الباطن ) فانه بعد أن سافر من وطنه الى بلدة قم و توقف فيها مدة طويلة و اشتغل به تحصيل العلوم الدينية و كسب الكمالات العالية لدى ، و حصل ما ينبغى تحصيله مدة مديدة ، فوجدته أهلا لذلك ، فأجزته . . . »\r\n2 - از ديدگاه آيت‌اللّه سيد ابو القاسم طباطبائى غروى تبريزى كه از علماى نجف اشرف بود ، در اجازه‌اش به ايشان چنين نوشته است :\r\n« استجاز منى السيد السند و الركن المعتمد ، عماد المحدثين و فخر المتكلمين و ذخر المسلمين ، السيد محمّد سلطان الواعظين الشيرازى ( ادام اللّه فضله و اسعد\r\n\r\n","description":"","footnote":"","page_name":" 1670 ","page_number":342},
  {"content":"\r\n\r\nايامه ) فى رواية ما ارويه عن مشايخى الكرام و اساتيدى العظام . . . » .\r\n3 - آيت‌اللّه شيخ عبد اللّه مامقانى در اجازه خود به او ، مىنويسد :\r\n« فقد استجازنى الفاضل الزكى و العالم الالمعى صاحب الفهم الجلى و الاستعداد القوى للعروج الى معارج الفضائل و الكمالات ، فخر الخطباء و المحدثين السيد محمّد سلطان الواعظين . . . » .\r\n4 - آيت‌اللّه شيخ ضياء الدّين عراقى دربارهء ايشان نوشته است :\r\n« . . . الجامع لصفات الكمال و العلم و الحائز لانواع المحاسن و الحلم ، العالم العامل و الفاضل الكامل ، السيد الجليل و البحر النبيل ، سمى جده محمّد خاتم النبيين صلى اللّه عليه و آله و سلم سلطان الواعظين الشيرازى ( دامت بركاته العالى ) .\r\nفاستجاز منى « دام مجده » فاستخرت اللّه و اجزت له « دام علاه » أن يروى عنى كلما صحت لى روايته و جازت لى اجازته . . . » .\r\n5 - آيت‌اللّه سيد ابو الحسن اصفهانى در اجازهء خود چنين نوشته است :\r\n« . . . فان جناب العالم العلام مصباح الظلام ، زبدة الافاضل الاعلام ، الشيرازى ( بلغه اللّه غاية الآمال و الامانى ) ممن صرف عمره فى تحصيل العلوم الشرعية و تنقيح مبانيه النظرية ، و قد أجزت له أن يروى عنى جميع ما صحت لى روايته ، من مصنفات أصحابنا . . . » .\r\n6 - شيخ محمّد شريف رازى در « گنجينه دانشمندان » وى را چنين معرفى مىنمايد :\r\n« مرحوم سلطان الواعظين كه با اين نگارنده صداقت تام و محبت زيادى داشت و گاه‌گاهى موفق به زيارتش مىشدم ، وى را عالمى بلندهمت و منيع الطبع و كريم النفس مىديدم . حدود ده سال در اثر كسالت قلبى از منبر ممنوع و به كلى خانه‌نشين شد و قادر به حركت نبود . ولى باز در همين بازنشستگى از راه تأليف خدمات ارزنده نمود و آثار مفيدى گذاشت » .\r\nو نيز استاد شريف رازى در « معجم القبور » خطى خود ، دربارهء ايشان چنين مىنويسد :\r\n\r\n","description":"","footnote":"","page_name":" 1671 ","page_number":343},
  {"content":"\r\n\r\n« حاج سلطان الواعظين ، يكى از مفاخر و معاريف اين سلسله علميه و از دانشمندان بزرگوار و خطباى عالىمقدار و مصنفين عظيم الشأن معاصر است و رياست و سيادت اين سلسله جليله امروز با ايشان است .\r\nاين بزرگوار در تهران متولد شده و در مهد عزت و عظمت و حجر تربيت والد ماجدش دوران كودكى را گذرانيده و به تحصيل علم و كمال پرداخت و چندى در قم از محضر مدرسين حوزه استفاده و مدتى هم در نجف اشرف از محضر مرحوم آيت‌اللّه حاج شيخ عبد اللّه مامقانى و اعلام ديگر بهره‌مند شده و پس از كسب علوم و اطلاع كامل و كافى از اخبار و احاديث و تواريخ و تفاسير از راه منبر به ترويج دين پرداخته و مسافرتها بنا بر دعوت‌هاى قبلى به شهرستانهاى داخل و كشور هند و پاكستان و غيره نموده تا اينكه مبتلا به عارضه قلبى شده ، و از منبر رفتن و حركت نمودن ممنوع و بسترى گرديده ، ولى باز با حال كسالت بىكار ننشسته در منزل از راه قلم خدمت به دين و ترويج آيين فرموده ، و آثار گرانبهايى از خود به شرع مبين تقديم نموده است » .\r\n\r\nدرگذشت ايشان\r\nچنان كه اشاره رفت آن رادمرد بزرگ مورد حمله دردها و بيمارىها قرار گرفت ، و سالهاى متمادى در منزل بسترى بود .\r\nسرانجام در روز جمعه 17 / شعبان / 1391 ق مطابق با 16 / مهر / 1350 ش به سن 77 سالگى در تهران درگذشت . و جنازه‌اش پس از تشييع با شكوه به قم حمل و در قبرستان ابو حسين در يكى از حجرات به خاك سپرده شد ، و مجالس متعددى جهت شادى روح و بزرگداشت مقام آن مرحوم در پايتخت و شهرها برگزار گرديد .\r\n- منابع\r\n1 - آثار الحجة 2 / 150 .\r\n2 - شبهاى پيشاور ( صفحات مختلف ) .\r\n\r\n","description":"","footnote":"","page_name":" 1672 ","page_number":344},
  {"content":"\r\n\r\n3 - گنجينه دانشمندان 2 / 375 .\r\n4 - معجم القبور و وفيات الاعلام ( خطى - رازى ) .\r\n5 - مؤلفين كتب چاپى 5 / 506 .\r\n\r\nسيّد محمّد شريف تقوى شيرازى ( 1270 - 1352 ق )\r\nسيد محمّد شريف تقوى ونكى فرزند سيد محمّد حسن شيرازى برقعى رضوى ، از فقها و اساتيد به نام حوزه بود\r\nوى در سال 1270 ق در « ونك » ( كه قصبه‌اى از بخش سميرم بالا شهرستان شهرضا است ) متولد شد .\r\nتقوى در پنج‌سالگى به مكتب رفت و در نه‌سالگى در محضر پدر به تحصيل مقدمات عربى مشغول شد ، همچنين نزد ساير اساتيد : صرف و نحو و منطق و معانى بيان را آموخت . در 12 سالگى براى تكميل تحصيلات به اصفهان رفت ، و به خواندن فقه و اصول و ساير علوم متداول پرداخت و سطوح را به پايان رساند . سپس نزد شيخ محمّد باقر اصفهانى « مسجد شاهى » به آموختن درس خارج پرداخت .\r\nايشان در 17 سالگى به عتبات عاليات رفت و مدت 12 سال به فراگيرى علوم معقول و منقول ، نزد حضرات آيات : سيد حسين كوه‌كمرى ، شيخ لطف اللّه مازندرانى ، شيخ محمّد فاضل ايروانى ، ميرزا حبيب اللّه رشتى و ميرزا محمّد حسن شيرازى پرداخت و حديث را نزد علامه محدث ميرزا حسين نورى بياموخت .\r\n\r\n","description":"","footnote":"","page_name":" 1673 ","page_number":345},
  {"content":"\r\n\r\nمدتى چند نيز در كربلا نزد آيتين علمين شيخ زين العابدين مازندرانى و سيد محمّد حسين شهرستانى تحصيل نمود و در پى اصرار طلاب علوم دينى در نجف اشرف به تدريس پرداخت ، تا اينكه به مرض قلبى مبتلا و به تجويز پزشكان به ايران معاودت نمود و به شيراز رفت .\r\nاهالى شيراز با احترام از وى استقبال كردند . سپس تشكيل حوزهء علمى داد و حدود 25 سال به آموزش امور شرعيه و امر به معروف و نهى از منكر و همچنين تأليف كتب مختلف مشغول شد . و چون نداى مشروطه در ايران بلند شد ، با آن‌گونه مشروطه مخالفت كرد و در نتيجه در شيراز تحت فشار قرار گرفت و به اصفهان و تهران رفت . و پس از قتل شيخ فضل اللّه نورى بار ديگر به عتبات رفت ، و بعد از چند سال اقامت به شيراز بازگشت و مجددا مجلس درس تشكيل داد .\r\nنامبرده در سال 1342 ق به قصد زيارت به سمت مشهد مقدس حركت كرد ، ولى در اصفهان بيمار و به عسر البول مبتلا گشت . پس از معالجه ، مدتى در مدرسهء صدر به تدريس و بحث پرداخت و پس از دو سال اقامت در اصفهان به تهران رفت .\r\nدر تهران بيماريش شدت يافت و ناگزير به اقامت براى معالجه گرديد ، ولى معالجات سودى نبخشيد و عاقبت در روز دوشنبه 28 / رمضان / 1352 ق مطابق با 25 / دى / 1312 ش وفات يافت . جنازه‌اش را به قم بردند و آيت‌اللّه حاج شيخ عبد الكريم حائرى يزدى دستور تعطيل عمومى شهر را داد . و برحسب وصيت در رواق حضرت موسى مبرقع عليه السّلام دفنش كردند .\r\n\r\nآثار به‌جا مانده از وى عبارتند از :\r\n1 - تبصرة الناظرين ( در بررسى آئين مسيحيت ) .\r\n2 - كشف المرام فى قانون الاسلام ( راجع به مشروطه و معايب آن ) .\r\n3 - كشف البيان فى تربية الانسان .\r\n4 - تذكرة المسلمين فى تهيج العامة ( در امر به معروف و نهى از منكر ) .\r\n\r\n","description":"","footnote":"","page_name":" 1674 ","page_number":346},
  {"content":"\r\n\r\n5 - رسالهء نفليه ( در نوافل و مستحبات ) .\r\n6 - رساله در رد طايفهء وهابيت .\r\n7 - مرآة الاصول ( در اصول دين ) .\r\n8 - رسالهء عمليه ( محشى به حاشيهء خود آن مرحوم ) .\r\n9 - يك دورهء فقه فارسى ( از عبادات تا ديات ) .\r\n10 - قانون الهى .\r\n11 - الناسخ و المنسوخ .\r\n12 - نسيم السحر .\r\n\r\nفرزندانش :\r\n1 - علامه سيد هدايت اللّه تقوى .\r\n2 - سيد عبد الحميد تقوى ( نويسنده ) .\r\n3 - سيد جلال تقوى ( اديب و فاضل ) .\r\n4 - سيد محمّد تقى گلستان ، متولد سال 1313 ق در شيراز و متوفاى 1383 ق ايضا در شيراز . وى روزنامهء « گلستان » را به مدت قريب پنجاه سال در شيراز منتشر ساخت .\r\n5 - سيد عبد المجيد تقوى ، وكيل پايه يك دادگسترى كه در اواسط / رمضان / 1399 ق در اهواز درگذشت .\r\n- منابع\r\n1 - الاجازة الكبيرة 191 .\r\n2 - دانشمندان و سخن‌سرايان 2 / 34 .\r\n3 - زندگينامهء رجال و مشاهير ايران 2 / 274 .\r\n4 - گنجينهء دانشمندان 6 / 195 .\r\n5 - مؤلفين كتب چاپى 3 / 423 .\r\n6 - نقباء البشر 2 / 835 .\r\n\r\n","description":"","footnote":"","page_name":" 1675 ","page_number":347},
  {"content":"\r\n\r\n\r\nشيخ محمّد شريف رازى ( 1340 - 1421 ق )\r\nحاج شيخ محمّد شريف رازى فرزند ملّا على جان و نوهء ملّا حسين كاشانى ، متخلص به « رازى » از دانشمندان و نويسندگان نامى حوزهء علميهء قم بود .\r\nوى در رمضان / 1340 ق در شهرى رى ( جنوب شهر تهران ) ديده به جهان گشود .\r\nپدرش مردى پرهيزكار و از واعظان و گويندگان شهر رى بود . وى در سال 1298 ق در كاشان تولد يافت . در سال 1330 ق به مجاورت حضرت عبد العظيم حسنى عليه السّلام در شهر رى نايل گشت ، و در 14 / جمادى الاول / 1353 ق در سن 55 سالگى در شهر رى بدرود حيات گفت و در جوار امامزاده عبد اللّه همان‌جا مدفون گرديد .\r\nشيخ محمّد ، ابتدا در مدارس جديد تحصيل و سپس به آموختن مقدمات علوم دينى پرداخت . در سال 1357 ق و با صلاحديد آيت‌اللّه شيخ محمّد تقى بافقى يزدى - كه در شهر رى به حالت تبعيد به سر مىبرد - رهسپار حوزهء علميهء قم شد .\r\nادبيات عرب را نزد علامه شيخ محمّد على اديب تهرانى به پايان رساند ، دروس سطح را نزد حضرات آيات : سيّد روح اللّه خمينى ، سيّد شهاب الدّين مرعشى و سيّد محمّد رضا گلپايگانى فراگرفت .\r\n\r\n","description":"","footnote":"","page_name":" 1676 ","page_number":348},
  {"content":"\r\n\r\nدر سال 1362 ق به حوزهء علميهء نجف اشرف عزيمت كرد و از دروس حضرات آيات : سيّد ابو الحسن اصفهانى و شيخ غلامحسين غروى اردبيلى يك سالى بهره‌مند گرديد . به ايران كه بازگشت ، يك سال ديگرى در مشهد مقدس از محضر آيت‌اللّه ميرزا مهدى اصفهانى استفاده نمود .\r\nسرانجام در 1364 ق به حوزهء علميهء قم بازگشت و خارج فقه و اصول را از محضر آيات : سيّد محمّد حجت كوه‌كمرى و سيّد حسين طباطبائى بروجردى بهره‌مند گرديد . در سال 1374 ق به شهر رى عزيمت كرد و در تأسيس حوزهء علميهء « مدرسهء برهانيه » همكارى بسيار نمود . در مديريت و تدريس آن ، سهم بسزايى داشت . اين همه ، پنج سال به طول انجاميد و به قم مراجعت فرمود .\r\nنامبرده در زمان زمامدارى دكتر محمّد مصدق ، براثر فعاليت عليه توده‌اىها و دفاع از حريم تشيّع زندان و تبعيد به كرمان ، را تحمل نمود ، و پس از چند ماه تبعيد رهايى يافت و به قم بازگشت .\r\nوى از دانشمندان و بزرگان بسيارى مجاز به اجازات : علمى ، امور حسبيه و روايتى ، شده بود .\r\nاز جمله : از حضرات آيات : ميرزا محمّد عسكرى تهرانى ، شيخ على اكبر\r\n\r\n","description":"","footnote":"","page_name":" 1677 ","page_number":349},
  {"content":"\r\n\r\nنهاوندى ، ميرزا آقا اصطهباناتى ، شيخ آقا بزرگ تهرانى ، سيّد فخر الدّين امامت كاشانى و سيّد شهاب الدّين مرعشى ، اجازه‌هايى دريافت كرده بود .\r\nشريف رازى ، از راه نگارش تاريخ حوزهء علميهء قم و احياى نام علماى شيعه ، به آيين تشيّع خدمت بسيار نمود . در اين راه زحمت‌ها ، سفرها و حرف‌هاى بىاساس فراوان كشيد . دو اثر ارزشمند او ، « آثار الحجة » و « گنجينهء دانشمندان » در احيا و بزرگداشت نام و ياد علماى شيعه ، قدمى بلند و گامى ارجمند برداشت . كمتر فردى همانند ايشان به اين خدمت اظهار علاقه و حرص مىنمود . البتّه تهذيب و خلاصه كردن اين دو اثر ، چهره‌اى زيباتر و ارزشى بيشتر به آن مىبخشد .\r\nنيز عضويت در لجنهء احياى كتاب « احقاق الحق » اثر شهيد مرعشى شوشترى ، همكارى بسيار نزديك در دستگاه مرجعيت آيت‌اللّه شريعتمدارى و آيت‌اللّه مرعشى ، بنياد نهادن « مسجد امام حسين عليه السّلام » در حسن‌آباد تهران ، از جمله خدمات فراموش نشدنى ديگر اوست .\r\nايشان كه به « رازى » تخلص مىنمود ، داراى اشعارى محكم و زيبا در رثاى اهل بيت عليهم السّلام و مناسبات مختلف اجتماعى بوده است .\r\n\r\nفهرست آثار استاد شريف رازى به شرح زير است :\r\n1 - آثار الحجة ( يا دايرةالمعارف حوزهء علميهء قم ) ، دو جلد ، 1373 ق ، قم 237 + 402 ص .\r\n2 - اختران فروزان رى و تهران ( يا تذكرة المقابر فى احوال المفاخر ) ، چاپ شده .\r\n3 - برهان ما ( شرح حال آيت‌اللّه شيخ على اكبر برهان ) ، چاپ شده .\r\n4 - بستان الرازى ( شرح الفيه سيّد محمّد حسن آل طيب شوشترى ، در علم كلام و فقه و اخلاق ) ، 1385 ق .\r\n5 - تحفهء قدسى ( در علائم ظهور حضرت امام مهدى « عج » ) ، ترجمهء كتاب\r\n\r\n","description":"","footnote":"","page_name":" 1678 ","page_number":350},
  {"content":"\r\n\r\nالغيبة ( اثر شيخ طوسى ) ، چاپ شده .\r\n6 - ترجمهء « الغدير » ( اثر علّامه امينى تبريزى ) ، فقط دو جلد 11 و 12 .\r\n7 - ترجمهء تفسير « مجمع البيان » ( اثر شيخ طبرسى ) ، در پنج جلد .\r\n8 - تعليق على « بحار الأنوار » ( اثر شيخ محمّد باقر مجلسى اصفهانى ) ، از جلد 106 تا 110 .\r\n9 - تعليق على « وسائل الشيعة » ( اثر شيخ محمّد حرّ عاملى ) ، از جلد 16 تا جلد 20 .\r\n10 - تعليقة على « تنزيه القميين » ( اثر شيخ ابو الحسن فتونى عاملى ) ، در سال 1363 ق چاپ شده .\r\n11 - تعليق على « معادن الحكمة فى مكاتيب الأئمة عليهم السّلام » ( اثر شيخ محمّد فيض كاشانى ) ، دو جلد .\r\n12 - چرا شيعه شدم ( در اثبات خلافت و حقانيت مذهب تشيّع ) ، چاپ شده .\r\n13 - رساله در شجره و نسب امامزاده داود عليه السّلام ( در تهران ) ، 1360 ق ، تهران .\r\n14 - رسالة التقوى و ما أدراك ما التقوى ( شرح زندگانى آيت‌اللّه بافقى يزدى ) ، 1367 ق ، تهران ، جيبى ، 136 ص .\r\n15 - زندگانى آيت‌اللّه سيّد ابو القاسم كاشانى ، چاپ شده .\r\n16 - زندگانى حضرت عبد العظيم حسنى عليه السّلام ( و امامزادگان مجاور ) ، 1367 ق ، تهران ، 152 ص .\r\n17 - كرامات صالحين ، 1374 ش ، انتشارات حاذق قم ، 184 ص .\r\n18 - گنجينهء دانشمندان ( شرح حال علماى ايران و كشورهاى ديگر ) ، نه جلد آن در قم به چاپ رسيد و جلد دهم آن آمادهء چاپ است .\r\n19 - گوهر وزين ، ترجمهء الدّر الثمين ( اثر شيخ محمّد رضا طبسى ) ، در قم چاپ شده .\r\n20 - مشاهير دانشمندان اسلام ، ترجمهء الكنى و الألقاب ( اثر شيخ عباس\r\n\r\n","description":"","footnote":"","page_name":" 1679 ","page_number":351},
  {"content":"\r\n\r\nقمى ) ، 1351 ش ، انتشارات اسلاميه تهران ، 400 ص ، فقط جلد چهارم .\r\n\r\nآثار زير مخطوط است :\r\n21 - تاريخ رى و تهران .\r\n22 - توتياى چشم ، ترجمهء كحل البصر فى سيرة سيّد البشر صلى اللّه عليه و آله و سلم ، ( اثر شيخ عباس قمى ) .\r\n23 - جلوهء ولايت ( شرح حال حافظ قرآن كربلايى كاظم ) .\r\n24 - خاطرات و نوادر شريف ( داستان‌هاى آموزنده و سازنده ) .\r\n25 - على عليه السّلام در قرآن ، ترجمهء على عليه السّلام فى القرآن ، در سه جلد .\r\n26 - مزارات البلدان .\r\n27 - معجم القبور و وفيات الأعلام ( مدفونين شهر قم ) ، فقط يك دفتر موجود است .\r\nاستاد شريف رازى ، پس از هشتاد سال زندگى ، كه بيش از شصت سال آن در خدمت به جهان تشيّع سپرى نمود ، سرانجام و پس از چهار سال بيمارى و بسترى شدن در روز چهارشنبه 7 / محرم / 1421 ق برابر با 25 / فروردين / 1379 ش ، در اثر سكته در قم بدرود حيات گفت . پيكرش بعد از ظهر روز پنجشنبه از مسجد فاطميه تشييع و از اداى نماز ميت توسط آيت‌اللّه شيخ محمّد تقى بهجت فومنى ، در وسط شعار تشييع‌كنندگان و عزاداران حسينى در قبرستان شيخان به خاك سپرده شد .\r\nكوچك‌ترين فرزندان ايشان ، آقا مسعود رازى از جوانان مهذب و با ايمان است .\r\n- منابع\r\n1 - اطلاعات متفرقه .\r\n2 - فهرست آثار ايشان ، در دو صفحه .\r\n3 - گنجينهء دانشمندان 2 / 148 .\r\n\r\n","description":"","footnote":"","page_name":" 1680 ","page_number":352},
  {"content":"\r\n\r\n\r\nشيخ محمّد شريف همدانى ( - 1357 ق )\r\nشيخ محمّد شريف فرزند شيخ شفيع همدانى ، وى اهل ( حصار خان ) است كه امروزه به شهر همدان متصل شده است . از علما و دانشمندان معروف همدان بود . برادر بزرگتر او شيخ محمّد ربيع همدانى كه خود نيز از علما و مشاهير بود .\r\nتولدش در ( حصار خان ) همدان اتفاق افتاد .\r\nتحصيلاتش در اراك بود سپس به همدان برگشت .\r\nآقا بزرگ تهرانى در نقباء البشر دربارهء ايشان مىنويسد : ( عالمى جليل ، و از مشاهير عصر خود در همدان بود و محل مراجعهء مردم در امور شرعى بود و به وظايف روحانى خود اشتغال داشت ، وى برادر شيخ ربيع است كه خود نيز از علما بود ) .\r\nوى مردى ساده‌زيست بود ، لوازم و اثاث خانه بسيار معمولى و منزل و ساير ما يملك خود را در اختيار عامه قرار مىداد و ارث و ميراثى براى ورثه باقى نگذارد ، و در ميان مردم مورد احترام بود و در دو مسجد به اقامهء جماعت اشتغال داشت .\r\nوى در سال 1357 ق مطابق با 1317 ش در همدان درگذشت و ابتدا در همدان به‌طور امانت مدفون شد سپس كالبدش به قم حمل و قبرستان حاج شيخ به خاك سپرده شد .\r\n\r\n","description":"","footnote":"","page_name":" 1681 ","page_number":353},
  {"content":"\r\n\r\n\r\nفرزندانش :\r\n1 - مرحوم آقا حسين ، سردفتر در همدان 2 - آقا حسن 3 - آقا محمّد 4 - آقا على سرهنگ 5 - آقا كاظم و سه دختر .\r\nمرحوم علامه شيخ على اصغر شفيعيان فرزند شيخ محمّد ربيع همدانى دامادش بود .\r\n- منبع\r\n1 - نقباء البشر 2 / 835 .\r\n\r\nسيّد محمّد صادق بحرانى حائرى ( 1350 - 1407 ق )\r\nسيّد محمّد صادق فرزند حجة الاسلام سيّد عبد اللّه و نوهء علامه سيّد محمّد موسوى بحرانى حائرى ، از فضلاى معاصر بود .\r\nوى در سال 1350 ق در كربلاى معلى تولد يافت .\r\nمقدمات را كه آموخت ، به تحصيل دروس سطح نزد حجج اسلام آقايان : پدر خود ، و عموى خود سيّد محمّد طاهر بحرانى ، و فرزند عموى خود سيّد محمّد على بحرانى ، شيخ جعفر رشتى ، سيّد على كاظمى ، سيّد عبد الرضا شهرستانى ، شيخ محمّد شاهرودى ، شيخ على عيثان ، سيّد مصطفى اعتماد بهبهانى و شيخ يوسف خراسانى به پايان رساند .\r\nدر سال 1392 ق به قم مهاجرت كرد و در نهايت زهد و قناعت و دورى از هياهوى دنياطلبان زندگى نمود .\r\n\r\nاز آثار او :\r\n1 - كتابات فى التاريخ ، در چند دفتر .\r\n2 - الكشكول .\r\n\r\n","description":"","footnote":"","page_name":" 1682 ","page_number":354},
  {"content":"\r\n\r\n3 - كتاب فى المواعظ .\r\nبحرانى در 14 / جمادى الأول / 1407 ق هنگام بمباران شهر قم ، دچار سكتهء قلبى شد و زندگى را پس از 57 بهار وداع گفت . پيكرش در قبرستان بقيع به خاك سپرده شد .\r\n- منبع\r\n1 - أعلام من كربلاء ( مخطوط - شيخ احمد خوشحالت ) .\r\n\r\nسيّد محمّد صادق تهرانى لاله‌زارى ( 1300 - 1370 ق )\r\nحاج سيد محمّد صادق فرزند سيد ابراهيم و نوهء سيد على اصغر حسينى تهرانى ( لاله‌زارى ) ، در سال 1300 ق در سامراء متولد گرديد . و در زير نظر خود پدر پرورش يافت و پس از طى مقدمات سطوح را نزد پدرش و سايرين آموخت و از محضر آية اللّه ميرزا محمّد تقى شيرازى استفاده نمود . در سال 1320 ق به اتفاق والد خود به تهران رفت و به تحصيل خود ادامه داد . و پس از رحلت او به اقامهء جماعت در مسجدى كه در خيابان لاله‌زار تهران تأسيس نموده پرداخت .\r\nاز آثار او : تفسير قرآن ( ناقص ) .\r\nدر دوشنبه 16 / صفر / 1370 ق مطابق با 6 / آذر / 1329 ش در تهران درگذشت ، و در حرم حضرت معصومه عليها السّلام در كنار تربت آيت‌اللّه حائرى يزدى بين\r\n\r\n","description":"","footnote":"","page_name":" 1683 ","page_number":355},
  {"content":"\r\n\r\nقبر علامهء طباطبايى و سيد جمال خوئى ) مدفون گرديد .\r\n\r\nفرزندانش :\r\n1 - علامه سيد محمّد مهدى لاله‌زارى از بزرگان شهر رى بود .\r\n2 - علامه سيد محمّد حسين .\r\n3 - سيد محمّد على ، از علماى تهران .\r\n4 - سيد محمّد حسن ( ناصر ) 5 - محمّد تقى ( مسعود ) 6 - محمّد سعيد 7 - محمّد رضا 8 - محمّد ابراهيم و 6 دختر .\r\nكه سه تن از دامادهايش اهل علم بودند و عبارتند از :\r\n1 - علامه سيد علينقى تهرانى ( جلالى ) .\r\n2 - سيد محمود نوربخش ، اهل منبر .\r\n3 - سيد جلال نجفى اصفهانى ، از ائمه جماعت تهران بود .\r\n- منابع\r\n1 - گنجينهء دانشمندان 4 / 542 .\r\n2 - نقباء البشر 2 / 858 .\r\n\r\nشيخ محمّد صادق جعفرى اشكورى ( 1354 - 1419 ق )\r\nشيخ محمّد صادق جعفرى يكى از علماى تهران به شمار مىرفت .\r\nوى در سال 1354 ق مطابق با 1314 ش در بيت علم و تقوا و فضيلت ، در نجف اشرف زاده شد .\r\nپدرش آيت‌اللّه شيخ نصر اللّه فرزند محمّد رضا اشكورى از جملهء بزرگان و فضلاى نجف اشرف بود . وى در سال 1301 ق در اشكور متولد و در اوّل / شعبان /\r\n\r\n","description":"","footnote":"","page_name":" 1684 ","page_number":356},
  {"content":"\r\n\r\n1364 ق در نجف اشرف درگذشت .\r\nشيخ نصر اللّه تحصيلات عالى خود را در نجف اشرف نزد آيات : ميرزا محمّد حسين نائينى ، شيخ محمّد حسين غروى اصفهانى و سيد ابو الحسن اصفهانى به انجام رسانيد . از جمله آثار قلمى ايشان مىتوان به : 1 - تقريرات اصول نائينى 2 - تقريرات صلاة نائينى 3 - تقريرات مكاسب نائينى ، اشاره كرد .\r\nشرح حال ايشان به صورت مختصر در بزرگان تنكابن ، ص 282 آمده است .\r\nفقيد بزرگوار شيخ محمّد صادق ، پس از پشت سر نهادن دوران كودكى ، در سيزده‌سالگى به فراگيرى علوم دينى روى آورد و مقدمات و ادبيات را به خوبى نزد اساتيد آموخت . سپس در محضر آيات : ميرزا على فلسفى تنكابنى ، شيخ عبد الحسين رشتى ، ميرزا كاظم تبريزى ، سيد على فانى علامهء اصفهانى ، شيخ مجتبى لنكرانى و شيخ صدرا بادكوبه‌اى زانوى ادب به زمين زد و سطوح عالى را فراگرفت . در سال 1377 ق به درس خارج فقه و اصول حضرات آيات : سيد ابو القاسم خوئى و سيد محمّد روحانى قمى راه يافت و مبانى فقه و اصول و رجال خويش را استوار ساخت و هم‌زمان به تدريس : رسائل و مكاسب و كفايه پرداخت و بسيارى از فضلا را پرورش داد و مسئوليت پاسخگويى عربى استفتائات آيت‌اللّه خوئى را برعهده گرفت .\r\nدر سال 1391 ق براثر فشار رژيم بعثى عراق ، به تهران آمد و به تدريس فقه ، اصول ، تفسير و كلام اسلامى پرداخت و گروه بسيارى از علما و روحانيان و دانشگاهيان در اين درس‌ها شركت جسته و از علوم بسيارش بهره بردند .\r\n\r\n","description":"","footnote":"","page_name":" 1685 ","page_number":357},
  {"content":"\r\n\r\nوى علاوه بر تدريس ، سال‌هاى فراوان به تبليغ دين و تعظيم شعاير الهى از راه وعظ و ارشاد در هيئت عزاداران حسينى و هيئت زينبيه پرداخت و گروهى از مردمان متدين را پرورش داد . وى علاوه بر ادارهء جلسات متعدد ، در سال 1350 ش همراه با گروهى از علماى تهران ، مؤسسه جهانى خدمات اسلامى را در جهت ترويج مكتب شيعه بنياد نهاد كه خدمات ارزشمندى را در جهت معرفى شيعه در سطح جهان ارائه داده است .\r\n\r\nبرخى از تأليفات ايشان ، عبارتند از :\r\n1 - تفسير قرآن كريم ، تا اواسط سوره بقره ، دو جلد .\r\n2 - بحث امامت ( به صورت كپى ، تكثير شده است ) .\r\n3 - رساله در نماز جمعه .\r\n4 - الفقه و الاجتهاد من وجهة نظر الشيعة ( در كنگره شيخ مفيد به چاپ رسيد ) .\r\n5 - شرح العروة الوثقى - كتاب الطلاق -\r\n6 - رساله در عدالت .\r\n7 - رساله در لباس مشكوك .\r\n8 - رساله در قاعدة لا تعاد .\r\n9 - ضوابط بررسى و تدوين تاريخ اسلام .\r\n10 - معنىشناسى در مكتب آخوند خراسانى ، درس كفايه ايشان ( مباحث الفاظ ) .\r\n11 - المرتقى الى الفقه الارقى ، تقريرات درس زكات آيت‌اللّه روحانى در سه جلد به چاپ رسيده است .\r\n12 - تقريرات درس اصول آيت‌اللّه خوئى .\r\n13 - تقريرات درس فقه آيت‌اللّه خوئى ( طهارت و صلاة ) .\r\n14 - تقريرات درس فقه آيت‌اللّه روحانى ( خمس ، حج ، صوم ، مكاسب محرمه ، بيع و خيارات ) .\r\n\r\n","description":"","footnote":"","page_name":" 1686 ","page_number":358},
  {"content":"\r\n\r\n15 - تقريرات درس اصول آيت‌اللّه روحانى .\r\n16 - حاشية على كتاب الوافى ( اثر فيض كاشانى ) .\r\nآن فقيه بزرگوار در 65 سالگى ، در پنجشنبه 4 / جمادى الاول / 1419 ق مطابق با 3 / شهريور / 1377 ش بدرود حيات گفت و پس از تشييعى شايسته و نماز آيت‌اللّه شيخ حسين وحيد خراسانى بر پيكرش ، در قبرستان شيخان قم به خاك سپرده شد .\r\n- منابع\r\n1 - بزرگان تنكابن 233 .\r\n2 - مجلهء آينهء پژوهش .\r\n\r\nشيخ محمّد صادق خوئى ( 1258 - ح 1338 ق )\r\nشيخ محمّد صادق فرزند ملا حسين خوئى از طايفهء آقا ابراهيم شيخ الاسلام ، از بزرگان و علماى عصر خود بود .\r\nدر سال 1258 ق در خوى متولد گرديد .\r\nبنا بر نوشتهء جابرى خوئى در تذكرة الفضلاى خود كه نامبرده ( از علماى معروف بوده و در محلهء « قاضى » خوى سكونت داشته ، و علاقجات ملكى هم داشته ، و در عرفان داراى مقامى بوده و شخصى سليم النفس و موجه ، و محل مراجعات مردم و به مرافعات هم رسيدگى مىكرده است ) .\r\n\r\n","description":"","footnote":"","page_name":" 1687 ","page_number":359},
  {"content":"\r\n\r\nوى در بلواى آسوريها ( حملهء ارامنه به آذربايجان و خوى ) و همراه مردم خوى عليه آنها ، مسلحانه مشغول مبارزه بود .\r\nدر كتاب « نابغهء علم و عرفان » درباره‌اش چنين مىنويسد : شيخ محمّد صادق خوئى از علما و مجتهدين و مورد وثوق و اعتماد اهالى بود .\r\nآقاى شيخ عبد الحسين فقيهى خوئى كه از فقرا مىباشد نقل كرد كه : نامبرده در نجف اشرف با جناب حاج شيخ عبد اللّه حائرى مازندرانى آشنايى و مباحثهء درسى داشته و براثر آشنايى با ايشان متمايل به فقر شده ، به گناباد رفت و خدمت جناب حاج ملا سلطان محمّد رسيده ، راهيابى به فقر شد و مدت سه سال تمام براثر محبت و علاقهء كامل در آنجا توقف داشته و به استفاضهء روحى و استفادهء علمى از محضر آن جناب مشغول بود . سپس مأمور مراجعت شده و يك سال در تهران خدمت جناب حاج شيخ عبد اللّه ماند . بعدا به خوى مراجعت نمود و در آنجا متوقف ، ولى علاقهء قلبى او به‌سوى گناباد بود . پس از جناب حاج ملا سلطان محمّد به قصد تجديد عهد به طرف گناباد حركت كرد ، ولى در قم به بهشت جاودان شتافت .\r\nدر « تاريخ خوى » مهر وى در پاى سند تعيين « حسنعلى ميرپنجه » به عنوان « حكومت خوى » با مهر بيضوى با سجع ( المتوكل على اللّه محمّد صادق ) در 15 / شعبان / 1336 ق و توضيح مؤلف در ذيل مهر بدين عبارتست : ( مرحوم آقا شيخ مهر صادق پيشنماز و عالم روحانى محلّهء قاضى ) .\r\nدر تذكرة الفضلاء نوشته كه : وى در حدود سال 1338 ق با خانواده‌اش به عتبات رفته و در نجف اشرف وفات نمود و در همان‌جا مدفون گشت . كه محل مهاجرتش به عتبات و محل دفن دچار اشتباه شده است .\r\nو صحيح آن است كه ايشان در اواخر عمر به قم رسيده و در همان‌جا به رحمت ايزدى پيوسته ، و در قبرستان شيخان مدفون گرديده است . اين مطلب بنا بر نقل\r\n\r\n","description":"","footnote":"","page_name":" 1688 ","page_number":360},
  {"content":"\r\n\r\nنوادگانش كه امروزه در خوى و تهران سكونت دارند و با نام فاميلى ( مصدّقى ) معروفند ، تأييد مىشود .\r\n- منابع\r\n1 - تاريخ خوى ( اثر آقاسى ) 404 .\r\n2 - تذكرة الفضلاء ( خطى - جابرى خوئى ) .\r\n3 - نابغهء علم و عرفان 448 .\r\n\r\nميرزا محمّد صادق صاحب نسق قمى ( - ح 1340 ق )\r\nميرزا محمّد صادق فرزند محمّد على صاحب نسق قمى ، از معاريف و فضلاى قمى بود .\r\nدر لغتنامهء دهخدا در مادهء « صاحب نسق » آمده است : يكى از فضلاى آخر عهد قاجار و از مردم قم ، و مترجم شش مجلد كتاب لغت از فارسى به فرانسه ، و اين كتاب به طبع نرسيده است .\r\nآقاى مدرسى طباطبائى در تربت پاكان مىنويسد : صاحب نسق آستانه از جمادى الثانى / 1271 تا آغاز سال 1328 ق ، او نيز مردى دانشمند بوده و كتابى به نام « گنجينهء الجوامع » در لغت عربى به فارسى نگاشته است .\r\n\r\nاز آثار او\r\n1 - تاريخ مصر قديم و خدايان مصر و كلده و آشور .\r\n\r\n","description":"","footnote":"","page_name":" 1689 ","page_number":361},
  {"content":"\r\n\r\n2 - كتاب لغت از فارسى به فرانسه ( ترجمه ) .\r\n3 - گنجينهء الجوامع ( فرهنگ لغات عربى به فارسى ) .\r\nوى در حدود سالهاى 1340 ق درگذشت و بنا بر اظهارات يكى از منسوبين ايشان ، در مسجد بالاسر حضرت معصومه عليها السّلام مدفون شده است .\r\n- منابع\r\n1 - تاريخ دار الايمان قم 32 .\r\n2 - تربت پاكان 1 / 266 .\r\n3 - فهرست نسخه‌هاى خطى كتابخانهء مرعشى نجفى 3 / 28 .\r\n4 - لغت‌نامهء دهخدا 9 / 13026 .\r\n5 - مؤلفين كتب چاپى 3 / 473 .\r\n\r\nشيخ محمّد صادق قمى ( ح 1222 - 1298 ق )\r\nزندگينامهء معظم‌له بقلم دانشمند معظم آقاى دكتر سيد حسين مدرسى طباطبائى كه در مجلهء تاريخ و فرهنگ معاصر تحت عنوان ( نامهء يكى از فقهاء بزرگ قم به ناصر الدّين شاه ) به چاپ رسيده ، كه با اندكى اضافه تقديم مىگردد : حاج شيخ ملا محمّد صادق قمى ، از علماء و فقهاى بزرگ قرن سيزدهم قم و از مجتهدين متنفذ و مقتدر آن دوره بوده و مورد توجه خاص دربار قاجار قرار داشته است .\r\nاعتماد السلطنه در المآثر و الآثار دربارهء او مىنويسد :\r\n« حاج ملا صادق قمى مجتهدى فحل بود و از مشايخ بزرگ شيعه به شمار مىآمد ، در اخبار و آثار تتبعى كامل و استقرائى شامل داشت . از متفردات او آنكه :\r\nچيدن موى ريش را از بيخ به حدى كه شبيه تراشيدن هم باشد - منع نمىفرمود ، عطر اللّه تربته » .\r\nميرزا على اكبر فيض در تاريخ قم ، كه به سال 1303 ق نگارش يافته است ،\r\n\r\n","description":"","footnote":"","page_name":" 1690 ","page_number":362},
  {"content":"\r\n\r\nدربارهء او مىنويسد :\r\n« جامع علوم و بارع همهء فنون است ، چنان‌كه در هريك از فنون كمال و رسوم افضال او را قدح معلى بود ، در اوائل جوانى رخت به اصفهان كشيد . قريب 10 سال به تكميل علوم مقدمات و رياضى و كلام و علوم ديگر اشتغال داشت ، پس از آن روى به نجف اشرف كرد و در حوزهء درس حجة الاسلام شيخ محمّد حسن نجفى صاحب « جواهر الكلام » فقه و اصول را تكميل فرموده ، مجازا مراجعت نمود .\r\nفيصل حكومات شرعيهء ابن بلد منوط به قلم ايشان بود تا در سنهء 1298 ق به دار جنان خراميد » .\r\nصاحب مختار البلاد ( تاريخ قم ) مىافزايد :\r\n« غالب تلمذش در اصفهان نزد مرحوم حاج شيخ محمّد تقى اصفهانى صاحب حاشيهء معالم بود ، و قريب هفت سال در نجف به تكميل مبانى فقهى اشتغال داشت ، سپس به قم آمده ، حدود چهل سال حكومت شرعى اين شهر با او بود تا در ماه شوال / سال 1298 ق درگذشت و در مقبرهء شيخان قم كنار زكريا بن ادريس اشعرى مدفون گرديد . البتّه روى سنگ قبر او 1296 ق حك گرديده كه بايد اشتباه باشد .\r\nجنابش در تبحر علوم خاصه ادبيات در عصر خود ممتاز بود و همچنين در كثرت حفظ ، چنان‌كه اغلب مقامات حريرى را محفوظ بوده و در سجلات خود به مناسبت مىنگاشته ، و نماز ( باران كه ) اهالى از مصلى به منازل خود نرسيده غريق رحمت الهى گرديدند . . . » .\r\nميرزا آقا خان صدر اعظم نورى در دورهء صدارت خود به سال 1272 ق مدرسه و مسجدى براى اين عالم جليل در نزديكى خانهء او در محلهء گذر قاضى قم بنا نهاده است ، كه وصف بنا و متن كتابه‌هاى آن در سلسلهء مقالات « مدارس قديم قم » ديده مىشود ، و وى تا پايان عمر در همان جا تدريس و اقامهء جماعت مىنموده است .\r\nاو چنان‌كه گذشت سخت مورد توجه دربار قاجار بوده و ناصر الدّين شاه در سفرهاى خود به قم به ديدار وى مىرفته است . حاجى كتابخانه‌اى مهم نيز داشته\r\n\r\n","description":"","footnote":"","page_name":" 1691 ","page_number":363},
  {"content":"\r\n\r\nكه پس از مرگ او متفرق شده و از خاندان وى بيرون رفته ، و در اين ميان نوشته‌هاى او نيز ناشناخته مانده است . برخى از كتابهاى كتابخانهء او را در قم ديده‌ام كه وى به خط خود براى آنها حواشى و تعليقات نگاشته است .\r\nاز حاجى نامه‌اى گلايه‌آميز و تند در شكوه از مظالم و تجاوزات وزراء و عمال حكومت قاجار خطاب به ناصر الدّين شاه ، در مجموعهء خطى به شمارهء ( 3669 ) كتابخانهء مركزى دانشگاه ( صفحات 78 - 85 ) و جنگ مخطوط به شمارهء ( 375 ) ج دانشكدهء حقوق ( برگ 50 ر - 53 پ ) هست ، كه آن را به سال 1292 ق در حدود هفتادسالگى در سفر دار الخلافه ( تهران ) پس از ديدار با شاه نوشته ، و با آنكه ضمن نامه كوشيده است نسبت به شاه خوش‌آمدگوئى كرده ، خشونت نامه را جبران كند ، بازهم گوياى دليرى قابل تحسين و موقع اجتماعى و نفوذ و اقتدار اوست . حاجى در اين نامه از تجاوزات مقرب الخاقان « حاجى ميرزا نصر اللّه » و ديگر عمال حكومت ياد كرده ، و از اينكه هيچ‌يك از مقامات دولتى به دستخطهاى شاه اعتنا نمىكنند اظهار تعجب نموده است .\r\nاو مىنويسد : « اگر بعد از قرنى يك نفر پيدا شود كه در احقاق حق و رفع ظلم سيف قاطع باشد ، او را به فساد عقيده نسبت مىدهند » و مىنويسد : « مأموران دولت‌خانه و هستى رعاياى بيچاره را غارت مىكنند ، و كسى نيست به داد مردم برسد ، و از آه مظلومان بايد ترسيد . يا اينكه : اگر از وزير و اميرى به شخص شاه شكايت شود رسيدگى به شكايات به همان وزير و امير واگذار مىشود ، و معلوم نيست سرانجام كار مملكت با اين بساط به كجا خواهد كشيد ؟ » .\r\nبه‌هرحال ، از نظر اهميتى كه اين نامه در روشن ساختن وضع درهم ريخته و بلبشوى دورهء فرمانروائى شاهان قاجار و همچنين دخالت مثبت روحانيون آن عهد در سامان بخشيدن به آشفتگىها و جلوگيرى از تعديات و زورگويىهاى عمال حكومتى سلسلهء مزبور دارد ، نيز ازاين‌رو كه به‌هرحال اثرى بازمانده از يكى از علما و فقهاى عالىقدر و به نام قم در آن دوران است به نشر آن در اين مجموعه با آنكه\r\n\r\n","description":"","footnote":"","page_name":" 1692 ","page_number":364},
  {"content":"\r\n\r\nپاره‌اى از مطالب كسانى كه در تاريخ اين دوره تحقيق مىكنند ، قابل استفاده باشد .\r\nمتن اين نامه در دو نسخه يادشده ، اختلافات زيادى دارد و گويا در هريك برخى از مطالب حذف و تلخيص شده است . در اينجا متن براساس نسخهء كتابخانهء مركزى دانشگاه به چاپ رسيده ، و برخى از جاها كه در نسخهء دانشكدهء حقوق اضافه‌اى هست افزوده شده ، كه بيشتر موارد آن با قرار گرفتن ميان دو قلاب مشخص است . اينك متن نامه :\r\nبسم اللّه الرحمن الرحيم\r\nالحمد لله الذى يؤتى الملك من يشاء و ينزع الملك ممن يشاء ، الذى امر بالعدل و الانصاف و نهى عن الظلم و الاعتساف ، و الصلاة على محمّد و آله الحائزين لجميل الأوصاف .\r\nو بعد : چون دهقان مشيت ازلى تخم وجود بنى نوع انسان را در صحراى وسيع الفضاى امكان ، جز به جهت تحصيل معارف حقه نكاشت و نقاش صنع لم‌يزلى نقش بديع انموذج جميع كليات را در صفحهء صحيفهء وجود مگر به جهت تكميل مكارم اخلاق شرعيه ننگاشت ، لذا انبياء مرسلين رسائل فيوضات غير متناهيه بودند كه از حق و خلق برسانند ، و علماء كه نواب انبياء هستند مىبايد از ظل‌اللّه گرفته به رعايا كه ودايع الهى و خزاين حضرت ظل‌اللهى مىباشند ، برسانند .\r\nآن مواهب بىپايان و آن عطاياى بىكران كه بايد به عامهء رعايا عايد شود انصاف و عدل است ، كه هيچ مملكت و هيچ رعيت آرامش و آسايش نداشته و ندارند الا به اين خصلت حميده و اين صفت پسنديده . خلفا در اين معنى اهتمام تمام داشته‌اند و پيوسته در مجالس خود علماء و وعاظ را ( ملتزم نموده ، ايشان را به ذكر مواعظ و نصايح مدح و انصاف ) ، مأمور بلكه مجبور مىنمودند تا از آثار پسنديده كه نتايج عدل است همه‌روزه محفوظ باشند ، ( و از اختلال مملكت و ملت كه نتيجهء ظلم و جور است محفوظ مانند ) هرگاه به شرح احوال ايشان در كتب سير\r\n\r\n","description":"","footnote":"","page_name":" 1693 ","page_number":365},
  {"content":"\r\n\r\nو غيرها رجوع شود صدق عرايض مشهود و معلوم خواهد شد . با اين خصال ايشان را خلفاء جور مىگويند در دنيا با اين لقب زشت و در آخرت محروم از بهشت خواهند بود ، چرا كه در اظهار يك‌كلمهء حقه مضايقه كردند .\r\nاز روزى كه اين خادم شريعت مطهر ، به آوازهء عدل و انصاف و وضع تنظيمات و جعل صناديق عدل مغرور و مشعوف شده به دار الخلافه آمدم ، چيزها ديده و دانسته‌ام كه در اين مدت هفتاد سال هرگز در خاطرم خطور نداشت ، پادشاهى ديدم مؤيد ، قلب مباركش مرآت غيب‌نما ، از رأفت و عدالت عدلى مجسم و انصافى مصور ، در حفظ ملك و ملت ساعى و جاهد و در رفاه رعيت عاشق و مايل . علاوه بر اين همه عدل ذاتى و فطرى گويا ذات خجستهء صفات همايونش خود رهنمائى به عدل و انصاف را فريضه دانسته ، و فهميده همه‌روزه بر اين امناء جور و اولياء ظلم اعلام مىفرمايند .\r\nعصرى است ضد عصر خلفاء دين « على بن يقطين » در وجود مسعود همايون است ، و جور هارون الرشيد در وجود وزرا ( كه اگر ايشان را اولياى جور گويند خلاف و گزاف نگفته‌اند ، چرا كه در هر روز هزار كلمهء حقه را كتمان مىكنند و هزار حكم غير ما انزل اللّه را عنوان ) . وقتى در حضرت نوشيروان از عدلش وصف‌ها راندند ، گفته بود : عدلى ندارم ولى كارى كرده‌ام كه غير از خودم در اين ملك كسى قدرت بر ظلم ندارد . و در اين دولت جاويد آيت غير از وجود مسعود همايون همه‌كس قدرت بر ظلم دارد ، بلكه غالبا غير از ظلم پيشه‌اى ندارند و از كلام حضرت امير المؤمنين عليه السّلام انديشه‌اى :\r\n لا تظلمن اذا ما كنت مقتدرا * فالظلم مقدرة يفضى الى الندم\r\nتنام عيناه و المظلوم منتبه * يدعو عليك و عين اللّه لم تنم \r\nمباشرين امور ديوانى كه گاهى « امناء » و گاه « اولياء » و گاه « رجال » و گاه « اركان » خوانده مىشوند ، جمعى كسبه شده‌اند كه ليلا و نهارا معامله مىكنند ، هر حكم كه\r\n\r\n","description":"","footnote":"","page_name":" 1694 ","page_number":366},
  {"content":"\r\n\r\nدربارهء هريك از ايشان مىشود اغماض و اهمال را فرض مىدانند ، و قرض مىدهند تا در خوردن مال دويان يا اتلاف جان و مال مسلمانان به اضعاف بلكه به آلاف استرداد كنند ، چنان كه برملا مىگويند با فلان امير يا فلان وزير يا فلان حاكم چگونه مىتوان درشتى ( كرد و زشتى ) نمود ، يا فلان دستخط را چگونه مىتوان مجرى داشت ؟ ( به عقيدهء ايشان ) اين‌همه هاىوهو ( و اين همه گفتگو و اين زمزمهء انصافت و همهمهء عدالت مخصوص ) حمال و جمال است نه از براى اركان و رجال .\r\nدر هر قضيه كه متداعيين على السوا باشند رجوع به مرجحات خارجيه مىشود . ( هر طرف به حسب اوضاع دنيا پيش و بيش است ، اگر حق مخض و محض حق با طرف مقابل هم باشد پايمال و مضمحل است ) در هر طرف كه يك نوكر علاوه از طرف ديگر ، پيش است و از بىانصافى و بىاعتدالى اگر در احقاق ( حق ) مظلومى اصرار يا اظهار بشود مىگويند اين دستخط ظاهرى است ، نمىدانم بطون سبعهء دستخط از كجا بر ايشان كشف شده كه ماها استنباط و استخراج نمىتوانيم نمود ! به چه دلالت « بگيرند » و « برسانند » راه به « نگيرند » و « نرسانند » توجيه و تأويل مىنمايند ؟ اين خادم شريعت مقدسه كه با هزار زحمت اين جزيى ملك را فراهم كردم تا مدد معاش خود و عيال باشد و كلّ بر دولت و ديگران نباشم ، با همهء تفاصيل از همه گذشتم كه دستخط مبارك پادشاه اسلام در مملكت خود در نزد نوكرهاى خانه‌زاد و علماى پايتخت خود زياده از اين بيشتر بىعظم و قدر نشود .\r\nبه‌طور تحقيق بدانند كه دسته‌دسته دستخطهاى قطعى بتّى در دست مردم مظلوم مانده به هيچ‌كس دسترسى ندارند . هرگاه ثبتى از دستخطهاى مبارك بردارند بعد از مدتى از انجام آنها جويا شويد مشهود خواهد شد كه اين مظلومين به حالت اولى باقى هستند . ملهوف و مظلوم وارد شدند مأيوس و محروم مانده ، مقروض و مغموم مراجعت مىكنند . گذشته از اينكه محض خيالات ( هم ) كه شده در احقاق حقوق مردم در اجراء اين دستخطها اعتنا ندارند ، به معاذيرى معتذر مىشوند كه نعوذ بالله به مذمت ولىنعمت خود منتهى مىشود . مىگويند طرف مقابل سخت\r\n\r\n","description":"","footnote":"","page_name":" 1695 ","page_number":367},
  {"content":"\r\n\r\nاست ، دستخط مبارك است و ظاهرى است . فلان عملهء خلوت از باطن خبر دارد ، از تلون و تجدد انديشه داريم ، از ناسخ و منسوخ مىترسيم ، به خداوند متعال چنين است كه مىگويند .\r\nضبط ضياع و عقار و حفظ جلال و وقار و اصلاح امورات و توجه به دهات و قنوات خود ، مجال نمىدهد اعانت مظلومى يا اغاثت ملهوفى كنند . به عرض كسى گوش نمىدهند ، بدهند ملتفت نمىشوند ، بشنوند جواب نمىگويند ( ناحساب مىگويند ) اى كاش به اين ناحساب هم مستعد باشند . مزيت انسان به « نطق » است ، سكوت و خموشى چرا ممدوح شده ؟ اعلاء كلمهء حقه فضيلت داشته كتمان حق چرا « الحال » محمود و ممدوح است .\r\nاگر بعد از قرنى يك نفر پيدا شود كه در احقاق حق و رفع ظلم سيف قاطع باشد ، او را به فساد عقيده و سوء طريقه نسبت مىدهند . اى كاش قدرى از اين فساد عقيده براى ايشان پيدا مىشد كه اين همه عدالت‌ها و انصاف مهمل و معطل نمىماند . در مجلس . . . قدرى را كه رايحهء عدل به مشام مظلومين رسيده بود ، مخرب نشاط خود ديده طى آن بساط كردند ، نعوذ بالله الجبار من شر الاشرار .\r\nاين همه عداوت با شرع از چه بابت است ؟ مگر نه اين شرعى است كه ايشان را از تمجّس و تنصّر و تهوّد خلاصه كرد ؟ مگر نه احكام و عقود و مواريث و حليّت ازدواج و اموال است كه علما از قبل انبياء فرموده‌اند . فو اللّه لقد اصبحت الشريعة واهية القوى ، منفصمة العرى ، مهدومة الأركان ، معدومة الأعوان . احكام خدا را افسانه مىدانند ، دين و جماعت را دكان‌دارى مىشمارند ، مرافعات شرعيه را مدد معاش مىگويند ، صيغ شرعيه را مكر و حيله مىنامند . هرگاه چندى از پيش علماى اعلام و ائمهء دين را كه مخازن احكام سيد المرسلين مىباشند ، با عوام كالانعام توفيرى مىدادند و توقيرى مىكردند ، اين اوقات به جبران ما مضى در تضييع آن عظيم و احترام سعى و اهتمام تمام دارند ، اگر كار بر اين نسق بگذرد و عقايد باطنهء ايشان برملا شود بر اسلام سلام بايد گفت و وداع بايد كرد .\r\n\r\n","description":"","footnote":"","page_name":" 1696 ","page_number":368},
  {"content":"\r\n\r\n ليبك على الاسلام من كان باكيا * و قد تركت اعلامه و ودائعه \r\nالعياذ بالله اگر صيغ شرعيه محل استهزاء شود ، زنهاى جوان در حبالهء پيران ( بدان دو كلمهء عقد و نكاح چگونه از زنا و سفاح احتراز خواهند داشت ) و هرج و مرجى بشود كه اصلا اصلاح‌پذير نباشد . گويا ميل دارند كه اين اسم بىمسمى و اين رسم بىاصل را هم از ميان بردارند تا به كلى آسوده شوند  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ . \r\nهر دقيقه داعى را حيرت بر حيرت افزوده مىشود كه كار اين مردم با اين وزراء چه خواهد شد . اگر عرض كنم فلان شخص به دستخط مبارك و توقيع همايون وقعى نگذاشت و مجرى نداشت باز به همان وزير رجوع مىشود . « كرّ على ما فرّ » همين فى الحقيقة محظورى به محظورى مبدل مىشود .\r\n شتان ما يومى على كورها * و يوم حيان اخى جابر \r\nاين أمنا غير از كارهاى خود هيچ امر را كار نمىدانند و به درد احدى نمىرسند ، محض تصديق عرايض داعى و اطلاع از حالت رعايا ، جويا شويد كه عرايض داعى چه بوده و چه واقع شده ؟ در منزل جناب امام جمعه چه قسم صلح شده و چه نحو صيغه محكمه شرعيه جارى نموده كه مجال خيارى و خيالى باقى نمانده ؟ صورت مجلس را مطالبه فرمايند مشهود رأى عدالت پيرا شود كه هنوز تفصيل عرايض داعى و آن مصالحه‌نامچه را . . . نكرده چرا كلمات لاطائل بگويند ؟\r\nچرا حكم شرعى و سلطان را به مزخرفات باطل كنند ! بر اين مشت رعايا رحم كنيد ، از دست رفتند ، فريادرس ندارند ، چيزى براى ايشان باقى نمانده است ، بضاعت و سرمايه كه هزار رعيت به آن تعيش مىكنند اسباب يك اطاق شد و ملكى كه هزار نفر به آن نان مىخورند به خرج طويلهء اميرى و وزيرى رفت ، چه بلائى شدند بر جان و مال مسلمين .\r\nبه صاحب شريعت قسم است كه داعى قبلهء عالم را از نوشيروان عادل‌تر\r\n\r\n","description":"","footnote":"","page_name":" 1697 ","page_number":369},
  {"content":"\r\n\r\nمىدانم چرا كه در اطراف او اين‌گونه ، اگر اين وجود همايون مؤيد نبود ، و دست غيب او را نگاهدارى نمىكرد ، كار اين مردم به كجا مىرسيد .\r\nاگرچه مىدانم بعد از اين عريضه كه محض رضاى خدا و اطلاع سايهء خدا خود را مكلف و مأمور دانسته بىملاحظه به عرض رسانيدم ، ديگران از جانب مقرب الخاقان حاجى ميرزا نصر اللّه وكيل مطلق بلاعزل خواهند بود . هست و نيست مرا بر باد خواهند داد .\r\nمحض قوام دولت و نظام ملت و دعاى وجود مسعود همايون كه دقيقه‌اى از خيال خجسته مآل عدالت غافل نيست باز عرض مىكنم با اين حالت‌ها ، مردم تمام خواهند شد و خراب مىشوند ( آبادى عباد و عمارت بلاد و رفع فساد نخواهد شد ) از عمر دعاگو چيزى باقى نمانده است .\r\nفردا از اين شهر و عن‌قريب از دنيا خواهم رفت ، در شهرى كه احكام و اركان دين را افسانه مىشمارند ، و دستخط مبارك پادشاه اسلام را كه مثل اولى الامر است محل اعتناء نمىدانند و توقف حرام است . هر قدر زودتر برويم دير شده است . بايد برون كشيد از اين ورطه رخت خويش . بر اين خادم شريعت مطهر محقق شده است كه دفع ظلم حاجى ميرزا نصر اللّه براى داعى مقدور نخواهد شد ، و با اين وزرا و امناى خائن كه از هزار راه از او خوف و بيم و تمناى زر و سيم دارند هيچ حكم و دستخطى از پيش نخواهد رفت ، و الا اسناد شرعيه و احكام عرفيه از اين بيشتر نمىشود كه چند نفر عالم و مجتهد اهل تقوى و فطانت مطلب را تمام كنند و صيغهء شرعيه بخوانند ، و علماء ديگر كه اركان اسلام هستند تصديق كنند . ناچار به ارض مقدسهء قم معاودت مىكنم و اگر در آنجا هم بر اولياى دولت گران و ناگوار است ، به عتبات عاليات ائمهء هدى پناه مىبرم و تظلمات خود را در آنجا مىكنم .\r\nعرض مىكنم هفتاد سال است در نشر احكام شرعيه خوددارى نكردم جوانى را به پيرى رساندم ، بر من ظلم كردند به پادشاه اسلام تظلم كردم ، هشت دستخط أكيد محض عدل و انصاف صادر فرمودند ، رجال دولت اعتنا نكردند از من رفع ظلم ننمودند .\r\n\r\n","description":"","footnote":"","page_name":" 1698 ","page_number":370},
  {"content":"\r\n\r\nاولا : انتقام پادشاه اسلام را از اين رجال صورى كه در حقيقت خائن دولت هستند و بر خلاف ميل و ضد ارادهء ولىنعمت خود كمر بسته‌اند مىخواهم .\r\nخواهند داد ، خواهيد ديد .\r\nثانيا : در انتقام اين پير غلام شريعت كه در نشر احكام و ترويج شريعت مطهره عمرى گذرانيدم تعجيل مىطلبم ، الظليمة الظليمة ، العجل العجل ، يا رسول اللّه و اوصياء اللّه .\r\nغيرت اسلام اين عرض را هم بر داعى فرض كرده است كه به جسارت عرضه دارم كه عزت دستخطهاى مبارك كه عزش خداداد است نگاه داريد ، و اگر برحسب لزوم و وجوب صادر خواهيد فرمود به عهدهء اشخاصى باشد كه امتثال حكم همايون را فرض بدانند ، شنيده‌ام جناب سپهسالار اعظم و جناب علاء الدوله و بعضى از رجال ديگر حالت اعتنائى دارند و احقاق حقوق مظلومان مىكنند . لا حول و لا قوة إلّا بالله العلى العظيم .\r\nاى كاش اين وزراء به قدر الضيف از اين خادم شريعت مطهره ، رعايتى منظور مىداشتند ، خدا را به شهادت مىطلبم كه در نهايت يأس و دلتنگى از حقوق خود صرف‌نظر كردم و از اين شهر رفتم . فردا به حضرت عبد العظيم و به دعاى وجود آن عدل محض مشغول و بعد از آن در حضرت معصومه عليها السّلام يا ساير عتبات عاليات ، دعاگو خواهم بود . از خداوند عزّ اسمه استدعا مىكنم براى ظل‌اللّه ، اعوان و انصار دولتخواه و نوكر دلسوز و ناصر ملت و دولت كه موجب نيك‌نامى و ازدياد عمر و دولت و شوكت باشد ، برساند . . . از فضل خداوند متعال و حضرت ذوالجلال كه ثانى و تالى آن ذات خجسته صفات همايون باشد تا از آن منبع عدل و انصاف عدالت‌ها را اخذ نموده مجرى دارند .\r\nاللّه اللّه من هؤلاء الامناء و الوزراء ، ( اللّه ) اللّه فى الرعايا فانّهم ودايع الرّحمن و خزائن السلطان ، و ما علينا الا البلاغ ، اعدلوا هو اقرب للتقوى . مىترسم اين مظلومين از اين درگاه مأيوس شوند و ( رو ) به درگاه قاضى الحاجات ببرند . نمىدانند\r\n\r\n","description":"","footnote":"","page_name":" 1699 ","page_number":371},
  {"content":"\r\n\r\nكه حضرت اقدس شهريارى تمام اوقات ليل و نهار خود را صرف رفاهيت عامهء رعايا و قاطبهء برايا كرده ، ليكن جمعى از بطالت و اغراض فاسده و خيالات كاسده در عهدهء تعويق مىاندازند . از آه مظلومين بايد ترسيد . خداوند وجود اقدس شهريارى را در همه حال از آفات و بليات محافظت فرمايد .\r\nخادم الشريعة : الحاج محمّد صادق قمى\r\nدكتر على اكبر صادقى ( استاد دانشگاه تهران ) دربارهء جدّ امجد خود ملا محمّد صادق ، و برخورد وى با فرهاد ميرزا چنين مىگويد :\r\nدر يكى از سالها كه ( فرهاد ميرزا ) به شهر قم رفته بود ، برحسب عادت اظهار علاقه كرده بود كه با علما و فضلاى قم ديدارى داشته باشد . بدين‌منظور ( اعتضاد الدوله ) حاكم قم جمعى از اهل علم را دعوت مىكند ، در اين جلسه جد ما مرحوم حاجى كه جوان هم بود ، حضور داشته است .\r\nهمان‌طور كه مشهور است ( فرهاد ميرزا ) دوست داشته معضلات الكلم را مطرح سازد ، تا هم مراتب دانش خود را به رخ ديگران بكشد و هم مراتب علمى ديگران را بيازمايد .\r\nدر آن مجلس نيز شاهزاده دو سؤال لغوى و علمى را مطرح مىكند كه مرحوم جد ما به سؤال اول جواب مىدهد . در اين بين قهوه مىآورند ، فرهاد ميرزا سؤال دوم را كه مربوط به قصيده‌اى به زبان عربى از ( شيخ بهائى ) بوده ، و در آن لغزى را دربارهء مناسك حج مطرح ساخته بوده است ، در ميان مىگذارد .\r\nچون سؤال اول را هم كسى به‌جز ( حاجى ملا محمّد صادق ) پاسخ نداده بوده ، طبعا روى سخن شاهزاده در مورد سؤال دوم هم با او بوده است .\r\nمرحوم حاجى مىگويد : حضرت و الا اجازه مىفرمايند قهوه را بنوشم و پاسخ عرض كنم يا خير ؟\r\nفرهاد ميرزا جواب مىدهد : خير ، قهوه را ميل بفرمائيد ، يك هفته هم وقت\r\n\r\n","description":"","footnote":"","page_name":" 1700 ","page_number":372},
  {"content":"\r\n\r\nداريد كه جواب بدهيد . حاجى مىگويد :\r\nپس با اجازهء حضرت و الا قبل از صرف قهوه پاسخ را عرض مىكنم . و بلافاصله نصف صفحه از كتاب قاموس را از حفظ مىگويد و مقصود شيخ را توضيح مىدهد .\r\n( فرهاد ميرزا ) به قدرى از اين قوت حافظه و احاطهء مرحوم حاجى لذت مىبرد ، كه خطاب به ( اعتضاد الدوله ) و ساير حاضران كه در ميان آنان مقامهاى عالى هم حضور داشته‌اند مىگويد :\r\n( شنيده‌ام ايشان با اين مراتب فضل با قناعت هم زندگى مىكنند ، چرا بايد شما وسائل رفاه و آسايش او را فراهم نسازيد كه بتواند با فراغ خاطر به كسب علم و تكميل فضائل خود بپردازد ؟ ) .\r\nدر نتيجه در همان مجلس رئيس خاندان ( بيگدلى ) يك حبه از قريهء معروف به ( جمكران ) را به مرحوم حاجى هبه مىكند ، و اعتضاد الدوله نيز آن قسمت را مدت پنج سال از دادن ماليات معاف مىسازد ، و از آن تاريخ گشايش شايان توجهى در خاندان ما بوجود مىآيد .\r\n\r\nفرزندانش :\r\n1 - آيت‌اللّه ميرزا ابو الحسن والد علامه شيخ مصطفى صادقى 2 - تقى 3 - حسين آقازاده 4 - محمود .\r\n- منابع\r\n1 - الكرام البررة 2 / 632 ( تاريخ مرگش را به سال 1297 ق دانسته است ) .\r\n2 - المآثر و الآثار 153 .\r\n3 - تاريخ قم 270 .\r\n4 - تاريخ قم ( فيض ) خطى .\r\n5 - جنگ مخطوط به شمارهء ( 375 ) دانشكدهء حقوق ، برگ 50 .\r\n6 - رجال قم 99 .\r\n7 - شرح حال فرهاد ميرزا « معتمد الدوله » ص 389 .\r\n\r\n","description":"","footnote":"","page_name":" 1701 ","page_number":373},
  {"content":"\r\n\r\n8 - گنجينهء دانشمندان 1 / 140 .\r\n9 - لباب الالقاب فى ألقاب الاطياب 100 .\r\n10 - مجلهء تاريخ و فرهنگ معاصر شمارهء 5 ص 110 .\r\n11 - مجموعهء خطى شمارهء ( 3669 ) كتابخانهء مركزى دانشگاه تهران ، صفحات 78 - 85 .\r\n\r\nشيخ محمّد صادق قمى « نعيمى » ( - 1372 ق )\r\nحاج شيخ محمّد صادق قمى معروف به « نعيمى » ، از دانشمندان و فضلاى حوزهء علميهء قم بود .\r\nايشان تحصيلات عالى خود را در قم نزد آيات : شيخ ابو القاسم قمى « كبير » ، حاج شيخ عبد الكريم حائرى يزدى و سيد محمّد حجت كوه‌كمرى به انجام رسانيد .\r\n\r\nخدمات دينى\r\nوى مردى فاضل ، پارسا ، مبارز ، مروج دين و مبلغ احكام ، و آمر به معروف و ناهى از منكر بود . چندين سال در نراق و جاسب - از توابع قم - بر عليه دعواى فرقهء ضالهء بهائيت مبارزه نمود ، و بعضى افراد را از انحراف و ضلالت به راه راست هدايت كرد .\r\nايشان در سال 1370 ق از طرف آيت‌اللّه سيد حسين طباطبائى بروجردى به شهر تويسركان جهت سرپرستى حوزهء علميه و ارشاد و هدايت مردم آن سامان به آنجا عزيمت نمود ، و به تدريس و اقامهء جماعت و ساير وظايف دينى و روحى اشتغال ورزيد .\r\nنامبرده در سال 1372 ق در تويسركان درگذشت ، و جسدش به قم حمل و در قبرستان شيخان به خاك سپرده شد .\r\n- منبع\r\n1 - آثار الحجة 2 / 238 .\r\n\r\n","description":"","footnote":"","page_name":" 1702 ","page_number":374},
  {"content":"\r\n\r\n\r\nسيّد محمّد صادق لواسانى تهرانى ( 1322 - 1411 ق )\r\nحاج سيد محمّد صادق فرزند علامه سيد ابو القاسم و نوهء سيد محمّد لواسانى ، از علما و معاريف تهران بود .\r\nوى در صفر / 1322 ق در نجف اشرف ديده به جهان گشود .\r\nاو مقدمات را همان‌جا آموخت و در سال 1339 ق همراه پدر خود به ايران آمد و مدتى در همدان و اراك به سر برد . در سال 1341 ق وارد حوزهء علميهء قم شد و سطح را از محضر آيات : ميرزا محمّد على اديب تهرانى ، ميرزا محمّد همدانى و شيخ محمود مجد اردكانى و حكمت را از ميرزا جواد ملكى تبريزى تلمذ كرد . در سال 1348 ق به نجف اشرف عزيمت نمود و از محضر آيات : ميرزا ابو الحسن مشكينى ، شيخ ضياء الدّين عراقى و سيد ابو الحسن اصفهانى بهره‌مند شد و مجددا به قم مراجعت كرد و از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى و سيد محمّد تقى خوانسارى و از دروس فلسفه شيخ محمّد على شاه‌آبادى استفاده نمود .\r\nوى توليت مدارس : فيضيه ، دارالشفا و عبد اللّه خان در قم ، را برعهده داشت .\r\nلواسانى در سال 1364 ق به تهران منتقل شد و در مسجد آيت‌اللّه لواسانى ، واقع در بازارچهء نايب‌السلطنه به اقامهء جماعت و ارشاد و خدمات مذهبى و اجتماعى اشتغال داشت .\r\n\r\n","description":"","footnote":"","page_name":" 1703 ","page_number":375},
  {"content":"\r\n\r\nنامبرده در روز يكشنبه 9 / ربيع الاول / 1411 ق مطابق با 8 / مهر / 1369 ش در سن 89 سالگى در تهران درگذشت . پيكرش صبح روز دوشنبه از مسجد ايشان در بازارچهء نايب‌السلطنه تشييع و عصر روز سه‌شنبه در قم تشييع و در حرم حضرت معصومه عليه السّلام به خاك سپرده شد .\r\n\r\nفرزندانش :\r\n1 - حجة الاسلام سيد محمّد رضا ، ساكن تهران و به امر قضاوت و جماعت در مسجد پدر خود ، اشتغال دارند 2 - مهندس سيد محمّد تقى ، استاد دانشگاه امير كبير تهران .\r\n- منابع\r\n1 - آثار الحجة 2 / 256 .\r\n2 - آينهء دانشوران 241 .\r\n3 - گنجينهء دانشمندان 4 / 550 .\r\n4 - مجلهء تاريخ و فرهنگ معاصر ، شمارهء اوّل ، ص 267 .\r\n\r\nشيخ محمّد صادق مقدس رشتى ( ح 1281 - 1342 ق )\r\nشيخ محمّد صادق فرزند ملا حسين و نوهء ملا محمّد كاظم رشتى گيلانى ( مقدس ) ، در حدود سال 1281 ق در رشت متولد شد .\r\nپس از طى مقدمات و سطح رهسپار نجف اشرف گرديد ، و از محضر آيات :\r\nشيخ محمّد كاظم خراسانى ، و سيد محمّد كاظم طباطبائى يزدى در فقه و اصول استفاده نمود و به گيلان بازگشت و به ارشاد و هدايت مردم پرداخت ، وى مردى متنفذ و مقتدر بود .\r\nدر سال 1342 ق در رشت درگذشت و جسدش به قم حمل و در قبرستان\r\n\r\n","description":"","footnote":"","page_name":" 1704 ","page_number":376},
  {"content":"\r\n\r\nشيخان مدفون شد ، از وى پسرى باقى نماند و فقط يك دختر داشت .\r\n- منبع\r\n1 - افادات حجة الاسلام شيخ محمّد هادى مقدس پسر برادر مترجم‌له .\r\n\r\nسيّد محمّد صدر العلماء قمى ( 1302 - 1372 ق )\r\nسيد محمّد صدر العلماء ( ميرزائى ) فرزند سيد نور الدّين و نوهء ميرزا محمّد رضا بن سيد ابو طالب حسينى ( داماد ميرزاى قمى ) ، از دانشمندان و مدرسان حوزهء علميهء قم بود .\r\nبه سال 1302 ق در قم متولد شد .\r\n\r\nتحصيلات عالى\r\nايشان ادبيات را نزد ملا محمّد تقى آموخت ، و سطح را از محضر آيات :\r\nميرزا محمّد ارباب ، شيخ مهدى حكمى قمى ( پائين شهرى ) و ملا حسين نجّار تلمذ كرد ، در سال 1339 ق به اراك رفت و از محضر آيت‌اللّه حاج شيخ عبد الكريم حائرى يزدى استفاده نمود ، و هنگام مهاجرت آن بزرگوار به قم او نيز به قم مراجعت كرد و از محضر ايشان بهره‌مند شد ، وى پس از ورود آيت‌اللّه سيد حسين طباطبائى بروجردى از نزديكان و اصحاب استفتاى ايشان محسوب شد .\r\nبنا بر نوشتهء آقاى مقدس‌زاده در رجال قم : آن مرحوم به نجف اشرف مهاجرت كرد ، و از محضر آيات : سيد محمّد كاظم طباطبائى و سيد ابو الحسن اصفهانى استفاده نمود .\r\n\r\n","description":"","footnote":"","page_name":" 1705 ","page_number":377},
  {"content":"\r\n\r\n\r\nاز آثار او\r\nيادداشتهايى در فقه از او مانده است .\r\n\r\nدرگذشت و اعقاب\r\nايشان در روز دوشنبه 17 / جمادى اول / 1372 ق مطابق با 13 / بهمن / 1331 ش به سن 70 سالگى درگذشت ، و در ايوان طلاى صحن كهنه حضرت معصومه عليها السّلام به خاك سپرده شد .\r\n\r\nفرزندانش :\r\n1 - سيد حبيب اللّه 2 - سيد على محمّد 3 - سيد صدر الدّين 4 - سيد مهدى 5 - سيد حسين 6 - سيد ابو الفضل .\r\n- منابع\r\n1 - آثار الحجة 1 / 228 .\r\n2 - آينهء دانشوران 239 .\r\n3 - رجال قم 153 .\r\n4 - گنجينهء دانشمندان 1 / 339 .\r\n\r\nشيخ محمّد طاهر اردبيلى ( ميرزا محمّد ظاهرى ) ( 1308 - 1384 ق )\r\nشيخ محمّد طاهر فرزند آيت‌اللّه شيخ عبد الظاهر و نوهء حاج محمّد على كلخورانى اردبيلى ، وى به « ميرزا محمّد ظاهرى » شهرت داشت ، از علما و اساتيد معروف حوزه‌هاى علميه بود .\r\nوى در ذىالحجه / 1308 ق در اردبيل پا به عرصهء گيتى نهاد .\r\n\r\n","description":"","footnote":"","page_name":" 1706 ","page_number":378},
  {"content":"\r\n\r\n\r\nپدرى دانشمند\r\nپدرش معروف به « حاجى آخوند » بود . در حدود سال 1261 ق در اردبيل متولد شد و همان‌جا در سال 1336 ق درگذشت و در جوار مقبرهء صفى الدّين اردبيلى به خاك سپرده شد . تحصيلات علمى ايشان از اين قرار است : مقدمات را نزد مير صالح مجتهد اردبيلى ( عطار ) فراگرفت ، سپس به قزوين رفت و سطح را از محضر سيد على قزوينى ( صاحب حاشية القوانين ) و ملا على اكبر سيادهنى استفاده كرد . آنگاه در حدود 1300 ق به نجف اشرف عزيمت كرد و دروس خارج را از محضر آيات : ميرزا حبيب اللّه رشتى و شيخ عبد اللّه مازندرانى بهره‌مند گرديد ، و سرانجام به اردبيل مراجعت فرمود و خود به تدريس و تأليف اهتمام ورزيد .\r\n\r\nاز آثار او\r\n1 - رسالة فى أحكام القضايا البسائط و المركبات .\r\n2 - الحاشية على الرسائل .\r\n3 - الجوابات لبعض المسائل الصرفية المشكلة .\r\n\r\nتحصيلات عالى\r\nميرزا محمّد ظاهرى برخى از دروس ادبى را نزد پدر ارجمند خود آموخت . و چون در برابر قشون « شاهسون » در سن نوجوانى به مبارزه برخاست ، اردبيل را به‌سوى مشهد مقدس ترك گفت . در سال 1324 ق به مشهد مقدس رسيد . باقى دروس ادبى را نزد ميرزا عبد الجواد اديب نيشابورى به پايان رساند . آنگاه در 1326 ق به اصفهان عزيمت داشت و مدت ده سال از محضر آيات : ملا عبد الكريم گزى ( معقول ) ، سيد محمّد باقر درچه‌اى ( فقه ) ، ملا محمّد كاشى ( علوم رياضى و نجوم ) و حاج رحيم ارباب بهره‌مند گرديد و خود حوزهء درسى تشكيل داد .\r\nتذكر : نظر به اينكه مرحوم ملا محمّد كاشى همسرى اختيار نكرده بود و دوران\r\n\r\n","description":"","footnote":"","page_name":" 1707 ","page_number":379},
  {"content":"\r\n\r\nپيرى را مىگذراند ، شاگردان به او خدمت مىكردند ، به همين خاطر مرحوم اردبيلى مدت شش ماه ملتزم خدمت اين استاد بود .\r\nدر سال 1336 ق به اردبيل بازگشت و همان وقت پدرش رحلت فرمود ، و به وعظ و ارشاد اهتمام ورزيد .\r\n\r\nهجرت به نجف اشرف\r\nسرانجام ، اردبيلى به حوزهء علميهء نجف اشرف در سال 1343 ق عزيمت مىنمايد و در جوار بارگاه علوى مدت 28 سال مشغول تحصيل فقه و اصول مىگردد . اساتيد اين دوره عبارت بودند از حضرات آيات : شيخ عبد اللّه مامقانى ، ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى .\r\nايشان در آن سامان به تدريس متون كتب درسى و علوم هيئت و رياضى شد و شاگردان بسيارى تحويل داد .\r\nدر سال 1371 ق نجف را به‌سوى ايران ترك گفت و مدت پنج سال در قم توقف كرد و به تدريس و هدايت اشتغال داشت . سرانجام در سال 1376 ق به زادگاهش بازگشت و تا آخر عمر همان‌جا زيست .\r\n\r\nاز آثار او\r\n1 - إيماءات فى معرفة التقويم ( در تقويم و نجوم ) ، در اصفهان تأليف كرده است .\r\n2 - أين الهيئة و الاسلام فى نقد كتاب الهيئة و الاسلام ( اثر شهرستانى ) .\r\n3 - تقريرات دروس الاصفهانى .\r\n4 - تقريرات دروس العراقى .\r\n5 - تقريرات دروس النائينى .\r\n6 - حويشة الكفاية ( حاشية على كفاية الاصول ) .\r\n7 - كالشرح للصمدية ، فى النحو ، در اصفهان تأليف نموده است .\r\nعلامه ظاهرى سرانجام در روز پنجشنبه 26 / شعبان / 1384 ق مطابق با 10 /\r\n\r\n","description":"","footnote":"","page_name":" 1708 ","page_number":380},
  {"content":"\r\n\r\nدى / 1343 ش در سن 76 سالگى در اردبيل دار فانى را وداع گفت . پيكرش به قم حمل و در قبرستان ابو حسين - مقبرة العلماء - به خاك سپرده شد .\r\nوى داماد شيخ زين العابدين خوانسارى ، كتابفروش مقيم اصفهان ( پدر حاج محمّد حسين كوشانپور ) بود و داراى اولاد زير شد ، 1 - آقا احمد 2 - آقا محمود 3 - آقا يحيى 4 - حجة الاسلام شيخ ابو القاسم ظاهرى ، مقيم قم 5 - مهندس حميد 6 - دكتر مجيد 7 - مرحوم عبد الحسين و سه دختر كه دامادهايش عبارتند از :\r\n1 - آيت‌اللّه سيد احمد فرزند سيد جمال الدّين گلپايگانى 2 - سيد جعفر هاشمى درچه‌اى اصفهانى معروف به « محلل » 3 - آقاى على اصغر امامى يزدى مىباشند .\r\n- منابع\r\n1 - آثار الحجة 2 / 70 .\r\n2 - اظهارات فرزندش حجة الاسلام شيخ ابو القاسم ظاهرى ، به تاريخ صبح چهارشنبه 12 / صفر / 1421 ق .\r\n3 - تاريخ اردبيل 2 / 78 .\r\n4 - گنجينهء دانشمندان 2 / 65 .\r\n5 - مؤلفين كتب چاپى 3 / 585 .\r\n\r\nشيخ محمّد طاهر اشعرى قمى ( 1261 - 1351 ق )\r\nآخوند ملا محمّد طاهر فرزند علامه ملا عبد اللّه و نوهء ملا محمّد باقى اشعرى قمى ، از فقها و پارسايان قم بود . وى در سال 1261 ق در قم متولد گرديد .\r\nملا محمّد طاهر تحصيلات مقدماتى و سطح را در قم آموخت ، سپس راهى عتبات عاليات شد و از محضر آيت‌اللّه شيخ محمّد تقى هروى ( متوفاى 1299 ق ) فقه و اصول استفاده كرد . آنگاه به قم بازگشت و مشغول تدريس و ارشاد گرديد . وى در تقوا و زهد از اوتاد عصر خود به شمار مىرفت . علوم ادبى و متون سطح و نيز\r\n\r\n","description":"","footnote":"","page_name":" 1709 ","page_number":381},
  {"content":"\r\n\r\nدروس هيئت و علوم رياضى تدريس مىكرد . در اواخر عمر در اثر ناملايمات سياسى به زرند ساوه رفت و آنجا مشغول عبادت و تبليغ بود .\r\nشيخ محمّد تقى طاهرى ( نوهء ملا محمّد ) / شيخ احمد على طاهرى قمى ( فرزند ملا محمّد )\r\n\r\nاز آثار او\r\n1 - تقريرات فقه هروى .\r\n2 - حاشيه بر منتخب اللغات ( اثر شاه جهانى ) .\r\n3 - حاشية على اللمعة الدمشقية .\r\nساير آثار فوق نزد تنها فرزندش كه در قيد حيات است ، آقاى شيخ احمد على طاهرى نگهدارى مىشوند .\r\nنامبرده در روز سه‌شنبه 3 / جمادى الثانى / 1351 ق مطابق با 12 / مهر / 1311 ش در سن 90 سالگى در زرند ساوه درگذشت . پيكرش به قم حمل و در قبرستان شيخان به خاك سپرده شد .\r\n\r\nفرزندانش :\r\n1 - ميرزا محمّد على ( پدر ميرزا على اصغر اشعرى ) ساكن قم بود و در سن 68\r\n\r\n","description":"","footnote":"","page_name":" 1710 ","page_number":382},
  {"content":"\r\n\r\nسالگى درگذشت و در قبرستان حاج شيخ مدفون شد 2 - ميرزا على اكبر ، ساكن خرقان قزوين بود . او در سن 65 سالگى درگذشت و در قبرستان حاج شيخ مدفون گرديد 3 - آيت‌اللّه شيخ احمد على طاهرى ، امام جمعهء فعلى بردسير كرمان است .\r\nو سه دختر كه شيخ عبد الحسين معين قمى ، از دامادهايش بود .\r\n- منابع\r\n1 - اظهارات فرزندش شيخ احمد على طاهرى .\r\n2 - تاريخ قم 273 .\r\n3 - رجال قم 161 .\r\n\r\nشيخ محمّد طاهر خاقانى « آل شبير » ( 1328 - 1406 ق )\r\nآيت‌اللّه شيخ محمّد طاهر فرزند علامه شيخ عبد الحميد ، و نوهء ملا عيسى آل شبير خاقانى ، يكى از استادان بسيار علمى و مشهور منطقهء خوزستان و ساير حوزه‌هاى علمى بود .\r\nوى در 9 / ذىقعده / 1328 ق در خرمشهر ( محمره ) ديده به جهان گشود ( بر خلاف بعضى از نويسندگان كه تولدش را به سال 1329 ق نوشته‌اند ) .\r\nمقدمات علوم دينى را در زادگاه خود نزد پدر بزرگش شيخ عيسى خاقانى آموخت و در سال 1343 ق به نجف اشرف مشرف گرديد و سطوح را از محضر آيت‌اللّه ميرزا ابو الحسن مشكينى فراگرفت و خارج فقه و اصول را از محضر\r\n\r\n","description":"","footnote":"","page_name":" 1711 ","page_number":383},
  {"content":"\r\n\r\nآيات : ميرزا محمّد حسين نائينى ، شيخ ضياء الدّين عراقى ، سيد ابو الحسن اصفهانى و فلسفه و حكمت را از محضر : سيد حسين بادكوبه‌اى و شيخ محمّد حسين غروى اصفهانى بهره‌مند گرديد .\r\nبعضى از فضلاى معاصر اظهار نمودند كه ايشان در دروس آيات : شيخ موسى خوانسارى ، شيخ محمّد رضا آل ياسين ، و ميرزا عبد الهادى شيرازى نيز حضور پيدا مىكرد ، و اجازات اجتهادى از اساتيد خود دريافت داشت .\r\nوى در عرفان و تهذيب نفس از محضر عارف گرانقدر سيد على قاضى طباطبايى بهره‌ها برده بود . و به زادگاه خود بازگشت و به ارشاد و تدريس همت گماشت .\r\nايشان در اوايل انقلاب نقش اساسى در خوزستان ايفا كرد ولى در پى حوادث و درگيريهاى مختلف به تاريخ 26 / تير / 1358 ش به قم مهاجرت و تا آخر عمر در آنجا مىزيست ، و به تدريس خود ادامه داد .\r\nشيخ محمد كاظم خاقانى ( فرزند ) شيخ محمّد طاهر خاقانى « آل شبير » ( پدر )\r\n\r\nاز آثار او :\r\n1 - انوار الوسائل ، 3 جلد .\r\n\r\n","description":"","footnote":"","page_name":" 1712 ","page_number":384},
  {"content":"\r\n\r\n2 - المثل الاعلى فى الفلسفة در دو جلد .\r\n3 - المثل فى القواعد الاصولية .\r\n4 - الكلم الطيب .\r\n5 - رسالة الهدى ( رسالهء عمليه ) .\r\n6 - كتاب القضاء .\r\n7 - كتاب النكاح .\r\n8 - شرح المواريث من كتاب الحدائق .\r\n9 - مناسك الحج .\r\n10 - موجز الرسالة .\r\n11 - انوار الوحى فى تفسير سورة الحمد و الاخلاص .\r\n12 - العقل البشرى فى تفسير القرآن الكريم ، 2 جلد .\r\n13 - شرح خطبة الصديقة الزهراء عليها السّلام .\r\n14 - منطق المثل الاعلى .\r\n15 - النظام العلوى فى شرح العهد لمالك الاشتر ( رض ) .\r\n16 - الاقتصاد الاسلامى .\r\n17 - المثل النوريّة فى فنّ الحكمة .\r\n18 - الاصول اللفظية و العملية .\r\n\r\nتقريراتى كه از ايشان به چاپ رسيد است :\r\n1 - المحاكمات بين الكفاية و الاعلام ، در 3 جلد .\r\n2 - كتاب الطلاق .\r\n3 - كتاب القضاء .\r\n4 - مبانى الاصول .\r\nاو در سحرگاه روز چهارشنبه 18 / جمادى اول / 1406 ق مطابق با 9 / بهمن /\r\n\r\n","description":"","footnote":"","page_name":" 1713 ","page_number":385},
  {"content":"\r\n\r\n1364 ش به سن 78 سالگى پس از يك دوره بيمارى بسيار كوتاهى در منزلش در قم درگذشت ، جسدش صبح روز 20 / جمادى اول تشييع و در صحن حضرت معصومه عليها السّلام به خاك سپرده شد .\r\nتشيع پيكر شيخ محمّد طاهر خاقانى « آل شبير »\r\n\r\nفرزندانش :\r\n1 - شيخ محمّد 2 - شيخ محمّد كاظم ؛ كه هر دو اهل فضلند .\r\n- منابع\r\n1 - الاجازة الكبيرة 196 .\r\n2 - گنجينهء دانشمندان 5 / 32 .\r\n3 - معجم المؤلفين العراقيين 3 / 198 .\r\n\r\nشيخ محمّد على آيت بروجردى ( 1313 - 1340 ق )\r\nشيخ محمّد على فرزند شيخ حسن آيتى بروجردى ، به سال 1313 ق در\r\n\r\n","description":"","footnote":"","page_name":" 1714 ","page_number":386},
  {"content":"\r\n\r\nبروجرد تولد يافت . در سن 6 سالگى به خواندن و نوشتن پرداخت و در ظرف سه ماه قرآن كريم را فراگرفت و با شوق فراوانى به تحصيل ادب و زبان عرب مشغول ، و در سن 15 سالگى در تحرير و نويسندگى و نوشتن انواع خطوط استاد شد . در خلال تحصيل ادبيات به سرودن شعر به زبان عربى و فارسى پرداخت . طبعش موزون ، و در ساير علوم ادبى گوى سبقت را از همگان ربود . او در بروجرد شاگرد شيخ محمّد حسين غروى بروجردى در سطوح بود .\r\nسرانجام جهت ادامهء تحصيل و طى دروس عالى فقه و اصول عازم نجف اشرف شد ، و از محضر آيات : سيد محمّد كاظم طباطبائى يزدى ، شيخ الشريعهء اصفهانى و ميرزا عبد الهادى شيرازى و در ضمن از محضر آيات : و شيخ على شاهرودى ، ميرزا تقى شيرازى در كربلا نيز استفاده نمود .\r\nدر سال 1334 ق به امر آيت‌اللّه طباطبائى يزدى به ايران بازگشت و يك سالى در دزفول محضر آيت‌اللّه شيخ محمّد رضا دزفولى را درك كرد ، و در سال 1335 ق به بروجرد بازگشت و از محضر آيات : شيخ محمّد حسين غروى و سيد حسين طباطبائى بروجردى به مدت سال بهره‌ور گرديد .\r\nدر سال 1337 ق در پى حسد حاسدان و تير زهرآلود حاقدان ، نتوانست در زادگاهش زيست كند ، بار سفر را بسته و به اراك برد . در آنجا جزو شاگردان آيت‌اللّه حاج شيخ عبد الكريم حائرى يزدى قرار گرفت ، و مورد توجه لطف و عنايت آيت‌اللّه سيد نور الدّين عراقى گشت .\r\nنامبرده در نوشتن انواع خطوط مهارت داشت و خط بسيار زيبائى داشت و به ساختن معما و ألغاز علاقهء فراوانى داشت .\r\n\r\nاز جمله آثار او :\r\n1 - مدامع العين فى مصيبة الحسين عليه السّلام .\r\n2 - الدرر و اللآلى فى تلخيص الامالى .\r\n\r\n","description":"","footnote":"","page_name":" 1715 ","page_number":387},
  {"content":"\r\n\r\n3 - اللؤلؤ الفريد ، منظومة فى المنطق .\r\n4 - رسالة فى الاسطرلاب فرغ منها عام 1330 ق و هى عند اخيه .\r\n5 - الفوائد المرضية فى شرح القواعد النحوية و الصرفية توجد نسخه منه عند اخيه الشيخ ابو محمّد آيتى .\r\nولى افسوس كامى از جهان نديده به سال 1340 ق در سن 27 سالگى به مرض قولنج درگذشت ، و به روايت تاريخ بروجرد همان‌جا در ورودى مقبرهء سيد نور الدّين عراقى دفن شد . از وى اولادى باقى نماند و اصلا همسرى انتخاب نكرده بود .\r\nاما در مؤلفين كتب چاپى و به نقل مقدمهء يكى از كتابهاى مترجم‌له ، ايشان در اواخر عمر به قم مقدس مهاجرت كرد ، و در قم درگذشت ( اين مطلب توسط برادر مرحوم آيتى اشتباه اعلام شد ) .\r\n- منابع\r\n1 - تاريخ بروجرد 2 / 532 .\r\n2 - مؤلفين كتب چاپى 4 / 185 .\r\n\r\nشيخ محمّد على اجتهادى اراكى ( 1350 - 1414 ق )\r\nحاج شيخ محمّد على اجتهادى فرزند آيت‌اللّه ميرزا ابو الحسن مجتهد اراكى ، از دانشمندان و بزرگان حوزهء علميهء قم بود .\r\nدر سال 1350 در اراك متولد شد .\r\n\r\nدر حوزه‌هاى اراك و قم\r\nوى پس از فراغت از مكتب‌خانه به شوق تحصيل علوم دينى وارد حوزهء علميه شد ، و در مدارس « سپهدار » و « حاج محمّد ابراهيم » اراك مقدمات را فراگرفت .\r\nدر سال 1367 ق به حوزهء علميه قم كوچ نمود ، و در دروس سطح را از محضر\r\n\r\n","description":"","footnote":"","page_name":" 1716 ","page_number":388},
  {"content":"\r\n\r\nآيات : سيد محمّد داماد يزدى ، سيد احمد زنجانى ، ميرزا محمّد مجاهدى تبريزى ، شيخ محمّد صدوقى يزدى ، و شيخ ابو القاسم نحوى قمى فراگرفت . و در دروس خارج آيات : سيد حسين طباطبائى بروجردى و سيد محمّد رضا گلپايگانى حاضر گرديد و استفادهء شايان برد .\r\n\r\nاز آثار او\r\n1 - تقريرات كتاب القضاء ( از درس گلپايگانى ) .\r\n2 - رسالة فى أحكام الصلح .\r\n3 - قضاء الأحكام فى شرح قضاء شرائع الاسلام .\r\n4 - كشكول ، در چند دفتر .\r\n5 - نهاية المأمول فى شرح كفاية الاصول ، در پنج جلد .\r\n\r\nدرگذشت\r\nوى در روز پنج‌شنبه 7 / شعبان / 1414 ق مطابق با آخر / دى / 1372 ش در سن 64 سالگى درگذشت ، و جسدش صبح روز شنبه از مسجد امام حسن عسكرى عليه السّلام تشييع و در قبرستان باغ بهشت به خاك سپرده شد .\r\n- منبع\r\n1 - مجلهء آينهء پژوهش ، سال چهارم 1372 ش ، شمارهء ( 23 ) ص 109 ، به قلم شيخ ناصر الدّين انصارى .\r\n\r\nشيخ محمّد على احمديان نجف‌آبادى ( 1340 - 1417 ق )\r\nحاج شيخ محمّد على فرزند حاج رمضان نجف‌آبادى اصفهانى ، ملقب به « احمديان » از دانشمندان و فضلاى معاصر حوزهء علميهء قم بود .\r\n\r\n","description":"","footnote":"","page_name":" 1717 ","page_number":389},
  {"content":"\r\n\r\nوى در سال 1340 ق مطابق با 1300 ش در شهر نجف‌آباد ( استان اصفهان ) تولد يافت .\r\nاحمديان پس از تحصيل فارسى و مقدمات در آن شهر ، در سال 1315 ش رهسپار اصفهان شد و بقيّه دروس مقدماتى از قبيل : سيوطى ، مغنى و مطول نزد اساتيد آن ديار آموخت . در سال 1316 ش ( 1357 ق ) به حوزهء علميهء قم منتقل شد و شرح لمعه را نزد ميرزا محمّد على اديب تهرانى ، سيد شهاب الدّين مرعشى و سيد مرتضى علوى فريدنى و قوانين الاصول را نزد شيخ عبد الرزاق قائينى و مكاسب را نزد سيد محمّد رضا گلپايگانى و دروس تفسير نيز نزد آقاى گلپايگانى و سيد محمّد باقر قزوينى حاضر گشت .\r\nايشان در ذىالحجه سال 1360 ق به حج مشرف شد و در راه بازگشت ( در سال 1361 ق ) در حوزهء علميهء نجف اشرف توقف كرد . و سطوح عالى را به مدت سه سال خدمت آيت‌اللّه شيخ عبد الحسين رشتى به پايان برد . از سال 1364 ق به بعد در دروس خارج آيات نجف حاضر شد ، از جمله در درس حضرات آيات : ميرزا عبد الهادى شيرازى ( فقه و اصول ) ، سيد جمال الدّين گلپايگانى ( خارج مكاسب ) ، شيخ عبد الرسول جواهرى ( خارج عروه ) ، سيد محسن طباطبائى حكيم ( فقه ) ، ميرزا باقر زنجانى ( اصول فقه ) و سيد ابو القاسم خوئى ( اصول فقه ) شركت نمود و از اعضاى جلسهء استفتاى ميرزا عبد الهادى شيرازى بود و در فرصتهاى مناسب به تدريس منطق و ادبيات و سطح فقه و اصول مىپرداخت .\r\nنامبرده در سال 1393 ق در اثر فشارهاى دولت عراق به ايران بازگشت و در قم سكونت اختيار نمود و در طول سال ، در مناسبات مختلف به نجف‌آباد مىرفت و مشغول خدمات دينى و اجتماعى مىشد .\r\n\r\nاز آثار او\r\n1 - الأربعون حديثا .\r\n\r\n","description":"","footnote":"","page_name":" 1718 ","page_number":390},
  {"content":"\r\n\r\n2 - الصحابة الكرام ، در سه جلد .\r\n3 - المعمرون ، حدود 5000 نفر معرفى كرده است .\r\n4 - المكاسب المحرمة ( تقريرات درس ميرزا عبد الهادى شيرازى ) .\r\n5 - بحث الاستصحاب ( تقريرات درس ميرزا عبد الهادى شيرازى ) .\r\n6 - حاشية و مستدرك على نقد الرجال .\r\n7 - حواشى على مجمع البحرين ( فى اللغة ) .\r\n8 - رسالة فى الخمس .\r\n9 - رسالة فى الديات .\r\n10 - رسالة فى القضاء .\r\n11 - زبدة التفاسير ، اثر كاشانى ، تحقيق .\r\n12 - طبقات المفسرين ، من الصدر الاول للاسلام حتّى الآن من مفسرى الشيعة .\r\n13 - فهرست الاصول الستة عشر .\r\n14 - فهرست أمالى الشيخ الطوسى .\r\n15 - فهرست حاشية المكاسب ( اثر غروى اصفهانى ) .\r\n16 - قاعدة لا ضرر .\r\n17 - مسالك الافهام ، اثر شهيد ثانى ، تحقيق و شرح .\r\n18 - منتخب الأشعار و المطالب ، انتخابى از تفسير و تاريخ و حديث و ادبيات و . . . به عربى و فارسى ) .\r\nعلامه احمديان در شب يكشنبه 26 / ذىالقعده / 1417 ق مطابق با 16 / فروردين / 1376 ش در سن 77 سالگى در نجف‌آباد دار فانى را وداع گفت . پيكرش به قم حمل و در روز دوشنبه تشييع و پس از اداى نماز ميت توسط آيت‌اللّه ميرزا احمد دشتى در قبرستان شيخان به خاك سپرده شد . از او اولاد باقى نماند .\r\n- منابع\r\n1 - شرح حال فوق به تاريخ 27 / شوال / 1414 ق از ايشان در قم يادداشت گرديد و در تاريخ 13\r\n\r\n","description":"","footnote":"","page_name":" 1719 ","page_number":391},
  {"content":"\r\n\r\n/ جمادى الثانى / 1415 ق توسط خود ايشان بازنگرى شد .\r\n2 - شرح حالى كه در دو صفحه به خط ايشان تنظيم شده و نزد منسوبان او نگهدارى مىشود .\r\n\r\nميرزا محمّد على اديب تهرانى ( 1302 - 1367 ق )\r\nحاج ميرزا محمّد على فرزند شيخ محمّد تقى حكيم‌باشى معروف به ( اديب تهرانى ) ، از علما و بزرگترين اساتيد دورهء مقدمات و سطح حوزه بود .\r\nوى در سال 1302 ق در تهران متولد گرديد .\r\nپس از طى دورهء مقدمات ، در سن 20 سالگى نزد ميرزا كوچك ساوجى و برادرش شيخ آقا بزرگ ( محمّد حسن ) ساوجى به تحصيل علوم ادبى پرداخت ، و در علوم و فنون ادبى مرتبهء والائى كسب نمود ، مدتى هم خدمت آيت‌اللّه شيخ عبد الحسين رشتى تحصيل كرد . سپس به اراك عزيمت و از محضر آيت‌اللّه حاج شيخ عبد الكريم حائرى يزدى و پس از مهاجرت استاد خود به قم به آنجا رفت و از محضر وى نيز كسب فيض نمود . و خود به تدريس ساير كتب ادبى و سطوح فقه و اصول پرداخت و شاگردان بسيارى تربيت نمود .\r\nدر سال 1363 ق به تهران مراجعت نمود و در آنجا به وظايف دينى و روحى اشتغال ورزيد .\r\nعلامه شيخ آقا بزرگ تهرانى وى را : از مردان فضيلت و اهل كمال و از ادباى برجسته و محققين توانا و از زهاد نامى و متقين روزگار ، معرفى نموده است .\r\n\r\nاز آثار او\r\n1 - تصحيح مفاتيح الجنان .\r\n2 - تعليقة على مغنى اللبيب .\r\n3 - صراف الصرف در علم صرف .\r\n\r\n","description":"","footnote":"","page_name":" 1720 ","page_number":392},
  {"content":"\r\n\r\nوى در روز چهارشنبه 9 / ذىحجه / 1367 ق مطابق با 21 / مهر / 1327 ش در سن 65 سالگى در تهران درگذشت و جسدش به قم حمل و در يكى از اطاقهاى قبرستان حاج شيخ به خاك سپرده شد .\r\n- منابع\r\n1 - آثار الحجة 1 / 227 .\r\n2 - آينهء دانشوران 209 .\r\n3 - دايرةالمعارف تشييع 2 / 44 .\r\n4 - گنجينهء دانشمندان 2 / 62 .\r\n5 - نقباء البشر 4 / 1357 .\r\n6 - وفيات علما 711 .\r\n\r\nشيخ محمّد على اراكى ( 1312 - 1415 ق )\r\nحاج شيخ محمّد على اراكى ، از فقها و اساتيد به نام حوزهء علميهء قم بود كه در سالهاى آخر عمر هم به زعامت و مرجعيت نيز رسيد .\r\nايشان در سال 1312 ق در شهر عالم‌پرور « اراك » - سلطان‌آباد پيشين - ديده به جهان گشود .\r\nپدرش حاج ميرزا آقا فرزند ملا فتح اللّه فراهانى - كه از علما و اوتاد و ابرار و مادرش از اعقاب امامزاده سيد حسن واقف كه در اطراف « نطنز »\r\n\r\n","description":"","footnote":"","page_name":" 1721 ","page_number":393},
  {"content":"\r\n\r\nبارگاهى بسيار مجلل دارد - بوده است .\r\n\r\nتحصيلات\r\nآيت‌اللّه اراكى يازده‌ساله بود كه به شوق فراگيرى دانش اسلامى به محضر سيد جعفر اراكى ( كه از اوتاد خاص بود ) شتافت و ادبيات و سطح را نزد ايشان فراگرفت .\r\nپس از يادگيرى سطوح به محضر آيت‌اللّه شيخ محمّد سلطان العلماء ( صاحب حاشيهء معروف بر كفايه ) حاضر شد و مدّتها از دانش سرشار وى بهره‌مند شد .\r\nهم‌زمان با آن آيت‌اللّه حاج شيخ عبد الكريم حائرى يزدى در اراك حوزهء علميه تأسيس فرمود و ايشان نيز به درسشان حاضر گرديد و مدت هشت سال از فقه و اصول آن مرد بزرگ بهره‌ور شد ، و در اين مدت با حضرات آيات : سيد محمّد تقى خوانسارى و سيد احمد خوانسارى به مباحثهء علمى پرداخت .\r\nبه هنگام مهاجرت آيت‌اللّه حائرى به قم و تأسيس حوزهء علميه در اين شهر مقدس ( 1340 ق ) ايشان نيز به همراه دوستانش به قم كوچ نمود و در مدرسهء فيضيه ساكن گرديد . استاد با مشاهدهء فهم و استعداد و نبوغ شاگرد تيزهوش خويش به دو سخت علاقمند شده و او را جزو اصحاب خاص خود قرار داده ، و بازبينى و اصلاح « كتاب الصلاة » خويش را به او و آيت‌اللّه گلپايگانى واگذار كرد .\r\nمرجع بزرگوار تا پايان زندگى استادش ( ذىالقعده / 1355 ق ) به درس ايشان حاضر شد و مجموعا مدت 23 سال از درس آن درياى دانش استفاده برد ، و لذا قديمىترين شاگرد حائرى به شمار مىروند . پس از آيت‌اللّه حائرى ، از سر فروتنى و استفاده از مقامات معنوى شريك بحث خويش ، آيت‌اللّه سيد محمّد تقى خوانسارى به درس ايشان رفت و در علم اخلاق از محضر ميرزا جواد ملكى تبريزى بهره‌ها برده بود .\r\n\r\nتدريس\r\nپس از وفات آيت‌اللّه خوانسارى بود ( شوال / 1371 ق ) كه ايشان به\r\n\r\n","description":"","footnote":"","page_name":" 1722 ","page_number":394},
  {"content":"\r\n\r\nدرخواست عدهء بسيارى از فضلاى شاگردان خوانسارى بر منبر تدريس تكيه زده و به ادامهء مباحث خارج نكاح پرداخت و در مدت بيش از 35 سال تدريس فقه و اصول بسيارى از اساتيد و بزرگان حوزه‌هاى علميه را پرورش داده ، كه هم‌اكنون از دانشمندان به شمار مىروند .\r\n\r\nكيفيت مباحث تدريس\r\nآيت‌اللّه اراكى در طول بيش از 30 سال تدريس مداوم فقه و اصول مباحث :\r\nنكاح ، مكاسب محرمه ، بيع ، خيارات ( دو دوره ) ، طهارت و حج را در علم فقه و سه دورهء كامل علم اصول را بحث فرموده و دهها جويندگان دانش را از آبشخور زلال خويش سيراب ساخت .\r\nاز ويژگيهاى آشكار درس ايشان عدم تكرار و پرهيز از اطناب بود . كلام را گزيده و پرمعنى ادا مىكرد . اعتقادشان بر آن بود كه طلبه بايد قبل از حضور در درس مواضع اشكال را مطالعه و حل نموده ، سپس در بحث حاضر شود و لذا درس ايشان براى افراد مبتدى سنگين بود و براى مجتهدين زحمت كشيده سودمند واقع مىشد . در حقيقت بحث حضرت ايشان « خارج خارج » حساب مىشد .\r\nپيچيده‌ترين مباحث علمى را با گفتارى شيوا و بيانى زيبا مطرح مىنمود و آنها را به آسانى تفهيم مىكرد .\r\n\r\nاحياى آيين نماز جمعه\r\nاراكى ، را به حق بايد احياكنندهء مراسم عبادى نماز جمعه در حوزهء علميهء قم دانست . اين مرد بزرگ پس از وفات آيت‌اللّه خوانسارى ، نماز جمعهء ايشان را بيش از سى سال در مدرسهء فيضيه اقامه نمود و روح و جان صدها عالم و دانشمند متقى را با بيان شيرين خويش معطر ساخت و با استفاده از خطبه‌هاى نهج البلاغة ، با دلى سوزان و زبانى آتشين برق خوف الهى را در قلب شركت‌كنندگان برمىافروخت ، و\r\n\r\n","description":"","footnote":"","page_name":" 1723 ","page_number":395},
  {"content":"\r\n\r\nاشك از ديدگان ايشان جارى مىساخت .\r\nدر حقيقت روزهاى جمعه مدرسهء فيضيه شاهد سخن گفتن واعظى متعظ و عالمى عامل بود ، كه سخنانش از دل برمىآمد و بر دل مىنشست .\r\n\r\nتأليفات\r\nاين مرد بزرگ در طول بيش از سه‌ربع قرن ( 75 سال ) تحصيل و تدريس آثار بسيارى را اعم از تأليف و تقرير بر جاى نهاد كه عبارتند از :\r\n1 - تقريرات بحث آيت‌اللّه سلطان العلماء .\r\n2 - تقريرات فقه آيت‌اللّه حائرى ، شامل : طهارت و ارث .\r\n3 - تقريرات اصول آيت‌اللّه حائرى ( سه دوره ) .\r\n4 - رسالة فى الاجتهاد و التقليد ( تقرير بحث حائرى ) ( در ضمن « درر الفوائد » استادش به چاپ رسيد ) .\r\n5 - رسالة فى الولاية ( تقرير بحث آيت‌اللّه حائرى ) ( در جلد اول « القرآن و العقل » به چاپ رسيده است ) .\r\n6 - رسالهء استفتائات .\r\n7 - حاشيه بر عروة الوثقى .\r\n8 - توضيح المسائل .\r\n9 - مناسك حج .\r\n10 - حاشيه بر درر الاصول ، اثر آيت‌اللّه حائرى .\r\n11 - المكاسب المحرمة .\r\n\r\n","description":"","footnote":"","page_name":" 1724 ","page_number":396},
  {"content":"\r\n\r\n12 - كتاب الخيارات .\r\n13 - رسالتان فى ارث و نفقة الزوجة .\r\n14 - كتاب البيع .\r\n15 - كتابى النكاح و الطلاق .\r\n16 - شرح مفصل عروة الوثقى ، كتاب طهارت .\r\n17 - كتاب الطهارة ، تقرير بحث آيت‌اللّه خوانسارى .\r\nايشان در اول / آبان / 1373 ش در پى كسالت در بيمارستان قلب تهران بسترى گرديد . و پس از 38 روز سرانجام در ساعات آخر روز سه‌شنبه 8 / آذر / 1373 ش مطابق با 25 / جمادى ثانى / 1415 ق در بيمارستان مذكور درگذشت . پيكرش عصر روز چهارشنبه در تهران تشييعى با شكوه شد و صبح روز پنجشنبه در قم تشييع و در كنار مرقد استاد خود آيت‌اللّه حائرى در حرم حضرت معصومه عليها السّلام قم مقارن ظهر مدفون گرديد .\r\n- منابع\r\n1 - آثار الحجة 2 / 68 .\r\n2 - آينهء دانشوران 172 .\r\n3 - رجال قم 153 .\r\n4 - روزنامهء اطلاعات ، چهارشنبه اول / دى / 1372 ش ، بقلم شيخ ناصر الدّين انصارى .\r\n5 - سيماى اراك 4 / 91 .\r\n6 - گنجينهء دانشمندان 2 / 63 .\r\n\r\nشيخ محمّد على ارجستانى نائينى ( - 1330 ق )\r\nشيخ محمّد على فرزند حسين و نوهء على ارجستانى كچوئى نائينى ، از فضلا و محققان ساكن قم بود .\r\n\r\n","description":"","footnote":"","page_name":" 1725 ","page_number":397},
  {"content":"\r\n\r\nوى در قم تحصيل كرد و دروس عالى خود را از محضر آيت‌اللّه شيخ غلامرضا قمى « حاج آخوند » استفاده كرد و به پژوهش پرداخت .\r\n\r\nاز آثار او\r\n1 - أنوار المشعشعين فى أخبار قم و القميين ، در سه جلد .\r\n2 - رساله‌اى در توحيد .\r\n3 - رساله در ردّ صوفيان .\r\n4 - منور القلوب .\r\nارجستانى در اواخر سال 1330 ق ( يا اوائل سال 1331 ق ) در قم زندگى را بدرود گفت . پيكرش در قبرستان شيخان مدفون شد .\r\n- منابع\r\n1 - آتشكدهء اردستان 2 / 296 .\r\n2 - كتابشناسى قم .\r\n\r\nشيخ محمّد على انصارى ( 1329 - 1405 ق )\r\nدانشمند بزرگوار و اديب عالىمقام مرحوم حجة الاسلام حاج شيخ محمّد على انصارى قم در سال 1329 ق در قم زاده شد . خاندانش در تقوا و پرهيزكارى شهره بودند و نسب به شيخ الطائفة سعد بن عبد اللّه اشعرى قمى ( متوفاى 299 ق ) مىبردند .\r\nفقيد سعيد پس از پشت سر نهادن دوران كودكى و آموختن دروس اوليه ، به مدرسهء علميه رضويه شتافت و ادبيات و سطوح را از آقا سيد عبد اللّه اشتهاردى فرا گرفت . در هفده‌سالگى پدر خود را از دست داد و سرپرستى خانواده‌اش را برعهده گرفت و سير تحصيلىاش متوقف ماند ، اما بااين‌همه با شور بسيار به خواندن\r\n\r\n","description":"","footnote":"","page_name":" 1726 ","page_number":398},
  {"content":"\r\n\r\nكتابهاى تاريخ ، تفسير ، حديث ، شعر و تراجم پرداخت و با حافظهء قوى خويش ، تمامى مطالب را به ذهن مىسپرد .\r\nاو يك غزل ده بيتى را با دومرتبه خواندن و يك قصيده سى بيتى را با سه مرتبه مرور از حفظ مىنمود و در سينه‌اش ، اشعار و احاديث و تواريخ فراوانى موج مىزد و در معانى و بيان ، عروض و قافيه ، لغت و تاريخ ، حديث و سيره ، دستى توانا داشت .\r\nاز سنين نوجوانى به سرودن شعر پرداخت و قديمىترين شعرى كه از او به چاپ رسيده ، در 20 سالگىاش سروده شده است . در برگرداندن متون عرب به نظم پارسى بسيار توانا بود و در اين راستا احاديث و اشعار عربى بسيارى را به فارسى درآورد ( مانند : قصيدهء تائيه ابن فارض ، قصيدهء جلجليه عمرو بن عاص ، قصيدهء رائيهء ملا مهر على خوئى ، قصيدهء ميميهء فرزدق و قصيدهء نونيهء ابو الفتح بستى و . . . ) ، اما مشهورترين كارش كه نام او را در جهان شيعه جاودان ساخت ، ترجمه و شرح نهج البلاغة به نظم و نثر فارسى ( در 10 جلد ) بود كه تقريظهاى بسيار از علماى ايران و عراق و لبنان بر آن نوشته شد . ( شمار آنها به 30 تقريظ مىرسد ) .\r\n\r\nآثار وى عبارتند از :\r\n1 - نهج البلاغة منظوم ( 10 جلد ) .\r\n2 - ترجمه نهج البلاغة .\r\n3 - ترجمهء غرر الحكم و درر الكلم ( 2 جلد ) .\r\n\r\n","description":"","footnote":"","page_name":" 1727 ","page_number":399},
  {"content":"\r\n\r\n4 - درج گهر يا درياى نور ( ترجمه و شرح وصيتنامهء پيامبر صلى اللّه عليه و آله و سلم به ابو ذر به نظم و نثر ) .\r\n5 - آيين جهاندارى ( ترجمه و شرح عهدنامهء امير المؤمنين عليه السّلام به مالك اشتر ، به نظم و نثر ) .\r\n6 - خورشيد روشن ( ترجمه و شرح وصيتنامهء على عليه السّلام به امام مجتبى عليه السّلام به نظم و نثر ) .\r\n7 - ديوان اشعار ( مدايح ، مراثى ، مواعظ ، قصايد ، غزليات و تخميسات ) .\r\n8 - اختران ادب ( 2 ج ) ، گزيدهء اشعار فارسى در 65 موضوع .\r\n9 - آيينه دل ( 2 ج ) ، آيات ، روايات ، حكايات و اشعار در 52 موضوع اخلاقى .\r\n10 - دفاع از اسلام و روحانيت ( 2 ج ) ، نقد آثار دكتر على شريعتى .\r\n11 - دفاع از حسين عليه السّلام شهيد ، نقد كتاب « شهيد جاويد » .\r\n12 - محمّد صلى اللّه عليه و آله و سلم پيغمبر شناخته شده ، نقد كتاب « محمّد پيغمبرى كه از نو بايد شناخت » .\r\n13 - انتقادات تاريخى ، نقد كتاب‌هاى : پيامبر ، عايشه بعد از پيامبر ، محمّد پيامبر و سياستمدار ، حيات محمّد .\r\n14 - پاسخ به بدانديشان ، نقد نوشته‌هاى مردوخ كردستانى .\r\n15 - تاريخ خلفا ، و تحليلى از وقايع پس از رحلت رسول خدا صلى اللّه عليه و آله و سلم .\r\n16 - خزائن المراثى يا آذرستان ، سير قيام ابا عبد اللّه الحسين عليه السّلام ، از آغاز تا پايان ، به نظم .\r\n17 - شكوفه‌هاى معطر ، گردآورى اشعار فارسى پيرامون قيام امام حسين عليه السّلام ، مخطوط .\r\n18 - شرح زندگى على اكبر عليه السّلام ، مخطوط .\r\n19 - مقدمه و پاورقى « اسئلة القرآن المجيد و اجوبتها » .\r\n20 - بازگشت خورشيد ، پيرامون حديث ردّ الشمس ، مخطوط .\r\n\r\n","description":"","footnote":"","page_name":" 1728 ","page_number":400},
  {"content":"\r\n\r\n21 - نوادر تاريخ ، مخطوط .\r\nفقيد سعيد پس از 76 سال زندگى در هفتم / صفر الخير / 1405 ق سالروز وفات امام مجتبى عليه السّلام و ولادت امام كاظم عليه السّلام چشم از جهان فروبست و پيكر پاكش پس از يك تشييع با شكوه و نماز مرحوم آيت‌اللّه نجفى مرعشى بر آن ، به خاك سپرده شد و مجالس يادبودش در قم ، تهران و شهرهاى ديگر تا مدت‌ها ادامه يافت .\r\n\r\nخون\r\n اين جهان از خون هابيل قتيل * مدتى نوشيد آب سلسبيل\r\nخون يحيى ريخت چون در طشت زر * كرد ملك كين همه زير و زبر\r\nهست خون سرخى روى شفق * روى مغرب گشته سرخ از خون حق\r\nغازهء رخسار عشاق الست * بوده از خون تا جهان بوده است و هست\r\nخون به روى مصطفى چون بردويد * كاخ كفر و كينه را پى بركشيد\r\nخون ز فرق مرتضى تا روى خاك * ريخت ، شد رخسارهء دين تابناك\r\nچون ز قلب مجتبى خون سركشيد * پيكر اسلام در زيور كشيد\r\nحاليا وقت است كانمرد غيور * از رخ آيين كند ، زنگار دور\r\nزنگ اين آيينه با خون بِسْتُرَد * گرچه در درياى خون غوطه خورد \r\n\r\nسيّد محمّد على انگجى تبريزى ( ح 1318 - 1404 ق )\r\nحاج سيد محمّد على فرزند آيت‌اللّه سيد ابو الحسن حسينى انگجى تبريزى ، از دانشمندان و معاريف تبريز بود .\r\nوى در حدود سال 1318 ق در تبريز تولد يافت .\r\nاو پس از آموختن مقدمات ، دروس سطح را نزد پدر ارجمند خود و ساير اساتيد به پايان برد . آنگاه به حوزهء علميهء قم منتقل شد و از دروس خارج حضرات\r\n\r\n","description":"","footnote":"","page_name":" 1729 ","page_number":401},
  {"content":"\r\n\r\nآيات : حاج شيخ عبد الكريم حائرى يزدى و سيد محمّد حجت كوه‌كمرى بهره‌مند شد و مجددا به زادگاهش مراجعت نمود .\r\nسيد محمّد على انگجى\r\nسيد ابو الحسن انگجى\r\nايشان در دورهء هفدهم از سوى مردم تبريز براى نمايندگى مجلس شوراى ملى ، نامزد شد . و با رأى بالايى انتخاب و راهى تهران گرديد و پس از پايان دوره به تبريز بازگشت ، و يكى از معاريف و محل رجوع عموم مردم بود .\r\nانگجى در 15 / خرداد / 1363 ش در حدود سن 85 سالگى در اثر سكتهء قلبى در تبريز به جوار حق منتقل شد . پيكرش به قم حمل و در حرم حضرت معصومه عليها السّلام - مسجد بالاسر - به خاك سپرده شد .\r\n- منابع\r\n1 - اطلاعات متفرقه .\r\n2 - گنجينهء دانشمندان 3 / 302 .\r\n3 - نمايندگان مجلس شوراى ملى 305 .\r\n\r\n","description":"","footnote":"","page_name":" 1730 ","page_number":402},
  {"content":"\r\n\r\n\r\nشيخ محمّد على توحيدى تبريزى ( 1344 - 1395 ق )\r\nحاج شيخ محمّد على فرزند شيخ على و نوهء شيخ آقا فرزند حسن تبريزى ، ملقب به « توحيدى » از دانشمندان و فقهاى معاصر بود .\r\nوى در محرم / 1344 ق مطابق با 6 / تير / 1304 ش در روستاى ( تول قاسم ) از توابع بستان‌آباد تبريز ، ديده به جهان گشود .\r\nتوحيدى پس از فراگيرى برخى از مقدمات در زادگاه خود در سن 14 سالگى ( 1358 ق ) به حوزهء علميهء تبريز پيوست و در مدت چهار سال مقدمات را به پايان رسانيد و قسمتى از سطوح را فراگرفت . در سال 1362 ق به حوزهء علميهء قم مشرف شد و پس از انجام سطوح ، مدتى چند از محضر آيت‌اللّه سيد محمّد حجت كوه‌كمرى بهره‌مند گرديد .\r\nسرانجام در سال 1365 ق جهت طى دورهء عالى اجتهاد عازم حوزهء كهن نجف اشرف گرديد و دروس خارج فقه و اصول را از محضر آياتى چون : شيخ محمّد كاظم شيرازى ، سيد محسن طباطبائى حكيم ، سيد محمّد هادى ميلانى ، سيد محمود شاهرودى و سيد ابو القاسم خوئى استفادهء شايان نمود . البتّه عمدهء تحصيلاتش را نزد آيت‌اللّه خوئى سپرى كرد و پس از نيل به درجهء اجتهاد خود اقدام به تدريس سطوح پرداخت و عده‌اى از محضرش بهره‌ها بردند .\r\nعلامه توحيدى پس از 26 سال اقامت و افاده و استفاده در اثر فشارهاى دولت\r\n\r\n","description":"","footnote":"","page_name":" 1731 ","page_number":403},
  {"content":"\r\n\r\nعراق در سال 1391 ق به ايران رهسپار شد و در حوزهء علميهء قم سكونت اختيار گزيد ، و به تدريس فقه و اصول اشتغال ورزيد كه برخى از فضلاى معاصر حوزه از او استفاده كردند .\r\n\r\nاز آثار او\r\n1 - تفسير قرآن كريم .\r\n2 - حاشية على كفاية الاصول .\r\n3 - رسالة فى الخمس .\r\n4 - رسالة فى الطهارة .\r\n5 - رسالة فى العلم الاجمالى .\r\n6 - شرح العروة الوثقى ( تا كتاب صلاة ) .\r\n7 - مصباح الفقاهة ( از تقريرات درس آيت‌اللّه خوئى در مكاسب كه در 7 جلد به چاپ رسيد و مورد توجه علما و فضلا واقع شد ) .\r\n\r\nويژگيهاى فردى و اخلاقى\r\nمطالب زير به قلم يكى از شاگردان ملازم ايشان به خواهش نگارنده نوشته شده كه بنا بر تقاضايش ، از او اسم نمىبرم .\r\nآيت‌اللّه استاد توحيدى در چندين سالى كه در محضرش بودم ، نماز واجب يوميه را در اوّل وقت مىخواند و به آن عمل تقيّد داشت . هر شب زيارت جامعه را مىخواند . و در نجف اشرف كه بود هر هفته شب‌هاى چهارشنبه به مسجد سهله مشرف مىشد . شب‌هاى جمعه مقيد به زيارت امام حسين عليه السّلام بود و در ايام زيارتى يك سفر پياده مىرفت . به مسايل اجتماعى ، ديدوبازديد بىنهايت اهميت مىداد .\r\nهركس با ايشان ملاقات مىكرد از ادب و حسن برخورد ايشان تمجيد مىنمود . اين تقيّد را هم داشت كه حتى در بين رفقاى صميمى و خصوصى خود با عبا و قبا و\r\n\r\n","description":"","footnote":"","page_name":" 1732 ","page_number":404},
  {"content":"\r\n\r\nعمامه باشد . در خريدوفروش كالا نهايت دقت و احتياط و صرفه‌جويى را مراعات مىنمود قناعت و كم مصرف كردن از ويژگيهاى دائمىاش بود .\r\nمدت مديدى با ايشان مراوده داشتم ، بااين‌همه اسرار خود و زندگى مشترك خويش را كتمان مىكرد . اگر كسى از مريدان خود در ملأ عام مبلغى يا چيزى به او تقديم مىكرد ، قبول نمىكرد و در حفظ شئون روحانيت و بزرگوارى مقام طلبه نهايت احترام را قايل بود . در خاطر دارم ، فرش خوب را در اطاق ميهمانى انداخته بود و اندرون را با گليم يا فرش‌هاى كهنه ، فرش كرده بود . به خاطر دارم روزى سفرى به تهران كردند ، پس از مراجعت ساواك ايشان را چند روزى به زندان قم افكند . پس از وارسى تمام كتابهاى ايشان ، از زندان رهايى يافت . بعد از آزادى خصوصى علت را از ايشان سؤال كردم ، فرمودند : احتياج به پول داشتم ، يك دوره بحار الانوار چاپ قديم داشتم . در تهران به يكى از كتاب‌فروشىها بردم . 24 يا 25 هزار تومان فروختم . ساواك خيال كرد كه مبلغى به نماينده يكى از آقايان بردم . اين شايعه كم لطفى رفقا بود .\r\nياد دارم كه مىفرمودند : در نجف اشرف در آن ايامى كه مشغول نوشتن كتاب مصباح الفقاهه بودم ، با آن گرماى بىنهايت حتى پنكه هم نداشتم . عرق مىكردم ، خيس عرق مىشدم و مىنوشتم . از شدت گرما خوابم نمىبرد . لنگ را با آب خيس مىكردم و همان‌طور روى خودم مىكشيدم ، تا خوابم ببرد . در همين مصباح الفقاهه نوشته است كه اين روايت را ده روز گشتم تا اينكه پيدا كردم . او به صدقه دادن و آثار آن بىاندازه عقيده داشت .\r\nايشان مىفرمود : سه دوره اصول آيت‌اللّه خوئى حاضر شدم و تمام دوره‌ها را نوشتم و هر دوره را با دورهء قبل تطبيق مىدادم و اضافات را در آن اولى درج مىكردم . ايشان علاوه بر فقه و اصول ، در تفسير و فلسفه مبرّز بود . هركسى مصباح الفقاهه را ملاحظه فرمايد ، قوت ادبى و حسن سليقه‌شان برايش آشكار مىگردد .\r\nنوعا تكرار جملات و كلمات ندارد .\r\n\r\n","description":"","footnote":"","page_name":" 1733 ","page_number":405},
  {"content":"\r\n\r\nدر تصرف وجوه شرعيه نهايت دقت و احتياط را داشت . حتى يك روزى فرمودند كه : چه كنم دربارهء خواهرم كه زياد به من علاقه و خدمت كرده و مىكند ، و من چيزى به غير وجوهات ندارم تا در مقابل خدمات و محبتهاى ايشان انجام دهم .\r\nارادت فراوانى به اهل بيت عليهم السّلام و ولايت قرصى داشت . حتّى مىفرمود : نوار مصيبت اهل بيت عليهم السّلام با صداى يكى از وعّاظ و خطبا دارم ، و در ايام مناسب و مصيبت و گرفتارى به آنها گوش مىدهم . ايشان با آن مقام علمى و عملى و اخلاقى كه داشت ، گاهى بعضى از رفقا به برخى امور به ايشان تذكر مىداد ، با كمال خوش‌روئى ، استقبال و قبول مىكردند و تشكر مىنمودند كه مرا مطلع نموديد . بعد از فوت حدود 30 هزار تومان به بانك مقروض و خانهء فعلىاش ناتمام مانده بود .\r\nدر امر به معروف و نهى از منكر از كسى ابائى نداشت و حتى از خويشان خود مراتب را ملاحظه نمىكرد و اگر مقتضى هم بود ، رابطه را قطع مىكرد .\r\n\r\nدرگذشت\r\nاستاد توحيدى سرانجام در اثر سكتهء قلبى در روز سه‌شنبه 9 / رمضان / 1395 ق مطابق با 25 / شهريور / 1354 ش در سن 51 سالگى در قم چشم از جهان فروبست . پيكرش در قبرستان حاج شيخ ( زيرزمين ) به خاك سپرده شد .\r\nوى داماد علامه شيخ محمّد عمادى معروف به ( مغزى ) كه از تحصيل كرده‌هاى نجف اشرف بود و سالهاى آخر عمر خود را در شاهرود زيست .\r\nمرحوم توحيدى داراى دو فرزند پسر شد كه عبارتند از آقايان : 1 - محمّد رضا 2 - مرتضى .\r\n- منابع\r\n1 - اطلاعاتى از فرزندش آقا محمّد رضا توحيدى .\r\n2 - گنجينهء دانشمندان 2 / 112 .\r\n3 - معجم المؤلفين العراقين 3 / 209 .\r\n4 - مؤلفين كتب چاپى 4 / 157 ( سال تولدش را 1346 ق نوشته كه اشتباه است ) .\r\n\r\n","description":"","footnote":"","page_name":" 1734 ","page_number":406},
  {"content":"\r\n\r\n\r\nميرزا محمّد على چرندابى تبريزى ( ح 1334 - ح 1395 ق )\r\nوى در حدود سال 1334 ق در محلهء « چرنداب » تبريز متولد شد .\r\nادبيات و سطوح را در حوزهء علميهء تبريز فراگرفت ، سپس به قم مهاجرت كرد و از محضر آيت‌اللّه سيّد محمّد حجت كوه‌كمرى استفاده نمود . آنگاه به نجف اشرف رهسپار شد و از محضر آيت‌اللّه ابو الحسن اصفهانى بهره‌ها برد . مجددا به قم مراجعت فرمود و از محضر آيت‌اللّه سيّد حسين طباطبائى بروجردى شايان استفاده را برد . در پى تقاضا و اصرار جمعى از مؤمنين تبريز به وطن خويش بازگشت به ساير امور مذهبى و امر تدريس اهتمام ورزيد .\r\nدر سال 1376 ق بنا بر دلايلى از تبريز به تهران منتقل شد و به اقامهء جماعت و هدايت عامه و ساير وظايف روحى اشتغال پيدا كرد .\r\nچرندابى در حدود سال 1395 ق در تهران درگذشت . پيكرش به قم حمل و در قبرستان ابو حسين - مقبرهء العلماء - به خاك سپرده شد .\r\n- منبع\r\n1 - گنجينهء دانشمندان 4 / 425 .\r\n\r\nشيخ محمّد على حائرى قمى ( 1291 - 1358 ق )\r\nحاج شيخ محمّد على حائرى فرزند ملا محمّد جعفر قمى ، از دانشمندان و مدرسان معروف حوزهء علميهء قم بود .\r\nوى در سال 1291 ق ( در سال 1299 ق نيز نقل شده كه اشتباه است ) در شهر قم تولد يافت .\r\nمقدمات را همان‌جا فراگرفت . دروس سطح را هم از محضر آيات ، شيخ محمّد\r\n\r\n","description":"","footnote":"","page_name":" 1735 ","page_number":407},
  {"content":"\r\n\r\nحسن وزوائى ، شيخ محمّد حسن نادى ، شيخ على اكبر حكمى يزدى ( رسائل ) ، سيّد صادق حسينى قمى ، ميرزا محمّد ارباب قمى و ميرزا ابو القاسم قمى « كبير » بهره‌مند شد . در سال 1313 ق به تهران رفت و سطوح را نزد حضرات آيات : شيخ محمّد حسن آشتيانى و ميرزا ابو طالب زنجانى به پايان رساند .\r\nدر سال 1318 ق راه نجف اشرف را در پيش گرفت و در آن ديار ، ابتدا مدتى چند از محضر شيخ هادى تهرانى ، و شيخ رضا همدانى و سپس از آخوند ملا محمّد كاظم خراسانى و سيّد محمّد كاظم طباطبائى يزدى بهره‌مند گرديد .\r\nدر سال 1324 ق به سامرا رفت و از محضر آيت‌اللّه ميرزا محمّد تقى شيرازى استفادهء علمى نمود . پس از پايان جنگ بين الملل اوّل ( يعنى 1335 ق ) به شهر كاظمين ، سپس بنا بر دعوت آيت‌اللّه شيرازى به كربلاى معلى رفت و به امر تدريس ارشاد پرداخت . از آيت‌اللّه سيّد حسن صدر اجازهء روايت دريافت داشته است .\r\nدر سال 1349 ق پس از زيارت مرقد مطهر ثامن الحجج امام رضا عليه السّلام و ديدار اقوام خود در قم ، و پس از امر آيت‌اللّه حاج شيخ عبد الكريم حائرى يزدى در آن ديار مقدس توقف نمود و به امر تدريس سطح و خارج پرداخت .\r\nتجديد بناى « مسجد نو » واقع در مقابل قبرستان شيخان و احداث پارك ملّى قم را به وسيلهء ايشان انجام گرفت .\r\n\r\nاز تأليفات ايشان :\r\n1 - الفقه الاستدلالى ، در چند جلد .\r\n\r\n","description":"","footnote":"","page_name":" 1736 ","page_number":408},
  {"content":"\r\n\r\n2 - المختارات فى الاصول ، دو جلد .\r\n3 - تقريرات الاصول ( درس آيت‌اللّه خراسانى ) .\r\n4 - حاشية على كفاية الاصول ، دو جلد .\r\n5 - رساله‌اى در ردّ وهابيت .\r\n6 - رسالة فى الاجتهاد و التقليد .\r\n7 - رسالة فى التعادل و الترجيح .\r\n8 - رسالة فى الرضاع .\r\n9 - رسالة فى العدالة .\r\n10 - رسالة فى الوقف .\r\n11 - رسالة فى بطلان الترتب .\r\n12 - شرح تبصرة المتعلمين .\r\nآيت‌اللّه حائرى قمى در صبح روز دوشنبه 22 / ربيع الثانى / 1358 ق در سن 67 سالگى در پى بيمارى در قم ديده به جهان فروبست . پيكرش در حرم حضرت معصومه عليها السّلام - نزديك قبر آيت‌اللّه حائرى يزدى - به خاك سپرده شد .\r\n\r\nفرزندانش :\r\n1 - مرحوم علامه شيخ عباس صفائى حائرى 2 - مرحوم استاد عبد الصاحب صفائى حائرى .\r\n- منابع\r\n1 - آثار الحجة 1 / 115 .\r\n2 - آينهء دانشوران 78 .\r\n3 - الاجازة الكبيرة 205 .\r\n4 - أحسن الوديعة فى تراجم علماء الشيعة 1 / 161 .\r\n5 - تاريخ قم 282 .\r\n6 - رجال قم 153 .\r\n\r\n","description":"","footnote":"","page_name":" 1737 ","page_number":409},
  {"content":"\r\n\r\n7 - ريحانة الأدب 6 / 410 .\r\n8 - زندگينامهء رجال و مشاهير ايران 3 / 70 .\r\n9 - فهرست كتابخانهء آستان قدس رضوى 6 / 113 .\r\n10 - گنجينهء دانشوران 154 .\r\n11 - گنجينهء دانشوران 1 / / 335 .\r\n12 - معجم المؤلفين 11 / 36 .\r\n13 - مؤلفين كتب چاپى 4 / 162 .\r\n14 - نقباء البشر 4 / 1368 .\r\n\r\nشيخ محمّد على حائرى كرمانى ( 1308 - 1379 ق )\r\nحاج شيخ محمّد على فرزند قاسم كرمانى ، معروف به « حائرى » از اساتيد و معاريف حوزهء علميهء قم بود .\r\nوى در سال 1308 ق در كرمان تولد يافت .\r\nاو در كرمان پرورش يافت ، سپس به تحصيل علوم دينى پرداخت . در سال 1335 ق به مشهد مقدس رفت و سطح را نزد حضرات آيات : ميرزا محمّد آقازاده خراسانى و حاج آقا حسين طباطبائى قمى به پايان رساند .\r\nدر سال 1339 ق به نجف اشرف رهسپار شد و از دروس حضرات آيات :\r\nميرزا محمّد حسين نائينى ، شيخ\r\n\r\n","description":"","footnote":"","page_name":" 1738 ","page_number":410},
  {"content":"\r\n\r\nضياء الدّين عراقى و سيد ابو الحسن اصفهانى به مدت هشت سال بهره‌ها برد . در سال 1347 ق به كرمان مراجعت نمود و در مسجد جامع به اقامهء جماعت و ارشاد و هدايت اهتمام ورزيد .\r\nسرانجام در سال 1356 ق در حوزهء علميهء قم سكونت اختيار كرد و از مدرسان معروف سطح گرديد . وى با حضرات آيات : سيد صدر الدّين صدر ، سيد احمد زنجانى و شيخ مصطفى صادقى قمى مباحثهء كمپانى داشت . پس از ورود آيت‌اللّه سيد حسين طباطبائى بروجردى به قم از ملازمان نزديك و مقربان مشاورش شد .\r\n\r\nاز آثار او\r\n1 - تقريرات درس اصول عراقى .\r\nحائرى سرانجام در سال 1379 ق در سن 71 سالگى در شهر قم به ديدار معبود شتافت . پيكرش در حرم حضرت معصومه عليها السّلام - كنار مزار حاج شيخ عبد الكريم حائرى - به خاك سپرده شد .\r\nدامادهاى ايشان عبارتند از حضرات آقايان : علامه سيد حسين حائرى كرمانى و علامه سيد محمّد حسن مرتضوى لنگرودى مىباشند .\r\n- منابع\r\n1 - آثار الحجة 2 / 69 .\r\n2 - اطلاعات متفرقه .\r\n3 - گنجينهء دانشمندان 2 / 123 .\r\n\r\nشيخ محمّد على حقّى سرابى ( 1348 - 1419 ق )\r\nحاج شيخ محمّد على حقّى سرابى ، يكى از افاضل علما و مدرسين حوزهء علميهء قم به شمار مىرفت .\r\n\r\n","description":"","footnote":"","page_name":" 1739 ","page_number":411},
  {"content":"\r\n\r\nوى در هشتم / ذىالحجه / 1348 ق در بيت علم و فضيلت ديده به جهان گشود .\r\nپدرش ، ميرزا عبد اللّه سرابى ( 1295 - 1376 ق ) عالم فرزانه و محترم سراب بود . وى با رفتار و گفتارش - كه از ورع و تقوايش برمىخاست - اثرى ژرف بر دلهاى مردم نهاده و در زمان اشغال آذربايجان و حكومت پيشه‌ورى به خوبى از مرزهاى عقيده و ايمان دفاع مىكرد و سدّى استوار در برابر آنان به شمار مىرفت . نياى مادرىاش نيز ميرزا جليل واعظ از مدرسان فقه و اصول و از شعراى زبردست و آشنا به زبانهاى : تركى ، فارسى و عربى بوده است .\r\nشيخ محمّد على پس از فراگيرى خواندن و نوشتن و قرآن كريم ، به تحصيل علوم دينى روى آورد و مقدمات را نزد پدرش و ديگران فراگرفت . سپس در چهارده‌سالگى ( 1362 ق ) به مدرسهء طالبيهء تبريز رفت و به آموختن ادبيات و مطوّل و حاشيه و شرح باب حادى عشر نزد اساتيدى چون : ميرزا على اصغر باغميشه‌اى پرداخت . در 1364 ق به حوزهء علميهء قم آمد و سطوح را نزد حضرات آيات : ميرزا محمّد مجاهدى تبريزى ، سيد محمّد باقر سلطانى طباطبائى ، شيخ موسى زنجانى « عباسى » ، سيد حسين قاضى تبريزى ، ميرزا صادق طاهباز و شيخ مرتضى حائرى يزدى فراگرفت .\r\nوى در سال 1370 ق به نجف اشرف مهاجرت كرد و در دروس آيات : سيد محمود شاهرودى ، سيد محسن طباطبائى حكيم ، ميرزا باقر زنجانى و سيد\r\n\r\n","description":"","footnote":"","page_name":" 1740 ","page_number":412},
  {"content":"\r\n\r\nابو القاسم خوئى شركت جست و مبانى فقهى و اصولىاش را استوار ساخت و هم‌زمان از محضر آيت‌اللّه شيخ محمّد على سرابى عقايد و مبانى اخلاق را فرا گرفت و اين همه ، دو سال به طول انجاميد . سپس در پى بيمارى پدر و تقاضايش ، به سراب بازآمد و به تدريس و منبر پرداخت و اين تا سال 1376 ق ادامه يافت . پس از درگذشت پدرش به قم آمد و در دروس فقه و اصول آيات : سيد حسين طباطبائى بروجردى ، سيد كاظم شريعتمدارى و سيد روح اللّه خمينى حاضر شد و بهره‌هاى فراوان علمى كسب نمود و هم‌زمان به درس تفسير آيت‌اللّه شيخ محمّد باقر ملكى ميانجى شركت كرد و با مكتب تفكيك و مبانى علمى تفسير قرآن آشنا گشت و در كنار آنها به تدريس سطوح ( رسائل ، مكاسب و كفايه ) و تفسير پرداخت .\r\nدر سال 1397 ق بود كه به تهران مهاجرت كرد و در مسجد امام حسين عليه السّلام كه يكى از معروف‌ترين مساجد پايتخت و واقع در ميدان امام حسين عليه السّلام است - به امامت جماعت و وعظ و ارشاد پرداخت و در جوار آن ، حوزهء علميهء امام حسين عليه السّلام را بنياد نهاد و خود به تدريس فقه و اصول و پرورش بيش از يك‌صد طلبه اشتغال جست . پس از پيروزى انقلاب به رياست يكى از شعبه‌هاى « ديوان عالى كشور » ( براى دو سال ) و نمايندگى مجلس شوراى اسلامى از سراب ( چهار سال ) و نمايندگى مجلس خبرگان از آذربايجان شرقى ( براى هشت سال ) برگزيده شد و تا پايان عمر بر اين سمت بود .\r\nاز ويژگىهايش احاطه بر تفسير قرآن و چيرگى بر اخبار و احاديث اهل بيت عليهم السّلام اكرام و احترام بسيار نسبت به علما و خطبا بود ( كه گاه براى زيارت علماى اصفهان ، بدان شهر مىرفت و هرساله براى تجليل از خطباى تهران ، مجلسى مفصّل در ماه مبارك رمضان تشكيل مىداد ) ، به ديگران دستور نمىداد و كارهايش را خود انجام مىداد و در سلام به ديگران ، پيش قدم بود . از سر تقصيرات و آزارهاى ديگران درمىگذشت و به دل نمىگرفت . وى از علماى بسيار مانند آيات :\r\nسيد محسن حكيم ، سيد محمود شاهرودى ، سيد ابو القاسم خوئى و سيد محمّد\r\n\r\n","description":"","footnote":"","page_name":" 1741 ","page_number":413},
  {"content":"\r\n\r\nحجت كوه‌كمرى اجازهء اجتهاد داشت .\r\n\r\nبرخى از تأليفاتش عبارتند از :\r\n1 - رسالة فى الرشوة .\r\n2 - رسالة فى العدالة .\r\n3 - رسالة فى الوجود و الماهية و نقد نظرية وحدة الوجود .\r\n( اين هر سه به چاپ رسيده است ) .\r\n4 - حاشية على الأسفار .\r\n5 - حاشية على فصوص الحكم .\r\n6 - راه و چاه در تفسير معوذتين .\r\n7 - رسالة فى اعجاز القرآن ( آماده چاپ ) .\r\n8 - رسالة فى الاجتهاد و التقليد ( آماده چاپ ) .\r\n9 - رسالة فى أحكام البسملة و أسماء اللّه تعالى .\r\n10 - رسالة فى أهمية علم الاخلاق .\r\n11 - رسالة فى تفسير آيات الصوم ( آماده چاپ ) .\r\n12 - رسالة فى لباس المصلّى .\r\n13 - رسالة فى مباينة صفات اللّه تعالى لصفات مخلوقاته .\r\n14 - رسالة فى معنى التفسير و التأويل .\r\n15 - شرح تجريد الاعتقاد .\r\n16 - شرح دعاى افتتاح .\r\n17 - شرح دعاى مكارم الاخلاق .\r\n18 - صحنه‌هاى خوش‌منظر در تفسير سورهء كوثر .\r\n19 - يگانه‌پرستى ، تفسير مفصّل سورهء توحيد .\r\nاو كه در اوايل 1376 ش از تهران به حوزهء علميهء قم بازآمد و به تدريس خارج\r\n\r\n","description":"","footnote":"","page_name":" 1742 ","page_number":414},
  {"content":"\r\n\r\nفقه و اصول و تفسير پرداخت و در روز جمعه 27 / رمضان المبارك / 1419 ق برابر با 25 / دى / 1377 ش در 71 سالگى بدرود حيات گفت و پس از تشييع شايسته و نماز آيت‌اللّه سيد موسى شبيرى زنجانى بر پيكرش ، در قبرستان شيخان به خاك سپرده شد .\r\n\r\nسيّد محمّد على خسروى همدانى ( 1273 - 1353 ق )\r\nسيد محمّد على فرزند سيد خسرو موسوى همدانى ، ملقب به ( خسروى ) ، از فضلا و مدرسان و اطباى معروف همدان بود .\r\nوى در سال 1273 ق در همدان زاده شد .\r\nايشان فقه و اصول را نزد علامه ملا كاظم و ملا فتحعلى انصارى همدانى ( پدر ميرزا جواد انصارى ) و طب قديم را نزد استاد على اكبر طبيب آموخت .\r\nخسروى در علوم : طب قديم ، رمل ، جفر ، تشريح ابدان ، اسطرلاب و نجوم مهارت كامل داشت و ساير علوم و فنون را تدريس مىنمود . و طلاب بسيارى را تربيت كرد . كتاب نفائس الفنون را كاملا دو دوره تدريس كرده بود .\r\nنامبرده در سال 1353 ق مطابق 1313 ش در سن 80 سالگى در همدان\r\n\r\n","description":"","footnote":"","page_name":" 1743 ","page_number":415},
  {"content":"\r\n\r\nدرگذشت و پيكرش در وسط قبرستان حاج شيخ قم به خاك سپرده شد .\r\nسيد احمد على خسروى همدانى\r\n\r\nفرزندانش :\r\n1 - سيد احمد على خسروى همدانى از فضلا و اطباى معاصر همدان است .\r\nوى در سال 1321 ق در همدان متولد گرديد .\r\nخسروى نزد پدرش ادبيات و علوم غريبه و فقه و اصول را فراگرفت و نيز نزد ميرزا عبد الرزاق طب قديم آموخت .\r\nوى مدت شش ماه در اوايل سلطنت رضا خان جهت اداى امتحان و دريافت مدرك پزشكى به تهران رفت و موفق به دريافت مدرك پزشكى گرديد و به طبابت اشتغال ورزيد و تاكنون به همين شغل شريف اشتغال دارد . وى در مدرسهء سريخچال حجره‌اى داشت و به طلاب درس مىگفت ، بعدها مدرسه در خيابان افتاد و تخريب شد .\r\nاز آثار او : 1 - داروهاى تندرستى ( يا ادويهء مجربه ) ، 2 - رسائلى در جفر ، 3 - رسائلى در رمل ، 4 - كتابى مفصل در طب ، 5 - كفاية العلاج ، در علم طب ، 6 - محكمات و متشابهات قرآن كريم .\r\n2 - سيد حسين خسروى همدانى ( 1333 ق - معاصر ) از فضلا و دانشمندان معاصر تهران است .\r\nوى در 3 / رجب / 1333 ق در همدان ديده به جهان گشود .\r\n\r\n","description":"","footnote":"","page_name":" 1744 ","page_number":416},
  {"content":"\r\n\r\nسيد حسين خسروى همدانى\r\nايشان پس از سپرى كردن دوران كودكى ، مقدمات و ادبيات و خلاصة الحساب و علوم غريبه را نزد پدر ارجمند خود ( سيّد محمّد على ) و برادر ارشد خود علامه سيد احمد على خسروى - ساكن همدان - فراگرفت . در سال 1356 ق به حوزهء علميهء قم رهسپار شد و به مدت پنج سال از محضر آيت‌اللّه سيد شهاب الدّين مرعشى بخشى از كتابهاى : شرح لمعه ، مكاسب و كفاية الاصول را تلمذ كرد . و ساير دروس سطح را از محضر اساتيدى چون : سيد محمّد رضا گلپايگانى ( مكاسب ) ، شيخ عبد الوهاب قائينى ( رسائل ) ، شيخ شهاب الدّين مصطفوى همدانى ( رسائل ) و شيخ نعمت اللّه قزوينى ( مكاسب ) به پايان رسانيد . و مدت دو سال در دروس خارج حضرات آيات : سيد محمّد حجت كوه‌كمرى ( فقه و اصول ) و سيد محمّد تقى خوانسارى ( خارج مكاسب ) شركت جست .\r\nخسروى در سال 1363 ق و پس از هفت سال اقامت در قم به زادگاهش بازگشت و مدت 14 سال در دروس خارج آيت‌اللّه آخوند ملا على همدانى ( معصومى ) شركت جست . در ضمن دروس مختلفى از قبيل : شرح منظومه و كشف المراد را نزد ميرزا ابو القاسم شاهنجرانى و طب قديم را نزد سيد عبد الحسين خسروى ( پسر عموى خود ) فراگرفت ، در ضمن خود در مدرسهء آخوند شرح منظومه تدريس مىكرد .\r\nخسروى در سال 1385 ق مطابق با 1344 ش همدان را به‌سوى تهران رها\r\n\r\n","description":"","footnote":"","page_name":" 1745 ","page_number":417},
  {"content":"\r\n\r\nساخت و مدتى هم به تدريس اشتغال داشت و در مسجد قدس رضوى واقع در خيابان بلورسازى - خيابان قزوين ، به اقامهء جماعت و ارشاد اشتغال دارد .\r\nاز آثار او : 1 - حاشية على العروة الوثقى ، 2 - حاشية على الكفاية الاصول ( كه شرح مانند است ) ، 3 - رساله‌هائى در جفر ، 4 - رساله‌هائى در رمل .\r\n3 - سيد حسن 4 - سيد مرتضى و 9 دختر .\r\n- منابع\r\n1 - مصاحبه با آقاى سيد حسين خسروى به تاريخ ظهر روز سه‌شنبه 26 / ذيحجه / 1419 ق مطابق با 24 / فروردين / 1378 ش در مسجد قدس رضوى تهران از زبان ايشان يادداشت گرديد .\r\n2 - مصاحبه با آقاى سيد محمّد على خسروى .\r\n\r\nمحمّد على روحى اصفهانى ( ح 1328 - 1373 ق )\r\nمحمّد على روحى ، در حدود سال 1328 ق در اصفهان متولد شد .\r\nوى ضمن شغل روزانه‌اش كه نقاشى بود به تحصيل علوم قديمه اشتغال جست ، و در فهم مقدمات و سطح زحمتها كشيد و خصوصا ادبيات عرب را به خوبى آموخت . چند سال آخر عمر خويش را در تهران ساكن بود ، و در مدرسهء مروى به تدريس : مغنى و مطول و شرح نظّام و غيره مشغول بود و الحق نيكو از عهدهء تدريس آنها برمىآمد .\r\nروحى در روز دوشنبه 11 / محرم / 1373 ق مطابق با 30 / شهريور / 1332 ش در تهران وفات يافت و در قبرستان حاج شيخ قم با كد ( 8217 ) مدفون شد .\r\nاين اشعار اثر طبع اوست :\r\n\r\n","description":"","footnote":"","page_name":" 1746 ","page_number":418},
  {"content":"\r\n\r\n يا سادتى و حبذا من سادة فحبذا * يا آل خير من بعث قلبى اليكم نبذا\r\nاتيتكم معترفا عن بحركم مغترفا * عن غيركم منصرفا فانقذوا المستنقذا\r\nانى لقوم هلكوا سبيل غى سلكوا * صبرى على ما تركوا صبر و فى العين\r\nقولى عدل و يحق و فى تكليف خلق * بحبه ما لم اطق و لا اقول كيف ذا\r\nحسبت كهفا عجبا ثم دريت اعجبا * خطب الوصى احتجبا و ذاك امر اشخذا\r\nيوم غدير نبذوا ورائهم و اتخذوا * ليلة غدرا و حذوا ما لم يكن ليتحذى\r\nحب الوصى مفترض هارون قوم معترض * عليهم و قدر قصر بعض و عجلا اخذا\r\nما بان بين من خلا عنه و من حر علا * فى حبه حتى غلا قليلا بما لن يؤخذا\r\nقوم ابن عمران نسوا ما ذكروا فالتمسوا * نكر كقوم جلسوا عن خير ناس بكذا\r\nاوصى اليهم و قضى على الوصايا بالقضا * ثم بدى من ارتضى به غير صهر من بذى \r\n- منبع\r\n1 - تذكرهء شعراى معاصر اصفهان ، 424 ( سال مرگش را 1372 ق ثبت كرده كه اشتباه است ) .\r\n\r\nشيخ محمّد على شريف طبرستانى مازندرانى ( 1315 - 1396 ق )\r\nحاج شيخ محمّد على شريف طبرستانى ، وى فرزند آيت‌اللّه حاج شيخ محسن شريف از علماى بابل بود .\r\nوى در 5 / ماه مبارك رمضان / 1315 قمرى پا به عرصه گيتى نهاد ، پس از رسيدن به سنين نوجوانى وارد حوزهء علميه گرديده و به تحصيلات علوم دينيه مشغول شد .\r\nدروس مقدماتى را از محضر اساتيد بزرگوار بابل به خصوص حضرات آيات :\r\nشيخ محمّد صالح حائرى ( علامهء سمنانى ) ، سيد ابراهيم ثاقبى و سيد احمد استاد فراگرفت ، آنگاه به قم مهاجرت كرد .\r\nنكتهء جالب توجه اينكه در حال حركت ايشان ، فقيه فرزانه آيت‌اللّه شيخ محمّد\r\n\r\n","description":"","footnote":"","page_name":" 1747 ","page_number":419},
  {"content":"\r\n\r\nحسن معروف به « شيخ كبير » بابلى در حضور علماى شهر ، مراسم دعاى سفر را براى ايشان بجاى آوردند .\r\nپس از ورود به قم ، سطوح مقدماتى فقه را از محضر آيت‌اللّه سيد محمّد تقى خوانسارى و جلدين كفايه را از آيت‌اللّه حاج آقا روح اللّه كمالوند خرم‌آبادى فرا گرفتند . سپس مدتى در درس خارج فقه و اصول آيت‌اللّه حاج شيخ عبد الكريم حائرى يزدى شركت نمود .\r\nدر سال 1346 ق و در ماه مبارك رمضان دچار بيمارى شديدى گرديده و بالاجبار به بابل بازگشت ، پس از درمان بيمارى براى نيل به مقامات عالى در ربيع الاول / 1347 ق عازم نجف اشرف گشته و در مدرسهء آخوند خراسانى ساكن گرديد .\r\nمعظم‌له چهار سال در عتبات عاليات در محفل علمى حضرات آيات : ميرزا محمّد حسين نائينى ، سيد ابو الحسن اصفهانى و شيخ ضياء الدّين عراقى حاضر گشته و استفاده سرشار نمود و به درجات بلند علمى نائل گشت و در سال 1351 قمرى با اخذ اجازهء اجتهاد از اساتيد مذكور و حاج شيخ عبد الكريم حائرى وارد بابل گرديد و به ترويج مبانى دين تعليم و تربيت و ارشاد مردم مشغول گشت .\r\nبعد از پدر بزرگوارش ، بر كرسى تدريس در مدرسهء صدر تكيه زده و به تربيت طلاب اشتغال ورزيد ، ضمن آنكه در مسجد « حصيرفروشان » جانشين پدر گرديد و از طريق وعظ و خطابه ، مردم را به‌سوى معارف عالى توحيد و تخلّق به اخلاق حسنه هدايت كرد .\r\nمعظم‌له بسيار متعبّد و در مستحبّات يد طولايى داشت و به شب‌زنده‌دارى و تهجّد ، مشهور و در كليهء ادعيه به خصوص زيارت عاشورا و دعاى جوشن كبير هميشه كوشا و موفق بود و در سال آخر عمر ، هر روز دعاى طولانى جوشن كبير را قرائت مىكرد و هنگام احتضار ، در حال زمزمهء دعاى جوشن كبير رحلت نمود .\r\nآن بزرگوار از زندگى بسيار زاهدانه‌اى برخوردار بود و همواره از زخارف دنيا پرهيز مىكرد . ضمن آنكه از بيانى جذاب و شيوا برخوردار بود و در حسن سلوك و\r\n\r\n","description":"","footnote":"","page_name":" 1748 ","page_number":420},
  {"content":"\r\n\r\nتواضع شهرت داشت .\r\nهمهء اين امور باعث شد كه آن بزرگوار مورد ارادت و توجّه جمع زيادى از مؤمنين بابل و حومه قرار گيرد ، تا آنكه مسجد ايشان و مجلس موعظه و خطابه‌اش همواره مخصوصا در ماه مبارك رمضان مملوّ از جمعيت مشتاق و مؤمنين بزرگوار بوده است .\r\nوى پس از عمرى تلاش ارزنده ، در غروب روز يكشنبه 20 / ذىالحجه / 1396 ق برابر با 21 / آذر / 1355 ش در تهران دار فانى را وداع گفت و جنازه‌اش پس از انتقال به قم در باغ بهشت قم مدفون گرديد .\r\n- منابع\r\n1 - آشنائى با فرزانگان بابل 293 .\r\n2 - گنجينهء دانشمندان 3 / 165 .\r\n\r\nشيخ محمّد على صفائى گلپايگانى ( - 1407 ق )\r\nاز فضلا و روحانيون فعّال تهران بود .\r\nتولدش در گلپايگان واقع شد .\r\nوى پس از فراگرفتن مقدمات و سطوح در آن سامان به حوزهء علميهء نجف اشرف مهاجرت و سالها از محضر آيات : سيد جمال الدّين گلپايگانى ، سيد محمود شاهرودى و سيد ابو القاسم خوئى استفادهء شايان نمود .\r\nايشان جهت تبليغ و نشر اسلام مدتى در كشور آلمان و غيره مسافرت و خدماتى برجسته نمود ، سپس به ايران مراجعت و در تهران اقامت نمود و كاروان حج را برعهده داشت .\r\nصفائى در شب 12 / ربيع الثانى / 1407 ق مطابق با 4 / دى / 1365 ش درگذشت و در صحن حضرت معصومه عليها السّلام به خاك سپرده شد .\r\n\r\n","description":"","footnote":"","page_name":" 1749 ","page_number":421},
  {"content":"\r\n\r\n\r\nشيخ محمّد على طبسى ( 1359 - 1382 ق )\r\nشيخ محمّد على فرزند علامه شيخ محمّد رضا و نوهء عباس طبسى خراسانى .\r\nوى در 30 / جمادى الثانى / 1359 ق در نجف اشرف ديده به جهان گشود .\r\nمقدمات را نزد پدر خود و شيخ عبد اللّه تبريزى آموخت . از نوجوانى پركار و با نشاط و پژوهشگر واقعى بود .\r\n\r\nاز آثار او\r\n1 - الاسلام و المبدأ الشيوعى .\r\n2 - الشيوعية مسيرها و مصيرها .\r\n3 - المبعث النبوى .\r\n4 - تاريخ الروضة الحيدرية .\r\n5 - تاريخ طبس .\r\n6 - تصحيح و اشراف على كتاب « أنوار البدرين » فى تراجم علماء القطيف و الأحساء و البحرين .\r\n7 - تلامذة الشيخ الانصارى .\r\n8 - حياة ابو طالب ( رض ) .\r\n9 - ذكرى شيخنا الانصارى .\r\n\r\n","description":"","footnote":"","page_name":" 1750 ","page_number":422},
  {"content":"\r\n\r\n10 - عيد الغدير .\r\n11 - لمحة من حياة الامام على عليه السّلام .\r\n12 - مولد النور فى 15 شعبان ( حول الامام المهدى « عج » ) .\r\nطبسى در روز چهارشنبه 22 / صفر / 1382 ق مطابق با 3 / مرداد / 1341 ش در سن 23 سالگى در پى بيمارى در تهران درگذشت و در وادى السلام قم مدفون گرديد .\r\nاينك به خواندن نوشتهء برادر ايشان ، جناب حجة الاسلام شيخ نجم الدّين طبسى كه به درخواست نگارنده در سال 1418 ق نگارش يافته ، دعوت مىكنيم :\r\nانديشمند فرزانه و فاضل گرانمايه شيخ محمّد على فرزند حضرت آيت‌اللّه حاج شيخ محمّد رضا طبسى نجفى در سال 1359 هجرى قمرى در مهد علم و فضيلت ، نجف اشرف ديده به جهان گشود .\r\nدوران كودكى او با تربيت پدر سپرى گشت و او به دليل هوش و استعداد سرشار خدادادى به‌سوى فراگيرى علوم اسلامى روى آورد و به سرعت و جديّت مقدمات و سطح را فراگرفت و از اساتيد فرهيخته‌اى چون شيخ محمّد حسين اديب ( در كربلاى معلّا ) و والد والامقامش دانش و معرفت آموخت .\r\nاو در دهه دوّم عمر خويش به يارى پدر شتافت و آثار گرانقدر وى را همچون كتابهاى « الشيعة و الرجعة » و « درر الاخبار ( ج 1 ) » را ، پس از تصحيح به زيور طبع آراست .\r\nآن جوان پرتلاش و سخت‌كوش از نعمت نويسندگى برخوردار بود و در اين راستا با توجه به نياز زمان و شرايط جامعه قلم زد تا خدمتى به جامعه دينى كرده باشد و گره از مشكلات فرهنگى گشوده باشد .\r\n\r\nآثار قلمى ( چاپى ، مخطوط و مفقود ) او از اين قرار است :\r\n1 - الاسلام و المبدا الشيوعى ( چاپى ) .\r\n2 - ذكرى شيخنا الانصارى ( چاپى ) .\r\n\r\n","description":"","footnote":"","page_name":" 1751 ","page_number":423},
  {"content":"\r\n\r\n3 - احاديث المسلمين فى فضائل امير المؤمنين عليه السّلام ( چاپى ) .\r\n4 - احاديث المسلمين فى فضائل الحسن و الحسين عليهما السّلام ( مفقود ) .\r\n5 - الشيوعية مسيرها و مصيرها ( چاپى ) .\r\n6 - شرح حال شاگردان شيخ انصارى ( مفقود ) .\r\n7 - تاريخ طبس ( مفقود ) .\r\n8 - تعليقه بر كتاب انوار البدرين فى علماء البحرين ( چاپى ) .\r\n9 - تعليقه بر كتاب قاعده لا ضرر ( چاپى ) .\r\nو چند اثر مفقود شدهء ديگر .\r\nمقالات : شيخ محمّد على طبسى همچنين در برخى از مجلات آن دوره به چاپ رسيد كه عمر رضا كحاله بدان اشاره كرده است .\r\nاو در سنين جوانى مبتلا به بيمارى شد و به منظور معالجه راهى تهران گشت تقدير الهى زندگى او را متحول ساخت و آن كبوتر سبكبال را از قفس دنيا رهانيد . آرى او در شب 22 صفر 1382 هجرى قمرى در بيمارستان بو على تهران در سن 23 سالگى به‌سوى حق پر گشود . پيكر او پس از انتقال به شهر قم و اقامهء نماز توسط حضرت آيت‌اللّه گلپايگانى در - مقبرهء عزيزى قزوينى واقع - در وادى السلام به خاك سپرده شد .\r\nآيت‌اللّه طبسى از فقدان فرزند دلبند خويش بسيار متأثر گشت و بر مشيت الهى تسليم بود . ايشان براى تقدير از خدمات شايسته فرزند با فضيلت خويش در كتاب « درر الاخبار » ( ج 2 ) و « المنية فى حلق الشارب و اللحية » از او ياد كرده و از ايزد متعال علو درجات او را طلب نموده است .\r\n\r\nمحمّد على فروزش خوانسارى ( 1336 - 1389 ق )\r\nمحمّد على فرزند محمّد رضا فروزش خوانسارى ، از شعراى معاصر بود .\r\nوى در سال 1336 ق تولد يافته بود .\r\n\r\n","description":"","footnote":"","page_name":" 1752 ","page_number":424},
  {"content":"\r\n\r\nنمونهء اشعارش در كتاب « نگين سخن » به چاپ رسيده است .\r\nفروزش در روز شنبه 28 / ربيع الاوّل / 1389 ق برابر با 24 / خرداد / 1348 در سن 53 سالگى بدرود حيات گفت . پيكرش در قبرستان ابو حسين قم مدفون مىگرديد .\r\n- منابع\r\n1 - فرهنگ شاعران زبان پارسى 434 .\r\n2 - نگين سخن 5 / 282 .\r\n\r\nشيخ محمّد على فقيهى گيلانى ( 1343 - 141 ق )\r\nحاج شيخ محمّد على فرزند حجة الاسلام شيخ ابو الحسن آيت‌الله‌زاده و نوهء آيت‌اللّه شيخ شعبان گيلانى ، ملقب به « فقيهى » از فضلا و نويسندگان معاصر حوزه بود .\r\nوى در 12 / مرداد / 1303 ش در نجف اشرف قدم به عرصهء گيتى نهاد .\r\nمحمّد على دوران كودكى را در نجف سپرى كرد و در حدود دوازده‌سالگى همراه پدر و مادر به شهر رشت ( گيلان ) رفت . دورهء مدارس جديد خواند و ديپلم رشتهء ادبى دريافت داشت . در كنار آن به تحصيل مقدمات نزد : شيخ على اكبر فيكوهى ، شيخ محمّد وحيد خوركامى و شيخ ابو القاسم لشت\r\n\r\n","description":"","footnote":"","page_name":" 1753 ","page_number":425},
  {"content":"\r\n\r\nنشائى اشتغال داشت .\r\nدر سال 1365 ق ( برابر با 1325 ش ) به حوزهء علميهء قم ملحق شد و دروس سطح را نزد : شيخ محمّد تقى امينى املشى ، شيخ جواد افتخارى گلپايگانى و شيخ عبد الحسين فقيهى گيلانى ( عموى خود ) به پايان رساند . دروس خارج را هم از محضر آيات : سيد حسين طباطبائى بروجردى ، سيد محمّد تقى خوانسارى و شيخ عبد النبى عراقى استفاده نمود .\r\nسپس به مشاغل فرهنگى روى آورد و رسما به خدمت وزارت فرهنگ ( آموزش و پرورش ) درآمد . پس از 24 سال خدمت و انجام‌وظيفه در اسفند / 1360 ش به افتخار بازنشستگى نايل گشت . سالها هم سردفتر ازدواج در خيابان باجك برعهده داشت . از جمله مشاغل و خدمات او مىتوان به : رياست دبيرستان محمّديهء قم ، مسئوليت نشريات ادارهء آموزش و پرورش و نيز مسئوليت امور طلاب دينى از طرف مراجع وقت ، اشاره كرد .\r\nفقيهى از حضرات آيات : سيد صدر الدّين صدر ، سيد محمّد تقى خوانسارى ، شيخ عبد النبى عراقى ، شيخ عباس على شاهرودى و شيخ آقا بزرگ تهرانى ، مفتخر به اجازات گرديد .\r\n\r\nاز آثار او\r\n1 - زنان بزرگ اسلام .\r\n2 - غروب آفتاب در كربلا ، در چهار جلد .\r\n3 - ناخداى كشتى رستگارى ( يا امام على بن ابى طالب عليه السّلام ) .\r\n4 - هزار لغت « گيلانى » .\r\n- منبع\r\n1 - شرح حال فوق در عصر روز جمعه 25 / فروردين / 1374 ش در منزل ايشان در قم و از زبان خودش يادداشت گرديد .\r\n\r\n","description":"","footnote":"","page_name":" 1754 ","page_number":426},
  {"content":"\r\n\r\n\r\nشيخ محمّد على كرگيلى ( ح 1340 - 1413 ق )\r\nشيخ محمّد على فرزند عبد الكريم كرگيلى كشميرى ، در حدود سال 1340 ق در كرگيل به دنيا آمد .\r\nپس از طى مقدمات و سطح عازم نجف اشرف گرديد ، و از محضر آيات : سيد ابو الحسن اصفهانى ، سيد محمود شاهرودى و سيد محمّد تقى بحر العلوم و سائرين استفاده نمود ، سپس به كرگيل بازگشت و پس از چند سالى به ايران هجرت كرد ، و در قم رحل اقامت افكند و رو به نويسندگى و پژوهش آورد .\r\nحقير ايشان را مكرر در مكرر در منزل آيت‌اللّه سيد محمّد شاهرودى مىديدم .\r\nمردى آرام با شخصيت و با فضل بود ، قدى خميده و رنگى تيره داشت . و در تنگدستى كاملا محاصره گرديده و اواخر عمر هم گرفتار بيمارى شده بود .\r\n\r\nاز آثار او :\r\n1 - الرّد على الوهابية .\r\n2 - الاقتباس فى العقائد الاسلامية .\r\nاو در روز شنبه 28 / شعبان / 1413 ق مطابق با اول / اسفند / 1371 ش در پى بيمارى در حدود سن 73 سالگى در قم درگذشت ، و روز بعد تشييع و در باغ بهشت مدفون گرديد .\r\n\r\nشيخ محمّد على كرودى طالقانى ( 1320 - 1403 ق )\r\nحاج شيخ محمّد على فرزند علامه ملا عبد اللّه كرودى طالقانى « عبادى » ، از علماى تهران بود .\r\n\r\n","description":"","footnote":"","page_name":" 1755 ","page_number":427},
  {"content":"\r\n\r\nدر سال 1320 ق در ( فشافويهء ) تهران متولد شد . و پس از خواندن مقدمات و ادبيات در تهران ، در سال 1340 ق به قم مهاجرت نمود و از محضر آيات : شيخ ابو القاسم كبير ، شيخ مهدى حكم قمى ( پائين شهرى ) ، شيخ محمّد على حائرى قمى ، حاج شيخ عبد الكريم حائرى يزدى ، سيد محمّد حجت كوه‌كمرى و سيد محمّد تقى خوانسارى فقها و اصولا استفاده و مدارج كمال را طى نمود . و در سال 1364 ق به تهران مراجعت و در ( مسجد اكباتان ) به اقامهء جماعت و خدمات دينى پرداخت .\r\n\r\nاز آثار او :\r\n1 - تقريرات فقه و اصول حائرى يزدى .\r\n2 - تقريرات فقه كبير قمى .\r\nاو در روز چهارشنبه 9 / شوال / 1403 ق مطابق با 29 / تير / 1362 ش به سن 83 سالگى در تهران درگذشت ، و در قبرستان ابو حسين مدفون شد .\r\n- منابع\r\n1 - آثار الحجة 2 / 268 .\r\n2 - آشنايى با مشاهير طالقان 234 .\r\n3 - آينهء دانشوران 298 ( نام پدرش اشتباه ذكر شده است ) .\r\n4 - گنجينهء دانشمندان 4 / 507 .\r\n\r\nسيّد محمّد على كزّازى كرمانشاهى ( 1304 - 1350 ق )\r\nحاج سيد محمّد على كوچك‌ترين فرزند علامه سيد حسن و نوهء سيد اسماعيل حسينى كزّازى ، از فضلا و معاريف كرمانشاه بود .\r\nوى در سال 1304 ق در كرمانشاه ديده به جهان گشود . و در يك خانوادهء\r\n\r\n","description":"","footnote":"","page_name":" 1756 ","page_number":428},
  {"content":"\r\n\r\nعلمى و دانا پرورش يافت .\r\nتحصيلات اوليه‌اش در كرمانشاه نزد پدر خود و ديگران گذراند ، سپس به نجف اشرف رهسپار شد و به تحصيلات عالى خود نزد اساتيد برجستهء آن سامان پايان داد و پس از چند سال اقامت به درجهء علمى نايل آمد و با تنها دختر علامه حاج سيد محمّد على تنكابنى ( متوفاى 1317 ق ) ازدواج نمود . و مجددا به زادگاه خود مراجعت نمود و از معاريف و بزرگان شهر گرديد .\r\nوى در سال 1350 ق مطابق با 1310 ش در سن 46 سالگى بدرود حيات گفت و پيكرش به قم حمل و در جوار على بن جعفر عليه السّلام به خاك سپرده شد .\r\n- منبع\r\n1 - از منسوبين ايشان ، مطالب فوق يادداشت گرديد .\r\n\r\nسيّد محمّد على كشفى بروجردى ( ح 1341 - 1416 ق )\r\nحاج سيّد محمّد على فرزند علامه سيّد مصطفى موسوى كشفى بروجردى ، از واعظان معروف خطهء لرستان بود . وى در « الشتر » واقع در استان لرستان در حدود سال 1341 ق ، تولد يافت .\r\nپدرش از علماى معروف « الشتر » بود .\r\nسيّد محمّد على در جوانى به بروجرد رفت و مشغول تحصيل علوم دينى شد .\r\nسپس به حوزهء علميهء قم پيوست و از محضر آيت‌اللّه سيّد حسين طباطبايى بروجردى استفاده نمود و به الشتر بازگشت و به وعظ و ارشاد و خدمات دينى پرداخت .\r\nنامبرده در رمضان / 1416 ق در حدود 75 سالگى در قم بدرود حيات گفت .\r\nپيكرش در جوار على بن جعفر عليه السّلام به خاك سپرده شد .\r\n\r\n","description":"","footnote":"","page_name":" 1757 ","page_number":429},
  {"content":"\r\n\r\n\r\nفرزندانش :\r\n1 - سيّد حسن ، 2 - سيّد حسين ، 3 - سيّد محمّد رضا ، و يك دختر .\r\n- منبع\r\n1 - اطلاعات متفرقه .\r\n\r\nشيخ محمّد على لواسانى\r\nاحقر را شرح حال بطور اجمال بدين منوال است : روز يكشنبه سيزدهم ذىالحجه سال 1298 ق در تهران متولد شدم . پس از ايام كودكى به رسم معمول آن زمان در منزل خدمت چندين نفر استاد درس خوانده و در سن چهارده‌سالگى تا حدى از كتب معموله عربيه فارغ و در مدرسهء مروى مشغول به تكميل تحصيل علوم ادبيه گرديدم و نظر به علاقهء بسيار كه به اشتغال علمى داشتم ، جد مبرورم عالم حاجى ملا شكر اللّه قدّس سرّه و پدر مغفور بزرگوارم مرحوم حاجى شيخ عيسى « قدس سرهما » كه شرح حال و تأليفات آن دو در كتاب المآثر و الآثار و كتاب « ذريعه » علامه بزرگوار تهرانى ثبت و ضبط است ، مرا با عدم قابليت سنى از درس خود مشمول لطف و ترشحات علميه مىفرمودند .\r\nدر چهاردهم / صفر / 1312 ق خدمت مرحوم والد براى تحصيل به نجف اشرف مشرف و به كتب سطوح فقهيه و اصوليه مشغول گرديدم . كتاب قوانين را خدمت مرحوم نحرير بزرگوار آقاى حاجى سيد آقا قزوينى كه تخصص به سزا در اين كتاب داشت و در محضر نادرهء زمان مرحوم آقا سيد على قزوينى « صاحب حاشيه » تلمذ فرموده بودند ، فراگرفتم . كتاب فصول را خدمت حكيم صمدانى مرحوم حاجى شيخ احمد شيرازى « صاحب حاشيه فصول » تلمذ نمودم . سپس از محضر آيات آن اعوام مرحومين علامه خراسانى « صاحب كفايه » و سيد طباطبائى يزدى « صاحب عروة الوثقى » و شيخ شريعهء اصفهانى « قدس اللّه اسرارهم » به قدر\r\n\r\n","description":"","footnote":"","page_name":" 1758 ","page_number":430},
  {"content":"\r\n\r\nاستعداد استفاده و استمداد نمودم و پس از هفت سال تشرف در ربيع الاول / 1319 ق به تهران بازگشتم .\r\nچون شوق معقول را هم تا اندازه‌اى داشتم و سنوات معدوده از محضر درس حكيمين بارعين مرحومين حاج شيخ على نورى « صاحب حاشيه شوارق » و حكيم الهى ثانى مرحوم ميرزا شمس الدّين ( شاگرد مرحوم حكيم جامع و متكلم بارع حاجى سبزوارى ) حاضر و از كتب مشهوره حكمت و كلام مستفيد گرديدم و در مدرسه مروى به تدريس مطول و سطوح فقهيه و اصوليه مشغول شدم و در شعبان 1341 ق در مدرسه عالى سپهسالار به تدريس رسمى مشغول و سه رساله فقهيه و قضائيه در درايه حديث را در آن مدرسه تأليف و تدريس نمودم و تا حال بيست و نه سال است به اداى وظيفه تدريس منقول مشغول و از خداوند ترقى و تعالى اين جامع اعظم روحانى را خواهانم .\r\n\r\nشيخ محمّد على مدرس افغانى ( 1329 - 1406 ق )\r\nشيخ محمّد على ملقب به ( مدرس ) فرزند مراد على صابرى غزنوى افغانى ، به سال 1329 ق در قريهء ( خاربيد ) از توابع بخش « ميتو » غزنين به دنيا آمد . در سن كودكى همراه پدرش به مشهد مقدس رفت و پس از نشو و نما به تحصيل مقدمات پرداخت ، شرح نظام را خدمت شيخ عبد الجواد اديب نيشابورى و ساير كتب ديگر ادبى را نزد شيخ محمّد تقى اديب نيشابورى آموخت . در سال 1349 ق به نجف اشرف به‌طور پياده از مشهد تا آنجا عزيمت نمود كه كه مدت يك سال طول كشيد ، پس از ورود به شهر امامت و ولايت ، سطوح را نزد : شيخ حسن رشتى ، شيخ نصر اللّه رشتى ، شيخ محمّد بن محمّد جعفر گورجى رشتى و شيخ صدرا بادكوبى تلمذ نمود .\r\nخارج فقه و اصول را از محضر آيات : ميرزا محمّد حسين نائينى ، شيخ\r\n\r\n","description":"","footnote":"","page_name":" 1759 ","page_number":431},
  {"content":"\r\n\r\nضياء الدّين عراقى ، سيد ابو الحسن اصفهانى ، شيخ محمّد على كاظمى خراسانى ، شيخ محمّد حسين كاشف الغطاء ، ميرزا آقا اصطهباناتى ، سيد محسن طباطبائى حكيم ، و سيد ابو القاسم موسوى خوئى استفاده نمود ، و اجازاتى از آنان دريافت داشت . و رو به تدريس ادبيات و مقدمات و گاهى سطح و چندى هم عقايد آورد و شاگردان بسيار زيادى را تربيت كرد .\r\nحقير مكرر در مكرر ايشان را زيارت مىكردم ، مردى كوتاه قد ، چهره گندمى ، چشمان ريز ، سيگار از دستش دور نمىشد ، همين‌طور ذهن خود را مشغول تكرار و مطالعه قرار مىداد ، كمى شوخ طبع هم بود . در مجالس عمومى شركت مىكرد و در گوشه‌اى مىنشست ، و از صدور مجالس دورى مىجست ، به ديدار بزرگان و علما و گاهى حتى از شاگردان خود زيارت مىكرد و به عيادت آنان مىرفت . چنان كه معروف است بابت درس خود شهريه دريافت مىكرد ، ولى از افراد بينوا و ضعيف هيچ دستمزدى تقاضاى نمىكرد ، درس وى از حلاوت و طراوت خاصى برخوردار بود ، به‌همين‌جهت تا حدى پرجمعيت و پرسروصدا بود ، در ماه مبارك رمضان به تدريس شرح باب حادى عشر و كتب ديگر اعتقادى اشتغال داشت . خلاصه آنكه حالت درويشانه و ساده‌زيستى بر خود گرفته بود .\r\n\r\nاز آثار او :\r\n1 - المدرس الأفضل فيما يشار اليه فى المطول ، در 7 جلد .\r\n\r\n","description":"","footnote":"","page_name":" 1760 ","page_number":432},
  {"content":"\r\n\r\n2 - مكررات المدرس فى شرح السيوطى ، 4 جلد .\r\n3 - الكلام المفيد للمدرس و المستفيد فى شرح الصمدية .\r\n4 - حواشى على جامع المقدمات ( به‌طور مفصل ) در دو جلد .\r\n5 - رفع الغاشية عن غوامض الحاشية ( از ملا عبد اللّه ) .\r\n6 - اعراب سورة الفاتحة ( وى در نظر داشت كه تمام قرآن مجيد را اعراب كند ، ولى به اين كار توفيق نيافت . به‌همين‌جهت هم در گنجينهء دانشمندان و هم در المؤلفون الافغانيون اشاره به همچو كتابى نمودند ولى خودم از ايشان پرسيدم ، گفتند : همچو كتابى ننوشتم ) .\r\n7 - الشواهد المنتخبة من السيوطى .\r\nسرانجام در بامداد روز چهارشنبه 21 / ذىحجه / 1406 ق مطابق با 5 / شهريور / 1365 ش به سن 77 سالگى در قم درگذشت و پس از تشييع با شكوهى و در باغ بهشت مقبرهء روحانى مدفون گرديد .\r\n- منابع\r\n1 - المؤلفون الافغانيون المعاصرون 48 .\r\n2 - كيهان فرهنگى ، سال سوم شمارهء هفتم ص 42 .\r\n3 - معجم المؤلفين العراقين 3 / 207 .\r\n\r\nميرزا محمّد على مدرس تبريزى ( 1296 - 1373 ق )\r\nميرزا محمّد على فرزند ميرزا محمّد طاهر و نوهء نادر محمّد خيابانى تبريزى ، ملقب به « مدرس » از فحول علما و مشاهير مورخان بود .\r\nوى در سال 1296 ق در محلهء « خيابان » تبريز ، ديده به جهان گشود .\r\nمدرس ، ادبيات و اوليات را در مدرسهء طالبيه تبريز آموخت . معقول را از ميرزا على لنكرانى و رياضيات را از ميرزا عبد العلى منجم و منقول را از حضرات آيات :\r\n\r\n","description":"","footnote":"","page_name":" 1761 ","page_number":433},
  {"content":"\r\n\r\nميرزا حسن مجتهد تبريزى ، سيد ابو الحسن انگجى و ميرزا صادق تبريزى استفاده كرد .\r\nمشايخ روايتى ايشان عبارتند از حضرات آيات : شيخ ضياء الدّين عراقى ، شيخ عبد الحسين رشتى ، شيخ محمّد حسين كاشف الغطاء ، سيد هبة الدّين شهرستانى ، شيخ آقا بزرگ تهرانى ، ميرزا محمّد على شاه‌آبادى و سيد محمّد حجت كوه‌كمرى مىباشند .\r\n\r\nآثار قلمىاش به شرح زير است :\r\n1 - حياض الزلائل فى رياض المسائل - كه در رجب 1324 هجرى قمرى يعنى در 28 سالگى تأليف آن را تمام كرده است . اين كتاب اولين تأليف آن مرحوم و به زبان عربى و در شرح كتاب طهارت از رياض معروف به شرح كبير سيد على طباطبائى و به قطع وزيرى بزرگ در 428 صفحه مىباشد و هنوز طبع نشده است .\r\n2 - غاية المنى فى تحقيق الكنى - كه در شعبان سال 1331 هجرى قمرى تأليف آن تمام شده است .\r\nاين كتاب كه شايد دومين تأليف او باشد به زبان عربى و در بيان كنيه‌هاى مستعمله در غير انسان در زبان عرب است و هنوز به طبع نرسيده است .\r\n3 - قاموس المعارف - كه تأليف آن در ربيع الثانى سال 1345 هجرى قمرى در شش جلد به قطع وزيرى بزرگ طى ( 4007 ) صفحه خاتمه يافته است . اين كتاب به زبان فارسى بوده و حاوى چهل و پنج هزار لغت عصرى معمولى و شاهكار مؤلفات آن مرحوم است كه علاوه بر استيفاى لغات فارسى اكثر لغات عربى و پاره‌اى از لغات بيگانه را هم كه معمول فارسىزبانان عصر حاضر مىباشد داراست و بلكه شرح اجمالى از عقائد مذاهب مختلفه و اكثر اصطلاحات دينى و فنون متنوعهء نجومى و رياضى و عروضى و تاريخى و غير آنها را هم مشتمل مىباشد ، كه متأسفانه تاكنون وسائل طبع آن فراهم نگرديده است و در اوّل آن كتاب رسالهء مستقلى در دستور زبان فارسى نگارش داده‌اند كه جا دارد مستقلا چاپ و مورد استفاده قرار گيرد كه اين رساله نيز به قطع وزيرى بزرگ در ( 183 ) صفحه مىباشد .\r\n\r\n","description":"","footnote":"","page_name":" 1762 ","page_number":434},
  {"content":"\r\n\r\n4 - فرهنگ نوبهار - در لغت فارسى به فارسى حاوى بيش از نوزده هزار لغت كه در سال 1348 هجرى قمرى در تبريز طى دو مجلد چاپ سربى شده است .\r\n5 - فرهنگ بهارستان - در مترادفات زبان فارسى كه به اسلوب سر الادب ثعالبى نسبت به زبان عربى است و در شعبان ( 1348 ) هجرى قمرى در تبريز چاپ شده است .\r\n6 - الدر الثمين او ديوان المعصومين - در اشعار و كلمات منظومه منسوبه به حضرات معصومين عليهم السّلام كه جلد دوّم آن در تبريز چاپ سنگى شده و در رشتهء خود بىسابقه است .\r\n7 - كفاية المحصلين فى تبصرة احكام الدّين - در شرح مزجى تبصرهء علامهء حلى به عربى در دو مجلد كه جلد اولش از طهارت تا احياى موات در تبريز چاپ سنگى شده است .\r\n8 - نثر اللئالى در شرح نظم اللئالى - در تجويد كه شرح نظم اللئالى معروف مير ابو القاسم قارى ( عهد شاه‌عباس ثانى صفوى ) است .\r\nاين كتاب به فارسى و خطى آن 172 صفحه به قطع وزيرى بوده و تأليف آن در سال 1363 هجرى تمام شده است و اخيرا به خط جناب آقاى ميرزا طاهر خوشنويس نوشته شده و فعلا با مراقبت و توجهات استاد معظم ميرزا عبد الوهاب شعارى دامت افاضاته تحت طبع است .\r\n9 - فرهنگ نگارستان - در لغت فارسى به فارسى طب ، پنج مجلد به قطع وزيرى بزرگ و داراى قريب پنجاه و پنج هزار لغت مفرد و مركب كه جمعا 3315 صفحه مىباشد و در محرم سال 1359 ق تأليف آن خاتمه يافته و هنوز توفيق طبع اين كتاب مفيد و نفيس حاصل نشده است .\r\n10 - امثال و حكم تركى آذربايجانى كه به زبان تركى آذربايجانى است و به قطع وزيرى بزرگ در 307 صفحه مىباشد كه هنوز چاپ نشده و نواقصى دارد .\r\n11 - ريحانة الادب فى تراجم المعروفين بالكنية او اللقب - شامل شرح حال\r\n\r\n","description":"","footnote":"","page_name":" 1763 ","page_number":435},
  {"content":"\r\n\r\nاجمالى اكثر علما و فقها و فلاسفه و حكما و اطبا و عرفا و شعرا و ادبا و بعضى از اهل حديث و اصحاب ائمهء هدى عليهم السّلام كه معروف به كنيه يا لقب هستند مىباشد و به جهت تكثير فايده بعضى از مذاهب مصطلحه در علم رجال نيز با اشاره اجمالى به عقايد ، ايشان مانند : اسماعيليه و فطحيه و نظائر آن در محل ترتيبى خود نگارش داده شده و همچنين برخى از عناوين جامعهء متداوله در آن فن كه كنايه از چند تن از رجال و اكابر است . مثل اركان و اوتاد و مشايخ و اصحاب اجماع و مانند آنها نوشته شده است .\r\nتأليف اين كتاب در سال 1364 هجرى قمرى مطابق 1324 هجرى شمسى شروع شده و تا حين وفات مؤلف مرحوم ادامه داشته است . متأسفانه قبل از اينكه موفق بشوند مستدركى كه آرزو داشتند و وعده داده بودند براى آن مرقوم دارند ، اجل مقدر فرا رسيد و بين ايشان و آمالشان فاصله شد . عدهء كسانى كه در اين كتاب ترجمه حال آنان نوشته شده جمعا ( 4624 ) نفرند كه اگر شرح قبائل و خانواده‌هاى مصدر به ( آل ) و ( بنى ) را هم كه ( 225 ) فقره است علاوه كنيم به ( 4849 ) شماره بالغ مىگردد .\r\nاين كتاب از چندين جهت كم‌نظير بلكه در نوع خود بىنظير است ؛ از لحاظ فارسى بودن ، چاپ شدن عكس‌ها و خطوطى كه در دسترس مؤلف بوده ، به عناوين متعدد نوشته شدن بعضى از اكابر ، رعايت ترتيب حروف كامل حتى در مؤلفات صاحبان ترجمه ، قيد محل بعضى از نسخه‌هاى خطى چاپ نخورده و درج مدارك خصوصى هر شرح حالى در ذيل آنكه مؤلف مرحوم اين مزايا را در مقدمه يا خاتمه بعضى از مجلدات آن به تفصيل بيان فرموده‌اند .\r\nاجمالا بايد گفت ريحان ظريفى كه مؤلف جليل القدر آن كتاب به عالم علم و دانش اهدا فرموده است ، تا جهان هست عطرفشانى خواهد كرد و از نكهت آن فضاى روزگار عنبرآگين خواهد بود و همان‌طور كه در مجله ( فرهنگ ايران زمين ) نوشته شده است ( تأليف بسيار مفيد است و در مدت كوتاهى مورد استفاده اكثر\r\n\r\n","description":"","footnote":"","page_name":" 1764 ","page_number":436},
  {"content":"\r\n\r\nاهل تحقيق و تاريخ قرار گرفته است ) .\r\n و مجموعة فيها علوم كثيرة * تقر بما فيها عيون الافاضل\r\nألذّ من النعمى و احلى من المنى * و احسن من وجه الحبيب المواصل \r\nاين كتاب مشتمل بر پنج باب و يا خاتمه است باب اوّل شامل شرح حال معروفين به لقب و نسب بوده و چهار باب ديگر نيز در ترجمهء حال معروفين به كنيه و مصدرين به الفاظ ( اب ) - ( ابن ) - ( ام ) - ( بنت ) به ترتيب مىباشد . پايان و خاتمه هم كه شامل دو فصل است ، عبارت است از شرح و بيان خانواده‌ها و قبائل مصدر به لفظ ( بنى ) و ( آل ) .\r\nباب اوّل ( القاب ) طى چهار مجلد اولى و تمامى باب دوّم ( مصدرين به لفظ « اب » ) و يك قسمت از باب سوم ( از مصدرين به لفظ « ابن » تا آخر ابن سينا ) نيز طى جلد پنجم در زمان حيات مؤلف مرحوم قدّس سرّه به طبع رسيده است . آن مرحوم چنان كه قبلا اشاره شد از اين همه زحمات شبانه‌روزى طاقت‌فرسا و مواجهه با هزاران مشكلات در شرائط نامساعده زمان هوس جاه و مقام و آرزوى مال و منال نداشت ، نمىخواست نتيجه زحمات و حاصل مجاهدات خود را اصلا به روى مردم بكشد و مقام و منصبى تحصيل كند حتى توقع شنيدن « دوتا بارك اللّه و سه‌تا آفرين » را نيز از هيچ‌كس و هيچ مقامى نداشت ؛ يك‌عمر با مناعت طبع و عزت نفس و سربلندى و سرافرازى زندگى كرد و در دوازده سال آخر عمرش با وجود فراهم بودن همه نوع وسائل آسايش در حجره‌اى از مدرسه سپهسالار قديم تهران منزوى شد و به كفاف قناعت كرده و با حداقل وسائل از لحاظ كم و كيف زندگى نمود و به حال صاحبان مقامات ظاهرى و ثروت غبطه هم نكرد ، همتى بلند و عزمى راسخ و نظرى وسيع و روحى بزرگ و زبانى شاكر و قلبى راضى داشت ، بر موانع و مشكلات غلبه مىكرد ؛ جامع معقول و منقول و داراى ذوق عرفان بود و در غالب علوم زمان خود از هيئت و نجوم و فلسفه و رياضيات و تاريخ و جغرافى\r\n\r\n","description":"","footnote":"","page_name":" 1765 ","page_number":437},
  {"content":"\r\n\r\nو معانى و بيان و بديع و ديگر علوم ادبى فارسى و عربى مطالعات و تحصيلات كافى داشت و در اكثر اين علوم حواشى و تعليقاتى دارد كه ضمن تأليفات ذكر نشده است ؛ از هر درى كه سخن گفته مىشد ، چون دريا موج مىزد و بحر ذخارى بود .\r\nمملو از درر و گوهرهاى گرانبهاى علوم و معارف متنوعه و با وجود مراتب فضل و كمال بسيار متواضع و فروتن و مؤدب بود . حتى با اولاد و زيردستان خود نيز با نهايت ادب رفتار مىكرد و ميل آنان را بر ميل و ارادهء خويش ترجيح مىداد ؛ به دانشمندان و ارباب فضيلت احترام فراوان مىكرد و داراى سعهءصدر و حضور ذهن و طبعى كريم و دست‌ودل‌باز و عاشق محبت و تقوا و دانش بود ؛ هرجا صحبت علمى مىشد همه چيز را فراموش مىكرد ، در برابر شدائد و ناملايمات از صابرين و در مقابل نعمت از شاكرين بود . در مدت عمرش هيچ‌گاه از وضع و قسمت و تقدير شكايتى از وى شنيده نشد و درست مصداق اين كلام حكيم دانشمند جليل القدر مولانا سبزوارى بود :\r\n و بهجة بما قضى اللّه رضا * و ذو الرضا بما قضى ما اعترضا\r\nعن عارف عمر سبعين سنه * ان لم يقل راسا لاشيا كائنه\r\nيا ليت لم تقع و لا لما ارتفع * مما هو المرغوب ليته وقع \r\n\r\nيادداشتى از روضاتى\r\nدر اينجا بىمناسبت نيست از مقالهء شيوائى كه دانشمند محترم و فاضل ارجمند جناب آقاى سيد محمّد على روضاتى ( دامت افاضاته ) در روزنامه « چهل ستون » اصفهان به مناسبت وفات آن مرحوم درج فرموده‌اند ضمن سپاسگزارى از اين عاطفه عالى ايشان جملاتى را عينا نقل كنم :\r\nاوائل سال 1328 ش بود كه آگهى انتشار جلد اوّل و دوّم كتابى نفيس به نام « ريحانة الادب در شرح حال معروفين به كنيه و لقب و نسب » در شماره 9 - 8 سال پنجم مجله يادگار با تعريف و توصيفى بليغ از مؤلف بزرگوار آن مشاهده شد .\r\n\r\n","description":"","footnote":"","page_name":" 1766 ","page_number":438},
  {"content":"\r\n\r\nاينجانب بلافاصله نسخ آن را تهيه كرده پس از مطالعهء اجمالى ، با اعجابى تمام بىنهايت خوشحال شدم ازآن‌رو كه چنين كتابى باآن‌همه مزايا و شرح و بسط و خصوصيات براى كمتر كسى فراهم آمده و عمرى طويل و حوصلهء فوق‌العاده بايد تا با خون دل مطالب عالى و متفرقات نفيسى در مثل ريحانة الادب گرد آورده و به چاپ رسانيد ، دوسه ماهى گذشت به تهران رفتم و از فرط ارادت غائبانه كه به مؤلف ريحانة الادب پيدا كرده بودم ، به سراغ او رفته و در يكى از حجره‌هاى مدرسه قديمهء سپهسالار ( محل سكونت آن مرحوم در تهران ) به خدمتش رسيده و مدرس تبريزى را فوق آنچه تصور كرده بودم يافتم ؛ ملكات و صفات عالى و نيكوى آن مرد بزرگ به قدرى مرا جذب نموده بود كه غالب ايام توقفم در تهران به خدمتش مىرسيدم . . . صرف‌نظر از همه جهات كمالى و مقامات علمى كه براى وى فراهم شده بود ، تواضع و فروتنى بىنظيرى كه نسبت به علما و فضلا در مرحوم مدرس يافتم ، در كمتر كسى ديده‌ام و حقا بزرگ مردى فوق‌العاده بود . تمام اوقاتى كه در تهران بسر مىبرد غير از ساعات ضرورت به كارهاى علمى مىپرداخت . . . در هريك از رشته‌هاى دانش داراى فضلى جلى و براعتى آشكار بود و از هر مقوله كه سخن به ميان مىآمد ، حديث طويلى ميراند و اين بنده مواقعى كه در محضرش مىبودم ، از فنون فقه و اصول و حديث و فلسفه و تاريخ و درايه و تراجم و ادبيات عربى و فارسى و تركى تكلم مىكرد و به خوبى نتيجه زحماتى كه در اصناف مختلف علوم و كمالات ظاهرى و باطنى تحمل كرده بود آشكار مىنمود و مورد تعجب و شگفتى مستمع واقع مىشد . . . ) .\r\nدر كتاب علماء معاصرين چنين مىنويسد ( عالم بارع جامع ما من علم من العلوم الا و قد حل فى اعماقه و ما من فن من الفنون الا و قد شرب من عذبه و زعاقه . . .\r\nكتبش حقا از نفايس سفائن علماى عصر و ذخاير افاضل عالم به شمار مىآيد . در علم معقول و منقول و ادب بهرهء كامل و نصيب وافر دارد و امروز در حل مشكلات و معضلات مسائل هيئت و حساب از عظماى علماى عصر معدود مىگردد الى آخر ) .\r\n\r\n","description":"","footnote":"","page_name":" 1767 ","page_number":439},
  {"content":"\r\n\r\nچون اگر سعادتى در اين جهات تصور شود و لو بطور نسبى فقط در رضا به قضا و تسليم شدن به مقدرات و اظهار وجد و شعف و تشكر از خداوند منان در هر حال و مقام است بدين جهت به ضرس قاطع و با كمال اطمينان مىتوانم بگويم كه آن مرحوم سعادتمند بود عاش سعيدا و مات حميدا .\r\nتنها هدفى كه در زندگى داشت و در راه وصول به آن شب و روز آرام نمىگرفت ، همانا درس و بحث و افاده و استفاده و مطالعهء كتاب و تأليف و تصنيف بود كه همان اندازه كه به زندگى مادى و عادى بىاعتنائى نشان مىداد ، نسبت به اين قسمت ولع و حرص فراوان داشت . شبها مرتبا وقت سحر و قبل از طلوع صبح بيدار مىشد ، پس از اداى نوافل و فريضهء صبح با پشتكار عجيب كم‌نظيرى به مطالعه مىپرداخت و براى اينكه از تأليف و مطالعه باز نماند ، باب معاشرت و رفت و آمد را حتى الامكان به روى خود بسته بود . جز در مواقع ضرورت از منزل و حجره بيرون نمىرفت . چه بسا در همان حجرهء نيمه تاريك روزها را به شب مىآورد و شبها را به روز مىپيوست و كسى از حال او و او از حال كسى خبردار نمىشد .\r\nكسانى كه در طريق تأليف و تصنيف قدم برداشته‌اند ، بهتر واقفند كه سالكان اين سبيل پرمشقّت چه مشكلات و موانعى در سر راه دارند و « عاشقان گوهر مقصود كه در درياى رياضت غوطه‌ورند با چه امواج بىكرانى » مواجه هستند و « راه بردن به سرمنزل عنقا به صرف ادعا و آرزو ميسر نيست ، بلكه قطع اين مرحله را با مرغ سليمان بايد كرد » و در طى منازل كمال و گذشتن از وادىهاى سير و ارتقا و جهاد به نفس از ره‌بينى و رهبرى او هدايت طلبيد و در ظلمات حيرت براى راه يافتن به آب حيات جاودانى از خضر طريقت همت خواست .\r\nآرى ايجاد آثار علمى و معنوى و ارتقا به مقام خدمتگزارى و طيران در آسمان بشريت واقعى با خور و خواب و خوش‌گذرانى و استفاده مادى و عيش و نوش و هوسرانى و تبعيت از منطق شهوت منافات دارد . بلكه همتى مردانه مىخواهد و عزمى راسخ و فتورناپذير توأم با شب‌زنده‌دارىها و فداكارىها و پشت‌پا زدن به\r\n\r\n","description":"","footnote":"","page_name":" 1768 ","page_number":440},
  {"content":"\r\n\r\nلذات فانى و ترك شهوات نفسانى و گذشتن از تمنيات دنيوى .\r\n به هوس راست نيايد به تمنا نشود * اندرين راه بسى خون جگر بايد خورد \r\nواقعا راست گفته‌اند :\r\n هركه سخن با سخنى ضم كند * قطره‌اى از خون جگر كم كند \r\nو به قول بيهقى « مرد آنگاه داند كه نبشتن گيرد » و به گفتهء بعضى از اهل‌قلم : از صد كلمه معلومات ، يكى را نمىتوان نوشت و از صد نوشته يكى را نمىتوان به چاپ داد و منتشر نمود .\r\nعجب‌تر اينكه علاوه بر جمع تأليف و تهيه مآخذ و منابع چاپى و خطى و عكس و خط قدما كه با نبودن وسائل لازم در تهران خود از مشكلات است . تمامى كارهاى منزل و امور مربوطه به چاپ را از تهيه مسوده و پاكنويس و كليشه و تصحيح و تطبيق و مقابله و مرتب كردن اوراق چاپ شده و غيرها شخصا انجام مىداد و حتى الامكان در احتياجات شخصى جزا و كلا از كسى استمداد نمىكرد .\r\nيكى از اسباب سعادت ظاهرىشان هم صحت و استقامت مزاج بود كه كمتر مريض مىشد و باصره و سامعه و ديگر قواى جسمانى تا آخرين روزهاى حيات در اطاعت و اختيار او بودند . اتلاف وقت را گناه عظيم مىشمرد و عدم استفاده از آن را خسارت جبران‌ناپذير مىپنداشت و با اينكه مرض اخير آن مرحوم مرض قلبى تشخيص داده شد و از مطالعه ممنوع بود از راه ديگرى به بحث و تحقيق مىپرداخت و آنى بيكار نبود ، تا جان خود را هم پروانه‌وار فداى شمع فروزان دانش و معرفت نمود و آنچه از خود به ارث گذاشت يك دنيا نام نيك و افتخار بود و آنچه با خود برد ، توشهء تقوا و عمل صالح - افاض اللّه عليه شآبيب الغفران - بالاخره كسى كه تاريخ حيات بزرگان را مىنوشت مقدر شد كه بعد از اين خود جزو تاريخ قرار گيرد و ديگران براى وى تاريخ حيات نويسند . آرى اين است حقيقت ناگوار و چنين است راه و رسم روزگار .\r\n\r\n","description":"","footnote":"","page_name":" 1769 ","page_number":441},
  {"content":"\r\n\r\n لا زلت تكتب فى التاريخ مجتهدا * حتى رأيتك فى التاريخ مكتوبا \r\nمتأسفانه قلم نگارنده از تحرير فضائل و كمالات و مراتب فضلى و اخلاقى و صفاى باطن و صحت عمل و استغناى طبع و سادگى و آزادگى و وارستگى از قيد و تكلف و انداختن پرده‌هاى عجب و پندار و انزجار شديد از تظاهر ، بالاخره از بيان لطائف و اسرار و حقايق و معنوياتى كه در زواياى روح آن مرحوم مخفى و مكنون بود عاجز است .\r\nنمىدانم با چه بيانى عشر معشار آنچه را كه ديده‌ام و فعلا در عالم خيال و تصور دارم ادا كنم . زيرا همان اندازه كه شرح وقايع زندگى و سوانح حياتى شخصى از تاريخ تولد و وفات و تحصيلات و امثال آنها آسان است ، بيان طرز تفكر و ملكات نفسانى و خصوصيات اخلاقى و اوصاف اختصاصى و معنويات و روحيات و نظائر آنها دشوار قريب به محال است . آن بهتر كه به عجز خويش مقر باشم و به قصور خود معترف و از اين مقوله بگذرم و از روح پاك و بزرگ ايشان از قصور در انجام وظيفهء خطير خود ، پوزش طلبم .\r\n من چه گويم يك رگم هشيار نيست * شرح آن يارى كه او را يار نيست\r\nشرح اين هجران و اين خون جگر * اين زمان بگذار تا وقت دگر \r\nمدرس سرانجام در روز دوشنبه اوّل / شعبان / 1373 ق مطابق با 16 / فروردين / 1333 ش در سن 77 سالگى در تبريز درگذشت . پيكرش ابتدا در قبرستان طوبائيه دفن شد ، سپس كالبدش به قم حمل و در وسط قبرستان شيخان مدفون گرديد .\r\n\r\nفرزندانش :\r\n1 - استاد على اصغر مدرس ( 1332 ق - معاصر ) ، از اساتيد حقوق و فضلاى معاصر مىباشد . وى در سال 1332 ق مطابق با 1293 ش در تبريز تولد يافت .\r\n\r\n","description":"","footnote":"","page_name":" 1770 ","page_number":442},
  {"content":"\r\n\r\nمدرس ابتدا دورهء ابتدائى را سپرى كرد ، سپس در دبيرستان « متوسطهء دولتى » تبريز تحصيل نمود . آنگاه در سال 1312 ش ( 1352 ق ) به تهران رفت و در رشته‌هاى قضائى و سياسى به تحصيل خود ادامه داد و در سال 1315 ش فارغ التحصيل گرديد .\r\nوى پس از انجام وظيفهء سربازى در دانشكدهء افسرى ، وارد تشكيلات دادگسترى گرديد و يكى از قضات عالىمرتبه شد . ولى اين كار را رها ساخت و از سال 1318 ش به كار اسناد رسمى يك در تبريز پرداخت .\r\nايشان در دورهء هفدهم مجلس شوراى ملى از سوى مردم تبريز به نمايندگى انتخاب شد و راهى تهران شد . در همين دوره از طرف هيئت وزيران به عضويت شوراى عالى شركت ملى نفت انتخاب و به خدمت اشتغال ورزيد . پس از پايان دوره مجددا به تبريز بازگشت و تاكنون در آن ديار دورهء بازنشستگى را مىگذراند .\r\nاز آثار او : 1 - اصول اجتماعى عرب قبل از اسلام ، 2 - پنج گفتار در فطرت ، 3 - حجيت عقل يا دليل عقلى ، دو جلد ، 4 - حقوق فكرى يا مبانى حقوق بشر ، 5 - عقل از ديدگاه‌هاى مختلف ، 6 - هفت گفتار اصولى .\r\nشرح حال استاد على اصغر مدرس در تاريخ عصر روز پنجشنبه 10 / خرداد / 1375 ش در منزل خود ايشان در تبريز يادداشت گرديد .\r\n2 - شاعر توانا استاد ميرزا محمّد مدرس ، وى در سال 1344 ق مطابق با 1304 ش در تبريز زاده شد .\r\nدر دامان پرمهر و خانوادهء علمى پرورش يافت . سپس در مدارس جديد مشغول تحصيل شد . آنگاه به كسب و تجارت پرداخت .\r\nوى به ادبيات و اشعار گذشتگان بسيار علاقه‌مند است و از ادب و كمال بالايى برخوردار مىباشد . از سال 1361 ش به‌طور غير مستمر در تهران بسر مىبرد و در سال 1369 ش به‌طور دايم در جردن سكونت اختيار نمود . و فعلا مشغول پژوهش در زمينهء « لغات دخيل تركى در فارسى و ريشه‌يابى آن » مىباشد .\r\n\r\n","description":"","footnote":"","page_name":" 1771 ","page_number":443},
  {"content":"\r\n\r\nشرح حال ايشان در عصر روز شنبه 29 / صفر / 1421 ق يادداشت گرديد .\r\n3 و 4 - دو دختر .\r\n- منابع\r\n1 - رجال آذربايجان در عصر مشروطيت 204 .\r\n2 - ريحانة الأدب 3 / 506 .\r\n3 - علماء معاصرين 404 .\r\n4 - فهرست كتابخانهء آستان قدس رضوى 6 / 657 .\r\n5 - مؤلفين كتب چاپى 4 / 394 .\r\n6 - نقباء البشر 4 / 1457 .\r\n\r\nميرزا محمّد على مدرس « قراچه‌داغى » ( ح 1265 - 1353 ق )\r\nحاج شيخ محمّد على فرزند ملا على مدرس قراچه‌داغى تبريزى ، از فضلا و اساتيد حوزهء علميهء تبريز به شمار مىرفت .\r\nاو در حدود سال 1265 ق در « اوانسرا » از توابع تبريز متولد گرديد .\r\nوى پس از آموختن مقدمات در سن 14 سالگى همراه پدرش به تبريز رفت و در مدرسهء طالبيه به تحصيل سطوح اهتمام ورزيد و در سن 25 سالگى به تحصيل خارج نزد آيات :\r\nميرزا محمّد على قراچه‌داغى « صاحب حديقة الروضة » و ميرزا حسن مجتهد\r\n\r\n","description":"","footnote":"","page_name":" 1772 ","page_number":444},
  {"content":"\r\n\r\nتبريزى پرداخت ، و به دستور اساتيد مذكور به تدريس ادبيات ، فقه و اصول در حوزهء تبريز اشتغال نمودند ، و عده‌اى از محضرش تلمّذ كردند .\r\nمدرس در روز شنبه 14 / رمضان / 1353 ق مطابق با اول / دى / 1313 ش در تبريز درگذشت ، و بنا بر وصيت خود به قم انتقال و در جوار شاهزاده ابراهيم عليه السّلام به خاك سپرده شد .\r\nوى داراى شش فرزند ، كه از جملهء آنها : 1 - ميرزا محمود مدرس ، اهل منبر 2 - ميرزا محمّد مدرس ، فرهنگى 3 - ميرزا على ، از فضلا كه فعلا مقيم مشهد مقدس مىباشد .\r\n- منبع\r\n1 - گنجينهء دانشمندان 8 / 240 .\r\n\r\nسيّد محمّد على مرتضوى لنگرودى ( 1354 - 1416 ق )\r\nزندگينامهء زير به درخواست اينجانب به تاريخ روز جمعه 12 / ذىحجه / 1410 ق به قلم خود ايشان تحرير شده كه اينك تقديم مىگردد :\r\nبسم اللّه الرحمن الرحيم\r\nمختصرى از شرح حال اينجانب كه به درخواست بعضى از فضلاى معاصر خواسته شده ، به قرار ذيل است :\r\nاينجانب سيد محمّد على مرتضوى لنگرودى فرزند مرحوم آيت‌الله‌العظمى حاج سيد مرتضى لنگرودى قدّس سرّه .\r\nطبق خط شريف والد معظم كه در پشت قرآن مرقوم داشته‌اند ، در شوال 1354 ق برابر با 1314 شمسى متولد گرديدم . پس از طى مراحل مقدماتى در تهران در مدرسهء حاج ابو الفتح « مدرسهء فتحيه » واقع در خيابان رى ميدان قيام « ميدان شاه سابق » كه تحت نظارت و سرپرستى مرحوم والد بود ، به تحصيل علوم دينيه اشتغال\r\n\r\n","description":"","footnote":"","page_name":" 1773 ","page_number":445},
  {"content":"\r\n\r\nو قسمتى از لمعه و قوانين را در مدرسهء مزبور خواندم و در سال 1373 ق در ملازمت والد معظم قدّس سرّه به اعتاب عاليه مشرف شدم و پس از مراجعت با اصرار فرزندان و خواست قلبى معظم‌له رحل اقامت در قم افكندند ، اينجانب سطوح را نزد اساتيد وقت به پايان رساندم و در درس پرفايدهء مرحوم زعيم حوزهء علميه و مرجع عاليقدر آيت‌الله‌العظمى بروجردى ( مرحوم حاج آقا حسين بروجردى ) قدّس سرّه به مدت سه 3 سال افتخار حضور داشتم و هم‌زمان در درس فقه و اصول خارج والد معظم شركت مىنمودم ، و پس از رحلت آيت‌الله‌العظمى بروجردى اختصاصا در درس فقه و اصول والد معظم شركت مىنمودم و به درس الهيات اسفار مرحوم علامه طباطبائى كه در « مسجد سلماسى » مىفرمودند شركت مىكردم و بهره‌مند مىشدم . تا اينكه سه سال بعد از فوت آيت‌الله‌العظمى بروجردى قدّس سرّه در شب جمعه 19 / صفر الخير / 1383 ق در بحبوحهء مبارزات و حكومت نظامى والد معظم دار فانى را وداع نمودند و در روز اربعين حسينى ( سلام اللّه عليه ) در تربت پاك قم در صحن كوچك نزد ساعت ، در يكى از حجرات مدفون گرديدند ( رضوان اللّه تعالى عليه و اسكنه بحبوحة جنانه ) .\r\nپس از فوت والد معظم قدّس سرّه در بحث فقه آيت‌الله‌العظمى گلپايگانى ( مد ظله ) و بحث فقه و اصول آيت‌الله‌العظمى حاج ميرزا هاشم آملى ( مد ظله ) حدود 12 سال شركت نمودم ، و از بعضى اساتيد مفتخر به اجازهء اجتهاد گرديدم ، و احيانا نه بنحو مستمر در بحث آيات عظام : خمينى ، داماد و شريعتمدارى شركت مىنمودم ، و بعد خود در مدرسه‌اى كه به نام مرحوم والد قدّس سرّه است و اكنون بالغ بر شصت نفر طلبهء مشتغل دارد ، به سرپرستى و تدريس عالى اشتغال دارم و در مسجد عشقعلى كه يكى از مساجد با بركت و با سابقه مىباشد و ساليانى والد معظم در آن به اقامهء جماعت و تدريس اشتغال داشتند و مراجع بزرگ چون آيات عظام به ترتيب :\r\nحائرى ، بروجردى ، شيخ ابو القاسم كبير و شيخ عبد النبى عراقى ، و والد معظم حاج سيد مرتضى مرتضوى لنگرودى در آن به تدريس و اقامهء جماعت مىنمودند ،\r\n\r\n","description":"","footnote":"","page_name":" 1774 ","page_number":446},
  {"content":"\r\n\r\nامامت مىنمايم و به ارشاد و تهذيب اخلاق خصوصا در ايام ماه مبارك رمضان شخصا صحبت مىنمايم ، و با همت مؤمنين تجديد بنا نمودم ، و اكنون يكى از مساجد بزرگ و با عظمت حوزهء علميهء قم به شمار مىرود .\r\nاكنون علاوه بر تدريس اشتغال به بعضى از تأليفات دارم ، تأليفات اينجانب به قرار زير است :\r\n1 - تقريرات بحث خمس آيت‌الله‌العظمى بروجردى .\r\n2 - قسمتى از بحث طهارت آن مرحوم .\r\n3 - مختصرى از كتاب قضاء كه موفق به اتمام آن نشدند و اجل مهلت نداد .\r\n4 - تقريرات اصول و فقه بعضى از مراجع .\r\n5 - رساله‌اى در عدالت .\r\n6 - تعليقهء ناتمام بر رسائل .\r\n7 - شرح فارسى مكاسب شيخ انصارى .\r\n8 - تاريخ را بررسى كنيم در امامت ، كه به نحو مناظره بدون تعصب به رشتهء تحرير درآمده .\r\n9 - تكه‌هاى تاريخى .\r\n10 - مجموعه‌اى از آثار و روايات ، كه به صورت كشكول است .\r\n11 - شرح فارسى بر تجريد الكلام ، از علامه حلى .\r\n12 - ترجمهء الطرائف ( از ابن طاوس ) .\r\n13 - مجموعهء اشعار اينجانب و شعرا .\r\n14 - جزوات متفرقه در موضوعات مختلف كه هنوز تنظيم نشده .\r\nمتأسفانه ايشان در روز جمعه 3 / ربيع ثانى / 1416 ق مطابق با 7 / مهر / 1374 ش به سن 60 سالگى در پى چند سال بيمارى درگذشت ، و جسدش عصر روز شنبه در قم تشييع گرديد و در قبرستان شيخان به خاك سپرده شد .\r\n\r\n","description":"","footnote":"","page_name":" 1775 ","page_number":447},
  {"content":"\r\n\r\n\r\nمحمّد غفّارى كاشانى « اقبال الدوله » ( 1264 - 1342 ق )\r\nمحمّد غفارى فرزند ميرزا هاشم امين الدوله و نوهء ميرزا مهدى كاشانى .\r\nآقا محمّد در سال 1264 ق در تهران متولد شد .\r\nوى پس از سپرى نمودن تحصيلات ، به مشاغل دولتى پرداخت و كم‌كم جزو رجال بزرگ درآمد . وى در فنون ادب خاصه در نظم اشعار مهارت كامل داشت و خط تحرير را نيز زيبا مىنوشت .\r\nايشان ابتدا در دربار ناصر الدّين شاه قاجار شروع به خدمت كرد و به ترتيب مشاغل زير را عهده‌دار نمود : رياست تفنگداران خاصهء شاهى ، دريافت لقب امين خلوت ، رياست خلوت همايونى ، دريافت لقب اقبال الدوله و به دست گرفتن وزارت فلاحت و خالصه‌جات و حكومت كاشان .\r\nاو در دورهء سلطنت محمّد على شاه قاجار به حكومت اصفهان رسيد و بعدا به حكومت كرمانشاه تعيين گرديد .\r\nغفارى در سال 1342 ق مطابق با 1302 ش در سن 78 سالگى درگذشت و جسدش در صحن حضرت معصومه عليها السّلام - آرامگاه فرّخ خان امين الدوله - قم به خاك سپرده شد . وى يك دختر داشت كه در سن كودكى درگذشت و اولادى از او باقى نماند .\r\n- منابع\r\n1 - تاريخ شيبانى 59 .\r\n2 - خاندان شيبانى ( كاشان ) 235 .\r\n3 - خاندان غفارى ( كاشان ) 26 .\r\n4 - شرح حال رجال ايران 3 / 214 .\r\n\r\n","description":"","footnote":"","page_name":" 1776 ","page_number":448},
  {"content":"\r\n\r\n\r\nشيخ محمّد فاضل قائينى ( ح 1315 - 1405 ق )\r\nآيت‌اللّه شيخ محمّد فرزند ملا عبد الكريم قائينى معروف به ( فاضل ) ، در روستاى « خرمنج » ، ( كه امروزه به فضل‌آباد موسوم است ) از توابع قاين ( جنوب خراسان ) در حدود سال 1315 ق ديده به جهان گشود . و در دامان پدرى بافضل و تقوى پرورش يافت و شروع به تحصيل مقدمات نمود . در سن نوجوانى به شهر قاين رفت و در ( مدرسهء جعفريه ) به تحصيل سطوح پرداخت . پس از آن مدتى چند در مشهد مقدس و تهران بسر برد ، و سرانجام به عتبات عاليات عزيمت كرد و در نجف اشرف سكونت اختيار نمود و پس از وصلت با صبيهء آيت‌اللّه شيخ على همدانى ( داماد آقا رضا همدانى صاحب مصباح الفقيه ) به تحصيل خود و تكميل مبانى نزد آيات : شيخ الشريعهء اصفهانى ، ميرزا محمّد حسين نائينى ، سيد ابو الحسن اصفهانى ، و ميرزا آقا اصطهباناتى ادامه داد . و اجازات بسيارى در اجتهاد و روايت از ساير اساتيد خود دريافت داشت .\r\nاز امتيازات فاضل ممارست و جديت او در حوزهء علميهء نجف اشرف به تدريس فقه و اصول بود ، كه در خلال سالهاى متمادى صبح و عصر به اين امر مقدس اشتغال داشته و جمع زيادى از محضرش استفاده نمودند . و در ماه رمضان و شبهاى تعطيلى حوزه به تدريس علم كلام و معارف اسلامى اشتغال داشتند .\r\n\r\n","description":"","footnote":"","page_name":" 1777 ","page_number":449},
  {"content":"\r\n\r\nمتأسفانه بعضى از مغرضين و افراد كم‌خرد از صراحت مترجم‌له و صلابت و ايمان راسخ او و دفاع از افراد ضعيف و بينوا آن هم در بحبوحهء هجوم حزب توده ( الشيوعية ) در عراق ، كمال سوءاستفاده را نموده و سعى بليغ در انزواى ايشان كردند . البتّه هرچند حقيقت مسأله روشن بود ولى از هياهو و هاىوهوى اين و آن نمىتوان جلوگيرى كرد . و شايد به همين علت معظم‌له عزم سفر به ايران نمود و رحل اقامت خود را در تهران افكند ، و تا آخر عمر به اقامهء جماعت و انجام وظايف دينى اشتغال داشت .\r\nشيخ محمد على فاضل قائينى / شيخ مهدى فاضل‌زاده / سيد عبد اللّه قاهانى « صدر عراقى »\r\n\r\nآثار قلمى ايشان به شرح زير است :\r\n1 - الدرة النجفية فى الفقه .\r\n2 - تعليقة على تبصرة المتعلمين .\r\n3 - مختصر الدّر الثمين فى اصول الدّين .\r\n4 - الوجيزة فى مسألة الضد .\r\n5 - كتاب الطهارة .\r\n\r\n","description":"","footnote":"","page_name":" 1778 ","page_number":450},
  {"content":"\r\n\r\n6 - كتاب الصلاة .\r\n7 - كتاب المتاجر .\r\n8 - كتاب الحج .\r\n9 - كتاب الوصية .\r\n10 - كتاب النكاح .\r\n11 - كتاب القضاء و الشهادات .\r\n12 - رسالة فى الرضاع .\r\n13 - كتاب الارث .\r\n14 - شرح العروة الوثقى .\r\n15 - اصول الفقه ، 4 جلد .\r\n16 - اثبات المبدأ و النبوة و الإمامة و المعاد و العدالة و الاختيار .\r\n17 - مبحث الترتب .\r\n18 - حاشية على زاد المقلدين ( كاشف الغطاء ) .\r\n19 - شرح تبصرة المتعلمين .\r\n20 - گوهر دين در علم كلام .\r\n21 - ناظم الشتات .\r\nلوح مزار شيخ مهدى فاضل در بيرجند\r\nسرانجام در ساعت 3 بعد از ظهر روز جمعه 13 / ربيع اول / 1405 ق در حدود 90 سالگى در قم در اثر كهولت سن درگذشت و در مقبرهء باغ بهشت مدفون گرديد .\r\n\r\nهو العليم الحكيم\r\n انّما القاينى فى العلماء * هو كالبدر فى نجوم السماء\r\nعالم فاضل فقيه تقى * هو شمس مفيضة بضياء\r\nبرع الفقه زاق مجتهد فيه * حجة الدّين افضل الفقهاء \r\n\r\n","description":"","footnote":"","page_name":" 1779 ","page_number":451},
  {"content":"\r\n\r\n آية اللّه فى الشريعة حقا * جامع العلم مقتدى الفضلاء\r\nالّف ( ناظم الشتات ) كتابا * كاشفا للعلوم كلّا عطاء\r\nو له فى الكلام ( گوهر دين ) * دافع المعضلات للحكماء\r\nو كذا انشاء الرسائلى ما ذا * أشرقت فى قلوبنا ببهاء\r\nبلّغ الشرع جاهدا بكمال * فله ينبغى جميل ثناء\r\nو به تنتهى الفضائل طرا * انّما فيه وجهة الصلحاء\r\nو المسمى محمدا خير الأسماء * فسمىّ بخاتم الأنبياء \r\nتقديم بحضور مبارك حضرت آيت‌الله‌العظمى حجة الاسلام و المسلمين جناب آقاى شيخ محمّد القاينى الشهير بالفاضل ( دام ظله العالى ) فى ربيع الآخر 1400 - اسفند 1358 - من الهجرة - النبوية عليه الصلاة و السلام - س - ح - م .\r\n- منابع\r\n1 - گنجينهء دانشمندان 9 / 257 .\r\n2 - مستدرك اعيان الشيعة 2 / 299 .\r\n3 - معجم المؤلفين العراقيين 3 / 225 .\r\n4 - مؤلفين كتب چاپى 5 / 568 .\r\n5 - نقباء البشر خطى ( تولدش را به سال 1316 ق نوشته است ) .\r\n\r\nسيّد محمّد فاطمى قمى ( 1293 - 1364 ق )\r\nحاج مير سيد محمّد فرزند سيد فاطمى قمى ، از فضلاى خدمتگذار قم بود .\r\nوى در سال 1293 ق در قم ديده به جهان گشود .\r\nفاطمى در سن كودكى همراه خانواده‌اش به تهران رفت و پس از رشد و نما به تحصيلات قديم و جديد پرداخت . و در اوايل تأسيس تشكيلات عدليه به امر قضاوت مشغول شد و پس از چندى به عالىترين مقام قضايى يعنى رياست شعبهء\r\n\r\n","description":"","footnote":"","page_name":" 1780 ","page_number":452},
  {"content":"\r\n\r\nچهار ديوان عالى كشور رسيد .\r\nايشان ، يك اثر خيرى مهمى از خود به يادگار گذاشت كه تا ابد مردم قم او را به خوبى و نيكى ياد خواهند كرد و آن احداث « بيمارستان فاطمى » است و اين در آن وقتى انجام گرفت كه قم فاقد بهدارى و بيمارستان بود . متأسفانه در چند سال اخير - پس از انقلاب - قسمت اعظم ساختمان اين بيمارستان در اثر احداث خيابان جديد ويران گرديد .\r\n\r\nاز آثار او\r\n1 - اسلام ، افكار و انديشه‌ها ( ترجمه ) .\r\n2 - تحفة الأريب فى ردّ اهل الصليب ( ترجمه ) .\r\n3 - حلّ المواريث ( به صورت جدول ) .\r\nنامبرده در روز يكشنبه 10 / رمضان / 1364 مطابق با 28 / مرداد / 1324 ش در سن 71 سالگى به لقاء اللّه پيوست . پيكرش در قبرستان شيخان قم - كنار مزار زكريا بن آدم - به خاك سپرده شد .\r\n- منابع\r\n1 - رجال قم 154 .\r\n2 - مقالات الحنفاء و مقامات العرفاء 242 .\r\n3 - مؤلفين كتب چاپى 5 / 656 .\r\n\r\nشيخ محمّد فكور يزدى ( 1324 - 1394 ق )\r\nحاج شيخ محمّد ( نام كامل ايشان محمّد ناصر است ) فرزند آقا حسين احمدآبادى يزدى ، معروف به « فكور » ، از علماى زاهد و متقى و اساتيد گرانقدر حوزه علميه قم بود .\r\n\r\n","description":"","footnote":"","page_name":" 1781 ","page_number":453},
  {"content":"\r\n\r\nوى در سال 1324 ق در روستاى « احمدآباد » از توابع اردكان - استان يزد - در خانواده‌اى مذهبى و مستضعف ، ديده به جهان گشود .\r\nآقا محمّد در حدود سن هفت‌سالگى به مكتب راه يافت و در سن جوانى به يزد رفت و در مدرسهء عبد الرحيم خان به تحصيل مقدمات پرداخت . سپس در حدود سال 1348 ق رهسپار حوزهء علميه قم گرديد و سطح را نزد حضرات آيات ، شيخ محمّد على حائرى قمى ، ميرزا محمّد همدانى ، سيد شهاب الدّين مرعشى و سيد محمّد رضا گلپايگانى به پايان برد ، در ضمن دروس سطح را با شيخ محمّد صدوقى يزدى مباحثه مىكرد .\r\nوى دروس خارج را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد صدر الدّين صدر ، سيد محمّد تقى خوانسارى و سيد حسين طباطبائى بروجردى و حكمت متعاليه را از علامه شيخ محمّد على شاه‌آبادى استفاده نمود . و خود در صحن حضرت معصومه عليها السّلام به تدريس فقه و اصول اشتغال داشت و جمعى از چشمهء فياض اين استوانهء علمى بهره‌ها بردند .\r\nمرحوم فكور مردى زاهد ، عابد ، فاضل و در استخاره شهرت كامل داشت .\r\nاستاد على سپهرى در « تاريخ اردكان » خود ، درباره‌اش چنين مىنويسد : ( فقيد سعيد بسيار صريح اللهجه و شيرين سخن بود و تواضعى مخصوص به خود داشت ، و ديدارش انسان را به ياد خدا مىانداخت و زهد و پارسايى او زبان‌زد خاص و عام بود . در روزهاى آخر عمر كه براثر عارضهء سرطان در خانه بسترى شده\r\n\r\n","description":"","footnote":"","page_name":" 1782 ","page_number":454},
  {"content":"\r\n\r\nبود ، فضلا و طلاب براى عيادتش مىآمدند و از سخنان شيرينش استفاده مىكردند ) .\r\nدر مجله « درسهايى از مكتب اسلام » درباره‌اش چنين آمده است : ( فقيد سعيد ، مرد خدا بود و ديدار او انسان را به ياد خدا مىانداخت . قلبى پاك و روحى پاك‌تر از آن داشت ، زهد و پارسايى او مشهور همگان و زبان‌زد خاص و عام بود . فضلا و طلاب حوزه نه تنها از معلومات او استفاده مىكردند ، بلكه گفتار و رفتار او سراسر آموزنده بود ) .\r\nنامبرده سرانجام پس از عمرى زهد و تقوا در روز جمعه 14 / ذىقعده / 1394 مطابق با 8 / آذر / 1353 ش در سن 70 سالگى در قم بدرود حيات گفت . پيكرش روز شنبه از مسجد امام حسن عسگرى عليه السّلام تشييع و پس از اداى نماز ميت توسط آيت‌اللّه گلپايگانى در قبرستان شيخان به خاك سپرده شد . وى داراى اولاد ذكور نشد و تنها يك دختر از او به جاى ماند .\r\n- منابع\r\n1 - آثار الحجة 2 / 108 .\r\n2 - آينهء دانشوران 396 .\r\n3 - تاريخ اردكان 1 / 255 ( تاريخ تولدش را در سال 1325 ق دانسته است ) .\r\n4 - گنجينهء دانشمندان 2 / 223 و 7 / 448 .\r\n5 - مجلهء درسهايى از مكتب اسلام ، سال شانزدهم ، شمارهء اوّل ، ص 5 .\r\n6 - النجوم السّرد بذكر علماى يزد ( خطى - سيد جواد مدرسى ) .\r\n\r\nسيّد محمّد فيروزآبادى ( 1349 - 1415 ق )\r\nزندگينامهء دانشمندان معظم و فاضل ارجمند مرحوم فيروزآبادى به قلم خود ( اتوبيوگرافى ) - با اندكى تصرف - به اين شرح است :\r\nسيد محمّد بن سيد مرتضى بن سيد محمّد فيروزآبادى يزدى ، كه در آخر / جمادى اول / 1349 ق در نجف اشرف پا به عرصهء وجود گذاشتم ، و از طرف مادر\r\n\r\n","description":"","footnote":"","page_name":" 1783 ","page_number":455},
  {"content":"\r\n\r\nبه عليّهء عاليه دخت مرحوم آيت‌اللّه مجاهد حاج سيد محمّد طباطبايى ارشد اولاد ذكور فقيه الطائفه مرحوم سيد محمّد كاظم طباطبائى يزدى منسوب مىباشم .\r\nدر شهر نجف اشرف كه مهد علم و دانش هزارساله است نزد پدر پرورش يافتم ، علوم مقدماتى معهود در حوزه‌هاى علميه را سپرى كرده ، شروع به سطوح عاليه نزد اساتيد معروف حوزه نمودم ، كه از آن جمله : مرحوم والد عظيم الشأن است و حضرات آيات : مرحوم حاج ميرزا حسن يزدى و حاج شيخ محمّد تقى آل راضى ، و قدرى معقول و سطح نزد حضرت آيت‌اللّه حاج سيد عبد الاعلى سبزوارى و پس از آن به دعوت و تشويق مرحوم ( سيد اسد اللّه ) مدنى به خارج اصول سيدنا الاستاد زعيم حوزه‌هاى علميه ، مرحوم آيت‌اللّه آقاى ( سيد ابو القاسم ) خوئى كه به مقامات عالى در تدريس نائل آمده بودند در سال 1371 ق شتافتم ، و يك دوره اصول فقه را طى نمودم و درس ايشان را به رشتهء تحرير درآوردم ، كه اخيرا آن را اصول مستقلى قرار دادم ، كه آن اصول هم‌اكنون موجود است .\r\nپس از تأهل به درس اصول فقه استادنا المحقق و نابغة الدهر حضرت آيت‌اللّه آقاى ميرزا حسن بجنوردى رفتم ، و پيش از تأهل و اختيار وصلت با ايشان ، در درس فقه خصوصى كه صبحها داشتند با جمعى از افاضل حاضر مىشدم ، و ايشان جهت تشويق كرارا مىفرمودند : ذوق فقهى سيد محمّد خوب است . و هم زمانى درس آقايان و مراجع مذكور درس استادنا الاعظم مرحوم سيد محسن طباطبائى حكيم كه از اعاظم و درجهء اول فقها ميرزا حسن بجنوردى\r\n\r\n","description":"","footnote":"","page_name":" 1784 ","page_number":456},
  {"content":"\r\n\r\nزمان خويش بود حاضر مىشدم ، چنان كه در درس آيت‌اللّه مرحوم ميرزا عبد الهادى شيرازى هم حاضر مىشدم ، عجيب تسلطى اين مرحوم در فقه داشت ، داراى ذوقى سرشار با حافظهء بسيار عجيب مطالب علمى را به شاگردان مىآموخت ، حتى در دوران اخيرشان كه از ناحيهء چشم مكفوف البصر بودند .\r\nو به فضل ايزد منّان در همان اوائل سن ، عشق فراوان به بحث و تدريس داشتم و شايد روزى پنج يا شش بحث و تدريس داشتم ، و در اوائل روى كار آمدن حزب شوم بعث سفرى به قصد ايران جهت زيارت ثامن الحجج عليه السّلام نمودم ، در يكى از روزنامه‌هاى عربى مخالف با رژيم بعث چنين نگاشته شد : ( هاجر الى ايران المدرس الرسمى فى النجف الاشرف ، معرضا عن جرائم البعث العراقى ) . البتّه آن غير از سفر اخير به ايران بود كه همگى خانواده در خدمت حضرت آقاى والد آمديم ، و همچنين اشتياق به تأليف و تقريرات هم زياد داشتم ، و آنچه كه تا به حال به دست آمده از اين قرار است :\r\n1 - تقريرات اصول درس آيت‌اللّه خويى .\r\n2 - اصولى مستقل كه هم‌اكنون در دست مىباشد .\r\n3 - كفاية المفسرين ، كه عمدهء زحمات در آن به كار برده شد .\r\n4 - العطف حول الصرف .\r\n5 - التكملة فى شرح الامثلة .\r\n6 - الفوائد النحوية .\r\n7 - ذخاير العقبى فى شرح العروة الوثقى .\r\n8 - بحث الاجتهاد و التقليد ، من منتهى العناية فى شرح الكفاية .\r\n9 - رساله‌ايست در منطق .\r\n10 - مجموعه‌اى در فضل علم و آداب تعليم و تعلم است ، و همچنين پاره‌اى از حواشى و تعليقات بر كتب فقهى و غيره .\r\nدر سال 1391 ق براثر جنايت بعث عراق به عالم روحانيت بلكه به مطلق\r\n\r\n","description":"","footnote":"","page_name":" 1785 ","page_number":457},
  {"content":"\r\n\r\nعالم تشيع ، همراه والد گرامى و جمعى كثيرى از علماء و روحانيون و اقشار مختلفهء ايرانيها به ميهن عزيز ايران آمديم ، چندى در قم مشرفه كه حرم اهل بيت عليهم السّلام و عش آل محمّد صلّى اللّه عليه و آله و سلّم است در خدمت مرحوم والد بودم ، سطوح عاليه و شبه خارج فقهى تحت عنوان ( صلاة مسافر ) در مدرسهء علميهء آيت‌اللّه مرعشى قدّس سرّه شروع نمودم ، پس از مدتى قسمت چنين بود كه به حوزهء علميه و شهر مذهبى حضرت عبد العظيم عليه السّلام ملحق شوم ، مدت ده سال در مسجد معروف ( فيروزآبادى ) كه جنب بيمارستان فيروزآبادى است اشتغال به اقامهء نماز جماعت ليلا و نهارا در آنجا داشتم ، چنان كه اشتغالات دينى كه از آن جمله : تدريس ابحاث عديده باشد قبل از نماز جماعت و بعد از آن داشتم .\r\nتا آنكه در اثر قدرى ناراحتى و نقاهت و قدرى كسالت مزاج تصميم گرفتم كه مدتى در شميرانات بسر برم ، و مدتى كه در آنجا بودم چه در منزل و چه در مسجد المهدى ( عج ) كه در خيابان ديباجى است به ابحاث عديده اشتغال داشتم ، چنان كه بر تفسير كبير قرآن به نام ( كفاية المفسرين ) هم مشغول بودم ، و ضمنا اقامهء نماز جماعت به درخواست بعضى مؤمنين و الحاح فوق‌العادهء آنها در مسجد جامع امام صادق عليه السّلام نزديك ميدان اقدسيه مىنمودم كه لا زال هم ادامه دارد ، و گذشته از اقامهء نماز جماعت به وظائف تبليغ دين و شرع مبين مفتخرم ، و اكنون در « شهرك قدس » منزل شخصى خود پس از مدتى ويلانى سكونت دارم ، و عمده به نوشتجات و تأليفات سرگرم هستم ، تا خدا چه خواهد از عموم مؤمنين ملتمس دعا هستم ، و اللّه المستعان و آخر دعوانا الحمد لله رب العالمين .\r\nسرانجام در روز دوشنبه 22 / رجب / 1415 ق مطابق با 5 / دى / 1373 ش به سن 66 سالگى در اثر بيمارى سرطان در بيمارستان قلب تهران درگذشت ، و جسدش صبح سه‌شنبه در قم تشييع و در مقبرهء باغ بهشت به خاك سپرده شد .\r\n- منبع\r\n1 - الهدى الى سيدنا المرتضى بقلم مترجم‌له ص 32 .\r\n\r\n","description":"","footnote":"","page_name":" 1786 ","page_number":458},
  {"content":"\r\n\r\n\r\nميرزا محمّد فيض قمى ( 1293 - 1370 ق )\r\nميرزا محمّد فيض قمى فرزند ميرزا على اكبر فيض و نوهء محمّد بن على اكبر خوانسارى ، از فقها و مراجع و اساتيد به نام حوزه‌هاى علميه بود .\r\nاو در سال 1293 ق در شهر قم ديده به جهان گشود .\r\nفيض پس از فراگيرى مقدمات و ادبيات نزد شيخ محمّد حسن علّامه ، بنا به اصرار برادر خويش - كه رياست تلگراف‌خانهء همدان را برعهده داشت - به همدان رفت و به تحصيل رياضى و زبان انگليسى پرداخت ، تا آنكه برادرش كفيل حكومت آن شهر شد و ايشان به عنوان اعتراض همدان را ترك گفت و به قم بازگشت ، و نزد حضرات آيات : سيد احمد طباطبائى قمى ، ميرزا محمّد ارباب و ميرزا ابو القاسم قمى « كبير » سطوح را فراگرفت . سپس در سال 1312 ق به تهران عزيمت كرد و فقه و اصول را از محضر ميرزا محمّد حسن آشتيانى و شيخ حسن تهرانى « ناظر » و حكمت را از محضر ميرزا محمود قمى و شيخ على نورى و كلام را از محضر شيخ على رشتى تلمّذ نمود .\r\n\r\nهجرت به نجف اشرف\r\nايشان به سال 1316 ق جهت تكميل معلومات و اندوخته‌هاى خويش به نجف اشرف هجرت كرد و در آنجا ساكن گرديد و از محضر عالمان بزرگ و استادان\r\n\r\n","description":"","footnote":"","page_name":" 1787 ","page_number":459},
  {"content":"\r\n\r\nمشهور آن زمان بهره‌ها برد ، فقه و اصول را از حضرات آيات : 1 - آخوند ملا محمّد كاظم خراسانى ، 2 - سيد محمّد كاظم طباطبائى يزدى ، 3 - شيخ الشريعهء اصفهانى ، 4 - و علم الحديث و درايه را از ميرزا حسين نورى .\r\n\r\nسفر به سامرا\r\nفيض ، با اينكه از محضر اين اساتيد بزرگ بهره‌مند شده بود ، ولى گويا خود را از درس آيت‌اللّه ميرزا محمّد تقى شيرازى بىنياز نديد . لذا براى سير در دقايق افكار و بهره‌گيرى از اخلاقيات ايشان ، در سال 1325 ق رهسپار سامرا گرديد و در شمار اعاظم تلامذهء ميرزاى دوّم قرار گرفت و مورد توجه و عنايت استاد واقع گشت ، و خود در آنجا حوزهء درسى تشكيل داده و به تعليم و تربيت طلاب پرداختند .\r\n\r\nبازگشت به زادگاه\r\nدر سال 1333 ق فيض بنا به درخواست والده‌اش - كه پير و ناتوان شده و در بستر بيمارى افتاده بود - ناگزير به ترك حوزهء سامرا شده و با وجود آنكه استاد معظمش به اقامت دائم ايشان در قم مايل نبودند ، وارد قم شده و در اثر استقبال فراوان و مراجعات مكرّر مردم و اصرار مادرش ، ناچار در قم رحل اقامت افكنده و براى هميشه در قم سكونت مىورزند .\r\nآيت‌اللّه سيد احمد طباطبائى قمى در نخستين شب ورود فيض ، محل نماز خود ( صحن بزرگ ) را به ايشان واگذار مىكنند . فيض در اين شهر ، حوزهء درسى داير مىكند ، و تمامى سعى خود را براى ايجاد تغييرات جديد در مدرسهء مباركهء فيضيه - كه وضع نامطلوبى پيدا كرده بود - به كار مىگيرد .\r\n\r\nمقدمات تأسيس حوزهء قم\r\nدر آن زمان - سال 1336 ق - برخى از پيشه‌وران قم ، قسمت تحتانى مدرسهء\r\n\r\n","description":"","footnote":"","page_name":" 1788 ","page_number":460},
  {"content":"\r\n\r\nفيضيه را اشغال و به عنوان انبار از حجره‌هاى آن استفاده مىكردند ، و برخى از غرفه‌ها هم مبدل به قهوه‌خانه شده بود .\r\nفيض ، نخست آيت‌اللّه شيخ محمّد رضا شريعتمدار ساوجى ( متوفاى سال 1363 ق ) را در يكى از حجرات مدرسه سكنى داد ، و به تدريج به تخليهء حجرات و مرمّت آنها همت گماشت .\r\n\r\nفرزندان آن مرحوم\r\n1 - مرحوم ميرزا عباس فيض ، صاحب تأليفات عديده است .\r\n2 - حاج شيخ مهدى فيض ، يكى از فضلا و ائمهء جماعت مسجد امام حسن عسكرى عليه السّلام قم مىباشد . وى در 23 / رجب / 1340 ق در قم ديده به جهان گشود و مقدمات را نزد شيخ ابو القاسم نحوى و شيخ ابو القاسم دانش آشتيانى آموخت .\r\nشرح لمعه را نزد سيد رضا بهاء الدينى ، شيخ عباس صفائى قمى و ميرزا على مشكينى و مكاسب را نزد سيد مرتضى علوى فريدنى و شيخ اسد اللّه اصفهانى و كفاية الاصول را نزد شيخ عباسعلى شاهرودى و سيد شهاب الدّين مرعشى فراگرفت . ايشان دروس خارج را از محضر آيات : پدر ارجمند خود ، سيد محمّد حجت كوه‌كمرى ، سيد حسين طباطبائى بروجردى و سيد محمّد رضا گلپايگانى استفاده نمود . از جمله آثار قلمىاش مىتوان به : « جواهر فيض » كه در ترجمهء احاديث و معارف اهل بيت عليهم السّلام در چند دفتر است ، اشاره كرد .\r\n3 - دكتر عليرضا فيض ، متولد 7 / رمضان / 1345 ق در قم مىباشد . وى استاد دانشگاه تهران ، دانشكدهء الهيّات و معارف اسلامى دانشگاه تهران و رئيس گروه فقه و مبانى حقوق اسلامى دانشگاه تهران و نويسندهء كتابهاى : « مبادى فقه و اصول » ، « ترجمهء لمعهء دمشقيه » ، « حقوق جزاى عمومى اسلام » ، « مقارنه و تطبيق در حقوق جزاى عمومى اسلام » ، « حقوق جزاى خصوصى » كه همه چاپ شده‌اند ، و نيز كتابهاى : « انتقاد بر منطق ارسطو » ، « تاريخ زندگانى ملا محسن فيض كاشانى » ، « شرح\r\n\r\n","description":"","footnote":"","page_name":" 1789 ","page_number":461},
  {"content":"\r\n\r\nقوانين كيفرى مصوب مجلس شوراى اسلامى » ، « اصطلاحات متداول اصول فقه » كه آمادهء چاپ هستند ، به علاوه ايشان در حدود بيست جلد از مجلدات لغت‌نامهء دهخدا را تنظيم كرده است .\r\n4 - ميرزا محمّد تقى معروف به « آقا ميرزا » 5 - حاج حسين . آقاى فيض پنج داماد داشتند كه تنها حجة الاسلام و المسلمين شيخ عباس مستقيم ، از ميان آنان در كسوت روحانيت بود .\r\n\r\nتأليفات\r\nاز فيض ، آثار و نوشته‌هاى چندى به جاى مانده است :\r\n1 - كتاب الفيض ، در طهارت آب قليل و عدم تنجيس متنجس كه در تاريخ 7 شعبان 1347 ق ، تأليف آن به پايان رسيده و در سالهاى بعد ، چاپ شده است .\r\n2 - حاشيه بر عروة الوثقى .\r\n3 - مناسك فيض ( در مناسك حج ) .\r\n4 - حاشيهء وسيلة النجاة .\r\n5 - تفسير قرآن .\r\n6 - شرحى بر منظومهء « الدرة النجفية » در فقه ( اثر علامه سيد مهدى بحر العلوم ) .\r\n7 - ذخيرة العباد ( رسالهء عمليه ) .\r\n8 - منتخب الاحكام .\r\n\r\nوفات و مدفن\r\nدر روز يكشنبه 25 / جمادى الاول / 1370 ق مطابق با 13 / اسفند / 1329 ش در سن 77 سالگى ، اين مرد بزرگوار درحالىكه به انجام فريضه مشغول بود ، و دستها را به‌سوى آسمان بلند كرده و عرض مىكرد : « الهى عاملنا بفضلك » مرغ روحش به‌سوى ملكوت اعلى پر گشود و ديده از جهان فروبست .\r\nدر تشييع جنازهء ايشان هزاران نفر درحالىكه باران مىباريد شركت كرده و\r\n\r\n","description":"","footnote":"","page_name":" 1790 ","page_number":462},
  {"content":"\r\n\r\nاكثرا مىگريستند . و پس از تشييع ، حضرت آيت‌اللّه سيد حسين طباطبائى بروجردى بر جسد ايشان نماز گذارده و در ايوان طلائى صحن عتيق قم مدفون گرديد و تاكنون سنگ مزارش براى دوستان و ارادتمندان آن جناب نمايان است .\r\nدر بسيارى از شهرهاى كشور براى ايشان مجلس فاتحه گذاشته شد ، از جمله مجلس ترحيمى در چهارم / اسفند / 1329 ش در مسجد شاه تهران منعقد شد كه نخست‌وزير وقت سپهبد رزم‌آرا ( كه طبق نقل مجلهء آشفته ، ش 4 ، سال 34 توسط آيت‌اللّه كاشانى مهدور الدّم شناخته شده بود ) در آن مجلس شركت و به هنگام ورود ، هدف تير يكى از اعضاى فدائيان اسلام ( خليل طهماسبى ) قرار گرفت و معدوم شد .\r\n- منابع\r\n1 - آثار الحجة 1 / 138 .\r\n2 - آينهء دانشوران 146 .\r\n3 - اطلاعاتى از فرزند ارجمندشان ، جناب آقاى شيخ مهدى فيض .\r\n4 - الاجازة الكبيرة 134 .\r\n5 - انجم فروزان 138 .\r\n6 - تاريخ علماء و شعراى گيلان 15 .\r\n7 - تاريخ قم 282 .\r\n8 - رجال قم 154 .\r\n9 - شرح حال رجال ايران 6 / 198 .\r\n10 - علماى بزرگ شيعه 397 .\r\n11 - علماء معاصرين 287 .\r\n12 - گنجينهء دانشمندان 1 / 341 .\r\n13 - گنجينهء دانشوران 155 .\r\n14 - لغت‌نامهء دهخدا 25 / 365 .\r\n\r\n","description":"","footnote":"","page_name":" 1791 ","page_number":463},
  {"content":"\r\n\r\n15 - مجلهء آئين اسلام ، شمارهء 7 ، سال 4 ، ص 7 .\r\n16 - مؤلفين كتب چاپى 5 / 669 .\r\n17 - نقباء البشر ( قسمت خطى ) .\r\n\r\nميرزا محمّد قاضى بازنه‌اى اراكى ( ح 1285 - 1366 ق )\r\nميرزا محمّد قاضى بازنه‌اى فرزند علامه ملا شيخ على اراكى ، از علما و معاريف اراك بود . وى در حدود سال 1285 ق در آستانه « اراك » تولد يافت .\r\nپدرش اصالتا اهل « راهجرد » قم بود كه به آستانه رفت و در آنجا مىزيست . او مورد توجه ناصر الدّين شاه قاجار قرار داشت و حكمى از او نيز دريافت كرده بود . و به سبب اختلافات ارضى به بازنه منتقل شد .\r\nعلامه شيخ مجتبى عراقى دربارهء ميرزا محمّد قاضى چنين مىنويسد :\r\nعالم زاهد متقى آقا ميرزا محمّد قاضى بازانه‌اى قدّس سرّه\r\nاين عالم بزرگوار در حدود سال 1285 ه . ق . در خانواده علم و فقاهت و تقوى ديده به جهان گشود ، تحصيلات اوليه را در خدمت پدرش مرحوم حجة الاسلام و المسلمين آقاى ملا على قدّس سرّه فراگرفت ، و به منظور رسيدن به مقامات عاليه عزيمت به اصفهان نمود ، مترجم عاليقدر در حوزه علميه اصفهان با جديت و كوشش فراوان شروع به بحث و تحصيل علوم دينيه از فقه و اصول و تفسير نمود و به مدارج عالى علمى نائل گرديد ، و بودن ايشان در اصفهان مصادف بود با زمان توقف حضرت آيت‌اللّه آقاى حاج آقا حسين طباطبائى قدّس سرّه در اصفهان و بدين مناسبت فىمابين مترجم عاليقدر و مرحوم آيت‌اللّه بروجردى مراتب آشنايى و مودت و دوستى حاصل گرديد .\r\nو مدت زمانى به همين منوال به تحصيل ادامه داد تا آنكه پدر بزرگوارش بدرود حيات گفت ، سپس طبق تقاضاى اهالى و جديت و كوشش اهل محل و با تصويب\r\n\r\n","description":"","footnote":"","page_name":" 1792 ","page_number":464},
  {"content":"\r\n\r\nآقاى حاج ميرزا محمود فرزند مرحوم آقاى حاج محسن عراقى كه سمت مالكيت بازنه را داشت ، از اصفهان به موطن اصلى بازگشت و رحل اقامت در آنجا گسترانيد و به هدايت مردم و بيان احكام و اقامه جماعت اشتغال يافت ، و كمر همت نسبت به فريضه‌ى امر به معروف و نهى از منكر ، حتى بالنسبة به وابستگان مالك قريهء نام برده كوتاهى ننمود ، مترجم عاليقدر مرجع حل و فصل امور و رفع نزاع بين مردم ، بود ، و از قراى هم‌جوار نيز براى اصلاح و رفع تنازع به ايشان مراجعه مىكردند ، و مرحوم آيت‌اللّه حاج شيخ عبد الكريم حائرى كه در آن زمان در عراق بودند از ترويج و توثيق آقاى قاضى دريغ نداشتند . و به هر وسيلهء ممكن حتى به اقتداء در نماز جماعت كوتاهى نداشتند ارتزاق مرحوم آقاى قاضى از مزرعه مختصرى كه داشت بوده ، و در سهم مبارك امام عليه السّلام تصرف نمىكرد .\r\n\r\nرحلت مرحوم آقاى قاضى\r\nايشان مختصر كسالتى عارضشان مىشود ، و براى معالجه به عراق مىآيند ، و در اين هنگام تصميم حركت به قم را مىگيرند ، با آنكه مدتى بود از ايشان تقاضاى تشرف به قم را داشتند و قبول نمىفرمودند ، مع ذلك به همين تصميم حركت به قم و به منزل فرزند بزرگشان مرحوم حجة الاسلام آقاى آقا محمّد على قاضىزاده وارد مىشوند و مرحوم آيت‌اللّه آقاى آقا سيد محمّد حجت كه از كسالت ايشان مطلع مىشوند آقاى دكتر [ محمود طباطبائى 
  ] مدرسى را براى معالجه مىفرستند ، ولى معالجات مؤثر نشده و در شب جمعه بيست و ششم ربيع الثانى سال 1366 ه . ق .\r\nبدرود حيات گفته و دار فانى را وداع گفته و پس از اقامهء نماز توسط آيت‌اللّه حجت كوه‌كمرى قدّس سرّه در قبرستان حاج شيخ مدفون مىگردد .\r\n\r\nفرزندانش :\r\n1 - ميرزا محمّد على قاضىزاده ، كه روحانى مقدس و متقى بود 2 - شيخ احمد\r\n\r\n","description":"","footnote":"","page_name":" 1793 ","page_number":465},
  {"content":"\r\n\r\n3 - آقا على اكبر 4 - آقا عباس 5 - آقا اسد اللّه و پنج دختر .\r\n- منابع\r\n1 - اطلاعاتى از حجة الاسلام و المسلمين آقاى شيخ على اصغر قاضىزاده ، ساكن اراك .\r\n2 - علماء گمنام 282 .\r\n\r\nدكتر محمّد قريب اراكى ( 1327 - 1395 ق )\r\nدكتر محمّد قريب فرزند على اصغر گركانى اراكى ، از پزشكان نامى و بنيانگذاران طب نوين اطفال بود .\r\nاو در سال 1288 ش مطابق با 1327 ق در تهران ديده به جهان گشود .\r\nوى تحصيلات ابتدايى را در « مدرسهء سيروس » و دورهء متوسطه را در « دار المعلمين » به پايان رساند . در سال 1306 ش به فرانسه اعزام شد و به تحصيل خود در « دانشكدهء پزشكى پاريس » ادامه داد ، و در سال 1312 ش كنكور انترناى پاريس را با موفقيت پشت سر گذاشت . از محضر استاد « ريباردو مانوئل » به مدت 6 ماه دربارهء بيماريهاى كودكان و 6 ماه ديگر نزد پروفسور « سزارى » دربارهء بيماريهاى پوستى و مقاربتى نيز 6 ماه نزد دكتر « مونيه وينار » دربارهء بيماريهاى عصبى ، استفاده كرد .\r\nرسالهء دكترايش را تحت عنوان « وقفه‌هاى تنفسى شيرخواران » نوشت و درجهء دكترا را در سال 1317 ش ( 1938 م ) دريافت داشت و در همان سال به ايران\r\n\r\n","description":"","footnote":"","page_name":" 1794 ","page_number":466},
  {"content":"\r\n\r\nبازگشت و در سال 1319 ش وارد سازمان نوين « دانشكدهء پزشكى » دانشگاه تهران شد ، و به سمت استاد كرسى بيماريهاى كودكان راست بخش مربوط منصوب شد .\r\nايشان بنيانگذار طب نوين اطفال در ايران بود ، و رياست انجمن پزشكان كودكان ايران را برعهده داشت . در ضمن مدير مسئول مجلهء « مركز طبى كودكان » - منتشر سال 1348 ش در تهران - بود .\r\n\r\nاز آثار او\r\n1 - بيماريهاى كودكان ( سخنرانى ) .\r\n2 - مسايل مشكل طب كودكان ، در دو جلد .\r\n3 - وقفه‌هاى تنفسى شيرخواران ، رسالهء دكترا .\r\nقريب در اثر بيمارى سرطان در روز سه‌شنبه اول / بهمن / 1353 ش مطابق با 8 / محرم / 1395 ق در سن 66 سالگى در تهران درگذشت . پيكرش به قم حمل و در قبرستان شيخان - كنار مزار پدر خود كه متوفاى 1372 ق است - به خاك سپرده شد .\r\nدكتر قريب داماد استاد گرانقدر و زبان‌شناس و محقق نامى عبد العظيم قريب گركانى بود .\r\n- منابع\r\n1 - راهنماى دانشكدهء پزشكى 2 / 47 .\r\n2 - راهنماى مجله‌هاى ايران 381 .\r\n3 - فهرست كتابهاى چاپى فارسى طبى 1 / 167 .\r\n4 - فهرست مجله‌هاى موجود در كتابخانهء ملى ايران 230 .\r\n5 - مؤلفين كتب چاپى 5 / 675 .\r\n6 - نامداران اراك 196 .\r\n\r\nميرزا محمّد قلىزاده اردبيلى ( - ح 1390 ق )\r\nاز مشايخ و فضلاى معروف اردبيل بود . وى در شهر اردبيل به دنيا آمد . از اوان\r\n\r\n","description":"","footnote":"","page_name":" 1795 ","page_number":467},
  {"content":"\r\n\r\nجوانى به تحصيل علوم دينى پرداخت . پس از فراگيرى مقدمات ، دروس سطح را نزد : آيت‌اللّه ميرزا على اكبر مجتهد اردبيلى و ميرزا محمّد توسلى اردبيلى گذراند .\r\nآنگاه رهسپار حوزهء علميهء قم شد و در دروس خارج حضرات آيات : سيّد محمّد حجت كوه‌كمرى و سيّد حسين طباطبائى بروجردى شركت جست . سپس به زادگاهش مراجعت فرمود و سالها در « مسجد محمديه » به اقامه جماعت و هدايت عامه اشتغال داشت .\r\nقلىزاده در حدود سال 1390 ق در اردبيل رحلت نمود . پيكرش به قم حمل و در قبرستان ابو حسين دفن نمودند .\r\n- منبع\r\n1 - به نقل از حجة الاسلام شيخ هابيل دودرانى ( مقيم آستارا ) .\r\n\r\nميرزا محمّد قمى « ارباب » ( ح 1276 - 1341 ق )\r\nميرزا محمّد فرزند محمّد تقى بيك ، معروف به « ارباب » ، از فقها و اساتيد و دانشمندان معروف حوزهء علميهء قم بود .\r\nاو در حدود سال 1276 ق در شهر مقدس قم متولد شد .\r\nميرزا محمّد دوران كودكى را در زادگاهش به سر آورد و در همان‌جا به تحصيلات ابتدائى پرداخت و سپس مشغول تحصيل علوم دينى شد ، دروس سطح را از مدرسان آن روز قم فراگرفت\r\n\r\n","description":"","footnote":"","page_name":" 1796 ","page_number":468},
  {"content":"\r\n\r\nو براى ادامهء تحصيل و درس خارج به عتبات عاليات رفت ، و در سامرا از محضر آيات : ميرزا محمّد حسن شيرازى ( ميرزاى بزرگ ) و در نجف اشرف از محضر ميرزا حبيب اللّه رشتى و آخوند ملا محمّد كاظم خراسانى و ميرزا حسين نورى استفاده كرد ، و بعد از آنكه به مدارج عاليهء علمى نايل آمد و اجتهاد و فقاهت وى مورد تصديق اساتيد قرار گرفت ، به شهر قم برگشت و به تدريس و تحقيق و تأليف و انجام امور شرعى پرداخت ، حوزهء درسى او مرجع استفادهء اكابر و مورد تبجيل و تجليل علماى وقت خود شد .\r\n\r\nاز جمله شاگردان آن مرحوم حضرات آيات :\r\n1 - ميرزا محمّد فيض قمى ، 2 - حاج شيخ عباس قمى ، 3 - ميرزا محمّد قمى « كبير » ، 4 - شيخ محمّد حسن نويسى قمى ، 5 - ميرزا على محمّد باغ پنبه‌اى قمى ، 6 - شيخ ابو الحسن فقيهى قمى ، 7 - شيخ احمد فقيهى قمى ، 8 - شيخ محمّد صادق فقيهى ، 9 - سيد محمّد صادق طاهرى ، 10 - ميرزا محمّد تقى اشراقى ( فرزند ايشان ) 11 - ميرزا محمّد باقر معروف به « ربّانى » ، ( فرزند ديگر ايشان ) ، 12 - سيد محمّد فرزند نور الدّين قمى ( صدر العلماء ) ، 13 - سيد فضل اللّه خوانسارى ، 14 - ميرزا حسن رازينى همدانى ، 14 - سيد على اكبر برقعى قمى ( متوفاى 1407 ق ) ، 15 - سيد على برقعى قمى ( متوفاى 1394 ق ) .\r\n\r\nتأليفات و آثار علمى ايشان\r\n1 - الاربعون الحسينية ، اين كتاب در سال 1328 ق تأليف و در سال 1330 ق در تهران در 444 صفحهء رقعى چاپ شده است .\r\nداستان تأليف اين كتاب ارزنده به اين صورت نقل شده است : از ميرزا حسين نورى « صاحب مستدرك الوسائل » مىخواهند كه بحار الانوار را براى چاپ ، مقابله و تصحيح كند .\r\n\r\n","description":"","footnote":"","page_name":" 1797 ","page_number":469},
  {"content":"\r\n\r\nايشان مىگويند : به سراغ ميرزا محمّد قمى برويد ، و چون به ايشان مراجعه مىكنند مىپذيرد ، ولى در اثر انجام اين كار بسيار سنگين و طولانى و پرزحمت ، بينايى چشم خود را از دست مىدهد ، در اين تاريخ نذر مىكند كه اگر خداوند او را شفا داده و بينائى چشمش برگردد كتاب « اربعين » را بنويسد كه خداوند او را شفا داد ، و ايشان هم اين كتاب گرانقدر را تأليف مىكنند .\r\nاين كتاب شرح چهل حديث است و در آغاز حديث اول ، سلسلهء سند خود را از حاجى نورى كه شيخ اجازهء او بود تا امام معصوم ياد مىكند .\r\n2 - شرح كتاب بيان ، اثر شهيد اول ، كه يكى از كتابهاى فقهى معروف است .\r\n3 - شرح قصيدهء عينيهء سيد اسماعيل حميرى .\r\n4 - رساله‌اى در ردّ فرقهء ضالهء بابيّه .\r\n5 - حواشى بر كتاب جواهر الكلام ( اثر شيخ محمّد حسن نجفى ) .\r\n6 - ديوان اشعار در مرثيهء امام حسين عليه السّلام .\r\n7 - تشييد البنيان لفتاوى البيان .\r\n8 - تصحيح و مقابلهء بحار الانوار ، چاپ كمپانى . البتّه چند نفر از علماى بزرگ در تصحيح دورهء بحار همكارى داشته‌اند ، كه يكى از آنها ميرزا محمّد قمى است . در پايان جلد سيزدهم بحار مىخوانيم :\r\nقد جاء هذا السفر الشريف منطبعا مطبوعا و مصحّحا مقبولا ، حسبما أمره عمدة الاعيان و الاعاظم الحاج محمّد حسن الاصفهانى « امين الضرب » بعد ما بذل سيدنا الجليل و العالم النبيل الميرزا محمّد خليل الموسوى برهة من دهره فى اصلاح هذا الامر و تيسير اسبابه و صرف الهمّ فى التصحيح ، و هذا الجزء كأغلب اجزاء الكتاب تصحيح العبد الآثم المستمسك بعرى رواة الاخبار ، الميرزا محمّد القمى .\r\n9 - تصحيح كتاب الغيبة ، اثر نعمانى ، كه در سال 1318 ق چاپ شده است . در پايان نسخهء چاپى آمده است : قد بلغ قبالا و تصحيحا على نسخ معتمدة . . . و حرره بيمناه الوازرة محمّد القمى 1317 ق .\r\n\r\n","description":"","footnote":"","page_name":" 1798 ","page_number":470},
  {"content":"\r\n\r\n10 - تصحيح كتاب اثبات الوصية ، اثر مسعودى ، كه در سال 1320 ق چاپ شده است .\r\n11 - تصحيح كنز العرفان ، اثر فاضل مقداد .\r\n12 - حاشيه على منهاج النجاة ، اثر فيض كاشانى ، كه به خط قمى و با حواشى از ايشان ، و در كتابخانهء آيت‌اللّه مرعشى نجفى موجود است .\r\n\r\nدر راه تأسيس حوزهء قم\r\nيكى از آثار و باقيات صالحات اين مرد بزرگ كمك قابل توجه ايشان به تأسيس حوزهء علميهء قم است . در كتاب « آثار الحجة » آمده است : از كسانى كه در تأسيس حوزه ، سهم بسزائى دارند حجة الاسلام و المسلمين آقاى حاج ميرزا محمّد ارباب است كه بسيار ساعى و مصرّ بودند در توقف آيت‌اللّه حائرى در قم . بنابراين بايد گفت : آن مرحوم از كسانى است كه در ثواب اين بنيان علمى و دينى تا قيامت سهيم و شريك مىباشد .\r\n\r\nستايش علما از آن مرحوم\r\nمحدث قمى كه از شاگردان او بوده است ، در كتاب « فوائد الرضويه » از استاد خود چنين ياد مىكند :\r\n« شيخنا العالم الفاضل ، الفقيه المحدث ، الحكيم المتكلم ، الشاعر المنشى ، الاديب الاريب ، حسن المحاضرة ، جيد التقرير و التحرير ، جامع المعقول و المنقول ادام اللّه بقاه . . . و كان حفظه اللّه تعالى كمحمّد بن احمد بن عبد اللّه البصرى الملقّب بالمفجع المعروف بكثرة بكائه و تفجّعه على اهل البيت ( عليهم السلام ) . . . » .\r\nمؤلف « ريحانة الأدب » نيز در حق ايشان چنين نوشته است :\r\n« حاج ميرزا محمّد - مجتهد قمى - معروف به « ارباب » ، از اكابر علماى اماميهء قرن حاضر ، چهاردهم هجرت مىباشد كه در اوائل جوانى از قم به عتبات رفت ، در\r\n\r\n","description":"","footnote":"","page_name":" 1799 ","page_number":471},
  {"content":"\r\n\r\nحوزهء درسى ميرزاى شيرازى ، حاج ميرزا محمّد حسن و حاج ميرزا حبيب اللّه رشتى و آخوند ملا محمّد كاظم خراسانى ، حاضر و مراتب علوم دينيه را تكميل نمود . تا آنكه اجتهاد و فقاهت وى مسلم و مورد تصديق اساتيد و حوزهء درسى او مرجع استفادهء اكابر و مورد تبجيل تمامى علماى وقت خود شد ، و تمامى اوقات او در تدريس و حكومات شرعيه و ترويج دين مصروف بود . در اعمال وظائف نهى از منكر ، قلبى قوى داشته و اهتمام تمام به كار مىبرد . . . » .\r\nو صاحب كتاب « تحفة الفاطميين » دربارهء ايشان مىنگارد :\r\nميرزا محمّد ارباب صاحب كتاب « اربعين الحسينية » از آيات الهيّه و از براهين قاطعه طريقهء حقهء جعفريّه در فقاهت و اجتهاد مقامى بسيار بلند و رتبه‌اى بس ارجمند داشت ، به مقام بزرگوارى و بسط يد و انفاذ حكم و قبول عامه كه داشت ، كمتر كسى رسيده است . در حفظ و حمايت شريعت مصطفوى دقيقه‌اى فرونگذاشت ، و در اين باب اقدام و اهتمام او را ديگرى نداشت . . . در نهى از منكر و منع اهل فجور قلبى قوى داشت و در حفظ حدود شرعيه دقيقه‌اى فرونگذاشت و . . . » .\r\nآيت‌اللّه سيد محسن اراكى براى زيارت به قم مىآيند و در قم از ارباب ديدن مىكنند ، يكى از حضار مجلس از اراكى مىپرسد اينكه : معروف است در قم جاى پاى جبرئيل است ، يعنى چه ؟\r\nايشان رو به ارباب كرده و مىگويد : يعنى ايشان .\r\n\r\nفرزندان آن مرحوم\r\nاز آن مرحوم فرزندانى به جاى ماند كه هركدام به سهم خود خدماتى به اسلام و مسلمين انجام داده‌اند ، كه در زير اسامى آنان ياد مىشود :\r\n1 - ميرزا محمّد باقر ربّانى .\r\n2 - ميرزا محمّد تقى اشراقى ، كه مادر ايشان دختر آيت‌اللّه شيخ حسين قمى ( حرم پناهى ) است .\r\n\r\n","description":"","footnote":"","page_name":" 1800 ","page_number":472},
  {"content":"\r\n\r\n3 - ميرزا محسن اشراقى ، كه از وعاظ و فرهنگيان قم بود . او در ارديبهشت / 1329 ش در سن 62 سالگى درگذشت و در قبرستان شيخان مدفون شد .\r\n4 - شيخ محمّد اشراقى ، كه از اهل علم و به خدمات فرهنگى اشتغال داشت .\r\n5 - آقا صالح اشراقى .\r\n6 - شيخ سعيد اشراقى ( متولد 1297 ش ) .\r\nشيخ سعيد اشراقى قمى\r\n\r\nنمونه اشعار ايشان\r\nآيت‌اللّه ارباب طبعى سرشار و ذوقى سليم داشت ، و به عربى و فارسى اشعار زيبائى مىسرود كه زيبائى لفظ و معناى اشعار او آن‌قدر زياد و جالب و جاذب بود كه برخى از سروده‌هاى او نقل مجلس وعاظ و اهل منبر شده است .\r\nاز جمله اشعار معروف او در توسل به حضرت ولى عصر ( عجل اللّه فرجه ) قصيدهء زير است :\r\n ز پيرى شكوه‌ها دارم فراوان * گوارا عيش بادا بر جوانان\r\nچنان افسرده دل پژمرده حالم * كه مرغى در قفس افتاده نالان\r\nمرا تير حوادث كرد بىتاب * چه صيادى غزال اندر بيابان\r\nنبويم گل نجويم طاق سنبل * نه در سر شوق باغ و مرغزاران\r\nصفاى باغ راغ آب جارى * بنفشه‌زار طرف جويباران\r\nنسيم صبح صوت عندليبان * دهان غنچه لعل گلعذاران \r\n\r\n","description":"","footnote":"","page_name":" 1801 ","page_number":473},
  {"content":"\r\n\r\n سواد زلف خط خال مشكين * مى تلخ لب شيرين زبانان\r\nشراب شمع نقل عيش مستى * خوش است اما براى شادكامان\r\nدلى كو سوزد از داغ جدائى * كجا سودى برد از لاله‌زاران\r\nهمىخواهم كه اندر كنج عزلت * بگريم همچو ابر اندر بهاران\r\nچه خوش باشد كه بعد از انتظارى * به اميدى رسند اميدواران\r\nجمال اللّه شود از غيب طالع * پديدار آيد اندر بزم ياران\r\nدمد از قرن قدرت نفخهء صور * ببارد ابر رحمت آب باران\r\nاگر اسكندر دوران بيايد * چشند آب حياتى تشنه‌كامان\r\nبه آواز ( انا الحق ) مرغ توحيد * كند پرواز اندر شاخساران\r\nهمىگويد منم آدم منم نوح * خليل داودم قربان جانان\r\nمنم موسى منم عيسى بن مريم * منم پيغمبر آخر زمانان\r\nجهان شده تيره چون شبهاى تاريك * خدايا دررسان خورشيد تابان\r\nتو اى جام جهان رخساره بنما * كه خستند از تعب آئينه‌داران\r\nجهان ويران ز جور جوفروشان * ز سالوسى اين گندم نمايان\r\nتو مرآة نكوئى خدائى * خدا را سوى من رو كن شتابان\r\nببين ما را اسير بند كفار * گرفتار شكنج روزگاران\r\nتو موسىوار شمشير خدائى * بكش وانگه بكش فرعون و هامان\r\nتو اى عدل خدا كن دادخواهى * ز جا خيز اى پناه بىپناهان\r\nبرون كن زاستين دست خدا را * بكن خونخواهى از خون نياكان\r\nقدم در كربلا بگذار و بستان * سر پُرخون ز دست نيزه‌داران\r\nتو اى دست خدا از شصت قدرت * بكش تير از گلوى شيرخواران\r\nخبر دارى كه از سم ستوران * دگر جسمى نماند از شه‌سواران\r\nشنيدستى چسان دست خدا را * جدا كردند از تن ساربانان \r\n\r\n","description":"","footnote":"","page_name":" 1802 ","page_number":474},
  {"content":"\r\n\r\n\r\nوفات و مدفن\r\nارباب پس از عمرى خدمت به اسلام و مسلمين در سال 1341 ق دار فانى را وداع گفت و به سراى باقى شتافت . هنگام مرگ بيش از پنج روز در بستر كسالت نخوابيد ، و روزهاى آخر عمرش يكى از متدينين و محترمين به منزل ايشان مىآيد و مىگويد : شب گذشته در خواب ديدم كه نامهء شما ممهور به دوازده مهر شد ، ايشان با شنيدن اين خبر خوشحال شده و بعد از مدتى كوتاه به ديدار يار مىرود .\r\nدر فوت ايشان آيت‌اللّه حاج شيخ عبد الكريم حائرى يزدى بسيار متأثر شده ، و در تسليت فرزندان آن مرحوم فرمودند : نه تنها شما يتيم شديد ، بلكه برادرى هم از دست من رفته است .\r\nآن مرحوم در وسط قبرستان معروف ( شيخان ) قم مدفون گرديد ، و مرقدش مورد توجه اهل علم و معرفت قرار گرفت .\r\n- منابع\r\n1 - آثار الحجة 1 / 220 .\r\n2 - اربعين الحسينية ، چاپ سنگى .\r\n3 - الذريعة 1 / 425 .\r\n4 - بحار الانوار ، جلد 51 ، ص 382 .\r\n5 - بشارة المؤمنين در تاريخ قم و قميين 216 .\r\n6 - تاريخ تكايا و عزادارى قم .\r\n7 - تاريخ قم 279 .\r\n8 - تحفة الفاطميين ( خطى ) .\r\n9 - تراجم الرجال 2 / 550 .\r\n10 - رجال قم 141 .\r\n11 - ريحانة الأدب 4 / 489 .\r\n12 - علماى معاصرين 130 .\r\n13 - فوائد الرضويه 2 / 602 .\r\n\r\n","description":"","footnote":"","page_name":" 1803 ","page_number":475},
  {"content":"\r\n\r\n14 - گنجينهء دانشمندان 1 / 150 .\r\n15 - مجلهء نور علم ، دورهء دوم ، شمارهء چهارم ، ص 82 .\r\n16 - مؤلفين كتب چاپى 5 / 778 .\r\n17 - نقباء البشر ( قسمت خطى ) .\r\n18 - هدية الرازى الى المجدد الشيرازى 142 .\r\n\r\nشيخ محمّد قمى « حاج آخوند » ( - 1378 ق )\r\nشيخ محمّد فرزند آيت‌اللّه حاج شيخ غلامرضا قمى معروف به « حاج آخوند » ، از فضلا بود .\r\nوى از شاگردان حاج شيخ عبد الكريم حائرى يزدى ، سيّد محمّد حجت كوه‌كمرى و سيّد حسين طباطبائى بروجردى بود .\r\nشيخ محمّد ، در سال 1378 ق درگذشت و در قم مدفون شد .\r\n- منابع\r\n1 - آثار الحجة 2 / 108 .\r\n2 - آينهء دانشوران 339 .\r\n3 - رجال قم 105 .\r\n4 - گنجينهء دانشمندان 2 / 122 .\r\n5 - مقدمهء قلائد الفرائد ص 10 ، به قلم استاد جعفر سبحانى .\r\n\r\nشيخ محمّد قوانينى بروجردى ( 1318 - 1360 ق )\r\nحاج شيخ محمّد فرزند آيت‌اللّه شيخ زين الدّين و نوهء ملا مهدى بروجردى ، ملقب به « قوانينى » ، و داماد آيت‌اللّه ملا عبد اللّه بروجردى ( 1256 - 1329 ق )\r\n\r\n","description":"","footnote":"","page_name":" 1804 ","page_number":476},
  {"content":"\r\n\r\n- نقباء البشر 3 / 1201 - و از فضلاى قم بود .\r\nوى در سال 1318 ق در بروجرد ديده به جهان گشود .\r\nپدرش از علماى معروف بروجرد بود . جهت تفصيل به نقباء البشر 2 / 794 و تاريخ بروجرد 2 / 399 رجوع شود .\r\nشيخ محمّد پس از سپرى كردن مقدمات ، سطوح را نزد حضرات آيات : شيخ محمّد حسين غروى بروجردى و سيد حسين طباطبائى بروجردى به پايان برد .\r\nآن‌گاه به نجف اشرف رهسپار شد و دروس عالى را از محضر آيات : ميرزا محمّد حسين نائينى و شيخ ضياء الدّين عراقى بهره‌مند شد . سپس به ايران مراجعت نمود و در قم سكونت اختيار كرد و در درس آيت‌اللّه حاج شيخ عبد الكريم حائرى يزدى شركت جست .\r\nمرحوم قوانينى علاوه بر تسلط در فقه و اصول ، در علوم مختلفى از قبيل :\r\nهيئت ، رياضيات و طب قديم معلومات كافى و وافى داشت . او در ايام تعطيل به ويژه در تابستانها به‌سوى بروجرد مىرفت و مشغول ترويج احكام و هدايت مىشد .\r\nنامبرده در اواخر / صفر 1360 ق مطابق با نوروز / 1320 ش در سن 42 سالگى در قم زندگى را بدرود گفت . پيكرش در قبرستان حاج شيخ به خاك سپرده شد .\r\n\r\nفرزندانش :\r\n1 - آقا محمّد تقى 2 - دكتر محمّد رضا قوانينى ، ساكن شيراز . و سه دختر از او به جاى ماندند .\r\n- منابع\r\n1 - آينهء دانشوران 308 ( نام پدرش را اشتباها محمّد نوشته است ) .\r\n2 - افادات حجة الاسلام شيخ محمّد رضا قوانينى ، ساكن بروجرد ( برادرزاده صاحب شرح حال ) .\r\n3 - رجال قم 155 .\r\n\r\n","description":"","footnote":"","page_name":" 1805 ","page_number":477},
  {"content":"\r\n\r\n\r\nسيّد محمّد كاشانى غروى ( - ح 1330 ق )\r\nسيد محمّد فرزند آيت‌اللّه سيد حسين و نوهء مير محمّد على حسينى كاشانى ، ملقب به « غروى » . وى برادر بزرگتر آيت‌اللّه سيد مصطفى كاشانى ( پدر آيت‌اللّه سيد ابو القاسم كاشانى ) مىباشد .\r\nپدرش سيد حسين از شاگردان آيات : شيخ محمّد ابراهيم كلباسى « صاحب الاشارات فى الاصول » و شيخ محمّد حسين اصفهانى « صاحب الفصول فى الاصول » در اصفهان و سيد ابراهيم قزوينى « صاحب ضوابط الاصول » بود . در اواخر عمر به تهران رفت و به امر افتا و قضاوت پرداخت . در سال 1296 ق در تهران درگذشت و در وادى السلام نجف اشرف دفن گرديد . به الكرام البررة 1 / 412 و لباب الألباب فى ألقاب الأطياب ، ص 75 رجوع شود .\r\nسيد محمّد در كاشان زاده شد . پس از تحصيل مقدمات و سطوح ، رهسپار نجف اشرف گرديد و از محضر آيات : آخوند ملا محمّد كاظم خراسانى و شيخ محمّد طه نجف تبريزى استفاده نمود و موفق به دريافت اجازات از آنان شد .\r\nعلامه حاج آقا بزرگ تهرانى وى را : عالمى جليل و مروج احكام دين ، معرفى نموده است . ايشان پس از فراغت از تحصيل ، به كاشان بازگشت و به هدايت و ارشاد و نيز اقامهء جماعت در مسجد « درب يلان » پرداخت .\r\n\r\nاز آثار او\r\n1 - سبيل المؤمنين لتحصيل الزاد ليوم الدّين ( رسالهء عمليه ) ، چاپ شده . در آخر آن صورت دو اجازه از دو استاد خود آمده كه جهت اطلاع و تكميل فايده متن آنها را نقل مىنمائيم :\r\n\r\n","description":"","footnote":"","page_name":" 1806 ","page_number":478},
  {"content":"\r\n\r\nصورت شهادة حجة الاسلام و المسلمين و آيت‌اللّه في العالمين الشيخ محمّد كاظم الخراسانى قدّس سرّه .\r\nبسم اللّه الرحمن الرحيم الحمد للّه الذى رفع درجات العلماء ، و جعلهم ورثة الانبياء و خلفاء الاوصياء و فضّل مدادهم على دماء الشهداء ، و الصلاة و السلام على افضل السفراء ، محمّد و آله السادة النجباء و لعنة اللّه على اعدائهم الى يوم الجزاء .\r\nو بعد ، فمن البيّن الواضح و الجلىّ اللائح ، ان شرف العلم لا ينكر و فضله لا يكاد يستر ، إذ به يعرف اللّه و يوحّد و يطاع و يعبد و هو المونس فى الوحشة و المحدث فى الخلوة و المصاحب فى الغربة و الوحدة و الدليل فى السراء و الضراء و السلاح على الاعداء . و به ايّد اللّه تعالى دينه القويم و شرعه المستقيم و فرض تحصيله كفاية على العباد و لو بالنفر عن الموطن الى غيره من البلاد و ندبهم الى ذلك و حث و رغبهم و بعث ، اذ جعل النظر الى أهله عبادة و المجالسة معهم سعادة و مدادهم أفضل من دم الشهادة ، فبادر الى ذلك في كل زمان من الأزمان الماضية و القرون الخالية جماعة من الازكياء الاتقياء الاصفياء ، فصرفوا أعمارهم و أتعبوا ابدانهم و أسهروا أجفانهم و بذلوا جدّهم و جهدهم فى هذا الخطب ، بحيث تجاوزوا عن الفرض الى الندب ، و للّه درّهم كم عرفوا من قدر العلم ما عرفوا ، و كم صرفوا من أعمارهم فى تحصيله ما صرفوا ، و كم عزلهم النوم و وصلت ليلتهم اليوم .\r\nو ممّن من اللّه عليه بتوفيقه لاقتفاء آثارهم و اتباع رائق افكارهم ، عماد العلماء و سناد الفضلاء محقّق شرايع الاسلام علامة قواعد الاحكام ، الفقيه الكافى للتهذيب و الاستبصار و النبيه الوافى للتذكرة لدى أولى الابصار جامع المقاصد و ممهد القواعد ، العالم العامل و الفاضل الكامل فخر الاماثل و قرّة عين الافاضل الاوائل ، الحاج الممجد الآغا السيّد محمّد الكاشانى الغروى وفقه‌اللّه اللّه تعالى لما يحبّه و يرضيه ، و جعل مستقبل أمره خيرا من ماضيه .\r\nفقد صرف أكثر عمره الشريف فى تحصيل القواعد الفرعية و اتقان المسائل\r\n\r\n","description":"","footnote":"","page_name":" 1807 ","page_number":479},
  {"content":"\r\n\r\nالاصولية ، و قرأ على الاساطين و تلقّى منهم المطالب بالبراهين ، الى ان صار بين الاعلام من الاعيان ، بحيث يشار اليه بالبنان ، و حصلت له الملكة القدسية ، و القوّة القدوسية ، و ترقى بها عن حضيض التقليد الى اوج الاجتهاد ، الذى هو غاية المراد للفضلاء المحصلين و سائر المشتغلين ، فلجنابه رفع الخصومة بين الانام و العمل بما يستنبطه من الاحكام و غيرهما مما هو وظيفة الحكام .\r\nو المرجوّ من اخلاقه الكريمة مراعاة الاحتياط ، فانه سبيل النجاة و معه ليس بناكب عن الصراط ، و أن لا ينسانى من دعاء الخير في مظان استجابة الدعوات ، خصوصا عقيب الصلوات .\r\nحرّره الآثم الجانى محمّد كاظم الهروى الخراسانى الغروى فى أوائل العشر الثانى من جمادى الثانية من شهور سنة 1315 بيمناه الداثرة ، اوتى كتابه بها فى الآخرة .\r\nمحمّد كاظم\r\nصورة شهادة حجة الاسلام و المسلمين و آيت‌اللّه في العالمين المرحوم الشيخ محمّد طه نوّر اللّه مضجعه\r\nبسم اللّه الرحمن الرحيم الحمد للّه الذى من علينا به سيد رسله ، محمّد صلى اللّه عليه و آله افضل السفراء ، بحججه المعصومين من عترته اشرف الاوصياء و الصلاة و السلام عليهم صلاة تبّت بها يد اشانئهم و تتحف بها حضرة قائمهم « عجّل اللّه تعالى فرجه » ، شكرا لما لطف بنا و عطف علينا من الدعاء لنا و الرحمة علينا ، فمن رحمته ان نصب فى اوان غيبته من يرجع اليه فى الاحكام و يؤخذ منه مسائل الحلال و الحرام ، ممن كان من الفقهاء صائنا لنفسه ، حافظا لدينه ، مخالفا على هواه ، مطيعا لامر مولاه .\r\nو ممن نال به حمد اللّه تعالى هذه المرتبة العلية و حظى بهذه الخصلة البهيّة و حاز تلك الفضيلة المرضيّة ، هو جناب الورع البارع العابد و التقيّ النقي الزاهد الراكع الساجد ، سيدنا المعظم الممجّد الآغا الحاج سيد محمّد الكاشانى اصلا و الغروى موطنا ، فإنه بذل عمره الشريف في طلب العلى حتى صار علم الهدى ، فجاز للناس تقليده و وجب\r\n\r\n","description":"","footnote":"","page_name":" 1808 ","page_number":480},
  {"content":"\r\n\r\nعلى المسلمين اتباع أحكامه و تأييده ، فالراد عليه مأثوم مأزور ، و العامل لفتاواه و الآخذ منه المسائل مبرور مأجور . متّع اللّه المسلمين به طول بقائه ، و جعل مستقبل أمره خيرا مما مضى من زمانه ، و المأمول من احسانه ان لا ينساني من دعاء الخير عقيب صلواته .\r\nالراجى عفو ربّه محمّد طه نجف\r\n3 رجب سنة 1319\r\n\r\nدرگذشت و اعقاب\r\nمتأسفانه فوت دقيق ايشان بدست نيامد ولى در حدود سالهاى 1330 ق به بعد در كاشان رخ داد . پيكرش به قم حمل و در وسط قبرستان شيخان - كنار مزار زكريا بن آدم - به خاك سپرده شد .\r\n\r\nفرزندانش :\r\n1 - سيد فرج اللّه 2 - سيد نصر اللّه 3 - سيد شكر اللّه 4 - سيد احمد مصطفوى ، از علما و معاريف كاشان بود . وى در حدود سال 1298 ق تولد يافت . مقدمات را نزد پدرش آموخت . سپس نزد آيات : سيد مصطفى كاشانى ( عمو و پدرزن خود ) ، ميرزا محمّد حسين نائينى و شيخ ضياء الدّين عراقى در نجف اشرف به تحصيل فقه و اصول پرداخت . آنگاه به كاشان رفت و از محضر آيات : ميرزا حبيب اللّه كاشانى و سيد محمّد علوى بروجردى ( در رياضيات و هيئت و عرفان ) بهره‌مند شد . وى در مسجد « درب يلان » به اقامهء جماعت و هدايت اشتغال داشت .\r\nاز آثار او : 1 - تعليقات متفرقة على كتاب جواهر الكلام ، 2 - مصائب سيد الشهداء عليه السّلام ( مفقود ) .\r\nسيد احمد در روز چهارشنبه 10 / صفر / 1359 ق مطابق با 29 / اسفند / 1318 ش در پى بيمارى در كاشان درگذشت . پيكرش در قبرستان « دشت‌افروز » ، كنار مزار استاد خود ميرزا حبيب اللّه كاشانى به خاك سپرده شد .\r\nاز او دو فرزند ذكور باقى ماند : 1 - مرحوم سيد على مصطفوى 2 - آقاى سيد\r\n\r\n","description":"","footnote":"","page_name":" 1809 ","page_number":481},
  {"content":"\r\n\r\nمحمّد باقر مصطفوى ، از علماى معاصر كاشان .\r\n- منابع\r\n1 - اطلاعاتى از نواده‌اش علامه سيد محمّد باقر مصطفوى .\r\n2 - عزادارى سنتى شيعيان 1 / 772 .\r\n3 - نقباء البشر ( قسمت خطى ) .\r\n\r\nسيّد محمّد كاظم تبريزى « اهرى » ( 1306 - 1382 ق )\r\nحاج سيّد محمّد كاظم طباطبائى تبريزى ، معروف به « اهرى » و « كوه‌كمرى » ، از علما و معاريف آذربايجان شرقى بود .\r\nتولدش در سال 1306 ق در تبريز ( محله سيد لر ) اتفاق افتاد .\r\nايشان پس از كسب مقدمات و سطوح ، در سن جوانى رهسپار نجف اشرف شد و از محضر آيتين علمين : آخوند ملا محمّد كاظم خراسانى و سيّد محمّد كاظم طباطبائى يزدى بهره‌مند گردد ، آنگاه به تبريز بازگشت و سالهاى متمادى در شهرستان اهر و حومه به ترويج و هدايت اشتغال داشت . سرانجام به حوزهء علميهء قم رفت و مشغول تدريس و تربيت طلاب گرديد .\r\n\r\nاز آثار او :\r\n1 - كفاية الفقه المتعلق بالعروة الوثقى ، دو جلد ، 2 - رسالهء عمليّه .\r\nايشان در روز سه‌شنبه 23 / محرم / 1382 ق برابر با 5 / تير / 1341 ش در سن 76 سالگى در قم بدرود حيات گفت . پيكرش در قبرستان ابو حسين - مقبرة العلماء - مدفون گرديد .\r\n- منابع\r\n1 - اطلاعاتى از حجة الاسلام شيخ عيسى اهرى .\r\n2 - مؤلفين كتب چاپى 5 / 42 .\r\n\r\n","description":"","footnote":"","page_name":" 1810 ","page_number":482},
  {"content":"\r\n\r\n\r\nسيّد محمّد كاظم قزوينى ( 1348 - 1415 ق )\r\nسيد محمّد كاظم قزوينى فرزند سيد محمّد ابراهيم كه از علماى كربلا و جدش فقيه گرانقدر سيد هاشم موسوى ( از شاگردان صاحب جواهر ) بود .\r\nفقيد سعيد در 12 / شوال / 1348 ق در بيت علم و فضيلت و تقوا ، در كربلا ديده به جهان گشود .\r\nوى در سن ده‌سالگى مادر و در سن دوازده‌سالگى پدر را از دست داد ، و گرد يتيمى بر سرش نشست . اما با همهء سختيها و دشواريها با همتى عالى به تحصيل علوم دينى روى آورد و پس از فراگيرى مقدمات ، سطوح را نزد آيات : ميرزا هادى بجستانى خراسانى ، شيخ يوسف حائرى خراسانى تلمّذ كرد ، و در دروس خارج آيات : سيد مهدى شيرازى ، سيد محمّد هادى ميلانى ، سيد محمّد حسن قزوينى ( آقا مير ) ، شيخ يوسف خراسانى ، شيخ محمّد خطيب حائرى ، و شيخ جعفر رشتى شركت جست ، و هم‌زمان با آن به تدريس و آموزش فن خطابه در ( مدرسهء ابن فهد حلّى ) پرداخت .\r\nپس از اتمام تحصيلات خويش به تأليف و ترويج علوم اهل بيت عليهم السّلام ( از راه وعظ و خطابه ) روى آورد ، و از اين رهگذر بسيارى را به راه راست هدايت نمود . نيز ايشان با تأسيس مؤسسهء « رابطة النشر الإسلامى » در سال 1380 ق در كربلا ، به ارتباط با جهان اسلام و مكاتبه با شخصيتهاى اسلامى و ارسال رايگان كتابهاى\r\n\r\n","description":"","footnote":"","page_name":" 1811 ","page_number":483},
  {"content":"\r\n\r\nشيعى به كشورهايى چون : مراكش ، ليبى ، الجزاير ، تونس ، يمن ، و اندونزى پرداخت ، و با سفر به نقاط مختلف مانند : مراكش ، مصر ، استراليا ، تايلند ، هندوستان ، پاكستان و سوريه بذر اسلام و تشيع را در قلوب مردمان بسيارى پاشيد ، و گروهى انبوه را به‌سوى مذهب اهل بيت عليهم السّلام كشانيد .\r\nوى ، موفق شد سنت خبيثه و اموى جشن روز عاشورا - در مراكش - را براندازد و پنج كتابخانهء شيعى در آن ديار تأسيس نمايد . همچنين در استراليا ( شهر سيدنى ) به بنيان نهادن مسجد فاطمة الزهراء عليها السّلام و قبرستان و غسالخانه ويژهء شيعيان دست‌يازيد .\r\nدر سال 1394 ق به كويت هجرت گزيد و در آنجا به اقامهء جماعت و ارشاد و تأليف و تفسير قرآن پرداخت و در سال 1400 ق به قم آمد و به وظايف روحانى خويش به ويژه تأليف پرداخت . و مؤسسهء امام صادق عليه السّلام را در سال 1409 ق تأسيس نمود كه هدف آن تأليف موسوعة الامام الصادق عليه السّلام است .\r\nمنبرش از شيرينى خاصى برخوردار و مشحون از آيات و روايات بود . بسيار مسلط بر تفسير ، تاريخ و حديث و دوستدار اهل علم و فانى در ولاى اهل بيت عصمت عليهم السّلام بود .\r\n\r\nتأليفات آن مرد بزرگ كه همه به چاپ رسيده‌اند عبارتند از :\r\n1 - على عليه السّلام من المهد الى اللحد .\r\n2 - الامام الحسين عليه السّلام من المهد الى اللحد .\r\n3 - فاطمة الزهراء عليها السّلام من المهد الى اللحد .\r\n4 - زينب الكبرى عليها السّلام من المهد الى اللحد .\r\n5 - الامام المهدى ( عج ) من المهد الى الظهور .\r\n6 - الامام الجواد عليه السّلام من المهد الى اللحد .\r\n7 - الامام الهادى عليه السّلام من المهد الى اللحد .\r\n8 - الامام العسكرى عليه السّلام من المهد الى اللحد .\r\n\r\n","description":"","footnote":"","page_name":" 1812 ","page_number":484},
  {"content":"\r\n\r\n9 - فاجعة الطف او مقتل الحسين عليه السّلام .\r\n10 - شرح نهج البلاغة ( در 3 جلد ) .\r\n11 - الاسلام و التعاليم التربوية .\r\n12 - الاسلام الصحيح يتجلّى فى مذهب اهل البيت عليهم السّلام .\r\n13 - الفقه الواضح - شرح توضيحى بر شرايع الاسلام -\r\n14 - سيرة الرسول الاعظم صلى اللّه عليه و آله و سلّم .\r\n15 - موسوعة الامام الصادق عليه السّلام كه بيش از 50 مجلد مىشود - زير نظر ايشان بود - ( اين كتاب دربرگيرندهء زندگانى ، رجال و ياران ، احكام و احاديث امام صادق عليه السّلام است ) ، 20 مجلد آن تاكنون منتشر شده ، بقيّهء مجلّدات در دست چاپ و انتشار است .\r\nسرانجام فقيد سعيد پس از پشت سر نهادن دو سال بيمارى سرطان حنجره ، در ظهر روز پنجشنبه 26 / آبان / 1373 ش مطابق با 13 / جمادى ثانى / 1415 ق به سنّ 67 سالگى در بيمارستان آيت‌اللّه گلپايگانى قم بدرود حيات گفت ، و پس از تشييعى باشكوه عصر روز جمعه از مسجد امام حسين عليه السّلام به طرف حرم تا حسينيهء كربلائيها واقع در ( گذر خان ) و در زير زمين حسينيه به خاك سپرده شد .\r\n- منبع\r\n1 - زندگينامهء فقيد به قلم استاد گرامى ، شيخ ناصر الدّين انصارى .\r\n\r\nملّا محمّد كاظم كيكله‌اى ملايرى ( - ح 1326 ق )\r\nحاج ملا محمّد كاظم فرزند ميرزا على نقى كيكله‌اى ملايرى ، از فضلا و روحانيون معروف منطقهء ملاير بود .\r\nايشان در روستاى « كيكله » - واقع در 18 كيلومترى شهر ملاير - ، سكونت و در آن روستا و منطقهء هم‌جوار آن به اشتغالات روحانى و مذهبى اهتمام داشت . بيشتر\r\n\r\n","description":"","footnote":"","page_name":" 1813 ","page_number":485},
  {"content":"\r\n\r\nاز اين معلومات ، از نوادهء محترم ايشان دستگيرمان نشد .\r\nنامبرده در حدود سال 1326 ق در همان روستا درگذشت . پيكرش به قم حمل و در قبرستان شيخان به خاك سپرده شد .\r\n\r\nفرزندانش :\r\n1 - حاج قاسم ، وى پدر آيت‌اللّه شيخ اسماعيل معزّى ملايرى كه فعلا در قم سكونت دارند . تولدش در سال 1342 ق ( برابر با 1302 ش ) در روستاى « كيكله » اتفاق افتاد . شيخ اسماعيل پس از رشد و نما به شهر ملاير رفت و سه سال در حوزهء علميهء آنجا به تحصيل مقدمات اشتغال داشت . كتاب « جامع أحاديث الشيعة » از زحمات اوست .\r\n2 - حاج بالاخان 3 - حاج على عرب .\r\n- منبع\r\n1 - اظهارات نوهء صاحب شرح حال جناب حاج آقاى معزّى ، به تاريخ صفر / 1421 ق در قم .\r\n\r\nسيّد محمّد كاظم مرتضوى اصفهانى ( 1288 - 1366 ق )\r\nحاج سيد محمّد كاظم فرزند علامه سيد حسين موسوى اصفهانى ( مرتضوى ) ، از علما و مفسران قرآن مجيد بود .\r\nدر سال 1288 ق در روستاى ( اسفيد واجان ) بلوك « كرّون » اصفهان ديده به جهان گشود .\r\n\r\nدر حوزهء علميهء اصفهان\r\nوى در سن چهارده‌سالگى به اصفهان رفت و در « مدرسهء جدّهء كوچك » سكونت نموده ، و به تحصيل مقدمات و ادبيات نزد سيد محمود دهكردى\r\n\r\n","description":"","footnote":"","page_name":" 1814 ","page_number":486},
  {"content":"\r\n\r\nپرداخت . آن‌گاه سطوح را نزد اساتيدى چون : مير محمّد تقى مدرس فرزند سيد حسن مدرس و ملا عبد الكريم گزى به انجام رسانيد . و دروس خارج را از محضر آيات : سيد محمّد تقى مدرس و سيد محمّد باقر درچه‌اى ، و فلسفه را خدمت حكمائى چون : ميرزا جهانگير خان قشقائى و ملا محمّد كاشى استفاده نمود .\r\nشيخ محمّد رازى مىنويسد :\r\n« معظم‌له پس از طى مراحل تحصيلى و نيل به مدارج عاليهء علمى به تدريس و تعليم پرداختند ، و در اصفهان صدها نفر از طلاب علوم دينيه كه بعضى از آنها هم‌اكنون از شخصيت‌هاى علمى محسوب مىشوند ، در مدرسهء جدّهء كوچك ، مسجد دارالشفا ، مسجد سرخى ، مدرسهء چهار باغ و مراكز ديگر از محضر درس ايشان استفاده مىكردند ، و پس از هجرت به تهران در سالهاى اخير در مسجد مرحوم حاج سيد عزيز اللّه واقع در بازار نيز تدريس مىكردند .\r\n\r\nتحقيق در معارف الهى\r\nعلاوه بر تدريس نسبت به بيان معارف اسلام و حقائق دين و تفسير قرآن مبين و امر به معروف و نهى از منكر اهتمام زيادى داشتند ، و در اين راه مجاهدتها نموده و رنجهاى فراوان متحمل شدند ، و در زمان سابق روزهايى در گوشهء زندان و پس از آن ماهها به اجبار در زاويهء خانه بسر مىبردند ، و پس از آن سنوات اخير تنها به تفسير قرآن در محافل و مجالس صالحه مىپرداختند ، و عده‌اى از خواص ، از\r\n\r\n","description":"","footnote":"","page_name":" 1815 ","page_number":487},
  {"content":"\r\n\r\nلطائف و دقائق تفسيرى وى استفاده مىنمودند . كه هنوز برخى از آنان در قيد حياتند ، و به عقيدهء كثيرى از دانشمندان در عصر خود نسبت به تفسير آيات و تحقيق در معانى آنها كم‌نظير بوده است .\r\nمتأسفانه از آن مرحوم تأليفات مرتب و منظم در دست نيست ، لكن نسبت به كثيرى از آيات قرآن و پاره‌اى از روايات مشكله تحقيقاتى نموده ، و به‌طور ايجاز و اشاره بر اوراق عديده مطالبى قابل استفاده يادداشت فرموده است . . .\r\n\r\nذوالفنون\r\nضمنا يادآور مىشود ، مرحوم معظم‌له غير از ادبيات و فقه و اصول و حكمت و فلسفه و تحقيقات در آيات و روايات مشكل ، كثيرى از علوم غريبه و صنعت شيمى و طب قديم و خواص ادويه مفرده و مركبه و كيفيت تركيب آنها نيز ، اطلاعاتى وسيع داشتند . به طورى كه گاهى بعضى امراض صعب العلاج را با داروهاى يونانى درمان مىنمودند ، چنان كه معالجات ايشان زبان‌زد عده‌اى از اهالى تهران و اصفهان مىباشد .\r\n\r\nاعقاب\r\nاولاد معظم‌له شش نفرند ، پنج پسر و يك دختر كه دو تن از فرزندان ذكور ايشان در لباس روحانيت ، و در تهران به انجام وظايف علمى و روحانى اشتغال دارند : 1 - حجة الاسلام آقاى حاج سيد ابو الحسن مرتضوى 2 - حجة الاسلام آقاى حاج سيد كمال مرتضوى .\r\n\r\nدرگذشت\r\nوى در روز پنج‌شنبه 16 / ذىقعده / 1366 ق مطابق با 9 / مهر / 1326 ش به سن 78 سالگى در تهران به لقاء اللّه پيوست ، و جسدش به قم حمل و در يكى از اطاقهاى مقبرهء بيات ( مقابل پل آهنچى ) مدفون گرديد . و از طرف آيت‌اللّه بروجردى\r\n\r\n","description":"","footnote":"","page_name":" 1816 ","page_number":488},
  {"content":"\r\n\r\nدر مدرسهء فيضيه مجلس ترحيم باشكوهى منعقد ساختند .\r\n- منبع\r\n1 - گنجينهء دانشمندان 2 / 401 .\r\n\r\nشيخ محمّد كاظم معزّى دزفولى ( 1334 - 1389 ق )\r\nحاج شيخ محمّد كاظم فرزند علامه شيخ محمّد و نوهء آيت‌اللّه شيخ محمّد رضا معزّى دزفولى ، از دانشمندان و فضلاى معاصر بود .\r\nدر 1334 ق مطابق با 25 / ارديبهشت / 1295 ش در دزفول ديده به جهان گشود .\r\n\r\nتحصيلات دينى و دانشگاهى\r\nوى در يك خانوادهء علمى و معروف پرورش يافت و تحت عنايت خاصّ جدّ خود قرار گرفت ، و پس از طى مقدمات قسمتى از سطح را نزد آيت‌اللّه سيد اسد اللّه نبوى دزفولى تلمذ كرد ، و جهت ادامهء تحصيل به قم رهسپار شد و در دروس خارج آيات حاضر گرديد .\r\nآن‌گاه به تهران رفت و از دانشگاه تهران فارغ التحصيل شد ، و خود در همان دانشگاه به استادى رسيد . در ضمن به تدريس فقه و اصول در « مدرسهء علميهء برهان » شهر رى اشتغال داشت ، و ادارهء آن مدرسه را برعهده گرفت .\r\nاو به چند زبان خارجى تسلط كامل داشت و از آنها ترجمه مىكرد ، كه از جمله زبانهاى : عربى ، انگليسى و فرانسه مىدانست .\r\n\r\nاز آثار او\r\n1 - ابو الشهداء الامام الحسين عليه السّلام ( ترجمه ) ، و به نام « پيشواى شهيدان » نيز چاپ شده است .\r\n\r\n","description":"","footnote":"","page_name":" 1817 ","page_number":489},
  {"content":"\r\n\r\n2 - ترجمه قرآن كريم ( يكى از صحيح‌ترين ترجمه‌هاى تحت اللفظى فارسى قرآن محسوب است ) .\r\n\r\nدرگذشت\r\nايشان در روز يكشنبه 5 / رمضان / 1389 ق مطابق با 25 / آبان / 1348 ش در سن 55 سالگى در تهران درگذشت ، و جنازه‌اش به قم حمل و در قبرستان شيخان به خاك سپرده شد .\r\n- منابع\r\n1 - اطلاعات متفرقه .\r\n2 - فهرست كتابهاى چاپى فاسى 1 / 147 و 989 .\r\n3 - مؤلفين كتب چاپى 5 / 45 .\r\n\r\nشيخ محمّد كلباسى حائرى ( 1324 - 1399 ق )\r\nزندگينامهء زير بقلم خود ايشان كه در كتابش ( خاندان كلباسىها ) آمده و تاكنون خطى مىباشد تقديم مىگردد :\r\nنگارنده محمّد بن ابو تراب بن محمّد جعفر بن الحاج محمّد ابراهيم الكلباسى كه اصغر اولاد ذكور مرحوم والد مىباشم ، حقير از قرار مرقومهء مرحوم والد در ظهر قرآنشان ، در شب سوّم / شهر ذى قعدة الحرام / سنهء 1324 هزار و سيصد و بيست و چهار هجرى در نجف اشرف متولد شدم .\r\nحقير سرتاپا جهل و نادانى فاقد محاسن و مآثر ، عادم اخلاق حميده و صفات پسنديده ، عمرى را به بطالت و تضيع صرف نموده و بهره از آن نبرده ، تقريبا در سن پنج‌سالگى بودم كه والده‌ام در نجف فوت نمود و در سن دوازده‌سالگى تقريبا بودم كه والد ماجدم را از دست دادم ، و پس از فوت مرحوم والد اخوى بزرگم آقاى حاج\r\n\r\n","description":"","footnote":"","page_name":" 1818 ","page_number":490},
  {"content":"\r\n\r\nشيخ محمّد باقر كلباسى ( دام بقاه ) از اصفهان به نجف اشرف مشرف شده و در مراجعت ايشان به اصفهان حقير را با خود به اصفهان برده ، و در ماه رجب هزار و سيصد و سى و هشت وارد اصفهان شديم و در تحت تربيت آقاى اخوى بودم و به مدرسهء قدسيه مىرفتم ، سپس در مدرسهء صدر حجره گرفتم و مشغول به دروس مقدماتى صرف و نحو و منطق و غيره شدم .\r\nو در ربيع الاول / هزار و سيصد و چهل و چهار به نجف اشرف مشرف شدم و در مدرسهء بزرگ مرحوم آخوند خراسانى حجره گرفته و مشغول به تحصيل شدم ، و در سنهء 1345 مبتلا به اسهال دموى سختى شدم كه از حيات خود مأيوس شدم و مدتى به اين مرض مبتلا بودم و خوراكم برحسب دستور اطباء منحصر به ماست و كهرباء سائيده كه با ماست مخلوط مىكردند و يخ روى آن مىگذاشتند بود ، و به واسطهء سختى مرض و گرمى هواى نجف و دستور اطباء به سامره منتقل شدم و مدت يك سال در سامره بودم و در سامره بااين‌كه مزاجم ضعيف و ناتوان بود مع ذلك مباحثه را ترك نكردم و بعدا به نجف بازگشت نمودم ، و به واسطهء عدم مساعدت هواى نجف با مزاجم به كربلا مشرف شدم و در كربلا رحل اقامت انداختم .\r\nحقير شرح لمعه را نزد مرحوم آقاى شيخ شعبان لاهيجى كه از فضلاى نجف بود و حضرت حجة الاسلام آقاى حاج آقا بزرگ طهرانى مؤلف كتاب « الذريعة » در سامره خواندم و قوانين را خدمت حضرت حجة الاسلام آقاى حاج شيخ محمّد رضا جرقويه‌اى اصفهانى ، رسائل و مكاسب را خدمت مرحوم آقاى ميرزا يحيى زرندى و غيره خواندم ، و خارج را خدمت آيت‌اللّه ، آقاى حاج آقا حسين قمى قدّس سرّه و آيت‌اللّه آقاى حاج ميرزا مهدى شيرازى قدّس سرّه ، و اصول را در خدمت آيت‌اللّه آقاى حاج سيد محمّد هادى ميلانى ( دام ظله ) ديده‌ام .\r\n( مدت كوتاهى نيز از محضر آيات : سيد زين العابدين كاشانى و شيخ يوسف حائرى خراسانى استفاده نموده و توليت مدرسهء بادكوبى را برعهده گرفته و به تدريس اشتغال داشته است ) .\r\n\r\n","description":"","footnote":"","page_name":" 1819 ","page_number":491},
  {"content":"\r\n\r\nنگارندهء كتاب ( السعة و الرزق ) را تأليف نمودم و در آن جمع نمودم ، به قدر لزوم اخبار موجبات فقر و رزق را و آن را مشتمل بر يك مقدمه و سه مقصد و خاتمه نمودم ، مقدمه‌اش در تنبيهات لازمه ، مقصد اول در موجبات فقر ، مقصد دوم در چيزهائى كه نفى فقر مىكند ، مقصد سوم در موجبات رزق ، خاتمه در قضاء مطلق حوائج و تاكنون دو مرتبه به طبع رسيده است .\r\nدوم : همين كتاب ( خاندان كلباسىها ) است كه از جد مرحوم حاجى كلباسى گرفته ، فى الجملة شرح حال آنها را الى يومنا هذا نوشتم .\r\nسوم : تاريخچهء كربلاء يا راهنماى زوار است تاريخ مختصر فارسى است كه از قبل واقعهء كربلا شروع نمودم و اخبار در فضيلت سرزمين كربلا و خاك كربلا و آثارى كه بر آن مرتب است ، حوادث و وقايعى كه اتفاق افتاده و تعميراتى كه نسبت بمرقد مطهر شده و مدارس و مقابر كربلا است\r\nچهارم : تاريخ الملوك و السلاطين .\r\nحقير در سنهء 1351 هزار و سيصد و پنجاه و يك در كربلا تأهل اختيار نمودم و اولاد ذكورم منحصر به دو پسرند :\r\nاول : آقاى شيخ محمّد صادق كلباسى است كه در پنجم ماه ذي حجة الحرام سنهء 1366 هزار و سيصد و شصت و شش در كربلا متولد شده و فعلا پس از خواندن علوم مقدماتى صرف و نحو و منطق و معانى بيان و فراق از سطوح و مسائل و مكاسب و كفايه به درس خارج علماء وقت مىرود و اولادش فعلا منحصر به آقاى علاء الدّين كلباسى است كه در سنهء 1391 در ماه شوال متولد شده و از طبقهء پنجم است .\r\nدوم : آقاى شيخ محمّد صالح كلباسى است كه در ليلهء پنجشنبه دهم جمادى الاولى سنهء 1376 هزار و سيصد و هفتاد و شش هجرى متولد شده و فعلا مشغول به خواندن شرح لمعه و معالم و غيره مىباشد .\r\nايدهم اللّه تعالى الى مرضاته و جعلهما من العلماء العاملين . . . تم هذا الكتاب بعون اللّه الملك الوهاب فى سنهء 1391 هجرى .\r\n\r\n","description":"","footnote":"","page_name":" 1820 ","page_number":492},
  {"content":"\r\n\r\nسرانجام در سال 1393 ق به قم مهاجرت كرد و در روز يكشنبه نهم / جمادى الثانى / سال 1399 ق مطابق با 16 / ارديبهشت / 1358 ه ش در سن 75 سالگى دعوت حق را لبيك گفتند ، و در شهر مقدس قم در قبرستان حاج شيخ به خاك سپرده شدند .\r\n- منبع\r\n1 - ماضى النجف و حاضرها 3 / 236 .\r\n\r\nسيّد محمّد كمارى تبريزى ( 1309 - 1357 ق )\r\nسيد محمّد فرزند سيد احمد و نوهء سيد عطاء اللّه موسوى كمارى تبريزى ، در سال 1309 ق در قريهء ( كمار ) مرند تبريز متولد گرديد .\r\nپس از آموختن مقدمات به تبريز رهسپار شد ، و از محضر ميرزا محمّد على مدرس قراچه‌داغى و ميرزا مصطفى تبريزى سطوح را تلمذ كرد . آنگاه به « اردوباد » روسيه رفت و چندى نزد سيد مرتضى مدرس تلمّذ كرد . و در سال 1330 ق عازم نجف اشرف گرديد ، و از محضر ميرزا فرج اللّه هشترودى تبريزى و ديگران استفاده نمود و در سال 1335 ق به تبريز مراجعت كرد و به بحث و تحقيق پرداخت . گاهى با اساطين مباحثه مىكرد از جمله با آية اللّه سيد ابو الحسن انگجى بحثهاى علمى زيادى نموده است . و در سال 1348 ق به قم مهاجرت كرد و از محضر آيت‌اللّه حاج شيخ عبد الكريم حائرى يزدى بهره‌مند گرديد . و از وى اولادى باقى نماند .\r\nاز آثار او : حاشية على الرسائل ( شيخ انصارى ) ، كه در سال 1347 ق در تبريز به چاپ رسيده است .\r\nسرانجام در سال 1357 ق به سن 48 سالگى درگذشت ، و در قبرستان حاج شيخ قم مدفون گرديد .\r\n- منابع\r\n1 - آثار الحجة 1 / 222 .\r\n\r\n","description":"","footnote":"","page_name":" 1821 ","page_number":493},
  {"content":"\r\n\r\n2 - آينهء دانشوران 188 .\r\n3 - مؤلفين كتب چاپى 5 / 286 .\r\n4 - نقباء البشر ( خطى ) .\r\n\r\nسيّد محمّد كمارى تبريزى ( - 1380 ق )\r\nحاج سيد محمّد كمارى فرزند آيت‌اللّه سيد محمّد تقى موسوى تبريزى « كوه‌كمرى » ، از علماى معروف تبريز بود كه در اواخر عمر در تهران اقامت نمود ، و به تدريس و مباحثات علمى و خدمات دينى پرداخت .\r\nاو روز جمعه اول / رمضان / 1380 ق مطابق با 28 / بهمن / 1339 ش در تهران درگذشت ، و در ( مسجد موزه ) حرم حضرت معصومه عليها السّلام قم مدفون شد .\r\nفرزندش آيت‌اللّه سيد مهدى كمارى از علماى تهران بود .\r\n\r\nشيخ محمّد گلپايگانى « غروى » ( 1300 - 1380 ق )\r\nحاج شيخ محمّد فرزند آيت‌اللّه شيخ محمّد جعفر گلپايگانى غروى ، در سال 1300 ق متولد گرديد .\r\nپس از تكميل تحصيل مقدمات و سطح در تهران به نجف اشرف عزيمت نمود ، و از محضر آيات : ميرزا محمّد حسين نائينى و سيد ابو الحسن اصفهانى در فقه و اصول و از سيد ابو تراب خوانسارى رجال و درايه استفاده نمود ، و موفق به دريافت اجازات اجتهادى و روايى از اساتيد خود گرديد ، و پس از ده سال اقامت به ايران بازگشت و در قم سكونت اختيار نمود ، و از محضر آيت‌اللّه حاج شيخ عبد الكريم حائرى يزدى بهره‌مند گرديد ، و به دستور ايشان به ( سنقر كليائى ) جهت\r\n\r\n","description":"","footnote":"","page_name":" 1822 ","page_number":494},
  {"content":"\r\n\r\nتبليغ و ارشاد عزيمت نمود ، و مدت 30 سال به ترويج مذهب پرداخت .\r\n\r\nاز آثار او :\r\n1 - تقريرات رجال خوانسارى .\r\n2 - هدايت و ضلالت .\r\n3 - تفسير پنج سوره ( توحيد ، نباء ، جحد ، اعلى ، و نصر ) . اين كتاب يكى از اجزاى « نور العرفان » است .\r\n4 - تفسير سورهء حمد .\r\n5 - نور العرفان و كشف اسرار القرآن ( تفسير قرآن كريم به فارسى ) در چند جلد .\r\n6 - كشف الحق و دفع الباطل ( در ردّ بهائيان )\r\n7 - حجة المنتظر ، در ردّ كتاب سؤال جواب ( از نعيم بهائى ) .\r\n8 - تفسير سوره‌هاى كوچك ( جزو آخر قرآن ) ، اين كتاب نيز يكى از اجزاى « نور العرفان » است .\r\nوى در روز شنبه عيد فطر / 1380 ق مطابق با 27 / اسفند / 1339 ش به سن 80 سالگى درگذشت ، و در قبرستان حاج شيخ به كد ( 10997 ) مدفون شد .\r\n1 - فرزندش حجة الاسلام شيخ عباس غروى مىباشد از شاگردان سيد شهاب الدّين مرعشى بود .\r\n2 - عطاء اللّه غروى ( متوفاى 1374 ش ) مدفون در جوار تربت پدر خود .\r\n- منابع\r\n1 - الذريعة 25 / 200 .\r\n2 - گنجينهء دانشمندان 8 / 234 ( تاريخ تولدش را 1300 شمسى دانسته ، كه قطعا اشتباه است ) .\r\n3 - مؤلفين كتب چاپى 5 / 702 .\r\n4 - نقباء البشر 1 / 277 .\r\n\r\n","description":"","footnote":"","page_name":" 1823 ","page_number":495},
  {"content":"\r\n\r\n\r\nميرزا محمّد مجاهدى تبريزى ( 1326 - 1380 ق )\r\nيكى از وزنه‌هاى علمى و تدريسى حوزهء علميهء قم در دوران زعامت مرحوم آيت‌اللّه بروجردى ، آيت‌اللّه ميرزا محمّد مجاهدى بودند كه بحقّ استاد توانا و عالم مبارز و شجاع در عرصه‌هاى علمى و سياسى بودند .\r\nمرحوم مجاهدى در مسجد امام حسن عسكرى عليه السّلام قم درس كفايه تدريس مىفرمودند و جمع كثيرى از فضلا و مشتغلين در دروس ايشان شركت مىجستند . ايشان با بيان رسا و استدلال قويم به تدريس مىپرداختند .\r\nوى مردى وقور و وزين و متين و خوش‌لباس و توأم با صلابت و رشادت ، با آرامش گام مىسپرد . در حال حركت و راه رفتن نيز ارسطووش به سؤالات دانشجويان پاسخ مىگفت و در حال و هواى خويشتن بود تا مظاهر بيرونى .\r\nايشان در سال 1326 ق در تبريز تولد يافت و مقدمات را از پدر خود آموخت ، در سن 16 سالى به قم رهسپار شد و سطح را نزد ميرزا محمّد همدانى به پايان برد و از دروس خارج حضرات آيات : حاج شيخ عبد الكريم حائرى يزدى و سيد محمّد حجت كوه‌كمرى استفاده كرد .\r\nاكنون بخشى از متن نوشتارى را كه فرزند ارجمند آن مرحوم ، شاعر توانا ( سرپرست انجمن شعر شهرستان قم ) ، آقاى محمّد على مجاهدى ، متخلص به\r\n\r\n","description":"","footnote":"","page_name":" 1824 ","page_number":496},
  {"content":"\r\n\r\n« پروانه » در اختيار قرار داده‌اند ، از نظر خوانندهء گرامى مىگذرد :\r\n« مرحوم علّامه كبير ، حضرت آيت‌اللّه آقا ميرزا محمّد مجاهدى تبريزى ، از مدرّسان طراز اوّل و از علماى بنام و نامدار حوزهء علميهء قم بشمار مىرفتند .\r\nپدر ايشان ، مرحوم حجة الاسلام و المسلمين ، مجاهد نستوه و خستگىناپذير ، مرحوم حاج ميرزا على اكبر مجاهد نيز از علماى بزرگ و نامدار تبريز به شمار مىآمدند . به خاطر مجاهدتها و رشادتهايى كه در ارتباط با مبارزه با دودمان قاجار و استقرار نظام مشروطه در تبريز از خود نشان دادند ، باقر خان و ستّار خان از اوامر او اطاعت مىكردند ، و به « مجاهد » معروف گرديد . ايشان بارها در زمان ستم‌شاهى رضا خان ، به تبعيد و زندان محكوم گرديد ، و چندين بار نيز به همراه مرحوم آيت‌اللّه سيد ابو الحسن انگجى ، توسّط عمال حكومتى بازداشت شدند . منزل او محل رتق و فتق امور جارى مردم بود . اهالى آذربايجان نسبت به ايشان اعتماد و اعتقاد قلبى خاصّى داشتند .\r\nمرحوم آيت‌اللّه مجاهدى تبريزى ، علاوه بر مقامات شامخ علمى ، در اخلاق و عرفان عملى و متأدّب بودن به آداب اسلامى ، شاخص بود و هيچ‌گونه ستمى را از هر مقام و مرجعى كه بود ، برنمىتافت ، و اقدامات شجاعانهء او در زمان مرحوم آيت‌اللّه بروجردى براى استيفاى حقوق اهل علم و طالبان علوم دينى ، زبانزد عامّ و خاصّ است .\r\nدر زمان نخست‌وزيرى دكتر محمّد مصدق كه در قم نسبت به تعدادى از محصّلان علوم دينى بىاحترامى شده و شايع شده بود كه توسّط توده‌اىها مورد ضرب و جرح قرار گرفته‌اند و اجساد آنان را در خاكفرج قم مدفون كرده‌اند ، تلگراف بسيار شديداللّحنى به مصدق نوشته و پس از تذكّرات مفصّل ، يادآور شده بودند كه دولت زير پتوى مصدّق مسئول اين خيانت و جنايت است و مصدّق طى نامه‌اى در پاسخ تلگرام ايشان نوشته بود كه نظرات آن جناب صائب و مورد نظر خواهد بود .\r\nدر رابطه با همين حادثه ، به مدّت يك هفته درس و بحث را تعطيل كرده و در\r\n\r\n","description":"","footnote":"","page_name":" 1825 ","page_number":497},
  {"content":"\r\n\r\nگورستان خاكفرج قم مستقر شدند و تعداد كثيرى از شاگردان ايشان بنا به صلاحديدشان ، اقداماتى در ارتباط به دفن احتمالى جنازه‌هاى طلّاب علوم دينى انجام مىدادند و مرحوم آيت‌اللّه بروجردى ، ايشان را به عنوان نمايندهء تام الاختيار خود در اين جريان برگزيده بودند .\r\nمرحوم آيت‌اللّه مجاهدى مىفرمودند ، بيش از دوسوم حوزه نزد من تلمّذ كرده‌اند ، و شكر خدا به هيچ شهرى نرفتم ، مگر اينكه شاگردان خود را در آنجا به امر تبليغ و يا تدريس مشغول ديدم » .\r\n\r\nاز ايشان آثار و تأليفاتى به جاى مانده است كه مهمترين آنها :\r\n1 - العقائد و المواعظ و الاخلاق ، در 5 جلد .\r\n2 - الهداية الى رموز الكفاية .\r\n3 - تفسير سورهء حمد .\r\n4 - حاشية على ارشاد القلوب .\r\n5 - نقد اللئالى فى فروع العلم الاجمالى ، تاريخ فراغت از تأليف 1376 ق بود .\r\nايشان سرانجام پس از يك كسالت ممتد ، در روز چهارشنبه 20 / ربيع الثانى / 1380 مطابق با 20 / مهر 1339 ش در سن 54 سالگى به مرض سرطان خون درگذشتند و به هنگام تشييع جنازهء ايشان از بيمارستان بازرگان تهران ، بازار تهران تعطيل گرديد و با ورود جنازهء ايشان به قم ، كليهء درسها و بحثهاى حوزه به مدّت يك هفته تعطيل شد و مرحوم آيت‌اللّه بروجردى با وجود كسالت و تب ، بر جنازهء ايشان نماز خواندند و پيام داده بودند كه مىخواهم فرزند ايشان را ببينم . لذا استاد محمّد على مجاهدى به همراه حجة الاسلام و المسلمين آقا سيد محمّد حسين خوئى و تنى چند از بستگان ، در اندرون به خدمت ايشان رسيدند و معظم‌له آن‌چنان غمگين و ناراحت بودند كه پس از شروع صحبت ، به گريه افتادند و بر فوت ايشان افسوس خوردند و فرمودند : افسوس ! اسلام از سرمايه مصرف مىكند ! .\r\n\r\n","description":"","footnote":"","page_name":" 1826 ","page_number":498},
  {"content":"\r\n\r\nپيكرش در قبرستان شيخان مدفون است .\r\n\r\nتقيّد به تعبّد\r\nايشان از افراد ملتزم به مسائل علمى و عملى اسلام بودند و در اين راستا رنج و تعب را هميشه بر خود هموار مىساختند . از آشنايان ايشان شنيدم در مدّت چهل سال ، زيارت عاشوراى او حتّى يك‌بار هم ترك نشده بود و در خيابان و بيابان ، دائم الذكر و نسبت به اهل بيت عصمت و طهارت عليهم السّلام سخت دلبسته و شيفته و علاقمند بودند .\r\nاز آن مرحوم - كه داماد آيت‌اللّه حاج سيد آقا ( مرتضى ) ميلانى بود - پنج پسر كه اخلاف صالحه هستند به اسامى ، آقايان : 1 - شمس الدّين محمّد على ، متخلص به « پروانه » ، 2 - محمّد رضا ، 3 - دكتر على اكبر ، 4 - دكتر محمّد جواد ، 5 - مهندس على اصغر مجاهدى و سه داماد محترم باقى مانده‌اند .\r\n- منابع\r\n1 - آثار الحجة 2 / 63 .\r\n2 - اظهارات فرزند ارشد ايشان ، آقاى محمّد على مجاهدى به تاريخ صبح دوشنبه 26 / ارديبهشت / 1379 ش در قم .\r\n3 - گنجينهء دانشمندان 2 / 104 .\r\n4 - مفاخر آذربايجان 1 / 334 .\r\n5 - مؤلفين كتب چاپى 5 / 639 .\r\n\r\nپروفسور محمّد مجدزاده كرمانى ( - 1382 ق )\r\nپروفسور دكتر محمّد فرزند علامه شيخ احمد « مجد الاسلام » و نوهء يوسف كرمانى ، ملقب به ( مجدزاده ) .\r\n\r\n","description":"","footnote":"","page_name":" 1827 ","page_number":499},
  {"content":"\r\n\r\n\r\nتحصيلات پزشكى\r\nوى پس از تكميل تحصيلات مقدماتى به هندوستان رفت ، و تحصيلات عالى پزشكى خود را در اين كشور به پايان رسانيد . سپس به ايران بازگشت و در تهران سكونت اختيار نمود . و در ضمن كار طبابت بين سالهاى 1306 و 1307 ش هفته نامهء « كيماى سعادت » را در تهران و يك شماره نيز در كرمان منتشر ساخت .\r\nپروفسور مجدزاده ، سالهاى متمادى نيز در خدمت وزارت بهدارى بود تا اين كه بازنشسته گرديد .\r\n\r\nاز آثار او\r\n1 - اصول طب كيمياى حيات ( ترجمه ) .\r\n2 - قانون توالد و تناسل .\r\n\r\nدرگذشت و اعقاب\r\nايشان در روز يكشنبه 18 / رجب / 1382 ق مطابق با 25 / آذر / 1341 ش در تهران درگذشت ، و جسدش به قم حمل و در وسط قبرستان حاج شيخ با كد ( 21846 ) به خاك سپرده شد .\r\n\r\nفرزندانش :\r\n1 - آقا سهراب 2 - آقا احمد 3 - آقا مجيد 4 - آقا محمود 5 - نورسته .\r\n- منابع\r\n1 - تاريخ جرايد و مجلات ايران 4 / 152 ( نام هفته‌نامه را فقط « كيميا » ضبط كرده است ) .\r\n2 - مقدمهء كتاب تاريخ انحطاط مجلس ( از پدرش مجد الاسلام ) ، به قلم آقا محمود خليل‌پور .\r\n3 - مؤلفين كتب چاپى 5 / 710 .\r\n\r\n","description":"","footnote":"","page_name":" 1828 ","page_number":500},
  {"content":"\r\n\r\n\r\nشيخ محمّد محفوظى رودسرى ( 1323 - 1406 ق )\r\nحاج شيخ محمّد محفوظى فرزند شيخ على اكبر رودسرى ، از فضلاى حوزهء علميهء قم بود .\r\nوى در سال 1323 ق در رودسر گيلان متولد شد ( تذكر : در سجل تولدش 1318 و در گنجينهء دانشمندان 1332 ق آمده كه هر دو تاريخ اشتباه‌اند ) .\r\nمحفوظى پس از خواندن مقدمات رهسپار حوزهء علميهء قم شد و سطح را نزد ميرزا محمّد على اديب تهرانى و آقا حسين گلپايگانى فراگرفت . سپس در دروس خارج حضرات آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر و سيد حسين طباطبائى بروجردى حاضر گرديد . و پس از رحلت اين بزرگواران در دروس حضرات آيات : سيد كاظم شريعتمدارى ، سيد روح اللّه خمينى ، سيد شهاب الدّين مرعشى و سيد محمّد رضا گلپايگانى شركت جست .\r\nكتابخانه‌اش ( اعم از كتب خطى و چاپى ) پس از ارتحال او به كتابخانهء آيت‌اللّه مرعشى اهدا گرديد .\r\nنامبرده در شهريور / 1364 ش در اثر كهولت سن و سكتهء قلبى در قم دار فانى را وداع گفت . پيكرش پس از تشييع در قبرستان بهشت معصومه عليها السّلام به خاك سپرده شد .\r\n\r\nفرزندانش :\r\n1 - آقا جعفر 2 - آقا حسين 3 - آقا حسن 4 - آقا محمّد تقى 5 - آقا محمّد على 6 - آقا احمد .\r\n- منابع\r\n1 - آينهء دانشوران 414 .\r\n\r\n","description":"","footnote":"","page_name":" 1829 ","page_number":501},
  {"content":"\r\n\r\n2 - اطلاعات متفرقه .\r\n3 - گنجينهء دانشمندان 5 / 213 .\r\n\r\nسيّد محمّد محقق بهشتى مازندرانى ( 1315 - 1397 ق )\r\nحاج سيد محمّد محقق فرزند آيت‌اللّه سيد حسن بهشتى مازندرانى ، از دانشمندان و معاريف بابل بود .\r\nوى در 1315 ق مطابق با 1276 ش در بابل مازندران متولد و در مهد علم و تقوا پرورش يافت .\r\nپس از رسيدن به مراحل رشد و كمال ، وارد حوزهء علميه گرديد و در مدرسهء صدر و مسجد و مدرسهء مولاناى بابل ، نزد علماى بزرگى چون : شيخ محمّد صالح حائرى ( علامهء سمنانى ) ، شيخ على علامه حائرى ، شيخ احمد فردوس مكان ، سيد محمّد باقر حجتى ، سيد احمد استاد ، شيخ محسن شريف طبرستانى و سيد ابراهيم ثاقبى زانوى ادب بر زمين زد و كسب فيض نمود .\r\nپس از آن عازم شهر مقدس قم گرديد و از خرمن پرفيض حضرت آيت‌اللّه حاج شيخ عبد الكريم حائرى يزدى و آيت‌اللّه سيد محمّد تقى خوانسارى و ديگر مراجع عصر استفاده كرد و صاحب فضل و كمال گرديد و پس از نيل به مراتب بالاى علمى ، عازم بابل گرديد و بر جاى پدر تكيه زد و ضمن اقامهء جماعت در مسجد مولانا ، در مدرسهء صدر بر كرسى تدريس نشست و شاگردان فراوانى را تربيت نمود .\r\nمعظم‌له از پاكى و صفاى روح بالايى برخوردار و به خاطر حسن سلوك با تودهء مردم و تواضع فوق‌العاده ، مورد ارادت عموم مؤمنين و علاقمندان به خاندان علم و فقاهت ، قرار داشتند .\r\nوى پيكرى از زهد و تقوا و راستى و درستى بوده و همواره الگويى از ساده‌زيستى و فضائل انسانى محسوب مىشدند و در موعظه و هدايت مردم بسيار تلاش\r\n\r\n","description":"","footnote":"","page_name":" 1830 ","page_number":502},
  {"content":"\r\n\r\nكرده و از هيچ خدمتى به جامعه دريغ نمىكردند و تا آخر عمر به تدريس و تعليم و تربيت طلاب اشتغال داشتند .\r\nآن بزرگوار پس از عمرى تلاش و خدمات صادقانه ، در سال 1397 ق مطابق با 1356 ش و در سن 82 سالگى به رحمت خدا پيوست و پس از انتقال به قم ، در قبرستان « بهشت رضوان » مدفون گرديد .\r\nخلف صالح ايشان ، حضرت آيت‌اللّه سيد حسن بهشتى هم‌اكنون در قيد حيات و ساكن بابل مىباشند و در زهد و تقوا و مناعت طبع زبانزد خاص و عام و منشأ خدمات دينى و علمى مىباشند .\r\n- منابع\r\n1 - آشنايى با فرزانگان بابل 150 .\r\n2 - گنجينهء دانشمندان 3 / 166 .\r\n\r\nشيخ محمّد محققى لاهيجى ( 1328 - 1389 ق )\r\nحاج شيخ محمّد فرزند ميرزا كاظم محققى لاهيجى ، از فضلا و اساتيد حوزهء علميهء قم و مبلغان به نام اسلام و تشيّع در اروپا بود .\r\nاو در سال 1328 ق در لاهيجان متولد شد . پس از اخذ ديپلم به تحصيل علوم دينى پرداخت ، و براى تكميل معلومات ابتدا در مشهد مقدس و پس از آن در سال 1351 ق به قم مهاجرت كرد و سطوح را نزد آيات : ميرزا محمّد همدانى و ميرزا محمّد على اديب تهرانى ، سيد شهاب الدّين مرعشى و سيد محمّد تقى خوانسارى فراگرفت ، و آنگاه به درس خارج آيت‌اللّه شيخ عبد الكريم حائرى يزدى راه يافت .\r\nپس از فوت ايشان مدتى به دليل سختى زندگى و فقر مالى به تجارت پرداخت ، تا اينكه آيت‌اللّه حاج شيخ محمّد تقى بافقى يزدى او را از ادامهء اين كار منصرف نمود .\r\nوى در سال 1371 ق به تهران مهاجرت و به تدريس در دانشكدهء معقول و\r\n\r\n","description":"","footnote":"","page_name":" 1831 ","page_number":503},
  {"content":"\r\n\r\nمنقول پرداخت ، و در سال 1375 ق از ناحيهء آيت‌اللّه سيد حسين طباطبائى بروجردى به آلمان غربى و هامبورگ سفر كرد و در آنجا خدمات شايانى به اسلام و مسلمين انجام داد . اقامت ايشان در آلمان تا يك سال پس از ارتحال آيت‌اللّه بروجردى هم ادامه داشت ، و در سال 1381 ق به ايران مراجعت كرد و در قم ساكن شد . و از سوى دار التبليغ - نوبنياد - جهت تدريس دعوت به همكارى شد و مدتى به تدريس علوم مختلف از جمله : هيئت و رياضيات گرديد ، سپس از اين كار صرف نظر نمود و كلا كناره‌گيرى را اختيار كرد و مغازهء كوچك كتابفروشى در خيابان ارم زد و به كسب پرداخت . وى در اخلاق عملى نمونهء بسيار عالى به شمار مىرفت .\r\nريحان يزدى در « آينهء دانشوران » زندگينامهء ايشان را چنين مىنويسند :\r\n( آقاى محققى پس از رحلت حضرت آيت‌اللّه حاج شيخ عبد الكريم مدتى در همدان و يزد توقف فرموده ، آنگاه به حوزهء علميهء قم مراجعت كردند ، و به تدريس فلسفه و علوم طبيعى پرداختند ، و جمعيت انبوهى از طلبه و دانشجويان روحانى در مجلس درس ايشان حاضر شده به استفاده مىپرداختند ، و در نتيجه ، طرز تدريس فلسفهء جديد آقاى محققى نظر حضرت آيت‌اللّه آقاى بروجردى را جلب كرده و مورد توجه خاص آن جناب شدند . در اين ميان به مناسبتى به تهران آمده و در دانشكدهء معقول و منقول به تدريس پرداختند . سپس استاد بزرگوار به دستور آيت‌اللّه بروجردى براى امر تبليغ و ساختمان مسجد عظيمى به « هامبورگ » آلمان رفتند ، و تاكنون در اين سرزمين مسلمين اروپا از مقام روحانى و فضل و پرهيزكارى\r\n\r\n","description":"","footnote":"","page_name":" 1832 ","page_number":504},
  {"content":"\r\n\r\nاين دانشمند بزرگوار استفاده مىكنند . . . ) .\r\nو بايد دانست كه آقاى شيخ محمّد محققى از مفاخر مبلغين جهان شيعه و جامع علوم جديد و دانشهاى دينى است ، به علاوه به اندازه‌اى در خدمت نوع كوشا و ساعى است كه به هر شهر و ديارى كه چندى توقف نمود ، ديرى نمىگذرد كه همهء اهالى از جان و دل او را سپاسگزارند ، و از خدمات خداىپرستانه معزى إليه سخن مىگويند . جناب ايشان چنان كه در كتاب آثار الحجة نيز اشاره شده است به مناسبت اينكه دختر حجة الاسلام سيد محمّد مدرس سعيدى را كه از روحانيين يزد بودند همسر داشتند ، چندى در آن ديار رحل اقامت افكندند و در مدت كوتاهى محبوب بودنشان در آن ديار به پايه‌اى رسيد كه اهالى متّفقا به وسيلهء اعلاميه‌هاى زيادى آمادگى خود را براى فرستادن ايشان به ( مجلس شوراى ملى ) اعلام داشتند ، ولى او اين مسئوليت را نپذيرفته و نسبت به ديگرى توصيه فرمودند .\r\nفرزندان ايشان عبارتند از آقايان : 1 - محمّد على 2 - محمّد جواد و دو دختر .\r\nمحققى سرانجام در روز سه‌شنبه 28 / جمادى الاول / 1389 ق مطابق با 21 / مرداد / 1348 ش به سن 61 سالگى در اثر سكتهء قلبى و ابتلا به بيمارى آسم در قم درگذشت و در قبرستان ابو حسين - مقبرة العلماء - مدفون گشت .\r\n- منابع\r\n1 - آثار الحجة 2 / 267 .\r\n2 - آينهء دانشوران 92 و 311 .\r\n3 - گنجينهء دانشمندان 2 / 257 و 7 / 456 .\r\n4 - مجلهء حوزه ، شماره‌هاى 43 و 44 ، سال 1370 ش ، ص 104 .\r\n\r\nشيخ محمّد « محمّدىوند » مرندى ( 1344 - 1419 ق )\r\nوى در سال 1344 ق مطابق با 1304 ش در « كوشك سرا » مرند واقع در\r\n\r\n","description":"","footnote":"","page_name":" 1833 ","page_number":505},
  {"content":"\r\n\r\nآذربايجان شرقى ديده به جهان گشود .\r\nمحمّدىوند پس از طى مقدمات و تحصيلات ابتدائى جهت كسب علوم دينى عازم حوزهء علميهء قم شد و پس از طى دروس سطح ، دروس عالى فقه اصول را از محضر آيات : سيد محمّد حجت كوه‌كمرى ، سيد حسين طباطبائى بروجردى ، سيد محمّد داماد يزدى و سيد روح اللّه خمينى استفاده نمود و به تدريس متون كتب درسى اشتغال ورزيد .\r\nايشان از سال 1361 ش به سمت ( امام جمعه مرند ) منصوب شد و تا آخر عمر در اين سمت بود .\r\n\r\nاز آثار او\r\n1 - اخلاق اسلامى .\r\n2 - حاشية على العروة الوثقى .\r\nنامبرده در عصر روز چهارشنبه 9 / محرم / 1419 ق مطابق با 16 / ارديبهشت / 1377 ش براثر بيمارى قلبى در سن 75 سالگى در مرند به معبود خويش شتافت .\r\nپيكرش در مرند و تبريز و قم تشييع و در قبرستان شيخان به خاك سپرده شد .\r\n\r\nميرزا محمّد محيط قمى ( 1250 - 1317 ق )\r\nميرزا محمّد قمى متخلص به « محيط » و ملقب به « شمس الفصحا » ، از شعراى صاحب نام و فضيلت بود .\r\nوى در سال 1250 ق در قم ديده به جهان گشود . پدرش نيز از عالمان دين و دانشمندان زمان خود بود و در ترويج مبانى مذهب جعفرى و ارشاد مردم گام برمىداشت .\r\nمحيط ، علوم ادبى و دينى را در قم و اصفهان از اساتيد فن فراگرفت ، و چون\r\n\r\n","description":"","footnote":"","page_name":" 1834 ","page_number":506},
  {"content":"\r\n\r\nداراى طبع شعر و ذوق ادبى بود در اندك زمان مورد توجه ادبا و فضلا قرار گرفت .\r\nدوست على خان معير الممالك « وزير خزانهء ناصر الدّين شاه » كه از وزراى ادب‌پرور بود و با فضلا و ارباب ذوق و شعر حشر و نشر داشت ، ايشان را از قم به تهران فراخواند تا عهده‌دار تعليم و تربيت فرزندش « دوست محمّد » باشد .\r\nمحيط ، از جوانى طبعى روان و قريحه‌اى تابناك داشت و در دستگاه معير الممالك به خدمت پرداخت ، و سالهاى بعد نيز آموزگارى دوست على ثانى « اعتصام السلطنه » را عهده‌دار گرديد . وى در موقع جلوس مظفر الدّين شاه به امر صدر اعظم سجع مهرى جهت پادشاه به نظم درآورد كه مقبول طبع واقع گرديد ، و مورد اكرام و انعام قرار گرفت و به لقب « شمس الفصحا » ملقب گرديد .\r\nاستاد محيط در 3 / صفر / 1317 ق بدرود حيات گفت ، و در قبرستان شيخان قم مدفون گرديد .\r\nديوانش براى اولين بار با تدوين و مقدمهء ميرزا حيدر على ثريا « مجد الادباء » پدر همسر محيط طبع شد ، و ثريا در مقدمهء ديوان او نوشت : « محيط شاعرى عالىقدر و صاحب فضيلت بوده ، و عمرى را با صداقت و پاك‌دامنى و ديانت و امانت به سر برده ، و شاعران جوان در محضر او كسب علم كرده و معرفت اندوخته‌اند » . و نيز نوشته است : « شخص شريفش شعر او و ادبا را سرانجمن بود ، و شعر لطيفش فصحا و بلغا را افسر سخن ، دوست و دشمن به فصاحت و بلاغت او معترف بودند ، شعر و شاعرى و صفات حميدهء ديگرش را مىستودند ، خيلى سليم العقيدة بود ، و درويش وضع ، و فقير دوست ، و بيچاره‌نواز و سخى الطبع ، و بهى الرأى ، و ذكى الذهن ، مسلكى خوش داشت و مشربى بىغش ، حالش همه جا محبوب بود و مقالش همه را مطلوب ، هيچ‌گاه بدگويى نداشت ، بدخويى هم ، هميشه حق‌گويى مىنمود ، حق‌جويى هم » .\r\nدر سال 1362 ش ديوان اشعارش مجددا به همت و كوشش آقاى احمد كرمى در تهران طبع و نشر گرديد .\r\n\r\n","description":"","footnote":"","page_name":" 1835 ","page_number":507},
  {"content":"\r\n\r\nاشعار زير نمونه‌هايى از نظم اوست :\r\n\r\nكمند محبّت\r\n بسيار زلف پرشكن و درهم اوفتد * امّا به دلربايى زلفت كم اوفتد\r\nدرهم شود چو خاطر من وضع روزگار * بر روى تو چو طرّهء تو درهم اوفتد\r\nجز لعل تو كه مرهم ريش دل من است * هرگز شنيده‌اى كه نمك مرهم اوفتد\r\nبرقع فكن كه از شرر آتش رخت * ترسم شرر به مزرعهء عالم اوفتد\r\nباشند جاودانه دل و غم قرين هم * يك دل نديده‌ام كه جدا از غم اوفتد\r\nآدم به دام دانهء حسن تو اوفتاد * نبود عجب اگر كه بنىآدم اوفتد\r\nبا كس مگوى راز دل خود ، گمان مدار * كز صد هزار دوست يكى محرم اوفتد\r\nروزى اگر به خاك شهيدان گذر كنى * شور قيام ، در همهء عالم اوفتد\r\nشد در هواى دانهء خال تو مرغ دل * ترسم به دام طرّهء خم در خم اوفتد\r\nآزادى از كمند محبّت بود محال * هركس در اين كمند فتد محكم اوفتد\r\nهركس كه بوسه زد به لب جام و لعل يار * جاويد زنده است و مسيحا دم اوفتد \r\n\r\nدر ستايش فاطمهء زهرا عليها السّلام\r\n اى جهر برافروخته‌ات ، لاله‌زار عمر * بازآ كه بىرخ تو خزان شد بهار عمر\r\nعمرت دراز باد كه آمد طرب‌فزا * با ياد روى و موى تو ليل و نهار عمر\r\nسرو و گلى نيامده چون عارض و قَدَت * در گلشن زمانه و در جويبار عمر\r\nصبر و قرار عمر تو بودى و بىتو رفت * از كف زمام طاقت و صبر و قرار عمر\r\nهردم كه بىتو مىگذرد ديده جاى اشك * خون گريدش به حال من زار و كار عمر\r\nآشفته‌تر ز طرّهء تو گشته حال من * آشفته‌تر ز حالت من روزگار عمر\r\nتارى اگر ز طرشهء تو افتدم به چنگ * آيد به دولت تو به دست ، اختيار عمر\r\nهركس كه ديد روز وداع تو واقف است * بر بيدلان چه مىگذرد از گذار عمر \r\n\r\n","description":"","footnote":"","page_name":" 1836 ","page_number":508},
  {"content":"\r\n\r\n هردم كه بىحضور عزيزان به سر رود * انصاف ، خواندنش نتوان از شمار عمر\r\nبگرفته دل غبار كدورت ز هستىام * كو نيستى كه شويدم از دل غبار عمر . . . \r\n- منابع\r\n1 - تاريخ تكايا و عزادارى قم 265 .\r\n2 - رجال قم 157 .\r\n3 - سخنوران نامى معاصر 5 / 3192 .\r\n4 - فرهنگ شاعران زبان پارسى 509 .\r\n5 - مؤلفين كتب چاپى 5 / 793 .\r\n\r\nسيّد محمّد مدرسى يزدى ( 1282 - 1345 ق )\r\nسيد محمّد فرزند سيد حسن و نوهء سيد مهدى طباطبائى مدرسى يزدى ، از علماى معروف و دانشمندان سرشناس تهران بود .\r\nدر سال 1282 ق در يزد متولد شد .\r\n\r\nتحصيل در حوزهء نجف اشرف\r\nوى پس از تحصيل مقدمات ، به نجف اشرف مهاجرت و دروس عالى حوزه را نزد آيات : آخوند ملا محمّد كاظم خراسانى و سيد محمّد كاظم طباطبائى يزدى آموخت و از طرف آن دو به اخذ مدرك اجتهاد نايل آمد و به يزد مراجعت نمود .\r\n\r\nويژگيهاى علمى و اخلاقى\r\nوى با عسرت و تنگدستى زندگى مىكرد ، و در اثر فشار زندگى به تهران مهاجرت كرد ، و مورد توجه فرزندان آيت‌اللّه ميرزا محمّد حسن آشتيانى واقع شد ، و اندك‌اندك در وضع زندگىاش بهبودى يافت ، و يكى از مدرسان مدرسهء مروى گرديد .\r\n\r\n","description":"","footnote":"","page_name":" 1837 ","page_number":509},
  {"content":"\r\n\r\nنامبرده در دوران مشروطيت و برقرارى قانون در دولت به امر قضاوت شرعى پرداخت ، و گاهى در ادارهء عدليه نيز حاضر مىشد ، و احكام او مورد توجه سايرين بود .\r\n\r\nدرگذشت و اعقاب\r\nايشان به سال 1345 ق مطابق با سال 1305 ش در سن 63 سالگى درگذشت ، و در قبرستان شيخان قم به خاك سپرده شد .\r\nفرزندانش : 1 - علامه سيد ابو طالب مدرسى 2 - دكتر محمود مدرسى .\r\n- منبع\r\n1 - النجوم السرد بذكر علما يزد ( خطى - مدرسى ) .\r\n\r\nسيّد محمّد مشكاة بيرجندى ( 1319 - 1400 ق )\r\nسيد محمّد فرزند سيد على و نوه سيد محمّد حسينى بيرجندى ، معروف و ملقب به « مشكاة » از دانشمندان و محققان عاليقدر و كتاب‌شناسان برجستهء معاصر بود .\r\nاو در تاريخ 27 / شوال / 1319 ق در شهر بيرجند واقع در جنوب خراسان متولد گرديد .\r\n\r\nتحصيلات مقدماتى\r\nوى پس از طى دوران كودكى و عهد صباوت به مكتب‌خانه راه يافت ، و پس از آموختن خواندن و نوشتن به تحصيل علوم دينى روى آورد . نصاب الصبيان و امثله و شرح آن را نزد ملا غلامحسين سورگى آموخت .\r\nدر سال 1333 ق وارد « مدرسه معصوميه » بيرجند شد ، و علوم ادبى و ساير مقدمات را نزد : ميرزا موسى چهكندوكى و شيخ محمّد حسين سرچاهى به انجام رسانيد و مرحلهء سطح مقدماتى را نزد علامه شيخ غلامرضا فاضل ، شيخ محمّد\r\n\r\n","description":"","footnote":"","page_name":" 1838 ","page_number":510},
  {"content":"\r\n\r\nعرب و ميرزا محمّد حسين بزرگ تلمذ كرد .\r\n\r\nدر جوار امام رضا عليه السّلام\r\nايشان در حدود سال 1336 ق جهت ادامهء تحصيل به مشهد مقدس عزيمت كرد و سالى چند در آن سامان به تحصيل پرداخت . قوانين را نزد سيد جعفر شهرستانى و شيخ حسن خيابانى و شرح لمعه را نزد سيد محمّد باقر مدرس رضوى و مطول و مغنى را نزد ميرزا عبد الجواد اديب نيشابورى و شرح ميبدى را نزد سيد حسن مشكان طبسى و شرح منظومه را نزد شيخ حسن كاشى و شرح اشارات و شرح هداية ملا صدرا را نزد سيد آقا بزرگ شهيدى آموخت .\r\nمرحلهء سطح عالى را نزد آيات : ميرزا محمّد آقازادهء خراسانى ، شيخ آقا بزرگ شاهرودى و شيخ حسين برى و اخلاق علمى و عملى را از محضر شيخ حسنعلى نخودكى اصفهانى ، و نيز از دروس شيخ محمّد على فاضل خراسانى استفاده نمود .\r\n\r\nهجرت به تهران\r\nنامبرده در اسفند 1299 ش مطابق با سال 1339 ق به تهران رفت و به فعاليتهاى سياسى و علمى پرداخت و خود را كانديداى مجلس شوراى ملى كرد ، اما موفقيت حاصل نكرد و از نماينده شدن بازماند .\r\nبه‌هرحال در تهران دروس عالى حوزه را نزد آيات : شيخ عبد النبى نورى ، شيخ محمّد تقى گركانى ، سيد محمود حياط شاهى ، سيد محمّد امام جمعه تهرانى ، ملا على فرزند محمّد تقى قمى و ميرزا محمود قمى طى كرد و درجه اجتهاد را به دست آورد .\r\nمشكاة ، در راه علم و ادب پيشرفت چشمگيرى حاصل كرد و به تدريس علوم دينى در حوزه و دانشگاه پرداخت . او در دانشگاه تهران به تدريس رشته فقه اسلامى همت گماشت و تقريرات درس او به صورت جزواتى به چاپ رسيد ، و جنبهء درسى پيدا كرد .\r\n\r\n","description":"","footnote":"","page_name":" 1839 ","page_number":511},
  {"content":"\r\n\r\nمشكاة ، به‌جز تدريس در دانشگاه تهران در مدرسهء عالى سپهسالار نيز به تدريس فلسفه و حكمت اسلامى اشتغال داشت .\r\nايشان علاوه بر مقام علمى از سوى مراجع حوزه نيز مورد تأييد قرار گرفت ، و توانست اجازات علمى و حديثى از حضرات آيات : شيخ ضياء الدّين عراقى ( در تاريخ 1357 ق ) ، سيد ابو الحسن اصفهانى ( به تاريخ 1357 ق ) سيد محمّد حجت كوه‌كمرى ( به تاريخ 1358 ق ) و حاج آقا بزرگ تهرانى ( به تاريخ 1362 ق ) ، به دست آورد .\r\n\r\nكتابشناس برجسته\r\nاستاد ايرج افشار دربارهء عشق و علاقهء مشكاة به رشتهء كتابشناسى و زحماتى كه در اين راه تحمل نموده ، چنين مىنويسد :\r\n« اما شهرت علمى و واقعى مشكاة را بايد در معرفت كتابشناسى او دانست ، او در اين راه شوقى و عشقى عجيب داشت و حقّا يكى از نوادر زمان خود در اين زمينه بود .\r\nمشكاة ، از ابتداى ورود به تهران ( در اسفند 1299 ش ) به محافل ادبى و محضر علماى مقيم تهران آمد و رفت مىكرد و ضمنا چون با كتاب‌فروشىهاى كتب قديمه انس و الفت يافت و به‌طور كلى در جريان خريدوفروش كتابخانه‌ها و كتب خطى و نادر بود ، طبعا توانست به تدريج مقدارى كتابهاى خطى را با سختى براى مجموعه شخصى جمع‌آورى كند . هرگاه ملتفت مىشد كه عالمى فوت كرده است و كتابهايش فروخته مىشود ، بدان كتابخانه رو مىآورد و با قرض و قوله مقدارى از كتابها را مىخريد و به خزانهء كتب خود ملحق مىكرد . . .\r\nمشكاة ، در سال 1339 ش كتب خطى كتابخانهء خود را به دانشگاه تهران بخشيد و پايهء كتابخانه مركزى با اين مجموعه گذاشته شد ، تا به كيفيت و كميت امروزى رسيد . پس از اهداى آن كتابخانه آقايان : محمّد تقى دانش‌پژوه و على نقى منزوى را به فهرست‌نويسى بسيار داشت » .\r\n\r\n","description":"","footnote":"","page_name":" 1840 ","page_number":512},
  {"content":"\r\n\r\nمشكاة ، مدت كوتاهى نايب‌التوليهء آستانهء قم بود ( در عهد دكتر محمّد مصدق ) و نيز عضو رسمى شوراى عالى دانشگاه تهران در سال 1320 ش شد . و نيز استاد مدرسه عالى سپهسالار در تدريس فلسفه و عضو انجمن تأليف و ترجمه دانشگاه تهران بود .\r\n\r\nآثار قلمى مشكاة\r\nاز جمله يادگارهاى استاد مشكاة ، آثار قلمى زيادى است كه در رشته‌هاى مختلف چون : فلسفه ، حكمت ، منطق ، فقه و ادبيات كه به صورتهاى گوناگونى چه تأليف ، تحقيق ، تصحيح و اهتمام از قلم شيواى ايشان تراوش كرده و به جاى مانده كه اغلب آنها چاپ شده است .\r\n\r\nفهرست آثار او به شرح زير است :\r\n1 - ارسطاطاليس حكيم ( تصحيح و تحقيق ) .\r\n2 - الشواهد الربوبية ( تصحيح ) .\r\n3 - الفوائد الدرية ( از ابن سينا - اهتمام ) .\r\n4 - المحجة البيضاء ( از فيض كاشانى - تصحيح و تعليق ) .\r\n5 - المحرك الاول ( از سجستانى - تصحيح ) .\r\n6 - النكت الاعتقادية ( از شيخ صدوق - تصحيح ) .\r\n7 - الوجيزة فى الدراية ( تصحيح ) .\r\n8 - بيع از شرائع الاسلام ( درس ايشان در دانشكده حقوق ) .\r\n9 - ترجمهء أخبار الحكماء ( از قفطى - تصحيح ) .\r\n10 - ترجمهء غنية النزوع ( از ابن زهره ) .\r\n11 - ترجمهء نه فصل از متن اشارات ابن سينا .\r\n12 - تلخيص البيان فى مجازات القرآن ( از شريف رضى - تصحيح ) .\r\n\r\n","description":"","footnote":"","page_name":" 1841 ","page_number":513},
  {"content":"\r\n\r\n13 - دانشنامه علائى ( از ابن سينا - تصحيح ) .\r\n14 - درة الاخبار و لمعة الانوار ( اهتمام ) .\r\n15 - درة التاج لغرة الدباج .\r\n16 - رساله‌اى در شرح حال بيهقى .\r\n17 - رسالهء تجرد نفس مردمى .\r\n18 - رسالهء ره انجام ( از افضل الدّين كاشانى - تصحيح ) .\r\n19 - رگ‌شناسى ( تصحيح ) .\r\n20 - روان‌شناسى ( ترجمهء رسالهء عشق ابن سينا - اهتمام ) .\r\n21 - شرح حكمة العين ( اهتمام ) .\r\n22 - شرح فارسى بر دراية الحديث ( از شهيد ثانى ) .\r\n23 - شرح فارسى بر لمعهء دمشقيه .\r\n24 - شرح و تعليقات على تتمة صوان الحكمة .\r\n25 - فعليت و امكان در عقد وضع و آراى فارابى و ابن سينا .\r\n26 - كليد بهشت ( از قاضى سعيد - اهتمام ) .\r\n27 - كلمة التوحيد لرفع الترديد ( فارسى - در فلسفه ) .\r\n28 - مشكاة الاسرار فى حل عقد الاسفار .\r\n29 - مفاتيح الجنان ( از قمى - تصحيح و تحشيه ) .\r\n30 - مقامات الجنات ( از سيد نعمة اللّه جزائرى - تصحيح ) .\r\n31 - منطق الشفاء ( تصحيح ) .\r\n32 - نمونه مختصرى از غزل و مثنوى و رباعى .\r\n33 - وصيت‌نامه علامهء مجلسى ( تصحيح ) .\r\n\r\nارتحال و مدفن\r\nوى سالهاى آخر عمر خود را براى مدتى چند در انگلستان زيست و سرانجام\r\n\r\n","description":"","footnote":"","page_name":" 1842 ","page_number":514},
  {"content":"\r\n\r\nدر اثر كهولت سن در تاريخ روز جمعه 30 / ذىالقعده / 1400 ق مطابق با 18 / مهر / 1359 ش در سن 80 سالگى در لندن درگذشت .\r\nجنازه‌اش جهت مراسم خاكسپارى از لندن به تهران و از آنجا به شهر مقدس قم انتقال يافت و پس از تشييع باشكوه در يكى از ورودىهاى حرم مطهر حضرت معصومه عليها السّلام به خاك سپرده شد .\r\n- منابع\r\n1 - خاتمه كتاب ارسطاطاليس حكيم ، به قلم فرزندش دكتر سيد محمّد مشكاة .\r\n2 - فرهنگ عميد 808 .\r\n3 - فهرست كتابهاى چاپى فارسى طبى 1 / 407 و 408 و 887 .\r\n4 - مجله آينده ، سال 6 ، شماره‌هاى ( 9 - 12 ) ، سال 1359 ش ، ص 918 .\r\n5 - مقدمهء فهرست كتابخانه مشكاة ، به قلم دكتر علينقى منزوى .\r\n6 - مقدمهء كتاب فهرست كتابخانه اهدائى آقاى سيد محمّد مشكاة به كتابخانه دانشگاه تهران ، جلد اول ، به قلم دكتر علينقى منزوى .\r\n7 - مؤلفين كتب چاپى 5 / 815 .\r\n8 - نقباء البشر ( قسمت خطى ) .\r\n\r\nدكتر شيخ محمّد مفتح همدانى ( 1347 - 1400 ق )\r\nدكتر شيخ محمّد فرزند شيخ محمود همدانى ، معروف به « مفتح » ، از فضلا و اساتيد گرانقدر حوزه و دانشگاه بود .\r\nوى تحصيلات مقدماتى را نزد پدر خود و در مدرسهء آخوند ملا على همدانى فراگرفت ، سپس در سن جوانى ( سال 1362 ق ) رهسپار حوزهء علميه قم شد و سطوح را به پايان برد . دروس خارج را از محضر آيات : سيد محمّد حجت كوه‌كمرى ، سيد حسين طباطبائى بروجردى ، سيد محمّد داماد يزدى ، سيد كاظم شريعتمدارى\r\n\r\n","description":"","footnote":"","page_name":" 1843 ","page_number":515},
  {"content":"\r\n\r\nو سيد روح اللّه خمينى و فلسفه را از محضر سيد محمّد حسين تبريزى « علامهء طباطبائى » بهره‌مند شد و خود اقدام به تدريس سطح و حكمت پرداخت .\r\nوى جهت انجام تحصيلات دانشگاهى به تهران عزيمت كرد و در دانشكدهء معقول و منقول در رشتهء فلسفه به تحصيل پرداخت و موفق به دريافت درجهء دكترا گرديد و به قم بازگشت و به كارهاى فرهنگى اشتغال ورزيد و بعدا در سال 1388 ق مطابق با 1347 ش به تهران رفت . و ابتدا در دبيرستانها و از سال 1348 ش در دانشكدهء الهيات به تدريس و تربيت طلاب اشتغال ورزيد . و سرانجام به رياست و استادى دانشكدهء الهيات دانشگاه تهران برگزيده شد . در ضمن فعاليتهاى مذهبى خود را در حسينيهء ارشاد و مسجد جاويد و نيز مسجد قبا در قالبهاى وعظ و ارشاد و ايراد سخنرانى و نيز اقامهء جماعت ، انجام مىداد .\r\n\r\nاز آثار او\r\n1 - ترجمهء تفسير مجمع البيان ( اثر طبرسى - با همكارى شيخ حسين نورى همدانى ) .\r\n2 - حاشيه بر اسفار ( اثر ملا صدرا ) .\r\n3 - حاشيه بر منظومه ( اثر سبزوارى ) .\r\n4 - روش انديشه ( در منطق ) .\r\nعلاوه بر آثار فوق در مجله‌هاى : مكتب تشيّع و مكتب اسلام مقالات زيادى دارند .\r\nاستاد مفتح در ساعت 9 صبح روز سه‌شنبه 28 / محرم / 1400 ق مطابق با 27\r\n\r\n","description":"","footnote":"","page_name":" 1844 ","page_number":516},
  {"content":"\r\n\r\n/ آذر / 1358 ش در سن 52 سالگى در صحن دانشكدهء الهيات دانشگاه تهران به ضرب گلوله زخمى شد و ساعت 12 ظهر در بيمارستان امير اعلم به ديدار حق شتافت . پيكرش صبح روز چهارشنبه از مسجد دانشگاه تهران تشييع و به قم انتقال داده شد و در صحن حضرت معصومه عليها السّلام به خاك سپرده شد .\r\nشيخ محمود مفتح همدانى\r\n\r\nشهيد مفتح از زبان همسرش\r\nبسم اللّه الرحمن الرحيم من فاطمه جابرى انصارى صبيه مرحوم حجة الاسلام حيدر على جابرى انصارى از نواده‌هاى جابر بن عبد اللّه انصارى اولين زائر سرور آزادگان حسين بن على عليه السّلام ، همسر آيت‌اللّه شهيد دكتر مفتح مايهء افتخار همهء فاميل ، هستم .\r\nاين افتخار بزرگ را من براى خود مىدانم كه مدت 30 سال عمرم را در خدمت مرد بزرگ و مجاهد و ارزشمند و واقعا مرد خدا بودم ، كه زندگى را براى خدا مىخواست و عاقبت هم در راه خدا و راه عشقش و ايده‌اش و امامش جانش را فدا كرد .\r\nمن چون معمولا در خانه بودم كمتر از كارهاى ايشان خبر داشتم . از سالى كه ترور حسنعلى منصور صورت گرفت ، از فعاليت‌هاى سياسى ايشان خبردار شدم كه مرتب در حال مبارزه هستند . در مسافرت‌هايى كه به خوزستان مىكردند سخنرانىهايى داشتند و فعاليتهايى مىكردند كه باعث شد در خوزستان ممنوع الورود بشوند و ازآن‌پس نتوانستند علنا سخنرانى كنند . ولى ايشان بازهم\r\n\r\n","description":"","footnote":"","page_name":" 1845 ","page_number":517},
  {"content":"\r\n\r\nسخنرانيهاى پراكنده‌اى داشتند تا جايى كه عكسشان را چاپ كرده و به تمام خوزستان فرستادند كه اگر مأموران او را ديدند بلافاصله تحويل زندان بدهند !\r\nاين بود كه ايشان ديگر نتوانستند براى ارشاد مردم به خوزستان بروند . ولى ساكت هم ننشستند و چون دبير دبيرستانهاى قم بودند فعاليتهاى خود را به صورتى ديگر در دبيرستانها شروع كردند . بازهم طولى نكشيد كه ايشان را به كرمان تبعيد كردند و مدتى هم در كرمان مشغول فعاليت بودند تا وقتى كه به تهران تبعيدشان كردند و فعاليت را در تهران شروع كردند . او در دبيرستان و بعد هم در دانشكدهء الهيات شروع به فعاليت نمودند . مدتى هم در مسجد الجواد فعاليت داشتند . ولى چون امام مسجد جاويد بودند و حسينيه ارشاد را بسته بودند فعاليتهايشان را در مسجد جاويد متمركز كردند و كلاسهاى درس براى دانشجويان گذاشتند و كارهاى ديگر هم مىكردند تا جايى كه رژيم نتوانست طاقت بياورد و ايشان را گرفت و زندانى كرد و مسجد هم‌بسته شد .\r\nمدتى ايشان در زندان بودند ، ولى بيكار نبودند و مشغول آگاه كردن زندانيها بودند . بعد از مدتى از زندان آزاد شدند و مسجد قبا را تأسيس كردند و مجددا فعاليت را شروع نمودند و در آن دورهء خفقان مسجد قبا را به صورت كلاسهايى كه در مسجد جاويد بود درآوردند . با وجود آنكه خود ايشان ممنوع المنبر بودند به صورت تفسير قرآن دوباره منبرهاى خود را شروع كردند و اولين فرياد از مسجد قبا بلند شد و اولين بار كه اسم امام امت برده شد در مسجد قبا بود .\r\nهم‌زمان با اين فعاليتها ، در خارج كشور هم فعاليت داشتند و در لبنان و سوريه براى بازماندگان شهداى اسلام زمينى خريدند و مدرسهء شبانه‌روزى و دبيرستان درست مىكردند كه با شهادتشان كارهاى خارج نيمه ماند .\r\nدر داخل كشور اولين نماز عيد فطر چند ميليون نفرى را در مسجد قبا بر پا داشت و در سال 56 بود . همين‌جور فعاليت را ادامه دادند تا ماه مبارك سال 57 كه در اين ماه بااين‌كه مسجد در محاصره دشمن بود ، ولى ايشان مبارزه را در سنگر\r\n\r\n","description":"","footnote":"","page_name":" 1846 ","page_number":518},
  {"content":"\r\n\r\nمسجد قبا ادامه مىدادند . و بازهم نماز عيد فطر سال 57 و اولين راهپيمايى را در همان روز از مسجد قبا شروع كردند تا تپه‌هاى قيطريه و بعد از نماز هم راهپيمايى از تپه‌هاى قيطريه شروع شد . راهپيمايى دوّم را هم در روز پنجشنبه 16 شهريور از تپه‌هاى قيطريه شروع كردند كه در همان روز در محل قلهك ايشان را مزدوران رژيم كتك زدند و زخمى كردند و به‌وسيله اسلحه سر و دست و كمرشان را زخمى كردند و بعد هم در روز جمعه 17 شهريور ( جمعه خونين ) دوباره ايشان را با همان حال مريضى و جراحت دستگير و به زندان بردند .\r\nمدتى در زندان بودند تا وقتى كه ديگر رژيم نتوانست زندانىهاى سياسى را در زندان نگهدارد و ايشان را هم آزاد كرد . بعد از آزادى بازهم به فعاليت خودشان ادامه داد . ايشان از مؤسسين جامعهء روحانيت مبارز تهران بودند و در كميتهء استقبال از امام سهم مؤثرى داشتند . تا امام از پاريس به ايران بازگشتند و بعد از چند روز انقلاب پيروز شد و ايشان همچنان در كميته‌هاى انقلاب بودند و بعد هم رياست دانشكده الهيات را به عهده گرفتند و همراه با آن رئيس كميته منطقه 4 هم بودند .\r\n- منابع\r\n1 - روزنامهء كيهان ، به تاريخ 26 / آذر / 1359 ش ، ص 10 .\r\n2 - گنجينهء دانشمندان 2 / 409 .\r\n3 - مستدرك أعيان الشيعة 1 / 173 .\r\n4 - مؤلفين كتب چاپى 5 / 830 .\r\n5 - هگمتانه تا همدان 174 .\r\n\r\nشيخ محمّد موحدى قمى ( 1314 - 1405 ق )\r\nحاج شيخ محمّد فرزند آيت‌اللّه شيخ عبد اللّه قمى ، ملقب به « موحدى » و متخلص به « موحد » از دانشمندان و فضلاى معاصر و داماد آيت‌اللّه شيخ ابو القاسم قمى ( كبير ) بود .\r\n\r\n","description":"","footnote":"","page_name":" 1847 ","page_number":519},
  {"content":"\r\n\r\nآقا محمّد در سال 1314 ق در قم متولد شد .\r\n\r\nتحصيلات عالى\r\nوى پس از طى مقدمات ، سطوح را نزد پدر خود به انجام رسانيد ، آن‌گاه دروس خارج را ابتدا از محضر آيت‌اللّه حاج شيخ عبد الكريم حائرى يزدى و سپس از محضر آيت‌اللّه سيد حسين طباطبائى بروجردى استفاده نمود .\r\nايشان در تشكيلات آيت‌اللّه بروجردى متصدى امور استفتا و جمع‌آورى فتاوى آن مرجع عاليقدر بود ، و پس از ارتحال ايشان به حلقهء اصحاب آيت‌اللّه سيد شهاب الدّين مرعشى پيوست ، و به كار خود ادامه داد . در ضمن نماز جماعت را در مسجد امام حسن عسكرى عليه السّلام بر پا مىنمود .\r\n\r\nاز آثار او\r\n1 - توضيح المسائل .\r\n2 - جامع الشتات .\r\n3 - جامع الفروع .\r\n4 - رسالهء عمليه .\r\n5 - فرائض المناسك .\r\n6 - مصابيح الفروع .\r\n7 - مناسك حج .\r\n8 - مناهج الفروع .\r\nكتابهاى فوق از افادات و افاضات آيت‌اللّه سيد حسين طباطبائى بروجردى و براساس فتاواى ايشان به وسيلهء مرحوم موحدى تهيه و تنظيم شده است .\r\n9 - الغاية القصوى لمن رام التمسك بالعروة الوثقى ( تنظيم - دو جلد ) .\r\n10 - الوصل و الفصل .\r\n\r\n","description":"","footnote":"","page_name":" 1848 ","page_number":520},
  {"content":"\r\n\r\n11 - تلفيق الشتات .\r\n12 - جنگ .\r\n13 - شتاب موحدى .\r\n14 - فروع المعاملات .\r\n15 - منتهى المسائل .\r\n\r\nدرگذشت و اعقاب\r\nايشان در 26 / جمادى اول / 1405 ق در سن 91 سالگى در قم درگذشت ، و پيكرش در قبرستان باغ بهشت مدفون شد . از او فرزندى به نام آقا محسن و سه دختر باقى ماند كه علامه سيد حسين برقعى يكى از دامادهايش بود .\r\n- منابع\r\n1 - آثار الحجة 2 / 107 .\r\n2 - اطلاعات متفرقه .\r\n3 - گنجينهء دانشمندان 2 / 274 .\r\n\r\nسيّد محمّد موسوى اردبيلى ( - ح 1410 ق )\r\nاز فضلاى معاصر اردبيل بود .\r\nتولدش در اردبيل اتفاق افتاد . در سن نوجوانى همراه برادر خود حجة الاسلام سيّد عزيز در مدرسهء ملا ابراهيم نزد علماى آن عصر ، چون : شيخ مهدى عالم اردبيلى ، سيّد جلال محدّث خلخالى و شيخ غفور عاملى اردبيلى ، مقدمات و سطوح را به انجام رساند . سپس نيز همراه آن برادر به قم رفت و از محضر آيات :\r\nسيّد محمّد حجت كوه‌كمرى ، سيّد صدر الدّين صدر و سيّد حسين طباطبايى بروجردى بهره‌مند گرديد . آنگاه به زادگاهش بازگشت و در مسجد حسينيه به امر\r\n\r\n","description":"","footnote":"","page_name":" 1849 ","page_number":521},
  {"content":"\r\n\r\nاقامهء جماعت ، تدريس و ارشاد پرداخت . ايشان داراى آثار قلمى نيز بوده است .\r\nسرانجام در حدود سال 1410 ق در اثر ابتلاى به بيمارى سرطان خون در اردبيل بدرود حيات گفت . پيكرش به قم حمل و در قبرستان باغ بهشت - مقبرة العلماء - مدفون گشت .\r\n- منبع\r\n1 - مفاخر اردبيل ( مخطوط - سيّد عبد اللّه مفتى الشيعة ) .\r\n\r\nسيّد محمّد مولوى حيدرآبادى ( 1329 - 1416 ق )\r\nسيد محمّد مولوى فرزند آيت‌اللّه سيد ابو الحسن ميرن و نوهء آيت‌اللّه سيد نياز الحسن فرزند غلامحسن حسينى حيدرآبادى . وى از جمله علماى زاهد و متقى و از اساتيد حوزهء علميهء نجف اشرف بود .\r\nنامبرده در سال 1329 ق مطابق با 1290 ش در حيدرآباد هند ديده به جهان گشود .\r\n\r\nپدرى فقيه\r\nپدرش معروف به ( ميرن ) ، و يكى از فقها و دانشمندان مقتدر حيدرآباد بود .\r\nنياكان او ابتدا در قريهء « برست » از توابع دهلى سكونت داشتند ، سپس به حيدرآباد رفتند و در آنجا سكونت اختيار كردند . ميرن در حدود سال 1278 ق در حيدرآباد متولد شد . مقدمات را نزد علامه سيد اكابر حسين زيدپورى و قسمتى از سطح نزد\r\n\r\n","description":"","footnote":"","page_name":" 1850 ","page_number":522},
  {"content":"\r\n\r\nعلامه سيد نثار حسين عظيم‌آبادى استفاده كرد ، آن‌گاه مدتى به لكنهو رفت و از محضر آيت‌اللّه مفتى سيد محمّد عباس لكنهوى جزائرى تعليم ديد و مجددا به حيدرآباد بازگشت و از پدر خود استفادهء علمى برد .\r\nوى در سال 1299 ق جهت ادامهء تحصيلات عالى خود به نجف اشرف رهسپار شد و از محضر آيات : ميرزا حبيب اللّه رشتى ، شيخ محمّد حسن مامقانى ، شيخ محمّد فاضل شربيانى و سيد محمّد كاظم طباطبائى يزدى استفادهء شايان نمود و پس از 14 سال تحصيل و نيل به درجهء رفيعهء اجتهاد در سال 1313 ق به زادگاه خود مراجعت كرد و به امر تدريس و تربيت طلاب و اقامهء نماز جمعه و جماعت اشتغال ورزيد . مدت دو يا سه سال هم جهت ارشاد و تبليغ دين حنيف به شرق آفريقا ( زنگبار ) مهاجرت كرد و در آنجا خدمات شايانى نمود و مجددا به حيدرآباد مراجعت كرد .\r\nسيد محمّد مولوى حيدرآبادى ميرزا باقر زنجانى شيخ على اصغر طبرسى\r\n\r\nاز آثار او\r\n1 - ادعيهء مهمات ( در ادعيهء مجربه و مخصوصه ) .\r\n\r\n","description":"","footnote":"","page_name":" 1851 ","page_number":523},
  {"content":"\r\n\r\n2 - الكلمة الطيبة ( در اصول دين ) .\r\n3 - تقريب الشرع ( در مسايل فقه ) .\r\n4 - رسالة فى الصلاة .\r\n5 - رؤية الأهلة .\r\n6 - قواعد المواريث ( به زبان اردو در احكام ارث ) .\r\n7 - مخزن الطهارة فى الدماء الثلاثة .\r\n8 - ورع الصالحين ( در اخلاق ) .\r\nسرانجام اين فقيه مجاهد در پى بيمارى يرقان در شب دوشنبه 13 / جمادى الثانى / 1363 ق مطابق با 15 / خرداد / 1323 ش در حدود سن 85 سالگى در حيدرآباد درگذشت و جسدش به عتبات عاليات انتقال داده و در صحن حضرت ابو الفضل العباس عليه السّلام در كربلاى معلّا به خاك سپرده شد .\r\n- منابع\r\n1 - ارمغان به ضميمهء تاريخ مسجد اثنا عشرى ، منتشر سال 1392 ق در حيدرآباد ، ص 15 .\r\n2 - اطلاعاتى از فرزندش مرحوم سيد محمّد مولوى .\r\n3 - مستدرك أعيان الشيعة 5 / 66 .\r\n4 - مطلع انوار .\r\n5 - مؤلفين كتب چاپى 1 / 142 .\r\n6 - نقباء البشر 1 / 46 .\r\n\r\nشرح حال مولوى\r\nمرحوم سيد محمّد مولوى سالهاى آخر عمر خود را در قم سپرى كرد و در اثر كهولت و بيمارى كه بر ايشان غالب گشته ، عملا خانه‌نشين شده بود . نگارنده چند ماه آخر زندگى ايشان را درك نموده و مرتبا خدمتشان مىرسيدم و يا تماس تلفنى حاصل مىكردم . واقعا او را مردى زاهد ، عابد ، خليق و دانشمند يافتم .\r\n\r\n","description":"","footnote":"","page_name":" 1852 ","page_number":524},
  {"content":"\r\n\r\nدر تاريخ روز چهارشنبه 10 / رمضان / 1416 ق بعد از افطار در منزل ايشان حضور پيدا كرده و از زبان مباركشان احوالات مرحوم پدرشان و بعدا به خواهش مكرر اين جانب گوشه‌اى از زندگانى خود بيان فرمودند ، و پس از ارتحال ايشان بود كه توانستم فهرست كامل آثار قلمى و اجازات علمى ايشان را بدست بياورم .\r\nبه‌هرحال شرح حال مذكور به شرح زير است :\r\n\r\nتحصيل در حوزهء نجف اشرف\r\nايشان دورهء مقدماتى را در زادگاهش آموخت و سپس همراه پدر خود در سن 18 سالگى به حوزهء كهن نجف اشرف رهسپار شد و سطح را نزد آيات : ميرزا باقر زنجانى و سيد ابو القاسم خوئى به انجام رسانيد و دروس عالى حوزه را از محضر آيات : شيخ ضياء الدّين عراقى ( مدت كوتاهى ) ، سيد ابو الحسن اصفهانى ( در فقه ) ، شيخ محمّد على كاظمى خراسانى ، ميرزا باقر زنجانى و سيد ابو القاسم خوئى استفادهء شايان فقها و اصولا نمود . آن‌گاه خود به تدريس متون كتب درسى و سطح اشتغال ورزيد و عده‌اى را از فضلا و طلاب هند و پاكستان تربيت كرد . البتّه دروس خارج را با آيت‌اللّه شيخ احمد رضوانى زنجانى مباحثه مىكرد و اين دو بزرگوار تا آخر با يكديگر دوستى صميمى داشتند .\r\nايشان سفرهايى متعدد به كويت و حيدرآباد داشت و در آنجا مورد توجه عامهء مرحوم قرار گرفت و مشغول وظايف دينى خود شد .\r\n\r\nهجرت به قم\r\nدر سال 1412 ق در پى قيام مردمى عليه رژيم حاكم بعث و شكست عملى آن قيام توسط آمريكايىها ، او و ساير فرزندانش ابتدا به عربستان سعودى - شهر رفحه - رفت و از آنجا به ايران مهاجرت و در قم سكونت اختيار نمودند و چنان‌كه قبلا ذكر\r\n\r\n","description":"","footnote":"","page_name":" 1853 ","page_number":525},
  {"content":"\r\n\r\nگرديد به علت كهولت سن و بيمارى در خانه استراحت مىكردند .\r\nايشان به زبانهاى : عربى ، فارسى ، اردو و انگليسى تسلط كامل داشتند و از اين زبانها چه در نوشتار يا در گفتار استفاده مىكردند .\r\n\r\nآثار قلمى آن مرحوم به شرح زير است :\r\n1 - اصول الفقه ، در دو جلد .\r\n2 - الآيات القرآنية الواردة فى موضوعات مختلفة .\r\n3 - البراهين الدالة على موحدية أجداد النبى صلّى اللّه عليه و آله الى آدم عليه السّلام ( من روايات العامة ) .\r\n4 - المكاسب المحرمة .\r\n5 - أحكام حج ( به زبان اردو ) .\r\n6 - تقريرات آيت‌اللّه الخوئى .\r\n7 - تقريرات آيت‌اللّه الزنجانى .\r\n8 - جوامع الأخبار ، در سه جلد .\r\n9 - حرمت ريش‌تراشى ( به زبان اردو ) .\r\n10 - رساله‌اى در احكام عبيد و اماء ( به زبان اردو ) .\r\n11 - رسالة فى البرزخ .\r\n12 - رسالة فى الشيطان و مكائده .\r\n13 - رسالة فى الّذين تكلموا حين ولادتهم أو فى صغر سنهم .\r\n14 - رسالة فى النجاسات .\r\n15 - رسالة فى صلاة المسافر .\r\n16 - شأن نزول آية التطهير و أنها نزلت فى الخمسة الطاهرة عليهم السّلام ( من روايات العامة ) .\r\n17 - شرح دعاى كميل ( به زبان اردو ) .\r\n18 - شكيّات نماز ( به زبان اردو ) .\r\n\r\n","description":"","footnote":"","page_name":" 1854 ","page_number":526},
  {"content":"\r\n\r\n19 - علم الامام .\r\n20 - فضائل الأئمة عليهم السّلام ( من كتب العامة ) .\r\n21 - كتاب الاجارة .\r\n22 - كتاب البيع .\r\n23 - كتاب الخمس .\r\n24 - كتاب الزكاة .\r\n25 - كتاب الصوم .\r\n26 - كتاب النكاح .\r\n27 - كتاب فى بيان أن الأئمة عليهم السّلام خلقوا أنوارا و أنهم أول مخلوق اللّه ( من روايات العامة ) .\r\n28 - وقوع التحريف فى القرآن و عدمه .\r\nالبتّه بايد اين نكته را تذكر داد كه ساير آثار فوق فعلا در دست بازماندگان ايشان ، در عراق نگهدارى مىشود .\r\n\r\nدرگذشت و اعقاب\r\nمتأسفانه اين عالم ربانى و محقق كوشا در پى شدت بيمارى در صبح روز يك شنبه 20 / ذىقعده / 1416 ق مطابق با 19 / فروردين / 1375 ش در سن 87 سالگى در بيمارستان آيت‌اللّه گلپايگانى در قم چشم از جهان فروبست و به ملكوت اعلى پيوست . پيكر ايشان عصر روز دوشنبه پس از تشييعى بسيار با شكوه و با حضور روحانيت معظم انجام گرفت ، در يكى از اطاقهاى قبرستان بقيع به خاك سپرده شد .\r\n\r\nفرزندانش :\r\n1 - سيد حسين 2 - سيد رضا 3 - سيد مهدى .\r\n\r\n","description":"","footnote":"","page_name":" 1855 ","page_number":527},
  {"content":"\r\n\r\n\r\nشيخ محمّد مهدى امامى مازندرانى « امير كلائى » ( 1302 - 1378 ق )\r\nيكى از چهره‌هاى فروزان و فقهاى نام‌آور و علماى برجستهء حوزه‌هاى علميه و از ستارگان آسمان علم و معرفت حاج شيخ محمّد مهدى امامى « اميركلائى » بود .\r\nوى در سال 1302 قمرى در « اميركلاى » بابل ديده به جهان گشود و در خانواده‌اى مذهبى پرورش يافت .\r\nاو پس از طى دوران كودكى و پشت سر گذاشتن مراحل اوليه تعليم و تربيت با عشق و علاقه وافر و بخاطر برخوردارى از هوش و ذكاوت بالا ، راهى حوزهء علميهء بابل گرديد تا با تحصيل علوم مقدس دينى ، آيندهء روشنى را براى خود ترسيم نمايد .\r\nپس از ورود به بابل در « مدرسهء آستانه » نزد اساتيد والامقامى چون حضرات آيات : شيخ على اصغر مجتهد مازندرانى و شيخ اسماعيل بن حداد و شيخ محمّد حسين شريعتمدار و سيد احمد استاد و همچنين سيد حسن پيشنماز دروس مقدماتى را فراگرفت .\r\nآنگاه راهى تهران گرديد و در محضر فرزانگانى چون : شيخ فضل اللّه نورى و سيد على اكبر لاهيجانى و آخوند ملا محمّد صاحب حواشى بر شرح شمسيه زانوى ادب بر زمين زد و مقدارى از سطوح عالى و چند سالى از دروس خارج فقه و\r\n\r\n","description":"","footnote":"","page_name":" 1856 ","page_number":528},
  {"content":"\r\n\r\nاصول آن بزرگواران استفاده كرد .\r\nلازم به ذكر است در مقدمهء شرح « مقدمهء قيصرى بر فصوص الحكم » تأليف استاد ، سيد جلال الدّين آشتيانى كه مدتى افتخار شاگردى معظم‌له در شرح منظومهء حكمت و قسمتى از مكاسب و قسمتى از شوارق الالهام را داشتند ، ضمن يادآورى از آن بزرگوار به عنوان « حكيم ربانى ، فقيه عاليقدر ، زاهد و متورع » آمده است : « . . .\r\nدر عقليات از تلاميذ آقا ميرزا هاشم اشكورى ، آقا ميرزا حسن كرمانشاهى و آقا مير شهاب الدّين نيريزى شيرازى « اعلى اللّه مقامهم » بود . . . » .\r\nوى كه روح تشنه‌اش همواره در تلاطم بوده و جهت رسيدن به كمالات والاى علم و حكمت و معرفت در تلاش بود ، پس از چند سال اقامت در تهران ، راه عتبات عاليات را در پيش گرفت و در حوزهء علميهء هزار سالهء نجف اشرف از خرمن پرفيض بزرگ‌مردان علم و فقاهت چون حضرات آيات : آخوند ملا محمّد كاظم خراسانى ، سيد محمّد كاظم طباطبائى يزدى ، شيخ عبد اللّه مازندرانى و شيخ الشريعهء اصفهانى بهره‌هاى فراوان برد و از چشمه‌هاى جوشان آن فقهاى نامدار سيراب گرديد و به مقام عالى اجتهاد نائل آمد و از اجلّهء علماى فوق الذكر به دريافت اجازهء اجتهاد مفتخر گرديد .\r\n\r\n","description":"","footnote":"","page_name":" 1857 ","page_number":529},
  {"content":"\r\n\r\nبه‌هرحال مدت اقامت ايشان در حوزهء علمى نجف اشرف كه از پربارترين دورهء زندگى اين عالم فرزانه به شمار مىرود و دقيقا در همين دوره شخصيت علمى و معنوى وى نيز شكل گرفته و تلاش او به بار نشسته و روح تشنه‌اش سيراب گرديد و به قلّه رفيع اجتهاد دست‌يافت ، به پايان رسيد و او با كوله‌بارى از علم و تجربه و معنويت و پس از دورى طولانى از وطن ، راهى بابل شده و در اميركلا ساكن گشتند و به ارشاد مردم و ترويج شريعت مقدس نبوى پرداختند و همواره با هوشيارى و تحمل مشقّات و مرارتها ، مردم منطقه را در امور دينى و اجتماعى رهبرى مىكردند و از اين طريق قلوب زيادى را به‌سوى خود جذب كرده و ضمن پرداختن به امور علمى و اشتغال به تدريس ، سرآمد رجال علمى منطقه گرديدند .\r\n\r\nهجرتى ديگر\r\nمعظم‌له پس از چند سال اقامت در وطن ، يك‌بار ديگر دست به هجرت زده و در سال 1348 قمرى عازم شهر مقدس قم گرديد و با بهره‌گيرى از ذخاير سرشار علمى خود ، به تدريس دروس عالى در فقه و اصول و همچنين تفسير قرآن و فلسفه و علوم معقول پرداختند .\r\nمدت چندانى از اقامت آن مجتهد عالىمقدار در قم نگذشت ، كه طلاقت لسان و جذابيّت بيان و همچنين ورزيدگى و بهره‌مندى از قدرت ممتاز علمىاش ، باعث شد تا مورد توجه علما و فضلا و طلاب قرار گرفته و شاگردان فراوانى در محفل علمى او گرد آمده و پروانه‌وار به دور شمع وجودش حلقه زنند و از درياى موّاج علم و معرفت او سيراب گردند و از مدرسين حوزهء علميه قم به حساب آيند .\r\nنكتهء برجستهء آن استاد فرزانه جديّت و خستگىناپذيرى وى در امر تدريس و همت بلندشان در راه تربيت شاگردانى وارسته و ممتاز بوده است . به‌طورىكه طبق نقل بعضى از تلامذهء معظم‌له كه در حكمت و علوم معقول افتخار شاگرديشان را داشتند ، مرحوم اميركلائى شاگردان را از مباحث مختلف بهره‌مند مىساختند .\r\n\r\n","description":"","footnote":"","page_name":" 1858 ","page_number":530},
  {"content":"\r\n\r\nبه‌هرحال مقام بلند علمى و معنوى آن رادمرد ، مورد قبول و عنايت همهء علما و مجتهدين قم بوده است ، به‌طورىكه آيت‌اللّه سيد ابو الحسن حسينى ( متوفّاى 1376 ق ) ، حكايت نمودند كه :\r\nپس از ارتحال مرجع عاليقدر حضرت آيت‌اللّه حاج شيخ عبد الكريم حائرى ، آن بزرگوار بخاطر برخوردارى از امتيازات لازم ، كانون توجه علماى اعلام براى احراز مقام مرجعيت و زعامت حوزهء علميه قم گرديد و اعاظم حوزه چون : آيت‌اللّه سيد صدر الدّين صدر و آيت‌اللّه سيد محمّد حجت و ديگران از ايشان دعوت كردند تا زعامت حوزه را به عهده بگيرند ، ولى معظم‌له از قبول اين مسئوليت امتناع كرده و تكيه بر كرسى تدريس را ترجيح دادند و از همين راه دانشوران برجسته‌اى را تربيت نمودند .\r\n\r\nارادت علما\r\nايشان با وجود كناره‌گيرى از زعامت و مرجعيت عامه ، بخاطر علو مقام و منزلت علمى و معنوى ، همواره مورد احترام علماى طراز اوّل قم و مراجع تقليد بود ، چنان كه بين ايشان و آيت‌اللّه بروجردى صميميت فراوانى وجود داشت و معظم‌له براى حاج شيخ محمّد مهدى ارزش زيادى قائل بودند و طبق فرمودهء خود حاج شيخ محمّد مهدى ، آقاى بروجردى هر ماه به منزل ايشان تشريف‌فرما مىشدند .\r\nهمچنين حضرت آيت‌اللّه ميرزا هاشم آملى مىفرمودند : « آيت‌اللّه بروجردى كه از درس تا منزل و از منزل تا حرم با درشكه رفت و آمد مىكردند ، هروقت از چندين مترى شيخ محمّد مهدى را مىديدند ، از درشكه پياده شده و از جلوى ايشان سواره ردّ نمىشدند ، آنها باهم دوست صميمى و وصىّ يكديگر بودند . . . » .\r\nمرحوم آيت‌اللّه حسينى هم نقل فرمودند كه :\r\n« زمانى مرحوم آقاى بروجردى جلوى حرم مطهّر حضرت معصومه عليها السّلام ، مرحوم آقا محمّد مهدى را ديدند كه عبا به سر كشيده و طىّ مسير مىنمودند ، آقاى بروجردى پيش قدم شده و به ايشان سلام كردند . ولى آقا شيخ محمّد مهدى متوجه\r\n\r\n","description":"","footnote":"","page_name":" 1859 ","page_number":531},
  {"content":"\r\n\r\nنشدند ، و پس از توجه ، ضمن عذرخواهى از آقاى بروجردى ، فرمودند : ببخشيد كه متوجه نشدم ، چون ما از اموات هستيم » . آقاى بروجردى فرمودند : « نه شما از احياء هستيد و ما از اموات هستيم » .\r\nالبتّه روشن است كه منظور آن دو بزرگوار حيات روحانى و معنوى است و اين داستان بيانگر عمق تواضع و فروتنى آنان مىباشد .\r\n\r\nويژگىها\r\nپرداختن كامل به ابعاد وجودى ويژگىهاى عالمى فرهيخته چون مرحوم حاج شيخ محمّد مهدى كارى است بس مشكل و از توان قلم نارسايى چون قلم نگارنده اين سطور خارج است . ولى اشارهء اجمالى به بعضى از آن ويژگىها ( هرچند ناقص ) در اين فراز خالى از فايده نيست .\r\n\r\nصراحت و قاطعيت\r\nيكى از ويژگىها ، صراحت و قاطعيت ايشان در گفتار بود . وى در بيان حقايق از هيچ‌چيز و هيچ‌كس ابايى نداشت و اين امتياز وى زبانزد علما و مردم كهنسال منطقه مىباشد .\r\nدوران زندگى ايشان مصادف بود با حكومت رضا خان قلدر كه به فرمان اربابان خارجى خود ، كيان اسلام و احكام دين را هدف گرفته بود و به رواج فساد و بىبندوبارى دامن زده بود ، ازاين‌رو عالمان شجاع و دانشمندان بزرگ به مبارزه با طاغوت و پاسدارى از حريم ارزشهاى اسلامى و دين و عفاف پرداختند .\r\nدر اين ميان شيخ محمّد مهدى نيز ساكت ننشسته و طبق نقل پيران و ريش سفيدان موثّق ، معظم‌له در سخنرانىها با قاطعيت و صراحت لهجه ، اقدامات رضا خان از قبيل : بىحجابى و طرح متحد الشكل نمودن لباس را محكوم مىكرد و بعضا در منابر علنا از گناهان رايجى چون : رباخوارى و ريش‌تراشى افراد ، به شدت انتقاد مىكرد .\r\n\r\n","description":"","footnote":"","page_name":" 1860 ","page_number":532},
  {"content":"\r\n\r\nچنانچه در منازل افراد براى صرف غذايى چون افطار ، شركت مىجستند و مجلس را خالى از فقرا و مساكين و محل اجتماع اغنيا مىيافتند ، شديدا به ميزبان اعتراض كرده و مىفرمودند :\r\n« چرا فقرا و مساكين را دعوت نكرده‌اى ؟ اين مهمان‌ها كه همه‌شان از اغنيا و تأمين هستند . مىبايست افرادى را دعوت كنيد كه محتاج حضور بر سر اين سفره‌ها هستند » .\r\nهمچنين اگر مرتكب گناهى را مىديدند و لو آنكه شخص مهمى باشد ، بىپرده و صريح به او تذكر مىدادند ، در اين رابطه داستان زير كه آن را يكى از علماى بابل نقل فرمودند ، خواندنى است :\r\nدر يك مجلس بزرگ مهمانى در تهران كه شيخ محمّد مهدى حضور داشتند ، يكى از صاحب‌منصبان ارتش درحالىكه انگشترى از طلا به دست داشت ، در آن مجلس حاضر بود ، آن بزرگوار رو به او كرده و با صراحت فرمودند : « مگر نمىدانيد انگشتر طلا حرام است ؟ ! چرا بدست گذاشتيد ؟ ! » .\r\nاو هم وقتى كه اين قاطعيت را ديد ، بدون درنگ انگشترى را بيرون آورده و در جيب خود نهاد . بعد از صرف غذا و رفتن مهمانان ، صاحب منزل رو به آقا كرده و گفتند : « آقا ايشان از صاحب‌منصبان ارتش بودند ، چرا اين حرف را زديد ؟ ! آبروى ما را برديد » .\r\nمعظم‌له فرمودند : « اگر قبل از ناهار اين حرف را مىزدى ، در منزل شما غذا نمىخوردم ، چرا كه از « نهى از منكر » جلوگيرى مىكنى » .\r\nنمونهء ديگر از قاطعيت ايشان ، داستانى است كه يكى از ملازمين ايشان نقل فرموده‌اند و آن اينكه :\r\nدر زمان ايشان دو تن از روحانيون مبارز را دستگير و به كلانترى برده بودند . آن بزرگوار شخصا به كلانترى رفته و با عصا به فرمانده پاسگاه اشاره كرده و فرمودند :\r\n« اين‌ها را آزاد كنيد و با من بفرستيد و گرنه هرچه ديديد ، از چشم خودتان ديديد » .\r\nفرمانده پاسگاه هم در مقابل اين قاطعيت ، بدون مقاومت در همان وقت آنها را آزاد كرد .\r\n\r\n","description":"","footnote":"","page_name":" 1861 ","page_number":533},
  {"content":"\r\n\r\n\r\nتبعيد\r\nيكى از مسائل مهم در زندگى آن بزرگوار ، كه خود ناشى از روح قاطع وى و نشان‌دهندهء نقش ايشان در مبارزه علما با اقدامات رضا شاه مىباشد ، تبعيد به كاشان مىباشد .\r\nپس از ماجراى ننگين كشف حجاب و ساير اقدامات رژيم طاغوتى رضا خان ، آيت‌اللّه حاج شيخ عبد الكريم حائرى پيامى اعتراض‌آميز خطاب به شاه نوشتند و مراتب انزجار خود را از اين اقدامات ضد دين اعلام داشتند .\r\nپيرو آن ، رضا خان نيز با بىادبى چنين پاسخ داد :\r\n« حجة الاسلام حاج شيخ عبد الكريم ؛ اين حرف از اراجيف است و كسانى را كه شما را محرّك بوده‌اند ، تعقيبشان مىكنيم » .\r\nپس از آن ، چند نفر به كاشان تبعيد شدند ، كه يكى از آنها حاج شيخ محمّد مهدى مازندرانى بوده‌اند . يكى از نويسندگان معاصر ، ضمن معرفى معظم‌له به عنوان يكى از « مشروطه‌خواهان اصيل » به تبعيد وى اشاره كرده و مىنويسد :\r\n« تعدادى از رجال سرشناس مشروطه‌خواه اصيل بعد از آنكه پرده از روى واقعه مشروطه به كنار رفت . . . جمعى از مشروطه‌خواهان اصيل مانند . . . حاج ميرزا محمّد مهدى مازندرانى يكى از شاگردان به نام مرحوم حاج شيخ فضل اللّه نورى « شهيد » ، كه در ماجراى كشف حجاب نيز به اتّهام تحريك آيت‌اللّه حاج شيخ عبد الكريم حائرى در ارسال تلگراف اعتراض به رضا شاه توسط او ، از قم به كاشان تبعيد شد و . . . از همهء جريانات سياسى سخيف آن روزگار زده شدند و به نحوى خود را به جريان فكرى و فرهنگى مرحوم حاج شيخ عبد الكريم حائرى در قم منسوب ساختند » .\r\nهمچنين آيت‌اللّه شيخ محمّد على اراكى در خاطرات خود ، ضمن بيان اين مطلب مىفرمايند :\r\n« نتيجهء آن ( نامه حاج شيخ عبد الكريم حائرى ) اين بود كه رضا خان گفته بود :\r\n\r\n","description":"","footnote":"","page_name":" 1862 ","page_number":534},
  {"content":"\r\n\r\nاين حرف اراجيف است ، محرّكين شما تعقيب خواهند شد ، عده‌اى از جمله شيخ محمّد مهدى مازندرانى را كه در قم ساكن بود و از بزرگان و اساتيد محسوب مىشد و آدم موقّرى بود و عينك هم مىزد و از خصّيصين مرحوم شيخ فضل اللّه نورى بوده است كه به دارش زدند ، او نيز به كاشان تبعيد شد .\r\n\r\nقدرت سخنورى\r\nيكى ديگر از ويژگىهاى معظّم‌له ، جذّابيت كلام و اقتدار و توانمندى در سخنرانى بوده است . سخنان وى در اعماق جان مستمع نفوذ مىكرد و افراد را به شدّت منقلب مىكرد .\r\nعلّت اين نفوذ كلام يكى همان قاطعيّت و صراحت در گفتار و ديگرى طهارت نفس و قداست روح معظم‌له بوده است ، چرا كه وى مجسمهء تقوا و صداقت و پاكى و پايبندى به فضائل انسانى بود و در تهذيب نفس و سير در ميادين عشق و معرفت بىنظير و الگوى بزرگى براى سالكان و پويندگان طريق هدايت محسوب مىگشتند و به خاطر همين عظمت معنوى ، سخنانى كه از اعماق جانش تراوش كرده و از انفاس قدسى و مسيحايىاش بيرون مىآمد ، تا اعماق جان شنوندگان نفوذ مىكرد .\r\nالبتّه قبول مسئوليت سخنرانى و منبر براى عامّهء مردم با وجود آن مقام شامخ علمى و شهرت عظيم ، خود حاكى از روح متواضع و فروتنى آن بزرگوار مىباشد ، كه با قبول آن و تحمّل رنج و مشقّت فراوان ، براى ترويج شريعت و تهذيب نفوس مردم ، از هيچ كوششى دريغ نمىورزيدند و آن را به عنوان يك دستور و وظيفهء شرعى تلقّى كرده و به آن اهميت زياد مىدادند .\r\nطبق نقل مرحوم آيت‌اللّه سيد ابو الحسن حسينى ، پس از فوت مرحوم سيد محمّد باقر معروف به « امام جمعه » ( در سال 1326 شمسى ) كه فردى نافذ و مورد توجه حكومت بودند و در مسجد كاظم بيك نماز جمعه و جماعت اقامه مىكردند ، مردم بابل از شيخ محمّد مهدى دعوت نمودند كه بار ديگر به بابل مراجعت كرده و\r\n\r\n","description":"","footnote":"","page_name":" 1863 ","page_number":535},
  {"content":"\r\n\r\nدر مسجد كاظم بيك به اقامهء جماعت و رتق و فتق امور بپردازند .\r\nپس از اين دعوت ، ايشان از مراجعت دائمى امتناع كردند . ولى قبول زحمت كرده و در ماه مبارك رمضان به بابل رهسپار گشته و در مسجد كاظم بيك به اقامهء جماعت و تبليغ احكام و ترويج معارف دين مىپرداختند ، البتّه پس از چند سال به اصرار مردم اميركلا ، ماه مبارك رمضان را در « مسجد جامع اميركلا » به اقامهء جماعت و احياى شعائر دينى پرداختند .\r\nقدرت خطابه ايشان واقعا بىنظير و زبانزد خاص و عام بوده است ، اهل معرفت پاس سخنان ايشان به شدت مىگريستند . شيفتگان معارف دين براى درك حضور ايشان و استفاده از بيانات شيوا و جذّاب وى ، از روستاهاى دور و نزديك خود را به « مسجد جامع اميركلا » مىرساندند ، تا از انفاس قدسى ايشان بهره‌مند گردند و معمولا محفل ايشان مملوّ از جمعيت مشتاق بوده است .\r\nآرى ، نفس قدسى آن مرد خدا در تبليغ و ترويج شعائر دين و ايجاد روحيهء دينى و مذهبى در آن منطقه نقش بسزايى داشته است و با وجود سپرى شدن بيش از چهل سال از فوت ايشان هنوز هم ياد و سخنان دلنشين وى در بين مردم شريف آن سامان زنده است ، چنان كه از زندگى زاهدانه و سلوك عارفانه ايشان ، با احترام و عظمت ياد مىشود .\r\n\r\nزهد و اقامهء سنتها\r\nديگر از ويژگىهاى شيخ محمّد مهدى ، زهد مثال‌زدنى و اهميت به سنتهاى اصيل دينى بوده است .\r\nوى از مناعت طبع بالايى برخوردار بود و با آنكه در موقعيتى بودند كه مىتوانستند از زندگى خوبى بهره‌مند باشند ، ولى هرگز زندگى خود را به مظاهر مادّى نياراستند و همواره چون فقرا مىزيستند و در تنگى معيشت بسر مىبردند ، و زهد ايشان بين علما و بزرگان قم و بابل مشهور بوده است .\r\n\r\n","description":"","footnote":"","page_name":" 1864 ","page_number":536},
  {"content":"\r\n\r\nدر رابطه با زندگى سخت و عنايت ويژهء حق تعالى به ايشان ، يكى از ملازمين موثق آن بزرگوار نقل نمودند كه :\r\nبنده‌اى از بندگان خدا هرچند وقت ، مقدارى از ما يحتاج عمومى آنها را به منزلشان مىآورد ، تا آنكه روزى تقاضاى ناروايى از معظم‌له نمود كه ايشان هم از قبول آن امتناع نمودند . همسر مكرمهء ايشان ، ضمن اعتراض گفتند : چرا تقاضاى ايشان را برآورده نكردى ؟ چرا كه ديگر همين مقدار ما يحتاج ما را نخواهد آورد .\r\nايشان فرمودند : « اى زن ، اين مرد نيست كه اين‌ها را مىآورد ، اين‌ها از جاى ديگر مىرسد » .\r\nچندى نگذشت كه از آن شخص خبرى نشد و اتّفاقا فرد ديگرى مىآمد و چيزهايى براى آنها مىآورد .\r\nاين قضيه از يك طرف بر زندگى ساده وى دلالت مىكند و از طرف ديگر حاكى از مراتب بالاى توكّل ايشان بر ذات اقدس الهى است . ضمن آنكه نشان مىدهد ايشان مورد عنايت و توجّه بوده‌اند .\r\nآن مرد شريف به سنتهاى اسلامى و ادعيه و اذكار و همچنين عرض ارادت و توسلات به محضر اقدس خاندان عصمت و طهارت عليهم السّلام و برپايى و شركت در مجالس سوگوارى اهل بيت عليهم السّلام سخت پايبند بوده و همواره ديگران را به اين امور سفارش مىفرمودند . چنان كه در ايام مخصوص عزادارى ، در بيت شريف خويش مجالسى برگزار كرده و به سوگ مىنشستند .\r\nدر اهميت دادن ايشان به سنّتها و دقّت ايشان نسبت به ظرائف ، اين امر قابل توجه است كه به نقل يكى از ملازمين موثّق ، هروقت معظم‌له در ماه مبارك رمضان براى امور تبليغى وارد بابل مىشدند ، مقيّد بودند كه به منزل بستگان نزديك و حتى وابستگان درجهء دوّم و سوم رفته و صلهء رحم نمايند و اين امر نيز از بزرگوارى و فروتنى آن شخصيت ممتاز عالم اسلام حكايت مىكند .\r\nخلاصهء كلام آنكه آن عالم سترگ و برجسته ، در همهء فضائل انسانى و حسن\r\n\r\n","description":"","footnote":"","page_name":" 1865 ","page_number":537},
  {"content":"\r\n\r\nسلوك الگو و در صفا و صميميّت و پرهيزگارى و خودسازى بىنظير بوده است .\r\n\r\nتأليفات\r\nاز آن استوانهء فقه و وارستگى و فضيلت ، آثار ارزشمندى نزد بازماندگان وى باقى مانده است و تا آنجا كه نگارنده اطلاع دارد ، هنوز آن تأليفات گرانسنگ به چاپ نرسيده و آن‌همه ميراث ذىقيمت فرهنگى به جامعهء علمى عرضه نگشته است ، غير از رسالهء عمليهء معظم‌له كه در زمان حيات ايشان براى عمل مقلّدين به چاپ رسيده است .\r\n\r\nدرگذشت\r\nايشان در اواخر عمر شريف خود به بيمارى سختى مبتلا گشته بود و در يكى از بيمارستانهاى تهران بسترى شدند و سرانجام پس از عمرى پرافتخار و سرشار از همت و تلاش و خدمت ، در روز يكشنبه 10 / جمادى الثانى / 1378 قمرى مطابق با 30 / آذر / 1337 ش ديده از جهان فروبست و به ديار ابدى شتافت .\r\nخبر ارتحال وى به سرعت در بابل پخش شد و هاله‌اى از غم و اندوه سراسر منطقه را فراگرفت و عدهء زيادى از مؤمنين و مريدان معظم‌له براى شركت در تشييع جنازه راهى قم شدند .\r\nجنازهء وى با احترام به قم منتقل گرديد و پس از تجليل فراوان و شكوه خاص تا حرم مطهّر حضرت معصومه عليها السّلام تشييع گشت .\r\nدر اين مراسم باشكوه علما و بزرگان زيادى چون حضرت آيت‌اللّه بروجردى و حضرت آيت‌اللّه گلپايگانى حضور داشتند و مرحوم آقاى بروجردى آن‌چنان از اين مصيبت تحت تأثير قرار گفتند كه طبق گفتهء شاهدان موثّق عينى ، آن بزرگوار پابرهنه در تشييع حاضر شدند و بر پيكر آن بزرگوار نماز اقامه فرمودند . پيكر پاك آن مرحوم پس از انجام تشريفات مذهبى در قبرستان شيخان به خاك سپرده شد .\r\nدر پى ارتحال آن عالم فرزانه ، مجالس و محافل سوگوارى در قم از سوى\r\n\r\n","description":"","footnote":"","page_name":" 1866 ","page_number":538},
  {"content":"\r\n\r\nمراجع تقليد و علماى اعلام برقرار شد و در بابل و اميركلا نيز دستجات عزادارى به راه افتاد و مجالس مختلفى از سوى مردم داغدار منعقد گرديد .\r\n\r\nفرزندانش :\r\n1 - آقا على امامى طبرسى 2 - دكتر محمّد حسين طبرسى .\r\nمنابع\r\n1 - آينهء دانشوران 176 .\r\n2 - آثار الحجة 2 / 77 .\r\n3 - آشنائى با فرزانگان بابل 230 .\r\n4 - تاريخ حكماء و عرفاء متأخر بر صدر المتألهين 68 .\r\n5 - گنجينهء دانشمندان 2 / 254 .\r\n\r\nشيخ محمّد مهدى بيگدلى دزفولى ( 1288 - 1370 ق )\r\nشيخ محمّد مهدى ملقب به ( كمال الدّين ) فرزند علامهء شيخ محمّد كاظم و نوادهء علامه شيخ محمّد على بيگدلى دزفولى ، از اجلهء علما و مقدسين بود .\r\nوى در 27 / ذىقعده / 1288 ق در دزفول تولد يافت .\r\nپدرش از جمله شاگردان ميرزا محمّد حسن شيرازى در نجف اشرف بود و در سال 1322 ق درگذشت .\r\n\r\n","description":"","footnote":"","page_name":" 1867 ","page_number":539},
  {"content":"\r\n\r\nشيخ محمّد مهدى ، چون از مقدمات فارغ گشت ، نزد سيد حسين موسوى دزفولى ( شاگرد شيخ انصارى ) قوانين را آموخت و مقدارى از سطح را هم نزد پدرش فراگرفت و خارج را از محضر آيت‌اللّه شيخ محمّد حسن انصارى دزفولى ( متوفاى 1331 ق ) بهره‌مند گرديد و به او اجازهء اجتهاد داد .\r\nبيگدلى پس از فوت استادش انصارى ، اقبال زيادى پيدا كرد و عده‌اى شاگرد تربيت نمود . و در اواخر عمر روحانى برجستهء استان خوزستان به شمار آمد و مورد توجه و علاقهء جميع طبقات قرار گرفت .\r\n\r\nاز آثار او :\r\n1 - حاشية على العروة الوثقى .\r\n2 - ذخيرة العباد ( رسالهء عمليه به عربى ) .\r\n3 - طريق النجاة ( رسالهء عمليه - فارسى ) .\r\n4 - اصول الفقه .\r\n5 - منزوحات البئر ( رسالهء فارسى )\r\nتنها فرزندى كه از ايشان به جاى ماند : آيت‌اللّه شيخ محمّد كاظم بيگدلى است كه خود از بزرگان خطهء خوزستان به شمار مىرود . وى در سال 1329 ق در دزفول تولد يافت .\r\nسرانجام در روز شنبه 5 / شعبان / 1370 ق مطابق با 21 / ارديبهشت / 1330 ش در سن 82 سالگى در بيمارستان فيروزآبادى شهر رى درگذشت . و در قبرستان شيخان قم مدفون گرديد .\r\nمنابع\r\n1 - زندگانى و شخصيت شيخ انصارى 527 .\r\n2 - نقباء البشر 2 / 598 .\r\n3 - نقباء البشر ( قسمت خطى ) .\r\n\r\n","description":"","footnote":"","page_name":" 1868 ","page_number":540},
  {"content":"\r\n\r\n\r\nشيخ محمّد مهدى ربّانى املشى ( 1353 - 1405 ق )\r\nحاج شيخ محمّد مهدى فرزند علامه شيخ ابو المكارم و نوهء ملا فتح اللّه ربانى املشى گيلانى .\r\nپدرش از جمله علما و بزرگان گيلان ، و از شاگردان آيات : حاج شيخ عبد الكريم حائرى يزدى ، سيد محمّد تقى خوانسارى و سيد حسين طباطبائى بروجردى بود ، كه در 1274 ش در املش متولد شده بود و در همان‌جا به سال 1358 ش درگذشت ، و در حياط « مسجد اعظم املش » مدفون گرديد .\r\nشيخ محمّد مهدى ربّانى ، در سال 1353 ق مطابق به 1313 ش در قم ديده به جهان گشود .\r\n\r\nتحصيل در حوزهء قم\r\nتحصيلات مقدماتى را نزد پدر خود به انجام رسانيد ، و پس از طى دورهء سطح ، دروس عالى حوزه را نزد آيات : سيد حسين طباطبائى بروجردى ، سيد محمّد داماد يزدى ، و سيد روح اللّه خمينى و شيخ نعمت اللّه صالحى نجف‌آبادى به پايان رسانيد ، و خود به تدريس اشتغال ورزيد .\r\n\r\nمبارزات و خدمات سياسى\r\nوى در اثر فعاليت‌هاى انقلابى و سياسى در رژيم گذشته ، چند بار زندانى و به نقاط مختلف تبعيد گرديد ، و پس از پيروزى انقلاب در سال 1357 ش به عنوان يكى از خبرگان قانون اساسى از گيلان انتخاب شد .\r\nهمچنين به عنوان : رياست شعبهء اول دادگاه عالى ، عضو ستاد انقلاب فرهنگى ، عضو شوراى عالى قضايى ، دادستان كل كشور ، عضو شوراى نگهبان ،\r\n\r\n","description":"","footnote":"","page_name":" 1869 ","page_number":541},
  {"content":"\r\n\r\nنمايندهء مجلس شوراى اسلامى از تهران ، و نمايندهء مجلس خبرگان از خراسان انتخاب و منصوب شد .\r\nنامبرده در روز دوشنبه 19 / شوال / 1405 ق مطابق با 17 / تير / 1364 ش در اثر بيمارى سختى درگذشت ، و در حرم حضرت معصومه عليها السّلام مدفون شد .\r\nمنبع\r\n1 - پيشينهء تاريخى و فرهنگى لاهيجان و بزرگان آن 881 .\r\n\r\nمير محمّد مهدى رضوى قمى ( - 976 ق )\r\nمير محمّد مهدى فرزند علامه مير محسن و نوهء محمّد بن على بن حسين رضوى قمى .\r\nوى از سادات و علماء زمان و به كثرت فضائل و كمالات وحيد دوران بود ، او جامع علوم معقول و منقول و حاوى فروع و اصول بود ، و نزد مولانا احمد ابيوردى و پدرش ميرزا محسن تلمّذ كرد ، و در كاشان به مطالعه اشتغال داشت . خط را نيكو مىنوشت مخصوصا خط رقاع و ريحان را مانند اساتيد مىنوشت . سليقه‌اش در انشاء و تفنن عبارات بىنظير بود .\r\nدر خدمت شاه‌طهماسب اوّل از تمامى افاضل و علماء ممتاز و مستثنى بود ، و رتبه و شأنش زياده از صدور . گرچه به صدارت مائل بود ، و در اوائل حال منتظر آن مىبود ، شاه‌طهماسب عذرخواهى از او كرد و گفت : من ترا ازبس دوست دارم ، نمىخواهم به مناصب دنيا آلوده گردى .\r\n\r\nاز مصنفاتش :\r\n1 - شرح ارشاد .\r\n2 - شرح ديباجه الرسالة الجعفرية ( عربى - فقه ) جعفريه .\r\n\r\n","description":"","footnote":"","page_name":" 1870 ","page_number":542},
  {"content":"\r\n\r\n3 - رساله‌اى راجع به رعايت صلهء رحم سادات .\r\n4 - الزائريه در مزار ، فارسى .\r\n5 - ترجمهء اعتقادات ، از شيخ صدوق .\r\nو حواشى و تعليقات بسيارى بر كتب فقهى دارد . مال و اسباب بىنهايت از او ماند ، كه به تاراج رفت و توفيق زيارت حج نيافت .\r\nمحقق ثانى شيخ على كركى اجازهء غرائى به سيد محمّد مهدى داده ، و از آن اجازه چنين برمىآيد كه در سال 936 ق كه محقق مزبور از سفر خراسان بازمىگشته عبورش به كاشان افتاده ، و سيد در اين وقت در كاشان اقامت داشته ، مدتى نزد محقق تلمذ كرده و مقدارى از كتاب قواعد علامه و برخى از مختصر نافع را نزد شيخ قرائت كرده است ، و تاريخ اين اجازه يازدهم / ذيحجه / 937 ق است .\r\nوفاتش روز شنبه يازدهم / ربيع اول / 976 ق در قزوين اتفاق افتاد ، نعشش به قم نقل شد و در منزل خودش كه در جوار حرم معصومه عليها السّلام واقع بود ، و آن را وقف نموده بود به خاك سپرده شد . ( امروزه قبرش ملاصق مسجد محمّديه مىباشد ) . از وى فرزندى به نام مير محمّد على به جاى ماند .\r\nاولاد و احفاد امجاد اين سيد جليل جماعتى از سادات رضوىاند ، كه در همدان ساكن‌اند .\r\nمنابع\r\n1 - الذريعة 12 / 1 و 26 / 190 و 268 .\r\n2 - خلاصة التواريخ .\r\n3 - رجال قم 156 .\r\n4 - روى سنگ قبرش نام پدر حسين و سال مرگش را 942 ق حك شده كه اشتباه است .\r\n5 - شجرهء طيبه در ذكر سلسلهء سادات عليه رضويه ص 453 .\r\n6 - فهرست نسخه‌هاى خطى كتابخانه مرعشى 10 / 176 و 14 /\r\n7 - گنجينهء دانشمندان 1 / 115 .\r\n\r\n","description":"","footnote":"","page_name":" 1871 ","page_number":543},
  {"content":"\r\n\r\n\r\nشيخ محمّد مهدى رئيس نورى ( ح 1295 - 1355 ق )\r\nشيخ محمّد مهدى فرزند ملا اسد اللّه رئيس نورى ، از دانشمندان و فضلا بود .\r\nوى در حدود سال 1295 ق در « نور » مازندران تولد يافت .\r\nدر سن جوانى به تهران رفت و مشغول تحصيل علوم دينى شد . دروس عالى فقه و اصول را از محضر آيت‌اللّه شيخ فضل اللّه نورى استفاده نمود ، سپس مشغول ترويج و تدريس گرديد . در اواخر عمر در دانشكدهء معقول و منقول دانشگاه تهران به تدريس پرداخت .\r\nرئيس نورى ، در سال 1355 ق در حدود سن 60 سالگى در تهران بدرود حيات گفت . پيكرش به قم حمل و در قبرستان حاج شيخ به خاك سپرده شد .\r\nتنها فرزند ذكور ايشان آقا محمّد على رئيس نورى كه در سال 1420 ق در تهران درگذشت ، و دو دختر كه در قيد حيات هستند .\r\nمنبع\r\n1 - اطلاعات متفرقه .\r\n\r\nسيّد محمّد مهدى ضيائيان دزفولى ( - 1378 ق )\r\nسيد محمّد مهدى فرزند آيت‌اللّه سيد محمّد على نوهء سيد عبد اللّه موسوى دزفولى ( ضيائيان ) .\r\n\r\nسالك الى اللّه\r\nاستاد سيد محمّد على امام دزفولى وى را چنين معرفى نموده است : « ايشان از اوتاد بزرگان زمان خود بوده ، و در طول عمر مباركشان همواره طالب حقيقت و علم\r\n\r\n","description":"","footnote":"","page_name":" 1872 ","page_number":544},
  {"content":"\r\n\r\nو معرفت بوده‌اند ، و به همين سبب از به دو جوانى مسافرتهاى چندى به نقاط مختلف ، مانند : نجف اشرف ، و مشهد مقدس و شيراز داشته‌اند .\r\nدر اوايل پس از بهره‌مندى از محضر والد معظم‌شان به خرمشهر و از آنجا به نجف اشرف مشرف و مدتها در آنجا سكونت نمودند ، و پس از كسب فيض از محضر بزرگان علم و معرفت بنا بر توصيه‌هاى مكرر به تهران عزيمت ، و به‌طور كلى در تهران ساكن شدند .\r\nوى در اواخر عمر بنا به ارتباط بسيار نزديكى كه بين مشار اليه و مرحوم مغفور آقا ميرزا احمد نايب الولاية « قطب سلسلهء ذهبيه » وجود داشت ، به شيراز عزيمت و در آنجا سكنا گزيدند .\r\nپس از فوت ميرزا احمد با اينكه علاقه‌مندان و ارادتمندان اصرار داشتند مشار اليه كماكان در شيراز بمانند ، ترجيح دادند در كنار مرقد مطهر حضرت مولى الموالى عليه السّلام باشند ، لذا مجددا به نجف اشرف مشرف و چند ماهى در آنجا توقف نمودند ، تا اينكه عده‌اى از دوستان و نزديكان بدانجا عزيمت و سيّد بزرگوار را به تهران مراجعت دادند » .\r\n\r\nدرگذشت و اعقاب\r\nوى در رجب / 1378 ق مطابق با بهمن / 1337 ش در تهران دعوت حق را لبيك گفت ، و در وادى السلام قم به خاك سپرده شد .\r\n\r\nفرزندش :\r\n1 - سيد محمّد رضا 2 - سيد محمّد كاظم و چهار دختر .\r\nمنبع\r\n1 - خاندان سادات گوشه ص 345 .\r\n\r\n","description":"","footnote":"","page_name":" 1873 ","page_number":545},
  {"content":"\r\n\r\n\r\nشيخ محمّد مهدى كرمانشاهى « فيض » ( 1287 - 1346 ق )\r\nحاج شيخ محمّد مهدى فرزند علامه شيخ محمّد تقى فيض و نوهء علامه شيخ محمّد مهدى فرزند محسن كرمانشاهى ، از علماى برجستهء كرمانشاه و از نوادگان علامه محدّث فيض كاشانى بود .\r\nدر سال 1287 ق در كرمانشاه متولد گرديد .\r\nپدرش از علماى معروف كرمانشاه بود ، و در سال 1308 ق درگذشت . به نقباء البشر 1 / 270 رجوع شود .\r\nجدّش ، از علماى برجستهء كرمانشاه بود ، و در حدود سال 1280 ق درگذشت .\r\nوى از جمله شاگردان آيت‌اللّه شيخ محمّد تقى اصفهانى ( صاحب حاشيه بر معالم ) بود ، و شرحى بر شرائع الاسلام نوشته است به أعيان الشيعة 10 / 77 رجوع شود .\r\n\r\nدر حوزهء نجف اشرف\r\nنامبرده پس از طى مقدمات و قسمتى از سطوح ، در سال 1311 ق به نجف اشرف مهاجرت كرد ، و سطوح را به انجام رسانيد ، و دروس عالى حوزه را از محضر آيتين علمين : ميرزا حسين خليلى تهرانى و ملا محمّد كاظم خراسانى استفاده و در سال 1319 ق به زادگاهش مراجعت نمود ، و به رسيدگى امور مردم و حل و فصل خصومات و رياست امور دينى پرداخت ، و در وعظ و ارشاد و هدايت يد طولايى داشت .\r\n\r\nدرگذشت و اعقاب\r\nايشان در روز دوشنبه 3 / جمادى ثانى / 1346 ق مطابق با 6 / آذر / 1306 ش در كرمانشاه درگذشت ، و جسدش به قم حمل و در قبرستان شيخان - در جوار قبر\r\n\r\n","description":"","footnote":"","page_name":" 1874 ","page_number":546},
  {"content":"\r\n\r\nعلامه ميرزا جواد ملكى تبريزى - به خاك سپرده شد .\r\n\r\nفرزندانش :\r\n1 - آقا نور الدّين ( نامش محمّد تقى است ) 2 - آقا ضياء الدّين ( نامش محسن است ) 3 - آقا محمّد جعفر 4 - آقا رضا .\r\nمنابع\r\n1 - أحسن الوديعة 2 / 65 .\r\n2 - علماء معاصرين 143 .\r\n\r\nشيخ محمّد مهدى محمّدى گلپايگانى ( 1300 - 1361 ق )\r\nآيت‌اللّه حاج ميرزا محمّد مهدى فرزند ميرزا محمّد نوهء حاج رضا اسفرنجانى در سال 1300 ق در قريهء ( اسفرنجان ) گلپايگان به دنيا آمد ، و بعد از رسيدن به مراحل امكان كسب فضيلت ، مقدمات را در گلپايگان فراگرفت .\r\nسپس به منظور تحصيل علم و دانش به اصفهان عزيمت نمود و چند سالى را در خدمت اساتيد با فضيلت آن شهر تلمّذ نمود ، و بعد از طى مراحلى به گلپايگان مراجعت و سپس به عزم زيارت بيت اللّه به مكهء معظمه مشرف شد ، و در مراجعت از مكه در نجف اشرف رحل اقامت افكند و در خدمت استاد كل آخوند ملا محمّد كاظم خراسانى و ساير اساتيد آن مهد علم و فضيلت اشتغال به تحصيل داشت ، تا اينكه به مقام شامخ اجتهاد نائل گرديد و با اخذ اجازهء اجتهاد از محضر آن آيت‌اللّه بزرگوار به ايران مراجعت فرمود ، و يكى دو سال با عموى بزرگوارش مرحوم حاج ميرزا عبد الكريم اسفرنجانى كه در آن موقع مرجعيت عامه داشت در قسمت انجام اجتماعى و مجاهدات دينى همكارى فرمود ، و بعد از رحلت ايشان در حدود سال 1330 زمام امور را در دست گرفت و با قصد قربت و خلوص نيت در انجام وظائف\r\n\r\n","description":"","footnote":"","page_name":" 1875 ","page_number":547},
  {"content":"\r\n\r\nمرجعيت دينى كوشا و ساعى بود ، و چون از نظر معيشت در رفاه بود و احتياج به كسى نداشت و عموم مردم هم مىدانستند كه او در كار خود هدفى جز تحصيل رضاى خدا ندارد ، در بين طبقات مردم محبوبيت خاصى داشت و عمرى را با حسن نيت و محبوبيت و نفوذ معنوى گذراند ، و در اثر همين نيت پاك و خلوصى كه در كارها داشت صرفا به نيت تقرب به خدا انجام‌وظيفه مىنمود .\r\nبعد از رحلتش يكى از صلحاء با فضيلت او را در خواب ديد و بدون توجه به اينكه او مرحوم شده است از او احوال‌پرسى نمود . و ايشان در جواب پرسش او فرموده بود :   يا لَيْتَ قَوْمِي يَعْلَمُونَ بِما غَفَرَ لِي رَبِّي وَ جَعَلَنِي مِنَ الْمُكْرَمِينَ .  \r\n\r\nاز آثار او :\r\n1 - التوحيد المحمّدى ( عربى ) .\r\n2 - ردّ بر بابيت .\r\n3 - رد بر نصارى .\r\n4 - رساله‌اى در ايمان .\r\nدر رمضان / 1361 ق مطابق با 1321 ش در تهران درگذشت و در قم مدفون گرديد .\r\nمنابع\r\n1 - گنجينهء دانشمندان 6 / 432 .\r\n2 - نقباء البشر ( خطى )\r\n\r\nسيّد محمّد مياندهى رامسرى ( - ح 1330 ق )\r\nسيد محمّد فرزند سيد جواد حسينى مياندهى ، از سادات حسينى ميانده است كه در آنجا متولد گرديد .\r\n\r\n","description":"","footnote":"","page_name":" 1876 ","page_number":548},
  {"content":"\r\n\r\nتحصيلات مقدماتى را در ( ميانده ) رامسر و مدارس علميهء آن شهر گذرانيد ، و سطوح عاليه را در قزوين طى نمود ، سپس به نجف اشرف رهسپار شد و مدارج عاليه را نزد آيت‌اللّه ميرزا حبيب اللّه رشتى و ديگر اساتيد پيموده و به درجهء اجتهاد نائل آمد .\r\nپس از انجام تحصيلات در اوائل قرن چهاردهم به موطن خود بازگشت و در ميانده اقامت نمود و به تدريس و قضاء حوائج اشتغال ورزيد ، و در ضمن از راه كشاورزى امرارمعاش مىكرد .\r\nوى فردى زاهد و در زندگى بىآلايش بود . چنان كه جناب حجة الاسلام آقاى حاج سيد ضياء الدّين روحانى فرزند سيد محمّد هادى از قول جده‌اش ( عيال مرحوم سيد محمّد مذكور ) نقل مىكند كه : نامبرده هنگام وفات گفت : ( من از مال دنيا ارثى براى فرزندان خود نگذاردم ، آنچه كه براى آنان باقى گذاشتم دعاهاى سحر است ) . و نيز كراماتى نقل نمود كه ملخصا نقل مىگردد :\r\n1 - پيرمردى از اهالى قاسم‌آباد ( تنكابنى ) كه از مريدان مرحوم سيد محمّد بوده پس از فوت او به منزلش رفت ، بسيار ناراحت بود و گريه مىكرد و مكرر مىگفت : چگونه آن خاطرات را فراموش كنم .\r\nپرسيدند : چه خاطراتى ؟\r\nگفت : بسيار است ، يكى از آن خاطرات اين است كه : طبق معمول اوائل فصل گرما آن مرحوم خانواده را به جورديه مىفرستاد ، و خود براى رسيدگى به مزارع شالى كه داشت مىرفت ، و تا اوائل تابستان در ميانده مىماند و من هم روزها نزدش بودم ، باهم به ييلاق جورديه مىرفتيم .\r\nدر يكى از سالها يك روز قبل از حركت به من خبر داد كه : فردا بايد به جورديه برويم .\r\nبه دو گفتم : آخر توشه لازم است ؟\r\nبه من جواب داد : ناراحت نباش باهم مىرويم كنار رودخانه ماهى صيد\r\n\r\n","description":"","footnote":"","page_name":" 1877 ","page_number":549},
  {"content":"\r\n\r\nمىكنيم ، و آن را توشهء راه قرار مىدهيم .\r\nگفتم : آقا اكنون وقت ماهى نيست !\r\nدر جواب فرمود : باهم مىرويم شايد ماهى باشد .\r\nبه اتفاق هم به طرف رودخانه حركت كرديم ، در كنار رودخانه قلمدان را از جيب درآورد بر روى كاغذ كوچكى چيزى نوشت و در آب انداخت . چيزى نگذشت كه ديدم ماهى آزاد بزرگى در مقابل ما شروع به جست‌وخيز نمود ، فورا آن را با دست صيد كردم . بسيار متعجب شدم ، زيرا در آن فصل اصلا ماهى آزاد در رودخانه نيست ، وانگهى آن رودخانه آبش بسيار كم بود و جاى چنان ماهى بزرگى نبود . آنگاه به من سفارش كرد كه تا زنده است راز را فاش نسازم .\r\n2 - باز روزى با مرحوم سيد محمّد به منزل آمديم ، در قفل بود كليد را مرحوم سيد در اختيار نداشت ، ديدم چيزى خواند فورا قفل باز شد .\r\n3 - از سيد ضياء الدّين روحانى نقل است : كه قبل از فوتش در جورديه مريض شد ، تب شديدى كرد براى تسكين حرارت تب تقاضاى مقدارى يخ نمود . عيالش گفت : اكنون وقت يخ نيست .\r\nوى گفت : بيرون برويد شايد تهيه شد .\r\nهمسرش با حالت يأس از منزل خارج شد ، مشاهده كرد بچهء چوپانى صدا مىزند : يخ يخ . آن بچه را طلبيد مقدارى وجه به وى داد و يخ را خريد ، سپس پرسيد از كجا آوردى ؟\r\nآن كودك گفت : در پائين تنگ دره ( فاصله‌اش تا منزل مرحوم سيد محمّد حدود سه كيلومتر است ) با گوسفندها بودم ، زنى نقاب زده به من رسيد و اين يخ را داد ، و گفت : برو حوالى منزل شيخ الاسلام ( منزل شيخ الاسلام مجاور منزل مرحوم سيد محمّد بود ) هركس به تو مراجعه كرد يخ را به او به فروش .\r\nمرحوم مياندهى در حدود 1330 ق در ميانده درگذشت ، و جسدش را به قم حمل و در جوار قبر ميرزاى قمى در قبرستان شيخان به خاك سپرده شد .\r\n\r\n","description":"","footnote":"","page_name":" 1878 ","page_number":550},
  {"content":"\r\n\r\nشايان ذكر است كه نامبرده تأليفاتى نيز داشته ولى متأسفانه اكنون در دست نيست .\r\n\r\nفرزندانش :\r\n1 - علامه سيد محمّد هادى روحانى ( متوفاى 1387 ق در رودسر ) .\r\nسيد محمّد هادى روحانى از علماى معرف مقيم رودسر گيلان بود . در سال 1324 در ميانده رامسر متولد شد .\r\nتحصيلات عالى خود را در حوزهء علميهء قم نزد آية اللّه حاج شيخ عبد الكريم حائرى يزدى طى نمود آنگاه و موطن خود بازگشت و خرمشهر رودسر اقامت گزيد .\r\nدر آنجا مدرسهء روحانيهء تأسيس كرد و به تدريس و تربيت طلاب علوم دينى اشتغال ورزيد .\r\nسرانجام در سال 1387 ق در اثر سكتهء قلبى در رودسر درگذشت و همان‌جا به خاك سپرده شد .\r\nجهت تفصيل بيشتر به بزرگان رامسر ص 195 رجوع شود .\r\n2 - سيد رضى ، كه از خطباء و ذاكرين حضرت سيد الشهداء عليه السّلام بود .\r\n3 - سيد احمد ، از محترمين ميانده مىباشد .\r\n- منبع\r\n1 - بزرگان رامسر 121 .\r\n\r\nمحمّد نصيرى قمى ( 1334 - 1415 ق )\r\nمحمّد نصيرى فرزند ابراهيم متخلص به « ناهض » از شعراى معاصر قم بود ، نياى ايشان آيت‌اللّه حسن فاضل قمى است كه آيت‌اللّه طباطبائى بروجردى او را سلمان زمان مىدانست .\r\nنصيرى در سال 1334 ق در محلهء « شاد قلى خان » قم به دنيا آمد ، پس از دوران\r\n\r\n","description":"","footnote":"","page_name":" 1879 ","page_number":551},
  {"content":"\r\n\r\nصباوت براى امرار معاش به تهران رفت ، در همين زمان بود كه مبارزات سياسى به نحو گسترده‌اى در مملكت جريان داشت ، لذا در سلك ياوران علامه سيد محمود طالقانى قرار گرفت ، و در راه مبارزهء صدمات و لطمات زيادى را متحمل گرديد ، تا آنكه طالقانى و ديگر مبارزان دستگير و زندانى و تبعيد شدند ، نامبرده پس از چندى به موطن اصلى خويش مراجعت نمود .\r\nوى در اوايل / آذر / 1373 ش مطابق با اواخر / جمادى الثانى / 1415 ق در قم درگذشت و در جوار شاه احمد قاسم عليه السّلام مدفون گرديد .\r\nابيات زير از اوست :\r\n\r\nعرفان سيد الشهداء عليه السّلام\r\n خوشا به حال محبان سيد الشهداء * كه جان كنند به قربان سيد الشهداء\r\nخوشا كسان كه به نور ولايت علوى * برند بهره ز عرفان سيد الشهداء\r\nخوشا كسان كه زيارت كنند مرقد او * برند غبطه به ياران سيد الشهداء\r\nخوشا كسى كه مجاور بود به كرب و بلا * كنار سفرهء احسان سيد الشهداء\r\nخوشا كسى كه كند ناله و بريزد اشك * به خاطر لب عطشان سيد الشهداء\r\nخوشا كسى كه ز غم مىزند به سينه و سر * به حال زار يتيمان سيد الشهداء\r\nتو شيعه‌اى كه ز داغ حسين مىگريى * ببين غريبى و حرمان سيد الشهداء\r\nشدند كشتهء بيداد جمله يارانش * چنانچه تازه‌جوانان سيد الشهداء\r\nكنار نعش على اكبر جوان بشنو * صداى ناله و افغان سيد الشهداء\r\nشهيد گشت چه عباس ، بُد ز غم نزديك * كه تا ز جسم رود جان سيد الشهداء\r\nشنو تلاوت قرآن به گوش جان و بنال * ز نيزه صوت خوش‌الحان سيد الشهداء . . . \r\n- منبع\r\n1 - تاريخ تكايا و عزادارى قم 313 .\r\n\r\n","description":"","footnote":"","page_name":" 1880 ","page_number":552},
  {"content":"\r\n\r\n\r\nشيخ محمّد واصف گيلانى ( 1355 - 1417 ق )\r\nحاج شيخ محمّد فرزند ميرزا ابو القاسم آستانه‌اى گيلانى ، ملقب به « واصف » .\r\nدر سال 1315 ش مطابق با 1355 ق در گيلان متولد گرديد .\r\nوى پس از طى دورهء متوسطه در سال 1333 ش به عزم فراگرفتن علوم دينى به قم مهاجرت كرد ، و پس از طى سطوح نزد آيت‌اللّه شيخ محمّد لاكانى رشتى - دام ظله - خارج را از محضر آيات : سيد حسين طباطبائى بروجردى ، سيد كاظم شريعتمدارى و ميرزا هاشم آملى ، و فلسفه را از محضر سيد محمّد حسين تبريزى « علامهء طباطبائى » استفاده نمود ، و خود به تدريس و تأليف پرداخت .\r\n\r\nاز آثار او\r\n( كه اغلب به صورت جزوه و جيبى مىباشد ) :\r\n1 - احراق لانه‌هاى فساد ، در دو جلد .\r\n2 - از چه شخصى بايد تقليد كنيم ؟\r\n3 - اسرار دختركشى عرب در جاهليت .\r\n4 - اصطلاحات العلوم الشرعية .\r\n\r\n","description":"","footnote":"","page_name":" 1881 ","page_number":553},
  {"content":"\r\n\r\n5 - اعلال بىنقطه .\r\n6 - افيونيه ، در مذمت ترياك كشيدن .\r\n7 - الانسان و اللحية .\r\n8 - الفلك المستبد .\r\n9 - الفيه در اصول فقه .\r\n10 - المناجات المنظومة .\r\n11 - انديشه‌هاى نوابغ .\r\n12 - انقلاب مقدس حسين عليه السّلام .\r\n13 - بشر و آزادى .\r\n14 - بضعة النبى صلّى اللّه عليه و آله و سلّم ، در سه جلد .\r\n15 - به مناسبت زمين‌خوارى .\r\n16 - پيام قرآن .\r\n17 - پيرامون زندگانى امير المؤمنين عليه السّلام .\r\n18 - تاريخ كشفيات و اختراعات ، در دو جلد .\r\n19 - تأثير دعا از نظر ابن سينا .\r\n20 - تجدد و عوام‌فريبى .\r\n21 - ترجمهء لمعهء دمشقيه .\r\n22 - تعبير الرويا ، منسوب به امام صادق عليه السّلام .\r\n23 - توضيح المراح ( در صرف ) .\r\n24 - ثقات الرجال ( به صورت مشجرات ) .\r\n25 - چگونه به جهان ديگر راه مىتوان يافت .\r\n26 - چهارده معصوم عليهم السّلام ( منظوم ) .\r\n27 - حاشية بر مبحث قطع از رسائل .\r\n28 - حسن و حسين عليهما السّلام .\r\n\r\n","description":"","footnote":"","page_name":" 1882 ","page_number":554},
  {"content":"\r\n\r\n29 - حقايق گفتنى .\r\n30 - دروس الاعتقاد .\r\n31 - ديوان اشعار .\r\n32 - راز فداكارى سالار شهيدان عليه السّلام .\r\n33 - راهنماى شرح نظّام .\r\n34 - راهنماى علم اعلال .\r\n35 - راهنماى علم الكتابة .\r\n36 - راهنماى ميراث لمعه .\r\n37 - رساله‌اى در توضيح معناى جعل .\r\n38 - رساله‌اى در لبس خز .\r\n39 - رساله‌اى در تحقيق ما وضع له الكل .\r\n40 - رسالة فى العقود .\r\n41 - رسالة فى المقادير .\r\n42 - زكات در اسلام .\r\n43 - شارب ننگين ( مظلوم ) .\r\n44 - شرح بحث استصحاب در اصول .\r\n45 - شرح بحث برائت در اصول .\r\n46 - شمع جمع در نعت ائمه اطهار عليهم السّلام .\r\n47 - طب النبى صلّى اللّه عليه و آله و سلّم .\r\n48 - علل الشرائع ( ترجمه - 2 جلد ) .\r\n49 - فاطمهء زهرا عليها السّلام از نظر آيات قرآن .\r\n50 - فاطمهء زهرا عليها السّلام از نظر روايات اهل سنت .\r\n51 - فضيلت علم و عالم در اسلام .\r\n52 - فى هامش علم الامام .\r\n\r\n","description":"","footnote":"","page_name":" 1883 ","page_number":555},
  {"content":"\r\n\r\n53 - كفاية الميزان در منطق .\r\n54 - محرمات النكاح .\r\n55 - منظومه‌اى در منطق .\r\n56 - منظومة فى الصرف .\r\n57 - منظومة فى الكلام .\r\n58 - هامش الحاشية ( در منطق ) .\r\n59 - يادى از گذشته ( منظوم ) .\r\n60 - يگانه دختر رسول خدا صلّى اللّه عليه و آله و سلّم .\r\n\r\nدرگذشت\r\nواصف ، سرانجام در پى بيمارى به تاريخ چهارشنبه 10 / جمادى ثانى / 1417 ق مطابق با 2 / آبان / 1375 ش در قم درگذشت ، و جسدش صبح روز پنجشنبه از مسجد امام حسن عسكرى عليه السّلام تشييع و در ابتداى قبرستان ابو حسين به خاك سپرده شد .\r\n- منابع\r\n1 - گنجينهء دانشمندان 2 / 298 .\r\n2 - مؤلفين كتب چاپى 5 / 875 .\r\n\r\nسيّد محمّد واعظ گيلانى ( - 1351 ق )\r\nاستاد حسن شمس گيلانى درباره‌اش مىنويسد : ( اين جليل القدر از وعّاظ گيلانى و از متعصبين در دين و فوق‌العاده خون گرم و با حرارت بود . از كثرت عصبانيت هميشه اوقات در منبر با توبيخ و شتم با مردم سخن مىگفت و آنها را به راه راست هدايت مىفرمود و تمام اهالى شهر از آن جناب ملاحظه مىنمودند ،\r\n\r\n","description":"","footnote":"","page_name":" 1884 ","page_number":556},
  {"content":"\r\n\r\nفوق‌العاده ترويج مىنمود . آن جناب از فشار منبر و ازدياد عصبانيت مبتلا به سكته قلبى گرديد و فوت شد ) .\r\nنامبرده در سال 1351 ق مطابق با 1311 ش در رشت درگذشت و پيكرش به قم حمل و در قبرستان حاج شيخ به خاك سپرده شد .\r\n- منبع\r\n1 - تاريخ علماء و شعراى گيلانى 127 .\r\n\r\nميرزا محمّد وجدانى تفرشى ( - 1403 ق )\r\nشيخ ميرزا محمّد فرزند شيخ عبد الكريم ملقب به ( ميرزا آقا ) و نوهء عباسعلى تفرشى ( وجدانى )\r\nاز بزرگان شعراء و گويندگان معاصر كه در علم حروف تخصص بسزائى داشت ، و شاهد صدق اين مدعا كتاب صحيفه و فال‌نامهء اوست كه مطبوع و در دسترس است .\r\n\r\nاز آثار او :\r\n1 - صحيفهء فال از صحف وجدانى ، چاپ تهران ، 1322 ش ، سربى ، رقعى ، 58 ص .\r\n2 - مقدمهء صحف وجدانى ( در علوم غريبه ) چاپ تهران ، 1313 ش ، سربى ، رقعى ، 42 ص .\r\n3 - ترجمهء نصحة اليمن ( از پدرش - همكارى در ترجمه اشعار اين كتاب به فارسى ) .\r\nمتوفاى در روز شنبه 9 / ربيع اول / 1403 ق مطابق با 4 / دى / 1361 ش درگذشت و در مقبرهء باغ بهشت مدفون شد .\r\n- منابع\r\n1 - خلد برين تاريخ گويندگان اسلام 280 .\r\n\r\n","description":"","footnote":"","page_name":" 1885 ","page_number":557},
  {"content":"\r\n\r\n2 - مؤلفين كتب چاپى 5 / 875 .\r\n3 - نقباء البشر 3 / 1172\r\n\r\nشيخ محمّد وحيد خورگامى رشتى ( ح 1300 - 1381 ق )\r\nاز علماى گيلان بود . تولدش در حدود سال 1300 ق در رشت اتفاق افتاد .\r\nپس از طى مقدمات و سطوح ، به نجف اشرف عزيمت كرد و از محضر آيات :\r\nشيخ ضياء الدّين عراقى و سيد ابو الحسن اصفهانى خارج فقه و اصول استفاده نمود ، و به زادگاهش بازگشت و به تدريس مقدمات و سطوح پرداخت ، بعدا رحل اقامت خود را در قم افكند و از محضر آيت‌اللّه سيد حسين طباطبائى بروجردى مستفيض گشت و به تدريس خود ادامه داد .\r\nجناب آقاى شمس گيلانى ايشان را چنين معرفى كرده است :\r\nآن جناب نيز از علماى گيلان است ، پس از طى مقدمات و سطوح نزد افاضل گيلان حركت به عتبات عاليات نموده ، و مدت زيادى در نجف به محضر علما مىرسيد و از شاگردان آقا ضياء الدّين عراقى و پس از مراجعت به گيلان مشغول تدريس مقدمات و سطوح شده ، مؤلف گويد : در اين اواخر در « مدرسهء مهدويه » مشغول تدريس طلاب بوده و به تدريس مقدمات و سطح مشغول است .\r\nجناب حجة الاسلام دانشمند محترم آقاى شيخ محمّد هادى مقدس رشتى ( دامت افاضاته ) يكى از شاگردان مترجم‌له فرمودند :\r\nمرحوم وحيد خورگامى در قم به تدريس سطح اشتغال داشت كه من هم مدتى ، بخشى از رسائل شيخ را نزد ايشان تلمذ كردم ، ولى هنگامى كه اشكال مىكرديم ، يا اعتنا به اشكال نمىكرد يا اينكه به تندى جواب مىداد .\r\nايشان در روز پنجشنبه 5 / ذىحجه / 1381 ق مطابق با 20 / ارديبهشت /\r\n\r\n","description":"","footnote":"","page_name":" 1886 ","page_number":558},
  {"content":"\r\n\r\n1341 ش در حدود سن 81 سالگى در قم درگذشت و در صحن حضرت معصومه عليها السّلام قم مدفون شد .\r\n- منابع\r\n1 - افادات آقاى مقدس رشتى ( متولد 1344 ق ) .\r\n2 - تاريخ علماء و شعراى گيلان 129 .\r\n\r\nسيّد محمّد وحيدى شبسترى ( 1336 - 1421 ق )\r\nحاج سيّد محمّد فرزند علامه سيّد رضى الدّين و نوهء سيّد محمّد حسينى شبسترى ، ملقب به « وحيدى » از فقها و دانشمندان و مراجع معروف آذربايجان بود .\r\nوى در سال 1336 ق در شبستر - واقع در استان آذربايجان شرقى - تولد يافت .\r\nاز سن هفت‌سالگى به خواندن و نوشتن و در سن دوازده‌سالگى به فراگيرى مقدمات دينى پرداخت . در سال 1351 ق به تبريز رفت و در مدرسهء دينى « طالبيه » و در مدت دو سال به تحصيل سطح پرداخت .\r\nدر سال 1353 ق به حوزهء علميهء قم پيوست و سطح را نزد آيت‌اللّه شيخ محمّد على حائرى قمى به پايان رساند . خارج را از محضر آيات : سيّد محمّد حجت كوه‌كمرى ، سيّد محمّد تقى خوانسارى و سيّد حسين طباطبائى بروجردى استفاده نمود .\r\n\r\n","description":"","footnote":"","page_name":" 1887 ","page_number":559},
  {"content":"\r\n\r\nدر سال 1365 ق به نجف اشرف رفت و از محضر آيت‌اللّه ميرزا آقا اصطهباناتى ، مدتى كوتاه بهره برد . و مجددا به قم مراجعت فرمود . سپس خود به تدريس سطح اهتمام ورزيد .\r\nايشان پس از مدتى رهسپار آذربايجان شد و سالهاى متمادى در « مياندوآب » به هدايت و تأسيس مراكز فرهنگى اشتغال نمود . تا اينكه در سال 1372 ق به قم بازگشت و مشغول تدريس سطح و خارج گرديد .\r\n\r\nاز آثار او :\r\n1 - أجوبة المسائل .\r\n2 - تحفة الولاة فى أحكام القصاص و الدّيات .\r\n3 - تقريرات اصول آيت‌اللّه حجت .\r\n4 - تقريرات فقه آيت‌اللّه حجت .\r\n5 - توضيح المسائل .\r\n6 - حاشية على العروة الوثقى .\r\n7 - رسالهء منتخب التوضيح .\r\n8 - شرح زيارت جامعه ( به فارسى ) .\r\n9 - كشف السّترة عن وجه الغيبة .\r\n10 - مستمسكات الاحكام .\r\nايشان در روز چهارشنبه / 10 / ربيع الثانى / 1421 ق برابر با 22 / تير / 1379 ش در قم بدرود حيات گفت . و در حرم مطهر مدفون شد .\r\n- منابع\r\n1 - اطلاعات متفرقه .\r\n2 - گنجينهء دانشمندان 2 / 301 .\r\n3 - مقدمهء كتاب تحفة الولاة ، به قلم فرزندش سيّد رضى وحيدى .\r\n\r\n","description":"","footnote":"","page_name":" 1888 ","page_number":560},
  {"content":"\r\n\r\n\r\nسيّد محمّد وزوائى قمى ( ح 1279 - 1342 ق )\r\nحاج سيد نور الدّين محمّد فرزند سيد حسين و نوهء سيد ابو الحسن حسينى تفرشى وزوائى قمى ، از دانشمندان و فضلا بود .\r\nوى در حدود سال 1279 ق در قم ديده به جهان گشود .\r\n\r\nاز آثار او\r\n1 - حاشية على الرسائل .\r\n2 - المشتقات .\r\nوى در 9 / شوال / 1342 ق در قم بدرود حيات گفت . سيد ناصر الدّين حسينى فرزندش بود .\r\n- منبع\r\n1 - الذريعة 7 / 98 و 21 / 42 .\r\n\r\nشيخ محمّد هادى حسام گيلانى ( - 1400 ق )\r\nحاج شيخ محمّد هادى فرزند شيخ حسن حسام رشتى ، معروف به « واعظ گيلانى ) از مشاهير واعظان و خطباى معاصر بود .\r\nوى تحصيلات خود را در شهر رشت - استان گيلان - نزد اساتيد نامور حوزهء آن ديار چون : شيخ على علم الهدى و شيخ كاظم صادقى به پايان رساند و در وعظ و ارشاد مقامى بس و الا و ارجمند بدست آورد . اغلب خطبه‌هاى نهج البلاغة ، احاديث زيادى و اشعار بسيارى از قدما و متأخرين از برداشت .\r\nحسام در روز سه‌شنبه 27 / ذىالقعده / 1400 ق برابر با 15 / مهر / 1359 در\r\n\r\n","description":"","footnote":"","page_name":" 1889 ","page_number":561},
  {"content":"\r\n\r\nاثر سكتهء قلبى در رشت بدرود حيات گفت . پيكرش به قم حمل و در قبرستان شيخان مدفون شد .\r\nاين ابيات بر روى سنگ مزارش حك شده است :\r\n حسام مرد ابر مرد گيلوايى مرد * كلام مرد ادب مرد آشنايى مرد\r\nچه خوب مرد صدايى كه هم‌صدا با خلق * صدا نمود ولى خود به بىصدايى مرد\r\nحريف او نتوانست سرب داغ شود * بكورى همه آدم‌كشان خدايى مرد\r\nچه خوب مرد خداوندگار فن و سخن * سخن بريده غضب كرد كبريايى مرد \r\n- منبع\r\n1 - اطلاعات متفرقه .\r\n\r\nسيّد محمّد هادى طباطبائى حكيم ( 1348 - 1409 ق )\r\nحاج سيد محمّد هادى فرزند مير حكيم و نوهء سيد حسن زوارهء اصفهانى حائرى ، از سادات طباطبائى و خانواده‌شان به « حكيم » معروف هستند .\r\nاو در سال 1348 ق در كربلا متولد شد .\r\nو ساير تحصيلاتش را در كربلا نزد آيات : شيخ جعفر رشتى ، سيد مصطفى اعتماد ، شيخ محمّد رئيس اصفهانى ، سيد اسد اللّه اصفهانى ، شيخ محمّد شاهرودى ، سيد مصطفى شيرازى ، و سيد محسن جلالى كشميرى به انجام رسانيد و در پى فشارهاى دولت عراق به ايران مهاجرت و در كاشان مىزيست و در آن ديار به وعظ و ارشاد و تدريس و وعظ اشتغال داشت .\r\n\r\nاز آثار قلمى او\r\n1 - كتابى دربارهء حجاب .\r\n2 - تاريخ تولد و سرگذشت فرزندان ائمه عليهم السّلام .\r\n\r\n","description":"","footnote":"","page_name":" 1890 ","page_number":562},
  {"content":"\r\n\r\nسرانجام در روز جمعه 28 / رمضان / 1409 ق مطابق با 15 / ارديبهشت / 1368 ش به سن 61 سالگى در كاشان درگذشت و در قبرستان بقيع به خاك سپرده شد .\r\n\r\nسيّد محمّد هفته‌اى عراقى « غروى » ( 1287 - 1359 ق )\r\nسيد محسن فرزند سيد محمّد حسينى هفته‌اى عراقى ، ملقب به « غروى » ، از مشاهير فقها و اساتيد بنام حوزه علميّه اراك بود .\r\nوى در سال 1287 ق در روستاى « هفته » واقع در ناحيه كزّاز از توابع استان اراك ، متولد گرديد .\r\nهفته‌اى پس از سپرى نمودن مقدمات ، به تهران رهسپار شد و در مدرسهء صدر سكونت اختيار نمود و دروس عالى فقه را از محضر علامه ميرزا محمّد حسن آشتيانى و حكمت را از سيد ابو الحسن جلوه اصفهانى بهره‌مند شد . سپس در سال 1308 ق به حوزه علميهء نجف اشرف عزيمت كرد و دروس خارج را از محضر آيات : ميرزا حسين خليلى تهرانى و آخوند ملا محمّد كاظم خراسانى استفاده نمود .\r\nوى مدت زمانى در سامرا توقف كرد و از محضر آيتين علمين : آخوند ملا فتحعلى عراقى و ميرزا محمّد تقى شيرازى كسب فيض كرد و مجددا به نجف\r\n\r\n","description":"","footnote":"","page_name":" 1891 ","page_number":563},
  {"content":"\r\n\r\nمراجعت نمود و در مدرسهء خليلى مشغول افاضه گرديد .\r\nدر سال 1346 ق به اراك بازگشت و مشغول تدريس كفايه و متون ديگر در آن حوزه شد ، و موقعيت عالى در ميان اهل پيدا نمود .\r\n\r\nاز آثار او\r\n1 - تصحيح دورهء جواهر الكلام .\r\n2 - تقريرات درس آخوند خراسانى .\r\nايشان سرانجام در روز دوشنبه 17 / شوال / 1359 ق مطابق با 28 / آبان / 1319 ش در سن 72 سالگى در اراك به ديدار حق شتافت . پيكرش به قم حمل و در يكى از اطاقهاى ورودى قبرستان حاج شيخ به خاك سپرده شد .\r\n\r\nفرزندانش :\r\n1 - سيد محمّد ميرصادقى ، كه اهل فضل و شعر بود .\r\n2 - سيد حسين غروى .\r\n3 - حجة الاسلام و المسلمين سيد حسن غروى ، از تحصيل‌كرده‌هاى نجف اشرف بود و در حوزه‌هاى قم و اراك سابقه تدريس داشت و در اواخر عمر در تبريز سكونت اختيار نمود .\r\nو دو دختر كه دامادهايش عبارت بودند از : 1 - علامه سيد على مير يحيى اراكى 2 - عزيز سلطانى اراكى .\r\n- منابع\r\n1 - اطلاعات متفرقه .\r\n2 - أعيان الشيعة .\r\nسيد على مير يحيى اراكى\r\n\r\n","description":"","footnote":"","page_name":" 1892 ","page_number":564},
  {"content":"\r\n\r\n3 - نامداران اراك 161 ( نام پدرش را على اكبر و تولدش را در سال 1274 ق دانسته ، كه هر دو مطلب اشتباه‌اند ) .\r\n4 - نقباء البشر ( قسمت خطى ) .\r\n\r\nميرزا محمّد همدانى « ثابتى » ( 1315 - 1365 ق )\r\nميرزا محمّد فرزند آخوند شيخ محمّد تقى ثابتى همدانى ، از علما و اساتيد و مفاخر مدرسين حوزهء علميهء قم بود .\r\nوى در سال 1315 ق در قريهء « وهنده » - واقع در دوازده فرسخى همدان - متولد شد .\r\nميرزا محمّد همدانى آخوند ملا على همدانى\r\nايشان در سن هفت‌سالگى در خدمت پدر خود به تحصيل علوم پرداخت ، و با\r\n\r\n","description":"","footnote":"","page_name":" 1893 ","page_number":565},
  {"content":"\r\n\r\nداشتن استعداد فوق‌العاده در مدت چهل روز قرآن را ختم كرد و تا حدود قوانين را از محضر ايشان استفاده نمود ، و براى ادامهء تحصيل به همدان رفت و نزد آيت‌اللّه شيخ على گنبدى و آيت‌اللّه شيخ على دامغانى درس خواند ، و در سال 1336 ق به تهران مسافرت و در مدرسهء سيد نصر الدّين ( واقع در خيابان خيام ) اقامت نمود و نزد آيت‌اللّه شيخ على مدرس تهرانى ، و آيت‌اللّه شيخ عبد النبى نورى تلمّذ كرد ، و معقول را از ملا محمّد هيدجى استفاده نمود .\r\nوى در سال 1341 ق به ولايت خود برگشت و پس از چند ماه توقف مهاجرت به قم نمود ، و از محضر و دروس آيت‌اللّه حاج شيخ عبد الكريم حائرى يزدى بهره‌مند گرديد تا جايى كه يكى از بزرگترين شاگردان آن مرحوم به شمار آمد ، و خود به تدريس سطوح عالى ( رسائل و مكاسب و كفايه ) پرداخت ، و بسيارى از فضلاى آن روز كه از مراجع و دانشمندان معاصر قم و شهرهاى ديگر ايران از بحث و درس ايشان استفاده نموده‌اند .\r\nآن مرحوم به واسطهء داشتن فضل و تقوا مورد توجه مخصوص آيت‌اللّه حائرى بودند ، و گاهى در غياب آن مرحوم به جاى ايشان نيابت و اقامهء جماعت نموده و وجوه اهل علم و ديگران در نمازش شركت مىكردند ، تا سال 1356 ق كه بنا بر تقاضا و دعوت مردم همدان به آنجا منتقل و در مسجد جامع به امامت جماعت داشت و مورد توجه و اقبال اهالى واقع شدند ، تا سال 1364 ق كه مسافرت به قم و مشهد نمود و در اين سفر چندين بار با حضرت آيت‌اللّه سيد حسين طباطبائى بروجردى ملاقات و مباحثاتى داشته ، و توجه آن مرحوم را به خود جلب كرده كه پس از مراجعت از مشهد ، آيت‌اللّه بروجردى نامه‌اى براى ايشان مرقوم داشته كه ( به نظر من توقف و اقامت شما در قم اصلح است ) .\r\nبعد از وصول نامهء بروجردى ، بنا را بر حركت به‌سوى قم گذارد لكن اجل مهلتش نداد ، و در روز جمعه 22 / محرم / 1365 ق مطابق با 7 / دى / 1324 ش در اثر عارضهء قلبى در همدان در سن پنجاه‌سالگى - پس از انجام غسل جمعه و\r\n\r\n","description":"","footnote":"","page_name":" 1894 ","page_number":566},
  {"content":"\r\n\r\nخواندن سورهء « و الصافات » و فرستادن پانصد صلوات كه معمول هر روزشان بود - از دنيا رفت و جنازهء ايشان با تجليل بسيار حمل به قم و از مسجد امام حسن عسكرى عليه السّلام با شركت عموم مراجع و اهل علم حوزه و شهرستان قم و طبقات ديگر تشييع ، و بعد از طواف حرم مطهر حضرت معصومه عليها السّلام در قبرستان حاج شيخ مدفون ، و تا چند روز از طرف زعماى حوزهء مجالس ختم منعقد شد ، و شيخ محمّد تقى اشراقى - واعظ بزرگ - در پيرامون شخصيت ايشان داد سخن دادند .\r\nتنها اثر قلمى كه از ايشان تراجم‌نگاران ياد مىكنند : « رسالة على اليد ما اخذت حتى تؤدى » مىباشد .\r\n- منابع\r\n1 - آثار الحجة 1 / 223 .\r\n2 - آينهء دانشوران 170 .\r\n3 - بزرگان و سخن‌سرايان همدان 2 / 228 .\r\n4 - گنجينهء دانشمندان 7 / 402 .\r\n\r\nشيخ محمّد هيدجى « حكيم » ( 1270 - 1348 ق )\r\nخاندان ايشان امروزه در هيدج به ( عسكرى ) معروف و مشهورند . كه از جمله فضلاى معاصر اين خانواده شيخ عبد الكريم فرزند عبد الرحيم عسكرى از دانشمندان هيدج بود . وى در روز عاشوراى حسينى در حدود سال 1405 ق در آن سامان درگذشت و به خاك سپرده شد .\r\nشيخ محمّد از حكماى نامدار قرن اخير و بزرگان مدرسين بود . وى در سال 1270 ق در هيدج زنجان ديده به جهان گشود .\r\nبهتر است شرح حالى را كه خودش نوشته نقل گردد :\r\nبارى من بنده حاجى ملا محمّد ( متخلص به مغنى و هيدجى ) پسر حاجى\r\n\r\n","description":"","footnote":"","page_name":" 1895 ","page_number":567},
  {"content":"\r\n\r\nمعصوم‌على هيدجى ، آغاز شباب در مدرسهء واقع در قريهء مزبور ( هيدج ) بودم چند گاهى در دارالسلطنهء قزوين به آموختن علوم رسميه مانند : نحو و صرف و منطق و معانى و بيان ( نزد سيد على خوئينى قزوينى ) اشتغال داشته ، ازآن‌پس در دارالخلافهء طهران از بهشتى روان جناب آقاى آقا ميرزا حسين سبزوارى ( كه سرآمد شاگردان دانشور يگانه و آموزگار فرزانه حاج مولى هادى سبزوارى عليهما رحمة البارى بود ) بهرى از علوم كلاميه و مسائل رياضيه استفاضه نموده .\r\nدر محضر حكيم بارع و متأله شامخ آقا ميرزا ابو الحسن ( اصفهانى ) متخلص به « جلوه » قدّس سرّه اخذ معارف حقه و تحصيل فنون حكيمه كرده ، ساير علوم را از فقه و اصول و حديث از هركدام به لياقت و مناسبت استعداد مظان خود استفاده نموده ، مدت بيست و پنج سال است در مدرسهء منيريه واقع در جنب معصوم‌زاده ( ناصر الدّين ) به عنوان تدريس معقول به درس و بحث با طلاب مشغوليم ، و الفتى با مردم و كلفتى با كس نداريم .\r\n\r\nشعر\r\n من مونسى گزيده‌ام از بهر خود مرا * يك‌لحظه در مفارقتش صبر و تاب نيست\r\nخوش‌رو و نغزگو ، ادب‌آموز نكته‌دان * هرگز نياورد سخنى كان صواب نيست\r\nگويندهء بىزبان ، سرايندهء بىصدا * رأيش به قيل و قال و سؤال و جواب نيست . . . \r\n\r\nبرخى از تلاميذ آن بزرگوار عبارتند از حضرات آيات :\r\n1 - ميرزا احمد آشتيانى .\r\n2 - شيخ محمّد تقى آملى .\r\n3 - ميرزا ابو الحسن شعرانى .\r\n4 - آقا جمال نورى .\r\n5 - شريعت سنگلجى .\r\n6 - ميرزا احمد همدانى .\r\n\r\n","description":"","footnote":"","page_name":" 1896 ","page_number":568},
  {"content":"\r\n\r\n7 - آخوند ملا على همدانى .\r\n8 - شيخ نور الدّين شريعتمدار ( رفيع گيلانى ) .\r\n9 - شيخ جعفر لنكرانى .\r\n10 - سيد جعفر مرتضوى .\r\n11 - ملا نظر على هيدجى .\r\n12 - شيخ محمّد ثابتى همدانى .\r\n\r\nاشعار جالب و پرمغز هيدجى ( به زبان تركى )\r\n اوغلوم آتا اوشاقينه ويرسون گرك امك * هر سوز آتاديور اونا و يرماق قولاق گرك\r\nمن امتحان و تجربه ايتديم هر اول اوغول * اولدى آتا آناسنه عاق ، تاپمادى چورك\r\nدانايه اول غلام سنه ئورگدوب ادب * استاده قوللوق ايله و يروبدور سنه امك\r\nحرمت ايله قوجايه قوناقى عزيز دوت * ال دوت بالام يخلمشا ، اول عاجزه كمك\r\nاوچ زاد يتوب خبرده اونوتما بو اوچ زادى * يول گيتمه تك ، غذا يمه تك ، ايوده ياتما تك\r\nعيرانه قيل قناعت اگر يوخ سكنجبن * گى اگنوه پلاس اگر اولمادى ايپك\r\nيى هرنمه قباقه گلور آش يا پلو * گى هر نمه ميسر اولور شال يا برك\r\nنفس شرير نوختاسينى سالما بوينونا * ايستر شرارت ايليه ور باشنه كجك \r\n\r\n","description":"","footnote":"","page_name":" 1897 ","page_number":569},
  {"content":"\r\n\r\n هر كيمسيه عوكوزكيمى گورستمه بوينوزون * ايت تك يوگورمه هر گوره‌نى قاپما اى كوپك\r\nاللهه بنده‌لوق ايله مالك رقاب اول * شيطانه اولما قل سنه قوللوق ايدر ملك\r\nمكر و فساد ريشه‌سين قلبدن قوپار * مهر و و داد تخمنى جان مزرعنده اك\r\nدنيايه اويما ظاهرينه باخما بو قارى * آلاتماقا سنى ئوزينه ايليوب بزك\r\nبو سست عهد ، كيمسيه هرگز وفاسى يوخ * بو بىوفايه گر كيشىسن باغلاما ئورك\r\nواى حالينه او كس كه دير ايلمز ئوزى * ئوز قولينه عمل يرى قطعا اولور درك\r\nاول كيم ديَر سوزى عمل ايتمز بيرى منم * بيلمز مثلده وار كه گوتورمز فلك هنك\r\nبير كس گيچن گيجه يوخوما گلدى كاى فلان * بيهوده سويلمه سنه اولماز روا ديلك\r\nمن باشمه نه كول توكوم اى واى قالمشام * بيچاره ، يالواروم كيمه كيمدن دوتوم اتك ؟\r\nچوخ هيدجى داروخما غم ايتمه خدايه اول * اميدوار عفو ، دگل ياخشى يأس و شك \r\n\r\nاز آثار او\r\n1 - حاشية على منظومة السبزوارى .\r\n2 - مجموعهء اشعار ( نظم و نثر - فارسى ، عربى ، تركى ) .\r\n\r\n","description":"","footnote":"","page_name":" 1898 ","page_number":570},
  {"content":"\r\n\r\n3 - ديوان هيدجى به نام ( دانشنامه ) .\r\n4 - حاشية على الاسفار .\r\n5 - كشكول .\r\nمرگ ايشان را با اختلافهاى نه چندان فاحشى ساير مؤرخين و شرح‌حال‌نويسان ذكر كردند ، كه ما آنچه كه روى سنگ قبرش حك گرديده نوشتيم . و اما ساير اختلافات به شرح زير است :\r\n1 - 1346 ق\r\n2 - ربيع ثانى / 1349 ( نقباء البشر )\r\n3 - 1354 ق ( تاريخ زنجان و رجال آذربايجان ) .\r\nخلاصه آنكه در تهران درگذشت و جسدش در قم تشييع و پس از اداى نماز توسط آية اللّه حاج شيخ عبد الكريم حائرى يزدى ، در جوار مقبرهء ابن بابويه و در كنار قبر قاضى سعيد مدفون گرديد .\r\n- منابع\r\n1 - الفهرست لمشاهير علماء زنجان 136 .\r\n2 - تاريخ حكماء و عرفاى متأخر بر صدر المتألهين 170 .\r\n3 - تاريخ خراسان 281 .\r\n4 - تاريخ زنجان 85 .\r\n5 - رجال آذربايجان در عصر مشروطيت 183 .\r\n6 - ريحانة الأدب 4 / 328 .\r\n7 - سخنوران و خطاطان زنجان 362 .\r\n8 - فهرست كتابهاى چاپى فارسى 2 / 2393 .\r\n9 - مكارم الآثار 6 / 1965 .\r\n10 - مؤلفين كتب چاپى 5 / 824 .\r\n11 - نقباء البشر ( خطى ) .\r\n\r\n","description":"","footnote":"","page_name":" 1899 ","page_number":571},
  {"content":"\r\n\r\n\r\nميرزا محمود اصولى اروميه‌اى ( 1285 - 1370 ق )\r\nميرزا محمود اصولى فرزند احمد امين الشرع اروميه‌اى ، از علماى درجهء اول و مجتهدين بزرگ اروميه بود . در سال 1285 ق در اروميه متولد شد .\r\nو پس از اتمام تحصيلات مقدماتى نزد عموى خود ميرزا حسين مجتهد در سنين جوانى به تهران رفت و 3 سال از محضر علامه ميرزا حسن آشتيانى استفاده نمود ، سپس عازم عتبات عاليات گرديد ، و سالهاى متمادى در نجف اشرف از محضر آية اللّه ملا محمّد كاظم خراسانى به كسب دانش پرداخت . و پس از اخذ درجهء اجتهاد به زادگاه خود بازگشت ، و در مسجد ( ميرزا حسين آقا مجتهد ) به اقامهء جماعت و ارشاد مردم همت گماشت ، و اقدام به تأسيس حوزهء علميه در مسجد جامع نمود و عده‌اى از طلاب علوم دينى تربيت كرد . و نيز به تدريس اشتغال داشت .\r\nوى از علماى روشنفكر بود كه اولين كلنگ بناى « پادگان نظامى » اروميه را به دست خود به زمين زد . و نيز يكى از خيابانهاى جديد الاحداث در مسير آن مقبره‌اى واقع بود ، كه به فتواى ايشان و سيد حسين عرب باغى تخريب مقبره با موازين شرع مخالف ندانست ، كه مواجه با اعتراض علماى تبريز شد و عرب باغى چند روزى تبعيد گرديد .\r\nنامبرده جهت عظمت تشييع حاضر به دادن رساله نشد ، و مىگفت : مرجع تقليد بايد يك نفر باشد ، لذا از آية اللّه سيد ابو الحسن اصفهانى كه همدورهء خود بود تبليغ مىكرد و پس از وى از آية اللّه سيد محمّد حجت ترويج مىنمود .\r\nوى در اوايل / صفر / 1370 ق مطابق با اواخر / آبان / 1329 ش به سن 85 سالگى در اروميه درگذشت ، و در مسجد بالاسر حرم حضرت معصومه عليها السّلام قم به\r\n\r\n","description":"","footnote":"","page_name":" 1900 ","page_number":572},
  {"content":"\r\n\r\nخاك سپرده شد . از وى اولادى باقى نماند و تنها يك برادر به نام آقا اسد اصولى ( متوفاى 1415 ق ) داشت .\r\n- منبع\r\n1 - سرزمين زردشت ( رضائيه ) 237 و 627 .\r\n\r\nميرزا محمود اصولى تبريزى ( ح 1236 - 1314 ق )\r\nميرزا محمود فرزند محمّد خوئى تبريزى مشهور به ( اصولى ) ، از علماى برجسته و متكلمين بزرگ تبريز بود .\r\nدر حدود سال 1236 ق در تبريز متولد شد .\r\n\r\nتحصيل در حوزهء نجف اشرف\r\nوى تحصيلات عالى خود را در نجف اشرف نزد آيت‌اللّه شيخ مرتضى انصارى به انجام رسانيد .\r\nدر كتاب « علماى معاصرين » دربارهء ايشان مىنويسد : « عالم ، فاضل ، متبحر ، فقيه ، اصولى ، متكلم ، علامه ، بحاثه ، مجاهد در دفع شبهات ، مناظر در رفع زلّات ، منزلش مجمع فضلا و محط رحال علما ، از اتقى و اورع مردم ، صاحب يد طولى در اصول و لذا اشتهر بالاصولى » .\r\n\r\nاز آثار او\r\n1 - التأمليّات ، فى وجه التأملات الواقعة فى رياض المسائل .\r\n2 - المقالات التوحيدية فى الاصول الخمسة ( در اصول عقايد - منظومهء فارسى ) .\r\n3 - رسالة فى مقدمة الواجب .\r\n4 - كتاب فى الأخلاق .\r\n5 - مثنوى قار دو شاب ، در جواب الفيه نيّر تبريزى .\r\n\r\n","description":"","footnote":"","page_name":" 1901 ","page_number":573},
  {"content":"\r\n\r\n6 - مشارق الاصول ، المتعلقة بالقوانين و بعض الفصول .\r\nايشان به سال 1314 ق در تبريز درگذشت ، و در مسجد بالاسر حرم حضرت معصومه عليها السّلام به خاك سپرده شد .\r\n\r\nفرزندان ايشان عبارتند از :\r\n1 - ميرزا مهدى 2 - ميرزا محمّد 3 - ميرزا جعفر .\r\n- منابع\r\n1 - أعيان الشيعة 10 / 107 ( نام پدرش را نيز « محمود » نوشته كه اشتباه است ) .\r\n2 - تاريخ خوى 478 ( از آقاسى ) .\r\n3 - تاريخ علمى و اجتماعى اصفهان 1 / 205 .\r\n4 - تذكرهء شعراى آذربايجان 4 / 64 .\r\n5 - سخنوران آذربايجان 2 / 844 .\r\n6 - علماء معاصرين 381 .\r\n7 - معجم القبور و وفيات الأعلام ( خطى - رازى ) .\r\n8 - مؤلفين كتب چاپى 6 / 82 .\r\n\r\nشيخ محمود انصارى قمى ( 1340 - 1419 ق )\r\nحاج شيخ محمود فرزند شيخ محمّد حسين انصارى قمى ، از فضلا و معاريف تهران بود .\r\nوى در سال 1340 ق در شهر قم ديده به جهان گشود . وى در حدود سال 1361 ق به نجف اشرف عزيمت كرد و ادبيات و قسمتى از سطح را نزد شيخ مرتضى طالقانى فراگرفت . و ساير دروس عالى سطح را از محضر آيات : سيّد يحيى مدرسى يزدى ، ميرزا حسن يزدى ، ميرزا محمّد اردبيلى « ظاهرى » ، شيخ مجتبى\r\n\r\n","description":"","footnote":"","page_name":" 1902 ","page_number":574},
  {"content":"\r\n\r\nلنكرانى و سيّد محمّد روحانى قمى بهره‌مند شد . و در دروس خارج حضرات آيات ، ميرزا عبد الهادى شيرازى ، سيّد محسن طباطبائى حكيم ، سيّد محمود شاهرودى و سيّد ابو القاسم خوئى شركت جست .\r\nوى در سال 1381 ق به تهران عزيمت نمود و در مسجد سليمى - واقع در خيابان ناصر خسرو - به امامت جماعت و رسيدگى به امور محرومان و نيازمندان پرداخت . در بسيارى از مساجد ( در تهران ) و بيمارستان ثامن الائمه ( در مشهد ) و تجديد و توسعهء بناى حرم حضرت رقيه ( در دمشق ) شركت فعّال داشت .\r\n\r\nاز آثار مخطوط او :\r\n1 - تقريرات فقه ، درس آقاى حكيم .\r\n2 - تقريرات فقه ، درس آقاى خويى .\r\n3 - تقريرات اصول ، درس آقاى خويى .\r\n4 - تقريرات تفسير ، درس آقاى خويى .\r\nسرانجام در سحرگاه روز جمعه 23 / ذىالقعده / 1419 ق برابر با 21 / اسفند / 1377 ش در سن 79 سالگى در تهران درگذشت . پيكرش به قم حمل و عصر روز شنبه تشييع و پس از اداى نماز توسط آيت‌اللّه شيخ حسين وحيد خراسانى بر پيكر او ، در وسط قبرستان شيخان مدفون گرديد .\r\n- منابع\r\n1 - برگرفته شده از نوشته‌هاى آقاى شيخ ناصر الدّين انصارى قمى ( برادرزادهء ايشان ) .\r\n2 - گنجينهء دانشمندان 4 / 376 .\r\n\r\nشيخ محمود اوحدى لاهيجى ( 1287 - 1357 ق )\r\nشيخ محمود فرزند محمّد اوحدى لاهيجى « بيتن كلائى » از دانشمندان و\r\n\r\n","description":"","footnote":"","page_name":" 1903 ","page_number":575},
  {"content":"\r\n\r\nفضلاى رشت بود .\r\nوى به سال 1287 ق در گيلان ديده به جهان گشود .\r\n\r\nتحصيل در حوزه نجف اشرف\r\nنامبرده پس از طى مقدمات و سطوح جهت ادامه تحصيل به نجف اشرف مهاجرت كرد و از محضر آيات : ملا محمّد كاظم خراسانى و سيد محمّد كاظم طباطبائى يزدى استفاده نمود و پس از طى تحصيلات به گيلان مراجعت كرد و در رشت اقامت گزيد و به انجام وظايف دينى و روحى پرداخت . وى در ادبيات و سرودن اشعار مهارت داشت .\r\n\r\nاز آثار او\r\n1 - تقريرات فقه خراسانى .\r\n2 - دقائق الافكار .\r\n3 - مشكاة الدقائق .\r\n4 - تقريرات اصول خراسانى .\r\nايشان در روز پنج‌شنبه 22 / شوال / 1357 ق مطابق با 24 / آذر / 1317 ش در سن 70 سالگى در قم درگذشت . و پيكرش در قبرستان حاج شيخ با كد ( 36596 ) به خاك سپرده شد .\r\n- منابع\r\n1 - تراجم الرجال 2 / 809 .\r\n2 - معجم رجال الفكر و الادب فى النجف 1 / 191 .\r\n\r\nمحمود تندرى قمى « شيوا » ( 1303 - 1361 ق )\r\nمحمود تندرى ملقب به « صمصام السلطان » و متخلص به « شيوا » فرزند احمد\r\n\r\n","description":"","footnote":"","page_name":" 1904 ","page_number":576},
  {"content":"\r\n\r\n( عماد ديوان ) ، به سال 1264 شمسى در شهر قم ديده به جهان گشود . علوم ادبيه و عربيه را از افاضل همان شهر فراگرفت ، ازآن‌پس به خدمات دولتى اشتغال ، و در سمتهاى مختلف مانند : رياست امنيه ( ژاندارمرى ) ، نظميه ( شهربانى ) و بلديه ( شهردارى ) قم و كاشان و محلات و ورامين انجام‌وظيفه كرد .\r\nشيوا ، اديبى كامل و شاعرى توانا و انسانى آزاده بود و در فنونى چند ، مانند :\r\nنقاشى و خاتم‌كارى و قاب‌سازى و مشبك‌كارى استادى و مهارت داشت . ديگر از خصوصيات او مهارت در تيراندازى و شكار صيد بود ، تا جايى كه در اين رهگذر كارهايش موجب شگفتى و اعجاب مىشد ، و داستانها از مهارت او در تيراندازى نقل مىكنند .\r\nجناب آقاى مهدى عباسى در تاريخ تكاياى خود استعداد و خلاقيتهاى ايشان را چنين توصيف مىكند :\r\n( به قرار معروف او مردى بوده است ذىفنون ، و به هر كارى دست مىزد ، استعداد عجيبى از خود نشان مىداد ، تيراندازى ماهر و زبردست ، سواركارى چابك و كم‌نظير ، شاعرى نكته‌سنج و توانا ، خطاطى نيكوقلم ، و نقاشى چيره دست ، نمونه‌اى از نقاشىهاى آن مرحوم را كه در سال 1339 ق قلمى گرديده در منزل پهلوان عليشاهى موجود است ، تصوير حكايت مىكند از زمانى كه حضرت محمّد صلّى اللّه عليه و آله و سلّم به عنوان معتمد و پيشكار حضرت خديجه « س » به تجارت مىپرداخت ) .\r\nشيوا ، در سرودن شعر از توانايى كامل برخوردار بود ، و در قصيده‌سرايى از سبك شعراى خراسانى ( تركستانى ) و در غزل از شيوهء شعراى عراقى پيروى كرد ، و آثار منظومى نيز از خود به جاى گذاشت از جملهء آنها :\r\n1 - تحفة الراغب الى مسجد الصاحب كه در سال 1281 شمسى با خط نسخ و چاپ سنگى به طبع رسيد .\r\n2 - خردنامه تندرى در سال 1305 شمسى با خط نسخ و چاپ سنگى به چاپ رسيد .\r\n\r\n","description":"","footnote":"","page_name":" 1905 ","page_number":577},
  {"content":"\r\n\r\n3 - جنگنامه ، ( در تاريخچهء انقلاب چهارماههء آذربايجان ) .\r\n4 - كتاب سياه ، يادگار دوران محبس .\r\n5 - ديوان اشعار به همت شادروان تقى رزاقى كه در سال 1337 ش طبع و نشر شد .\r\nشيوا از سال 1315 ش تا هنگام مرگ دچار بيمارى قلب و ريه و اختلال جهاز هاضمه بود ، ازاين‌روى از مشاغل دولتى خود را كنار كشيد و بازنشسته گرديد ، و انجمن ادبى قم را نيز تأسيس و در تربيت شاعران شهر خود كوشيد ، و در روز يكشنبه 5 / رجب / 1361 ق بيست و هشتم / تيرماه / 1321 ش سن 58 سالگى بدرود حيات گفت ، و در صحن اتابكى حضرت معصومه عليها السّلام پايين ايوان آينه به خاك سپرده شد .\r\nاز اوست :\r\n\r\nطرّهء دوتا\r\n يك دل مرا و بستهء آن طرّهء دوتاست * از قيد دام سلسلهء مويان دگر رهاست\r\nالا بتر ز دوست كجا صيد مىشود * مرغى كه آشيانهء او عرش كبرياست\r\nاى خواجه كم مبين به گدايان كوى دوست * كاينجا مقام خواجه كم از رتبهء گداست\r\nاز قدسيان بام سماوات هر صباح * رندان باده‌نوش خرابات را صلاست\r\nبر سر برهنگان مزن اى با كلاه طعن * كان را كه بر كله زده اين قوم پشت پاست\r\nغافل مشو كه خاك‌نشين ديار عشق * بيرون ز حدّ آب و گلش فقر دل‌فزاست\r\nدر عرض و طول كشور جان‌پرور سخن * « شيوا » بمان كه سكهء دولت به نام ماست \r\n\r\nجبر و اختيار\r\n يا رب خوش آن زمان كه غم و ماجرا نبود * آثارى از عوالم هستى به پا نبود\r\nز آب و تراب و صرصر و آذر نبُد نشان * گردون و ماه و مهر و سپهر و سها نبود\r\nنه نوربخش خاور و نه تيره باختر * اثبات و محو نقش صباح و مسا نبود \r\n\r\n","description":"","footnote":"","page_name":" 1906 ","page_number":578},
  {"content":"\r\n\r\n ناموس نشو روى نمايش عيان نداشت * ميدان دهر عرصه نشو و نما نبود\r\nنه از ربيع رنگ عيان نز خريف روى * حرفى ز رفت و آمد صيف و شتا نبود\r\nطبع جهان منابت ريّان نمىنمود * سطح زمين مناظر حيرت‌فزا نبود\r\nاز بهر رهبرى جهول و جهود چند * عيسى و دم نبود و كليم و عصا نبود\r\nدر عرض و طول كشور امكان به هيچ نام * جز ذات بىزوال تو فرمانروا نبود\r\nما خفته در ديار عدم بىاميد و بيم * كانجا ز مرگ ، نام و نشان از بقا نبود\r\nاز ملك نيستى به‌سوى كشور وجود * ما را بجز ارادهء تو رهنما نبود\r\nما را تو كوچ داده‌اى از عرصهء عدم * در عالمى كه جز غم و رنج و عنا نبود\r\nجز رحمت و مرارت و سختى و درد و سوز * در اين سراى يرتع و يلعب به ما نبود\r\nاز سوى ما هم از پى ايجاد خويشتن * بر درگهت عريضهء روحى فدا نبود\r\nدر اين سرايمان چو معذّب بود حيات * ديگر روا عذاب به ديگر سرا نبود . . . \r\n- منابع\r\n1 - تاريخ تكايا و عزادارى قم 278 .\r\n2 - رجال قم 156 ( تولدش را به سال 1260 ش نوشته است ) .\r\n3 - سخنوران نامى معاصر ايران 3 / 2153 .\r\n4 - فرهنگ شاعران زبان پارسى 329 .\r\n5 - مؤلفين كتب چاپى 6 / 20 .\r\n\r\nشيخ محمود جبرئيلى بروجردى ( ح 1301 - 1376 ق )\r\nشيخ محمود جبرئيلى فرزند حاج محمّد بروجردى ، از فضلا و پارسايان معروف بروجرد بود .\r\nوى در حدود سال 1301 ق در بروجرد ديده به جهان گشود .\r\nايشان جهت تحصيل علوم دينى ابتدا وارد مدرسهء نوربخش گرديد و پس از\r\n\r\n","description":"","footnote":"","page_name":" 1907 ","page_number":579},
  {"content":"\r\n\r\nتحصيل مبادى و سطوح ، مدتى از محضر آيت‌اللّه شيخ محمّد حسين غروى و شيخ حسين آقا ابو استفاده كرد . سپس از محضر آيت‌اللّه سيد حسين طباطبائى بروجردى از آن بحر مواج بهره‌مند شد ، و از طرف ايشان به رياست و مديريت مدرسهء نوربخش بروجرد همراه با آيت‌اللّه شيخ على جواهرى ، منصوب شد و نيز از مدرسان و هيئت ممتحنهء طلاب بود و از ائمهء جماعت شهر كه مورد توجه عامه و خاصه گرديد . وى در زهد و تقوى و متانت كم‌نظير و مورد اقبال واقع شد .\r\nجبرئيلى در ذىالقعده / 1376 ق مطابق با خرداد / 1336 ش در حدود سن 75 سالگى در بروجرد درگذشت ، و جنازه‌اش به قم حمل و در مقبرهء شيخان دفن شد . او داراى اولاد ذكورى نشد و فقط سه دختر به جاى ماند . كه علامه شيخ عبد اللّه مجد فقيهى بروجردى و علامه سيد محمّد حسن طباطبائى بروجردى ( وى غير از فرزند آيت‌اللّه بروجردى است ) دامادهاى ايشانند .\r\n- منابع\r\n1 - اطلاعاتى از يكى از دختران ايشان است .\r\n2 - تاريخ بروجرد 2 / 571 .\r\n\r\nسيّد محمود خضرى قزوينى ( 1365 - 1399 ق )\r\nيكى از نويسندگان و مترجمان حوزهء علميهء قم بود ، كه در سال 1365 ق مطابق\r\n\r\n","description":"","footnote":"","page_name":" 1908 ","page_number":580},
  {"content":"\r\n\r\nبا 1325 ش در يكى از دهات قزوين و ركرور ( دودانگه ) در يك خانوادهء كشاورز ديده به جهان گشود .\r\nپس از طى مراحل دورهء ابتدائى درس خود را در « ضياءآباد » قزوين به پايان رساند . سپس براى ادامهء تحصيل به شهرستان قزوين منتقل شد ، ابتدا در « مدرسهء صالحيه » و بعدا در « مدرسهء سردارين » و سالها در آن حوزه به تحصيل پرداخت .\r\nخضرى در ميان طلاب به واسطهء اخلاق نيك ، و زندگى بىآلايش و طهارت و پاكى مورد علاقهء شديد طلاب جوان قزوين بود . پس از اين در سال 1348 ش مطابق با 1389 ق براى تكميل تحصيلات عالى به حوزهء قم وارد شد ، و در مدرسهء حجتيه به تحصيل علم و معارف جعفرى پرداخت ، و استعداد و هوش علاقهء زيادى به درس و بحث داشت .\r\nوى به علاوهء تحصيل علوم دينى به روش قديم و با ذوقى كه به فراگرفتن علوم جديد داشت ، در دبيرستان نيز شركت كرده و رشتهء ادبى را تا حد ديپلم فراگرفته ، مخصوصا زبان انگليسى را به نحو احسن ياد گرفته و به خوبى تكلم مىكرد . خضرى علاقهء خاصى به مسائل زنده و انقلابى داشت ، و در متن جريانات و عمليات انقلابى حوزهء قم قرار گرفت .\r\nدر رمضان سال 1356 ش در قريهء « عصمت‌آباد » بوئين‌زهرا دستگير و به ساواك منحلهء قزوين معرفى شد ، پس از بازجوئى به زندان منتقل و بعد از مدتى آزاد گرديد .\r\nخضرى جهت تبليغات اسلامى همواره به مناطق فقيرنشين و روستاهاى جنوب بندرعباس مىرفته تا از اين راه ، بهتر بتواند درد ملت مستضعف را لمس كند .\r\n\r\nآثار قلمىاش\r\n1 - ترجمهء كتاب اسلام و مسألهء نژادپرستى ، كه به سال 1350 ش منتشر شد .\r\n2 - اسلام و سيماى طبقاتى اروپا ، ترجمهء روان و سليس اثر يكى از دانشمندان الازهر است .\r\n\r\n","description":"","footnote":"","page_name":" 1909 ","page_number":581},
  {"content":"\r\n\r\n3 - فلسفهء جهاد در اسلام ، چاپ شده است .\r\n4 - ما و مسائل روز ، با همكارى جمعى از دوستانش منتشر ساخت .\r\nدر اواخر عمر خود با همهء دوستان همراهش ، جلسات تحقيقى « نهج البلاغة » را اداره مىكردند .\r\nوى در روز جمعه 17 / ربيع الثانى / 1399 ق مطابق با 25 / اسفند / 1357 ش در راه انجام‌وظيفه به اجداد طاهرينش پيوست ، و جنازه‌اش به قم منتقل و در قبرستان بقيع به خاك سپرده شد ، از او يك پسر و يك دختر باقى مانده است .\r\n- منبع\r\n1 - شهداى روحانيت 379 .\r\n\r\nسيّد محمود رايگانى بهبهانى ( ح 1355 - 1401 ق )\r\nرايگانى در حدود سال 1355 ق در استان خوزستان تولد يافت .\r\n\r\nتحصيلات و خدمات\r\nوى پس از هجرت آية اللّه سيد على بهبهانى از رامهرمز به اهواز ، جهت حل مشكلات امور دينى مردم از مرحوم رايگانى دعوت به عمل آمد تا در آن ديار اقامت كند و به اين امر مهم بپردازد . به همين خاطر وى در حدود سال 1386 ق مطابق با 1345 ش به رامهرمز رفت و مدت كوتاهى اقامت نمود .\r\nايشان در حدود سال 1347 ش جهت ادامهء تحصيل خود به نجف اشرف رهسپار ، و از محضر بزرگان حوزه بهره‌مند گرديد و پس از فراغت از امر تحصيل در حدود سال 1354 ش مجددا به رامهرمز مراجعت كرد و فعاليتهاى دينى و اجتماعى خود را از سرگرفت .\r\n\r\n","description":"","footnote":"","page_name":" 1910 ","page_number":582},
  {"content":"\r\n\r\n\r\nدرگذشت\r\nوى در اوايل انقلاب براى تأمين نيرو و هزينهء جنگ مرتبا بين : اصفهان ، شيراز و كهكيلويه در حال رفت و آمد بود و سرانجام در اثر سانحهء رانندگى در اواسط / ربيع اول / 1401 ق مطابق با اوايل / بهمن / 1359 ش درگذشت و در قبرستان شيخان به خاك سپرده شد .\r\n- منبع\r\n1 - سيماى رامهرمز ، 133 .\r\n\r\nسيّد محمود روحانى رشتى « بحرانى » ( 1281 - 1363 ق )\r\nحاج سيد محمود فرزند علامه سيد محمّد و نوهء علامه سيد عبد اللّه فرزند آيت‌اللّه سيد هاشم بحرانى ، ملقب به « روحانى » از اسباط آيت‌اللّه ملا رفيع شريعتمدار رشتى ( متوفاى 1292 ق ) و داماد آيت‌اللّه شيخ محمّد خمامى رشتى و يكى از دانشمندان و بزرگان گيلان بود .\r\nوى در شب مبعث سال 1281 ق در شهر رشت - استان گيلان - تولد يافت .\r\nسيد محمود مقدمات و بخشى از سطح را در رشت آموخت ، سپس در سال 1299 ق همراه برادر خود علامه سيد عبد اللّه رشتى بحرانى به نجف اشرف مهاجرت كرد و باقى دروس سطح را به پايان برد و دروس خارج را از محضر آيات :\r\nميرزا حبيب اللّه رشتى ، ملا محمّد فاضل شربيانى ، آخوند ملا محمّد كاظم خراسانى و شيخ الشريعهء اصفهانى استفاده نمود و پس از ده سال اقامت ، در سال 1309 ق به رشت مراجعت كرد و حلقهء تدريس تشكيل داد و با هيئت « اتحاد اسلام » كه به همت ميرزا كوچك خان جنگلى تأسيس شده بود ، همكارى داشت .\r\nنامبرده در نخستين انتخابات مجلس مؤسسان ( در سال 1304 ش ) از استان\r\n\r\n","description":"","footnote":"","page_name":" 1911 ","page_number":583},
  {"content":"\r\n\r\nگيلان به عنوان نماينده انتخاب شد . در تأسيس كتابخانهء ملى رشت از بنيانگذاران اصلى محسوب مىشد . نيز در دورهء هفتم ( 1307 ش مطابق با 1347 ق ) مجلس شوراى ملّى از رشت سمت نمايندگى داشت و رياست سنى اولين جلسه آن دوره را عهده‌دار بود .\r\n\r\nاز آثار او\r\n1 - الخيارات ( تقريرات درس الرشتى ) .\r\n2 - العام و الخاص ( تقريرات درس الرشتى ) .\r\n3 - المفاهيم ( تقريرات درس الرشتى ) .\r\n4 - تسويهء حقوق ( دربارهء تنظيم روابط مالك و زارع ) .\r\n5 - حاشية على معالم الاصول .\r\n6 - حجية الكتاب ( تقريرات درس الرشتى ) .\r\n7 - رسالة فى جواز التوكيل عن الزوج فى الرجوع الى زوجته .\r\n8 - شرح الرسائل ( تقريرات درس شيخ الشريعة - در چند جلد ) .\r\n9 - شرح الروضة البهية ( شامل بحث‌هاى وقت ، صلاة خوف و صوم ) .\r\n10 - شرح رسالة الدماء الثلاثة ( من كتاب نجاة العباد ) .\r\n11 - مسألتى الصحيح و الأعم و الضد ( تقريرات درس الشربيانى ) .\r\nروحانى رشتى سرانجام در سال 1363 ق مطابق با سال 1323 ش در سن 82 سالگى هنگام بازگشت از زيارت عتبات عاليات در شهر قزوين درگذشت . پيكرش به قم حمل و به خاك سپرده شد .\r\n- منابع\r\n1 - كتاب گيلان 2 / 703 .\r\n2 - نامها و نامدارهاى گيلان 542 .\r\n3 - نقباء البشر ( قسمت مخطوط ) .\r\n\r\n","description":"","footnote":"","page_name":" 1912 ","page_number":584},
  {"content":"\r\n\r\n4 - نمايندگان مجلس شوراى ملى 362 .\r\n\r\nسيّد محمود روحانى قمى ( 1307 - 1381 ق )\r\nحاج سيد محمود فرزند آيت‌اللّه سيد صادق روحانى قمى ، از دانشمندان و معاريف قم بود .\r\nوى در سال 1307 ق در قم تولد يافت .\r\nايشان ادبيات را از محضر شيخ حسين علامه آموخت . سطح را از محضر آيات : شيخ غلامرضا قمى « حاج آخوند » ، سيد احمد طباطبائى قمى و شيخ حسن فاضل استفاده كرد .\r\nدر سال 1330 ق به نجف اشرف عزيمت كرد و از محضر آيتين علمين : ميرزا محمّد حسين نائينى و سيد ابو الحسن اصفهانى در فقه و اصول بهره‌ها برد . آنگاه به مشهد مقدس رفت و مدتى چند در درس آيت‌اللّه حاج آقا حسين طباطبائى قمى شركت جست . سرانجام به زادگاه خود مراجعت فرمود و فقه و اصول را از محضر حاج شيخ عبد الكريم حائرى يزدى و معقول را از محضر ميرزا على اكبر حكمى يزدى « تجلى » استفاده نمود .\r\nسيد محمود با عده‌اى از فضلا و اساتيد قم در سال 1339 ق به اراك رفتند و پس از نه ماه اقامت و مذاكره ، توانستند آيت‌اللّه حاج شيخ عبد الكريم حائرى را قانع كنند كه به قم رهسپار شود و حوزه را بنيانگذارى كند و همواره تا آخر در كنار ايشان بود .\r\n\r\n","description":"","footnote":"","page_name":" 1913 ","page_number":585},
  {"content":"\r\n\r\nروحانى در روز جمعه 19 / شعبان / 1381 ق مطابق با 6 / بهمن / 1340 ش در قم دار فانى را وداع گفت . پيكرش در حرم حضرت معصومه عليها السّلام - مسجد بالاسر - مدفون گرديد .\r\n\r\nفرزندانش :\r\n1 - مرحوم آيت‌اللّه سيد محمّد روحانى 2 - آيت‌اللّه سيد محمّد صادق روحانى ( متولد سال 1343 ق در قم ) 3 - مرحوم حجة الاسلام سيد مهدى روحانى ، از روحانيون معروف مقيم پاريس بود . وى در سال 1348 ق در قم تولد يافت . مقدمات را فراگرفت و سطح را نزد برادرش سيد محمّد صادق به پايان برد . سپس به تهران رفت و مشغول تحصيلات جديد شد و سرانجام به فرانسه رفت و در پاريس اقامت گزيد .\r\nسيد محمّد صادق روحانى قمى\r\n- منابع\r\n1 - آثار الحجة 2 / 72 .\r\n2 - آينهء دانشوران 204 .\r\n3 - دايرةالمعارف تشيّع 1 / 174 .\r\n4 - رجال قم 156 .\r\n5 - گنجينهء دانشمندان 1 / 337 .\r\n\r\n","description":"","footnote":"","page_name":" 1914 ","page_number":586},
  {"content":"\r\n\r\n\r\nسيّد محمود زرندى ساوه‌اى ( - 1392 ق )\r\nسيد محمود حسينى زرندى ساوجى ، از فضلاى معاصر بود .\r\nوى سالهاى متمادى در حوزهء علميهء قم كسب فيض نموده ، و متون فقه و اصول را از مدرسين حوزه مانند آيت‌اللّه سيد شهاب الدّين مرعشى نجفى و ديگران فراگرفته ، سپس به تهران منتقل شده و به خدمات دينى به ويژه تأليف و تصحيح كتب و تفاسير پرداخته است .\r\nسرانجام در سال 1392 ق در تهران درگذشت ، و در قم مدفون شد .\r\n- منبع\r\n1 - گنجينهء دانشمندان 5 / 224 .\r\n\r\nسيّد محمود سجاسى قزوينى ( - 1390 ق )\r\nحاج سيد محمود فرزند سيد محمّد و نوهء سيد محمّد باقر حسينى سجاسى قزوينى ، در تهران مقيم بود . وى علاوه بر فضيلت دينى طبعى سرشار داشته و اشعار را نيك مىسروده است .\r\nجدّش از علماى برجستهء قزوين بود و در سال 1301 ق درگذشت .\r\n\r\nاز آثار او\r\nقبلة الآفاق ( در قبله و اوقات نماز ) ، دو جلد كه به چاپ رسيده است .\r\nنامبرده در روز جمعه 3 / ذىالقعده / 1390 ق مطابق با 11 / دى / 1349 ش درگذشت ، و در قبرستان وادى السلام قم به خاك سپرده شد .\r\n- منابع\r\n1 - سخنوران و خطاطان زنجان 400 ( درحالىكه كتاب در سال 1388 ق به چاپ رسيده ايشان\r\n\r\n","description":"","footnote":"","page_name":" 1915 ","page_number":587},
  {"content":"\r\n\r\nرا دانسته است ) .\r\n2 - مينو دريا باب الجنه قزوين 1 / 381 و 2 / 857 ( پدرش را سيد باقر نوشته كه اشتباه است ) .\r\n3 - مؤلفين كتب چاپى 6 / 38 .\r\n\r\nشيخ محمود شريعت مهدوى ( 1333 - 1417 ق )\r\nبنده در زمان حيات ايشان زندگينامه‌اش را درخواست نمودم - به وسيلهء يكى از دوستان قزوينى - كه شرح حال زير به دستم رسيد و با اندكى تغيير - تقديم مىشود :\r\nبسمه‌تعالى الحاج الشيخ محمود شريعت مهدوى فرزند مرحوم آيت‌الله‌العظمى الحاج الشيخ فضلعلى القزوينى كه متولد 1333 ه ق در قزوين دورهء مقدماتى را در مدرسه التفاتيه و مقدارى ادبيات را در مشهد مقدس درس استاد الادباء شيخ محمّد تقى نيشابورى و بقيه سطح را در دار الايمان قم تكميل نموده تا در فتنهء كشف حجاب قادر متعال توفيق تشرف به عتبات عاليات را در خدمت والد ماجد مرحمت فرمود در نجف اشرف از بحث حضرت آيت‌اللّه زعيم الشيعة السيد ابو الحسن اصفهانى قدّس سرّه و حضرت آيت‌اللّه الشيخ محمّد كاظم الشيرازى قدّس سرّه و آقا ضياء الدّين عراقى استفاده نمود و موفق به كسب اجازهء اجتهاد از اين دو بزرگوار گرديده ولى دو دوره كامل اصول و معظم دو دوره فقه را از ابحاث سيد الاساتيد\r\n\r\n","description":"","footnote":"","page_name":" 1916 ","page_number":588},
  {"content":"\r\n\r\nزعيم الحوزة العلمية آيت‌اللّه السيد ابو القاسم الخوئى دام ظله العالى با عنايات خاصه معظم‌له و الطاف بيش شائبهء ايشان استفاده نمود ، و پس از چارده سال اقامت به قصد زيارت حضرت رضا ( عليه آلاف التحية و الثناء ) در خدمت والد خود عزيمت نموده و متأسفانه والد ماجد ايشان پس از توقف خيلى كم در قم به رحمت ايزدى پيوست . معظم‌له ادامهء اشتغال و عودت به نجف اشرف را ترجيح دادند ، لكن پس از كمتر از دو سال اقامت مراجعت نمود و در قزوين حسب الوظيفه در مراجعات شرعى و حسب الامكان در ادارهء حوزهء علميهء سعى بليغ داشتند ، عده‌اى از مشتغلين كثر اللّه امثالهم در ابحاث خارج اصول و فقه ايشان حضور داشتند .\r\nوى در روز شنبه 15 / ربيع ثانى / 1417 ق مطابق با 10 / شهريور / 1375 ش در قزوين براثر سكتهء قلبى دار فانى را وداع گفت و جسدش عصر روز دوشنبه در قم تشييع و در كنار تربت پدرش در قبرستان شيخان به خاك سپرده شد .\r\nتولد فوق از روى سنگ مزار ايشان يادداشت شده است .\r\n\r\nفرزندانش :\r\n1 - مهندس قاسم 2 - آقا عباس 3 - آقا على و پنج دختر .\r\n\r\nمحمود صالحى اردبيلى ( 1329 - 1414 ق )\r\nمحمود فرزند محمّد رضا صالحى اردبيلى ، از روزنامه‌نگاران معاصر بود .\r\nوى در سال 1329 ق برابر با 1290 ش تولد يافت .\r\nايشان روزنامهء « بهار آذربايجان » را تأسيس و سالها منتشر ساخت .\r\nصالحى در 24 / آبان / 1372 ش در تهران در سن 85 سالگى زندگى را بدرود\r\n\r\n","description":"","footnote":"","page_name":" 1917 ","page_number":589},
  {"content":"\r\n\r\nگفت . پيكرش به قم حمل و در يكى از اطاقهاى ورودى قبرستان حاج شيخ به خاك سپرده شد .\r\n- منبع\r\n1 - اطلاعات متفرقه .\r\n\r\nشيخ محمود عابدى خلخالى ( 1346 - 1417 ق )\r\nشيخ محمود فرزند اصغر خلخالى ( ميانجى الاصل ) ، در سال 1346 ق مطابق با 1306 ش در ميانه متولد گرديد .\r\nپس از طى مقدمات به قم رفت ، و كفايه را نزد سيد شهاب الدّين مرعشى نجفى و ميرزا محمّد مجاهدى تبريزى ، و مكاسب را نزد سيد محمّد باقر طباطبائى سلطانى به انجام رسانيد .\r\nخارج را از محضر آيات : سيد حسين طباطبائى بروجردى ( 2 سال ) ، شيخ عباسعلى شاهرودى ( 8 سال ) ، و سيد محمّد رضا گلپايگانى ( 4 سال ) استفاده نمود .\r\nوى داراى اجازات امور حسبى و روايتى از آيات : مرعشى نجفى ، شاهرودى ، گلپايگانى ، شيخ عبد النبى عراقى ، و سيد صدر الدّين صدر بوده است ، ابتدا در حدود سال 1335 ش از طرف آية اللّه بروجردى به خلخال اعزام شد و ايام تبليغ و تعطيلات را در آنجا بسر مىبرد ، و سالهاى متمادى در آن خطه مشغول خدمات دينى و اجتماعى ، و از لحاظ عمل مردى زاهد و عابد ، فاضل ، بحّاث و دائم الذكر بود .\r\n\r\n","description":"","footnote":"","page_name":" 1918 ","page_number":590},
  {"content":"\r\n\r\nاز آثار او : تقريرات اساتيد خود كه از بين رفته است .\r\nوى بامداد روز پنجشنبه 5 / شوال / 1417 ق مطابق با 25 / بهمن / 1375 ش در اثر بيمارى سرطان به سن 71 سالگى در خلخال درگذشت ، و جسدش عصر روز شنبه 7 / شوال در قم تشييع و در قبرستان باغ بهشت مدفون گرديد .\r\n- منبع\r\n1 - برگرفته از نوشتهء آقاى سيد محمّد مجتهدى است .\r\n\r\nشيخ محمود علمى اراكى ( 1323 - 1409 ق )\r\nشيخ محمود فرزند شيخ على علمى اراكى ، از دانشمندان و فضلاى معاصر قم بود .\r\nدر ربيع اول / 1323 ق در اراك متولد گرديد .\r\n\r\nدر حوزهء علميهء قم\r\nايشان پس از طى مقدمات در زادگاه خود ، در سال 1340 ق به قم مهاجرت كرد ، و سطوح را نزد آيات :\r\nميرزا محمّد همدانى ، آخوند ملا على همدانى و سيد صدر الدّين صدر به پايان رسانيد .\r\nدروس خارج فقه و اصول را از محضر آيات : شيخ عبد الكريم حائرى يزدى ، سيد محمّد حجت كوه‌كمرى و سيد محمّد تقى خوانسارى بهره‌مند گرديد ، و پس از ورود\r\n\r\n","description":"","footnote":"","page_name":" 1919 ","page_number":591},
  {"content":"\r\n\r\nآيت‌اللّه سيد حسين طباطبائى بروجردى به قم نيز از محضر ايشان كسب فيض كرد .\r\nوى پس از ارتحال آيت‌اللّه بروجردى جزو اصحاب آيت‌اللّه سيد كاظم شريعتمدارى شد ، و در مباحثات آن جناب شركت مىجست .\r\nاز جمله خدمات ايشان : توليت مدارس علميه « دارالشفا » و « فيضيه » از طرف آيت‌اللّه بروجردى ، و تربيت طلاب بود .\r\nوى مردى متين ، دائم الذكر ، باسواد و كم‌ادعا بود .\r\n\r\nدرگذشت\r\nايشان در شب شنبه 3 / شعبان / 1409 ق مطابق با 20 / اسفند / 1367 ش در سن 86 سالگى در قم درگذشت ، و جسدش در روز دوشنبه تشييع و در جوار على بن جعفر عليه السّلام به خاك سپرده شد .\r\n- منابع\r\n1 - آثار الحجة 2 / 121 .\r\n2 - سيماى اراك 4 / 93 .\r\n3 - گنجينهء دانشمندان 2 / 204 .\r\n\r\nشيخ محمود فقهى ( - 1403 ق )\r\nحاج شيخ محمود فرزند ملا عبد الحميد فقهى ، از فضلا و نويسندگان بود .\r\nايشان در نجف اشرف از جمله شاگردان حضرات آيات : ميرزا محمّد حسين نائينى و سيد ابو الحسن اصفهانى بود .\r\n\r\nاز آثار او\r\n1 - انوار التنزيل فى التفسير .\r\n\r\n","description":"","footnote":"","page_name":" 1920 ","page_number":592},
  {"content":"\r\n\r\n2 - تفسير سورهء يوسف عليه السّلام .\r\nفقهى در 5 / آذر / 1361 ش درگذشت ، و در قبرستان ابو حسين قم در خاك آرميد .\r\n\r\nميرزا محمود قمى « مدرس كهكى » ( 1270 - 1346 ق )\r\nحاج ميرزا محمود مدرس ( نام اصلى او عباس بود ) كهكى قمى متخلص به ( رضوان ) ، در سال 1270 ق در « كهك » قم ديده به جهان گشود . پس از آموختن مقدمات به قم مهاجرت كرد ، و از محضر بزرگان بهره‌مند گرديد . سپس عازم تهران شده ، و معقول را از محضر حكيم الهى : آقا محمّد رضا قمشه‌اى ( صهبا ) و آقا على مدرس و فقه و اصول را از محضر ميرزا محمّد حسن آشتيانى و ميرزا ابو القاسم كلانترى تهرانى شيخ عبد الرحيم نهاوندى به مدت 5 سال استفاده نمود ، سپس به تدريس در همين رشته در مدرسهء صدر پرداخت .\r\nاستاد مدرس گيلانى در تذكرةالحكماى خطى خود زندگينامهء ايشان را نوشته و در آن اضافه نموده است كه : كان مع فضله حاد المزاج ، لا يخلو من خشونة الطبع ، و قد عاش مجردا و كان شاعرا فصيحا .\r\nيعنى : با همهء فضل و دانشى كه داشت كمى تندخو بوده ، و همسرى اختيار نكرده ، و طبع شعر نيز داشته است .\r\nجناب آقاى منوچهر صدوقى ( سها ) در تاريخ حكما و عرفاى خود پس از ذكر مطالب فوق چنين بيان مىدارد :\r\nايشان در مدرسهء صدر و نيز مدرسهء مروى اقامت داشته ، و به تدريس معارف الهى اشتغال نموده ، و جزو شاگردان آقا على مدرس و سيد ابو الحسن جلوهء اصفهانى بوده است .\r\n\r\nاز آثار او :\r\n1 - حاشيه بر منظومهء سبزوارى .\r\n\r\n","description":"","footnote":"","page_name":" 1921 ","page_number":593},
  {"content":"\r\n\r\n2 - حاشيه بر اسفار .\r\n3 - حاشيه بر شرح فصوص ( قيصرى ) .\r\n4 - رساله‌اى در ولايت .\r\n5 - رساله‌اى در اثبات صانع و نبوت خاصه و امامت امير المؤمنين عليه السّلام .\r\n6 - تفسير سورهء توحيد .\r\nايشان در سال 1346 ق به سن 76 سالگى به تهران درگذشت ، و در صحن اتابك قم در قسمت شمالى آن دفن گرديد .\r\n- منابع\r\n1 - تاريخ حكماء و عرفاء متأخر بر صدر المتألهين 61 .\r\n2 - تاريخ قم 283 .\r\n3 - تذكرهء شعراى قم ( خطى ) .\r\n4 - تذكرة الحكماء ( خطى ) .\r\n5 - گنجينهء دانشمندان 1 / 148 .\r\n6 - مقدمهء تمهيد آشتيانى ص 9 .\r\n7 - نقباء البشر ( خطى ) .\r\n\r\nميرزا محمود كفيل افشارى مراغه‌اى ( 1339 - 1389 ق )\r\nزندگينامهء زير به درخواست اين جانب توسط نويسندهء محترم آقاى شيخ محمود طيّار نوشته شده است كه تقديم مىگردد :\r\nحجت الاسلام و المسلمين حاج ميرزا محمود كفيل افشارى مراغى فرزند ميرزا مختار ، عالمى فرزانه ، خطيبى بلندپايه و فاضلى برجسته بود . در سال 1339 ق مطابق با 1299 شمسى در شهر مراغه ديده به دنيا گشود ، جدش از علماى بزرگ « منطقهء افشار » از توابع زنجان به شمار مىرفت كه بعدها به مراغه هجرت و در آن سامان مقيم شد .\r\n\r\n","description":"","footnote":"","page_name":" 1922 ","page_number":594},
  {"content":"\r\n\r\nوى در اوائل كودكى پدر خود را از دست داد ، و در ايام نوجوانى براى تحصيل علوم اسلامى در مدرسهء مسجد جامع شهر حاضر شد ، و از مجالس درس و بحث اساتيد و علماى آن دوران كه از رواج و رونقى بسيارى برخوردار بود استفادهء شايانى برد . از مهمترين اساتيد سطح متوسط و عالى ايشان ، مىتوان از : آيت‌اللّه حاج مير حبيب مجتهدى حائرى ( متوفى 1373 هجرى ) و آيت‌اللّه حاج ميرزا محمّد تقوى مراغى ( متوفى 1389 هجرى ) نام برد .\r\nكفيل افشارى پس از اتمام سطح براى تكميل تحصيلات عاليهء خود به شهر مقدس قم مهاجرت كرد ، و در دروس خارج فقه و اصول اساتيدى همچون : آيت‌اللّه سيد شهاب الدّين مرعشى نجفى و آيت‌اللّه حاج سيد جواد طباطبائى شركت جست . وى پس از چند سال اقامت در قم به زادگاه خود بازگشت ، و به اشاعهء معارف دينى و ترويج احكام الهى همت گماشت ، و همگام با آن به اقامهء نماز جماعت و تدريس سطوح مختلف در مدرسهء مسجد جامع مراغه پرداخت . وى از مدرسين برجستهء سطح متوسط در مدرسهء مزبور بود ، و بسيارى از شاگردان وى هم‌اكنون به تدريس و تبليغ مشغول هستند ، مرحوم افشارى در خطابه و فن سخن آورى نيز سرآمد فضلا و علماى دوران خود بود . مطالب نو و بديعى كه در مجالس مختلف ارائه مىشد توجه بسيارى از نيروهاى جوان و فرهنگى را به خود جلب مىكرد ، و سخنرانى وى در ماه مبارك رمضان در « مسجد انصارى » از پرشكوه‌ترين مجالس دينى در آذربايجان به شمار مىرفت .\r\nاز ويژگيهاى ممتاز و برجستهء مرحوم كفيل افشارى مهارت و تسلط بسيار زياد وى در خطنگارى و خطاطى بود ، وى در يادگيرى اين فن از استاد گرانمايهء اين فن يعنى عالم بزرگ و دانشور گرانمايه « آقا ميرزا احمد جودى مراغى » معروف به ( معين الاسلام ) و برادر دانشمندش « آقا ميرزا محمود جودى » بهره‌هاى فراوانى برد ، و خود به مقام ممتازى در اين فن دست‌يافت ، و در حال حاضر نمونه‌هايى از خطوط زيبا و جذاب وى در موزه‌هاى هنرى : سوريه ، باكو ، و مشهد مقدس نگهدارى مىشود .\r\n\r\n","description":"","footnote":"","page_name":" 1923 ","page_number":595},
  {"content":"\r\n\r\nكفيل افشارى مراغى در 11 / محرم الحرام / 1389 ق مطابق با 12 / فروردين / 1348 ش بدرود حيات گفت ، پيكر مطهرش با سفارش مرحوم آيت‌اللّه مرعشى نجفى به قم انتقال يافت و پس از اقامهء نماز توسط معظم‌له ، در قبرستان وادى السلام به خاك سپرده شد .\r\n- منبع\r\n1 - دانشمندان مراغه ، محمود طيّار مراغى ( مخطوط ) .\r\n\r\nميرزا محمود مازندرانى قمى « مشاور الملك » ( 1250 - 1338 ق )\r\nميرزا محمود فرزند ميرزا محمّد على و نوهء علامه ميرزا محمّد باقر مجتهد مازندرانى ، ملقب به « مشير الوزارة » و نيز « مشاور الملك » و خود و اعقابش به « محمودى » شهرت يافتند ، از رجال به نام علمى و اساتيد رياضى و پژوهشگران ستاره‌شناس عصر خود بود .\r\nميرزا محمود در سال 1250 ق مطابق با 1214 ش هنگامى كه پدرش حكومت كاشان را برعهده داشت ، در آن ديار ديده به جهان گشود .\r\n\r\nتحصيلات عالى\r\nنامبرده در سن كودكى همراه پدر خود به قم رفت و مقدمات را نزد شيخ حسن معروف به « شيخ استاد » و ميرزا مهدى ملك‌الكتّاب فراهانى فراگرفت . در سن 12 سالگى پدر خود را از دست داد و گرد يتيمى بر سرش نشست و كاملا تحت سرپرستى مادرى دانا درآمد . در سن هفده‌سالگى ( 1267 ق ) همراه مادر و برادر خود ميرزا خانلر خان اعتصام الملك - پدر دكتر پرويز ناتل خانلرى - به مشهد مقدس رهسپار شد و دروس هيئت و كتاب تحرير اقليدس را نزد علامه متفنن شيخ عبد الرحمن شيخ الاسلام ( متوفاى 1290 ق ) به پايان برد .\r\n\r\n","description":"","footnote":"","page_name":" 1924 ","page_number":596},
  {"content":"\r\n\r\nوى در سال 1271 ق به تهران مهاجرت كرد و در دار الفنون به تحصيل ادامه داد و مدتى از تعليمات مسيو « بهلر » فرانسوى كه استاد رياضيات و مهندس به نامى بود - بهره‌مند شد . او در سال 1275 ق به دستور ناصر الدّين شاه قاجار همراه چهل محصل ديگر به سرپرستى حسنعلى خان « امير نظام » گروسى به فرانسه اعزام گرديد و در پاريس ( دانشگاه سوربن ) تحصيلات عالى خود را در رشته‌هاى رياضى به پايان رساند و در رصدخانهء آن شهر و زير نظر پروفسور « لووريه » - كاشف ستارهء نپتون - به مطالعه و پژوهش اسرار آسمان پرداخت و پس از چندى از طريق محاسبات دقيق و كمك فورمولهاى رياضى موفق به كشف ستاره‌اى گرديد و در دايرةالمعارف نجومى آن رصدخانه به نام او ثبت و به « ستارهء محموديه » معروف شد .\r\nميرزا محمود در سال 1282 ق به ايران بازگشت و در تهران با ناصر الدّين شاه ملاقات كرد و به دستور او در تلگراف‌خانهء مركزى به كار و سپس رياست آن مركز را به عهده گرفت . ولى پس از مدتى از كار بر كنار شد .\r\nاو در سال 1290 ق در كابينه ميرزا حسين مشير الدوله به سمت وزير امور خارجه و نيز وزير جنگ انتخاب گرديد و تا سال 1298 ق ، اين دو منصب را حفظ كرد . آنگاه و با سمت كارپردازى روانهء بغداد - كشور عراق - گشت و ساليانى دراز در اين مأموريت انجام‌وظيفه نمود .\r\nوى در اواخر سال 1307 ق از سمتى كه داشت معزول گرديد و به تهران بازگشت و چندى بيكار ماند ، تا اينكه در سال 1309 ق رياست يكى از محاكم وزارت دادگسترى را برعهده گرفت و تا 1312 ق در اين سمت باقى ماند . سپس مجددا در وزارت خارجه خدمت نمود و بار ديگر مأمور بغداد شد و پنج سال ديگر در آن سامان به سمت كارپردازى اوّل منصوب گشت . و پس از مراجعت به تهران در عدليه و نيز در سمت رياست ادارهء تجارت خدمت كرد .\r\nنامبرده در زمان برقرارى مشروطيت در دورهء اوّل مجلس شوراى ملّى ( 1285 مطابق با 1324 ق ) از سوى مردم تهران سمت نمايندگى داشت ، و پس از تعطيل\r\n\r\n","description":"","footnote":"","page_name":" 1925 ","page_number":597},
  {"content":"\r\n\r\nمجلس ، كارمند وزارت دادگسترى شد و سرانجام به عضويت ديوان عالى كشور رسيد .\r\n\r\nاز آثار قلمى او\r\n1 - استخراج تقويم سال 1282 ق .\r\n2 - تقويم ناصرى ( در تعيين فصول و بروج سيّارات ) .\r\n3 - جغرافياى عمومى .\r\n4 - حسن المآب در هيئت جديد .\r\n5 - رساله‌اى در علم هيئت و نجوم .\r\nعلامه و فيلسوف متأله ميرزا ابو الحسن جلوهء اصفهانى ، اين غزل را در مدح ميرزا محمود سروده است :\r\n مشير الوزاره ز بغداد آمد * مبر ظن كه دلتنگ بس شاد آمد\r\nنباشد چرا شاد آن بنده‌اى * كه از بند اين نشئه آزاد آمد\r\nفتوحات قدسى است او را گمانم * كه اين فيض ز انفاس استاد آمد\r\nبلى دست گيرند مردان دلى گر * ز رنج طبيعت به فرياد آمد\r\nچه دلهاى ويران ز هر نوع مردم * كه زين مرد حق دوست آباد آمد\r\nنشد سست و طى كرد هر شهر و صحرا * اگر برف باريد اگر باد آمد\r\nنبودش طمع چون به كس نيست آگه * كه آن بخل ورزيد و اين راد آمد\r\nعروس امور عراق عرب * را به از اين مپندار داماد آمد \r\nمشاور الملك سرانجام در شب شنبه 23 / جمادى اوّل / 1338 ق در سن 88 سالگى در تهران به ديار باقى شتافت . پيكرش با تجليل فراوان به قم حمل و در حرم حضرت معصومه عليها السّلام - كنار مسجد بالاسر - به خاك سپرده شد .\r\nاو از دو همسرى كه اختيار كرده بود ، داراى نه فرزند پسر و يك فرزند دختر شد .\r\nسيد محمّد نعمت شيرازى قطعهء زير را دربارهء ماده تاريخ رحلت او سروده است :\r\n رفت از دنيا چو محمود پسنديده صفات * در عزايش دوستان كردند بر تن جامه چاك \r\n\r\n","description":"","footnote":"","page_name":" 1926 ","page_number":598},
  {"content":"\r\n\r\n آن فلك‌قدر ، مَلك‌سيرت ز جور آسمان * گشت اكنون همچو گنج زر نهان در زير خاك\r\nبا تولاى على عليه السّلام چون كرد رحلت از جهان * ديگر از حول قيامت نيست او را هَم و باك\r\nبهر تاريخ وفاتش « نعمت » غم ديده گفت * ( شد بهشت جاودانى مأمن محمود پاك ) \r\n- منابع\r\n1 - الذريعة 25 / 257 .\r\n2 - زندگانى سردار كابلى 181 .\r\n3 - شرح حال رجال ايران 4 / 45 .\r\n4 - طرائق الحقائق 3 / 459 .\r\n5 - فراموشخانه و فراماسونرى در ايران 1 / 482 .\r\n6 - فهرست كتابهاى چاپى فارسى 2 / 1751 و 6 / 5543 .\r\n7 - گنجينهء دانشوران 200 .\r\n8 - مجلهء آينده ، سال نوزدهم ، شماره‌هاى 4 - 6 ، ص 394 ، به قلم آقاى كيومرث محمودى .\r\n9 - مكارم الآثار 4 / 1375 .\r\n10 - مؤلفين كتب چاپى 6 / 74 .\r\n11 - نمايندگانى مجلس شوراى ملّى 365 ( نام پدرش را اسد اللّه خان وزير و سال تولدش را در 1217 ش دانسته كه هر دو مطلب اشتباه‌اند ) .\r\n\r\nسيّد محمود مرعشى شوشترى ( 1307 - 1408 ق )\r\nحاج سيد محمود فرزند آيت‌اللّه سيد سلطان على و نوهء ابراهيم مرعشى شوشترى ، از علماى معروف و مجتهدين بزرگ ، و داماد علامه سيد مرتضى كشميرى بود .\r\nوى به سال 1307 ق در شهر رى ( شاه عبد العظيم حسنى عليه السّلام ) متولد گرديد .\r\n\r\nدر حوزهء كهن نجف اشرف\r\nايشان در سن كودكى همراه پدر بزرگوارش به نجف اشرف مشرف شد ، و\r\n\r\n","description":"","footnote":"","page_name":" 1927 ","page_number":599},
  {"content":"\r\n\r\nصرف و نحو و منطق را نزد پدرش ، و معالم را نزد آيت‌اللّه ميرزا آقا اصطهباناتى و سيد جعفر فيروزآبادى ، و شرح لمعه را نزد شيخ على محمّد يزدى تلمذ كرد ، و دروس سطح را از محضر آياتى همچون : شيخ ضياء الدّين عراقى ، شيخ على قوچانى و شيخ على گنابادى استفاده نمود .\r\nوى سه سال درس آيت‌اللّه ملا محمّد كاظم خراسانى را درك نمود ، و پس از ارتحال ايشان از محضر آيات : شيخ الشريعهء اصفهانى ، سيد محمّد فيروزآبادى ، ميرزا محمّد حسين نائينى و شيخ ضياء الدّين عراقى ، و در رجال از علامه سيد ابو تراب خوانسارى ، و كلام را از علامه شيخ محمّد جواد بلاغى بهره‌مند و در سن جوانى به درجهء اجتهاد نايل آمد .\r\n\r\nسفرهاى تبليغى\r\nنامبرده چند سالى در سامرّا سكونت داشت ، سپس به ايران كوچ نمود و در قم سكونت اختيار نمود ، و مدتى هم از طرف آيت‌اللّه سيد حسين طباطبائى بروجردى در اهواز و رشت اقامت گزيدند و دو سفر هم به آفريقاى جنوبى ( زنگبار ) و اطراف آن جهت تبليغ داشتند .\r\n\r\nاز آثار او\r\n1 - أعيان المرعشية .\r\n2 - بيدارى بشر ( در ردّ بهائيت ) .\r\n3 - حاشية على الرسائل .\r\n4 - حاشية على المكاسب .\r\n5 - حاشية على كتاب الطهارة ( از شيخ انصارى ) .\r\n6 - حاشية على كفاية الاصول .\r\n\r\n","description":"","footnote":"","page_name":" 1928 ","page_number":600},
  {"content":"\r\n\r\n7 - رساله‌اى در ردّ صوفيه .\r\n8 - رساله‌اى در وجوب حجاب .\r\n9 - رسالة ابقاء الحلية فى وجوب اعفاء اللحية .\r\n10 - شرح دعاء الندبة .\r\n11 - طرق الوصول الى دفائن العقول ( در اصول عقايد ) .\r\n12 - لمعة النور فى حل بعض الامور .\r\n13 - نفحة الرحمن فى حكمة لقمان .\r\n\r\nدرگذشت و اعقاب\r\nايشان در روز يك‌شنبه 27 / شوال / 1408 ق مطابق با 21 / خرداد / 1367 ش در سن 101 سالگى در قم در اثر كهولت سن به ديدار حق شتافت ، و جنازه‌اش روز بعد تشييع و در صحن حضرت معصومه عليها السّلام به خاك سپرده شد .\r\n حنت له أرض النجف * مذ شاد ذكرا للسلف\r\nيا ناعيا طود العلاء * أرخ ( لمحمود غرف ) \r\n\r\nفرزندانش :\r\n1 - مرحوم سيد مهدى ( ولادت 1333 ق ) 2 - سيد هادى 3 - سيد ابراهيم 4 - سيد رضا ( جمال الدّين ) 5 - سيد صادق 6 - سيد ابو القاسم 7 - سيد ابو الحسن 8 - سيد عبد الرزاق 9 - سيد ابو طالب و دو دختر .\r\n- منابع\r\n1 - شجرهء خاندان مرعشى ( شوشتر - رفسنجان ) 1 / 265 .\r\n2 - گلستان پيغمبر يا خاندان سادات مرعشى شوشتر 81 .\r\n3 - گنجينهء دانشمندان 2 / 260 .\r\n4 - مستدرك أعيان الشيعة 3 / 257 .\r\n\r\n","description":"","footnote":"","page_name":" 1929 ","page_number":601},
  {"content":"\r\n\r\n\r\nشيخ محمود نجم‌آبادى ( 1292 - 1361 ق )\r\nشيخ محمود فرزند علامه شيخ محمّد باقر و نوهء ملا مهدى نجم‌آبادى تهرانى ، از فضلا و معاريف تهران بود .\r\nوى در سال 1292 ق متولد گرديد .\r\nپدرش از علماى بنام تهران بود . تحصيلات خود را در نجف اشرف نزد اساتيد معروف ، از جمله علامهء اخلاقى شهير ملا حسينعلى همدانى ( شوندى ) در اخلاق و معارف الهى سپرى كرد . تولدش در سال 1264 ق اتفاق افتاد و در ربيع الاوّل / 1347 ق در تهران درگذشت و در مقبرهء برادرش حاج شيخ هادى نجم‌آبادى به خاك سپرده شد .\r\nاز او دو اثر علمى به جاى ماند كه عبارتند از : 1 - رسالة المشتق ، 2 - حاشية على المكاسب ، شرح حالش به‌طور مختصر در نقباء البشر 1 / 227 و مكارم الآثار 5 / 1781 آمده است .\r\nآقا محمود پس از طى تحصيلات عالى و درگذشت پدر خود به جاى او در مسجد مشير السلطنه در تهران به اقامهء جماعت و ارشاد اشتغال ورزيد .\r\n\r\nاز آثار او\r\n1 - متاع الوارثين ( اشعار ) كه در سال 1323 ق در تهران به چاپ رسيد .\r\nنجم‌آبادى در سال 1361 ق مطابق با 1321 ش در سن 69 سالگى در تهران درگذشت . پيكرش در يكى از اطاقهاى قبرستان حاج شيخ قم به خاك سپرده شد .\r\n- منابع\r\n1 - زندگينامهء آيت‌اللّه شيخ هادى نجم‌آبادى 64 .\r\n2 - مؤلفين كتب چاپى 6 / 99 .\r\n\r\n","description":"","footnote":"","page_name":" 1930 ","page_number":602},
  {"content":"\r\n\r\n\r\nشيخ محمود واعظ قمى « زاهدى » ( 1266 - 1351 ق )\r\nحاج ملا محمود فرزند حسين قمى ، و پدر علامه شيخ ابو الفضل زاهدى ، از وعّاظ معروف و دانشمندان سرشناس قم بود .\r\nوى در سال 1266 ق در قم ديده به جهان گشود .\r\n\r\nخدمات اجتماعى\r\nايشان در جوانى به تحصيل فقه و اصول پرداخت ، و چندى هم در مسجد امام حسن عسگرى عليه السّلام به اقامهء جماعت اشتغال داشت . وى داراى ذوقى سليم و طبعى سرشار بود ، و در مراثى خاندان رسول صلّى اللّه عليه و آله و سلّم به ويژه حضرت سيد الشهداء عليه السّلام اشعارى و الا داشت .\r\nنامبرده در دورهء اول مجلس شوراى ملى ( 1324 ق مطابق با 1285 ش ) از طرف اهالى قم به نمايندگى انتخاب و راهى تهران شد ، و پس از انتهاى دوره به قم مراجعت نمود .\r\n\r\nاز آثار او\r\n1 - سفرنامهء حج ( منظوم ) .\r\n2 - فضيلت صلوات .\r\n3 - مواعظ و مجالس ، در چهار جلد .\r\n\r\nدرگذشت و اعقاب\r\nايشان در سال 1351 ق در سن 87 سالگى در قم درگذشت ، و در صحن كهنه مقابل بقعهء محمّد شاه قاجار - به خاك سپرده شد .\r\n\r\n","description":"","footnote":"","page_name":" 1931 ","page_number":603},
  {"content":"\r\n\r\nفرزند او علامه شيخ ابو الفضل زاهدى ، و دامادش علامه شيخ محمّد حسين ناصر الشريعة نويسندهء كتاب « تاريخ قم » بود .\r\n- منابع\r\n1 - تاريخ قم 283 .\r\n2 - رجال قم 162 .\r\n3 - گنجينهء دانشمندان 1 / 149 .\r\n4 - مكارم الآثار 5 / 1852 .\r\n5 - نقباء البشر ( قسمت خطى ) .\r\n6 - نمايندگان مجلس شوراى ملى 353 .\r\n\r\nسيّد محى الدّين علوى طالقانى ( 1305 - 1387 ق )\r\nحاج سيد محى الدّين علوى فرزند سيد كاظم طالقانى ، از علماى بزرگ و برجستهء تهران بود .\r\nتولدش به سال 1305 ق در قريهء ( گليرد ) طالقان اتفاق افتاد .\r\nمقدمات را نزد ملا حسينعلى گورانى آموخت و در سن 16 سالگى به تهران رفت ، و ادبيات و سطوح را نزد آيات : ميرزا طاهر تنكابنى و ابوالزوجهء خود سيد ابو الحسن طالقانى تلمّذ كرد ، در اواخر سال 1342 ق به قم مهاجرت نمود ، و از محضر آيات : حاج شيخ عبد الكريم حائرى يزدى ، و سيد محمّد تقى\r\n\r\n","description":"","footnote":"","page_name":" 1932 ","page_number":604},
  {"content":"\r\n\r\nخوانسارى فقها و اصولا و شيخ مهدى حكمى قمى در علم اخلاق بهره‌مند گرديد .\r\nدر سال 1351 ق بنا بر درخواست عده‌اى از اهالى تهران و امر آيت‌اللّه حائرى يزدى به تهران عزيمت ، و در « مسجد مقدس » ( واقع در نزديكى ميدان اعدام ) به اقامهء جماعت و در ( مدرسهء مروى ) به امر تدريس اشتغال ورزيد .\r\n\r\nاز آثار او :\r\n1 - شرح زيارت وارث .\r\n2 - شرح دعاى ندبه ( كشف العقده در . . . ) .\r\n3 - مفتاح السعادة .\r\n4 - فضيلة المؤمنين .\r\n5 - آثار الأعمال ( 2 جلد ) .\r\nسرانجام در روز پنجشنبه 21 / ذىحجه / 1387 ق مطابق با اول / فروردين / 1347 ش به سن 82 سالگى در تهران درگذشت ، و جسدش به قم حمل و در يكى از اطاقهاى قبرستان ابو حسين مدفون گرديد .\r\n\r\nفرزندانش :\r\n1 - سيد علاء الدّين علوى 2 - سيد نور الدّين علوى .\r\n- منابع\r\n1 - آثار الحجة 2 / 269 .\r\n2 - آشنايى با مشاهير طالقان 271 ( تاريخ فوتش را اشتباه نوشته است ) .\r\n3 - آينهء دانشوران 519 .\r\n4 - تاريخ و جغرافياى طالقان 102 .\r\n5 - فهرست كتابهاى چاپى فارسى 1 / 34 .\r\n6 - گنجينهء دانشمندان 4 / 511 .\r\n\r\n","description":"","footnote":"","page_name":" 1933 ","page_number":605},
  {"content":"\r\n\r\n\r\nشيخ مراد على ممدوح اراكى ( 1323 - 1408 ق )\r\nحاج شيخ مراد على فرزند غلامعلى ممدوح اراكى ، از فضلا و اساتيد حوزهء علميهء قم بود . وى در سال 1323 ق در روستاى « سمقاور » بلوك « بزچلو » اراك تولد يافت .\r\nممدوح پس از سپرى كردن مقدمات در سال 1349 ق به حوزهء علميهء قم پيوست و سطح را به پايان برد . دروس خارج را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى و سيد محمّد تقى خوانسارى استفاده نمود . در سال 1354 ق از طرف وزارت معارف موفق به دريافت گواهىنامهء رسمى ششم عالى و مدرسى فقه و اصول گرديد .\r\n\r\nاز آثار او\r\n1 - اصول عقايد .\r\n2 - الهدايا در بطلان مذاهب ساختگى دوران قاجار .\r\n3 - غفران .\r\nنامبرده در 9 / صفر / 1408 ق مطابق با اوّل / آبان / 1366 ش درگذشت .\r\nپيكرش در قبرستان ابو حسين قم به خاك رفت .\r\n- منابع\r\n1 - آينهء دانشوران 305 .\r\n2 - نامداران اراك 229 .\r\n\r\n\r\n","description":"","footnote":"","page_name":" 1934 ","page_number":606}
  ]