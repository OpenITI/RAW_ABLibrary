[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : ابو القاسم حالت\r\nجلد نوزدهم\r\nبه سرمايه :\r\nعلمى\r\nمؤسسه مطبوعاتى علمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n515 وقايع سال پانصد و پانزدهم هجرى قمرى\r\n\r\nواگذارى موصل به آقسنقر برسقى\r\nدرين سال ، در ماه صفر ، سلطان محمود شهر موصل و توابع آن ، و آنچه بر آنها افزوده ميشد مانند جزيرهء ابن عمر ، و سنجار و غيره ، را به اقطاع به امير آقسنقر برسقى واگذار كرد .\r\nعلت اين واگذارى آن بود كه او به سلطان محمود خدمت مىنمود ، براى او مشاور خوبى بود و در كليه جنگ‌هاى سلطان محمود شركت مىجست .\r\nشركت او در جنگى كه ميان سلطان محمود و برادرش ملك مسعود واقع شد تاثير نيكوئى داشت . او كسى بود كه ملك مسعود را به خدمت برادرش سلطان محمود برد و سلطان محمود ازين كار بسيار خوشش آمد و آن را كارى بزرگ و قابل تقدير شمرد .\r\nبه همين جهة ، وقتى جيوش‌بك خدمت سلطان محمود رسيد و در غياب وى موصل بدون فرمانروا ماند ، سلطان محمود امير آقسنقر برسقى را بپاداش خدماتى كه انجام داده بود به فرمانروائى موصل گماشت .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nامير آقسنقر در فرمانبردارى از سلطان محمود بر كليه اميران وى پيش قدم بود ، همچنين در اجراى دستور او در خصوص جنگ با فرنگيان و تصرف شهرهاى آنان بيش از ساير سرداران كوشش مىكرد .\r\nآقسنقر پس از دريافت حكم فرمانروائى موصل با سپاهى بسيار عازم آن سرزمين شد و پس از در دست گرفتن زمام امور شهر و تسلط بر اوضاع به سر و سامان دادن كارها و اصلاح احوال مردم پرداخت .\r\n\r\nدر گذشت امير على و فرمانروائى فرزندش حسن در افريقيه\r\nدرين سال ، امير على ابن يحيى بن تميم ، فرمانرواى افريقيه ، در دههء سوم ربيع الاخر ، دار فانى را بدرود گفت .\r\nامير على در مهديه به دنيا آمده بود . جنگ‌ها و كارهاى ديگرى كرد كه بر بلندى همت او دلالت مىنمود .\r\nپس از درگذشت وى ، پسرش حسن كه وليعهد بود ، جانشين وى گرديد .\r\nاو هنگامى كه بر مسند فرمانروائى نشست دوازده سال داشت و در سنى نبود كه بتواند از عهدهء تدبير امور بر آيد . بدين جهة يكى از بزرگان بنام « صندل خصى » را به تمشيت كارهاى فرمانروائى گماشت .\r\nصندل از وقتى كه چنين ماموريتى يافت در مراقبت امور و ترتيب كارها كوشيد و تا هنگامى كه از دنيا رفت ، هيچ روزى را به بطالت نگذراند و از رسيدگى به وظائف محوله فارغ نماند .\r\nپس از درگذشت او ، ميان سرداران و ياران امير حسن اختلاف افتاد و هر كسى مىگفت : « من مقدم بر همه هستم و بايد حل و عقد امور بدست من انجام يابد . »\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاين كشمكش در ميان آنان همچنان ادامه داشت تا اينكه بالاخره امير حسن زمام امور دولت خود را به سردارى كه از ياران پدرش بود سپرد .\r\nبا انتصاب اين مرد كه ابو عزيز موفق نام داشت كارها سر و سامان يافت و كشمكش‌ها از ميان رفت\r\n. \r\nكشته شدن امير الجيوش\r\nدرين سال - در بيست و سوم ماه رمضان - امير الجيوش افضل بن بدر جمالى كه وزير مقتدر و متنفذ مصر بود ، كشته شد .\r\nاو بنا بر رسمى كه به مناسبت اعياد معمول مىداشت ، سوار بر اسب شده و به سوى انبار اسلحه روانه گرديده بود تا سلاح‌هائى را ميان افراد قشون تقسيم كند .\r\nگروه بسيارى از سربازان پياده و سوار نيز همراهش بودند .\r\nافضل در راه از گرد و غبارى كه در اثر حركت همراهان وى برمىخاست معذب شد و دستور داد كه از او فاصله بگيرند .\r\nبنا بر اين همراهان وى عقب ماندند و خود با دو نفر ديگر جلو افتاد .\r\nدر بازار صيقل كاران دو نفر ناشناس پيش آمدند و با كارد به او حمله كردند و ضرباتى زدند و مجروحش ساختند .\r\nنفر سومى هم از پشت رسيد و با كارد ضربه‌اى به تهيگاه او زد .\r\nامير الجيوش در اثر اين ضربات تعادل خود را از دست داد و از اسب سرنگون گرديد .\r\nدر اين وقت كسان وى رسيدند و آن سه نفر ضارب را كشتند و او را كه شديدا مضروب شده بود به خانه‌اش بردند .\r\nخليفهء مصر - الآمر به احكام الله - بر بالينش حاضر شد و از اين واقعه اظهار تاسف و همدردى كرد .\r\nآنگاه از اموال وى استفسار فرمود .\r\nامير الجيوش به ابو الحسن بن اسامه كه إله حلب بود و پدرش\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nدر قاهره قضاوت مىكرد ، اشاره نمود و گفت : « اين ابو الحسن بن اسامه كه كاتب من است از ظاهر دارائى من ، و ابن البطائحى هم از باطن كارهاى من آگاه است . اين دو تن به خوبى مىتوانند اطلاعات لازم را از هر جهة در اختيار خليفه بگذارند . »\r\nآن دو نفر ، حرف امير الجيوش را تصديق كردند .\r\nپس از درگذشت امير الجيوش افضل ، بقدرى از اموالش به دربار خليفه منتقل شد كه حسابش را جز خداوند بزرگ هيچكس ديگر نمىداند .\r\nخليفه قريب چهل روز در خانهء او ماند . كاتبان نيز در حضورش بودند . و صورت اموال افضل را رسيدگى مىكردند .\r\nچارپايان شب و روز به حمل و نقل اموال اشتغال داشتند .\r\nدر ميان اموال او جواهرات گرانبها و اشياء شگفت‌انگيز و كمياب كه در جاى ديگر نظائرش يافت نمىشد ، بسيار بود .\r\nفرزندان او نيز بازداشت شدند .\r\nامير الجيوش افضل ، پنجاه و هفت سال داشت و بعد از پدرش بيست و هشت سال مصدر كار بود .\r\nاو در اواخر دورهء خلافت مستنصر به كار پرداخته و تمامى روزگار مستعلى و تا اين سال يعنى زمان فرمانروائى الآمر به احكام الله در مقام خود باقى مانده بود .\r\nاسماعيليان ازو متنفر بودند و اين تنفر نيز عللى داشت . از جمله اينكه به پيشواى آنان سخت مىگرفت ، از انجام امورى كه رعايتش نزد اسماعيليان واجب بود خوددارى مىكرد .\r\nهمچنين از مبارزه با اهل سنت كه در معتقدات خود پافشارى مينمودند ، امتناع مىورزيد و ديگران را هم از مبارزه با آنان منع مىكرد . به مردم اجازه مىداد كه آزادانه معتقدات خود را بيان كنند و عقايد مخالف را بشنوند و به بحث پردازند .\r\nروى اين اصول ، تعداد بيگانگان در شهرهاى مصر افزايش يافته\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبود .\r\nاو مردى نيكرفتار و دادگر بود . و حكايت كرده‌اند كه وقتى به قتل رسيد ، بساط عدل و انصاف برچيده شد و بيدادگرى آشكار گشت .\r\nگروهى از ستمديدگان به دربار خليفه پناه بردند و دادخواهى كردند . از جملهء حرفهائى كه زدند اين بود كه امير الجيوش ، افضل ، را لعنت كردند .\r\nخليفه سبب لعن را پرسيد .\r\nگفتند : « از اين جهة لعنش مىكنيم كه مردى دادگر و نيك خوى بود . و ما بخاطر عدالت و نيكرفتارى او شهرها و زادگاه‌هاى خود را رها كرديم و به شهر او آمديم . حالا كه او از دنيا رفته بايد اين همه ظلم ببينيم . در حقيقت سبب ستم‌هائى كه به ما ميرسد ، اوست . »\r\nخليفه آنان را مورد نوازش قرار داد و به عمال خود فرمود تا با مردم به نيكى رفتار كنند و از بيدادگرى بپرهيزند .\r\nدربارهء كشته شدن امير الجيوش گفته‌اند كه رئيس او يعنى الآمر به احكام الله ، خليفه مصر - ازو دلخوشى نداشت و او را به همان عللى كه پيش ازين گفتيم ، از نظر انداخته بود .\r\nكار روابط اين دو نفر به تيرگى كشيده بود . به همين جهة ، الآمر ، خليفه مصر ، تصميم گرفت كسى را مأمور كند تا امير الجيوش را در اعياد يا ساير مواقعى كه براى سلام به قصر خليفه ميرود ، به قتل رساند .\r\nاما پسر عم او ، ابو الميمون عبد المجيد - همان كسى كه پس از او زمام فرمانروائى مصر را بر عهده گرفت - او را ازين كار منع كرد و گفت : « اين كار قباحت دارد و شايعات زننده‌اى به راه خواهد انداخت زيرا او و پدرش پنجاه سال به دولت ما خدمت كردند و مردم از اين دو تن جز دوستى و خيرخواهى در حق ما و دولت ما چيز ديگرى به خاطر ندارند . اگر ما چنين اقدامى كنيم حكايت ناسپاسى ما در\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nسراسر شهرها خواهد پيچيد و روا نيست كه چنين مكافات شنيعى از ما آشكار شود و ما را به حق ناشناسى مشهور سازد . با اين وصف فعلا از مدارا با او چاره‌اى نيست . چون اگر بدين ترتيب او را بكشيم و به يك نفر ديگر كه در تمكن مثل او يا نزديك به اوست اعتماد كنيم و منصب او را به وى بدهيم ، طبيعتا مىترسد از اينكه ما با او هم سرانجام همين رفتار را بكنيم . لذا از بيم جان خود از ورود به خدمت ما احتراز خواهد كرد و اگر هم وارد شود هميشه خائف و مستعد كناره‌گيرى خواهد بود . درين صورت وظائف خود را به دلگرمى انجام نخواهد داد و اهميت اين منصب از ميان خواهد رفت . لذا بهتر است كه اين موضوع را با عبد اللّه بن بطائحى كه از تمام كارهاى امير الجيوش اطلاع دارد ، در ميان بگذارى و به او منصب امير الجيوش را وعده دهى و از او بخواهى كه ترتيب كشته شدن او را بدهد آن هم بطورى كه وقتى سواره در حال عبور است يك نفر به او حمله كند و او را از پا در آورد .\r\nآن وقت ما قاتل او را مىگيريم و مىكشيم و چنين وانمود مىكنيم كه از كشته شدنش متاسف هستيم و انتقام خون او را گرفتيم . ازين راه منظور ما حاصل شده و قباحت اين كار هم متوجه ما نخواهد شد . »\r\nبنابر اين امير الجيوش به همان نحو كه شرحش را داديم كشته شد .\r\nپس از كشته شدن او ابو عبد الله بن بطائحى بر جايش نشست و به لقب « مأمون » ملقب شد . و در منصب خود استقرار يافت و نفوذى بهم رساند . بدين نحو حكمش در سراسر شهرهاى مصر جارى بود تا سال 519 هجرى قمرى كه به دار آويخته شد به نحوى كه ما انشاء الله تعالى در جاى خود تفصيلش را ذكر خواهيم كرد\r\n. \r\nعصيان سليمان بن ايلغازى و سرپيچى او از فرمان پدر خود\r\nدرين سال سليمان بن ايلغازى بن ارتق در حلب طغيان كرد و از\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nفرمان پدر خود سرپيچيد .\r\nدرين هنگام عمرش از بيست سال مىگذشت .\r\nپدرش وقتى خبر طغيان او را شنيد با جديت تمام به سر وقت او رفت .\r\nسليمان ازين موضوع غافل بود تا وقتى كه پدرش با سپاهيان خود ناگهان به وى حمله كرد .\r\nسليمان از در عذرخواهى در آمد به همين جهة ايلغازى از تنبيه او صرف نظر كرد .\r\nولى به تنبيه كسانى پرداخت كه پسرش را به سركشى برانگيخته بودند .\r\nيكى ازين محركين ، اميرى بود بنام ناصر كه پدر ايلغازى يعنى ارتق ، او را به خدمت خود پذيرفته و تربيت كرده بود .\r\nايلغازى دستور داد كه چشمان او را از كاسه در آورند و زبان او را نيز ببرند .\r\nديگرى مردى بود اهل شهر حماة - از بيت قرناص - كه ايلغازى وى را به حلب فرستاده و به او در آنجا رياستى داده بود .\r\nبه فرمان ايلغازى ، چشمان اين مرد را نيز از حدقه در آوردند ، دست و پايش را هم قطع كردند .\r\nاو تاب تحمل چنين مجازات هولناكى را نياورد و از شدت درد جان سپرد .\r\nايلغازى آنگاه پسر خود را احضار كرد . اما او مست و مدهوش بود . خواست او را بكشد ولى مهر پدرى مانع اين كار شد . لذا او را به حال خود گذاشت .\r\nسليمان در اولين فرصت به دمشق گريخت و به طغتگين فرمانرواى دمشق پناهنده شد و خواهش كرد كه ازو پيش پدرش شفاعت كند .\r\nطغتگين نيز رسولى را به خدمت ايلغازى گسيل داشت و پاى شفاعت در ميان گذارد .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nولى ايلغازى به اين درخواست جوابى نداد . و سليمان بن عبد الجبار بن ارتق را كه برادرزاده‌اش بود به حكومت حلب گماشت و او را به لقب بدر الدوله ملقب ساخت و به ماردين بازگشت\r\n. \r\nواگذارى ميافارقين به ايلغازى\r\nدرين سال ، سلطان محمود سلجوقى شهر ميافارقين را به ايلغازى واگذار كرد .\r\nعلت اين واگذارى آن بود كه ايلغازى پسر خود - حسام الدين تمرتاش - را كه هفده سال از عمرش مىگذشت ، با اموال و اسبان و هداياى ديگر به خدمت سلطان محمود فرستاد كه از دبيس بن صدقه شفاعت كند . و فرمانبردارى دبيس را به عرض برساند و تضمين كند كه دبيس چنانچه حكومت حله سيفيه را در اختيار داشته باشد روزى هزار دينار و يك اسب به خدمت سلطان خواهد فرستاد .\r\nقاضى بهاء الدين ابو الحسن على بن قاسم شهرزورى نيز از طرف او درين باب مذاكره مىكرد . نامه‌هائى هم درين باره رد و بدل شد و اين حال همچنان ادامه داشت .\r\nهنگامى كه حسام الدين تمرتاش به نزد پدر خود باز مىگشت ، سلطان محمود شهر ميافارقين را به پدرش واگذار كرد .\r\nاين شهر قبلا در اختيار امير سكمان - حاكم خلاط - بود كه پس از صدور فرمان سلطان محمود ، آن را به ايلغازى تسليم كرد .\r\nبنابر اين حكومت ميافارقين بدست ايلغازى افتاد و همچنان در دست او و پسران او باقى ماند تا سال 580 هجرى قمرى كه صلاح الدين يوسف بن ايوب ( صلاح الدين ايوبى ) آن را تصرف كرد .\r\nاين موضوع را ما انشاء اللّه تعالى به موقع خود شرح خواهيم داد\r\n.\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمحاصرهء شهر رها بوسيله بلك بن بهرام و اسير شدن حاكم شهر\r\nدرين سال بلك بن بهرام - برادر زاده ايلغازى - به شهر رها حمله برد و آن جا را محاصره كرد .\r\nدر آن زمان اين شهر در دست فرنگيان بود .\r\nمحاصرهء شهر مدتى به طول انجاميد و بلك بن بهرام چون ازين محاصره نتيجه‌اى نگرفت و به پيروزى نرسيد ، شهر را ترك گفت و از آنجا رفت .\r\nپس از اينكه او با سپاهيان خود از آن شهر دور شد ، مردى تركمانى پيش وى رفت و به او خبر داد كه جوسلين ، حاكم شهرهاى رها و سروج ، گروهى از فرهنگيان را گرد آورده و تصميم دارد كه به وى حمله‌ور شود .\r\nسپاهيان بلك بن بهرام وقتى اين خبر را شنيدند به وحشت افتادند و از گرد وى پراكنده شدند .\r\nدر نتيجه ، بلك با چهار صد سوار باقى ماند و ايستاد و آمادهء پيكار با فرنگيان گرديد .\r\nاز آنجا كه لطف خداوند شامل حال مسلمانان بود ، فرنگيان به زمينى رسيدند كه زيرش آب افتاده و گل شده بود بطوريكه اسبان و ساير چارپايان آنان در گل فرو مىرفتند و به علت سنگينى اسلحه‌اى كه حمل مىكردند و مردانى كه سوارشان بودند ، از تندروى باز ميماندند و مجالى براى سرعت حركت نداشتند .\r\nكسان بلك ، اين پيشامد را غنيمت شمردند و به تيرباران كردن آنان پرداختند .\r\nدر نتيجه ، از سپاه دشمن حتى يك نفر جان سالم بدر نبرد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nدرين واقعه ، جوسلين ، حاكم رها ، اسير شد .\r\nاو را در پوست شتر كردند و پوست شتر را بر او دوختند و ازو خواستند كه شهر رها را تسليم كند . ولى او بدين كار تن در نداد . و حاضر شد كه اموال بسيار و اسيران زياد بدهد و جان خود را بخرد .\r\nاما بلك بن بهرام اين پيشنهاد را نپذيرفت او را به قلعهء « خرتبرت » برد و زندانى كرد .\r\nپسر خالهء جوسلين - موسوم به كليام - هم كه از جملهء شياطين كفار به شمار مىرفت اسير شده بود .\r\nگروهى از سواران مشهور او نيز گرفتار آمده بودند كه همه با او زندانى شدند\r\n. \r\nبرخى ديگر از رويداده‌هاى سال\r\nدرين سال مادر بزرگ پدرى سلطان محمود از دنيا رفت .\r\nاو مادر سلطان سنجر بود . زنى ترك بود كه به خاتون سفريه شهرت داشت . مرگ او در شهر مرو اتفاق افتاد .\r\nسلطان محمود در بغداد به عزاى او نشست و چنان سوگوارى كرد كه همانندش را مردم نديده بودند .\r\nدرين سال ، خطير محمد بن حسين ميبدى در سرزمين فارس بدرود زندگى گفت .\r\nاو وزارت ملك سلجوق - پسر سلطان محمد سلجوقى - را داشت و از قديم به وزارت سلطان بركيارق و سلطان محمد نيز اشتغال ورزيده بود .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاو مردى بخشنده و بردبار بود . يك بار شنيد كه ابيوردى [ ( 1 ) 
  ] او را هجو گفته است . وقتى آن هجو را شنيد ، آزرده خاطر شد و انگشت به دندان گزيد ولى از تقصيرش درگذشت و او را خلعت داد و صله بخشيد .\r\nدرين سال ، شهاب ابو المحاسن عبد الرزاق عبد الله وزير سلطان سنجر در گذشت .\r\nاو برادرزادهء خواجه نظام الملك بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - محمد بن احمد ابيوردى كوفنى ، كوفن يكى از قراء ابيورد است .\r\nاو در بغداد ، در خدمت مؤيد الملك بن نظام الملك ميزيست و آنگاه كه ميان نظام الملك و عميد الدولة بن جهير معاداتى پيدا شد ، مؤيد الملك ابيوردى را الزام كرد كه عميد الدوله را هجا گويد و او وى را هجا گفت و عميد الدوله نزد خليفه سعايت كرد و گفت ابيوردى به مهاجات خليفه پرداخته و مدح صاحب مصر ( خليفهء فاطمى ) گفته است .\r\nخليفه عباسى خون ابيوردى را مباح شمرد و ابيوردى در اين وقت به - همدان گريخت و شجره‌نامه‌اى براى خود ساخت كه نسبت وى را به معاويه مىرساند و اين كار را از آن جهة كرد تا تهمت مدح صاحب مصر از او برخيزد .\r\nاو در نامه‌هاى خود ، خويش را « معاوى » مىخواند و در علوم ادبيه و عربيه بىنظير بود . خلقى متكبر و عظيم داشت .\r\nسنقر كفجك خبر او بشنيد و خواست وى را منصب طغرائى ملك احمد دهد و احمد درين وقت در گذشت .\r\nابيوردى با تهيدستى و پريشانى به اصفهان بازگشت و سالها در آنجا به تعليم اولاد زين الملك برسق گذرانيد .\r\nسپس سنقر كفجك مقام فضل و دانش وى به سلطان محمد بگفت و سلطان محمد ، اشراف مملكت به دو داد . او در روز بيست و پنجم ربيع الاول سال 507 هجرى قمرى به مرگ ناگهانى در گذشت .\r\n( خلاصه از لغتنامهء دهخدا )\r\n","page_name":" 13 ","page_number":13},
  {"content":"\r\n\r\nاز دير باز در نزد امام الحرمين جوينى فقه مىخواند . بعد به كار صدور فتاوى و فرامين پرداخت .\r\nپس از درگذشت او ، ابو طاهر سعد بن على بن عيسى قمى جانشين وى گرديد و بر مسند وزارت نشست . او نيز چند ماه بعد از دنيا رفت و عثمان قمى به وزارت رسيد .\r\nدرين سال ، در ماه جمادى الاولى ، اتابك طغتگين به گروهى از فرنگيان حمله برد و جمعى از آنان را كشت و اسير كرد و از اسيران و همچنين اموالى كه به غنيمت گرفته بود برخى را براى سلطان محمود و برخى را نيز براى خليفه فرستاد .\r\nدرين سال ركن يمانى [ ( 1 ) 
  ] خانهء كعبه ، كه خداوند قدر و منزلتش را بيفزايد ، در نتيجهء زلزله تكان خورد و قسمتى از آن ويران گرديد .\r\nهمچنين بعضى از قسمت‌هاى حرم پيغمبر ( ص ) رو به ويرانى نهاد .\r\nشهرهاى ديگر نيز از اين بليه مصون نماند . مخصوصا قسمت اعظم موصل آسيب زياد ديد .\r\nدرين سال اقامتگاه سلطان محمود دچار آتش‌سوزى سختى شد .\r\nاين خانه را مجاهد الدين بهروز براى سلطان محمد سلجوقى ساخته ، و چند روز پيش از درگذشت سلطان محمد ساختمان آن به اتمام رسيده بود . در اين سال خانهء مذكور آتش گرفت .\r\nعلت آتش‌سوزى نيز اين بود كه كنيزكى شبانگاه به فكر خضاب كردن و حنا بستن افتاد و براى اين كار شمعى در خيمه‌اى روشن كرد .\r\nبر اثر شعلهء شمع ، خيمه آتش گرفت و آتش به خانه سرايت نمود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ركن يمانى يكى از اركان كعبه است و آن ركنى است كه در سمت يمن واقع شده است . ركن دوم را ركن بصرى و سوم را ركن عراقى و چهارم را ركن شامى گويند . ( لغتنامهء دهخدا )\r\n","page_name":" 14 ","page_number":14},
  {"content":"\r\n\r\nدر اين آتش‌سوزى جواهرات و زينت آلات و فرش‌ها و جامه‌هاى بىشمار كه تعلق به همسر سلطان محمود - دختر سلطان سنجر - داشت ، طعمهء حريق گرديد .\r\nمأموران آتش نشانى به استخلاص طلا آلات و ساير چيزهائى كه حفظشان امكان داشت پرداختند .\r\nبه غير از ياقوت احمر ، ساير انواع جواهرات همه از بين رفت .\r\nسلطان محمود اين خانه را ترك گفت و ديگر هم در صدد تعمير يا تجديد ساختمان آن بر نيامد . چون آن خانه را به فال بد گرفت زيرا پدرش هم از آن خانه بهره‌اى نبرده بود . بعد هم در آنجا مبالغ كثيرى از دارائى وى به كام آتش رفته بود .\r\nيك هفته قبل از اين آتش‌سوزى نيز ، مسجد جامع اصفهان كه بزرگترين و بهترين مسجد آن شهر به شمار ميرفت آتش گرفته بود .\r\nاين مسجد را جماعتى از باطنيان شبانه آتش زدند .\r\nنظير اين دو آتش‌سوزى در جاهاى ديگر نيز رخ داد بطوريكه سلطان محمود به وحشت افتاد و او كه به صلاحديد سميرمى وزير خود تصميم به تجديد عوارض مرزى بازرگانى و گرفتن حق البيع از مردم عراق را داشت ، از آن آتش‌سوزىها متنبه شد و از قصد خود منصرف گرديد .\r\nدرين سال ، در ماه ربيع الآخر ، كوكب عشاء - به صورت ستاره‌اى دنباله دار - به سوى زمين فرود آمد كه نور و درخشش بسيار داشت و ازو دنباله‌هاى نورانى پراكنده ميشد . درين وقت بانگ بلند و هول انگيزى شبيه صداى زلزله نيز به گوش ميرسيد .\r\nدرين سال ، مردى علوى در مكه ظهور كرد و به امر به معروف\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nپرداخت . كم كم عده‌اى مريد پيدا كرد و هواخواهان او رفته رفته زياد شدند تا جائى كه با فرمانرواى مكه ابن ابو هاشم در افتاد و مشغول زد و خورد گرديد .\r\nكم كم كار او بالا گرفت و قدرتى پيدا كرد و بر آن شد كه به نام خود خطبه بخواند .\r\nولى ابن ابو هاشم برگشت و بر او پيروزى يافت و او را از حجاز به بحرين تبعيد كرد .\r\nاين علوى از فقيهان مدرسهء نظاميهء بغداد بود .\r\nدرين سال ، سلطان محمود كه در بغداد اقامت داشت اهل ذمه [ ( 1 ) 
  ] را ملزم به بستن غيار [ ( 2 ) 
  ] كرد . درين خصوص مراجعات زياد صورت\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اهل ذمه يا ذمى ، در مقابل حربى ، كسانى از اهل كتاب ( يعنى يهود و نصارى و صابئين و مجوس ) هستند كه در مملكت اسلام با قبول جزيه و خراج ، در ذمهء اهل اسلام در آمده‌اند . و معاهد نيز خوانده مىشوند . عنوان ذمه فقط شامل اهل كتاب است و مشركين و دهريه بهيچوجه داخل ذمه نتوانند شد . و در صورت عدم قبول اسلام حكم آنها كشتن بوده است . مع ذلك ، عنوان ذمه ، در عمل ، على الخصوص در قرون بعد از عهد فتوحات اسلامى ، تا حدى شمول بيشتر يافته و گاه بعضى از مشركين را نيز شامل مىشده است .\r\nبارى اهل ذمه تا مدتى كه احكام مسلمانان را ملتزم ميشوند و از آنچه منافات با امان دارد ( مثل كومك به مخالفين و سوء قصد به مسلمين ) اجتناب مىنمايند و از فتنه و راهزنى و جاسوسى و قتل نفس و اظهار منكرات و سب رسول و استخفاف اهل اسلام بر كنارند ، در ذمهء اسلام هستند و جان و مال آنها در امان است .\r\n( خلاصه از دائرة المعارف فارسى )\r\n[ ( 2 ) 
  ] - غيار ، علامت اهل ذمه است چون زنار از براى مجوس و پارچهء زردى كه يهوديان نزديك دوش ميدوختند تا تشخيص داده شوند ( لغتنامه دهخدا )\r\n","page_name":" 16 ","page_number":16},
  {"content":"\r\n\r\nگرفت و سرانجام بدانجا منتهى گرديد كه قرار شد بيست هزار دينار براى سلطان محمود و چهار هزار دينار نيز براى خليفه بپردازند .\r\nدرين سال سلطان محمود و برادرش ملك مسعود به خدمت خليفه حضور يافتند .\r\nخليفه به اين دو برادر ، و همچنين به گروهى از ياران سلطان محمود خلعت داد .\r\nاز جمله كسانى كه خلعت گرفتند : ابو طالب سميرمى وزير سلطان محمود ، و شمس الملك عثمان بن نظام الملك ، و وزير ابو نصر احمد بن محمد بن حامد مستوفى و تنى چند از اميران ديگر بودند .\r\nدرين سال ، در ماه ذى القعده ، در بيست و يكم كانون ثانى [ ( 1 ) 
  ] در سراسر عراق از بصره تا تكريت برف بسيار باريد .\r\nاين برف كه پانزده روز بر روى زمين باقى ماند و به اندازهء يك ذراع ضخامت داشت به تمام درختان نارنج و ترنج و ليمو آسيب رساند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - كانون نام دو ماه از ماه‌هاى سريانى يا رومى است كه كانون اول و كانون دوم مىگويند ( فرهنگ عميد ) كانون در عربى و سريانى به معنى آتشدان است و به دو ماه از ماه‌هاى زمستان نيز گفته مىشود بدين اعتبار كه در آن دو ، سرماى زمستان ظاهر گردد و مردم به اضطرار در كانون ( آتشدان ) آتش افروزند .\r\n( خلاصه از ذيل برهان قاطع به تصحيح دكتر معين )\r\n","page_name":" 17 ","page_number":17},
  {"content":"\r\n\r\nدرين باب يكى از شاعران گفت :\r\n يا صدور الزمان ليس بوفر * ما رأينا فى نواحى العراق\r\nانما عم ظلمكم سائر الخل * ق فشابت ذوائب الافاق \r\n( يعنى : اى سروران زمانه ، اين برف نيست كه ما در نواحى عراق ديديم ، اين نتيجهء بيدادگريهاى شماست كه چندان گسترش يافت كه موى جهان را سپيد كرد . )\r\nدرين سال ، در مصر باد سياهى وزيدن گرفت كه سه روز ادامه داشت و گروه كثيرى از مردم و حيوانات را به هلاكت رساند .\r\nدرين سال ابو محمد ، قاسم بن على بن محمد بن عثمان حريرى صاحب مقامات مشهور حريرى در گذشت .\r\nهمچنين هزار سب بن عوض هروى از دنيا رفت كه از رجال حديث شمرده مىشد و احاديث بسيار شنيده بود\r\n.\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n516 وقايع سال پانصد و شانزدهم هجرى قمرى\r\n\r\nفرمانبردارى ملك طغرل از برادر خود ، سلطان محمود\r\nدر ماه محرم اين سال ملك طغرل به فرمانبردارى برادر خود سلطان محمود - سر فرود آورد .\r\nاو ، همچنانكه پيش از اين ياد كرديم ، در سال گذشته از اطاعت برادر خود سرپيچيده و عازم تصرف آذربايجان شده بود .\r\nدر آن هنگام اتابك او كنتغدى بود كه اين تصميم او ، يعنى عزم تصرف آذربايجان ، را مقرون به صواب مىدانست و او را تقويت و تشويق مىكرد .\r\nاتفاقا كنتغدى به بستر بيمارى افتاد و در ماه شوال سال 515 هجرى از دنيا رفت .\r\nامير آقسنقر احمديلى ، حاكم مراغه ، در آن زمان در بغداد به خدمت سلطان محمود بود و از سلطان اجازه خواست كه براى رسيدگى به امور مراغه برود .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nسلطان محمود نيز به او اجازه داد .\r\nاو وقتى از پيش سلطان محمود رفت و قدم در راه نهاد ، بفكر افتاد كه منصب كنتغدى را از ملك طغرل بخواهد .\r\nبدين فكر پيش او رفت و به دو دست اتحاد داد و توصيه كرد كه نسبت به سلطان محمود دشمنى خود را آشكار كند و گفت :\r\n« وقتى به مراغه رسيدى ده هزار سرباز سوار و پياده در اختيار تو خواهد بود . »\r\nملك طغرل نيز همراه او روانه شد .\r\nوقتى به اردبيل رسيدند دروازه‌هاى شهر به روى آنان بسته شد و مردم از پذيرائى آنان خوددارى كردند .\r\nناچار از آنجا عازم تبريز شدند ، در نزديك تبريز خبر يافتند كه سلطان محمود ، امير جيوش بيك را به آذربايجان فرستاده و آن سرزمين را به او واگذار كرده . امير جيوش بيك نيز با لشكرى انبوه كه سلطان محمود در اختيارش گذارده ، در مراغه فرود آمده است .\r\nملك طغرل و امير آقسنقر احمديلى وقتى نسبت به صحت اين خبر يقين كردند تغيير جهت دادند و روانه خونج [ ( 1 ) 
  ] شدند .\r\nدر آنجا نيز مردم روى خوش به آنها نشان ندادند و در برابرشان ايستادگى كردند .\r\nدرين وقت نامه‌اى به امير شير گير نوشتند و ازو كمك خواستند .\r\nامير شيرگير در ايامى كه سلطان محمد سلجوقى ، پدر ملك طغرل ، زنده بود ، سمت اتابكى ملك طغرل را داشت .\r\nكنتغدى ، پس از درگذشت سلطان محمد ، همچنانكه قبلا شرح داديم ، امير شير گير را بازداشت كرده ، و بعد سلطان سنجر او را از\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خونج : شهركى است از اعمال آذربايجان - بين مراغه و زنجان ، بر راه رى و آخر ولايت آذربايجان از جانب رى ، اين شهر را كاغذ كنان نيز گويند - از ياقوت .\r\n( لغتنامه دهخدا )\r\n","page_name":" 20 ","page_number":20},
  {"content":"\r\n\r\nزندان رهائى داده و به مقر حكومت خود ، ابهر و زنجان ، باز گردانده بود .\r\nامير شيرگير وقتى نامهء آنان را دريافت كرد پاسخ مساعد داد و پيش آنان رفت و آنان را به ابهر برد .\r\nاما ملك طغرل و اتابك او چون بالاخره ازين تلاش و كوشش‌ها نتيجه‌اى نگرفتند و به مراد خود نرسيدند نامه‌اى به سلطان محمود نگاشتند و فرمانبردارى خود را اعلام كردند .\r\nاو نيز خدمتگزارى آنان را پذيرفت . اين امر در اول سال 516 صورت گرفت و كشمكش ميان دو برادر پايان يافت\r\n. \r\nاحوال دبيس بن صدقه و رفتارى كه از او سر زد\r\nما ضمن وقايع سال 514 هجرى قمرى وضع دبيس بن صدقه را شرح داديم كه با وساطت يرنقش زكوى اقدام به صلح كرد و در حله مستقر شد . و يرنقش نيز منصور بن صدقه برادر دبيس بن صدقه و پسر او را بعنوان گروگان نزد سلطان محمود برد .\r\nوقتى خليفه عباسى از موضوع آگاه شد بدان رضايت نداد و نامه‌اى به سلطان محمود نگاشت و ازو خواست كه دبيس را از عراق به جاى ديگرى تبعيد كند .\r\nدرين باره نامه‌هائى رد و بدل شد . و سلطان محمود در فكر سفر به همدان افتاد .\r\nخليفه بار ديگر شكايت از دبيس را پيش كشيد و يادآور شد كه او از مردم عراق كينه‌خواهىهائى مىكند ، از آن جمله مىخواهد انتقام خون پدر خود را بگيرد .\r\nخليفه ضمنا توصيه كرد كه سلطان محمود آقسنقر برسقى را از\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nموصل احضار كند و به شحنگى بغداد و ساير شهرهاى عراق بگمارد و او را در برابر دبيس قرار دهد .\r\nسلطان محمود نيز اين پيشنهاد را پذيرفت و برسقى را احضار كرد و وقتى برسقى به خدمتش رسيد ، مادر ملك مسعود را به عقد وى در آورد . آنگاه به شحنگى بغداد منصوب كرد و دستور داد كه چنانچه دبيس متعرض شهرهاى عراق گردد ، به مبارزه با او اقدام نمايد .\r\nسلطان محمود ، سپس ، در ماه صفر اين سال ، از بغداد رفت در حالى كه يك سال و هفت ماه و پانزده روز درين شهر اقامت كرده بود .\r\nوقتى سلطان محمود از عراق دور شد ، دبيس مجددا سر بلند كرد و حركاتى از خود نشان داد كه خليفه المسترشد باللّه را متاثر ساخت .\r\nخليفه از امير آقسنقر برسقى خواست كه به سر وقت دبيس برود و او را از حله براند .\r\nآقسنقر نيز رسولى را به موصل گسيل داشت و لشكريان خود را از آنجا احضار كرد و به حله حمله برد .\r\nدبيس نيز با سپاهيان خود به مقابله با آنان شتافت . دو لشكر نزديك نهر بشير - در قسمت شرقى فرات - با يك ديگر روبرو شدند و به جنگ پرداختند .\r\nدرين جنگ قشون آقسنقر برسقى شكست خورد و پا به فرار گذارد .\r\nعلت شكست آنان اين بود كه آقسنقر در جناح چپ قشون خود كه اميران بكجى بودند ، ضعف و خللى مشاهده كرد .\r\nلذا دستور داد كه خيمه و سراپردهء وى را از جائى كه بود فرود آورند و در جناح چپ نصب كنند تا بدين وسيله روحيهء افراد جناح چپ تقويت گردد .\r\nولى اين كار نتيجهء معكوس بخشيد و اميران بكجى وقتى ديدند كه سراپردهء آقسنقر را فرود آورده‌اند گمان كردند كه به - قشون او شكست وارد آمده و اين كندن خيمه علامت هزيمت است .\r\nبدين جهة همه گريختند ، ساير افراد سپاه هم بدنبال آنها فرار\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nكردند ، خود آقسنقر برسقى هم ناچار پا به فرار گذاشت .\r\nگفته شد ، حتى نامه‌اى بدست افتاد ، كه نشان ميداد : جمعى از آن اميران ، منجمله اسماعيل بكجى ، مىخواستند آقسنقر برسقى را به - كشتن دهند .\r\nآقسنقر نيز همين كه به موضوع پى برد از معركه گريخت تا جان به سلامت برده باشد . لشكريان او نيز ، به پيروى از او ، همين كار را كردند .\r\nآقسنقر در دوم ، ربيع الاخر وارد بغداد شد .\r\nاز جمله سرداران سپاه او يكى امير نصر بن نفيس بن مهذب الدوله احمد بن ابو الجبر بود .\r\nاو از طرف ريحان محكويه ، خادم سلطان محمود ، امور بطيحه را نظارت مىكرد چون بطيحه به ريحان محكويه واگذار شده بود .\r\nديگر از سرداران سپاه مظفر بن حماد بن ابو الجبر بود .\r\nميان دو امير مذكور ، يعنى امير نصر و امير مظفر ، دشمنى سختى وجود داشت . هنگام فرار سپاهيان و عبور آنان از معبر نهر الملك آن دو تن به يك ديگر برخوردند و مشغول زد و خورد شدند .\r\nامير مظفر ، امير نصر را كشت و از آنجا به واسط ، و از واسط به بطيحه رفت و بطيحه را گرفت و نامه‌اى به دبيس نوشت و فرمانبردارى خود را نسبت به دو اعلام كرد .\r\nاما دبيس نه به نهر الملك و نه به جاهاى ديگر پرداخت . بلكه رسولى به خدمت خليفه اعزام و اظهار داشت كه آماده فرمانبردارى است و اگر چنين نبود امير آقسنقر برسقى و تمام كسانش را دستگير مىكرد .\r\nضمنا خواست تا ناظرى را به قريه‌هائى كه خاص خليفه است بفرستند تا عوائد آن املاك را براى خليفه جمع آورى نمايد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاين واقعه در ماه حزيران [ ( 1 ) 
  ] اتفاق افتاد و هواى شهر بسيار گرم بود .\r\nخليفه كار او را مورد ستايش قرار داد . درين باره پيك و پيام‌هائى رد و بدل گرديد و آخر قرار بر اين شد كه خليفه ، المسترشد باللّه ، وزير خود جلال الدين ابو على بن صدقه را دستگير كند تا او - يعنى دبيس - بار ديگر از در اطاعت در آيد .\r\nخليفه نيز وزير خود را بازداشت كرد و منزل او ، همچنين خانه‌هاى ياران او و كسانى را كه برايش نمامى و خبرچينى مىكردند غارت نمود .\r\nبرادر زاده او ، جلال الدين ابو الرضا ، وقتى كار را چنين ديد فرصت را غنيمت شمرد و به موصل گريخت .\r\nسلطان محمود ، همين كه خبر آن واقعه را شنيد ، منصور بن صدقه ، برادر دبيس ، و پسرش را زندانى كرد ، و به قلعه برجين نزديك كرج فرستاد .\r\nبعد ، وقتى دبيس به جمعى از ياران خود فرمان داد كه به سرزمين‌هاى خود در واسط بروند ، آنها ازين دستور متابعت كردند و به - واسط رفتند ولى تركانى كه در واسط بودند از ورود آنان به شهر جلوگيرى نمودند .\r\nدبيس نيز قشونى به سردارى مهلهل بن ابو العسكر براى سركوبى اهالى واسط فرستاد .\r\nرسولى را هم به بطيحه نزد مظفر بن ابو الجبر گسيل داشت و از او خواست كه به مهلهل دست اتفاق بدهد و او را در جنگ با مردم واسط كمك كند .\r\nمهلهل و مظفر قرار بر اين گذاشتند كه روز نهم رجب به واسط حمله برند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حزيران - ( بفتح حا و كسر زا ) يكى از ماه‌هاى سريانى يا رومى ، بين ايار و تموز . ( ماه اول تابستان ) ( فرهنگ عميد )\r\n","page_name":" 24 ","page_number":24},
  {"content":"\r\n\r\nاز سوى ديگر واسطيان نيز رسولى را به خدمت آقسنقر برسقى فرستادند و از او كمك خواستند .\r\nآقسنقر نيز قشونى را كه در اختيار داشت براى كمك به آنان اعزام داشت .\r\nاما مهلهل كه سپاهيان دبيس را تحت فرماندهى خود داشت در راه شتاب ورزيد و منتظر لشكريان امير مظفر نشد چون فكر مىكرد كه به تنهائى مىتواند به منظور خود برسد و يك تنه به افتخار پيروزى نائل گردد .\r\nبدين ترتيب او در دوم ماه رجب ، يعنى يك هفته زودتر از موعدى كه با امير مظفر قرار گذاشته بود ، با قشون واسط روبرو شد .\r\nدر جنگى كه ميان مهلهل و واسطيان رخ داد ، مهلهل و لشكريانش شكست خوردند .\r\nسربازان واسط پيروزى يافتند و مهلهل و عده‌اى از بزرگان قشون او را اسير گرفتند .\r\nدرين جنگ بيش از هزار نفر از قشون مهلهل كشته شدند ، در صورتى كه از واسطيان هيچكس ، جز يك نفر ، بقتل نرسيد .\r\nاما مظفر بن ابو الجبر از بطيحه با قشون خود حركت كرد و به - غارتگرى و فساد پرداخت و پيش رفت . كسان او نيز در راه از ارتكاب هيچ كار زشتى دريغ نورزيدند .\r\nوقتى به واسط رسيدند و خبر شكست مهلهل را شنيدند ، سر - افكنده بازگشتند .\r\nدر ميان غنائمى كه مردم واسط از قشون مهلهل به دست آوردند يادداشتى هم به خط دبيس پيدا شد كه به مهلهل دستور داده بود مظفر بن ابو الجبر را دستگير كند و اموال بسيارى را كه در بطيحه فراهم آورده ، ازو بگيرد .\r\nاهالى واسط اين دستخط را پيش امير مظفر فرستادند و گفتند :\r\n« اين خط نوشته كسى است كه تو او را به سرورى اختيار كرده‌اى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو به خاطر او خدا و تمام بندگان خدا را به خشم آورده‌اى . »\r\nامير مظفر نيز كه چنين خيانتى از دبيس ديد ، به واسطيان گرائيد و طرفدار آنان شد .\r\nدبيس ، وقتى شنيد كه مردم واسط چه بلائى بر سر قشون او آورده‌اند ، دست به تباهكارى و بيدادگرى گذاشت .\r\nدر همان اوقات به او خبر رسيد كه سلطان محمود برادر او منصور را كه به عنوان گروگان پيشش بود ، كور كرده است .\r\nبه شنيدن اين خبر موى خود را كند و لباس سياه پوشيد و از روى خشم به غارت شهرها پرداخت و آنچه خليفه در نواحى نهر الملك داشت تصرف كرد و كار به جائى رسيد كه مردم خانه‌هاى خود را ترك كردند و به بغداد پناه بردند .\r\nدرين وقت قشون واسط عازم نعمانيه شد ، سپاهيان دبيس از آنها عقب بودند ولى سرانجام بر آنها دست يافتند . و در جنگى كه ميانشان در گرفت پيروزى نصيب واسطيان گرديد .\r\nخليفه به آقسنقر برسقى كه در تبريز بود پيشنهاد كرد كه به - جنگ با دبيس اقدام كند .\r\nآقسنقر عازم پيكار با او گرديد و ما راجع به اين جنگ كه در ماه رمضان اتفاق افتاد ، ان شاء اللّه تعالى ، بعد صحبت خواهيم كرد\r\n. \r\nكشته شدن سميرمى\r\nدرين سال ، كمال ابو طالب سميرمى ، وزير سلطان محمود ، در آخر ماه صفر كشته شد .\r\nاو تصميم گرفته بود كه همراه سلطان محمود به همدان برود .\r\nلذا اول به حمام رفت . پس از استحمام و آمادگى براى سفر به راه افتاد در حالى كه تنى چند از گماشتگانش در جلوى او حركت مىكردند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nپس از عبور از بازار مدرسه‌اى كه خمارتكين تتشى بنا كرده بود ، به گذرگاه باريكى رسيد كه دو سوى آن را پرچينى از بوته‌هاى خار احاطه نموده بود .\r\nبه علت باريكى راه ، او از كسان خود پيش افتاد و همين كه تنها شد يك نفر باطنى به او حمله كرد و با كارد ضربه‌اى فرود آورد كه به او نخورد و به استر او خورد .\r\nضارب به سوى دجله گريخت و غلامان ابو طالب او را دنبال كردند و اطراف ابو طالب را خالى گذاشتند . درين وقت باطنى ديگرى موقع را غنيمت شمرد و با كارد ضربه‌اى به پهلوى او زد و او را از استر به زير كشيد و بر زمين انداخت و چند زخم بر او زد .\r\nكسان وزير كه بدنبال ضارب اولى رفته بودند برگشتند . ولى دو مرد باطنى به آنان حمله‌ور شدند و آنها هم ترسيدند و فرار كردند و هنگامى دوباره بازگشتند كه ديدند وزير را مثل گوسفند سر بريده‌اند .\r\nجسد مقتول كه بيش از سى زخم برداشته بود به خانه‌اش حمل گرديد و قاتلان او نيز به قتل رسيدند .\r\nوقتى كه در حمام بود منجمان طالع وى را گرفتند كه ببينند چه ساعتى براى خروج از شهر و رفتن به همدان مناسب است .\r\nبه دو گفتند : اين وقت بسيار مناسب است و اگر درنگ كنى ، چنين طالع سعدى از دست خواهد رفت .\r\nاو هم مركب را زين كرد و سوار شد . حتى مىخواست غذا بخورد ، و نگذاشتند و گفتند : درنگ جائز نيست چون ساعت سعد به هدر خواهد رفت .\r\nاما سخن منجمان ، هيچ سودى نداشت چون او در همان ساعت به - قتل رسيد .\r\nمدت وزارت او سه سال و ده ماه بود .\r\nسلطان محمود اموال او و خزانه او را گرفت و پس از او ، وزارت خود را به شمس الملك بن نظام الملك داد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nهمسر ابو طالب سميرمى نيز در آن روز با موكب خود كه قريب صد كنيز و گروهى خدمتكار بودند و بر ارابه‌هاى زرنگار جاى داشتند ، به گردش رفته بود .\r\nآنان وقتى خبر كشته شدن وزير را شنيدند ، اشكريزان به پاى پياده بازگشتند .\r\nدر يك چشم به هم زدن آن عزت و ناز تبديل به خوارى و آن شادى و سرور مبدل به ناله و زارى گرديد . بزرگ خداوندى است كه فرمانروائى او جاودانى است و هيچگاه زوال نيابد .\r\nابو طالب سميرمى وزيرى بيداد گر بود . به نحوى بىحساب اموال مردم را مصادره مىكرد . بد نهاد بود و هنگامى كه به قتل رسيد سلطان محمود ماليات‌هاى غير منصفانه‌اى را كه او از تاجران و فروشندگان ميگرفت ، برانداخت\r\n. \r\nبازداشت جلال الدين بن صدقه وزير خليفه و نيابت على بن طراد\r\nدر ماه جمادى الاولى خليفه عباسى ، همچنان كه ذكرش گذشت ، وزير خود جلال الدين بن صدقه را باز داشت كرد و نقيب النقباء شرف - الدين على بن طراد زينبى را به نيابت وزارت منصوب ساخت .\r\nسلطان محمود سلجوقى رسولى را به خدمت خليفه ، المسترشد باللّه ، فرستاد و توصيه كرد كه وزارت خود را به نظام الملك ابو نصر احمد بن نظام الملك بدهد .\r\nاو برادر شمس الملك عثمان بن نظام الملك ، وزير سلطان محمود بود .\r\nخليفه اين پيشنهاد را پذيرفت و در ماه شعبان وزارت خود را\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبه نظام الملك ابو نصر احمد بن نظام الملك داد .\r\nاو در سال 500 هجرى قمرى به وزارت سلطان محمد سلجوقى رسيده و بعد معزول و خانه‌نشين شده بود تا اين سال كه در بغداد مجددا وزارت را عهده‌دار شد .\r\nنظام الملك وقتى خلعت وزارت يافت و بر ديوان نشست از خليفه خواست كه جلال الدين بن صدقه را از بغداد بيرون كند .\r\nجلال الدين ، وقتى به اين موضوع پى برد ، از خليفه خواهش كرد كه او را به حديثهء عانه بفرستد تا در آنجا نزد امير سليمان مهارش بسر برد .\r\nخليفه خواهش او را قبول كرد .\r\nهنگامى كه جلال الدين به سوى حديثه روانه بود ، در راه گرفتار يكى از اشرار تركان شد كه او را « يونس حرامى » مىگفتند .\r\nيونس ، او را اسير گرفت و اموال يارانش را نيز غارت كرد .\r\nجلال الدين ترسيد از اينكه مبادا دبيس ، دشمن ديرين وى ، از اسارت وى آگاه شود و كسى را نزد يونس بفرستد و پولى به وى بدهد و او را از وى بگيرد .\r\nبراى احتراز از وقوع اين پيشامد با يونس قرار گذاشت كه هزار دينار براى آزادى خود بپردازد . سيصد دينار آن را پيش بدهد و باقى را وقتى به حديثه رسيد تصفيه كند .\r\nو نامه‌اى به عامل بلد الفرات نگاشت كه وسيله رهائى وى را فراهم آورد و كسى را به نزد يونس بفرستد تا پرداخت باقى پول را تضمين كند .\r\nعامل وقتى اين نامه را دريافت كرد حيله‌اى به خاطرش رسيد و يك نفر كشاورز را پيدا كرد و لباس اطلس گرانبها بر او پوشاند و بر مركب مجلل نشاند و او را در حالى كه عده‌اى غلام در ركابش بودند پيش يونس فرستاد . و به او سفارش‌هاى لازم را كرد كه چگونه در آنجا رفتار كند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبه او ياد داد كه وقتى پيش يونس رسيد خود را قاضى بلد الفرات معرفى نمايد و پرداخت بقيهء پول را تضمين كند تا وزير جلال الدين آزاد گردد .\r\nآن مرد عامى هم با همان جلال و شكوه ظاهرى پيش يونس رفت . در آنجا ، هم وزير جلال الدين و هم يونس ، او را مورد احترام قرار دادند . او نيز چنان كه دستور داشت ، وزير را ضمانت كرد و گفت :\r\n« من در نزد شما ميمانم تا كسى را همراه وزير به اقامتگاه او بفرستيد كه بقيهء پول را گرفته بياورد . »\r\nيونس سخنان او را باور كرد و وزير را رها ساخت و جمعى از كسان خود را همراه او فرستاد .\r\nجلال الدين وقتى به حديثه رسيد همه كسانى را كه همراهش رفته بودند بازداشت كرد .\r\nيونس وقتى اين خبر را شنيد و دانست كه چه حيله‌اى در كارش كرده‌اند ، ناچار شد كه آن مردك عامى را رها كند و سيصد دينارى را هم كه گرفته بود پس بدهد تا وزير جلال الدين هم كسان او را آزاد سازد .\r\nاما وزير جلال الدين ، وقتى از چنگ يونس خلاص شد و به سوى حديثه روانه گرديد ، در راه به يك نفر ناشناس برخورد كرد كه از طرز رفتار وى به شك افتاد . او را گرفت و تفتيش كرد .\r\nدر جيب او نامه‌اى يافت كه دبيس به يونس نوشته و حاضر شده بود كه به او شش هزار دينار بپردازد تا او را در اختيار وى بگذارد .\r\nبدين ترتيب وزير جلال الدين دريافت كه رهائى وى از مرگ ، شگفت‌انگيزترين اتفاق بوده است .\r\n\r\nكشته شدن امير جيوش‌بك\r\nدرين سال امير جيوش بك كه حاكم موصل بود كشته شد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاو ، همچنان كه پيش ازين ياد كرديم ، نسبت به سلطان محمود سلجوقى ياغى شد و از فرمانبردارى او سرپيچى كرد . بعد به خدمت او بازگشت و رضايت خاطر او را فراهم آورد .\r\nسلطان محمود آذربايجان را به دو واگذاشت و سردارى سپاه خود را به دو داد .\r\nبر اثر اين انتصاب ميان او و جماعتى از اميران سلطان محمود كدورت‌ها و كشمكش‌هائى پيش آمد . آنان هم در نزد سلطان به - سعايت ازو پرداختند و كارى كردند كه سلطان محمود در ماه رمضان فرمان قتل او را صادر كرد و او را در باب تبريز كشت .\r\nجيوش بك يكى از مملوكان ترك سلطان محمد به شمار مىرفت .\r\nو مردى دادگر و نيك نهاد بود .\r\nوقتى به حكومت موصل و جزيره ابن عمر رسيد ، اكراد در آن نواحى پراكنده بودند . فتنه و فساد آنان و همچنين قلعه‌هاى آنان مرتبا افزايش مىيافت .\r\nاز دست آنها ، هيچ راهى امنيت نداشت و عرصه به مردم تنگ شده بود امير جيوش بك تصميم گرفت كه با آنان مبارزه كند و شرشان را از سر مردم كوتاه سازد .\r\nلذا قلعه‌هاى آنان را محاصره كرد و بسيارى از آن دژها را گشود . از آن جمله قلعه‌هائى كه در شهرهاى هكاريه و وزوزان و بشنويه بودند .\r\nكردهاى عراق ازو مىترسيدند به شدتى كه وقتى او تصميم گرفت شخصا به جنگشان برود ، گريختند و در كوه‌ها و دره‌ها و تنگه‌ها پنهان شدند .\r\nبدين ترتيب در دورهء حكومت امير جيوش‌بك ، راه‌ها امن شد .\r\nمردم با اطمينان و آسودگى خاطر به سير و سفر مىپرداختند و كردها هم از ترس او ديگر جرئت حمل اسلحه و تجاوز به حقوق مردم را\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nنداشتند\r\n. \r\nدرگذشت ايلغازى و وضع حلب پس از درگذشت او\r\nدرين سال ، در ماه رمضان ، ايلغازى بن ارتق در ميافارقين دار فانى را بدرود گفت .\r\nپس از درگذشت او پسرش حسام الدين تمرتاش در قلعهء ماردين ، و پسر ديگرش سليمان نيز در ميافارقين به فرمانروائى پرداختند .\r\nدر حلب نيز برادرزاده‌اش سليمان بن عبد الجبار بن ارتق بود و در آن شهر باقى ماند ، تا وقتى كه پسر عمش آنجا را تصرف كرد .\r\n\r\nپاره‌اى ديگر از رويداده‌ها\r\nدرين سال ، سلطان محمود شهر واسط و توابع آن را به امير آقسنقر برسقى واگذار كرد . اينها اضافه بر حكومت موصل و غيره و شحنگى عراق بود كه قبلا در دست داشت .\r\nآقسنقر نيز عماد الدين زنگى بن آقسنقر را كه پدرش سابقا در حلب حكومت ميكرد به واسط فرستاد و به دو دستور داد كه آنجا نگهدارى كند .\r\nعماد الدين در ماه شعبان بدانجا رفت و زمام فرمانروائى شهر را در دست گرفت همچنان كه ما در كتاب الباهر ضمن اخبار زنگى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nفرمانروائى او و فرمانروائى فرزندان او را ذكر كرديم [ ( 1 ) 
  ] درين سال ، در ديار بكر نزديك قلعهء ذو القرنين معدن مس پيدا شد .\r\nدرين سال آب رودخانهء فرات به حدى بالا آمد كه نظيرش سابقه نداشت .\r\nآب در حول و حوش قلعهء جعبر افتاد تا جائى كه رود فرات به - قلعه نزديك شده بود . اكثر خانه‌هاى اطراف قلعه را آب فرا گرفت و اسبى را از بالاى ديوار يك خانه به سوى فرات كشاند .\r\nدرين سال مدرسه‌اى در حلب براى پيروان مذهب شافعى ساخته شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - امراى زنگى : اتابك عماد الدين زنگى پسر آقسنقر حاجب يكى از غلامان ترك ملكشاه بود كه از سال 478 تا 487 ( 1085 - 1094 ميلادى ) در حلب از جانب تتش نيابت مىكرد و در آخر كار بر او قيام نمود . و اسير شد . زنگى در سال 521 ( 1127 ميلادى ) به حكومت عراق و بغداد منصوب گرديد و در همين سال موصل و سنجار و جزيره و حران نيز ضميمه حكومت او شد . و سال بعد ، حلب و ساير بلاد شام هم بر آنها افزوده گشت .\r\nاشتهار عمدهء عماد الدين زنگى به جهاد اوست در مقابل صليبيون عيسوى و او در واقع پيش قدم سلطان صلاح الدين ايوبى به شمار مىرود .\r\nبعد از مرگ زنگى ممالك او به دو پسرش نور الدين محمود ، و سيف الدين قاضى رسيد . نور الدين در شام مثل برادر به جلوگيرى از عيسويان مىپرداخت و سيف - الدين در موصل و الجزيره حكومت مىكرد .\r\nبعد از اين دو برادر شعبهء شامى خاندان زنگى به تدريج از ميان رفت ولى شاخهء جديدى از آن در سنجار پيدا شد و يك شعبه نيز در الجزيره به ظهور رسيد .\r\nشاخهء سنجار را در سال 618 ( 1221 ميلادى ) ايوبيان از ميان برداشتند .\r\nشعب ديگر اين خاندان بدست لؤلؤ غلام و وزير آخرين اتابك زنگى موصل منقرض شد و چون مغول بر الجزيره و شام دست يافتند جميع شاخه‌هاى خاندان زنگى را قلع كردند .\r\n( طبقات سلاطين اسلام )\r\n","page_name":" 33 ","page_number":33},
  {"content":"\r\n\r\nدرين سال در ماه شعبان ، برهان ابو الحسن على بن حسين غزنوى وارد بغداد شد و در همه جا مجلس وعظ برپا كرد .\r\nپس از او ابو القاسم على بن يعلى العلوى به بغداد آمد و در مهمانسراى شيخ الشيوخ سكونت گزيد و در مسجد قصر و تاجيه ، و سراى سعادت به موعظه پرداخت . سخنان او مورد قبول حنبليان واقع شد . و دارائى بسيار فراهم آورد چون توانسته بود خود را موافق طبع آنان نشان دهد .\r\nبعد از او ابو الفتوح اسفراينى وارد بغداد شد . او نيز در مهمانسراى شيخ الشيوخ اقامت گزيد و در همان جاها و همچنين در نظاميه به وعظ پرداخت .\r\nاو مذهب اشعرى آشكار ساخت و ميان شافعيان قبول عامه يافت به حدى كه خليفه المسترشد باللّه در مجلس وعظ وى حضور يافت و مهمانسراى ارجونيه ، متعلق به مادر المقتدى باللّه [ ( 1 ) 
  ] را كه در درب زاخى بود ، در اختيار وى گذاشت .\r\nدرين سال ، عبد اللّه بن احمد بن عمر ابو محمد سمرقندى ، برادر ابو القاسم بن سمرقندى ، در گذشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ارجوان ( به ضم الف و جيم ) نام كنيزكى است از مردم ارمنستان ، ام ولد ابو العباس . پسر قائم بالله عباسى ، آنگاه كه ابو العباس القائم بالله وفات كرد . چون او را پسرى ديگر نبود تا وارث تاج و تخت سلاله عباسيه شود نهايت درجه اندوهناك بود . و اين كنيزك درين وقت گفت كه از ابو العباس حامله است . و شش ماه پس از آن پسرى آورد كه او را به لقب مقتدى باللّه ولايت عهد دادند و لقب اين كنيزك قرة العين بود و زمان خلافت پسر و نوه خويش مستظهر بالله و پسر مستظهر ، مسترشد باللّه را دريافت - قاموس الاعلام تركى . ( لغتنامهء دهخدا )\r\n","page_name":" 34 ","page_number":34},
  {"content":"\r\n\r\nاو در دمشق به سال 444 هجرى قمرى به دنيا آمده و در بغداد پرورش يافته بود .\r\nاز صريفينى و ابن النقور و ديگران حديث شنيده بود . حافظ حديث بود و از علماى حديث شمرده مىشد . بسيار نيز مسافرت مىكرد .\r\nدرين سال ، در ماه ذى الحجه ، عبد القادر بن محمد بن عبد القادر بن محمد بن يوسف ابو طالب ، درگذشت .\r\nاو بسال 436 هجرى تولد يافته بود .\r\nاو نيز حافظ حديث بود و در اين رشته از علماى معتبر به شمار مىرفت . از برمكى و جوهرى و عشارى حديث شنيده بود\r\n.\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\n517 وقايع سال پانصد و هفدهم هجرى قمرى\r\n\r\nرفتن خليفهء عباسى ، المسترشد باللّه ، به جنگ دبيس\r\nدرين سال ميان خليفه عباسى ، المستر شد باللّه ، و دبيس بن صدقه جنگ واقع شد .\r\nسبب آن اين بود كه دبيس عفيف ، خادم خليفه ، را كه نزدش به عنوان اسير به سر مىبرد ، آزاد ساخت و او را با نامه‌اى پيش خليفه فرستاد .\r\nدر اين نامه متذكر شده بود كه خليفه ، آقسنقر برسقى را بجنگ وى فرستاده ، و او را با تقويت مالى درين جنگ كمك كرده است .\r\nاز اين گذشته ، سلطان محمود را نسبت به وى چنان بر سر خشم آورده كه سلطان برادر وى ، منصور ، را كه نزدش به عنوان گروگان بود كور كرده ، و او در عزاى برادر عزيز خود جامهء سياه پوشيده و موى خود را كنده است .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nدبيس بن صدقه پس از يادآورى اين مطالب در نامه خود خليفه را تهديد كرده بود كه به قصد تلافى ، بغداد را غارت خواهد كرد و با خاك يكسان خواهد ساخت .\r\nاين تهديدات را به جائى رسانده بود كه خليفه كاسه صبرش لبريز شد و به خشم آمد و به آقسنقر برسقى كه آن زمان در تبريز اقامت داشت نوشت كه با دبيس بجنگد و كار او را يكسره كند .\r\nامير آقسنقر نيز در ماه رمضان سال 516 هجرى قمرى بدين كار اقدام نمود .\r\nخليفه عباسى ، المسترشد باللّه ، نيز از بغداد اقدام كرد و از نيروهاى مختلف كمك خواست .\r\nلذا سليمان بن مهارش ، صاحب حديثه ، با افراد قبيلهء عقيل و همچنين قرواش بن مسلم و ديگران با سپاهيان خود براى كمك به - خليفه در جنگ با دبيس بن صدقه حاضر شدند .\r\nدبيس بن صدقه نيز قشونى به نهر الملك فرستاد و آن نواحى را غارت كرد .\r\nكسان او از هيچگونه تباهكارى دريغ نورزيدند و كار را به - جائى رساندند كه مردم آن نواحى ناچار خانه‌هاى خود را رها كردند و به بغداد روى آوردند و دادخواهى نمودند .\r\nخليفه عباسى فرمان داد در بغداد جار بزنند كه هيچكس از متابعت سپاهيان اسلام تخلف نورزد و هر كس كه سپاه و سپاهيگرى را دوست دارد ، براى جنگ آماده شود .\r\nدر نتيجه ، مردم بسيارى آمادگى خود را اعلام داشتند و حاضر شدند .\r\nخليفه نيز ميان آنان اموال و اسلحه بسيار تقسيم كرد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدبيس ، وقتى از اين موضوع آگاه شد ، از در مسالمت در آمد و كوشيد كه عطوفت و رضايت خليفه را جلب كند ولى از كوشش خود نتيجه‌اى نگرفت .\r\nخليفه به او پاسخى نداد . و خيمه‌هاى خليفه در بيستم ذى الحجهء سال 516 به قصد جنگ با دبيس ، از شهر بيرون رفت .\r\nمردم كه خليفه مسلمين را آماده كارزار يافتند ، ندا دادند :\r\n« فرياد ، فرياد ، جنگ ، جنگ ! » بدين ترتيب فرياد و فغان مردم زياد شد و گروهى كثير از مردم ، كه از غايت بسيارى ، شماره آنان معلوم نبود همراه خليفه براى جنگ از شهر خارج شدند و از دجله عبور كردند .\r\nخروج خليفه از بغداد در بيست و چهارم ذى الحجه صورت گرفت .\r\nخليفه قباى سياه در بر و عمامه سياه بر سر داشت . روسرى هم از زير عمامه سرازير شده و پشت و پهلوهاى گردن او را پوشانده بود .\r\nبر دوش او نيز پارچه‌اى از برد يمانى ديده مىشد . عصائى در دست داشت و دايره‌اى آهنين ، مانند سينى ، نيز بر ميان بسته بود .\r\nاو در خيمه‌هائى كه برايش بر پا كرده بودند فرود آمد .\r\nهمراهان وى ، نظام الدين احمد بن نظام الملك ، وزير او ، و نقيب الطالبين ، و نقيب النقباء ، على بن طراد ، و شيخ الشيوخ صدر الدين اسماعيل و جمعى ديگر از بزرگان بودند .\r\nامير آقسنقر برسقى نيز با قشون خود در قريهء چهار طاق فرود آمده بود .\r\nاو و سپاهيانش وقتى خبر بيرون آمدن خليفه از بغداد را شنيدند به خدمتش روانه شدند .\r\nهمين كه چشمشان به شمسهء سراپردهء خليفه افتاد همه از اسب‌هاى خود پياده شدند و از دور زمين را بوسه دادند .\r\nدرين وقت سال 516 هجرى پايان يافت و سال 517 فرا رسيد .\r\nخليفه براى ديدن هلال ماه محرم ، در حديثه - واقع در ساحل\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nنهر الملك - فرود آمد . و امير آقسنقر برسقى و اميران ديگر را فرا خواند كه دست يگانگى بهم دهند و درين جنگ يك ديگر را يارى و راهنمائى كنند .\r\nبعد به سوى نيل [ ( 1 ) 
  ] روانه شدند و در ناحيه مباركه فرود آمدند .\r\nامير آقسنقر برسقى افراد خود را براى رزم آماده ساخت . خليفه در پشت سر اميران و خاصان خود قرار گرفت .\r\nدر مقابل ، دبيس بن صدقه هم به آرايش سپاه خود پرداخت و يك صف از لشكريان ترتيب داد كه داراى جناح راست و جناح چپ و قلب سپاه بود .\r\nسربازان پيادهء مسلح را در جلوى سربازان سوار قرار داد .\r\nاو به كسان خود وعده داده بود كه پس از تصرف بغداد ، در آنجا به يغماگرى خواهند پرداخت و اموال بسيار به دست خواهند آورد و زنان زيباروى را اسير خواهند كرد و از آنان كام خواهند گرفت .\r\nوقتى دو لشكر با يك ديگر روبرو شدند ، افراد دبيس پيشگامى كردند در حالى كه پيشاپيش آنان كنيزكانى دف ميزدند و جوانان مخنث به لهو و لعب مشغول بودند .\r\nاما در قشون خليفه جز افرادى كه قرآن مىخواندند و تسبيح خداوند مىگفتند و دعا مىكردند ، ديده نمىشدند .\r\nبالاخره جنگ در گرفت و به اوج شدت خود رسيد .\r\nمراقبت علم‌هاى خليفه را امير كرباوى بن خراسان بر عهده داشت . در قسمت عقب لشكر ، سليمان بن مهارش ، و در جناح راست قشون برسقى ، امير ابو بكر بن الياس با اميران بكجى بودند .\r\nعنتر بن ابو العسكر با جمعى از سپاهيان دبيس به جناح راست قشون برسقى حمله برد . افراد جناح راست عقب نشستند .\r\nدرين حمله ، يكى از برادرزادگان امير ابو بكر بكجى كشته شد .\r\nعنتر به جاى خود برگشت و بار دوم مجددا به همان جناح راست\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نيل ( به فتح نون ) شهركى است ميان بغداد و كوفه . ( اعلام المنجد )\r\n","page_name":" 39 ","page_number":39},
  {"content":"\r\n\r\nحمله‌ور شد . افراد جناح نيز مانند دفعهء اول عقب‌نشينى كردند .\r\nوقتى لشكريان واسط كه سردارى آنان را اتابك شهيد [ ( 1 ) 
  ] عماد الدين زنگى بن آقسنقر بر عهده داشت ، آن وضع را ديدند ، متقابلا به عنتر و كسانش حمله بردند و از پشت آنان در آمدند .\r\nدر نتيجه ، عماد الدين و لشكريان واسط در پشت آنها ، و اميران بكجى در جلوى آنها واقع شدند .\r\nبدين ترتيب ، عنتر در حلقهء محاصرهء دو لشكر گرفتار گرديد .\r\nاو ، و امير ديگرى موسوم به بريك بن زائده كه با وى بود ، و تمام افرادش اسير شدند و هيچكس رهائى نيافت .\r\nامير آقسنقر برسقى در زمين بلندى قرار داشت . امير آق بورى هم با پانصد سوار كمين گرفته بود . همين كه جنگ مغلوبه شد و دو لشكر بهم ريختند ، سواران از كمين در آمدند و به قشون دبيس حمله‌ور شدند .\r\nكسان دبيس شكست خوردند و همه سر به فرار نهادند و خود را در آب انداختند . گروه بسيارى از آنان غرق شدند . جمع كثيرى نيز به ضرب شمشير از پا در آمدند .\r\nخليفه وقتى شدت جنگ را ديد شمشير خود را برهنه كرد و تكبيرگويان قدم در ميدان نهاد .\r\nوقتى قشون دبيس شكست خوردند و اسيران را پيش خليفه آوردند ، دستور داد همه را گردن بزنند .\r\nافراد قشون دبيس بالغ بر ده هزار سوار و دوازده هزار پياده\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عماد الدين را از آن جهة « شهيد » مىخوانند كه در سال 541 هجرى قمرى به عزم فتح قلعه جعبر شتافت و آن را محاصره كرد . و در اين محاصره نزديك به ظفر و پيروزى بود كه در شب پنجم ربيع الثانى همين سال سيصد تن از غلامان وى اتفاق كردند و او را به قتل رساندند .\r\nاز آن تاريخ ، وى به « اتابك شهيد » ملقب گشت .\r\n( خلاصه از لغتنامهء دهخدا )\r\n","page_name":" 40 ","page_number":40},
  {"content":"\r\n\r\nبودند در صورتى كه تعداد لشكريان امير آقسنقر از هشت هزار سوار و پنجهزار پياده تجاوز نمىكرد . با اين وصف از ياران خليفه بيش از بيست سوار كشته نشد .\r\nزنان و كنيزان دبيس همه به اسارت در آمدند ، جز دختر ايلغازى و دختر عميد الدولة بن جهير كه آن دو را در مشهد باب التبن [ ( 1 ) 
  ] گذارده بود .\r\nپس از اين جنگ ، خليفه به بغداد بازگشت و در روز عاشوراء سال 517 وارد شهر شد .\r\nبه مجرد ورود خليفه به بغداد مردم شورش كردند و در مشهد باب التبن دست به يغماگرى و چپاول گذاردند .\r\nخليفه اين گونه اعمال را تقبيح كرد و به امير نظر ، كه امير الحاج بود دستور داد كه بدان جا رود و كسانى را كه دست به چنان كارهائى زده‌اند تنبيه كند و اموالى را كه به غارت برده‌اند پس بگيرد .\r\nاو نيز چنين كرد . مقدارى از اموالى كه پس گرفته بود به - صاحبانش بر گرداند ، مقدارى را هم پنهان كرد و براى خود نگاه داشت ! اما دبيس بن صدقه ، پس از آن شكست سخت ، گريخت و خود و اسب و سلاح خود را نجات داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - باب التبن : محله بزرگى بود در بغداد ، در كنار خندق مقابل قطعيهء ام جعفر . و آن اكنون ويران و تبديل به صحرائى شده كه در آن زراعت كنند .\r\n( معجم البلدان ) محلهء بزرگى بود مجاور مشهد موسى بن جعفر عليه السلام . و در آنجا آرامگاهى است كه در آن عبد اللّه بن امام احمد بن حنبل مدفون است - مراصد الاطلاع .\r\n( خلاصه از لغتنامهء دهخدا )\r\n","page_name":" 41 ","page_number":41},
  {"content":"\r\n\r\nسوارانى كه او را تعقيب ميكردند چيزى نمانده بود كه بر وى دست يابند ولى باز او را گم كردند .\r\nاو از رود فرات گذشت و هنگام عبور از آنجا به پيرزنى برخورد پيرزن ازو پرسيد : « دبير ، آمدى ؟ » جواب داد : « نه ، دبير نيامده است . »\r\nپس از آن ديگر خبرى از دبيس به دست نيامد ، حتى شايع شد كه به قتل رسيده است .\r\nبعد معلوم شد كه به نزد طايفه غزيه - از اعراب نجد - رفته و از آنها خواسته كه به دو دست اتحاد بدهند و نسبت به وى سوگند وفادارى ياد كنند .\r\nولى آنها از پذيرفتن پيشنهاد وى خوددارى كرده و گفته بودند :\r\n« اين كار ما موجب خشم خليفهء مسلمين و سلطان محمود خواهد شد . »\r\nدبيس ، سپس به نزد افراد قبيلهء منتفق رفت و آنان را با خود همراه ساخت كه به بصره حمله كنند و آنجا را به تصرف در آورند .\r\nبنابر اين عازم بصره شدند و وارد شهر گرديدند . مردم شهر را غارت كردند و امير « سخت كمان » فرمانده قشون بصره را كشتند و مردم را مجبور به ترك ديار خود كردند .\r\nخليفهء عباسى ، وقتى اين خبر را شنيد ، امير آقسنقر برسقى را سرزنش كرد كه در كار دبيس اهمال روا داشته و با اين سهل انگارى به او مجال داده بود كه بصره را بگيرد و ويران كند .\r\nامير آقسنقر برسقى بار ديگر سپاهى براى جنگ با دبيس آماده كرد .\r\nدبيس ، به شنيدن اين خبر ، از بصره دور شد و راه بيابان در پيش گرفت و خود را به قلعهء جعبر رساند .\r\nدر آنجا به فرنگيان محلق شد و با يارى آنان قلعهء حلب را مورد محاصره قرار داد و آنان را به تصرف قلعه تطميع كرد .\r\nولى درين كار پيروزى نيافتند و نتوانستند بر اهالى قلعه غلبه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكنند .\r\nدبيس وقتى ديد از آن جماعت ، يعنى از فرنگيان بهره‌اى نمى - تواند برد ، از آنان كناره گرفت و به ملك طغرل سلجوقى ، فرزند سلطان محمد ، پيوست . و نزد او ماند و او را به تصرف عراق تشويق كرد .\r\nما ، ان شاء اللّه تعالى ، ضمن شرح وقايع سال 519 هجرى قمرى ، اين موضوع را بيان خواهيم كرد .\r\n\r\nدست يافتن فرنگيان بر قلعهء اثارب\r\nدرين سال ، در ماه صفر ، فرنگيان قلعهء اثارب را كه از توابع حلب بود ، تصرف كردند .\r\nسبب آن هم اين بود كه آنان پى در پى به حلب و اعمال آن حمله مىبردند و به غارتگرى مىپرداختند و ويران مىكردند و آتش ميزدند .\r\nدر آن زمان ، بدر الدوله سليمان بن عبد الجبار بن ارتق در حلب حكومت ميكرد و قوت و قدرتى نداشت كه با فرنگيان پيكار كند لذا بدين ترتيب با آنان قرار متاركه جنگ گذارد كه قلعهء اثارب را تسليم آنان كند و آنان ديگر متعرض شهرهايى كه در اختيار اوست نشوند .\r\nفرنگيان اين پيشنهاد را پذيرفتند . بدين جهة قلعهء اثارب تسليم ايشان گرديد .\r\nدورهء متاركهء جنگ به پايان رسيد . امور مردمى هم كه در توابع حلب زندگى مىكردند سر و سامان يافت . خواربار و ساير ذخائر آنان نيز تأمين شد . معذلك قلعهء اثارب همچنان در دست فرنگيان باقى بود تا وقتى كه اتابك زنگى بن آقسنقر آن را تصرف كرد .\r\nما ، ان شاء اللّه تعالى بعد جريان اين واقعه شرح خواهيم داد\r\n.\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nدست يافتن بلك بن بهرام به شهرهاى حران و حلب\r\nدرين سال ، در ماه ربيع الاول ، بلك بن بهرام شهر حران را كه محاصره كرده بود به تصرف درآورد .\r\nپس از تسلط بر اين شهر عازم تسخير شهر حلب گرديد و بدانجا روانه شد .\r\nسبب رفتن وى به حلب اين بود كه شنيد بدر الدوله سليمان بن عبد الجبار حاكم حلب قلعهء اثارب را تسليم فرنگيان كرده است .\r\nاين معنى به خاطرش گران آمد و دانست كه او توانائى نگهدارى شهرهاى خود را ندارد .\r\nلذا به تصرف شهر حلب طمع كرد و بدان شهر رفت و در ماه ربيع الاول در آنجا فرود آمد و كار را بر مردم شهر سخت گرفت . از ورود خواربار به شهر جلوگيرى نمود و كشتزارها و محصولات آنان را آتش زد .\r\nبنابر اين ، پسر عم او ، از وى امان خواست و در برابر امانى كه به مردم شهر داده شد در اول جمادى الاولى شهر و قلعه را تسليم او كرد .\r\nدختر ملك رضوان را نيز به حبالهء نكاح در آورد ، و هم چنان به حكومت شهر باقى ماند تا وقتى كه كشته شد به نحوى كه ما بعدا در موقع خود از آن ياد خواهيم كرد .\r\n\r\nجنگ ميان فرنگيان و مسلمانان در افريقيه\r\nپيش از اين گفتيم كه امير على بن يحيى فرمانرواى افريقيه\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nهمين كه از جانب رجار ( روژه ) حاكم صقليه ( سيسيل ) بيمناك شد به تعداد ناوگان و ميزان مهمات جنگى خود افزود . نامه‌اى نيز به - امير المسلمين على بن يوسف بن تاشفين كه در مراكش بود نوشت و از او خواست كه براى حمله به جزيرهء سيسيل با وى همدست شود .\r\nروژه وقتى به اين موضوع پى برد ، از انجام كارها و اجراى بعضى نقشه‌هائى كه داشت چشم پوشيد .\r\nتصادفا على در سال 515 هجرى قمرى دار فانى را بدرود گفت .\r\nو همچنانكه ذكر كرديم ، پسرش امير حسن بر جايش نشست .\r\nدر سال 516 هجرى امير المسلمين ناوگانى به سيسيل فرستاد و ناحيه نقوطره را در ساحل قلوريه [ ( 1 ) 
  ] فتح كرد .\r\nبراى رجار شكى باقى نماند كه على اين كار را كرده است .\r\nلذا در تعمير كشتىها و ازدياد ناوگان خود كوشيد و آنها را براى جنگ آماده ساخت و از سفر به افريقيه و غيره ، از شهرهاى غرب جلوگيرى كرد .\r\nگفته‌اند كه او سيصد فروند كشتى در اختيار داشت و چون راه مسافرت به افريقيه قطع شده بود ، امير حسن بن على انتظار داشت كه دشمن به مهديه حمله كند . بدين جهة به تقويت قشون و افزايش مهمات و تجديد بناى برج و باروى شهر و گردآورى سپاه پرداخت .\r\nدر نتيجه از اهالى شهرها - از اعراب و غير اعراب - گروه انبوهى در اطراف او اجتماع كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قلوريه ( به كسر قاف و تشديد لام و فتح ياء ) : جزيره‌اى است در مشرق سيسيل و ساكنان آن همه اروپائى هستند .\r\nاين جزيره داراى شهرهاى بسيار بزرگ است .\r\nاز جملهء شهرهاى اين جزيره است : قبوه ، بيش ، تامل ، ملف و سلورى .\r\nابن حوقل گويد : شهرهاى ساحل آن عبارتند از : قسانه ، ستانه ، قطرونيه ، سبرسه ، اسلو ، حراحه ، بطرقوقه و بوه .\r\n( لغتنامهء دهخدا )\r\n","page_name":" 45 ","page_number":45},
  {"content":"\r\n\r\nدر ماه جمادى الاخر سال 517 هجرى ، ناوگان فرنگيان كه به سيصد فروند بالغ مىشد و در آنها هزار و يك اسب بود به عزم رزم به حركت در آمد .\r\nاين كشتىها همين كه از لنگرگاه بيرون رفتند گرفتار باد مخالف شدند .\r\nباد آنها را پراكنده كرد و كشتىهاى بسيارى را غرق ساخت .\r\nكسانى كه ازين بليه به سلامت جستند به جزيرهء قوصره رفتند و آنجا را گشودند . از اهالى جزيره برخى را كشتند و برخى ديگر را اسير گرفتند . اموالشان را نيز به غنيمت بردند .\r\nبعد ، از آن جا به افريقيه رفتند و در اواخر جمادى الاولى در قلعه‌اى معروف به قلعهء ديماس فرود آمدند .\r\nديماس دژ بسيار بلند و استوارى بود . در ميان آن نيز دژ ديگرى قرار داشت . اين قلعه مشرف بر دريا بود .\r\nگروهى از تازيان كه در آن دژ به سر مىبردند با مهاجمان به پيكار و زد و خورد پرداختند .\r\nامير حسن از لشكريان خود گروهى را براى نبرد با فرنگيان فرستاد و خود با گروهى ديگر در مهديه ماند تا از شهر نگهدارى كند .\r\nفرنگيان قلعهء ديماس را گرفتند . لشكريان مسلمانان نيز از پشت سر رسيدند و آنان را احاطه كردند .\r\nفرنگيان چند شب براى تصرف قلعه‌اى كه در داخل حصار بيرونى قرار داشت جنگ كرده و اين جنگ را به نهايت شدت رسانده بودند .\r\nيك شب مسلمانانى كه تازه قلعه را از بيرون احاطه كرده بودند ناگهان همه با هم فرياد عظيمى كشيدند كه زمين را به لرزه در آوردند .\r\nآنگاه به تكبير گفتن پرداختند .\r\nترس در دل‌هاى فرنگيانى كه غافلگير شده بودند راه يافت و براى آنان شكى باقى نماند كه مسلمانان بر آنها حمله كرده‌اند . لذا\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبا عجله به سوى كشتىهاى خود رفتند و با دست خود بسيارى از اسب‌هاى خود را كشتند .\r\nمسلمانان چهار صد رأس از آنها به غنيمت گرفتند . و از آن هزار و يك اسب فقط يك اسب براى آنها ماند .\r\nمسلمانان تمام چيزهائى را كه از فرنگيان بر جاى مانده بود به غنيمت بردند و تمام كسانى را هم كه نتوانستند سوار كشتىهاى خود شوند از دم شمشير گذراندند .\r\nفرنگيانى كه سوار كشتىهاى خود شده بودند هشت روز در كشتىها ماندند بى اينكه بتوانند در خشكى فرود آيند .\r\nوقتى از نجات ياران خود كه در قلعهء ديماس گرفتار مانده بودند ، نااميد شدند ، آنجا را ترك گفتند و رفتند در حالى كه مسلمانان همچنان تكبير گويان فرياد مىزدند و آنان را تهديد مىكردند .\r\nلشكريان اسلام كه از فرط زيادى ، به شمارش در نمىآمدند ، در قلعهء ديماس ماندند و آنجا را محاصره كردند ولى به علت قوت و استحكامى كه داشت نتوانستند آن را فتح كنند .\r\nوقتى آب در قلعه براى فرنگيان ناياب شد و از پيكار شبانه روزى به تنگ آمدند ، دروازه قلعه را گشودند و خارج گرديدند .\r\nتمام آنها تا آخرين نفر به قتل رسيدند .\r\nاين واقعه در روز چهار شنبه نيمهء جمادى الآخر سال 517 هجرى اتفاق افتاد .\r\nمدت اقامت فرنگيان در آن قلعه شانزده روز بود .\r\nامير حسن مژده شكست خوردن فرنگيان را به ساير شهرها فرستاد . شاعران نيز دربارهء اين پيروزى اشعارى ساختند كه ما به خاطر احتراز از طول كلام از ذكر آنها خوددارى مىكنيم .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nتسلط فرنگيان بر قلعهء خرتبرت [ ( 1 ) 
  ] و باز پس گرفتن قلعه از آنان\r\nدرين سال ، در ماه ربيع الاول ، فرنگيان بر خرتبرت كه از شهرهاى ديار بكر است تسلط يافتند .\r\nسببش هم اين بود كه بلك بن بهرام بن ارتق حكومت خرتبرت را داشت و قلعهء كركر را كه نزديك خرتبرت بود محاصره كرد .\r\nاين خبر به گوش فرنگيانى رسيد كه در شام به سر مىبردند .\r\nبدين جهة بغدوين پادشاه فرنگيان با قشونى كه در اختيار داشت عازم آن حدود شد تا بلك را از آن جا براند چون مىترسيد كه نيروى بيشترى پيدا كند و بر آن قلعه مسلط گردد .\r\nبلك ، وقتى خبر حركت او و لشكريان او را شنيد از محاصرهء قلعه دست برداشت و به مقابله با او شتافت .\r\nدو لشكر در ماه صفر با يك ديگر روبرو شدند و آمادهء كارزار گرديدند .\r\nدر جنگى كه روى داد ، شكست نصيب فرنگيان گرديد .\r\nپادشاه فرنگيان اسير شد و با او گروهى از بزرگان نيروى سوار او به بند اسارت افتادند .\r\nبلك همه را در قلعهء خرتبرت زندانى كرد .\r\nدر اين قلعه جوسلين حاكم شهر رها و عده‌اى ديگر از سرداران\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خرتبرت ( به فتح خا و تا و كسر با ) : نام ديگر حصن زياد است كه در اخبار بنى حمدان موضع آن به اقصاى ديار بكر از بلاد روم معين شده است .\r\nبين خرتبرت و ملطيه دو روزه راه و نهر فرات فاصله است .\r\n( لغتنامهء دهخدا )\r\n","page_name":" 48 ","page_number":48},
  {"content":"\r\n\r\nفرنگ نيز كه به سال 515 هجرى اسير شده بودند ، در زندان به سر مىبردند .\r\nبلك ، در ماه ربيع الاول ، از خرتبرت به حران رفت و آن شهر را به تصرف درآورد .\r\nدر همان اوقات فرنگيان حيله‌اى به كار بردند و دل برخى از سپاهيان را بدست آوردند و آنان را فريب دادند . پس از اغفال آنان ناگهان قيام كردند و قلعهء خرتبرت را گرفتند .\r\nاما ملك بغدوين - پادشاه فرنگيان - پس از رهائى از زندان شبانه شترى گرفت و سوار شد و به سوى شهرهاى خود روانه گرديد .\r\nخبر تصرف قلعهء خرتبرت وقتى به گوش بلك رسيد با قشون خود بازگشت و آنجا را محاصره كرد و بر كسانى كه در قلعه بودند عرصه را تنگ ساخت تا سرانجام قلعه را از فرنگيان باز گرفت و سپاهيانى را در آنجا گماشت كه قلعه را نگهدارى كنند .\r\nسپس از آن جا بازگشت .\r\n\r\nكشته شدن وزير سلطان محمود سلجوقى و بازگشت جلال الدين بن صدقه به وزارت خليفهء عباسى\r\nدرين سال ، سلطان محمود سلجوقى وزير خود ، شمس الملك عثمان بن نظام الملك را دستگير كرد و كشت .\r\nعلتش آن بود كه شمس الملك به سلطان محمود توصيه كرد از جنگ با طوائف كرج دست بردارد . سلطان محمود با اين پيشنهاد مخالفت كرد و بعد هم معلوم شد كه مخالفت وى به نفعش بوده است .\r\nبدين جهة عقيدهء خود را نسبت به وزير خود تغيير داد و ازو روى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nگردان شد .\r\nدشمنان شمس الملك نيز فرصت را غنيمت شمردند و پيش سلطان ازو بدگوئى كردند .\r\nگستاخى شمس الملك و قلت معلومات و ناآگاهى او از مصالح دولت را يادآور شدند و سلطان را هشدار دادند .\r\nبدين ترتيب سلطان محمود نسبت به وزير خود بدگمان شد و در پى فرصتى مىگشت تا او را از ميان بردارد .\r\nاين فرصت هنگامى پيش آمد كه شهاب ابو المحاسن وزير سلطان سنجر فوت كرد .\r\nاو برادرزادهء خواجه نظام الملك بود . و بعد از او ابو طاهر قمى به وزارت رسيد كه با خاندان نظام الملك دشمنى داشت .\r\nابو طاهر در پيش سلطان سنجر بقدرى سعايت كرد كه سنجر رسولى را به نزد سلطان محمود فرستاد و پيام داد كه وزير خود شمس الملك را بازداشت كند .\r\nفرستادهء سلطان سنجر هنگامى به خدمت سلطان محمود رسيد كه او نسبت به وزير خود متغير شده بود . بدين جهة او را دستگير كرد و به طغايرك سپرد .\r\nطغايرك نيز شمس الملك را به شهر خلخال فرستاد و در آن جا زندانى كرد .\r\nپس از زندانى شدن او ، ابو نصر مستوفى ، ملقب به عزيز ، به سلطان محمود گفت : « تا شمس الملك زنده است ، ما از دستش امان نداريم چون ممكن است سلطان سنجر كسى را بفرستد و او را از ما بخواهد . وقتى او به خدمت سنجر برسد طبيعتا از ما بدگوئى خواهد كرد و ما از فتنه‌اى كه بر مىانگيزد آسوده نخواهيم ماند . »\r\nميان ابو نصر مستوفى و شمس الملك دشمنى سختى وجود داشت .\r\nبدين جهة ابو نصر با سخنان خود سلطان محمود را برانگيخت و او را به كشتن شمس الملك وادار كرد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nوقتى كه جلاد با شمشير بر شمس الملك وارد شد تا گردنش را بزند ، شمس الملك گفت : « به من مهلت بده تا دو ركعت نماز بخوانم . »\r\nجلاد به او مهلت داد .\r\nپس از آنكه نماز خود را به پايان رساند به لرزه افتاد و گفت :\r\n« شمشير من از شمشير تو تيزتر است . مرا با شمشير خودم بكش و زياد عذابم مده . »\r\nجلاد شمشير او را گرفت و گردنش را زد . قتل او در دوم ماه جمادى الآخر صورت گرفت .\r\nاز سوى ديگر ، خليفه المسترشد بالله نيز وقتى خبر كشته شدن شمس الملك را شنيد ، برادرش ، نظام الدين احمد ، را از وزارت خود معزول كرد و مجددا جلال الدين ابو على بن صدقه را به وزارت منصوب ساخت .\r\nنظام الدين پس از بركنارى از وزارت در زاويهء مدرسهء نظاميه بغداد اقامت گزيد .\r\nاما روزگار عزيز مستوفى نيز دير نپائيد . او نيز به سزاى سعايتى كه در حق شمس الملك كرد رسيد ، و كشته شد ، به نحوى كه ما در جاى خود جريان آن را شرح خواهيم داد .\r\n\r\nپيروزى سلطان محمود سلجوقى بر طايفهء كرج\r\nدرين سال تبهكارىهاى طايفهء كرج در شهرهاى اسلامى شدت يافت و مردم - مخصوصا اهالى در بند شروان - از دست آنها به جان آمدند .\r\nلذا گروه بسيارى از بزرگان شهر به خدمت سلطان محمود رفتند و نزد او از آنچه كه از دست طايفهء كرج مىكشيدند شكايت كردند .\r\nو او را آگاه ساختند كه در برابر طايفهء كرج از نگهدارى شهرهاى خود ناتوان و زبون هستند .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nسلطان محمود به جنگ آنان رفت .\r\nلشكريان محمود و طايفهء كرج در شماخى [ ( 1 ) 
  ] به يك ديگر رسيدند .\r\nسلطان محمود آنجا در ناحيه‌اى موسوم به بستان فرود آمد .\r\nهمين كه قشون كرج نزديك شدند لشكريان محمود را ترس شديدى فرا گرفت .\r\nبدين جهة ، شمس الملك عثمان بن نظام الملك ( چنان كه قبلا گفته شد ) به سلطان محمود توصيه كرد كه خيال جنگ با كرج را از سر بيرون كند و از آنجا باز گردد .\r\nمردم شروان وقتى اين موضوع را شنيدند پيش سلطان محمود رفتند و به او گفتند : « تا وقتى كه تو پيش ما هستى ، دلگرمى داريم و خوب مىجنگيم . ولى اگر از پيش ما به روى روحيهء مسلمانان ضعيف خواهد شد و به هلاكت خواهند رسيد . »\r\nسلطان محمود سخن آنان را پذيرفت و در جاى خود ماند .\r\nسپاهيان محمود شب را با وحشت بسيار به صبح رساندند چون خيال جنگ داشتند .\r\nاما از جانب خداوند گشايشى نصيب آنان گرديد .\r\nهمان شب ميان طايفهء كرج و طايفهء قفجاق دشمنى و دو دستگى افتاد و با هم به زد و خورد پرداختند و مانند شكت‌خوردگان آن ناحيه را ترك گفتند .\r\nبدين ترتيب خداوند بار جنگ را از دوش خداپرستان برداشت .\r\nسلطان محمود مدتى را در شروان به سر برد . بعد ، راهى همدان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شماخى ( به فتح شين ) : شهرى است معمور از بلاد شروان در اطراف اران . و صاحب آن ، شروانشاه ، و لقب آن دار السلطنه بود و مطابق عهدنامهء گلستان از ايران مجزا و به روسيه ملحق گرديد . اين واقعه در سال 1228 هجرى قمرى اتفاق افتاد .\r\n( لغتنامهء دهخدا )\r\n","page_name":" 52 ","page_number":52},
  {"content":"\r\n\r\nگرديد و در ماه جمادى الآخر بدانجا رسيد .\r\n\r\nجنگ ميان مردم مغرب و سپاهيان مصر\r\nدرين سال گروه بسيارى از ناحيهء لواتة ( در اندلس ) به مصر حمله بردند و در آنجا به فتنه و فساد و غارت و چپاول پرداختند و به ارتكاب كارهاى زشت دست زدند .\r\nبراى كوتاه كردن دست آنان ، مأمون بن بطائحى ، كه بعد از امير الجيوش افضل ، در مصر به وزارت رسيده بود ، لشكريان مصر را مجهز ساخت و به سر وقت آنان رفت و جنگيد و شكستشان داد .\r\nجمع كثيرى از آنان را كشت و گروهى را نيز اسير كرد و مبلغ معينى قرار گذاشت كه هر سال بپردازند .\r\nآنگاه آنان به شهرهاى خود مراجعت كردند و مأمون نيز پيروزمند بازگشت .\r\n\r\nپاره‌اى ديگر از رويدادها\r\nدرين سال ، در ماه صفر ، خليفهء عباسى ، المسترشد باللّه ، فرمان داد كه به ساختمان ديوار بغداد اقدام كنند و مخارج اين كار را از مردم شهر بگيرند .\r\nپرداخت چنين پولى براى مردم سخت بود ، معذلك مبلغ گزافى جمع آورى شد .\r\nولى خليفه وقتى فهميد كه مردم از پرداخت آن وجوه تحميلى ناراحت هستند دستور داد كه آنچه از ايشان گرفته شده ، همه را باز پس دهند .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمردم از اين مژده شادمان شدند و بسيار در حق او دعا كردند .\r\nگفته شد كه وزير ، احمد بن نظام الملك ، از مال خود پانزده هزار دينار براى ساختمان ديوار داد و گفت : « باقى آن را هم ميان ساير بزرگان سرشكن كنيد و از آنان بگيريد . »\r\nديوار بغداد را مردم خودشان مىساختند و اهل هر محله به نوبت كار مىكردند و كار خود را نيز با نواى طبل و نى انجام مىدادند .\r\nبراى اين ديوار گنبدهائى نيز ساختند . و پس از پايان آن به آذين شهر پرداختند .\r\nدرين سال نقيب العلويين معزول شد و خانهء على بن افلح ويران گرديد .\r\nخليفه او را گرامى مىداشت . ولى بعد معلوم شد كه دو نفر مذكور چشمان دبيس هستند و هر چه مىبينند ، به او خبر مىدهند .\r\nخليفه پيشوائى علويان را به على بن طراد داد كه نقابت عباسيان را داشت .\r\nدر اين سال امير بلك سپاهيان خود را گردآورى كرد و براى جنگ با فرنگيان روانه شام شد .\r\nفرنگيان با او به پيكار پرداختند ولى شكست خوردند و گروهى از آنان كشته شد .\r\nگروه ديگرى نيز از سرداران و سربازان پيادهء آنها اسير گرديدند .\r\nدرين سال قحطى سختى روى داد . اين قحطى در عراق شدت بيشترى داشت ، بطوريكه بهاى هر كيسه آرد سبوس‌دار به شش دينار و ده قيراط رسيد .\r\nدرين سال ، در ماه صفر ، قاسم ابن ابو هاشم علوى حسنى امير مكه از دنيا رفت .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nپس ازو ، پسرش ابو فليته بجايش نشست . او از پدر خود دادگرتر و نيكخوىتر بود . باج مرزى بازرگانى را از بين برد و با مردم به مهربانى رفتار كرد .\r\nدرين سال عبد الله بن حسن بن احمد بن حسن ابو نعيم بن ابو على حداد اصفهانى درگذشت .\r\nاو بسال 463 هجرى قمرى تولد يافته بود . از بزرگان محدثان به شمار مىرفت و در جستجوى حديث مسافرت بسيار مىكرد .\r\nدرين سال ، طغتگين ، فرمانرواى دمشق ، به حمص رفت و بر آن شهر هجوم برد . قسمت زيادى از اطراف شهر را غارت كرد و سوزاند .\r\nسپس به محاصرهء قلعهء شهر پرداخت . قرجان ، حاكم قلعه ، از طغان ارسلان ، فرمانرواى حمص ، استمداد كرد . او نيز با سپاهى انبوه براى مقابله با طغتگين آماده شد .\r\nطغتگين كه چنين ديد به دمشق بازگشت .\r\nدرين سال ناوگان مصر با كشتىهاى فرنگيان مواجه شدند و در جنگى كه ميانشان در گرفت پيروزى نصيب كشتىهاى فرنگيان گرديد .\r\nدرين سال امير محمود بن قراجه ، حاكم حماة ، به قلعهء افاميه رفت و بطور ناگهانى به پيرامون قلعه هجوم برد .\r\nتصادفا تيرى كه از قلعه رها شده بود به دستش خورد و درد آن شدت پيدا كرد . لذا به حماة بازگشت و پيكان فلزى را از دست خود بيرون كشيد .\r\nاما زخم تير در او كارگر افتاده بود به شدتى كه سرانجام او را\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاز پا درآورد و كشت . و كاركنان وى از بيدادگرىهايش آسوده شدند .\r\nطغتگين ، فرمانرواى دمشق ، وقتى اين خبر را شنيد قشونى به حماة فرستاد و آنجا را تصرف كرد و ضميمهء شهرهاى خود ساخت .\r\nكسى را نيز از جانب خود به حكومت شهر گماشت . همچنين قشونى براى محافظت شهر ترتيب داد\r\n.\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\n518 وقايع سال پانصد و هجدهم هجرى\r\n\r\nكشته شدن بلك بن بهرام بن ارتق و تسلط تمرتاش بر حلب\r\nدرين سال ، در ماه صفر ، بلك بن بهرام بن ارتق ، حاكم حلب ، امير حسان بعلبكى ، صاحب منبج ، را دستگير كرد . و به شهر منبج رفت و آن شهر را در محاصره گرفت و به تصرف در آورد .\r\nسپس به محاصرهء قلعهء شهر پرداخت ولى مردم قلعه در برابر وى ايستادگى كردند .\r\nفرنگيان وقتى ازين موضوع آگاه شدند قشونى به سروقت وى فرستادند تا او را از آنجا دور كنند و نگذارند كه با تصرف قلعه ، نيروى او فزونى گيرد .\r\nهمين كه سپاهيان فرنگى بدانجا نزديك شدند ، بلك گروهى از قشون خود را براى محاصرهء قلعه گذاشت و با گروهى ديگر به مقابله\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو جنگ با فرنگيان شتافت .\r\nدر جنگى كه كرد شكستى سخت بر فرنگيان وارد آورد و عده زيادى از آنان را كشت .\r\nبعد به منبج برگشت و به محاصره قلعه پرداخت . در حينى كه با ساكنان قلعه به زد و خورد مشغول بود تيرى به او اصابت كرد و او را كشت .\r\nمعلوم نشد كه آن تير را چه كسى انداخت .\r\nپس از كشته شدن بلك بن بهرام سپاهيان او نگران و مضطرب شدند و پراكنده گرديدند .\r\nامير حسان بعلبكى هم كه بدست بلك در زندان افتاده بود ، آزاد شد .\r\nحسام الدين تمرتاش بن ايلغازى ، پسر عم بلك ، نيز با او بود و پس از كشته شدن وى جنازه‌اش را به حلب برد و با نشان دادن آن به مردم حلب ، آن شهر را در بيستم ربيع الاول اين سال به تصرف خود در آورد .\r\nمحاصرهء منبج نيز از ميان رفت و امير حسان صاحب منبج به شهر خود بازگشت .\r\nتمرتاش در حلب استقرار يافت و بر اوضاع شهر مسلط گرديد .\r\nبعد ، شخصى را كه مورد اعتمادش بود به نيابت از طرف خود به حكومت در آن شهر گماشت . و آنچه مورد نيازش بود از نيروى نظامى و مهمات غيره ، برايش ترتيب داد و به ماردين بازگشت زيرا ميديد كه شام با فرنگيان درگيرى بسيار دارد .\r\nاو مردى تن‌پرور بود و به رفاه و آسايش علاقهء بسيار داشت .\r\nبه همين جهة وقتى به ماردين برگشت ، حلب را ازو گرفتند به نحوى كه ان شاء اللّه تعالى بعد جريانش را شرح خواهيم داد\r\n.\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nتسلط فرنگيان بر شهر صور در شام\r\nشهر صور جزء قلمرو فرمانروائى خلفاى علوى مصر به شمار مىرفت .\r\nتا سال 506 هجرى وضع بدين منوال بود و شخصى از طرف امير الجيوش افضل ، وزير الآمر به احكام اللّه علوى ، در آنجا حكومت مىكرد كه ملقب به عز الملك بود .\r\nفرنگيان چند بار اين شهر را محاصره كرده و مردم را به ستوه آورده و اموالشان را غارت نموده بودند .\r\nدر سال 506 پادشاه فرنگيان نيروى خود را مجهز كرد و سپاهيان خود را گرد آورد كه براى تصرف صور بفرستد .\r\nمردم صور از شنيدن اين خبر به وحشت افتادند و كسانى را نزد اتابك طغتگين ، فرمانرواى دمشق ، فرستادند و ازو خواهش كردند كه اميرى را از جانب خود بدانجا اعزام دارد كه امور شهر را بر عهده گيرد و در آنجا حكومت كند و جان و مال آنان را حفظ نمايد .\r\nبه او گفتند : « اگر حاكمى براى ما بفرستى و قشون كافى براى حفظ اين شهر ترتيب دهى ، فبها ، و گر نه ما شهر را تسليم فرنگيان خواهيم كرد . »\r\nطغتگين نيز قشونى براى آنان فرستاد . حاكمى هم بنام مسعود بدانجا گماشت كه دلير و با شهامت بود و از فنون و مشكلات جنگ به خوبى آگاهى داشت .\r\nطغتگين ، مسعود را با نيروئى كه در اختيارش گذاشت ، يارى كرد . همچنين ، براى اهالى صور خواربار و پول و مال فرستاد كه\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nميان مردم تقسيم شد .\r\nمردم شهر به آسايش و خوشى رسيدند . خطبه‌اى هم كه هميشه بنام الآمر به احكام اللّه ، خليفه مصر ، خوانده مىشد ، همچنين سكه‌اى كه به نام او مىزدند تغييرى نكرد .\r\nامير مسعود نامه‌اى به امير الجيوش افضل به مصر فرستاد و نوشت :\r\n« هر وقت از مصر كسى براى اين شهر تعيين گردد كه بر آن حكومت كند و از مصالح و منافع مردم دفاع نمايد ، من شهر را تسليم او خواهم كرد . »\r\nضمنا در خواست نمود كه ناوگان مصر كمك‌هاى نظامى و ساير مساعدتهايى را كه به مردم صور مىكردند ، قطع نسازند .\r\nامير الجيوش افضل از دريافت اين نامه خرسند شد و از امير مسعود سپاسگزارى كرد . او را مورد ستايش قرار داد و رأى او را در كارى كه مىكرد پسنديد و ناوگانى را تجهيز كرد و به صور فرستاد و وضع مردم صور را بهبود بخشيد و سر و سامان داد .\r\nروابط مصر و صور تا سال 516 هجرى به همين منوال بود . در سال 516 ، پس از كشته شدن امير الجيوش افضل ، بنا بر روش معمول ، باز هم كشتىهائى از مصر به صور رفت . ولى اين بار به فرماندهء ناوگان دستور دادند امير مسعود را كه از طرف طغتگين در صور حكومت مىكند ، به حيله فريب دهد و غافلگير كند و بازداشت نمايد و شهر را به تصرف خود در آورد .\r\nعلت اتخاذ اين تصميم آن بود كه مردم صور از دست امير مسعود به خليفهء مصر الآمر به احكام اللّه شكايت بسيار كرده بودند كه با مردم ناسازگارى مىكند و به آنان سخت ميگيرد و ستم روا مىدارد .\r\nدستورى كه داده بودند به مرحلهء اجرا در آمد .\r\nناوگان مصر به صور رفت و در ساحل شهر لنگر انداخت . امير مسعود براى سلام به فرماندهء ناوگان از شهر بيرون آمد و همين كه در كشتى مخصوص فرمانده وارد شد ، فرماندهء ناوگان او را بازداشت\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكرد و شهر را گرفت .\r\nكشتىهاى مصرى از صور بازگشتند . امير مسعود كه دستگير شده بود در مصر مورد تجليل و نوازش قرار گرفت و به دمشق نزد طغتگين فرستاده شد .\r\nاما حاكمى كه از جانب مصريان براى شهر صور برگزيده شده بود ، در رضاى خاطر مردم كوشيد و دلشان را به دست آورد . و به خدمت طغتگين نيز نامه‌اى نگاشت و او را دعا كرد و قول همكارى داد . ضمنا يادآور شد كه علت اين تغيير شكايت اهل صور از - بيدادگريهاى امير مسعود بوده است .\r\nطغتگين به نامهء او جواب مساعد داد و خود نيز به او كمك كرد .\r\nوقتى خبر رفتن امير مسعود از شهر صور به گوش فرنگيان رسيد بار ديگر به فكر تسخير صور افتادند و طمعشان در اين خصوص قوت گرفت و براى حمله به شهر و محاصره و تصرف آن شروع به گردآورى سپاه و تجهيز نيرو كردند .\r\nكسى كه از جانب مصريان در صور فرمانروائى ميكرد همين كه موضوع را شنيد دانست كه قوت و قدرت مبارزه ، و ياراى راندن فرنگيان را ندارد ، زيرا قشون و مهمات و خواربار كافى كه لازمهء اين كار است در اختيارش نيست .\r\nبدين جهة رسولى را به خدمت خليفهء مصر ، الآمر به احكام اللّه ، فرستاد و صورت حال را بيان كرد .\r\nخليفه مصلحت چنان ديد كه زمام حكومت صور را بدست طغتگين ، فرمانرواى دمشق ، دهد . لذا براى او پيام فرستاد و اين تصميم را عملى كرد .\r\nاتابك طغتگين ، صور را در اختيار گرفت و از قشون و غيره آنچه را كه لازم ميدانست براى شهر ترتيب داد .\r\nقشون فرنگيان در ماه ربيع الاول اين سال به شهر صور رسيد .\r\nافراد قشون مذكور عرصه را بر اهالى شهر تنگ كردند و با آنان\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبه جنگ پرداختند .\r\nچيزى نگذشت كه خواربار در شهر رو به نقصان گذارد و جنگ به مردم صدمه رساند و روحيهء آنان را ضعيف كرد .\r\nطغتگين كه چنين ديد به بانياس رفت كه به فرنگيان نزديك گردد و از شهر صور دفاع كند و شايد هم فرنگيان اگر نزديك شدن او را ببينند ، شهر را ترك گويند .\r\nولى فرنگيان مواضع خود را ترك نكردند و از محاصرهء شهر دست برنداشتند .\r\nطغتگين ناچار رسولى را به مصر فرستاد و از مصريان كمك خواست ولى آنان نيز كمكى نكردند .\r\nچند روزى بدين نحو گذشت و مردم شهر مشرف به موت شدند .\r\nسرانجام طغتكين ، فرمانرواى دمشق ، نامه‌اى به فرنگيان نوشت و ترتيب كار را اينطور داد كه شهر را به آنان تسليم كند و كسانى كه در شهر هستند اعم از نظامى و غير نظامى بتوانند از شهر خارج شوند و از دارائى خود نيز آنچه حمل و نقلش براى آنان امكان دارد ، با خود ببرند .\r\nاين قرارداد مورد قبول واقع گرديد و دروازه‌هاى شهر گشوده شد . فرنگيان شهر را به تصرف در آوردند . اهالى شهر از آن جا بيرون رفتند و در شهرهاى ديگر پراكنده شدند . از دارائى خود نيز آنچه مىتوانستند ، با خود بردند و آنچه از حملش عاجز بودند در شهر گذاشتند .\r\nفرنگيان متعرض هيچكس نشدند و در شهر هيچ كس نماند جز اشخاص ناتوان كه ياراى حركت نداشتند .\r\nفرنگيان در بيست و سوم جمادى الاولى بر شهر صور تسلط يافتند .\r\nپيروزى آنان ننگى بزرگ براى مسلمانان بود زيرا شهر صور از استوارترين و مستحكم‌ترين شهرهاى اسلامى شمرده مىشد .\r\nخداوند اين شهر را به دولت اسلام باز گرداند و چشم مسلمانان\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرا به فتح آن روشن كند . به حق محمد و آل محمد ( ص )\r\n\r\nمعزول شدن امير آقسنقر برسقى از شحنگى عراق و حكومت يرنقش زكوى\r\nدرين سال امير آقسنقر برسقى از شحنگى عراق معزول شد و سعد الدوله يرنقش زكوى بدين مقام منصوب گرديد .\r\nعلت اين تغيير آن بود كه خليفه عباسى ، المسترشد باللّه ، از امير آقسنقر برسقى نفرت داشت . بدين جهت براى سلطان محمود پيام فرستاد و از او خواهش كرد كه برسقى را از شحنگى عراق معزول كند و به - حكومت موصل باز گرداند .\r\nسلطان محمود درخواست خليفه را پذيرفت و رسولى را نزد برسقى فرستاد و به او فرمان داد كه به موصل برگردد و به جهاد با فرنگيان پردازد .\r\nامير آقسنقر برسقى به شنيدن اين خبر شروع به جمع آورى اموال كرد و همين كه نايب سعد الدوله يرنقش رسيد امور شحنگى عراق را به او تحويل داد .\r\nسلطان محمود يكى از فرزندان خردسال خود را با مادرش پيش آقسنقر برسقى فرستاد كه نزد او بمانند .\r\nوقتى آن طفل خردسال به عراق رسيد ، افراد قشون و ساير ماموران براى ديدار او از شهر خارج شدند و وسايل آسايش و ساير ما يحتاج وى را فراهم ساختند .\r\nروز ورود او به بغداد روزى فراموش نشدنى بود .\r\nامير آقسنقر برسقى او را تحويل گرفت . بعد ، با او و مادرش\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nروانهء موصل گرديد .\r\nهنگامى كه برسقى به موصل رفت ، عماد الدين زنگى بن آقسنقر در بصره فرمانروائى مىكرد كه برسقى او را براى حفظ آن شهر فرستاده بود .\r\nطرز اداره و كوشش او در نگهدارى شهر همهء مردم را به شگفتى انداخته بود .\r\nبه اعراب مزاحم و مهاجم به نحوى پيگير حمله‌ور شده و با آنان در محله‌هايشان مبارزه كرده ، تا اينكه همه را به بيابان رانده بود .\r\nآقسنقر برسقى رسولى را به نزد وى فرستاد و دستور داد كه به دو بپيوندد .\r\nعماد الدين وقتى اين پيام را دريافت كرد به كسان خود گفت :\r\n« ما از وضعى كه داريم به تنگ آمده‌ايم . هر روز در موصل فرمانرواى جديدى مىآيد و ما ميخواهيم به او خدمت كنيم . من صلاح در اين مىبينم كه به خدمت سلطان محمود بروم و ترتيبى دهم كه مستقيما با او سرو كار داشته باشم . »\r\nياران او اين فكر را مقرون به صواب يافتند . لذا او عازم درگاه سلطان محمود گرديد و به اصفهان نزد او رفت .\r\nسلطان محمود مقدمش را گرامى داشت و بصره را به او واگذار كرد و او را بدانجا روانه ساخت .\r\n\r\nتسلط آقسنقر برسقى بر شهر حلب\r\nدرين سلطان ، در ماه ذى الحجه ، امير آقسنقر برسقى ، شهر حلب و قلعهء آن را تسخير كرد .\r\nعلت وقوع اين امر آن بود كه فرنگيان وقتى شهر صور را ، چنان كه پيش از اين ياد كرديم ، به تصرف در آوردند ، طمعشان زياد شد\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو روحيه‌شان قوى گرديد و يقين كردند كه به شهرهاى شام نيز تسلط خواهند يافت .\r\nلذا به افزايش تعداد سپاهيان خود پرداختند .\r\nبعد ، دبيس بن صدقه ، صاحب حله ، نيز به آنان پيوست و بار ديگر آنان را تشويق و تطميع كرد مخصوصا براى تصرف حلب . و گفت : « اهل اين شهر شيعه هستند و بخاطر مذهب خود به من تمايل دارند . و وقتى مرا ببينند شهر را به من تسليم خواهند كرد . . »\r\nاو ضمنا پول و مال بسيار به فرنگيان داد تا وى را در اين كار - يعنى در تصرف حلب - كمك كنند .\r\nبه آنان گفت : « من در آن شهر به نيابت از طرف شما حكومت خواهم كرد و فرمانبردار شما خواهم بود . »\r\nفرنگيان نيز همراه او به حلب رفتند و شهر را محاصره كردند و سخت جنگيدند .\r\nچون تصميم داشتند كه تا شهر را به تصرف در نياورند از آنجا دور نشوند ترتيبى دادند كه براى مدتى طولانى در آنجا اقامت كنند حتى خانه‌هائى ساختند كه در سرما و گرما خود را حفظ نمايند .\r\nمردم كه چنين ديدند روحيه‌شان ضعيف شد و بيم هلاكت در دلشان راه يافت . سستى و زبونى فرمانرواى آنان ، تمرتاش ، نيز آشكار گرديد . خواربار آنان كاهش پذيرفت . و وقتى ديدند در نتيجه حكومت تمرتاش چه‌ها بر سرشان آمده به فكر چاره‌اى افتادند كه آنان را ازين مخمصه نجات بخشد .\r\nپس از فكر ، به اين نتيجه رسيدند كه غير از امير آقسنقر برسقى ، فرمانرواى موصل ، كس ديگرى يار و ياورشان نخواهد بود .\r\nلذا براى او پيام فرستادند و دست استمداد به سوى او دراز كردند و درخواست نمودند كه پيش ايشان بيايد تا شهر را به او تسليم كنند .\r\nبرسقى نيز سپاهيان خود را گردآورى كرد و رهسپار حلب شد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nپيش از آنكه خود آمادهء حركت شود رسولى نزد اهالى حلب فرستاد و چنين پيام داد : « تا وقتى كه فرنگيان با شما مىجنگند ، من نمىتوانم خود را به شما برسانم مگر هنگامى كه قلعهء شهر را به نايبان من تسليم كرده باشيد و افراد من در آنجا باشند . من هم وقتى با فرنگيان روبرو مىشوم نمىدانم كه خداوند تعالى چه مىخواهد . اگر ما از آنان شكست بخوريم و قلعه حلب در دستمان نباشد كه در پناه آن خود و سپاهيان خود را حفظ كنيم حلب و غيره همه گرفته خواهد شد و هيچيك از ما نيز جان سالم بدر نخواهد برد . »\r\nهنگامى كه فرستادهء برسقى به حلب رسيد ، برسقى و سپاهيانش در راه بودند .\r\nمردم حلب پيشنهاد برسقى را پذيرفتند و قلعهء شهر را به نايبان او تسليم كردند .\r\nوقتى آنان در قلعه مستقر شدند و بر آن استيلا يافتند ، آقسنقر برسقى با سپاهيان خود بدانجا رفت .\r\nهمين كه نزديك شهر رسيد فرنگيان از آنجا دور شدند .\r\nاو آنان را مىديد . سپهسالار لشكر او خواست با افراد خود به آنان حمله كند . ولى او آنان را ازين كار بازداشت و گفت : « فعلا شرشان از سر ما كوتاه شده و شهر ما از گزند آنها محفوظ مانده است . صلاح در اين است كه آنان را رها كنيم و به امور حلب بپردازيم . وقتى كه كارهاى شهر را سر و سامان داديم و وضع آن را اصلاح نموديم و خواربار و ذخائرش را زياد كرديم ، آن وقت مىتوانيم به سر وقت فرنگيان برويم و با آنان بجنگيم . »\r\nپس از رفتن فرنگيان مردم حلب از شهر بيرون آمدند و از امير آقسنقر برسقى و سپاهيانش استقبال كردند و به ديدار آنان شادى نمودند .\r\nآقسنقر در حلب ماند تا وقتى كه امور شهر را اصلاح كرد و استقرار بخشيد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبرخى ديگر از رويدادها\r\nدرين سال - يعنى سال 518 هجرى - در عراق و موصل و ديار الجزيره و شام و ديار بكر و بسيارى از شهرهاى ديگر باران قطع شد .\r\nدر نتيجه ، ارزاق كمياب گرديد و قيمت‌ها در سراسر شهرها بالا رفت .\r\nاين وضع تا سال 519 هجرى ادامه داشت .\r\nدرين سال منصور بن صدقه - برادر دبيس بن صدقه - روى استظهار به مرحمت خليفه ، به بغداد رفت .\r\nدرين شهر بيمار شد و خليفه پزشكان را فرا خواند و دستور داد كه به درمان او پردازند .\r\nخود منصور را نيز به نزد خويش احضار كرد و او را در اقامتگاه خويش جاى داد و ياران خود را پيش وى فرستاد .\r\nدرين سال دبيس بن صدقه ، پس از ترك حلب ، از شام پيش ملك طغرل رفت و او را به مخالفت با خليفه برانگيخت و به تصرف عراق تطميع كرد ، به نحوى كه ما - انشاء اللّه تعالى - ضمن وقايع سال 519 هجرى ذكر خواهيم كرد .\r\nدرين سال حسن بن صباح ، رئيس فرقهء اسماعيليان و فرمانرواى قلعهء الموت درگذشت .\r\nما در گذشته ضمن شرح اخبار او مطالبى حاكى از دليرى و دورانديشى و تجربهء او بيان داشتيم .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدرين سال داود - پادشاه ابخاز [ ( 1 ) 
  ] و شمس الدولة بن نجم الدين ايلغازى درگذشتند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ابخاز ( به فتح الف ) : نام قومى ، و نيز ناحيتى به جبال قبق ( قفقاز ) مسكن همان قوم .\r\nعدهء آنان نزديك صد و بيست هزار تن و مساحت ناحيت ( 1900 ) هزار گز مربع است .\r\nاين ناحيت در جنوب كوبان در مرتفعات اولى قفقاز از سوى درياى سياه واقع شده و به دو بخش ابخاز بزرگ و ابخاز كوچك منقسم مىشود .\r\nدر كوه‌هاى آن معادن آهن و سرب و مس است و دره‌هاى آن حاصلخيز و هوايش معتدل باشد و گله‌هاى مواشى بسيار دارند .\r\nصاحب مؤيد الفضلا گويد در قديم پادشاه و مردم آنجا مغان و آتش‌پرستان بوده‌اند . و صاحب برهان قاطع گويد بدانجا ديرى است عظيم .\r\nاين مملكت سابقا جزء ايران بوده و سپس عثمانيان آن را متصرف شدند و اينك در تصرف روس است .\r\n( لغتنامهء دهخدا ) ابخاز ، جمهورى خود مختار شوروى سوسياليستى ، يا ابخازيا ، ايالت خود مختارى است داراى 8700 كيلومتر مربع وسعت و حدود 394000 نفر جمعيت در شمال غربى جمهورى شوروى سوسياليستى گرجستان .\r\nكرسى آن سوخومى است . صنايع و محصولاتش چاى ، توتون ، كنسرو ميوه و ماهى است .\r\nسرزمين ابخازيا در قديم مسكن قوم ابخاز بود . و اين قوم در زمان يوستى نيانوس امپراطور روم ، در حدود 550 ميلادى ، مطيع دولت روم شده به مسيحيت گرويدند . و بعد ، چندى به اعراب جزيه مىدادند . مدتى نيز مطيع امراى گرجستان بودند .\r\nدر قرن شانزدهم ابخازيا تحت تسلط دولت عثمانى در آمد ، و اسلام جاى بقيهء ذيل در صفحه بعد\r\n","page_name":" 68 ","page_number":68},
  {"content":"\r\n\r\nدرين سال مردم شهر « آمد » به اسماعيليانى كه در آن شهر مىزيستند و تعدادشان افزايش يافته بود ، حمله‌ور شدند و قريب هفتصد تن از مردان آنان را كشتند .\r\nپس از اين واقعه كار آنها رو به ضعف و زبونى نهاد .\r\nدرين سال ، در ماه صفر ، محمد بن مرزوق بن عبد الرزاق زعفرانى درگذشت .\r\nاو از ياران خطيب بغدادى بود .\r\nدرين سال احمد بن على بن برهان ابو الفتح - فقيه معروف به ابن حمامى در گذشت .\r\nاو از آن جهت ابن حمامى مىگفتند كه پدرش حمامى بود .\r\nابن حمامى ، حنبلى بود . فقه را در نزد ابن عقيل آموخت . بعد شافعى شد و مدتى نيز در نزد غزالى و چاچى به تحصيل فقه پرداخت .\r\n\r\n\r\n\r\n\r\n","description":"","footnote":"\r\n[ ( - ) 
  ] مسيحيت را گرفت .\r\nدر سال 1863 ميلادى روسيه آنجا را ضميمهء قلمرو خود كرد .\r\nفعلا ابخازها سى درصد جمعيت جمهورى خود مختار شوروى سوسياليستى ابخاز را تشكيل ميدهند و اكثرا مسلمان هستند .\r\n( دائرة المعارف فارسى )\r\n","page_name":" 69 ","page_number":69},
  {"content":"\r\n\r\n\r\n519 وقايع سال پانصد و نوزدهم هجرى قمرى\r\n\r\nرسيدن ملك طغرل و دبيس بن صدقه به عراق و بازگشت آنان از آنجا\r\nدبيس بن صدقه ، همانطور كه قبلا گفته شد ، از شام به خدمت ملك طغرل رفت .\r\nملك طغرل او را به خدمت خود پذيرفت و گرامى داشت و مورد نوازش قرار داد و در رديف بزرگان خواص و امراء خود در آورد .\r\nدبيس حملهء به عراق را در نظر ملك طغرل كارى مقرون به صواب شمرد و امرى آسان جلوه داد و تضمين كرد كه چنانچه بدان سرزمين قشون كشى كند ، آن را به تصرف درخواهد آورد .\r\nملك طغرل نيز همراه او با سپاهى انبوه روانهء عراق شد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاين عده به دقوقاء [ ( 1 ) 
  ] رسيدند كه مجاهد الدين بهروز از تكريت ورود آنها را طى نامه‌اى به خليفه اطلاع داد .\r\nخليفه براى رفتن به مبارزه با آنان و جلوگيرى از آنان آماده شد و به سعد الدوله يرنقش زكوى دستور داد كه براى پيكار و گردآورى سپاه و اميران بكجى و غيره آماده شود .\r\nتعداد افراد قشونى كه بدين ترتيب فراهم آمد ، سواى پيادگان و داوطلبان بغداد ، به دوازده هزار نفر مىرسيد . اسلحهء لازم ميان آنان تقسيم شد .\r\nخليفه در پنجم ماه صفر ، در حالى كه ارباب دولت پيشاپيش او بودند ، از بغداد حركت كرد و از دروازه‌اى كه همان روزها دستور گشايش آن را داده و آن را « باب النصر » نام نهاده بود خارج شد .\r\nخليفه در صحراى شماسيه توقف كرد . يرنقش زكوى نيز اول در نزديك سبتى فرود آمد و بعد از آنجا رفت و در نهم صفر به خالص [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دقوقاء ( به فتح دال ) : شهرى است در حدود چهل كيلومترى جنوب شرقى كركوك ، واقع در عراق ، كه دو هزار نفر جمعيت دارد .\r\nاين شهر در دورهء عباسيان جزء الجزيره ( يعنى جزيرهء ابن عمر ) بود .\r\nمقبرهء معروف منسوب به امام زين العابدين ( ع ) در حدود دو كيلومتر و نيمى آنست دقوقاء از قرن نهم هجرى قمرى به اين طرف « طاووق » ناميده شده است .\r\n( دائرة المعارف فارسى )\r\n[ ( 2 ) 
  ] - خالص : نام ناحيهء عظيمى است در مشرق بغداد تا سور آن .\r\n( معجم البلدان ) بقيهء ذيل در صفحه بعد\r\n","page_name":" 71 ","page_number":71},
  {"content":"\r\n\r\nرسيد .\r\nملك طغرل وقتى خبر خروج خليفه از بغداد را شنيد به سوى طريق خراسان عدول كرد و كسان خود را براى غارت و فساد به اطراف پراكنده ساخت . خود نيز در رباط جلولاء [ ( 1 ) 
  ] فرود آمد .\r\n\r\n\r\n\r\n\r\n","description":"","footnote":"\r\n[ ( ) 
  ] خالص ولايتى بوده ، كه حالا خراب است ، بر آب نهروان . اما مرتفع تمام است و سى پاره ديه بود . حقوق ديوانش هفت تومان و سه هزار دينار است .\r\n( نزهة القلوب ) آنندراج مىآورد : نهرى است شرقى بغداد . بر آن نهر شهرى است كلان ، خالص نام .\r\n( لغتنامه دهخدا )\r\n[ ( 1 ) 
  ] - جلولاء ( به فتح جيم ) : دهى است به بغداد بر يك منزل از خانقين و جنگ آن مشهور است .\r\n( منتهى الارب ) جلولاء تا خانقين هفت فرسنگ فاصله دارد .\r\nدر اين موضع بسال 16 هجرى جنگى ميان مسلمانان و ايرانيان اتفاق افتاد .\r\n( معجم البلدان ) جلولاء شهر قديم ايرانى است در سرزمين عراق كنونى . اين شهر از منازل عمدهء راه بين عراق و خراسان بوده و بيك فاصله چهل و پنج كيلومترى از دستجرد و خانقين قرار داشته است .\r\nنزديك اين شهر در اواخر سال 16 هجرى قمرى عربها شكست سختى بر سپاهيان ساسانى وارد كردند . محل آن ظاهرا مطابق با قزل رباط بوده است كه امروز سعديه ( ظاهرا به نام سعد بن ابى وقاص ، سردار فاتح معروف عرب ) خوانده مىشود .\r\n( دائرة المعارف فارسى )\r\n","page_name":" 72 ","page_number":72},
  {"content":"\r\n\r\nجلال الدين صدقه ، وزير خليفه ، با سپاهى انبوه عازم پيكار با ملك طغرل گرديد و در دسكره فرود آمد .\r\nطغرل و دبيس متوجه هارونيه [ ( 1 ) 
  ] شدند و خليفه و وزيرش نيز در دسكره [ ( 2 ) 
  ] فرود آمدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - هارونيه ، از قراء بغداد ، در نزديكى شهر « ابان » ، كه در راه خراسان واقع شده است .\r\nدر اين قريه پل عجيب البنائى است كه به سبب وجود آن به هارونيه معروف شده است - معجم البلدان .\r\n( از لغتنامه دهخدا )\r\n[ ( 2 ) 
  ] - دستگرد : نام فارسى متاخر شهر قديم ساسانى است كه در حدود هشتاد و هشت كيلومترى شمال شرقى بغداد ، در عراق كنونى بر ساحل رود دياله قرار دارد .\r\nمعرب نام آن دستجرد امروزه است و نام پهلوى آن دستكرته ( به معنى پاسگاه ، دهكده يا شهر ، زمين همجوار ) بوده است كه به صورت دسكره معرب شده است .\r\nدستگرد احتمالا يكى از پاسگاه‌هاى كاروانى بود .\r\nبه احتمال غالب ، هرمز اول ، پادشاه ساسانى كه از 272 تا 273 بعد از ميلاد سلطنتش طول كشيد ، آن را تجديد بنا كرد . و خسرو پرويز كه از 590 تا 608 فرمانروائى نمود آن را مقر دائمى خود قرار داد . و شهرت آن به « دسكرة - بقيهء ذيل در صفحه بعد\r\n","page_name":" 73 ","page_number":73},
  {"content":"\r\n\r\nميان دبيس بن صدقه و ملك طغرل قرار بر اين بود كه به راه خود ادامه دهند تا از نهرهاى دياله و تامرا عبور كنند و جسر نهروان را قطع نمايند . آنگاه دبيس توقف كند و مواظب راه‌ها باشد و ملك طغرل به بغداد برود و آنجا را تحت تصرف در آورد و به غارت شهر پردازد .\r\n\r\n\r\n\r\n\r\n","description":"","footnote":"\r\n[ ( - ) 
  ] الملك » به همين مناسبت است .\r\nدر 628 ميلادى هرقل آن را ويران نمود .\r\nدر دورهء اسلامى مركز ناحيهء زراعتى در استان شاه قباد ، و از پاسگاه‌هاى كاروانى نسبتا معتبر بر جادهء خراسان بود ، چندى از مواضع مستحكم خوارج گرديد .\r\nدسكره به تدريج رونق فراوان يافت و ابن حوقل در حدود 367 هجرى قمرى آن را شهرى پر رونق در ميان نخلستان‌ها توصيف كرده است .\r\nدسكره در زمان ياقوت و صاحب مراصد الاطلاع دهكده‌اى بيش نبوده است معلوم نيست كه دسكره در چه زمانى متروك شد .\r\nجغرافيادان‌هاى قديم عربى نويس بناهاى عالى شاهان ايران را در دسكرهء ساسانى ستوده‌اند .\r\nويرانه‌هاى شهر ساسانى در حدود پانزده كيلومترى جنوب شهر « بان » بر ساحل چپ دياله باقى است .\r\nويرانه‌هاى دسكرهء دورهء اسلامى به اسكى بغداد معروف است .\r\nدر امپراطورى ساسانى چند شهر ديگر نيز به نام دستگرد بوده است .\r\n( دائرة المعارف فارسى )\r\n","page_name":" 74 ","page_number":74},
  {"content":"\r\n\r\nروى اين قرار حركت كردند و پيش رفتند و از تامرا [ ( 1 ) 
  ] گذشتند .\r\nطغرل در محلى فرود آمد كه دياله در ميان او و دبيس واقع بود .\r\nدبيس بن صدقه پيش رفت تا به محلى برسد كه ملك طغرل قرار بود خود را به او برساند .\r\nولى تقدير خداوند تعالى چنين بود كه ملك طغرل دچار تب شديدى شد .\r\nاز طرف ديگر باران سختى نيز باريدن گرفت كه همانندش ديده نشده بود .\r\nآب زياد شد و سيل به راه افتاد . در اين وقت خليفهء عباسى در دسكره اقامت داشت .\r\nدبيس با دويست سوار به قصد معرهء نهروان حركت كرد در حالى كه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تامرا ( به فتح ميم و تشديد راء ) طسوجى است در جانب شرقى بغداد و داراى نهر وسيعى است كه در هنگام مد ، سفينه‌ها در آن رفت و آمد كنند .\r\nاين نهر از كوه‌هاى شهر زور و كوه‌هاى مجاور آن سرچشمه مىگيرد .\r\nدر آغاز بيم آن ميرفت چون اين نهر از زمين‌هاى سنگى به خاكى نزول كند مجراى خود را بكند و خراب كند . و براى رفع آن هفت فرسخ بستر اين نهر را فرش كردند . و از آن هفت نهر جدا نمودند و هر نهرى براى يكى از نواحى بغداد اختصاص يافت كه عبارتند از : « جلولاء » ، « طابق » ، « برزى » ، « ابراز الروز » ، « نهروان » ، « ذنب » و آن نهر خالص است .\r\nهشام ابن محمد گفت : تامرا و نهروان ، دو پسر جوخى بودند كه اين نهر را كندند . بدين جهت بدانها منسوب شدند .\r\n( از لغتنامه دهخدا )\r\n","page_name":" 75 ","page_number":75},
  {"content":"\r\n\r\nسخت خسته و بىخوابى كشيده بود .\r\nاو و كسانش از باران و سيل زحمت و آزار فراوان ديدند و غذائى هم با خود نداشتند كه بخورند .\r\nگمان مىكردند كه ملك طغرل و يارانش به آنان خواهند پيوست ولى به همان علت كه گفتيم آنها تاخير كردند .\r\nدبيس و افرادش در محلى فرود آمدند و از گرسنگى و سرما رنج مىبردند كه كاروانى مركب از سيصد شتر حامل لباس‌هاى دوخته شده ، عمامه‌ها ، قباها ، كلاه‌ها و پوشيدنىهاى ديگر ، هم - چنين انواع طعام‌ها بدان جا رسيد .\r\nاين خوراك‌ها و پوشاك‌ها را از بغداد براى خليفه مىبردند .\r\nدبيس همهء آنها را گرفت .\r\nاو و كسانش لباس‌هاى فرسوده و كثيف خود را دور ريختند و جامه‌هاى نو پوشيدند . خوراك‌ها را هم خوردند و در پرتو آفتاب خوابيدند و از رنج‌هاى شب گذشته بياسودند .\r\nمردم بغداد ، وقتى اين خبر را شنيدند ، مسلح شدند و به حال آماده باش در آمدند و شب و روز به مراقبت پرداختند .\r\nبه خليفهء عباسى و سپاهيانى كه با او بودند نيز خبر رسيد كه دبيس عنقريب بغداد را مىگيرد .\r\nخليفه از دسكره با سپاهيان خود به قصد جلوگيرى از او و سركوبى او حركت كرد .\r\nاما دبيس و افرادش به سوى نهروان گريختند و بار و بنهء خود را انداختند و رفتند بدون اينكه هيچ اعتنائى به آنها بكنند .\r\nاگر لطف خداوند بزرگ شامل حال خليفه و قشونش نمىشد و ملك طغرل تب نمىكرد و حركتش به تاخير نمىافتاد ، خليفه و كسانش همه به هلاكت مىرسيدند يا اسير مىشدند . و چون زمين‌ها و نهرها در نتيجهء سيل پر از گل و آب بود ، تار و مار مىشدند و اگر صد سوار هم به آنان مىپيوستند نمىتوانستند آنان را از خطر هلاك\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nنجات دهند .\r\nوقتى پرچم‌هاى سپاه خليفه آشكار شد دبيس و يارانش در خواب بودند .\r\nخليفه در ساحل رود دياله رحل اقامت افكند .\r\nدبيس در غرب نهروان فرود آمده بود و از آنجا پلى به شرق نهروان امتداد داشت .\r\nدبيس همين كه چشمش به شمسهء خليفه افتاد ، روبروى خليفه زمين را بوسه داد و گفت : « من بندهء رانده شده‌اى هستم و امير المؤمنين بايد از گناه بندهء خود در گذرد . »\r\nخليفه بر حالش رحمت آورد و به صلح با او تن در داد . وقتى وزيرش جلال الدين بن صدقه نيز از راه رسيد ، فكر او را مورد ستايش قرار داد .\r\nآنگاه دبيس سوار شد و در برابر سپاهيان سعد الدولهء يرنقش زكوى ايستاد و با ايشان به گفتگو و شوخى پرداخت .\r\nبعد وزير به سربازان پياده دستور داد كه در پايان روز جسر را بكشند . پس از برقرار شدن جسر دبيس به سوى ملك طغرل روانه شد خليفه نيز قشونى را با وزير خود به دنبال وى فرستاد و خود به - بغداد بازگشت .\r\nمدت غيبت او از بغداد بيست و پنج روز بود .\r\nسپس ، وقتى ملك طغرل و دبيس ، از عراق برگشتند كه در خدمت سلطان سنجر برسند ، در راه به همدان رفتند و پرداخت مبالغ كثيرى را به مردم همدان تحميل كردند و به زور گرفتند .\r\nوقتى خبر اين گونه اعمال به سلطان محمود رسيد به سركوبى آنان شتافت .\r\nولى آنها از دست او گريختند . لشكريان سلطان محمود تا سرحد خراسان به تعقيب آنان پرداختند .\r\nدبيس و ملك طغرل با كسان خود وارد خراسان شدند و خود\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nرا به سلطان سنجر رساندند و از دست خليفهء بغداد و شحنهء عراق ، يرنقش زكوى ، شكايت كردند .\r\n\r\nتسلط برسقى بر كفر طاب و شكست خوردن او از فرنگيان\r\nدرين سال ، امير آقسنقر برسقى سپاهيان خود را جمع كرد و به قصد تصرف كفر طاب روانه شام شد .\r\nاو كفر طاب را محاصره كرد و از فرنگيان گرفت .\r\nبعد به قلعهء عزاز رفت كه از جهة شمال جزء توابع حلب محسوب مىشد در اختيار جوسلين بود .\r\nاو اين قلعه را محاصره كرد .\r\nلشگريان فرنگ كه چنين ديدند ، اعم از سواره و پياده ، گرد هم آمدند و آهنگ او كردند تا او را از آنجا دور سازند .\r\nبرسقى با آنان روبرو شد و به زد و خورد پرداخت در جنگ سختى كه روى داد ، هر دو طرف پايدارى بسيار به كار بردند .\r\nسرانجام مسلمانان شكست خوردند و بسيارى از ايشان شكست خوردند يا اسير گرديدند .\r\nتعداد كشته‌شدگان قشون اسلام بيش از هزار تن بود .\r\nآقسنقر برسقى ، شكست خورده به حلب بازگشت و پسر خود مسعود را در آنجا گماشت . آنگاه از فرات عبور كرد تا سپاهى گرد آورد و جنگ با فرنگيان را از سر گيرد .\r\nما جريان كار او را - ان شاء اللّه تعالى - در جاى خود ذكر خواهيم كرد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nكشته شدن مامون بطائحى\r\nدرين سال ، در ماه رمضان ، خليفه مصر ، الآمر به احكام الله علوى ، وزير خود ، ابو عبد الله بن بطائحى ملقب به مامون را بازداشت كرد . و او و برادرانش را به دار آويخت .\r\nدر آغاز كار او ، پدرش از جاسوسان امير الجيوش افضل در عراق بود .\r\nاو مرد و چيزى براى پسر خود بر جاى نگذاشت .\r\nپس از مرگ او ، مادرش شوهر ديگرى اختيار كرد و او را فقير و تنگدست رها ساخت .\r\nاو در مصر خود را به مردى رساند كه به او بنايى ياد داد . آنگاه در بازار بزرگ مصر به باربرى و حمل اجناس پرداخت .\r\nچند بار جزء ، حمالان به سراى امير الجيوش افضل رفت .\r\nافضل او را جوانى سبكروح و بلند بالا و خوشخرام و شيرين كلام يافت .\r\nاز ظاهر دلفريبى كه داشت و كار پستى كه انجام مىداد به - شگفتى افتاد و از نام و نشانى او پرسش كرد .\r\nاو پدر خود را معرفى نمود و خدماتى را كه پدرش به افضل كرده بود يادآور شد .\r\nافضل او را استخدام كرد و در رديف ساير فراشان دستگاه خود در آورد .\r\nاو با زرنگى زياد از همه پيش افتاد و نزد افضل تقرب يافت و منزلتش زياد شد و كارش بالا گرفت تا به وزارت رسيد .\r\nمردى بلند نظر و سخاوتمند بود و ريخت و پاش زياد داشت ، همينطور هم در آدمكشى و خونريزى بيرحمى نشان ميداد . محتاط بود و از اعتماد به مردم پرهيز مىكرد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاز احوال همهء مردم ، چه عوام و چه خواص ، اطلاع داشت .\r\nبه روحيات اهالى شهرهاى مصر و شام و عراق آشنا بود . و در روزگار او تعداد جاسوس و خبرگير و سخن‌چين مرتبا افزايش مىيافت .\r\nاما علت كشته شدن او اين بود كه مىخواست الآمر به احكام اللّه خليفهء مصر را از ميان بردارد و امير جعفر برادرش را به خلافت رساند .\r\nبدين جهة امير جعفر را فرستاده بود تا خليفه را به قتل رساند و خود بر مسند خلافت بنشيند .\r\nاين قرار كه ميان آن دو گذارده شده بود به گوش يكى از رجال مصر موسوم به ابو الحسن ابن ابو اسامه رسيد .\r\nاو از نزديكان و خاصان خليفه به شمار مىرفت و از مامون بن بطائحى ، وزير خليفه ، نيز آزار ديده بود و كدورتى در دل داشت .\r\nبدين جهة وقتى فهميد مامون و ابو جعفر بر ضد خليفه توطئه كرده‌اند به حضور خليفه رفت و او را از جريان امر آگاه ساخت .\r\nخليفه نيز وزير خائن خود را دستگير كرد و به دار آويخت . اين كيفر كسى است كه در برابر نيكى ، بدى مىكند .\r\n\r\nبرخى ديگر از رويداده‌ها\r\nدرين سال - يعنى سال 519 هجرى قمرى - شمس الدوله سالم بن مالك ، صاحب قلعهء جعبر درگذشت .\r\nاين قلعه در قديم به قلعهء دوس معروف بود .\r\nدر اين سال قاضى ابو سعد محمد بن نصر بن منصور هروى در همدان به قتل رسيد .\r\nاو را باطنيان كشتند .\r\nقاضى ابو سعد به رسالت از طرف خليفهء عباسى به خراسان نزد سلطان سنجر رفته بود . پس از بازگشت از خراسان در همدان كشته شد .\r\nاو جوانمردى بسيار داشت و در روزگار فرمانروائى سلجوقيان ترقى و پيشرفت زياد كرده بود .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدر اين سال هلال بن عبد الرحمن بن شريح بن عمر بن احمد ، دار فانى را بدرود گفت .\r\nاو از فرزندان بلال بن رباح ، مؤذن رسول اللّه ( ص ) به شمار مىرفت .\r\nكنيه او ابو سعد بود . در شهرها گردش كرد و به استماع حديث و قرائت قرآن پرداخت و در سمرقند درگذشت .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\n520 وقايع سال پانصد و بيستم هجرى قمرى\r\n\r\nجنگ فرنگيان و مسلمانان در اندلس\r\nدرين سال كار ابن ردمير فرنگى در اندلس بالا گرفت . و به سوى مسلمانان دست تسلط دراز كرد .\r\nاو با سپاهى انبوه از فرنگيان به راه افتاد و در شهرهاى اسلامى به تحقيق و بررسى پرداخت تا به نزديك قرطبه رسيد .\r\nدرين شهر به اسير كردن زنان و كشتن مردان و غارت و چپاول اموال آنان پرداخت .\r\nمسلمانان كه چنين ديدند آمادهء جنگ شدند و لشكرى بزرگ و فزون از شمار فراهم آوردند و به عزم پيكار با او به حركت در آمدند .\r\nابن ردمير كه در خود ياراى برابرى با آنان را نديد ، در يكى از دژهاى آنان كه دژى استوار بود و ارنيسول نام داشت ، پناه برد .\r\nمسلمانان اين دژ را محاصره كردند .\r\nاما ابن ردمير شب هنگام ناگهان بر آنان حمله برد و شبيخون\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nزد و غافلگيرشان كرد چنان كه شكست خوردند و گريختند .\r\nابن ردمير بسيارى از مسلمانان را كشت و به شهرهاى خود بازگشت .\r\n\r\nحمله به مراكز اسماعيليان در خراسان\r\nدر اين سال ابو نصر احمد بن فضل ، وزير خاص سلطان سنجر در صدد پيكار باطنيان بر آمد .\r\nبدين جهة فرمان داد كه هر جا هستند و هر جا كه ميتوان بر آنان دست يافت به كشتن آنان و غارت اموال و اسير كردن زنانشان پردازند .\r\nاو سپاهى به طريثيث [ ( 1 ) 
  ] فرستاد كه در دست باطنيان بود .\r\nسپاه ديگرى نيز به بيهق - از توابع نيشابور - گسيل داشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - طريثيث ( به ضم طين و فتح را ) : دهات بسيارى است از اعمال نيشابور كه طريثيث قصبهء آنجاست . اين ناحيه تا سال 530 همواره منبع افاضل و موطن علماء از اهل دين و صلاح بود .\r\nتا آنكه طايفهء باطنيه ، از فرقهء ملاحده ، در همان سال بر نواحى قهستان و زوزن تاختن آوردند .\r\nعميد منصور بن منصور الزور آبادى كه پدر بر پدر بر آن ناحيت رياست داشت ، از بيم آنكه مبادا ملاحده بر طريثيث نيز دست يابند ، از تركان استمداد كرد تا به كمك آنان حريم و اموال مسلمانان را از دستبرد و غارت باطنيه در امان دارد .\r\nگروهى از تركان به يارى عميد آمدند ، اما بر حسب عادت جاريهء خويش با اهالى بناى بد رفتارى گذاشتند و جز اعمال اغراض شخصى چيزى از بد - بقيهء ذيل در صفحه بعد\r\n","page_name":" 83 ","page_number":83},
  {"content":"\r\n\r\nدر آن نواحى ، يعنى توابع بيهق ، قريه‌اى بود كه طرز نام داشت .\r\nرئيس باطنيان در اين قريه مردى بود موسوم به حسن بن سمين . .\r\nبدين ترتيب ، او به سوى هر ناحيه‌اى كه در دست باطنيان بود جمعى از لشكريان را فرستاد و دستور داد كه به هر يك از اسماعيليان\r\n\r\n\r\n\r\n\r\n","description":"","footnote":"\r\n[ ( ) 
  ] رفتارى فرو گذار نكردند .\r\nاز جانب ديگر ، عميد نيز كه با ملاحده سوء معاملت داشت و در قتل آنان زياده‌روى مىكرد ، همين كه سودى از وجود تركان نبرد و تحمل رفتار نابهنجار آنان را بر خود ناهموار يافت تركان را از خود دور ساخت و به ملاحده پناه برد .\r\nازين رو ، ناحيهء طريثيث از حيث ظاهر و باطن تركان پاك شد و قلاع و ضياع و املاك آنجا كاملا تحت تصرف و اختيار عميد در آمد .\r\nوى مردى فقيه و مناظر و نيك اعتقاد و شافعى مذهب بود ، مع ذلك ضرورت وقت ايجاب كرد كه خويش را تحت الحماية ملاحده قرار دهد .\r\nچون مرگ ، وى را فرا رسيد ، مردى شافعى را وصيت كرد كه در تغسيل وى اقدام كند .\r\nو نيز به پسرش علاء الدين محمود سفارش اكيد كرد كه در اظهار دعوت وى و احياء معالم سنن اسلامى سعى و كوشش ورزد .\r\nپسر نيز در 545 وصيت پدر را اجرا كرد و مردم را به پوشيدن جامهء سياه و اداى خطبه در جامع طريثيث فرمان داد .\r\nاما عمو و اقرباى وى با او مخالفت ورزيده ، منبر را بشكستند و خطيب را بكشتند .\r\nمحمود نامه‌اى به نيشابوريان فرستاد و از آنان مدد طلبيد . ولى جواب مساعد از احدى نشنيد .\r\nعلاء الدين محمود ، خود طريثيث را ترك گفته به نيشابور رفت .\r\nملاحده نيز ميدان را خالى يافته ، بر طريثيث دستى قوى يافتند . و تا اين زمان ( يعنى زمان ياقوت حموى ، صاحب معجم البلدان - اول قرن هفتم هجرى ) آنجا تحت سلطه و اقتدار ملاحده باقى است .\r\n( لغتنامهء دهخدا )\r\n","page_name":" 84 ","page_number":84},
  {"content":"\r\n\r\nكه روبرو شدند او را از پا در آورند و به قتل رسانند .\r\nهر دسته از سپاهيان نيز به سوئى كه فرستاده شده بودند ، براى انجام مأموريت خود حركت كردند .\r\nاما قريه‌اى كه از توابع بيهق بود و حسن بن سمين در آنجا فرمان ميراند ، نيز مورد حمله لشكريان واقع شد .\r\nتمام ساكنان قريه به قتل رسيدند و رئيس آنان ، حسن بن سمين ، گريخت و از منارهء مسجدى بالا رفت و خود را از فراز مناره به زير افكند . و انتحار كرد .\r\nنيروى اعزامى ، همچنين ، به طريثيث رفتند و به كشتار مردم آن قريه پرداختند و در اين كار زياده‌روى كردند و اموال آنان را نيز به غنيمت گرفتند و بازگشتند .\r\n\r\nدست يافتن اسماعيليان بر قلعهء بانياس\r\nدر اين سال كار اسماعيليان در شام بالا گرفت و دولت آنان نيرو يافت .\r\nاسماعيليان در ماه ذى القعده ، قلعهء بانياس را به اختيار خويش در آوردند .\r\nسبب اين موفقيت آن بود كه بهرام ، خواهرزادهء اسد آبادى ، وقتى ، به شرحى كه ذكر كرديم ، دائى خود را در بغداد كشت ، به شام گريخت و در آن سرزمين جزء داعيان مذهب اسماعيلى گرديد .\r\nاو در شهرهاى شام به رفت و آمد پرداخت و عوام و اوباش و ساير طبقات پست توده را به مذهب خود فرا خواند .\r\nاز ميان مردم شهر هر كس كه عقل و خردى نداشت دعوت او را پذيرفت و پيرو او گرديد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبدين ترتيب گروه بسيارى در اطراف وى گرد آمدند و تعداد پيروان او افزايش يافت .\r\nتا اين زمان او شخصيت و هويت خود را پنهان مىكرد و نام و نسب واقعى او در نظر مردم شناخته نبود .\r\nبدين سان مدتى در حلب ماند و به ايلغازى ، فرمانرواى حلب ، نيز توسل جست .\r\nايلغازى تصميم گرفت كه او را كمك كند تا مردم را از شر او و آسيب ياران او در امان دارد ، زيرا آنان هر كس را كه مخالفشان بود بيرحمانه مىكشتند و از ميان مىبردند و هر كس را هم كه به مخالفان آنان مىپيوست از پا در مىآوردند .\r\nايلغازى به طغتگين ، فرمانرواى دمشق ، نيز توصيه كرد كه به همين سبب ، يعنى به خاطر حفظ جان و مال مردم ، او را نزد خود ببرد و ازو نگهدارى كند .\r\nطغتگين نظر او را پسنديد و او را پيش خود به دمشق فرا خواند .\r\nبهرام در دمشق هويت خود را فاش كرد و دعوت خود را آغاز نمود .\r\nدر دمشق نيز تمام كسانى كه خواهان فتنه و فساد بودند به او گرائيدند و پيروان او زياد شدند .\r\nابو طاهر بن سعد مرغينانى ، وزير طغتگين ، نيز او را در راه نيل به هدفى كه داشت يارى كرد .\r\nدر نتيجه ، كار فتنه و فساد او بالا گرفت و توانائى و نيروى او فزونى يافت . و تعداد پيروان او به دو برابر آنچه پيش از آن بود رسيد .\r\nاگر اكثر مردم دمشق پيرو مذاهب اهل سنت نبودند و به او سخت نمىگرفتند و پيشرفتش را سد نمىكردند ، يقينا شهر را به تسخير در مىآورد .\r\nبهرام وقتى آن عده از مردم دمشق را با خود مخالف يافت و از\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nآنان خشونت و سختى ديد ، دست به دامان طغتگين زد و از او قلعه‌اى خواست كه در آنجا براى خود و پيروان خود پناهگاهى ترتيب دهد .\r\nطغتگين نيز به وزير خود دستور داد كه قلعهء بانياس را در اختيار او بگذارد .\r\nاين قلعه به وى تسليم شد .\r\nوقتى بهرام در آن قلعه استقرار يافت ، يارانش از هر ناحيه به سوى او روى آوردند و در اطرافش جمع شدند .\r\nرفته رفته فتنهء او بزرگ‌تر و دردسر او زيادتر گرديد . و با ظهور او ، محنت و بدبختى مردم اوج گرفت .\r\nفقيهان و علماء و اهل دين ، به ويژه اهل سنت و ستر و سلامت ، دچار زحمت شديدى شدند و وضع ناگوارى پيدا كردند . و يك كلمه حرف هم نمىتوانستند بزنند زيرا اولا از سلطان خود - طغتگين - مىترسيدند ، ثانيا از شر اسماعيليان بيم داشتند .\r\nهيچيك از آنان جرئت انكار آن حال و مخالفت با آن جريان را نداشت .\r\nاين وضع مدتها به همين منوال باقى ماند\r\n. \r\nكشته شدن آقسنقر برسقى و فرمانروائى پسرش عز الدين مسعود\r\nدرين سال ، در دوم ماه ذى القعده ، قسيم الدوله آقسنقر برسقى ، فرمانرواى موصل ، در شهر موصل ، كشته شد .\r\nاو را باطنيان در روز جمعه ، در مسجد جامع شهر ، به قتل رساندند .\r\nاو هميشه روزهاى جمعه براى اداى نماز جماعت به مسجد مىرفت . در شب جمعه ، يعنى شبى كه روز بعدش كشته شد ، به خواب\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nديد كه دسته‌اى از سگ‌ها به او حمله كرده‌اند . و او برخى از آنها را كشته ، ولى برخى ديگر به او آسيب رسانده‌اند .\r\nاين خواب را براى ياران خود حكايت كرد .\r\nبه او توصيه نمودند كه چند روز از خانه خود بيرون نرود .\r\nولى او گفت : « من هرگز ، به خاطر هيچ چيزى ، نماز جمعهء خود را ترك نخواهم كرد . »\r\nيارانش به قدرى در گفتهء خود پافشارى كردند كه سرانجام حرف خود را به كرسى نشاندند و او را از تصميمى كه براى رفتن به مسجد گرفته بود ، بازداشتند .\r\nبرسقى از شركت در نماز جماعت منصرف شد و قرآن را برداشت كه به قرائت آن مشغول شود .\r\nهمين كه كتاب آسمانى را باز كرد ، نخستين عبارتى كه به چشمش خورد اين بود :  وَ كانَ أَمْرُ اللَّهِ قَدَراً مَقْدُوراً  [ ( 1 ) 
  ] دانست كه آنچه خداوند بخواهد همان خواهد شد . فوراً قرآن بر هم نهاد و بنا بر عادت هميشگى خود براى رسيدن به نماز جماعت سوار بر اسب شد .\r\nدر صف اول جماعت مشغول نماز بود كه ناگهان عده‌اى بيش از ده تن كه تعدادشان با تعداد سگانى كه در خواب ديده بود برابر مىشد ، به او پريدند و با كاردهائى كه داشتند زخم‌هائى زدند .\r\nاو سه تن از آنان را به دست خود زخمى ساخت . و خود بدست بقيهء آن افراد كشته شد . خداوند او را بيامرزاد .\r\nاو مملوكى ترك محسوب مىشد . بسيار نيكوكار بود . دانشمندان و نيكان را دوست داشت . عدل و داد را مراعات مىكرد و به كار مىبست .\r\n\r\n\r\n\r\n\r\n","description":"","footnote":"\r\n[ ( 1 ) 
  ] -  ما وَ كانَ أَمْرُ اللَّهِ قَدَراً مَقْدُوراً  : اين آخرين قسمت از آيهء 38 سورهء احزاب است . يعنى : فرمان خدا حكمى نافذ و قطعى خواهد بود .\r\nاز قرآن مجيد با ترجمهء فارسى از مهدى الهى قمشه‌اى\r\n","page_name":" 88 ","page_number":88},
  {"content":"\r\n\r\nاو در شمار بهترين فرمانروايان بود كه اوقات فراغت خود را بيشتر مصروف عبادت پروردگار مىساخت . در قسمتى از ساعات شب نيز به شب زنده‌دارى و دعا و نماز مىپرداخت .\r\nپدر من - كه خداوند رحمتش كند - از قول كسى كه خدمتگزار امير آقسنقر برسقى بود ، حكايت كرد كه گفت : « من در دستگاه او به شغل فراشى اشتغال داشتم . شب‌ها زياد نماز مىخواند .\r\nشخصا هم وضو مىگرفت . و از هيچكس هم براى آوردن آب و ساير وسائل نظافت و تطهير كمك نمىخواست .\r\nدر يكى از شب‌هاى سرد زمستان ، در موصل ، او را ديدم كه از بستر برخاست و با يك جامهء پشمين كوچك و كوتاه و پاك به راه افتاد .\r\nاو در حالى كه آفتابه‌اى در دست داشت به سوى دجله روانه شد تا آب بردارد .\r\nسرما نمىگذاشت كه من از جاى خود برخيزم . مع ذلك از كوتاهى در انجام وظيفهء خود بيمناك شدم و برخاستم و پيش او رفتم تا آفتابه را از دستش بگيرم .\r\nمرا از اين كار بازداشت و گفت : بيچاره ، در اين سرما به جاى خود برگرد و بخواب ! هر چه كوشش كردم كه آفتابه را از او بگيرم ، نداد و مرا باز گرداند . بعد ، وضو گرفت و به نماز برخاست . »\r\nپسرش ، عز الدين مسعود ، در حلب بود و به نگهدارى آن شهر از دست فرنگيان اشتغال داشت .\r\nپس از كشته شدن امير آقسنقر ، ياران او ، كسى را به حلب نزد پسرش فرستادند كه جريان را خبر بدهد .\r\nعز الدين مسعود به شنيدن اين خبر حركت كرد و در اول ذى الحجه به موصل رسيد و وارد شهر شد و زمام امور را در دست گرفت و ياران پدر خود را مورد نوازش قرار داد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاو وزير خود ، مؤيد ابو غالب بن عبد الخالق بن عبد الرزاق را در آن جا به وزارت منصوب ساخت و همهء اميران و سپاهيان فرمان او را گردن نهادند .\r\nعز الدين مسعود به خدمت سلطان محمود سلجوقى نيز رسيد و مراتب اطاعت خود را به عرض رساند .\r\nسلطان محمود نيز او را بنواخت و خرسند باز گرداند .\r\nبدين قرار ، عز الدين مسعود ، جانشين پدر گرديد . و از مردم شهرهايى كه در قلمرو حكومت پدرش بودند ، هيچ كس با وى به مخالفت برنخاست .\r\nوقتى بحث دربارهء احوال باطنيان و تحقيق از وضع آنان پيش آمد ، گفتند آنها با كفش دوزى كه در خيابان ايلياست ، سر و كار دارند .\r\nكفش‌دوز را خواستند و به او وعده دادند كه چنانچه اقرار كند ، پاداش خواهد يافت .\r\nولى او به هيچ وجه اقرار نكرد .\r\nتهديدش كردند كه اگر از اقرار به آنچه مىداند خوددارى كند كشته خواهد شد .\r\nگفت : « هم مسلكان من از سالها پيش به اين جا مىآمدند كه امير آقسنقر را به قتل رسانند ، ولى نمىتوانستند ، تا امسال كه بالاخره در اجراى نقشهء خود توفيق يافتند . »\r\nدست و پا و آلت رجوليت او را بريدند و سنگسارش كردند تا در گذشت .\r\nاز شگفتىها اينكه پيش از رسيدن خبر كشته شدن برسقى از موصل به عز الدين مسعود ، فرمانرواى انطاكيه - كه يك فرنگى به شمار مىرفت ، اين موضوع را به اطلاع او رسانده بود .\r\nاز اين جا معلوم مىشود كه فرنگيان به علت توجه زياد به آشنائى با احوال مسلمانان ، خيلى زودتر آن خبر را شنيده بودند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nعز الدين مسعود ، پس از آنكه بر مسند فرمانروائى استقرار يافت ، امير با بكر بن ميكائيل را گرفت كه از بزرگان امراء بود .\r\nاز او خواست تا ترتيبى دهد كه برادرزاده‌اش قلعهء اربل را به امير فضل و ابو على ، پسران ابو الهيجاء تسليم كند .\r\nبرادرزادهء امير با بكر ، اين قلعه را به سال 517 هجرى گرفته بود .\r\nامير با بكر ناچار براى برادرزادهء خود پيام فرستاد كه قلعه را تسليم كند .\r\nاو نيز قلعهء اربل را در اختيار دو برادر مذكور گذارد .\r\n\r\nبروز اختلاف در ميان المسترشد بالله و سلطان محمود\r\nميان سعد الدوله يرنقش زكوى ، شحنهء بغداد و نايبان خليفهء عباسى ، المسترشد بالله ، نفرت و انزجارى وجود داشت و خليفه او را پيوسته تهديد مىكرد .\r\nيرنقش بر جان خود بيمناك شد و در ماه رجب اين سال از بغداد به سوى درگاه سلطان محمود سلجوقى روانه گرديد .\r\nاو در خدمت سلطان محمود ، از دست المسترشد باللّه شكايت كرد .\r\nاو سلطان محمود را از جانب خليفهء عباسى بر حذر داشت و آگاهش ساخت كه خليفه اكنون لشكريانى را در زير فرمان دارد و جنگ‌هائى ديده و توانائى و نيرو يافته است . هر گاه محمود به قصد تصرف عراق و ورود به بغداد شتاب نورزد ، نيروى خليفه فزونى گيرد و شمارهء سپاهيان وى بيش‌تر شود و بهتر خواهد توانست كه از تسلط محمود به عراق جلوگيرى كند . بدين ترتيب اگر سلطان محمود سستى نمايد ، روزى خواهد رسيد كه آنچه اكنون به خاك\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nعراق در دست دارد نيز از دستش بيرون خواهد رفت .\r\nسلطان محمود به شنيدن اين سخنان روانهء عراق گرديد .\r\nخليفه براى او پيام فرستاد و احوال شهرها و مردم عراق را شرح داد كه به علت فتنه انگيزىهاى دبيس و فساد لشكريان او در عراق مردم تا چه اندازه دچار ناتوانى و خوارى شده‌اند ، توضيح داد كه به سبب گريختن كشاورزان از شهرهاى خود ، قحطى عرصه را به مردم تنگ ساخته زيرا غلات و ساير مواد غذائى ناياب شده است .\r\nفرستادهء خليفه پس از اين توضيحات ، از جانب خليفه درخواست كرد كه سلطان محمود اين بار ، سفر خود را به بغداد به تأخير اندازد و به خليفه مجال دهد كه به اصلاح حال شهرهاى خود پردازد .\r\nپس از آن ، بازگشت او به عراق مانعى نخواهد داشت .\r\nبه دنبال اين پيام هداياى خليفهء عباسى نيز كه مالى فراوان بود به سلطان محمود تقديم گرديد .\r\nسلطان محمود ، پس از شنيدن پيام خليفه ، دانست كه آنچه سعد الدوله يرنقش زكوى دربارهء عراق گفته بود راست است .\r\nبدين جهة ، از پذيرفتن پيشنهاد خليفه ، مبنى بر تأخير در حركت به عراق خوددارى كرد و عزم خود را جزم ساخت و با حرارت و گرمى به سوى عراق روان شد .\r\nخليفه ، همين كه خبر حركت او را شنيد ، با كليهء اهل بيت و زنان و بردگان و ساير فرزندان خلفاء كه نزدش مىزيستند ، در ماه ذى القعده ، از بغداد بيرون رفت و از دجله گذشت و به جانب غربى اين رودخانه فرود آمد .\r\nاو خشم خود را آشكار ساخت و نشان داد كه چنانچه سلطان محمود قصد حمله بر بغداد را داشته باشد ، او از آن ديار كوچ خواهد كرد .\r\nهنگامى كه خليفه از اقامتگاه خود بيرون مىرفت ، مردم چنان\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nگريهء سختى سر دادند كه همانندش پيش از آن ديده نشده بود .\r\nسلطان محمود ، كه از همدردى مردم با خليفه آگاه شد ، سخت تحت تأثير قرار گرفت و در تحصيل رضاى خليفه از هيچگونه كوششى فروگذارى نكرد .\r\nاو رسولى را به خدمت خليفه گسيل داشت و از او دلجوئى نمود و در خواست كرد كه به اقامتگاه خود باز گردد .\r\nخليفه جواب داد كه سلطان چاره‌اى ندارد جز آنكه اين بار از راه خود برگردد و وارد بغداد نشود زيرا مردم عراق از كميابى خواربار و ويرانى شهرها به مرگ نزديك شده‌اند و خليفه در دين خود روا نمىبيند كه با چنين وضعى بار محنت مردم را سنگين‌تر سازد و پذيرائى از لشكريان انبوه سلطان محمود را نيز بر آنان تحميل كند .\r\nاو شاهد بدبختى مردم است و اگر سلطان با سپاه خود باز نگردد ، او از عراق خواهد رفت تا نبيند كه مردم از آمدن لشكريان سلطان چه خواهند كشيد .\r\nسلطان محمود از اين پاسخ به خشم آمد و به سوى بغداد روانه گرديد .\r\nخليفه ، همچنان در جانب غربى دجله ماند و همين كه روز عيد قربان فرا رسيد ، با مردم نماز گزارد و براى آنان موعظه كرد . مردم از سخنان او به گريه افتادند .\r\nخليفه ، عفيف خادم را كه از خاصان وى بود با قشونى به شهر واسط گسيل داشت تا از ورود فرستادگان سلطان محمود به آن شهر جلوگيرى كند .\r\nسلطان محمود نيز عماد الدين زنگى بن آقسنقر را مأمور مبارزه با او ساخت .\r\nعماد الدين در اين هنگام بصره را در اختيار داشت چون پس از جدا شدن از برسقى و رسيدن به خدمت سلطان محمود ، سلطان بصره\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nرا به او واگذار كرده بود .\r\nوقتى عفيف به واسط نزديك شد ، عماد الدين نيز بدانجا رسيد .\r\nعفيف در ساحل غربى شط العرب اردو زده بود و عماد الدين به ساحل شرقى فرود آمد .\r\nعماد الدين سپس رسولى را پيش عفيف فرستاد و پيام داد كه از جنگ با او بر حذر باشد و از عواقب آن بپرهيزد . ضمنا به او امر كرد كه از آنجا برود .\r\nعفيف به اين پيام وقعى ننهاد و به گفته او رفتار نكرد .\r\nعماد الدين نيز با قشون خود از شط العرب گذشت و با عفيف به جنگ پرداخت .\r\nدرين جنگ لشكريان عفيف شكست خوردند و گروه بسيارى از آنان به قتل رسيدند و به همان اندازه نيز اسير شدند .\r\nاما عماد الدين ، به علت دوستى و مودتى كه با عفيف داشت ، از دستگير ساختن او عمدا تغافل كرد تا اينكه عفيف خود را نجات داد .\r\nخليفه تمام كشتىهائى كه داشت ، در دجله پيش خود گرد آورد و تمام درهاى دار الخلافه را نيز به جز درى كه « باب النوبى » نام داشت بست . و به ابن الصاحب كه سمت دربانى داشت دستور داد تا در آن جا بماند و به نگهبانى دار الخلافه پردازد .\r\nدر ساحل شرقى دجله ديگر هيچ كس جز خود خليفه باقى نماند .\r\nسلطان محمود در بيستم ذى الحجه به بغداد رسيد و در باب الشماسيه فرود آمد .\r\nگروهى از لشكريان او نيز وارد بغداد شدند و به خانه‌هاى مردم رفتند و سربار آنان گرديدند .\r\nمردم از اين وضع به سلطان محمود شكايت بردند و سلطان به اخراج آنان فرمان داد .\r\nبنابر اين سربازانى كه در خانه‌هاى مردم اقامت كرده بودند همه بيرون رفتند و از شهر خارج شدند و فقط آن عده ماندند كه\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nخودشان در شهر خانه داشتند .\r\nسلطان محمود نيز در همان جا كه فرود آمده بود ، ماند و كسى را به نزد خليفه فرستاد و ازو خواست كه باز گردد و صلح كند .\r\nولى خليفه از آمدن خوددارى كرد .\r\nميان دو لشكر ، يعنى لشكريان خليفه و سپاه سلطان محمود ، نزاع و كشمكش جريان داشت .\r\nتودهء مردم نيز كه در ساحل غربى دجله اقامت داشتند سلطان محمود را لعنت مىكردند و به دو شديدترين دشنام‌ها را ميدادند .\r\nبعد ، در اول ماه محرم سال 521 هجرى ، وقتى گروهى از لشگريان سلطان محمود وارد دار الخلافه شدند و عمارت تاج و اطاق‌هاى خليفه را غارت كردند ، فرياد اهالى بغداد از دست آنها بلند شد و گرد هم آمدند و جار زدند و همشهريان را به جنگ و جهاد دعوت كردند .\r\nخليفه وقتى بيدادگرى و چپاول قشون سلطان محمود و جنب - و جوش مردم بغداد را ديد ، از سراپردهء خود خارج شد در حالى كه شمسه‌اى بر سر داشت و وزير او پيشاپيش او حركت ميكرد .\r\nآنگاه فرمان داد كه كوس‌ها و شيپورها را بنوازند و با بلندترين بانگ خود ، فرياد زد : « يا آل هاشم ! » و بدين صدا همه را آماده ساخت .\r\nسپس دستور داد كه كشتىها حركت كنند و پيش بيفتند و جسر را نيز نصب نمايند .\r\nهمين كه جسر بسته شد مردم همه دفعتا عبور كردند و هجوم آور شدند .\r\nخليفه ، در دار الخلافهء خود هزار مرد جنگى داشت كه در سرداب‌ها پنهان شده بودند .\r\nدرست در همان هنگام كه قشون سلطان محمود در دار الخلافه به غارت و چپاول اشتغال داشت آن هزار تن ناگهان از نهانگاه‌هاى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nخود بيرون جستند و گروهى را كشتند و جمعى از اميران را نيز اسير كردند .\r\nمردم نيز در بغداد خانه وزير سلطان محمود ، و خانه‌هاى جمعى از اميران او ، همچنين خانهء عزيز الدين مستوفى و منزل حكيم وحد الزمان طبيب را غارت كردند و گروهى انبوه از آنان را در خيابان‌ها و كوچه‌هاى شهر به قتل رساندند .\r\nخليفه ، بار ديگر به ساحل شرقى دجله بازگشت در حالى كه سى هزار مرد جنگى از اهالى بغداد و حوالى بغداد همراهش بودند .\r\nسپاهيان خليفه ، به فرمان وى ، شبانه خندق‌هائى كندند و به حفظ شهر از دست قشون سلطان محمود پرداختند .\r\nافراد نيروى سلطان محمود دچار قحط و كميابى خواربار شدند و كار بر آنان سخت گرديد .\r\nاز طرف ديگر مجبور بودند كه هر روز بر دروازه‌هاى بغداد و همچنين در ساحل دجله با قشون خليفه بجنگند .\r\nلشكريان خليفه عزم خود را جزم كردند كه ناگهان به سپاه سلطان محمود حمله‌ور شوند و كارشان را بسازند .\r\nاما يكى از اميران خليفه به او خيانت كرد .\r\nامير ابو الهيجاء كردى ، حاكم اربل ، با كسان خود از قشون او خارج شد و چنين وانمود كرد كه قصد حمله به قشون سلطان محمود را دارد . ولى با افراد خود به سلطان محمود پيوست .\r\nسلطان محمود كسى را نزد عماد الدين زنگى كه در شهر واسط بود فرستاد و پيغام داد كه شخصا با تمام سربازان خود ، برخى با كشتى از راه آب ، و برخى ديگر با اسب از راه خشكى ، به حضور وى بروند .\r\nعماد الدين نيز تمام كشتىها را از بصره تا بغداد قطار كرد و پر از مردان جنگى و اسلحهء جنگ نمود و به حركت درآورد .\r\nهمين كه نزديك بغداد رسيد فرمان داد كه تمام همراهانش چه آنان كه در كشتىها هستند و چه كسانى كه در خشكى حركت مىكنند\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nهمه مسلح شوند و آنچه با خود دارند و دليل آمادگى آنان براى جنگ است نشان دهند .\r\nاين دستور اجرا گرديد . كشتىها بر دجله ، و سواران بر ساحل دجله پراكنده شدند و آب و خاك را فرا گرفتند و منظره‌اى باشكوه به وجود آوردند .\r\nمردم چشمشان به اين منظرهء شگفت‌انگيز افتاد و مرعوب شدند .\r\nآن وضع در نظرشان بزرگ جلوه كرد و سينه‌هاى آنان را پر از وحشت ساخت .\r\nسلطان محمود و قشونش نيز كه براى تماشا آمده بودند چيزى ديدند كه پيش از آن نظيرش را نديده بودند .\r\nعماد الدين با اين صحنه سازى ، در نظر سلطان محمود مردى بزرگ جلوه كرد و بيش از پيش قدر و منزلت يافت .\r\nسلطان محمود كه چنين ديد در تصميم خود براى جنگ و حمله به بغداد راسخ‌تر شد و در اجراى اين تصميم از راه آب و خاك با جديت پافشارى كرد .\r\nوقتى كه امام المسترشد بالله كار را بدين صورت ديد و خيانت و خروج امير ابو الهيجاء را نيز در نظر گرفت ، ناچار براى صلح حاضر شد .\r\nبنابر اين پيك‌ها و پيام‌هائى ميان دو طرف رد و بدل گرديد كه سرانجام به صلح منتهى شد .\r\nسلطان محمود از آنچه گذشته بود ، پوزش خواست .\r\nاو مردى بردبار بود و با اينكه به گوش خود از مردم بغداد دشنام شنيده بود در صدد كيفر دادن آنان برنيامد و از گناهشان در گذشت .\r\nدشمنان خليفه ، به سلطان محمود توصيه مىكردند كه بغداد را آتش بزند . ولى او اين كار را نكرد و گفت : « دنيا ارزش چنين كارهائى را ندارد . »\r\nسلطان محمود تا چهارم ماه ربيع الآخر سال 521 هجرى در\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nبغداد اقامت كرد .\r\nخليفه بر حسب قرارى كه ميان آنان گذارده شده بود براى سلطان محمود مبالغى پول فرستاد و اسب و اسلحه و غيره هديه داد .\r\nعلت رفتن سلطان محمود از بغداد اين بود كه در آنجا بيمار شد و پزشكان دورى از بغداد را به او توصيه كردند . او نيز عازم همدان گرديد و وقتى به آنجا رسيد تندرستى خود را بازيافت .\r\n\r\nجنگ اتابك طغتگين و فرنگيان در شام\r\nدر اين سال ، فرنگيان و پادشاهان و پيشوايان روحانى آنان گرد هم آمدند و به سوى نواحى دمشق روانه شدند .\r\nاين عده در مرغزار « صفر » ، نزديك قريه‌اى كه « سقحبا » خوانده مىشد ، فرود آمدند .\r\nمسلمانان از ديدن آنان مرعوب شدند و به وحشت افتادند .\r\nدر نتيجه ، اتابك طغتگين ، فرمانرواى دمشق به اميران تركمان كه در ديار بكر و نقاط ديگر اقامت داشتند ، نامه‌هائى نوشت و آنان را براى پيكار فرا خواند .\r\nطغتگين ، خود از دمشق براى مقابله با فرنگيان رفته و پسر خود ، تاج الملوك بورى ، را در دمشق بجاى خود گذارده بود .\r\nوقتى امرائى كه طغتگين دعوت كرده بود به دمشق رسيدند ، تاج الملوك از آنان به بهترين وجهى پذيرائى و مهمانى كرد و آنان را به نزد پدر خود فرستاد .\r\nاين عده در اطراف طغتگين گرد آمدند و او در اواخر ذى الحجه با نيروئى كه فراهم آورده بود به پيكار با فرنگيان دست زد .\r\nكار پيكار بالا گرفت و در بحبوحهء جنگ طغتگين از اسب\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبر زمين افتاد .\r\nكسان او به گمان اينكه او كشته شده ، ترسيدند و گريختند .\r\nطغتگين دوباره از زمين برخاست و بر اسب خود سوار شد و به دنبال سپاهيان خود شتافت . فرنگيان نيز سر در پى آنان نهادند و به تعقيبشان پرداختند .\r\nسربازان تركمان باقى ماندند و نتوانستند در فرار ، به مسلمانان ملحق شوند و از آنها عقب ماندند .\r\nاين عده وقتى ديدند كه سواران فرنگى به دنبال شكت‌خوردگان رفته و اردوگاه و سربازان پيادهء خود را بدون مانع و بدون حامى بر جاى نهاده‌اند ، به سربازان حمله‌ور شدند و همه را كشتند و از آنان سالم نماند مگر معدودى كه گريخته و آواره شده بودند .\r\nبعد در اردوگاه فرنگيان دست به يغما گذاردند و خيمه و اموال و ساير چيزهائى كه داشتند غارت كردند .\r\nاز جملهء چيزهائى كه مورد دستبرد آنان قرار گرفت ، كنيسه‌اى بود پر از زر و زيور كه از بسيارى طلا و جواهر بر آورد ارزش آنها امكان نداشت .\r\nتركمانان تمام آن اشياء گرانبها را به غنيمت بردند و سالم به دمشق بازگشتند در حالى كه حتى يك تن از آنان نابود نشده بود .\r\nفرنگيانى كه در پى شكت‌خوردگان رفته بودند ، وقتى برگشتند و ديدند سربازان پياده همه كشته شده و اموالشان همه به يغما رفته ، نااميد و مرعوب شدند و آنان نيز سر به فرار نهادند به نحوى كه برادر به برادر توجهى نمىكرد .\r\nاين جنگ از جملهء شگفتىها بود كه در آن دو طرف هر دو شكست خوردند و دو طائفه از دست يك ديگر گريختند .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nپاره‌اى ديگر از رويدادها\r\nدر اين سال ، فرنگيان رفنيه را كه در شام قرار داشت و به دست مسلمانان بود محاصره كردند و عرصه را بر اهالى تنگ ساختند تا آن را به تصرف در آوردند .\r\nدر اين سال ابو الفتح احمد بن محمد بن محمد الغزالى ، واعظى كه برادر امام ابو حامد محمد غزالى بود ، دار فانى را بدرود گفت .\r\nابو الفرج بن جوزى ازو بدگوئى كرده و اعتراضات بسيار بر او وارد آورده است . منجمله اينكه : در هنگام وعظ ، احاديثى روايت مىكند كه صحت ندارد . مغرور و خودپسند است و تصانيف او ، خود او ، و وعظ او همه پر از اثرات اين خود بينى است .\r\nاز خدا مىخواهم كه ما را از غيبت و بدگوئى دربارهء مردم حفظ كند .\r\nايكاش مىدانستم غزالى همراه آن همه بدى كه درباره‌اش گفته شده ، هيچ نيكى و محسناتى نداشت كه ذكر شود تا سخنان گوينده به هوسرانى و غرض ورزى حمل نگردد ؟\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\n521 وقايع سال پانصد و بيست و يكم هجرى قمرى\r\n\r\nانتصاب اتابك شهيد زنگى به شحنگى بغداد\r\nدر اين سال ، در ماه ربيع الآخر ، سلطان محمود سلجوقى امور شحنگى كشور عراق را به اتابك عماد الدين زنگى بن آقسنقر سپرد .\r\nعلت انتصاب اتابك عماد الدين به اين سمت آن بود كه وقتى او با سپاه انبوهى كه پيش ازين ياد كرديم به صورتى مجلل و پر شكوه از واسط حركت كرد و براى حفظ شهرهاى واسط و بصره و ساير آن نواحى به نحوى قيام كرد كه از عهدهء ديگران ساخته نبود ، اين تدبير و كاردانى او در ذهن سلطان محمود و سرداران او ، امرى بزرگ و قابل تحسين جلوه كرد .\r\nبنابر اين ، وقتى سلطان محمود بر آن شد كه از بغداد برود در انديشهء انتخاب كسى افتاد كه براى شحنگى عراق صلاحيت و شايستگى داشته باشد و با انتصاب او به اين شغل خاطرش از جانب خليفه عباسى آسوده بماند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاستعداد و لياقت تمام اميران و بزرگان دولت خود را در نظر گرفت و ميان آنان ، هيچ كس را نيافت كه براى احراز چنان مقامى بيش از اتابك عماد الدين شايستگى داشته باشد .\r\nدر اين باره با تمام ياران و خاصان خود نيز مشورت كرد و همه رأى او را پسنديدند و گفتند : « جبران خسارت‌هائى كه به عراق وارد آمده و آباد ساختن ويرانىهائى كه آن سرزمين ديده ، كارى است كه از عهدهء هيچيك از ما ساخته نيست . و كسى جز عماد الدين زنگى قدرت آن را ندارد كه اشكالات كار را تحمل كند و رونق و رفاه پيشين عراق را باز گرداند . »\r\nسلطان محمود با انتصاب عماد الدين به شحنگى عراق موافقت كرد و علاوه بر آنچه قبلا به او واگذار كرده بود اين مقام را نيز به او واگذاشت .\r\nآنگاه از عراق حركت كرد در حالى كه خاطرش از بابت عراق ديگر آسوده شده بود .\r\nاين اطمينان خاطر او نيز بىمايه نبود و كار به همان گونه كه او گمان مىكرد بر وفق مرام پيش رفت .\r\n\r\nبازگشت سلطان محمود از عراق و وزارت انوشيروان بن خالد\r\nدر اين سال سلطان محمود سلجوقى پس از نظم و نسق دادن به امور عراق ، در دهم ربيع الآخر ، از بغداد رفت .\r\nهنگام عزيمت او خليفهء عباسى خلعت‌هاى گرانبها و اسبان بسيار به عنوان پيشكش به خدمت او فرستاد .\r\nسلطان محمود همهء اين هدايا را پذيرفت و روانه شد .\r\nاندك زمانى پس از دور شدن از بغداد ، در ماه رجب ، دستور بازداشت وزير خود - ابو القاسم على بن قاسم انس آبادى - را صادر\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكرد .\r\nاو متهم بود به اينكه در كار المسترشد بالله و ترتيب صلح با او به نحوى كه نتيجهء خوبى داشته باشد . سهل انگارى و تعلل روا داشته است .\r\nدشمنان او نيز در حق او بيش از اندازه سعايت نمودند و بدگمانى سلطان محمود را نسبت به او تشديد كردند .\r\nسلطان محمود ، پس از بازداشت او ، رسولى را به بغداد فرستاد و شرف الدين انوشيروان بن خالد را كه در آن شهر به سر مىبرد به خدمت خود احضار فرمود .\r\nهمين كه خبر انتصاب او به وزارت سلطان محمود فاش شد ، از طرف تمام اشخاص براى او هدايائى رسيد حتى از جانب خليفه عباسى .\r\nاو در پنجم ماه شعبان از بغداد حركت كرد .\r\nوقتى در اصفهان به دربار سلطان محمود رسيد ، سلطان مقدم او را گرامى داشت و به دو خلعت وزارت بخشيد .\r\nانوشيروان بن خالد نزديك به دو ماه وزارت سلطان محمود را داشت . بعد استعفا داد و كناره گيرى كرد .\r\nسپس در ماه شعبان سال 522 هجرى به بغداد بازگشت .\r\nاما وزير ابو القاسم ، يعنى ابو القاسم على وزير پيشين سلطان محمود كه بازداشت شده بود ، همچنان در بند به سر مىبرد تا سال 522 هجرى كه سلطان سنجر به رى آمد .\r\nاو در ماه ذى الحجه سال مذكور ابو القاسم را از زندان بيرون آورد و به وزارت سلطان محمود باز گرداند .\r\nاين دومين دورهء وزارت او به شمار مىرفت .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nدر گذشت عز الدين بن برسقى و فرمانروائى عماد الدين زنگى بر موصل و توابع آن\r\nدرين سال عز الدين مسعود بن برسقى كه حكومت موصل را داشت ، دار فانى را بدرود گفت .\r\nمرگ او در شهر رحبه اتفاق افتاد .\r\nعلت رفتن او به رحبه اين بود كه : وقتى كار فرمانروائى او استقرار يافت ، نامه‌اى به خدمت سلطان محمود نگاشت و استدعا كرد كه زمام اختيار سرزمين‌هائى مانند موصل و غيره را كه در اختيار پدرش بود ، به دست او بدهد .\r\nسلطان محمود درخواست او را پذيرفت و ترتيب اين كار را داد .\r\nعز الدين ، پس از آنكه فرمانروائى وى مسجل شد و به تصويب سلطان محمود رسيد ، قدرتش زياد شد و تعداد سپاهيانش رو به فزونى نهاد .\r\nاو مردى دلير و با شهامت بود . بدين جهت در صدد تصرف شهرهاى شام بر آمد .\r\nپس از گردآورى و تجهيز سپاه به قصد تسخير دمشق به سوى شام روانه شد و اين لشكركشى و جنگجوئى را از رحبه آغاز كرد .\r\nهمين كه به رحبه رسيد ، فرود آمد و به محاصرهء شهر پرداخت .\r\nاما بيمارى سختى عارض او شد و او با وجود بيمارى شديد به محاصره شهر ادامه داد تا جائى كه اهالى به ناچار قلعهء شهر را تسليم او كردند .\r\nاما او يك ساعت پس از اين پيروزى درگذشت و مردمى كه شهر را تسليم وى كرده بودند از كار خود پشيمان شدند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nجسد عز الدين مدتى بر روى زمين ماند و دفن نگرديد زيرا لشگريان او پس از مرگش همه پراكنده شدند و به جان هم افتادند و به غارت يك ديگر پرداختند و از حال ولىنعمت خود غافل ماندند .\r\nمدتى پس از اين جريان جسد عز الدين دفن شد و برادرش كه طفلى خردسال بود به جايش نشست .\r\nيكى از مملوكان برسقى كه جاولى خوانده مىشد بر شهرها استيلا يافت و تدبير امور آن طفل خردسال را عهده‌دار گرديد .\r\nجاولى رسولانى را به خدمت سلطان محمود فرستاد و با تقديم مبالغى گزاف از سلطان درخواست كرد كه فرمانروائى آن شهرها را به فرزند برسقى مقرر فرمايد .\r\nدو نفر كه اين رسالت را عهده‌دار شدند عبارت بودند از : قاضى بهاء الدين ابو الحسن على بن قاسم شهزورى و صلاح الدين محمد ، امير حاجب برسقى .\r\nاين دو تن به دربار سلطان محمود حضور يافتند تا درخواست جاولى را به عرض سلطان برسانند .\r\nاما آنها از جانب جاولى بيمناك بودند و نمىخواستند از او فرمانبردارى كنند و به آنچه او حكم مىدهد گردن گذارند .\r\nبدين جهت صلاح الدين با نصير الدين جقر كه از طرف اتابك عماد الدين در موصل نيابت داشت ملاقات كرد .\r\nاين دو تن - يعنى صلاح الدين و نصير الدين - با يك ديگر خويشاوندى داشتند .\r\nصلاح الدين علت سفر خود را براى او شرح داد و راز خود را با وى در ميان گذاشت .\r\nنصير الدين او را از جاولى ترساند و تن در دادن به اطاعت او را كارى ناصواب شمرد و به او حالى كرد كه جاولى اگر او و امثال او را به علت احتياجى كه به وجودشان دارد مدتى بر سر كار نگه دارد ، همين كه به مقصود خود رسيد و احتياجش رفع شد ديگر هيچكدامشان\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nرا در مقام خود باقى نخواهد گذارد .\r\nاو ، بعد ، صحبت فرمانروائى عماد الدين زنگى را پيش كشيد و پيشنهاد كرد كه حكم فرمانروائى موصل را براى عماد الدين درخواست كنند .\r\nاو تضمين كرد كه در صورت رسيدن عماد الدين به فرمانروائى موصل ، هم براى او و هم براى قاضى بهاء الدين شهرزورى ، ملك و مال و منصب كافى تامين گردد .\r\nصلاح الدين اين پيشنهاد را پسنديد . آنگاه او را با خود به نزد قاضى بهاء الدين برد .\r\nدو نفرى با قاضى بهاء الدين درين باب صحبت كردند و متعهد شدند كه چنانچه با آنان در حصول اين امر همراهى كند ، او را به آنچه مىخواهد برسانند .\r\nقاضى بهاء الدين نيز وقتى سخنان آن دو را شنيد با پيشنهادشان موافقت كرد .\r\nبنابر اين ، او و صلاح الدين براى اجراء نقشهء خود به خانهء وزير سلطان محمود رفتند .\r\nوزارت سلطان محمود را در اين هنگام شرف الدين انوشيروان بن خالد بر عهده داشت .\r\nبه او گفتند : تو ميدانى و سلطان محمود هم ميداند كه فرنگيان بر نواحى جزيرهء ابن عمر و شام دست يافته‌اند . نفوذشان در آن حدود زياد شده و بر بيشتر شهرها تسلط پيدا كرده‌اند .\r\nفرمانروائى آنان از ماردين تا عريش مصر [ ( 1 ) 
  ] گسترش يافته ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عريش ( به فتح عين ) : شهرى است كه اولين عمل مصر از ناحيهء شام بر ساحل درياى روم و در ميان رمل و ريگستان بوده است .\r\nدر وجه تسميهء آن گويند آنگاه كه برادران يوسف ( ع ) بر اثر قحط سالى شام به مصر روى آوردند ، در اين ناحيه از جانب ماموران يوسف ( ع ) دستگير شدند بقيهء ذيل در صفحه بعد\r\n","page_name":" 106 ","page_number":106},
  {"content":"\r\n\r\nبه استثناى باقى شهرهايى كه در دست مسلمانان است .\r\nامير آقسنقر برسقى ، تا وقتى كه زنده بود ، با دليرى و مردانگى و جهانديدگى و كار آزمودگى كه داشت و فرمانبردارى و اطاعتى كه لشكريان از وى مىكردند مىتوانست كه از دشمنىها و گزند و آسيب فرنگيان جلوگيرى كند .\r\nاما از وقتى كه او به قتل رسيده ، حرص و طمع فرنگيان براى دست اندازى به شهرهاى مسلمانان زياد شده است .\r\nپسر او نيز كودك خردسالى است .\r\nبراى فرمانروائى در آن شهرها ناچار بايد مردى را برگزيد كه دلير و با شهامت و بصير و با تجربه باشد .\r\n« كسى لازم است كه بتواند آن نواحى را حفظ و حمايت كند\r\n\r\n\r\n\r\n\r\n","description":"","footnote":"\r\n[ ( - ) 
  ] و در مدتى كه آنان به انتظار اجازهء يوسف براى ورود به داخل مصر در آنجا ماندند ، براى خود سايبان و عريشى ساختند تا از گرماى آفتاب در امان باشند ( چون عريش به معنى سايبان است ) لذا بدين نام شهرت يافته است .\r\nگويند فاصلهء آن تا وراده ( به فتح واو و تشديد راء ) سه فرسخ است .\r\nو در وصف آن نوشته‌اند كه شهرى است بزرگ و مهم ، و در روزگار فرعون جزء حرس مصر بود و آن آخرين شهر از اعمال مصر است كه به شام متصل مىباشد .\r\nوالى « جفار » حكومت آن را بدست دارد و مقر وى نيز در اين شهر است .\r\nعريش را دو مسجد جامع و دو منبر است . هواى آن سالم و خوش و آب آن شيرين و گوارا است .\r\nدر آن بازارى است بزرگ و نخل‌هاى بسيار دارد . و انواع خرما و انار در آن جا به عمل مىآيد . و تاجران و سوداگران را نمايندگان و وكلائى در اين شهر مىباشد .\r\nاهالى اين شهر از بنى جذام هستند .\r\nفاصلهء شهر تا هر يك از دو چاه ابو اسحاق شش ميل است و نيز با هر يك از شجرتين ( كه اولين اعمال شام است ) و بر مكيه و رفح شش ميل فاصله دارد .\r\n( لغتنامهء دهخدا )\r\n","page_name":" 107 ","page_number":107},
  {"content":"\r\n\r\nو گزند دشمنان را از سر مردم دفع نمايد .\r\n« ما امروز آنچه از احوالات آنجا ميدانيم ، و آنچه به نظرمان مىرسد ، مىگوئيم تا اگر خللى پيش آيد و خوارى و محنتى نصيب اسلام و مسلمانان گردد ، ملامت و سرزنشى متوجه ما نشود و نگويند :\r\nچرا قبلا اين اوضاع را خبر نداديد . »\r\nانوشيروان بن خالد ، وزير سلطان محمود ، وقتى اين سخنان را شنيد ، به خدمت سلطان رفت و همه را عينا بازگوئى كرد .\r\nسلطان از اطلاع بر اين احوالات خوشوقت شد و آن دو تن را به خاطر تذكراتى كه داده بودند ، سپاسگزار گرديد .\r\nآنگاه آن دو را احضار فرمود و با آنان به مشورت پرداخت كه چه كسى را براى فرمانروائى در آن حدود صالح ميدانند .\r\nآنان نيز چند نفر را نام بردند كه يكى از آن جمله اتابك عماد الدين زنگى بود .\r\nضمنا اموال و هدايائى نيز از طرف عماد الدين زنگى تقديم خزانه سلطان محمود كردند .\r\nسلطان محمود با فرمانروائى عماد الدين موافقت كرد چون از كفايت و شايستگى وى براى احراز اين مقام آگاهى داشت .\r\nبنابر اين او را احضار كرد و به حكومت آن نواحى منصوب نمود و فرمان آن را هم نوشت و در اختيارش گذارد .\r\nعماد الدين با فرمانى كه در دست داشت حركت كرد و كار خود را از شهر بوازيج شروع نمود كه آنجا را در تحت اختيار در آورد و با در دست داشتن اين شهر ، خود را تقويت كند و آن را تكيه گاه خود سازد ، زيرا مىترسيد چه بسا كه جاولى از ورود او به شهرها جلوگيرى نمايد .\r\nپس از آنكه وارد بوازيج شد ، از آن جا كه به سوى موصل روانه گرديد .\r\nجاولى ، وقتى خبر نزديك شدن او به شهر موصل را شنيد براى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nملاقات او با تمام قشون خود از شهر خارج شد .\r\nهمين كه با عماد الدين روبرو گرديد و چشمش بر او افتاد ، از اسب فرود آمد و پيش روى او زمين ببوسيد و در خدمت او به موصل بازگشت .\r\nآنان در ماه رمضان وارد موصل شدند .\r\nعماد الدين حكومت شهر رحبه را به جاولى واگذار كرد و او را بدان شهر روانه ساخت .\r\nآنگاه خود در موصل ماند و به اصلاح امور و استقرار نظم و نسق در آن سرزمين پرداخت .\r\nنصير الدين را به منصب دزدارى قلعهء موصل منصوب ساخت و همچنين زمام دزدارى ساير قلعه‌ها را نيز به دو سپرد .\r\nصلاح الدين محمد را نيز امير حاجب ساخت .\r\nبهاء الدين را هم قاضى القضاة كليه شهرهاى خود نمود و املاك و اقطاع و احترامات او را افزايش داد و مقام او را به جائى رساند كه هيچ كارى بدون مشورت با او انجام نمىشد .\r\nعماد الدين زنگى ، پس از فراغت از كارهاى موصل به سوى جزيرهء ابن عمر روانه گرديد .\r\nدر آنجا مملوكان برسقى تسلط داشتند و از تسليم شدن و تن - در دادن به فرمان او خوددارى كردند .\r\nعماد الدين نيز آنان را در حلقهء محاصره گرفت و به آنان نامه نوشت كه چنانچه تسليم شوند و آن سرزمين را تسليم كنند ، مال و منال بسيار به آنان خواهد داد .\r\nولى آنان نپذيرفتند و در امتناع خود باقى ماندند .\r\nعماد الدين نيز تصميم به جنگ با آنان گرفت .\r\nميان لشكريان او تا شهر رودخانه دجله فاصله بود .\r\nهمين كه فرمان حمله داد ، سپاهيان وى خود را در آب انداختند كه از دجله عبور كنند و به شهر برسند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاين كار عملى گرديد . عده‌اى شناكنان ، برخى با كشتى و گروهى نيز با سوار شدن بر روى كلك‌ها از دجله گذشتند و خود را به كرانهء ديگر رودخانه رساندند .\r\nبدين ترتيب تعداد كسانى كه براى حمله به اهل جزيرهء ابن عمر آمادگى داشتند لحظه به لحظه افزايش مىيافت .\r\nمردم از شهر بيرون آمده و در زمينى كه ميان دجله و جزيره قرار داشت و زلاقه ناميده ميشد اجتماع كرده بودند تا از كار كسانى كه قصد عبور از دجله را داشتند جلوگيرى نمايند .\r\nبه همين جهت با سپاهيان عماد الدين كه از رودخانه گذشته بودند ، به زد و خورد پرداختند و راهشان را سد كردند .\r\nاما وقتى ديدند كه تعداد لشكريان عماد الدين پى در پى افزايش مىيابد ، گريختند و به داخل شهر عقب‌نشينى كردند و به پشت ديوارهاى شهر پناه بردند .\r\nعماد الدين و سپاهيانش بر دشت زلاقه استيلا يافتند .\r\nمردم شهر وقتى چنين ديدند ، خود را باختند . روحيهء آنها ضعيف گرديد . در كار خود سست شدند و يقين كردند كه شهر بالاخره به زور يا به رضا تحت فرمان عماد الدين زنگى در خواهد آمد .\r\nبنابر اين كسانى را به خدمت او فرستادند تا از او براى مردم شهر درخواست امان كنند .\r\nعماد الدين و لشكريانش همچنان در دشت زلاقه اقامت داشتند كه رسولان به خدمتش حضور يافتند و پيامى كه داشتند رساندند .\r\nعماد الدين زنگى در خواست آنان را پذيرفت و مردم شهر را امان داد .\r\nدر نتيجه ، شهر را تسليم او كردند . و او با سپاهيان خود وارد شهر گرديد و آن جا را به تصرف در آورد .\r\nچيزى نگذشت كه دجله طغيان كرد و آب آن افزايش يافت و به حدى زياد شد كه تمام ساحل را فرا گرفت و تا پشت ديوارهاى\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nشهر رسيد .\r\nسراسر دشت زلاقه زير آب رفت و اگر آن روز عماد الدين زنگى و لشكريانش در آن دشت مانده بودند ، بدون شك همه غرق مىشدند ، و حتى يك نفر هم نجات نمىيافت .\r\nمردم كه اين پيشامد شگفت‌انگيز را ديدند به خوشبختى او يقين حاصل كردند و آن را نشانهء آغاز ترقى و پيشرفت كار او شمردند .\r\nبعد ، عماد الدّين زنگى از جزيرهء ابن عمر عازم تصرف نصيبين گرديد و بدان شهر رفت .\r\nشهر نصيبين نيز از طرف امير حسام الدين تمرتاش ، صاحب ماردين ، اداره مىشد .\r\nهمين كه عماد الدين زنگى به شهر نزديك شد ، حسام الدين تمرتاش به فكر چاره‌جوئى افتاد و نزد پسر عم خود ، ركن الدوله داود بن سقمان رفت .\r\nركن الدوله قلعهء كيفا و ساير نواحى آن حدود را در اختيار داشت .\r\nامير حسام الدين براى جنگ با اتابك زنگى از او كمك خواست .\r\nاو نيز شخصا به او وعده مساعدت داد و براى اين كار به گردآورى لشكريان خود پرداخت .\r\nامير حسام الدين به ماردين برگشت و از آنجا نامه‌هائى بوسيله كبوتران نامه بر به لشكريانى كه شهر را نگهدارى مىكردند ، فرستاد .\r\nدر اين نامه‌ها نوشته بود كه او و پسر عمش قريبا با سپاهى انبوه بدانجا خواهند آمد تا عماد الدين را از نصيبين دور كنند ؛ به - آنها دستور داده بود كه پنج روز در نگهدارى شهر پايدارى نمايند تا نيروى كمكى برسد .\r\nتصادفا اتابك عماد الدين در خيمهء خود نشسته بود كه ديد كبوترى در جلوى خيمهء روبرو افتاد .\r\nدستور داد كه كبوتر را بگيرند . آن را گرفتند و به حضور او آوردند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنامه را از پاى كبوتر گشود و خواند و از آنچه در آن نوشته شده بود ، آگاهى يافت .\r\nفكرى به خاطرش رسيد و دستور داد به جاى آن نامه ، نامهء ديگرى بنويسند بدين مضمون :\r\n« من پيش پسر عم خود ، ركن الدوله ، رفتم . و او وعده داد كه مرا در اين جنگ يارى كند و قشونى گرد آورد و براى كمك به ما بفرستد . او بيش از بيست روز تاخير نخواهد كرد .\r\nبنابر اين در حفظ شهر بايد بيست روز مقاومت بخرج دهيد تا اين سپاهيان برسند . »\r\nاين نامه را به پاى كبوتر بستند و او را به سوى شهر فرستادند .\r\nكبوتر پرواز كرد و داخل نصيبين شد .\r\nكسانى كه در شهر مىزيستند وقتى كبوتر را گرفتند ، نامه‌اى كه بدستشان افتاد خواندند و دانستند كه نخواهند توانست مدت بيست روز در برابر سپاهيان اتابك عماد الدين پايدارى كنند .\r\nبنابر اين پيك و پيامى به حضور اتابك شهيد عماد الدين فرستادند و با او مصالحه كردند و شهر را تسليم او نمودند .\r\nبدين ترتيب كوششى كه تمرتاش و داود در اجراى نقشهء خود به كار برده بودند باطل گرديد .\r\nاين هم يكى از شگفتىهائى بود كه شنيده شد .\r\nعماد الدين زنگى ، پس از تسلط و احراز فرمانروائى خود بر نصيبين ، روانهء شهر سنجار گرديد .\r\nمردم سنجار ، نخست از ورود او جلوگيرى كردند ولى بعد كه توانائى و نيروى او را ديدند ، صلح نمودند و شهر را تسليم كردند .\r\nعماد الدين پس از تصرف سنجار ، شحنه‌هائى را به خابور فرستاد و آن نواحى را نيز در اختيار گرفت .\r\nسپس به شهر حران رفت كه تعلق به مسلمانان داشت .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nولى شهرهاى رها و سروج و بيره [ ( 1 ) 
  ] و ساير نواحى آن حدود همه در اختيار فرنگيان بود و مردم حران از دست فرنگيان صدمهء بسيار مىديدند و در تنگنائى سخت گرفتار شده بودند ، زيرا سلطان مقتدرى نداشتند كه از شهر و مردم شهر حمايت كند و گزند دشمنان را از جانشان دفع نمايد .\r\nبنابر اين همين كه عماد الدين بدان شهر نزديك شد ، اهالى شهر براى استقبال از او و لشكريان او بيرون آمدند و فرمانبردارى او را به گردن گرفتند و شهر را تسليم او كردند .\r\nعماد الدين پس از تسلط به حران رسولى را به نزد جوسلين فرمانرواى رها و ساير شهرهاى آن حدود فرستاد و نامه‌اى به او نگاشت و براى مدت كوتاهى درخواست متاركهء جنگ كرد .\r\nقصد عماد الدين ازين درخواست آن بود كه براى سر و سامان دادن به امور شهرها و تجهيز و تقويت سپاه خود فراغت كافى داشته باشد مهمترين كار در نظر او گذشتن از رود فرات و رسيدن به شام براى دست يافتن به شهر حلب و ساير شهرهاى شام بود .\r\nميان عماد الدين و جوسلين صلح برقرار شد و مردم آن نواحى براى مدتى امنيت و آسودگى يافتند .\r\nجريان تصرف شهر حلب را - انشاء الله تعالى - بعد در جاى خود ذكر خواهيم كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بيره ( به فتح راء ) : بنا به گفته ياقوت ، نام شهرى است نزديك سميساط ، ميان حلب و حدود روم ، و آن قلعه‌اى است مستحكم كه شامل روستاى بزرگى است . و در زمان ياقوت ( اواخر قرن ششم و اوائل قرن هفتم هجرى قمرى ) مجير الدين ابو سليمان داود بن الملك الناصر يوسف بن ايوب حاكم آن ديار بوده است و آن را به برادر خود ، الملك الظاهر ، اقطاع نموده است .\r\n( لغتنامهء دهخدا )\r\n","page_name":" 113 ","page_number":113},
  {"content":"\r\n\r\n\r\nبرخى ديگر از رويداده‌هاى سال\r\nدر اين سال - يعنى سال 521 هجرى قمرى - معين الملك ابو نصر احمد ابن فضل به قتل رسيد .\r\nاو را باطنيان كشتند .\r\nمعين الملك از مبارزه با باطنيان اثرات نيكوئى بر جاى نهاده بود و در اين مبارزه نيت خير داشت .\r\nخداوند شربت شهادت نصيبش كرد .\r\nدر اين سال - چون اتابك عماد الدين زنگى به موصل رفته بود - سلطان محمود امور شحنگى بغداد را به مجاهد الدين بهروز سپرد .\r\nدر اين سال حسن بن سليمان به شغل تدريس در مدرسهء نظاميهء بغداد منصوب گرديد .\r\nدر اين سال سلطان سنجر قشونى را براى سركوبى باطنيان به - قلعهء الموت فرستاد .\r\nدرين مبارزه از باطنيان گروه كثيرى كشته شدند . مىگفتند كه تعداد كشته‌شدگان از ده هزار تجاوز مىكرد .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nدرين سال على بن مبرك ابو الحسن مقرى - معروف به ابن الفاعوس حنبلى درگذشت .\r\nفوت او در ماه شوال اتفاق افتاد .\r\nاو مردى صالح و نيكوكار بود .\r\nباز در ماه شوال همين سال محمد بن عبد الملك بن ابراهيم بن احمد ابو الحسن بن ابو الفضل همدانى فرضى ، صاحب تاريخ ، دار فانى را بدرود گفت .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\n522 وقايع سال پانصد و بيست و دوم هجرى قمرى\r\n\r\nتسلط اتابك عماد الدين زنگى بر شهر حلب\r\nدر اين سال ، در اول محرم ، اتابك عماد الدين زنگى بن آقسنقر بر شهر حلب و قلعهء آن دست يافت .\r\nاينك ببينيم كه سبب دست يافتن او بر اين شهر چگونه بوده است :\r\nما تسلط برسقى را بر شهر حلب و قلعهء آن در سال 518 شرح داديم .\r\nو گفتيم كه پسرش عز الدين مسعود از طرف وى زمام حكومت شهر را در دست گرفت .\r\nوقتى كه برسقى كشته شد ، مسعود از شهر حلب به موصل رفت و آنجا را نيز تحت فرمان خويش در آورد . آنگاه اميرى را كه « قومان » نام داشت به نيابت از طرف خود مأمور ادارهء امور حلب ساخت .\r\nچندى بعد ، امير ديگرى به نام « قتلغ‌ابه » را به حكومت حلب گماشت و او را بدانجا فرستاد و به قومان نيز فرمان داد كه شهر و كارهاى شهر را تحويل او دهد .\r\nوقتى قتلغ‌ابه به حلب رفت و مأموريت خود را ابلاغ كرد ، قومان گفت : « ميان من و عز الدين مسعود نشانه‌اى است . من آن نشانه را نديدم . و تا وقتى كه آن را نديده‌ام شهر را تسليم نخواهم كرد . »\r\nنشانه ميان عز الدين مسعود و امير قومان تصوير يك آهو بود .\r\nو امير مسعود بسيار خوب نقاشى مىكرد .\r\nقتلغ‌ابه پيش امير مسعود برگشت كه آن نشانه را از او بگيرد و براى امير قومان ببرد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nولى مقارن همان ايام امير مسعود به رحبه رفته و آن جا را محاصره كرده بود . و ، چنان كه گفته شد ، در همان جا به بيمارى شديدى گرفتار گرديد و جان سپرد .\r\nقتلغ‌ابه ، وقتى بدانجا رسيد و امير مسعود را مرده يافت ، شتابان به حلب بازگشت .\r\nمردم از درگذشت امير مسعود خبردار شدند و فضائل بن بديع كه رياست امور شهر را بر عهده داشت ، شهر را تسليم قتلغ‌ابه كرد .\r\nبزرگان شهر نيز همه به اطاعت او در آمدند . و از امير قومان كه ديگر به صحت خبر در گذشت امير مسعود يقين پيدا كرده بود ، خواستند كه از قلعه فرود آيد .\r\nهزار دينار نيز به او عطا كردند .\r\nپس از رفتن امير قومان ، امير قتلغ در بيست و چهارم جمادى - الآخر سال 521 قلعه را گرفت .\r\nاو همين كه بر كارها تسلط يافت ، بيدادگرى خود را آشكار كرد ، و سخت به ظلم و ستم پرداخت .\r\nدست او به اموال مردم دراز شد و مخصوصا آنچه را كه به عنوان ميراث به مردم ميرسيد مىگرفت .\r\nاشرار و بدكاران به او نزديك شدند و دل‌هاى مردم از او رميد و متنفر گرديد .\r\nبدر الدوله سليمان بن عبد الجبار بن ارتق نيز كه سابقا حكومت حلب را داشت ، در شهر مىزيست .\r\nمردم به او پناه بردند و در حلقهء فرمان او در آمدند . شب سه شنبه سوم شوال قيام كردند تا خود را از يوغ بيدادگرى قتلغ‌ابه رهائى بخشند .\r\nآن عده از ياران قتلغ‌ابه كه در شهر اقامت داشتند اكثرا در سحرگاه عيد سرگرم نوشيدن شراب بودند .\r\nمردم ، سرمستى آنان را غنيمت شمردند و بر آنان تاختند و همه را\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبازداشت كردند .\r\nآنگاه روى چهار دست و پا به سوى قلعهء شهر پيشروى كردند كه آن را تصاحب نمايند .\r\nقتلغ‌ابه در قلعه پناه برد و به ياران خود كه در قلعه بودند ملحق گرديد .\r\nمردمى كه هواخواه بدر الدوله بودند قلعه را محاصره كردند .\r\nكار كشمكش آنان بالا گرفت . حسان حاكم شهر منبج و حسن حاكم بزاعه بدانجا آمدند كه كار را اصلاح كنند ولى صلح و آشتى ميان آنان صورت نپذيرفت .\r\nموضوع دو دستگى و تفرقه‌اى كه در حلب وجود داشت رفته رفته به گوش فرنگيان رسيد .\r\nجوسلين ، فرمانرواى شهرهايى كه در تحت اختيار فرنگيان بود آن وضع را غنيمت شمرد و با قشون خود به سوى حلب روانه گرديد تا آن شهر را به تصرف خود در آورد .\r\nاما مردم شهر به او مبالغى رشوه يا پيشكش دادند و او را با سپاهيانش باز گرداندند .\r\nهمين كه جوسلين از حلب بازگشت ، فرمانرواى انطاكيه با گروهى از فرنگيان بدان شهر رسيد .\r\nاهالى حلب در اطراف قلعهء شهر خندقى كندند . بدين ترتيب كسانى كه در حول و حوش شهر بودند نمىتوانستند به قلعه پناه برند و اشخاصى كه در داخل قلعه بودند نمىتوانستند خارج گردند .\r\nمردم شهر به خطرى بزرگ نزديك شده بودند و اين وضع تا نيمهء ذى الحجهء اين سال ادامه داشت .\r\nتا اين زمان اتابك عماد الدين زنگى بر سراسر نواحى موصل و جزيرهء ابن عمر فرمانروائى يافته بود .\r\nامير سنقر دراز و امير حسن قراقوش نيز كه از بزرگان امراء برسقى محسوب مىشدند با لشكريان انبوه خود به او پيوسته بودند زيرا او از طرف سلطان محمود فرمان حكومت موصل و جزيره و شام را\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nداشت .\r\nعماد الدين زنگى دو امير مذكور را براى رسيدگى به امور شهر حلب اعزام داشت .\r\nآن دو تن رهسپار حلب گرديدند و در آن جا قرار شد كه بدر الدولة ابن عبد الجبار و قتلغ‌ابه كه با يك ديگر نزاع داشتند ، هر دو به موصل نزد اتابك عماد الدين بروند تا او خود ، هرطور كه صلاح دانست ، دربارهء ايشان تصميم بگيرد .\r\nبر اين قرار دو نفر مذكور از حلب روانه موصل شدند و امير حسن قراقوش نيز در غياب آنها موقتا حكومت حلب و ادارهء امور آن شهر را عهده‌دار شد .\r\nوقتى بدر الدوله و قتلغ‌ابه به خدمت اتابك عماد الدين رسيدند ، اتابك آن دو را با يك ديگر آشتى داد .\r\nولى هيچيك از آنان را مجددا به حلب نفرستاد . و حاجب خود - صلاح الدين محمد ياغيسيانى - را با قشونى بدانجا گسيل داشت .\r\nصلاح الدين به حلب رفت و بر قلعهء شهر تسلط يافت و كارها را سر و سامان داد و يك والى براى آنجا تعيين كرد .\r\nپس از آن اتابك عماد الدين زنگى شخصا با سرداران و سپاهيان خود به سوى شام حركت كرد .\r\nاو در راه خود بر شهرهاى منبج و بزاعه دست يافت و فرمانروائى خود را در آن دو شهر استقرار بخشيد .\r\nوقتى به حلب رسيد ، مردم براى ديدار و استقبال او از شهر بيرون آمدند و به قدوم او شادى كردند .\r\nاتابك عماد الدين داخل شهر شد و به كارها مسلط گرديد و امور را مرتب ساخت .\r\nتوابع حلب را نيز به اقطاع در اختيار سرداران و سپاهيان خويش قرار داد .\r\nپس از فراغت از كارهائى كه در پيش داشت قتلغ‌ابه را كه مردم\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاز بيدادگرىهايش شكايت بسيار كرده بودند دستگير ساخت و او را به فضائل بن بديع سپرد .\r\nابن بديع او را در خانه‌اى كه در حلب داشت كور كرد . قتلغ در اثر آسيبى كه ديد ، جان سپرد .\r\nابن بديع از كارى كه كرده بود وحشت‌زده شد و به قلعهء جعبر گريخت و از فرمانرواى قلعه پناه خواست . او نيز وى را پناه داد .\r\nعماد الدين پس از گريختن فضائل بن بديع رياست امور شهر حلب را به ابو الحسن على بن عبد الرزاق داد .\r\nاگر خداوند بزرگ ، با فرمانروائى اتابك عماد الدين بر شهرهاى شام ، به مسلمانان احسان نمىفرمود ، يقينا فرنگيان اين شهرها را تصرف مىكردند . زيرا بعضى از شهرهاى شام را محاصره كرده بودند و چون ظهير الدين طغتگين ازين حملات آگاه شد ، لشكريان خود را گرد آورد و به شهرهاى فرنگيان هجوم برد و آن شهرها را محاصره كرد .\r\nفرنگيان كه چنين ديدند ناچار شدند كه از محاصره شهرهاى مسلمين دست بردارند و به شهرهاى خود باز گردند تا دست طغتگين را از سر مردم آن شهرها كوتاه سازند .\r\nولى تقدير خداوند بزرگ چنين بود كه اتابك طغتگين نيز درين سال به رحمت ايزدى پيوست و ديگر در سراسر شام هيچ مردى باقى نمانده بود كه به يارى مردم اين سرزمين برخيزد .\r\nتا اينكه خداوند با فرمانروا ساختن عماد الدين بر شام ، در حق مسلمانان لطف فرمود . و اتابك عماد الدين با فرنگيان كارى كرد كه ما - ان شاء الله تعالى - در جاى خود شرح خواهيم داد .\r\n\r\nرفتن سلطان سنجر به رى\r\nدرين سال سلطان سنجر سلجوقى با سپاهى انبوه از خراسان به سوى رى روانه گرديد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nسبب حركت سلطان سنجر از خراسان به رى اين بود كه دبيس بن صدقه ، همچنانكه پيش از اين گفتيم ، با ملك طغرل به خدمت سلطان سنجر رفت . او پيوسته سلطان سنجر را تشويق و تحريص مىكرد كه به عراق لشكر بكشد و آن جا را تصرف كند .\r\nاو تصرف عراق - يعنى بين النهرين - را در نظر سلطان سنجر كارى آسان جلوه مىداد و مرتب به گوش او مىخواند كه خليفهء عباسى ، المسترشد بالله ، و سلطان محمود ، هر دو بر ضد او و سرپيچى از فرمان او دست اتحاد به يك ديگر داده‌اند .\r\nاين گونه سخنان را به حدى ادامه داد كه سرانجام سلطان سنجر پيشنهاد او ، مبنى بر حمله به عراق ، را پذيرفت و از خراسان بدين قصد با سپاهيان خود حركت كرد تا به رى رسيد .\r\nدر آن زمان سلطان محمود در همدان اقامت داشت .\r\nسلطان سنجر رسولى را به نزد سلطان محمود فرستاد و او را به خدمت خود در رى دعوت كرد .\r\nمنظور سلطان سنجر از اين كار آن بود كه ببيند سلطان محمود هنوز بر سر اطاعت و فرمانبردارى خود باقى است يا همچنانكه دبيس گمان مىكرد ، از او برگشته است .\r\nوقتى فرستادهء سلطان سنجر به حضور سلطان محمود رسيد و پيام خود را به عرض رساند ، سلطان محمود بيدرنگ به خدمت عم خود ، سلطان سنجر شتافت .\r\nوقتى كه به رى رسيد ، سلطان سنجر به تمام سپاهيان خود فرمان داد كه به ديدار و استقبال او بروند .\r\nپس از ورود سلطان محمود نيز ، سلطان سنجر او را در پهلوى خود بر تخت نشاند و در بزرگداشت و تجليل او كوشيد .\r\nسنجر تا نيمهء ذى الحجه در رى ، نزد سلطان محمود ماند . بعد به خراسان بازگشت .\r\nهنگام عزيمت به خراسان ، دبيس بن صدقه را به سلطان محمود\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nسپرد و توصيه كرد كه او را گرامى دارد و به شهر خود باز گرداند .\r\nسلطان محمود با دبيس به همدان مراجعت كرد . سپس از آن جا با هم به عراق رفتند .\r\nوقتى نزديك بغداد رسيدند ، وزير ابو القاسم انس آبادى براى استقبال سلطان محمود از شهر بيرون آمد .\r\nتاريخ ورود سلطان محمود سلجوقى به بغداد نهم محرم سال 523 هجرى قمرى بود .\r\nوزير ابو القاسم انس آبادى را قبلا سلطان محمود بازداشت كرده بود . ولى سلطان سنجر دستور داد تا آزادش كند .\r\nسلطان محمود هم دستور سلطان سنجر را اطاعت كرد و ابو القاسم را از زندان آزاد ساخت .\r\nسلطان سنجر ، ابو القاسم را ، پس از آزاد شدن وى از زندان ، به وزارت دختر خود كه به عقد سلطان محمود در آورده بود ، گماشت .\r\nدرين سفر ، وقتى ابو القاسم در التزام ركاب سلطان محمود وارد بغداد شد سلطان محمود مجددا وزارت خود را به او داد .\r\nانتصاب او در بيست و چهارم ماه محرم صورت گرفت و اين دومين بارى بود كه به وزارت سلطان محمود اشتغال مىجست .\r\n\r\nبرخى ديگر از رويدادهاى سال\r\nدر اين سال ، در هشتم ماه صفر ، اتابك طغتگين ، فرمانرواى دمشق ، دار فانى را بدرود گفت .\r\nاو مملوك ملك تتش بن الب ارسلان بود . مردى خردمند و نيكوكار به شمار مىرفت . با فرنگيان جنگ و جهاد بسيار مىكرد و با رعيت خود به نيكى رفتار مىنمود و شرايط عدل و داد را به كار مىبست .\r\nلقب او ظهير الدين بود . و پس از درگذشت وى ، پسرش تاج الملوك بورى ، به فرمانروائى رسيد .\r\nاو بزرگترين فرزند طغتگين محسوب مىشد و به وصيت پدر خود\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nفرمانروائى دمشق را بر عهده گرفت و وزير پدر خود . ابو على طاهر بن سعد مزدقانى را به وزارت خود گماشت .\r\nدر اين سال ، در آغاز ماه رجب ، جلال الدين ابو على بن صدقه وزير خليفه در گذشت .\r\nاو مردى نيك نهاد ، خوشرفتار ، فروتن و دوستدار اهل علم بود و آنان را اكرام مىكرد .\r\nشعر نيز نيكو مىسرود . از جملهء اشعار او سه بيت ذيل است كه در ستايش المسترشد بالله سروده است :\r\n وجدت الورى كالماء طبعا ورقة * و ان امير المؤمنين زلاله\r\nو صورت معنى العقل شخصا مصورا * و ان امير المؤمنين مثاله\r\nو لولا طريق الدين و الشرع و التقى * لقلت من الاعظام جل جلاله \r\n( يعنى : مردم را مانند آب يافتم ، از جهت طعم و نازكى ، و امير المؤمنين ، يعنى خليفه مسلمين ، حكم آب زلال را داشت .\r\nمعنى عقل را به صورت يك شخص در ذهن خود مجسم و مصور كردم و امير المؤمنين را مثال او يافتم .\r\nو اگر پاى دين و شريعت و پرهيزگارى در ميان نبود ، او را از غايت بزرگى همانند خداوند مىشمردم . )\r\nپس از در گذشت جلال ، شرف الدين على بن طراد زينبى به نيابت وزارت رسيد .\r\nپس از چندى نيز به وزارت منصوب گرديد و در پايان ربيع الآخر سال 523 به دريافت خلعت وزارت مفتخر شد .\r\nبجز شرف الدين على هيچ كس ديگر از هاشميان به وزارت\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخلفاى عباسى نرسيد .\r\nدر اين سال باد سختى وزيدن گرفت كه همه جا را تيره و تار كرد و خاك قرمزى همراه آورد كه شبيه ماسه بود . و در آسمان مانند ستون‌هائى از آتش نمودار مىشد .\r\nمردم از اين وضع به وحشت افتادند و به دعا و استغفار پرداختند تا آنچه باعث وحشت آنان شده بود . از سرشان رفع شد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\n523 وقايع سال پانصد و بيست و سوم هجرى قمرى\r\n\r\nورود سلطان محمود به بغداد\r\nدر اين سال ، در ماه محرم ، سلطان محمود پس از بازگشت از خدمت غم خود ، سلطان سنجر ، به بغداد رفت .\r\nاو دبيس بن صدقه را نيز همراه خود برده بود كه ميانهء او با خليفه ، المسترشد بالله ، را آشتى دهد .\r\nدبيس در اين سفر از سلطان محمود عقب افتاد . قدرى ديرتر از او وارد بغداد شد و در خانهء سلطان محمود فرود آمد .\r\nسلطان محمود ميانجيگرى كرد تا رضايت خاطر خليفهء عباسى را نسبت به او فراهم آورد .\r\nولى خليفه رضايت نمىداد كه فرمانروائى شهرى از شهرهاى عراق به دبيس سپرده شود .\r\nدبيس بن صدقه حاضر بود كه براى رسيدن به مقصود خود صد هزار دينار به سلطان محمود بپردازد .\r\nدر اين هنگام اتابك عماد الدين زنگى از جريان امر اطلاع يافت و دانست كه سلطان محمود مىخواهد فرمانروائى موصل را به - دبيس بن صدقه واگذار نمايد . بنابر اين تصميم گرفت كه آن مبلغ ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nيعنى صد هزار دينار را خود به سلطان محمود پيشكش كند .\r\nلذا يك روز شخصا سر زده به خدمت سلطان محمود رفت و او را پنهانى ملاقات كرد و هدايائى را هم كه با خود برده بود ، تقديم نمود .\r\nاو سه روز در خدمت سلطان محمود ماند . سرانجام سلطان او را خلعت داد و به موصل باز گرداند .\r\nدرين سفر ، سلطان محمود يك بار كه براى شكار از شهر بيرون رفته بود مهمان يكى از شيوخ شد .\r\nشيخ « مزرفه » ازو دعوت كرد و مهمانى بسيار مفصلى به - افتخار او داد كه تمام سپاهيانش در آن شركت داشتند .\r\nاو سلطان محمود را به حمامى كه در خانه داشت برد . و براى شست و شو به جاى آب گلاب در اختيارش گذارد .\r\nهنگامى كه مىخواست از آن جا برود منصب شحنگى بغداد را به مجاهد الدين بهروز سپرد . حله را نيز به او واگذار كرد .\r\nآنگاه از عراق روانهء همدان شد .\r\n\r\nكارهاى دبيس در عراق و بازگشت سلطان محمود به بغداد\r\nپس از رفتن سلطان محمود از بغداد به همدان ، همسر او - كه دختر سلطان سنجر بود ، وفات يافت .\r\nاين خانم براى دبيس بن صدقه وجود سودمندى به شمار ميرفت زيرا پشتيبان وى بود و از منافع او دفاع مىكرد . پس از درگذشت او كار دبيس نيز به آشفتگى گرائيد .\r\nبعد ، هنگامى كه سلطان محمود به بيمارى سختى دچار شد ، دبيس پسر خردسال خود را برداشت و عازم عراق گرديد .\r\nوقتى خليفهء عباسى - المستر شد بالله - خبر آمدن او را شنيد لشگريان را مجهز كرد و مامور پيكار با او ساخت .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمجاهد الدين بهروز كه اين زمان در حله بود ، همين كه از نزديك شدن دبيس به حله اطلاع يافت از آن جا گريخت .\r\nدبيس در ماه رمضان وارد حله شد .\r\nسلطان محمود وقتى از تاخت و تاز دبيس آگاه گرديد ، دو تن از اميران خود را كه يكى قزل و ديگرى احمديلى نام داشت احضار فرمود و به آنان گفت : « شما دو نفر از طرف من مامور نگهدارى دبيس بوديد و اكنون من او را از شما مىخواهم . »\r\nبنابر اين ، احمديلى روانه عراق شد تا خود را به دبيس برساند و شرش را از سر شهرها رفع كند و او را دوباره به حضور سلطان محمود باز گرداند .\r\nدبيس همين كه خبر حركت او را شنيد ، كسى را نزد خليفهء عباسى فرستاد و به دلجوئى او پرداخت و پيام داد كه : « اگر تو از من راضى باشى ، من چند برابر آنچه از مردم مىگيرم پيشكش خواهم كرد و بندهء مملوكى باقى خواهم ماند . »\r\nدرين باره پيك و پيام‌هائى رد و بدل شد . دبيس نيز ضمنا به - گردآورى اموال و جمع كردن مردان جنگى اشتغال داشت .\r\nاو كه اول فقط با سيصد سوار وارد عراق شده بود ، توانست ده هزار سوار در اطراف خود جمع كند .\r\nاحمديلى كه به تعقيب دبيس رفته بود ، در ماه شوال وارد بغداد شد و بدنبال او شتافت .\r\nبعد از او ، سلطان محمود عازم عراق گرديد .\r\nدبيس وقتى خبر حركت سلطان محمود را شنيد ، هدايائى بسيار گرانبها به خدمت وى فرستاد . از آن جمله ، سيصد راس اسب بود كه همه نعل‌هاى طلا داشتند باضافهء دويست هزار دينار وجه نقد . تا بدين وسيله رضايت سلطان محمود و خليفه عباسى را فراهم آورد .\r\nاما سلطان محمود نپذيرفت و به او پاسخ مساعد نداد .\r\nسلطان در ماه ذى القعده به بغداد رسيد و شرف الدين على طراد\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nزينبى وزير خليفه و ساير صاحب منصبان ازو استقبال كردند .\r\nوقتى دبيس از ورود سلطان محمود يقين حاصل كرد ، روانه بيابان شد و به بصره حمله برد و در آن شهر اموال زيادى از مردم گرفت و دارائى و درآمدى را هم كه به خليفه و سلطان محمود تعلق داشت ، همه را ضبط كرد .\r\nسلطان محمود ده هزار سوار براى سركوبى او فرستاد . و او همين كه از آمدن آنها اطلاع يافت ، از بصره دور شد و بار ديگر راه بيابان در پيش گرفت .\r\n\r\nقتل اسماعيليان در دمشق\r\nما پيش از اين راجع به كشته شدن ابراهيم اسدآبادى در بغداد و گريختن خواهرزادهء او بهرام به شام ، و توفيق او در تصاحب قلعهء بانياس و رفتن او بدان قلعه صحبت كرديم .\r\nاو وقتى كه ميخواست از دمشق دور شود ، كسى را در آن جا به جانشينى خود گماشت تا مردم را به مذهب وى - كه آئين اسماعيليه بود - دعوت كند .\r\nپيروان او رفته رفته زياد شدند و در همه جا راه يافتند و او به - دستيارى آنان توانست بر چند قلعه كه در كوه‌ها قرار داشتند ، مانند قلعهء قدموس و غيره ، تسلط يابد .\r\nدر وادى التيم كه از توابع بعلبك بود مردمى مىزيستند كه مذاهب مختلف داشتند مانند درزيه [ ( 1 ) 
  ] و مجوس و نصيريه [ ( 1 ) 
  ] و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - درزى ( به فتح دال و راء ) يا ( به ضم دال و سكون راء ) : معروف به - نشتكين ( انوشتكين ) شهرت ابو عبد الله محمد بن اسماعيل كه در سال 410 يا 411 فوت كرده است .\r\nاو از مؤسسين مذهب دروزيه است كه نام اين طائفه مأخوذ از شهرت اوست .\r\nبقيهء ذيل در صفحه بعد\r\n","page_name":" 128 ","page_number":128},
  {"content":"\r\n\r\nنصيريه [ ( 1 ) 
  ] و غيره ، و امير آنان موسوم به ضحاك بود .\r\nبهرام در سال 522 بدان سرزمين حمله برد . آنان را در حلقه محاصره گرفت و به پيكار با آنان پرداخت .\r\nضحاك با هزار مرد جنگى به مبارزه با او شتافت و به لشكريان او حمله‌ور شد و شمشير به روى آنان كشيد و گروه انبوهى از آنان را از دم تيغ گذراند .\r\nبهرام در اين جنگ كشته شد .\r\nگروهى كه جان به سلامت برده بودند گريختند و به بدترين\r\n\r\n\r\n\r\n\r\n","description":"","footnote":"\r\n[ ( ) 
  ] وى نيز مانند حمزة بن على زوزنى ، كه يكى ديگر از مؤسسين اين مذهب است ، ايرانى نژاد و از اهل بخارا بود . ( بعضى نيز او را ترك‌نژاد گفته‌اند . )\r\nاو در اواخر سال 407 هجرى قمرى به مصر رفته ، به خدمت الحاكم بامر الله خليفه فاطمى پيوست . و ظاهرا به اشارت « حاكم » به خدائى آن خليفه ، يا حلول خدا در وجود او ، و همچنين به لزوم عبادت او قائل گشت .\r\nگويند « حاكم » او را براى نشر دعوت خويش به شام فرستاد . و او در شام كشته شد .\r\nبه موجب روايات دروزيه ، وى در اواخر عمر از حاكم برگشت ، و با او به دشمنى برخاست ، و در نتيجه ، حمزه ، به عنوان يگانه رسول و داعى حاكم ، مورد متابعت دروزيه واقع شد .\r\nدر اخبار و احوال درزى بعضى خلطها روى داده است ، چنان كه درباره اصل شهرت او نيز اختلاف است .\r\nبموجب يك قول ، نسبت وى به لفظ « درزى » فارسى است ، به معنى « خياط » ، و بر حسب قول ديگر ، وى منسوب است به شهرى موسوم به طيروز .\r\n( دائرة المعارف فارسى )\r\n[ ( 1 ) 
  ] - نصيريه ( به ضم نون و فتح صاد ) : فرقه‌اى از غلاة شيعه كه پيروان نصير نميرىاند و گويند خدا در وجود على حلول كرده است .\r\nو حجت آورند كه ظهور روحانى در جسمانى از مطالبى است كه قابل انكار بقيهء ذيل در صفحه بعد\r\n","page_name":" 129 ","page_number":129},
  {"content":"\r\n\r\nصورت به قلعهء بانياس بازگشتند .\r\nبهرام مردى از ياران خود ، موسوم به اسماعيل را به نيابت از طرف خود در بانياس گماشته بود .\r\nاسماعيل ، شكست‌خوردگانى را كه به نزدش بازگشته بودند جمع آورى كرد و دنبالهء كار بهرام را گرفت .\r\nاو دعوت خود و همچنين گروه داعيان خود را در شهرها\r\n\r\n\r\n\r\n\r\n","description":"","footnote":"\r\n[ ( ) 
  ] نمىباشد مانند ظهور جبرئيل در صورت بشر ، براى امور خير و ظهور شيطان در صور بشر در امور شر . و چون على و اولادش بر ساير معاصران برتر و به - تائيدات وابسته به اسرار باطنيه ، مؤيد بوده‌اند ، از اين رو حق به صورت آنان ظهور كرد و به زبان آنها گويا شد . و از آنان دستگيرى كرد .\r\nاز اين رو ، خدائى را در ذات امامان از نسل على منحصر دانند - از شرح المواقف .\r\nفرقه‌اى از غلاة شيعه تابعان محمد بن نصير نميرىاند .\r\nاين فرقه « امام على النقى را رب دانسته و خودش را نيز مرسل از طرف آن حضرت پنداشته و لواط و نكاح محارم را تجويز مىكرده‌اند . »\r\nبه روايت ديگر ، نصيريه نام فرقه‌اى است كه « به نبوت محمد بن نصير فهرى نميرى قائل هستند . »\r\nبه روايت ديگر ، ايشان « از شعب سبائيه و معتقد به ربوبيت حضرت امير المؤمنين و اتباع شخصى نصير ( بر وزن كميل ) و يا محمد بن نصير هستند . »\r\nگويند كه « آن حضرت رئيس ايشان يا جمعى از ايشان را كشته و بلكه به آتش سوزانده و زنده گردانيد كه بلكه از آن عقيده فاسده منصرف باشند ، مثمر نشده و در آن عقيده ديگر رسوخ يافته و گفتند كه : پيش از آن كه مرده را زنده كرده باشى به ربوبيت تو معتقد بوديم تا چه رسد به اينكه آن را نيز مشاهده كرديم . »\r\n( ريحانة الادب ج 4 ص 206 ) گروهى از مردم كه در قسمت شمال سوريه سكونت دارند و معتقدات خود را از ديگران مخفى ميدارند و فلاحين ناميده مىشوند . نصيرى يك تن از ايشان است - از اقرب الموارد . ( لغتنامه دهخدا )\r\n","page_name":" 130 ","page_number":130},
  {"content":"\r\n\r\nگسترش داد .\r\nمزدقانى نيز كه وزير تاج الملوك بود به او كمك كرد زيرا مىخواست از وجود او و يارانش استفاده كند و خود را براى رسيدن به هدفى كه در پيش داشت تقويت نمايد .\r\nاندكى بعد ، مزدقانى در دمشق به جاى بهرام ، شخصى موسوم به ابو الوفا را گماشت .\r\nابو الوفا به زودى بنيادش قوى گرديد و كارش بالا گرفت و تعداد پيروانش افزايش يافت .\r\nكار نفوذ و قدرت او به جائى رسيد كه در دمشق قيام كرد و بر كليه مسلمانانى كه در آن سرزمين مىزيستند مستولى گرديد و فرمان او بيش از حكم تاج الملوك بورى ، فرمانرواى دمشق ، نفوذ داشت .\r\nمزدقانى كه به پيشرفت كار آن گروه كمك كرده بود ، براى اجراى نقشه خود و بهره‌بردارى از دانه‌اى كه پاشيده بود ، فرصت را مناسب يافت و در صدد استفاده بر آمد .\r\nاو به فرنگيان نامه نوشت و پيشنهاد كرد كه شهر دمشق را به - آنان تسليم كند و در عوض ، آنها هم شهر صور را به او تحويل دهند .\r\nاين پيشنهاد مورد پسند واقع گرديد و قرار شد در يك روز جمعه نقشه را اجرا كنند .\r\nمزدقانى با اسماعيليان قرار گذاشت كه در آن روز مواظب تمام درهاى مسجد جامع باشند تا مردم كه براى نماز جماعت رفته‌اند هيچكدام نتوانند از مسجد جامع خارج شوند و فرنگيان بيايند و بر شهر تسلط يابند .\r\nوقتى خبر اين توطئه به گوش تاج الملوك بورى فرمانرواى دمشق رسيد ، مزدقانى را نزد خود خواند .\r\nهمين كه مزدقانى به حضورش رسيد ، با او خلوت نمود و او را كشت و سر او را از دروازهء قلعه شهر آويزان كرد .\r\nآنگاه فرمان داد كه جار بزنند و مردم را از جريان امر آگاه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nسازند و آنان را به كشتن باطنيان تشويق كنند .\r\nبر اثر اجراى اين دستور ، شش هزار تن از باطنيان به قتل رسيدند اين واقعه در نيمه ماه رمضان روى داد .\r\nبدين ترتيب مسلمانان از شرشان آسوده خاطر گرديدند و مكر و حيله كافران نيز به خودشان برگشت .\r\nوقتى كار اسماعيليان دمشق بدان نحو پايان يافت ، اسماعيل ، والى بانياس ، نيز از عاقبت كار خود انديشناك شد و ترسيد از اينكه به او و يارانش نيز حمله‌ور شوند و آنان را به هلاك رسانند .\r\nبراى احتراز ازين پيشآمد به فرنگيان نامه نوشت و حاضر شد كه قلعهء بانياس را تسليم آنان كند و در عوض ، خود و يارانش به - شهرهاى آنان نقل مكان نمايند .\r\nاين پيشنهاد را فرنگيان پذيرفتند .\r\nبنابر اين ، اسماعيل قلعهء بانياس را در اختيار فرنگيان گذارد و خود و كسانش به شهرهاى فرنگيان رفتند و سختى و ذلت و خوارى بسيار ديدند .\r\nاسماعيل در اوائل سال 524 درگذشت و خداوند مؤمنان را از گزند او و پيروانش رهائى بخشيد .\r\n\r\nمحاصرهء دمشق بوسيلهء فرنگيان و شكست خوردن آنان\r\nوقتى خبر كشته شدن مزدقانى و اسماعيليان در دمشق به گوش فرنگيان رسيد ، اين معنى به خاطرشان گران آمد و متاسف شدند و از اينكه نتوانستند بر دمشق دست يابند .\r\nاين پيشامد براى همه آنان مصيبتى بود . لذا سران كشورهاى فرنگى مانند فرمانرواى قدس ، حاكم انطاكيه و صاحب طرابلس و ساير فرنگيان و پيشوايان روحانى آنان ، همچنين كسانى كه از راه\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدريا براى تجارت و زيارت به آن شهرها مىرفتند ، همه جمع شدند و براى تصرف دمشق دست اتحاد به يك ديگر دادند .\r\nسپاهى انبوه فراهم آمد كه مشتمل بر دو هزار سوار بود . اما سربازان پياده از فرط كثرت به شمارش در نمىآمدند .\r\nاين گروه عظيم روانه دمشق شدند تا آنجا را محاصره كنند .\r\nتاج الملوك بورى ، فرمانرواى دمشق وقتى خبر حركت فرنگيان را شنيد به جمع آورى سربازان عرب و تركان پرداخت و هشت هزار سپاهى سوار فراهم آورد .\r\nفرنگيان در ماه ذى الحجه به نزديك دمشق رسيدند و فرود آمدند و گروهى از افراد خود را نيز به توابع دمشق فرستادند تا بدان نواحى حمله‌ور شوند و خواربار مورد نياز را جمع كنند و غنائمى بدست آورند .\r\nوقتى تاج الملوك شنيد كه گروه بسيارى به شهر حوران رفته‌اند كه آنجا را غارت كنند و آذوقه اهالى را بربايند ، اميرى از اميران خود را كه « شمس الخواص » خوانده مىشد ، با جمعى از سپاهيان مسلمانان به سر وقت آنان فرستاد .\r\nخروج اين عده در يك شب سرد زمستانى بود كه باران بسيار مىباريد . و از بامداد روز بعد با فرنگيان روبرو شدند و به جنگ و كشتار پرداختند .\r\nدو طرف تا مدتى در برابر يك ديگر پايدارى كردند ولى سرانجام مسلمانان پيروز شدند و فرنگيان را از دم شمشير گذراندند بطورى كه هيچكس از چنگال مرگ رهائى نيافت مگر سر دستهء فرنگيان و چهل تن از مردانى كه با او بودند .\r\nمسلمانان آنچه را كه فرنگيان داشتند ، گرفتند . از آن جمله ده هزار راس از چارپايان راهوار و سيصد اسير بود .\r\nسپاهيان اسلام پيروزمندانه بازگشتند در حالى كه هيچيك از آنان حتى يك زخم هم بر نداشته بود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nفرنگيان كه در نزديك دمشق فرود آمده بودند وقتى اين پيروزى را ديدند دلسرد شدند و خداوند ترس و وحشت در دلشان انداخت . بدين جهة مانند شكت‌خوردگان تصميم به فرار گرفتند و از اسلحه و خواربار و آذوقه و غيره ، آنچه را كه بردنش دشوار بود آتش زدند و گريختند .\r\nمسلمانان سر در پى آنان نهادند و به تعقيبشان پرداختند . باران شديد مىباريد و سرماى سختى بود . در اين حال مسلمانان تمام فرنگيانى را كه از ياران خود عقب مىافتادند به قتل مىرساندند .\r\nبدين ترتيب عده زيادى از آنان كشته شدند .\r\nفرود آمدن فرنگيان در اطراف دمشق و رفتن ايشان از آن حدود در ماه ذى الحجهء اين سال بود .\r\n\r\nدست يافتن اتابك عماد الدين زنگى بر شهر حماة\r\nدر اين سال اتابك عماد الدين زنگى ، فرمانرواى موصل ، بر شهر حماة دست يافت .\r\nجريان پيروزى او از اين قرار بود كه او از رود فرات گذشت و روانه شام شد . و چنين وانمود كرد كه قصد جهاد با فرنگيان را دارد .\r\nبدين بهانه ، رسولى را نزد تاج الملوك بورى بن طغتگين ، فرمانرواى دمشق ، گسيل داشت و ازو درخواست كرد كه وى را در جهاد با كافران يارى دهد .\r\nتاج الملوك به پيام او پاسخ مساعد داد و كسى را فرستاد كه با او درين باره پيمان ببندد و از او وثيقه بخواهد .\r\nهمين كه وثيقه رسيد ، قشونى از دمشق با تنى چند از اميران برگزيد و پيش پسر خود - سونج - كه شهر حماة در اختيار داشت ، فرستاد و به دو دستور داد كه از قلعه فرود آيد و با آن قشون به خدمت عماد الدين\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nزنگى برود .\r\nسونج ، پسر تاج الملوك ، نيز به دستور پدر رفتار كرد . لذا همه عازم خدمت عماد الدين شدند .\r\nهمين كه به او رسيدند ، عماد الدين مقدمشان را گرامى داشت و به ديدارشان اظهار خوشوقتى كرد و چند روزى آنان را به حال خود گذارد .\r\nبعد ، ناگهان در حق آنان حيله‌اى به كار برد . و سونج ، فرزند تاج الملوك ، و جمعى از امراء او را گرفت و خيمه‌ها و اسبان آنان را غارت كرد و خودشان را نيز در حلب به زندان انداخت .\r\nعده‌اى هم كه غير از امرا و سركردگان بودند گريختند .\r\nعماد الدين پس از دستگيرى و بازداشت آنان يك روزه به حماة رفت و آنجا را كه از قشون حامى و مدافع خالى بود به تصرف در آورد و بر آن استيلا يافت .\r\nاز آن جا به شهر حمص رفت .\r\nقرجان بن قراجه ، فرمانرواى حمص ، نيز با قشون خود همراه عماد الدين زنگى بود .\r\nقرجان كسى بود كه بازداشت كردن پسر تاج الملوك را به عماد الدين توصيه نموده بود .\r\nدر اين وقت عماد الدين به فكر افتاد كه همان حيله را دربارهء خود او نيز به كار برد .\r\nبدين جهة قرجان را دستگير كرد .\r\nآنگاه در نزديك شهر حمص فرود آمد و آن جا را محاصره كرد و از قرجان كه فرمانرواى شهر بود خواست تا به نايبان خود و پسر خود و ساير رؤساى شهر حمص فرمان دهد كه شهر را تسليم كنند .\r\nقرجان هم كه چاره‌اى جز اين كار نداشت ، به اجراى دستور او تن در داد و براى بزرگان شهر پيام فرستاد كه شهر را تسليم نمايند .\r\nولى آنان نپذيرفتند و به گفته او التفات نكردند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبدين جهة عماد الدين كه شهر را محاصره كرده بود با اهالى به - جنگ برخاست و مدتى طولانى را به زد و خورد با آنان گذراند . و چون عاقبت نتوانست حمص را تصرف كند . از آن جا به موصل برگشت و سونج بن تاج الملوك و اميران دمشقى را هم كه با او بودند ، همراه خود برد .\r\nبراى رهائى آنان پيك و پيام‌هائى ميان او و تاج الملوك رد و بدل گرديد و سرانجام قرار بر اين شد كه براى آزادى آنان پنجاه هزار دينار پرداخت شود .\r\nتاج الملوك اين قرار را پذيرفت ولى روابط ميان آنان نظم و نسق نيافت .\r\n\r\nپاره‌اى ديگر از رويدادهاى سال\r\nدر اين سال ، بيموند ، فرمانرواى انطاكيه ، قلعهء قدموس را كه در دست مسلمانان بود ، تسخير كرد .\r\nدر اين سال اسماعيليان ، به عبد اللطيف بن خجندى در اصفهان حمله كردند و او را به قتل رساندند .\r\nعبد اللطيف رئيس شافعيان بود و فرمانروائى و تحكم و نفوذ بسيار داشت .\r\nدر اين سال امام ابو الفتح اسعد بن ابو نصر ميهنى ، فقيه شافعى ، دار فانى را بدرود گفت .\r\nاو در مدرسهء نظاميه بغداد تدريس مىكرد . و روش مشهورى در « خلاف » ، يعنى بررسى و داورى در مسائل دينى ، دارد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاو فقه را در نزد ابو المظفر سمعانى آموخته بود .\r\nاو در نظر خليفه عباسى و سلطان محمود سلجوقى و ساير مردم محبوبيت بسيار داشت .\r\nدر اين سال حمزة بن هبة الله بن محمد بن حسن شريف علوى ، حسنى ، نيشابورى در گذشت .\r\nاو احاديث بسيار شنيده و روايت كرده بود .\r\nدر سال 429 به دنيا آمده بود . بزرگى خاندان را با شرافت نفس و پرهيزگارى جمع كرده بود .\r\nاز پيروان مذهب زيديه شمرده ميشد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\n524 وقايع سال پانصد و بيست و چهارم هجرى قمرى\r\n\r\nگرفتن سلطان سنجر شهر سمرقند را از دست محمد خان و فرمانروائى محمود پسر محمد خان\r\nدرين سال ، در ماه ربيع الاول ، سلطان سنجر شهر سمرقند را به تصرف در آورد .\r\nسبب تصرف سمرقند اين بود كه : سلطان سنجر بار اول كه اين شهر را تسخير كرد ، ارسلان خان محمد بن سليمان بن بغراخان داود را به حكومت اين شهر گماشت .\r\nاما او دچار بيمارى فالج گرديد و بر اثر ناتوانى در انجام امور ، يكى از پسران خود ، معروف به نصرخان ، را به نيابت از طرف خود به فرمانروائى سمرقند گماشت .\r\nنصرخان مردى دلاور و با شهامت بود .\r\nدر سمرقند ، مردى علوى ميزيست كه فقيه و مدرس بود و در حل و عقد امور دست داشت و فرمان او در شهر نافذ بود .\r\nاين مرد علوى با رئيس امور شهر همدست شد و دو نفرى اتفاق\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nكردند كه نصرخان را بكشند .\r\nبنابر اين ، شبانه او را به قتل رساندند .\r\nپدر او ، ارسلان محمد خان ، در شهر نبود و همين كه از جريان اين واقعه ناگوار آگاه شد ، سخت دچار اندوه گرديد و به خشم آمد .\r\nپسر ديگرى داشت كه به يكى از شهرهاى تركستان رفته بود .\r\nبراى او پيام فرستاد و او را به سمرقند خواند .\r\nهمين كه پسرش نزديك سمرقند شد ، آن مرد علوى و رئيس امور شهر براى استقبال وى از شهر خارج شدند .\r\nولى او كه ميدانست آن دو نفر قاتلان برادرش هستند ، علوى را در همان وقت به قتل رساند و دستور بازداشت رئيس امور شهر را نيز صادر كرد .\r\nپدر او - ارسلان محمد خان - به گمان اينكه پسرش هنوز كار خود را با علوى و رئيس امور شهر به پايان رسانده ، رسولى را به خدمت سلطان سنجر فرستاد و او را دعوت كرد كه بيايد و كار سمرقند را سر و سامان بدهد .\r\nسلطان سنجر نيز قشونى مجهز كرد و به قصد سمرقند روانه شد .\r\nارسلان محمد خان وقتى دانست كه پسرش بر علوى و رئيس امور شهر غلبه يافته و كارشان را ساخته ، از فراخواندن سلطان سنجر به سمرقند پشيمان شد .\r\nلذا نامه‌اى به او نوشت و پيروزى پسر خود را بر علوى و رئيس امور شهر به عرض سلطان سنجر رساند مراتب فرمانبردارى خود و پسر خود را به او اطلاع داد و درخواست كرد كه به خراسان باز گردد .\r\nسلطان سنجر از اين نامه به خشم آمد و بدان اعتنائى نكرد و چند روز در حوالى سمرقند ماند .\r\nيك روز در حين شكار دوازده مرد را ديد كه سراپا مسلح بودند . از ظاهر آنها به شك افتاد و فرمان داد كه دستگيرشان كنند .\r\nآنان را گرفتند و شكنجه دادند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nدر نتيجه ، اقرار نمودند كه ارسلان محمد خان آنان را مامور كشتن سلطان سنجر كرده بوده است .\r\nسنجر دستور داد كه همه را به قتل برسانند .\r\nآنگاه به سمرقند حمله برد و شهر را با قهر و خشم گرفت قسمتى از شهر را غارت كرد و از يغماى بقيه شهر جلوگيرى نمود .\r\nمحمد خان از بيم او به يكى از قلعه‌هاى شهر پناه برد .\r\nسلطان سنجر پس از مدتى كشمكش به او پناه داد و از او خواست كه از قلعه فرود آيد .\r\nهمين كه از قلعه فرود آمد ، سنجر او را مورد احترام و نوازش قرار داد و او را به پيش دخترش - كه زوجه سلطان سنجر بود - فرستاد .\r\nمحمد خان نزد دختر خود ماند تا روزى كه از دنيا رفت .\r\nسلطان سنجر در سمرقند مدتى اقامت كرد تا وقتى كه بر اموال و اسلحه و خزائن شهر دست يافت .\r\nآنگاه حكومت شهر را به يكى از امراء خود ، بنام امير حسن تكين ، سپرد و به خراسان بازگشت .\r\nچيزى نگذشت كه امير حسن تكين از دار دنيا رفت . و سلطان سنجر پس از درگذشت او ، محمود ، پسر محمد خان بن سليمان بن داود ، را كه ذكرش گذشت به فرمانروائى سمرقند گماشت .\r\nعلت آنكه حكومت محمود را در اين جا شرح نمىدهيم اين است كه ضمن شرح وقايع سال 536 در اين باره صحبت خواهيم كرد ؛ زيرا در آن جا نياز به ذكر احوالات او خواهد بود .\r\n\r\nپيروزى عماد الدين زنگى بر قلعهء اثارب و شكست خوردن فرنگيان\r\nعماد الدين زنگى ، وقتى از كار شهرهاى شام ، مانند حلب و\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nتوابع آن ، و ساير شهرهايى كه تصرف كرده بود ، فراغت يافت و امور آن نواحى را نظم و نسق بخشيد ، به موصل و ديار جزيره ابن عمر بازگشت تا لشكريان او بياسايند و خستگى را از خود دور كنند .\r\nپس از استراحت كافى به آنان فرمان داد كه براى جهاد با كافران مجهز شوند .\r\nوقتى قشون او از لحاظ نفرات و اسلحه آماده جنگ شد ، به - شام برگشت و عازم حلب شد .\r\nدرين قشون كشى عزم خود را جزم كرد كه به قلعهء اثارب حمله‌ور شود و آن جا را محاصره كند زيرا از اين قلعه زيان بسيار متوجه مسلمانان مىگرديد .\r\nاين قلعه در سه فرسنگى ميان حلب و انطاكيه قرار داشت . فرنگيانى كه در اين قلعه به سر مىبردند از تمام توابع قسمت غربى حلب استفاده مىكردند حتى از آسيائى كه متعلق به مردم حلب بود و در نزديك باب الجنان ، يكى از دروازه‌هاى حلب ، قرار داشت ، و ميان اين آسيا تا شهر حلب فقط به اندازهء عرض جاده فاصله بود .\r\nمردم حلب از دست فرنگيانى كه در قلعهء اثارب اقامت داشتند زيان بسيار مىديدند و روزگار به سختى مىگذراندند زيرا فرنگيان هر روز به آنان حمله مىبردند و اموالشان را غارت مىكردند .\r\nوقتى اتابك شهيد ، عماد الدين زنگى اين حال را مشاهده كرد بر آن شد كه قلعهء اثارب را محاصره كند . لذا با قشون خود به قلعه رفت و در آنجا فرود آمد .\r\nوقتى فرنگيان از حركت او خبردار شدند دانستند كه اين واقعه از وقايعى است كه دنباله‌اى نخواهد داشت و تكرار نخواهد گرديد و هرطور كه تمام شود ، جبران‌پذير نخواهد بود .\r\nبدين جهة تمام سربازان سوار و پيادهء خود را گردآورى كردند و آماده جنگ ساختند و در استفاده از هيچ يك از نيروها و امكانات جنگى خود كوتاهى ننمودند .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nپس از فراغت از كار تدبير امور جنگ و تجهيز سپاه به طرف قلعهء اثارب به راه افتادند .\r\nاتابك عماد الدين زنگى كه خبر آمادگى دشمن را شنيد با ياران خود به مشورت پرداخت كه چه بايد كرد .\r\nهمه به او توصيه نمودند كه از محاصرهء قلعه صرف نظر كند و برگردد .\r\nبه او گفتند : « روبرو شدن با فرنگيان و دست و پنجه نرم كردن با آنان در شهرهاى خودشان ، كارى دشوار و خطرناك است كه هيچ كس نمىداند به كجا خواهد انجاميد . »\r\nاما عماد الدين جواب داد : « فرنگيان وقتى ببينند كه ما از دستشان گريخته و برگشته‌ايم ، دلير خواهند شد و به دنبالمان خواهند آمد و شهرهاى ما را ويران خواهند كرد . لذا در هر حال از مقابله و مبارزه با آنان چاره نيست . »\r\nبعد قلعه را رها كرد و با لشكريان خود به مقابله با دشمن شتافت .\r\nدو لشكر با هم روبرو شدند و براى جنگ صف آرائى كردند .\r\nهر يك از دو طرف در برابر ديگرى پايدارى بسيار نشان داد .\r\nكار جنگ بالا گرفت و عرصه بر هر دو تنگ شد .\r\nاما خداوند بزرگ پيروزى را نصيب مسلمانان مىخواست .\r\nلذا لشكريان اسلام غلبه كردند و فرنگيان به بدترين شكست گرفتار شدند . گروه كثيرى از سواران ايشان به اسارت افتادند و عده بسيارى نيز به قتل رسيدند .\r\nاتابك عماد الدين ، پس از اين پيروزى درخشان ، به لشكريان خود توصيه كرد تا كارى را كه در پيش گرفته‌اند به اتمام رسانند و از كوشش‌هاى خود بهره‌مند شوند .\r\nبه آنان گفت : « اين آغاز جنگى بود كه ما با فرنگيان كرديم ؛ حالا بايد چنان مزهء زور بازوى خود را به آنان بچشانيم كه رعب و وحشتش هميشه در دل‌هاى آنان باقى بماند . »\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nلشكريان او نيز تحت تاثير اين سخنان واقع شدند و به آنچه او توصيه كرده بود عمل نمودند .\r\nمن در سال 584 هجرى شبى از آن سرزمين گذشتم بطورى كه اهل محل مىگفتند ، بسيارى از استخوان‌هاى فرنگيان تا آن زمان هنوز در آن حدود باقى بود .\r\nمسلمانان ، پس از فراغت از اين پيروزى به قلعهء اثارب بازگشتند و آنجا را به زور و جبر گرفتند و تمام ساكنان قلعه را نيز كشتند يا اسير كردند .\r\nاتابك عماد الدين زنگى ، كار اين قلعه را به كلى ساخت . آن را در هم كوبيد و خراب كرد بطورى كه تا امروز هم چنان ويرانه است .\r\nبعد ، از آن جا به عزم تصرف قلعه حارم روانه گرديد .\r\nاين قلعه هم ، كه در نزديك انطاكيه واقع شده بود ، به فرنگيان تعلق داشت .\r\nعماد الدين زنگى قلعه را محاصره كرد و كار را بر ساكنان قلعه سخت گرفت .\r\nاهالى قلعه در برابر واگذارى نصف عوائد شهر حارم به عماد الدين ، ازو درخواست متاركه جنگ كردند .\r\nعماد الدين اين پيشنهاد را پذيرفت و دست از سرشان برداشت و از آنجا بازگشت .\r\nمسلمانان در نتيجه اين كارهاى پيروزمندانه قوت قلب يافتند و اتحاد و تمركز بيشتر پيدا كردند .\r\nاما ، بر عكس ، قواى كافران رو به ضعف نهاد و دانستند كه گاهى براى شهرها اتفاقاتى پيش مىآيد كه حسابش را نكرده بودند .\r\nبنابر اين ، آنها كه به طمع تصرف جميع شهرها افتاده بودند ديگر كوشش و همت خود را مصروف اين كردند كه فقط همان - شهرهائى را كه در دست دارند ، حفظ كنند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nدست يافتن عماد الدين زنگى بر شهر سرجى و قلعهء دارا\r\nعماد الدين زنگى ، پس از فراغت از كار قلعه اثارب و ساير نواحى آن حدود ، به ديار جزيره بازگشت .\r\nاز حسام الدين تمرتاش بن ايلغازى ، فرمانرواى ماردين ، و پسر عمش ركن الدوله داود بن سقمان ، صاحب قلعه كيفا ، پيام‌هاى زننده و تهديد آميزى براى وى رسيده بود .\r\nاز اين رو ، عماد الدين به سوى آنان بازگشت و شهر سرجى را كه بين ماردين و نصيبين واقع شده بود محاصره كرد .\r\nحسام الدين تمرتاش و ركن الدوله داود ، همچنين حاكم شهر « آمد » و غيره با همديگر دست يكى كردند و سپاه انبوهى از تركمانان فراهم آوردند كه تعدادشان به بيست هزار تن بالغ مىشد .\r\nآنان با اين سپاه براى دست و پنجه نرم كردن با عماد الدين زنگى به حركت در آمدند .\r\nدر آن نواحى با او روبرو شدند و به جنگ پرداختند . ولى عماد الدين آنان را شكت داد و شهر سرجى را تصرف كرد .\r\nپدرم برايم حكايت كرد و گفت : ركن الدوله داود ، پس از شكستى كه از عماد الدين خورد ، عازم جزيره ابن عمر شد و آن جا را غارت كرد .\r\nعماد الدين ، وقتى خبر تاخت و تاز ركن الدوله را شنيد ، به سوى جزيره رفت .\r\nاو تصميم داشت كه وارد شهر داود شود و آنجا را تسخير كند .\r\nاما به علت تنگى راه‌ها و سختى كوه‌هائى كه در ميانه بود ، برگشت و به سوى دارا روانه شد . و آنجا را تصرف كرد .\r\nدارا ، يكى از قلعه‌هاى آن حدود بود .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nدرگذشت الآمر به احكام الله و خلافت الحافظ علوى\r\nدر اين سال ، در دوم ذى القعده ، الآمر به احكام الله ابو على بن مستعلى علوى ، فرمانرواى مصر ، كشته شد .\r\nاو براى گردش ، به تفرجگاهى كه داشت رفته بود و هنگام بازگشت از آنجا ، باطنيان به او حمله كردند و او را به قتل رساندند .\r\nاو با مردم بد رفتارى مىكرد .\r\nمدت فرمانروائى او بيست و نه سال و پنج ماه و سن او سى و چهار سال بود .\r\nاو دهمين نفر از اعقاب مهدى عبيد الله بود كه در شهر سجلماسه ظهور كرد و شهر مهديه را در افريقيه ساخت .\r\nاو همچنين دهمين خليفه ، از خلفاى علوى ، از فرزندان مهدى مذكور شمرده مىشود . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فاطميون ، مثل ادارسه ، خود را از فرزندان حضرت فاطمه دختر حضرت رسول مىدانستند . ادارسه ( يعنى ادريسىهاى مراكش ) راه را براى پيشرفت كار فاطميون صاف كرده بودند . چه ، در ايام تسلط ايشان دعاة متعددى در ميان برابره نفوذ يافته و عقايد شيعى را در ميان آن قبايل انتشار داده بودند .\r\nاين مقدمات ، موقعى كه عبيد الله خود را « مهدى » خواند و عنوان خليفه و امير المؤمنين اختيار نمود ، پيشرفت كار او را سهل كرد .\r\nعبيد الله در سال 297 هجرى ( 909 ميلادى ) آخرين اثرى را كه از امراء اغلبى مانده بود ، محو نمود و به زودى شمال افريقا را ، به استثناى متعلقات امراى ادريسى در مراكش ، مالك شد .\r\nبقيهء ذيل در صفحهء بعد\r\n","page_name":" 145 ","page_number":145},
  {"content":"\r\n\r\nالآمر فرزندى نداشت كه پس از وى به خلافت رسد . بدين جهة وقتى كه كشته شد ، پسر عم او ، حافظ ابو الميمون عبد المجيد ابن الامير ابو القاسم بن المستنصر بالله جانشين او گرديد و زمام فرمانروائى را به دست گرفت .\r\nمردم با او براى خلافت بيعت نكردند . بلكه براى نيابت\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحه قبل پايتخت فاطميون ابتدا در شهر مهديه نزديك تونس قرار داشت . و اين همان شهر است كه فراسوار ، مورخ فرانسوى ، آن را افريقا ناميده است .\r\nنيم قرن بعد ، خلفاى فاطمى ، مصر و شام را نيز بر متصرفات خود افزودند . و « جوهر » ، سردار ايشان ، مصر را از كف امير صغير اخشيدى آن ، در سال 356 هجرى ( 969 ميلادى ) بيرون آورد . و قلعه القاهره را در نيل ساخت .\r\nاين قلعه ، اساس شهر قاهرهء حاليه گرديد .\r\nشام جنوبى نيز در همين ايام مسخر شد . و حلب در سال 381 هجرى ( 991 ميلادى ) به ممالك فاطمى ضميمه گشت و در اين دوره دولت ايشان از بادية الشام و نهر العاصى تا سواحل مراكش وسعت داشت انتقال مركز حكومتى فاطميون از قيروان و مهديه به قاهره ، باعث از دست رفتن متصرفات غربى ايشان گرديد .\r\nنورمان‌ها نيز جزيرهء صقليه را در سال 463 هجرى ( 1071 ميلادى ) و مالطه را در 438 ( 1146 ميلادى ) و مهديه و قيروان را در 440 ( 1148 ميلادى ) گرفتند ولى قدرت فاطميون در مصر و شام سال‌ها بدون تزلزل محفوظ ماند .\r\nو دامنهء ثروت و تجارت ايشان به ممالك اطراف دريايى مديترانه نيز كشيده شد .\r\nدولت فاطمى مصر به دست سلطان صلاح الدين ايوبى در سال 567 ( 1171 ميلادى ) برافتاد .\r\nبقيهء ذيل در صفحهء بعد\r\n","page_name":" 146 ","page_number":146},
  {"content":"\r\n\r\nخلافت بيعت كردند تا معلوم شود كه در حرم الآمر زنى ازو حامله است يا نه ؟ و چنان كه پسرى ازو به دنيا آيد ، او خليفه شود و ابو الميمون نايب او باشد .\r\nزادگاه الحافظ ، ابو الميمون عبد المجيد ، شهر عسقلان بود ؛ زيرا پدرش در روزگار سختى و تنگدستى از مصر بدان شهر رفته و اين پسر در آن جا تولد يافته بود .\r\nالحافظ وقتى امور خلافت را به دست گرفت وزارت خود را به ابو على احمد بن افضل بن بدر جمالى داد .\r\nابو على در كار خود اقتدارى بهم رساند و استبداد نشان داد به نحوى كه بر الحافظ تسلط و نفوذ يافت دست او را از كارها كوتاه\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل خلفاى فاطمى مصر به ترتيب عبارت بودند از :\r\n1 - مهدى ابو محمد عبد الله سال خلافت : 297 هجرى 2 - قائم ، ابو القاسم محمد سال خلافت : 322 هجرى 3 - منصور ، ابو طاهر اسماعيل سال خلافت : 334 هجرى 4 - معز ، ابو تميم معد سال خلافت : 341 هجرى 5 - عزيز ، ابو منصور نزار سال خلافت : 365 هجرى 6 - حاكم ، ابو على منصور سال خلافت : 386 هجرى 7 - ظاهر ، ابو الحسن على سال خلافت : 411 هجرى 8 - مستنصر ، ابو تميم سال خلافت : 427 هجرى 9 - مستعين ، ابو القاسم احمد سال خلافت : 487 هجرى 10 - منصور ، امير ابو على سال خلافت : 495 هجرى 11 - حافظ ، ابو الميمون عبد المجيد سال خلافت : 524 هجرى 12 - ظافر ، ابو المنصور اسماعيل سال خلافت : 544 هجرى 13 - فائز ، ابو القاسم عليهي سال خلافت : 549 هجرى 14 - عاضد ، ابو محمد عبد الله سال خلافت : 555 تا 567 هجرى ( از كتاب طبقات سلاطين اسلام )\r\n","page_name":" 147 ","page_number":147},
  {"content":"\r\n\r\nساخت و از دخالت در امور محروم نمود .\r\nاو الحافظ را در خزانه منزوى ساخت به نحوى كه هيچكس نمىتوانست پيشش برود مگر كسى كه ابو على اراده مىكرد و اجازه مىداد .\r\nبنابر اين براى الحافظ فقط نامى باقى ماند كه هيچ معنائى در زيرش وجود نداشت .\r\nاما ابو على از دوره قدرت خود حداكثر استفاده را كرد و از اموال و غيره ، هر چه در قصر وجود داشت به خانه خود منتقل ساخت .\r\nجريان امر بدين منوال بود تا سال 526 هجرى كه ابو على به - قتل رسيد .\r\nاز آن پس كارهاى الحافظ استوارى يافت و حكم او در دولت مصر نفوذ و فرمانروائى او بر شهرها مستقر و مسلم گرديد .\r\n\r\nپاره‌اى ديگر از رويداده‌هاى سال\r\nدر اين سال ، يعنى سال 524 هجرى ، « خاتون » ، دختر سلطان سنجر سلجوقى از دار دنيا رفت .\r\nاو همسر سلطان محمود بود .\r\nدر اين سال بيموند فرنگى ، فرمانرواى انطاكيه ، به قتل رسيد در اين سال نصير الدين محمود بن مؤيد الملك بن نظام الملك ، در ماه شعبان ، در بغداد در گذشت .\r\nپس از فوت او خانه‌اش آتش گرفت .\r\nمحوطه‌هاى هيزم ، و بازار تتشى نيز طعمه حريق شدند . و از مردم اموال بسيار در اين آتش‌سوزى تلف شد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدر اين سال ، رئيس ابو الذواد مفرج بن حسن بن صوفى به وزارت تاج الملوك بورى ، فرمانرواى دمشق ، رسيد .\r\nدر اين سال ، بديع اسطرلابى از دار السلطانية ، واقع در شرق بغداد ، امر رصد ستارگان را زير نظر گرفت ولى آن را به اتمام نرسانيد .\r\nدر اين سال ، عقرب‌هاى پرنده‌اى در بغداد پيدا شدند كه داراى دو نيش بودند .\r\nمردم از گزند اين جانوران آسيب بسيار ديدند و سخت به وحشت افتادند .\r\nدرين سال ، در ماه ذى الحجه ، ملك مسعود فرزند سلطان محمد سلجوقى كه در خراسان نزد عم خود سلطان سنجر به سر مىبرد ، از آنجا عازم ساوه شد .\r\nخروج ملك مسعود از خراسان اين شايعه را به راه انداخت كه او براى جنگ و ستيز با برادر خود ، سلطان محمود ، عزم خود را جزم كرده و در اين كار نيز به فرمان سلطان سنجر دست زده است .\r\nسلطان محمود كه در بغداد اقامت داشت ، وقتى خبر حركت برادر خود را شنيد ، از بغداد عازم همدان گرديد .\r\nوقتى به كرمانشاهان وارد شد ، برادرش ملك مسعود نيز بدانجا رسيد و نسبت به او مراتب اطاعت و خدمت را به جاى آورد .\r\nبدين ترتيب از آن شايعات اثرى ديده نشد .\r\nسلطان محمود شهر گنجه و توابع آن را به ملك مسعود واگذار كرد و او را بدان جا فرستاد .\r\nدر اين سال ، در ماه ربيع الاول ، زلزله بزرگى در عراق ، جبل و موصل و جزيره روى داد و ويرانى بسيار به بار آورد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nدر اين سال ، سلطان محمود قلعهء الموت را به تصرف در آورد .\r\nدر اين سال ابراهيم بن عثمان بن محمد ابو اسحاق غزى ، از دار جهان رخت بر بست .\r\nاو اهل غزه بود كه شهرى است در فلسطين ، واقع در سرزمين شام .\r\nابراهيم بن عثمان در سال 441 هجرى به دنيا آمده بود .\r\nاو از شاعران بلند پايه به شمار مىرفت . از آثار او يكى قصيده‌اى است كه در آن به وصف تركان مىپردازد .\r\n فى فتية من جيوش التحرك ما تركت * للرعد كراتهم صوتا و لا صيتا\r\nقوم اذا قوبلوا كانوا ملائكة * حسنا ، و ان قوتلوا كانوا عفاريتا \r\n( يعنى : جوانانى از سپاهيان ترك كه حملات ايشان براى رعد نه آوازى باقى مىگذارد و نه آوازه‌اى ، قومى كه در هنگام برخورد ، از زيبائى به فرشتگان مانند و در هنگام جنگ ، به عفريت‌ها . )\r\nاين دو بيت را نيز دربارهء كناره‌گيرى از دنيا سروده است :\r\n انما هذه الحياة متاع * و السفيه الغوى من يصطفيها\r\nما مضى فات و المؤمل غيب * و لك الساعة التى انت فيها \r\n( يعنى اين زندگى ، جنسى فناپذير است و ديوانه گمراه كسى است كه دنيا را بزرگ دارد ، گذشته از دست رفته و آينده ناپديد است و همين ساعتى كه در آن هستى به كارت مىآيد . )\r\nدر اين سال ، حسين بن محمد بن عبد الوهاب بن احمد بن محمد\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدباس ابو عبد الله نحوى ، درگذشت .\r\nاين شاعر ، معروف به « بارع » و برادر مادرى ابو الكرم بن فاخر نحوى بود .\r\nاو در سال 443 هجرى به دنيا آمده بود .\r\nشعر نيكو مىسرود . از اشعار اوست :\r\n ردى على الكرى ثم اهجرى سكنى * فقد قنعت بطيف منك فى الوسن\r\nلا تحسبنى النوم قد اوشكت اطلبه * الا رجاء خيال منك يؤنسنى\r\nتركتنى و الهوى فردا اغالبه ، * و نام ليلك عن هم يورقنى \r\n( يعنى : خواب مرا به من بازده ، آنگاه از آرام بخشيدن به من دورى گزين ، زيرا من با خيالى از تو در خواب قانعم .\r\nگمان مبر كه من خواستار خواب باشم ، جز به اميد اينكه خيال تو و روياى تو در خواب مونس من گردد .\r\nتو مرا با عشق ، تنها گذاشتى كه با او ستيزه كنم و شب تو هم در خواب رفت كه مرا از درد و غم بيدار گذارد . )\r\nاين شعر طولانى است .\r\nدر اين سال هبة الله بن قاسم بن محمد بن عطا بن محمد ابو سعد مهروانى ، نيشابورى ، درگذشت .\r\nاو به سال 431 به دنيا آمده بود .\r\nاو محدث ، و حافظ قرآن بود و مردى نيكوكار به شمار مىرفت\r\n.\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\n525 وقايع سال پانصد و بيست و پنجم هجرى قمرى\r\n\r\nاسير شدن دبيس بن صدقه و تسليم او به عماد الدين زنگى\r\nدرين سال ، در ماه شعبان ، تاج الملوك بورى بن طغتگين ، فرمانرواى دمشق ، امير دبيس بن صدقه ، صاحب حله را اسير كرد و او را به اتابك شهيد زنگى بن آقسنقر تسليم نمود .\r\nسبب وقوع اين واقعه آن بود كه : امير دبيس بن صدقه - همچنان كه پيش از اين ياد كرديم - وقتى از بصره دور شد ، فرستاده‌اى از شام به خدمتش رسيد .\r\nاين قاصد از شهر صرخد [ ( 1 ) 
  ] آمده بود و ماموريت داشت كه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صرخد ( به فتح صاد و خاء ) : شهرى است چسبيده به بلاد حوران از اعمال دمشق و آن قلعه‌اى است حصين و ولايتى نيكو و وسيع .\r\nشراب منسوب به آن معروف است .\r\nدر اين شهر آب نيست ، مگر آنچه از باران در صحرا و باديه‌ها جمع مىشود .\r\n« قمرا » و « متان » دو قريه ازين شهر ميباشند . ( لغتنامهء دهخدا )\r\n","page_name":" 152 ","page_number":152},
  {"content":"\r\n\r\nاو را به صرخد دعوت كند .\r\nقضيه از اين قرار بود كه فرمانرواى صرخد مردى اخته بود و نمىتوانست داراى فرزند باشد .\r\nاو در اين سال از دار دنيا رفت .\r\nاو قبل از مرگ خود كنيزى را كه همسر و محبوبه‌اش بود به - جانشينى خود برگزيد .\r\nاين زن وقتى بر قلعه صرخد و آنچه در اين قلعه بود تسلط يافت دانست كه كار خود را نمىتواند از پيش ببرد مگر اينكه به مردى به پيوندد كه داراى توانائى و تجهيزات كافى باشد .\r\nبنابر اين وقتى وصف دبس بن صدقه و بسيارى افراد و عشيرهء او را شنيد ، و همچنين ، احوالات و سرگذشت وى را برايش شرح دادند و گفتند كه در عراق چها كشيده ، تصميم گرفت كه او را نزد خود فراخواند و از يارى وى بهره‌مند گردد .\r\nبدين جهة كسى را به خدمت وى فرستاد و به صرخد دعوتش كرد تا با وى زناشوئى كند و قلعه را با آنچه از مال و غيره در آن است تسليم وى نمايد .\r\nدبيس بن صدقه ، پس از دريافت اين دعوت ، از عراق روانه شام شد و عده‌اى راهنما نيز با خود برد .\r\nولى راهنمايان ، او را در اطراف دمشق ، گمراه و سرگردان كردند .\r\nاو پس از مدتى سرگردانى در ميان مردمى از كلب [ ( 1 ) 
  ] كه در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - كلب ( به فتح كاف و سكون لام ) : منظور قبيلهء كلب است كه قبيله‌اى است از قضاعه .\r\nافراد قبيلهء كلب از فرزندان كلب بن وبرة بن ثعلبة بن حلوان بن عمران بن الحافى بن قضاعه هستند و حارثهء كلبى ، ابو زيد بن حارثه مولى رسول الله ( ص ) از آنهاست .\r\nفرزندان كلب در دوران جاهليت در « دومة الجندل » و تبوك و اطراف شام اقامت داشتند .\r\nبقيهء ذيل در صفحهء بعد\r\n","page_name":" 153 ","page_number":153},
  {"content":"\r\n\r\nمشرق غوطه [ ( 1 ) 
  ] سكونت داشتند ، فرود آمد .\r\nدر آنجا او را دستگير كردند و به خدمت تاج الملوك ، فرمانرواى دمشق ، فرستادند .\r\nتاج الملوك نيز دبيس را در نزد خود زندانى كرد .\r\nدبيس بن صدقه هميشه از عماد الدين زنگى غيبت مىكرد و او را دشنام مىداد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل هم اكنون جمع كثيرى از آنان در خليج قسطنطنيه سكونت دارند و مسلمان هستند .\r\nاقوامى از آنان نيز در بشيرز و حلب و آبادىهاى آن و تدمر و المناظر سكونت دارند و منسوب بدانها را كلبى گويند .\r\n( خلاصه از لغتنامهء دهخدا )\r\n[ ( 1 ) 
  ] - غوطه ( به فتح طين ) : يا غوطهء دمشق ، شهر دمشق يا شهرستانى است از آن ، نام ناحيتى است كه دمشق جزء آن است .\r\nپيرامون آن هيجده ميل است و كوه‌هاى بلند آن را از هر سو فرا گرفته‌اند ، به خصوص قسمت شمالى آن كه كوه‌هائى بسيار بلند دارد .\r\nآبهاى غوطه از همين كوه‌ها بيرون آيند و نهرهائى تشكيل دهند و باغها و كشتزارها را سيراب كنند .\r\nسرزمين غوطه ، سراسرش درختان و چشمه‌هاست و مزارع مستغل در آن جا حاكم است .\r\nاين ناحيه يكى از زيباترين و باصفاترين شهرهاى دنياست . باغهاى غوطه ، دمشق را احاطه كرده‌اند و از رودخانهء « بردى » ( به فتح باعوراء ) سيراب مىشوند .\r\nدر اين باغ‌ها ميوه‌هائى بسيار خوش و مطبوع به خصوص زردآلو به - بار مىآيند .\r\nدر زمان‌هاى بسيار قديم اين ناحيه مسكن بنى غسان بوده است .\r\n( از لغتنامهء دهخدا )\r\n","page_name":" 154 ","page_number":154},
  {"content":"\r\n\r\nاتابك عماد الدين زنگى همين كه شنيد دبيس گرفتار شده ، قاصدى را نزد تاج الملوك فرستاد تا دبيس را از وى بگيرد .\r\nاو براى تاج الملوك پيام فرستاد كه چنانچه دبيس بن صدقه را تسليم وى كند ، او نيز در مقابل ، پسر تاج الملوك را كه نزد خود به عنوان گروگان نگهداشته و همچنين اميرانى را كه اسير گرفته ، آزاد خواهد ساخت .\r\nولى اگر از تسليم دبيس امتناع ورزد عازم دمشق خواهد شد و آنجا را محاصره خواهد كرد و غارت خواهد نمود و ويران خواهد ساخت .\r\nتاج الملوك درخواست تهديد آميز عماد الدين زنگى را پذيرفت .\r\nبدين جهة اتابك عماد الدين ، پسر تاج الملوك را كه سونج نام داشت ، و اميرانى را كه با سونج بودند ، آزاد كرد و به خدمت تاج الملوك روانه ساخت .\r\nتاج الملوك نيز ، در مقابل ، دبيس بن صدقه را براى عماد الدين زنگى فرستاد .\r\nدبيس ، هنگامى كه وى را به پيش عماد الدين مىبردند ، يقين داشت كه به قتل خواهد رسيد .\r\nاما بر خلاف آنچه تصور كرده بود ، اتابك زنگى با او بسيار جوانمردانه رفتار كرد . در حق او نيكوئى نمود و از خواربار و اسلحه و اسبان ، و ساير ما يحتاج كه در خزانه خود داشت ، در اختيارش گذارد .\r\nاو دبيس را حتى بر خود نيز مقدم داشت و با وى آنطور رفتار كرد كه بزرگان ملوك رفتار مىكنند .\r\nاز طرف ديگر ، وقتى خليفهء عباسى المسترشد بالله خبر دستگير شدن دبيس و زندانى شدن او را در دمشق شنيد در صدد بر آمد كه انتقام خود را از وى بگيرد .\r\nبدين جهة سديد الدولة ابن انبارى و ابو بكر بن بشر جزرى را ، كه از جزيرهء ابن عمر آمده بود ، به نزد تاج الملوك گسيل داشت و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nازو درخواست كرد كه دبيس بن صدقه را تسليم وى كند زيرا او از دشمنى خليفه با دبيس آگاهى نداشت .\r\nسديد الدولة بن الانبارى در راه بود كه شنيد دبيس بن صدقه را تسليم عماد الدين كرده‌اند .\r\nوقتى در دمشق رفت ، مدتى آنجا ماند و از بدگوئى و استخفاف درباره اتابك زنگى فرو گذارى ننمود .\r\nاين خبر به گوش اتابك عماد الدين رسيد . او هم كسانى را مامور ساخت كه در راه وى كمين كنند و هنگامى كه از دمشق باز - مىگردد دستگيرش سازند .\r\nبنابر اين ، وقتى سديد الدوله و ابو بكر بن بشر از دمشق مراجعت مىكردند ، به چنگ ماموران عماد الدين گرفتار شدند و آنان را پيش عماد الدين بردند .\r\nعماد الدين ، ابو بكر بشر را تنبيه كرد و سديد الدولة بن انبارى را نيز به زندان انداخت .\r\nبعد ، وقتى كه خليفه عباسى ، المسترشد بالله ، از سديد الدوله شفاعت كرد ، عماد الدين آزادش ساخت .\r\nاما دبيس بن صدقه هم چنان در خدمت عماد الدين زنگى به سر مىبرد تا اينكه همراه او آهنگ عراق كرد به نحوى كه ما ، ان شاء الله تعالى ، در جاى خود شرح خواهيم داد .\r\n\r\nدر گذشت سلطان محمود سلجوقى و فرمانروائى پسرش داود\r\nدر اين سال ، در ماه شوال ، سلطان محمود پسر سلطان محمد سلجوقى ، در همدان درگذشت .\r\nپيش از مرگ سلطان محمود ، وزير وى ، ابو القاسم انس آبادى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنسبت به گروهى از اميران و بزرگان دولت سوء ظن داشت و از كيد آنان انديشناك بود .\r\nاز جمله اين اميران ، عزيز الدين ابو نصر احمد بن حامد مستوفى ، امير انوشتكين معروف به شيرگير ، و پسرش عمر ، بودند .\r\nامير انوشتكين حاجب سلطان محمود بود .\r\nابو القاسم انس آبادى چون از اين عده مىترسيد ، تصميم داشت كه همه را از ميان ببرد .\r\nبدين جهة عزيز الدين ابو نصر را دستگير كرد و به حال اسارت پيش امير مجاهد الدين بهروز در تكريت فرستاد و او هم در آن جا دستور قتل وى را صادر كرد و خونش را ريخت .\r\nامير انوشتكين شير گير و پسرش هم در ماه جمادى الاخر هر دو كشته شدند .\r\nسلطان محمود سلجوقى ، پس از مدتى بيمارى در ماه شوال از دار دنيا رخت بربست .\r\nپس از درگذشت او ، پسرش ، ملك داود به سلطنت نشست و به اتفاق وزير ابو القاسم انس آبادى و اتابك خود ، آقسنقر احمد يلى به ادارهء امور پرداخت .\r\nدر تمام شهرهاى جبل و آذربايجان خطبهء سلطنت به نام او خوانده شد .\r\nدر همدان و ساير شهرهاى جبل فتنه‌هائى نيز برخاست ولى بعد فرو نشست .\r\nپس از آنكه در شهرها نظم برقرار گرديد و مردم آسوده خاطر شدند و آرام يافتند ، ملك داود وزير خود را با اموالى به رى فرستاد .\r\nبدين ترتيب از جهة آن سرزمين هم كه به سلطان سنجر تعلق داشت ، ايمنى يافت .\r\nسلطان محمود هنگامى كه از دار جهان رفت ، قريب بيست و هفت سال از عمرش مىگذشت .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمدت فرمانروائى او دوازده سال و نه ماه و بيست روز بود .\r\nاو پادشاهى بود بردبار و جوانمرد و خردمند كه گاهى سخنانى مىشنيد كه گستاخانه بود و به خاطرش گران مىآمد ولى با وجود قدرتى كه داشت ، چشم پوشى مىكرد و گوينده را مجازات نمىنمود .\r\nنسبت به اموال رعايا كمتر چشم طمع مىدوخت و از تصاحب دارائى مردم پرهيز ميكرد و نمىگذاشت كه كسان و يارانش نيز به اموال اشخاص دست درازى كنند .\r\n\r\nپاره‌اى ديگر از رويداده‌ها\r\nدر اين سال - يعنى سال 525 هجرى - تاج الملوك بورى بن طغتگين ، فرمانرواى دمشق ، مورد حمله باطنيان واقع گرديد .\r\nباطنيان با كارد بر او دو زخم زدند .\r\nيكى از زخمها بهبود يافت ولى زخم ديگر هم چنان ناسور ماند .\r\nدر دو رنج اين زخم باقى بود و او از آن عذاب مىكشيد .\r\nولى مىتوانست با مردم بنشيند و با وجود ضعفى كه از آن زخم عايدش شده بود سوارى كند .\r\nدر اين سال ، امير ابو الحسن ، پسر المستظهر بالله و برادر المسترشد - بالله ، در ماه رجب ، درگذشت .\r\nدر اين سال ، در ماه شوال ، حسن بن سلمان بن عبد الله ابو على فقيه شافعى واعظ ، دار فانى را بدرود گفت .\r\nاو در مدرسهء نظاميهء بغداد تدريس مىكرد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاصل او از شهر زوزان [ ( 1 ) 
  ] بود .\r\nهمچنين ، در ماه ربيع الاول ، خطيب ابو نصر احمد بن عبد القاهر معروف به ابن طوسى ، از دار جهان رخت بر بست .\r\nاو در موصل خطيب بود .\r\nدر اين سال ، همچنين ، حماد بن مسلم دباس رجبى ، زاهد مشهور ، درگذشت .\r\nاو كراماتى داشت و احاديث بسيار شنيده بود و اصحاب و شاگردان زياد داشت كه در سير و سفر او را همراهى مىكردند .\r\nديدم كه شيخ ابو الفرج بن جوزى ازو بدگوئى كرده و او را دشنام داده است .\r\nشيخ ابو الفرج به ساير نيكان نيز بد گفته و كتابى به نام « تلبيس ابليس » نوشته كه در آن به هيچ يك از بزرگان و صالحان مسلمين ابقاء نكرده است .\r\nدر اين سال ، هبة الله بن محمد بن عبد الواحد بن حصين شيبانى كاتب ، از جهان رفت .\r\nاو در سال 432 هجرى قمرى به جهان آمده بود .\r\nاز ابو على بن مهذب و ابو طالب بن غيلان و ديگران حديث شنيده بود و كتاب مسند احمد بن حنبل و غيلانيات و غيره را روايت مىكرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - زوزان ( به فتح زاء اول و واو ) : بلوك نيكوئى است بين كوه‌هاى ارمنيه و آذربايجان و ديار بكر و موصل .\r\nمردم زوزان ارمنى و كردند .\r\n( لغتنامهء دهخدا )\r\n","page_name":" 159 ","page_number":159},
  {"content":"\r\n\r\nدر اين سال ، همچنين ، محمد بن حسن بن على بن حسن ابو غالب ماوردى ، در گذشت .\r\nاو بسال 450 هجرى در بصره تولد يافته بود .\r\nحديث بسيار شنيده بود و « سنن » ابو داود سجستانى را روايت مىكرد .\r\nمردى نيكوكار و پرهيزكار بود\r\n.\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\n526 وقايع سال پانصد و بيست و ششم هجرى قمرى\r\n\r\nكشته شدن ابو على ، وزير الحافظ و وزارت يانس و مرگ او\r\nدر اين سال ، در ماه محرم ، الافضل ابو على بن الافضل بن بدر جمالى كشته شد .\r\nاو وزارت الحافظ لدين الله علوى ، فرمانرواى مصر ، را بر - عهده داشت .\r\nسبب كشته شدن او آن بود كه او دست الحافظ را از همه كار كوتاه ساخت و او را خانه‌نشين نمود و نگذاشت كه او در هيچ كارى ، خواه كوچك و خواه بزرگ ، دخالت كند و دستور دهد .\r\nاو ، همچنين ، آنچه را كه در قصر خلافت بود تصاحب كرد و به خانهء خود منتقل ساخت .\r\nازينها گذشته ، نام اسماعيل ، جد خلفاى مصر را از دعا حذف كرد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاسماعيل ، پسر امام جعفر بن محمد الصادق ( ع ) است و كسى است كه اسماعيليان به دو منسوبند .\r\nابو على ، جملهء « حى على خير العمل » را هم از اذان حذف نمود .\r\nاو به نام خليفهء مصر ، الحافظ لدين الله ، نيز خطبه نمىخواند و به خطيبان دستور داده بود كه به نام خودش - يعنى خود بو على - خطبه بخوانند و القابى را كه براى خود معين كرده و بدانان نوشته بود در خطبه‌هاى خود ذكر كنند .\r\nالقاب مذكور ازين قرار بود :\r\n« سيد الافضل الاجل ، سيد مماليك ارباب الدول ، نگهبان و محافظ قلمرو ديانت ، گسترنده بال عدالت و سايه داد بر فرق مسلمانان نزديك و دور ، يارى دهنده امام حق ، در هر دو حال ، چه در غيبت او و چه در حضور قيام كننده براى يارى او با برائى شمشير و اصابت راى و تدبير ، امين خداوند بر بندگان او و رهنماى قاضيان در پيروى از احكام شرع يزدان و اعتماد او ، هدايت‌كننده داعيان مؤمنين با روشنى بيان و ارشاد خود ، خداوندگار نعمت‌ها و گرداننده ستم از سر ملت‌ها ، دارنده دو فضيلت ، هم تسلط در شمشير و هم مهارت در قلم ، ابو على احمد بن سيد الاجل الافضل ، شاهنشاه امير الجيوش .\r\nاو امامى مذهب [ ( 1 ) 
  ] بود و از آمر به احكام الله بدگوئى و - عيب‌جوئى بسيار مىكرد .\r\nبه همين علت‌ها بود كه علويان و مملوكان آنها از او منزجر و متنفر شدند و كمر به قتل او بستند .\r\nدر اين سال روز بيستم محرم ابو على با ياران خود براى چوگان - بازى به ميدان رفته بود\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اماميه : نام عمومى فرقه‌هائى كه على بن ابو طالب را جانشين منصوص و بلا فصل پيغمبر ميدانند و مىگويند دنيا از امام خالى نتواند بود .\r\nاين نام بيش‌تر بر طايفهء اثنى عشرى اطلاق مىشود .\r\n( دائرة المعارف فارسى )\r\n","page_name":" 162 ","page_number":162},
  {"content":"\r\n\r\nعده‌اى در كمين او بودند . ميان آنان مردى فرنگى وجود داشت كه مملوك الحافظ لدين الله بود .\r\nاين گروه در فرصت مناسب به ابو على تاختند . فرنگى بر او حمله برد و با يك ضربه او را به قتل رساند و سرش را بريد .\r\nپس از كشته شدن ابو على ، خليفه مصر ، الحافظ لدين الله علوى ، كه در خزانه منزوى بود ، از انزوا بيرون آمد تا زمام امور را شخصا به دست گيرد .\r\nمردم كه از ابو على دلى پر خون داشتند وقتى خبر قتل وى را شنيدند به خانه او هجوم بردند و آن را غارت كردند و اموال بىشمار در آن جا به چنگ آوردند .\r\nالحافظ نيز با گروهى از مردم ، سوار بر اسب شدند و بدان خانه رفتند و آنچه در خانه مانده بود به قصر خلافت حمل كردند .\r\nدر آن روز مردم با الحافظ لدين الله علوى براى خلافت بيعت كردند .\r\nبيعتى كه پيش از آن با او كرده بودند براى ولايت عهد بود .\r\nبه اين معنى كه او وليعهد باشد تا چنانچه همسر الآمر به احكام الله حامله باشد و پسرى به دنيا آورد ، او را به خلافت برگزينند .\r\nوقتى مردم با الحافظ بيعت كردند و مسند خلافت بر او مستقر و مسلم شد ، در همان روز وزارت خود را به ابو الفتح يانس حافظى داد .\r\nابو الفتح به لقب « امير الجيوش » ملقب گرديد .\r\nاو مردى بود كه هيبتى عظيم داشت و بسيار سختگير و بيدادگر و بدكار به شمار مىرفت .\r\nچيزى نگذشت كه خليفه مصر ، الحافظ لدين الله ، از هيبت او بر جان خود بيمناك شد .\r\nاز طرف ديگر ، ابو الفتح يانس ، نيز پى برد كه خليفه از جانب او احساس ايمنى نمىكند و ممكن است كه در صدد هلاك وى بر آيد .\r\nروى اين بدگمانى ، طريق احتياط پيش گرفت و در حضور\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخليفه از خوردن و آشاميدن خوددارى مىكرد .\r\nبنابر اين ، الحافظ براى نابود ساختن او حيلهء ديگرى به كار برد و آن اين بود كه مستخدم وى را واداشت كه در آبريزگاه او آب زهر - آلود قرار دهد .\r\nابو الفتح يانس بر اثر شست و شو با اين آب ، دچار بيمارى بدى گرديد و نشيمنگاه وى كرم گذاشت .\r\nبه او گفتند : « اگر از جاى خود برخيزى به هلاكت خواهى رسيد . »\r\nاو را بدين ترتيب معالجه مىكردند كه گوشت تازه در آن موضع مخصوص مىگذاشتند . كرم به گوشت علاقه پيدا مىكرد و از آن خارج ميشد . بعد گوشت ديگرى در آنجا مىنهاد .\r\nبا اين طرز درمان رفته رفته نزديك بود كه شفا يابد . لذا به - خليفه خبر دادند كه او عنقريب حالش خوب خواهد شد . و اگر برخيزد و حركت كند به هلاكت خواهيد رسيد .\r\nالحافظ نيز سوار شد و به سوى او روانه گرديد چنان كه گوئى با وى بر سر مهر آمده و مىخواهد او را به كار برگرداند .\r\nابو الفتح به مجرد ورود الحافظ از جاى خود برخاست و پيش او رفت .\r\nالحافظ مدتى نزد او نشست . بعد از پيشش بيرون رفت . ابو الفتح بر اثر حركتى كه كرده بود شبانگاه در گذشت .\r\nدر گذشت ابو الفتح در تاريخ بيست و ششم ذى الحجهء اين سال اتفاق افتاد .\r\nپس از فوت او ، الحافظ وزارت خود را به پسر خود ، حسن ، داد .\r\nخطبه ولايت عهد نيز به نام حسن خوانده شد .\r\nذكر كشته شدن حسن بن الحافظ ضمن وقايع سال 529 هجرى قمرى خواهد آمد .\r\nهنگامى كه من ( يعنى ابن اثير ) القاب ابو على را ذكر مىكردم\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n، از بىخردى اين مرد و آن همه لاف و گزاف متعجب شدم .\r\nاگر وزير خليفهء مصر به تنهائى اين همه توانائى داشته باشد ، پس وزير سلاطين سلجوقى از قبيل نظام الملك و غيره ، شايسته است كه ادعاى خدائى بكنند .\r\nخاك مصر از اين گونه افراد بسيار پرورده است . فرعون را نمىبينيد كه ميگويد :  « أَنَا رَبُّكُمُ الْأَعْلى »  ؟ همچنين كسان ديگر را ، كه شرحشان باعث اطناب و تطويل خواهد گرديد\r\n. \r\nاحوالات سلطان مسعود ، و ملك سلجوقشاه و ملك داود و استقرار مسعود در عراق بر سرير سلطنت\r\nوقتى سلطان محمود ، پسر سلطان محمد ، در گذشت ، خطبهء سلطنت در شهرهاى جبل و آذربايجان چنان كه ذكر كرديم ، به نام فرزندش ملك داود خوانده شد .\r\nملك داود ، در ماه ذى القعده سال 525 ، از همدان به سوى زنجان روانه گرديد .\r\nدرين ضمن به او خبر رسيد كه عم وى ، سلطان مسعود ، از گرگان به تبريز رفته و بر آن شهر تسلط يافته است .\r\nملك داود ، به شنيدن اين خبر ، عازم تبريز گرديد و سلطان مسعود را در آن شهر محاصره كرد .\r\nجنگى ميان اين دو در گرفت كه تا اول محرم سال 526 هجرى ادامه داشت .\r\nبعد با يك ديگر صلح كردند .\r\nملك داود حركت خود را به تاخير انداخت ولى سلطان مسعود از تبريز بيرون رفت و سپاهيانى را گرد آورد و رهسپار همدان در همدان رسولى را به خدمت خليفه بغداد گسيل داشت\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nدرخواست كرد كه خطبهء سلطنت به نام وى خوانده شود .\r\nاما فرستادگان ملك داود كه آنان نيز همين درخواست را داشتند زودتر به بغداد رسيده بودند .\r\nخليفه كه چنين ديد ، پاسخ داد كه سلطان سنجر بايد درباره خطبه تصميم بگيرد و هر كس را كه او خواست ، خطبه به نام وى خوانده خواهد شد .\r\nضمنا پيكى را نيز به خدمت سلطان سنجر فرستاد و پيام داد كه اجازه ندهد به نام هيچ كس خطبه خوانده شود زيرا شايسته آن است كه فقط بنام خود او ( يعنى سلطان سنجر ) خطبه بخوانند .\r\nاين پيام از طرف خليفه ، بسيار بجا بود و حسن اثر بخشيد .\r\nبعد ، سلطان مسعود به اتابك عماد الدين زنگى ، فرمانرواى موصل و غيره ، نامه‌اى نوشت و از او كمك خواست .\r\nعماد الدين به او وعده يارى داد . بدين جهة روحيهء سلطان مسعود براى تصاحب تاج و تخت سلطنت قوى گرديد .\r\nاز طرف ديگر ، ملك سلجوقشاه ، پسر ديگر سلطان محمد ، اتابك خود ، قراجهء ساقى ، را كه حاكم فارس و خوزستان بود با سپاهى انبوه به بغداد فرستاد .\r\nقراجه ساقى پيش از رسيدن سلطان مسعود به بغداد ، وارد آن شهر شد و در اقامتگاه سلطان منزل گزيد .\r\nخليفه مقدم او را گرامى داشت و او را به جان خود سوگند داد .\r\nسپس فرستاده سلطان مسعود رسيد و به خدمت خليفه رفت و درخواست كرد كه خطبه سلطنت به نام مسعود خوانده شود و خليفه را در صورت خوددارى از اين امر تهديد كرد .\r\nخليفه به درخواست او پاسخ مساعدى نداد .\r\nلذا سلطان مسعود با قشون خود به طرف بغداد حركت كرد تا\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبه عباسيهء خالص [ ( 1 ) 
  ] رسيد و در آنجا فرود آمد .\r\nلشكريان خليفهء عباسى و قشون سلجوقشاه و قراجهء ساقى ، براى مقابله با سلطان مسعود شتافتند و قصدشان آن بود كه زودتر به او برسند و نگذارند كه از كمك عماد الدين زنگى استفاده كند .\r\nاين سپاهيان پس از يك شبانه روز طى راه به ناحيه معشوق رسيدند و با عماد الدين زنگى روبرو شدند و در نتيجهء نبردى كه با او كردند ، او را شكست دادند .\r\nبسيارى از افراد عماد الدين درين جنگ اسير شدند .\r\nاتابك عماد الدين زنگى كه شكست خورده بود رهسپار تكريت شد و در آن جا از دجله گذشت .\r\nدر آن زمان نگهبان قلعه تكريت نجم الدين ايوب بود .\r\nاو راه‌ها را براى عبور عماد الدين باز كرد تا او به سلامت گذشت و به شهرهاى خود رفت و به اصلاح وضع خود و مردان خود پرداخت .\r\nمساعدتى كه نجم الدين ايوب در حق عماد الدين كرد سبب شد كه به وى پيوست و در حلقهء ياران عماد الدين در آمد تا اينكه همراه آنان به كارهائى در مصر و شام و غيره دست زد به نحوى كه ما در جاى خود شرح خواهيم داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عباسيه محله‌اى است در بغداد كه گمان ميرود اكنون خراب شده باشد .\r\nو ما بين دو راه و جلوى قصر منصور و نزديك محله‌اى كه الآن معروف به - باب البصره است ، واقع شده است .\r\nاين محله منسوب است به عباس بن محمد بن على بن عبد الله بن عباس .\r\nخالص نيز نام ناحيهء عظيمى است در مشرق بغداد .\r\nحمد الله مستوفى گويد : خالص ولايتى بوده ، كه حالا خراب است ، بر آب نهروان ، اما مرتفع تمام است و سى پاره ديه بود . حقوق ديوانش هفت تومان و سه هزار دينار است .\r\nآنندراج مىآورد : نهرى است شرقى بغداد . بر آن نهر شهرى است كلان ، خالص نام . ( از لغتنامهء دهخدا )\r\n","page_name":" 167 ","page_number":167},
  {"content":"\r\n\r\nاما سلطان مسعود از عباسيه به ملكيه رفت و طلايه‌هاى دو لشكر ، يعنى قشون او و قشون سلجوقشاه با هم روبرو شدند .\r\nميان اين دو برادر دو روز زد و خورد جريان داشت .\r\nآنگاه سلجوقشاه به اتابك خود ، قراجه ساقى ، پيام داد كه به - حمله پيشدستى كند .\r\nقراجه نيز به سرعت برگشت و از دجله گذشت و خود را به - ساحل شرقى دجله رساند .\r\nسلطان مسعود وقتى از شكست خوردن اتابك عماد الدين زنگى خبردار شد ، برگشت و به دنبال او رفت .\r\nضمنا رسولى را به خدمت خليفه عباسى فرستاد و به او اطلاع داد كه سلطان سنجر به رى رسيده و بر آنست كه عازم بغداد گردد و با خليفه و يارانش به جنگ پردازد .\r\nآنگاه به خليفه پيشنهاد كرد كه اگر صلاح بدانيد ، ما براى جنگ با سلطان سنجر به يك ديگر دست اتحاد خواهيم داد و او را از عراق دور خواهيم ساخت ، تا عراق براى وكيل خليفه بماند . من با اين امر موافقم .\r\nپاسخى كه از طرف خليفه عباسى دريافت كرد ، مبنى بر اين بود كه بهتر است دست نگه دارد .\r\nپس از آن موضوع صلح پيش آمد و پيك و پيام‌هائى در اين باره رد و بدل گرديد .\r\nسرانجام قرار بر اين شد كه عراق از آن وكيل خليفه و سلطنت از آن سلطان مسعود ، و وليعهد سلطان مسعود نيز ، سلجوقشاه باشد .\r\nبر اين پيمان سوگند ياد كردند . سلطان مسعود به بغداد بازگشت و در اقامتگاه سلطان ، منزل كرد . سلجوقشاه نيز در مقر شحنگى بغداد فرود آمد .\r\nاجتماع اين عده در ماه جمادى الاولى صورت پذيرفت .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nجنگ ميان سلطان مسعود و عم او سلطان سنجر\r\nهمين كه سلطان محمود از دار جهان رخت بر بست ، سلطان سنجر به سوى شهرهاى جبال حركت كرد .\r\nملك طغرل ، فرزند سلطان محمد ، نيز همراه او بود و در ملازمت او به سر مىبرد .\r\nسلطان سنجر و ملك طغرل با سپاهيان خود به رى رسيدند و از آن جا رهسپار همدان شدند .\r\nوقتى خليفه عباسى المسترشد بالله و سلطان مسعود از رسيدن سلطان سنجر به همدان با خبر شدند ، قرار گذاشتند كه با سلطان سنجر بجنگند و خليفه نيز شخصا درين جنگ شركت كند .\r\nبنابر اين خليفه سپاهى آماده كرد .\r\nقراجهء ساقى و سلطان مسعود و سلجوقشاه با قشون خود براى جنگ با سلطان سنجر به راه افتادند .\r\nآنها پيش‌تر رفتند . و خليفه ، المسترشد بالله ، همراه آنان نرفت و در حركت تاخير كرد .\r\nقراجهء ساقى كسى را نزد خليفه فرستاد و او را مجبور به آمدن كرد و گفت : « اگر نيائى ، همان بلائى را كه ميترسى بعدا سلطان سنجر به سرت بياورد ، من هم اكنون خواهم آورد . »\r\nخليفه ناچار حركت كرد . ولى به آهستگى راه مىسپرد و به - دفع الوقت مىگذراند تا به خانقين رسيد و در آنجا اقامت كرد .\r\nخطبهء پادشاهى كه به نام سلطان سنجر مىخواندند در سراسر شهرهاى عراق قطع گرديد .\r\nضمنا خبر آمد كه عماد الدين زنگى و دبيس بن صدقه به نزديك بغداد رسيده‌اند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nدبيس بن صدقه مىگفت كه سلطان سنجر حله را به وى واگذار كرده است .\r\nاو رسولى را به خدمت المسترشد بالله فرستاد و با التماس ازو طلب بخشش و رضايت كرد .\r\nولى خليفه عباسى از دادن پاسخ مساعد به اين درخواست خود - دارى نمود .\r\nاما عماد الدين زنگى ، او نيز مىگفت كه سلطان سنجر شحنگى بغداد را به وى سپرده است .\r\nخليفه ، المسترشد بالله كه چنين ديد به بغداد بازگشت و به مردم امر كرد كه خود را براى دفاع از بغداد آماده سازند .\r\nقشونى هم تجهيز كرد كه مردم بغداد را يارى دهند .\r\nسلطان مسعود كه عازم جنگ با سلطان سنجر بود به داد مرج رسيد كه جلو داران قشون سنجر را ، كه سپاهى انبوه بودند ، مشاهده كرد . لذا به طرف كرمانشاهان عقب نشست .\r\nسلطان سنجر با هزار سوار در اسدآباد فرود آمد .\r\nسلطان مسعود و برادرش سلجوقشاه به سوى دو كوه رفتند كه « گاو » و « ماهى » نام داشتند .\r\nآنان با سپاهيان خود در ميان اين دو كوه اردو زدند .\r\nسلطان سنجر ، بعد ، وارد كنگاور شد و همين كه شنيد آن دو برادر راه خود را تغيير داده‌اند با شتاب به دنبال آنان روانه شد .\r\nسلطان مسعود و سلجوقشاه نيز به شنيدن اين خبر به عقب برگشتند و چهار شبانه روز به راه خود ادامه دادند .\r\nاما بالاخره دو لشكر در عولان - نزديك دينور - با يك ديگر روبرو گرديدند .\r\nمسعود از جنگ خوددارى مىكرد و فقط به دفاع مىپرداخت و منتظر بود كه خليفه هم با قشون خود برسد .\r\nولى وقتى سلطان سنجر به او نزديك شد ديگر چاره‌اى نداشت\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nجز اين كه به جنگ تن دهد .\r\nدرين جنگ سلطان سنجر ، ملك طغرل پسر برادرش سلطان محمد ، و امير قماج و امير اميران را در جناح راست ، و خوارزمشاه اتسز بن محمد را با گروهى از اميران در جناح چپ قرار داد .\r\nسلطان مسعود نيز قراجه ساقى و امير قزل را در جناح راست ، و يرنقش باز دار و يوسف چاووش و ديگران را در جناح چپ گماشت .\r\nامير قزل با سلطان سنجر پنهانى سازش كرده بود كه بگريز دو بدين وسيله روحيه سپاهيان سلطان مسعود را متزلزل سازد .\r\nجنگ در گرفت و به منتهاى شدت خود رسيد . آن روز ، روزى فراموش نشدنى بود .\r\nقراجه ساقى به قلب سپاه سلطان سنجر حمله برد . قلب سپاه را خود سلطان سنجر با ده هزار از سواران دلير خود اداره مىكرد .\r\nدسته‌اى از فيلان جنگى نيز پيشاپيش او در حركت بودند .\r\nوقتى قراجه به قلب سپاه سنجر حمله‌ور شد ، ملك طغرل و خوارزمشاه با يك گردش از پشت او سر در آوردند .\r\nبدين ترتيب قراجه ساقى در وسط نيروى دشمن واقع شد و در حلقهء محاصره محصور گرديد .\r\nدر اين حال ، جنگ سختى كرد و جراحات زيادى برداشت .\r\nگروه بسيارى از ياران او نيز كشته شدند . خود او نيز در حالى كه زخم‌هاى فراوان داشت اسير گرديد .\r\nسلطان مسعود وقتى كار را بدين منوال ديد ، گريخت و از معركه جان سالم بدر برد .\r\nيوسف چاووش و حسين ازبك نيز كه دو تن از بزرگان امراء بودند ، به قتل رسيدند .\r\nاين واقعه در دوم ماه رجب اين سال ( سال 526 هجرى ) اتفاق افتاد .\r\nسلطان سنجر ، پس از اينكه سلطان مسعود را شكست داد و كار جنگ را به پايان رسانيد به سراپرده خود فرود آمد و قراجه ساقى را\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nكه اسير شده بود نزد خود احضار كرد .\r\nوقتى او را به حضورش بردند ، دشنامش داد و گفت : « بد جنس تبهكار ، از جنگ كردن با من چه اميدى داشتى ؟ » جواب داد : « اميدوار بودم كه تو را بكشم و بجاى تو سلطانى را بر تخت بنشانم كه بر او فرمانروائى كنم . »\r\nسنجر امر كرد او را به خاطر مقاومت و جسارتى كه نشان داده بود به قتل رسانند .\r\nآنگاه رسولى را به نزد سلطان مسعود فرستاد و او را پيش خود دعوت كرد .\r\nسلطان مسعود دعوت سنجر ، عم خود را پذيرفت و به خدمت وى حضور يافت .\r\nسنجر در اين وقت به خونج رسيده بود . همين كه برادر زاده خود را ديد صورتش را بوسه داد و مقدمش را گرامى داشت .\r\nبعد او را به خاطر سرپيچى و عصيانى كه مرتكب شده و مخالفتى كه با وى نموده بود ، نكوهش كرد .\r\nسپس او را به گنجه باز گرداند .\r\nسنجر ، پس از رفتن سلطان مسعود ، ملك طغرل ، پسر برادر خود سلطان محمد ، را بر تخت سلطنت نشاند و در تمام شهرها به نام او خطبه خواند .\r\nابو القاسم انس آبادى وزير سلطان محمود را نيز به وزارت وى منصوب فرمود .\r\nسلطان سنجر ، بعد از فيصله دادن به اين امور به سوى خراسان بازگشت و در بيستم ماه رمضان سال 526 هجرى به نيشابور رسيد .\r\nاما از احوالات خليفه عباسى ، المسترشد بالله ، بعد سخن خواهيم گفت\r\n.\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nرفتن اتابك عماد الدين زنگى به بغداد و شكست خوردن او\r\nوقتى المسترشد بالله از بغداد رفت و خبر شكست خوردن سلطان مسعود را شنيد ، تصميم گرفت كه به بغداد باز گردد .\r\nضمنا خبردار شد كه اتابك عماد الدين زنگى به بغداد رسيده و دبيس بن صدقه نيز همراه اوست .\r\nسلطان سنجر به دو نفر مذكور نامه نوشته و دستور داده بود كه به عراق حمله‌ور شوند و بر آن سرزمين تسلط يابند .\r\nخليفه عباسى ، المسترشد بالله ، همين كه بر اين احوالات آگاهى يافت در بازگشت به بغداد تسريع كرد و به جانب غربى دجله رفت و در محله عباسيه فرود آمد . عماد الدين زنگى و همراهانش نيز در مناديه كه جزء دجيل بود ، اقامت كردند .\r\nدو لشكر در نزديك حصن برامكه با يك ديگر روبرو شدند و روز بيست و هفتم ماه رجب به جنگ پرداختند .\r\nنبرد را عماد الدين زنگى آغاز كرد و به جناح راست قشون خليفه كه تحت فرماندهى جمال الدولهء اقبال بود ، حمله برد .\r\nافرادى كه در اين جناح بودند تاب مقاومت نياوردند و از ميدان بدر رفتند .\r\nدر اين وقت ، امير نظر خادم ، از جناح چپ قشون خليفه ، به - جناح راست سپاه عماد الدين و دبيس حمله‌ور شد .\r\nخليفه نيز شخصا حمله كرد و كار جنگ بالا گرفت و به اوج شدت رسيد .\r\nدبيس بن صدقه شكست خورد و گريخت .\r\nعماد الدين زنگى مىخواست پايدارى كند ولى وقتى ديد\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nكسان او از اطرافش پراكنده شده‌اند ، خود او نيز سر به فرار گذارد .\r\nگروهى از سپاهيان كشته شدند و گروهى نيز اسير گرديدند .\r\nخليفه شب را در آن جا گذراند و روز بعد به سوى بغداد مراجعت كرد .\r\n\r\nحال دبيس بن صدقه پس از شكست\r\nدر اين سال ، دبيس بن صدقه ، پس از شكستى كه در بالا ذكر شد ، برگشت و مىخواست به حله و ساير نواحى آن حدود پناهنده شود . گروهى را نيز گرد آورد .\r\nزمام فرمانروائى آن حدود را اقبال مسترشدى در دست داشت و قشونى از بغداد به كمك او رسيده بود .\r\nاقبال مسترشدى و دبيس بن صدقه با سپاهيان خود ، با يك ديگر به جنگ پرداختند .\r\nدرين جنگ دبيس شكست خورد و گريخت و در نيستانى كه در آن حدود بود پنهان شد .\r\nدر آن جا سه روز ماند . درين مدت نه غذائى داشت كه بخورد و نه مىتوانست كه خود را نجات دهد . تا سرانجام پهلوانى او را به - پشت خود گرفت و از آن دام رهائى بخشيد .\r\nدبيس ، پس از اين واقعه ، بار ديگر گروهى را جمع كرد و به سوى شهر واسط رهسپار گرديد .\r\nقشون واسط را نيز ضميمهء لشكريان خود ساخت . همچنين امير بختيار و شاق و ابن ابى الجبر را با خود همدست كرد .\r\nاو تا سال 527 هجرى قمرى هم چنان در شهر واسط به سر مىبرد تا وقتى كه يرنقش بازدار و اقبال خادم مسترشدى با سپاهى به -\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nسر وقت وى رفتند .\r\nدو لشكر در آب و خاك با يك ديگر به پيكار پرداختند . سرانجام قشون واسط و دبيس شكست خوردند .\r\nدر اين جنگ امير بختيار و شاق و چند تن ديگر از اميران نيز به بند اسارت افتادند .\r\n\r\nدرگذشت تاج الملوك فرمانرواى دمشق\r\nدر اين سال ، در ماه رجب ، تاج الملوك بورى بن طغتگين ، فرمانرواى دمشق ، در گذشت .\r\nعلت فوت او زخمى بود كه باطنيان بر وى زده بودند و ما قبلا جريان آن را شرح داديم .\r\nاين زخم شدت يافت و او را ضعيف كرد و توانائى و نيرو را ازو ساقط نمود .\r\nلذا در بيست و يكم ماه رجب از جهان رفت .\r\nاو پيش از مرگ وصيت كرد كه پس از وى پسرش شمس الملوك اسماعيل فرمانرواى دمشق ، و پسر ديگرش شمس الدوله محمد حاكم بعلبك و توابع آن باشد .\r\nتاج الملوك بورى با فرنگيان جهاد بسيار مىكرد ، دلاور و پيشرو بود . در دليرى جاى پدر خود را گرفته بلكه از او هم پيش افتاده بود .\r\nمورد ستايش شاعران قرار مىگرفت و از سخنوران ، به ويژه از ابن الخياط ، مدايح بسيارى درباره او بر جاى ماند .\r\nپس از درگذشت او ، پسرش شمس الملوك ، بر جايش نشست و اداره امور خود را به حاجب يوسف بن فيروز ، شحنه دمشق ، كه ضمنا حاجب پدرش نيز بود ، سپرد و او را مورد اعتماد خود قرار داد .\r\nيوسف بن فيروز كار خود را با مهربانى و مدارا و نيكى در حق مردم آغاز كرد . لذا دعاگويان و هواخواهان او بسيار شدند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nتسلط شمس الملوك بر قلعه‌هاى لبوه و راس و محاصرهء بعلبك به وسيلهء او\r\nدر اين سال ، شمس الملوك اسماعيل ، فرمانرواى دمشق ، قلعه لبوه و قلعه راس را تصرف كرد .\r\nعلت اين پيروزى آن بود كه : اين دو قلعه به پدرش تاج الملوك تعلق داشت و در هر يك از آن دو نگهبانى بود كه آن را حفاظت مىكرد .\r\nبه شمس الملوك خبر رسيد كه برادرش شمس الدوله محمد صاحب بعلبك به نگهبانان آن دو قلعه نامه نوشته و آنان را به خود متمايل ساخته است . آنان نيز دو قلعه را تسليم وى كرده‌اند . او هم از طرف خود قشونى براى نگهبانى و دفاع از آن قلعه‌ها گماشته است .\r\nشمس الملوك كه اين خبر را شنيد ، هيچ كارى نكرد جز اين كه به برادر خود نامه‌اى نوشت و به نرمى و ملايمت بدى اين كار را يادآور شد . و از او خواست كه آن دو قلعه را به وى برگرداند .\r\nشمس الدوله به اين نامه ترتيب اثرى نداد .\r\nشمس الملوك اين بىاعتنائى را به روى خود نياورد ولى بدون اينكه هيچ كس بفهمد به تجهيز قشون پرداخت .\r\nآنگاه با قشونى كه آماده ساخته بود ، در پايان ذى القعده ، براى اجراى نقشه خود حركت كرد .\r\nظاهرا سمت شمال را در پيش گرفت . ولى بعد به سوى مغرب بازگشت .\r\nبدين ترتيب كسانى كه در قلعه لبوه بودند هنگامى از قصد شمس الملوك آگاه شدند كه با سپاهيان خود در پاى قلعه فرود آمده بود .\r\nلشكريان او بدون فوت وقت از قلعه بالا رفتند به نحوى كه ساكنان قلعه ، مجال نصب منجنيق و غيره را نيافتند .\r\nبنابر اين شكست خود را حتمى ديدند و از شمس الملوك امان\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nخواستند .\r\nاو هم آنان را امان داد و قلعه راهمان روز گرفت .\r\nبعد به سوى قلعه راس روانه شد و تا پايان روز به آن قلعه رسيد .\r\nدر آنجا نيز ساكنان قلعه را غافلگير كرد و بطور ناگهانى بر آنان حمله‌ور شد و بالاخره همان نتيجه‌اى كه از حمله به قلعه لبوه گرفت ، در اين جا عايدش شد .\r\nاين قلعه را نيز تصرف كرد . و كسانى را براى نگهبانى و اداره امور دو قلعهء مذكور گماشت .\r\nسپس به جانب بعلبك رهسپار گرديد و با سپاه خود ، آن جا را محاصره كرد .\r\nبرادرش ، شمس الدوله محمد ، براى دفاع از شهر آمادگى داشت ، و در قلعه بعلبك از نفرات و ذخائر آنچه مورد احتياج واقع مىشد فراهم آورده بود .\r\nشمس الملوك پس از محاصره آن جا با تمام افراد سوار و پياده خود به سوى شهر پيشروى كرد .\r\nاهالى بعلبك از بالاى ديوار شهر با او مبارزه كردند و به دفاع از شهر پرداختند .\r\nلشكريان شمس الملوك چند بار از ديوار شهر بالا رفتند تا سرانجام پس از جنگى سخت ، شهر را تسخير كردند .\r\nدر اين جنگ كشتار بسيار رخ داد . و هنوز تصرف قلعه بعلبك باقى مانده بود .\r\nدر اين قلعه ، شمس الدوله محمد ، برادر شمس الملوك به سر مىبرد .\r\nشمس الملوك منجنيق‌هائى در اطراف قلعه نصب كرد و به نبرد با ساكنان قلعه ادامه داد .\r\nوقتى شمس الدوله كار را سخت و راه چاره را بسته ديد ، رسولى را به خدمت برادر خود فرستاد و اطاعت خود را اعلام داشت و خواهش كرد به او اجازه دهد تا آنچه را كه در دست دارد و پدرش به نام\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاو كرده بود ، هم چنان در اختيار داشته باشد .\r\nشمس الملوك درخواست برادر را پذيرفت و بعلبك و توابع آن را بر او مقرر فرمود .\r\nآنگاه دو برادر سوگند وفادارى ياد كردند و شمس الملوك به - دمشق بازگشت و كارهاى خود را سر و سامان داد .\r\n\r\nجنگ ميان سلطان طغرل و ملك داود\r\nدر اين سال ، در ماه رمضان ، ميان ملك طغرل و برادرزاده‌اش ملك داود بن محمود ، جنگ در گرفت .\r\nعلت بروز اين جنگ آن بود كه : وقتى سلطان سنجر ، همچنان كه پيش از اين ياد كرديم ، ملك طغرل را بر تخت سلطنت نشاند و به - خراسان بازگشت ، شنيد كه احمد خان صاحب ما وراء النهر به سرپيچى از فرمان وى پرداخته و عصيان ورزيده است .\r\nبدين جهة در بازگشت به مقصد براى تلافى اين پيمان شكنى شتاب ورزيد .\r\nبرگشتن سلطان سنجر به خراسان فرصتى به دست ملك داود داد كه بر ضد عم خود سلطان طغرل گردن كشد و علم مخالفت بر افرازد .\r\nبدين منظور در آذربايجان و شهرهاى گنجه لشكريانى فراهم آورد و رهسپار همدان گرديد .\r\nاو در اول ماه رمضان در قريه‌اى به نام وهان نزديك همدان ، فرود آمد .\r\nسلطان طغرل با لشكريان خود براى جنگ با او از همدان بيرون رفت .\r\nهر يك از دو طرف ، افراد جناح راست و جناح چپ قشون خود\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nرا معين و آماده كردند .\r\nدر جناح راست قشون سلطان طغرل ، ابن برسق ، و در جناح چپ آن امير قزل و پيشاپيش قشون او نيز امير قراسنقر بود .\r\nدر جناح راست قشون ملك داود ، يرنقش زكوى قرار داشت كه جنگ نمىكرد و وقتى لشكريان تركمان چنين ديدند كليه خيمه‌ها و ساز و برگ او را غارت كردند .\r\nدر قشون ملك داود اختلاف و دو دستگى افتاد و اتابك او ، آقسنقر احمديلى ، وقتى كار را چنين ديد سر به فرار نهاد . به دنبال او ساير افراد سپاه نيز گريختند .\r\nسلطان طغرل يرنقش زكوى و گروهى از اميران را در اين اين جنگ دستگير و اسير كرد .\r\nاما ملك داود ، پس از شكستى كه خورد تا اوائل ذى القعده سرگردان و پريشان بود .\r\nبعد ، با اتابك خود ، آقسنقر احمديلى ، به بغداد رفت . خليفه عباسى مقدم او را گرامى داشت و به او و همراهانش در اقامتگاه سلطان منزل داد .\r\nملك مسعود كه در گنجه به سر مىبرد ، وقتى خبر شكست خوردن ملك داود را شنيد ، عازم بغداد شد به نحوى كه ما - اگر خدا بخواهد - در جاى خود جريان آن را شرح خواهيم داد .\r\n\r\nپاره‌اى ديگر از رويدادها\r\nدر اين سال ، خليفه عباسى ، المسترشد بالله ، وزير خود شرف - الدين على بن طراد زينبى را بازداشت كرد و انوشيروان بن خالد را به وزارت منصوب نمود .\r\nاو در آغاز كار از سپردن وزارت به او خوددارى مىكرد . ولى بعد ، از اين امتناع صرف نظر نمود\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nدر اين سال احمد بن حامد بن محمد ابو نصر مستوفى سلطان محمود ، ملقب به « عزيز » در قلعه تكريت كشته شد .\r\nسبب اين واقعه ضمن شرح وقايع سال 525 هجرى قمرى ذكر گرديده است .\r\nدر اين سال ، در ماه محرم ، محمد بن محمد بن حسين ابو حسين بن ابو يعلى بن فراء حنبلى ، به قتل رسيد .\r\nاو در ماه شعبان سال 451 هجرى به دنيا آمده بود .\r\nاز خطيب ابو بكر و ابن الحسين بن مهتدى و ديگران حديث شنيده بود . در فقه نيز دست داشت .\r\nياران او با مكر و حيله او را به قتل رساندند و اموال او را گرفتند .\r\nدر اين سال ، در ماه جمادى الاولى ، احمد بن عبيد الله بن كادش ابو العز عكبرى در گذشت .\r\nاو محدث بود و حديث بسيار مىدانست .\r\nدر اين سال ، ابو الفضل عبد الله بن مظفر رئيس الرؤساء از دار جهان رخت بر بست .\r\nاو اديب بود . و شعر نيكو مىسرود .\r\nاز اشعار او دو بيت زير است كه به جلال الدين بن صدقه وزير ، نوشته است :\r\n امولانا جلال الدين يا من * اذكره بخدمتى القديمه \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n الم تك قد عزمت على اصطناعى ، * فماذا صد عن تلك العزيمه ؟ \r\n( يعنى : اى سرور من ، اى جلال الدين ، اى كسى كه من خدمات ديرين خود را به او يادآورى مىكنم . مگر تصميم نگرفته بودى كه مرا مورد لطف و احسان خود قرار دهى ؟ چه چيز ترا از اجراى اين تصميم بازداشت ؟ )\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\n527 وقايع سال پانصد و بيست و هفتم هجرى قمرى\r\n\r\nتسلط شمس الملوك بر قلعهء بانياس\r\nدر اين سال ، در ماه صفر ، شمس الملوك ، فرمانرواى دمشق ، قلعه بانياس را كه در دست فرنگيان بود به تصرف خويش در آورد .\r\nسبب اين پيروزى آن بود كه فرنگيان او را ضعيف پنداشتند و به دست اندازى بر قلمرو او طمع كردند . و تصميم گرفتند قرار متاركه جنگ را كه فيما بين بود نقض نمايند .\r\nبدين جهة متعرض اموال گروهى از بازرگانان دمشق شدند كه در شهر بيروت بودند .\r\nاموال اين بازرگانان را گرفتند و آنان نيز از دست فرنگيان به شمس الملوك شكايت بردند .\r\nشمس الملوك درين باره نامه‌اى به فرنگيان نوشت و از آنان خواست كه آنچه از بازرگانان گرفته بودند ، برگردانند .\r\nاو درين خصوص مكرر صحبت كرد و تذكر داد ولى فرنگيان\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاعتنائى نكردند و هيچ چيز باز پس ندادند .\r\nغرور او ، و همچنين خشمى كه ازين حال به وى دست داده بود ، وادارش كرد كه فرنگيان را گوشمالى دهد .\r\nلذا به گردآورى سپاه خود پرداخت و براى مبارزه آماده شد .\r\nولى هيچ كس نمىدانست كه او از اين كار چه قصدى دارد و در كجا مىخواهد قشون‌كشى كند .\r\nآنگاه در اواخر ماه محرم اين سال حركت كرد به نحوى كه نگذاشت دشمن از حركت وى اطلاع قبلى پيدا كند .\r\nاو با سپاهيان خود در اول ماه صفر به نزديك بانياس فرود آمد و در ساعت مناسب نبرد را آغاز كرد . به سوى شهر پيش رفت و اين پيشروى را هم چنان ادامه داد .\r\nافراد دشمن آگاهى قبلى نداشتند و براى جنگ آماده نبودند .\r\nدر شهر كسى يافت نمىشد كه به جنگ برخيزد .\r\nشمس الملوك به ديوار شهر نزديك گرديد و شخصا از اسب پياده شد و پيش رفت .\r\nسپاهيان او نيز اعم از سوار و پياده به پيروى از او پرداختند تا به پاى ديوار شهر رسيدند .\r\nآنگاه در پاى ديوار نقب زدند و به زور و جبر وارد شهر شدند .\r\nاز لشگريان فرنگى ، كسانى كه در شهر اقامت داشتند و غافلگير شده بودند به قلعه شهر پناه بردند .\r\nدر شهر گروه بسيارى از فرنگيان كشته شدند و جمع كثيرى نيز در بند اسارت در آمدند .\r\nاموال مردم شهر نيز به يغما رفت .\r\nشمس الملوك ، بعد به تسخير قلعه شهر همت گماشت و با كسانى كه به قلعه پناه بردند جنگ كرد .\r\nاين نبرد سخت را شب و روز ادامه داد تا سرانجام در تاريخ چهارم ماه صفر ، با امان دادن به ساكنان قلعه ، آنجا را به تصرف\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدرآورد .\r\nپس از اين پيروزى به دمشق بازگشت و در ششم ماه صفر وارد دمشق گرديد .\r\nاما فرنگيان وقتى شنيدند كه بر شهر بانياس فرود آمده ، به جمع آورى سپاه پرداختند تا به جنگ او بروند كه خبر پيروزى او به - گوششان رسيد و كوششى كه مىكردند بىنتيجه ماند .\r\n\r\nجنگ ميان مسلمانان و فرنگيان\r\nدر اين سال ، در ماه صفر ، پادشاه فرنگيان ، فرمانرواى بيت - المقدس ، با سربازان سوار و پياده خود به سوى اطراف توابع حلب روانه گرديد .\r\nامير اسوار كه در حلب نيابت حكومت را عهده‌دار بود ، وقتى خبر هجوم او را شنيد ، با لشكريانى كه در اختيار داشت متوجه وى گرديد . گروهى از سپاهيان تركمان نيز به وى پيوستند .\r\nدو لشكر در شهر قنسرين [ ( 1 ) 
  ] با يك ديگر به جنگ پرداختند .\r\nاز هر دو دسته گروه بسيارى كشته شدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قنسرين ( به كسر قاف و فتح نون مشدد ) : شهرستانى است در شام .\r\nاين شهر در طول 39 درجه و 20 دقيقه و عرض 35 درجه و 20 دقيقه و ارتفاع 78 درجه در اقليم چهارم واقع است .\r\nصاحب زيج گويد : طول قنسرين 33 درجه و عرض آن 34 و يك سوم درجه است .\r\nدر كوهستان آن مشهدى است كه گويند قبر صالح پيغمبر است و در آن جاهاى پاى شتر ( يعنى ناقه صالح ) نيز وجود دارد .\r\nاما درست آن است كه قبر صالح در شيوهء يمن است .\r\nقنسرين به دست ابو عبيدهء جراح به سال 17 هجرى قمرى گشوده شد .\r\n( از لغتنامهء دهخدا )\r\n","page_name":" 184 ","page_number":184},
  {"content":"\r\n\r\nمسلمانان درين جنگ شكست خوردند و به سوى حلب گريختند .\r\nپادشاه فرنگيان كه در اين نبرد پيروزى يافته بود با سپاهيان خود در توابع حلب به تاخت و تاز پرداخت .\r\nاما امير اسوار بار ديگر بازگشت و با قشونى كه داشت به - مقابله با فرنگيان شتافت .\r\nدر راه به دسته‌اى از فرنگيان مصادف گرديد و بر آنان حمله برد . در اين زد و خورد تعداد كشته‌شدگان و اسيران فزونى يافت .\r\nسرانجام فرنگيانى كه از معركه جان سالم بدر برده بودند به سوى شهرهاى خود گريزان شدند .\r\nامير اسوار كه شكست پيشين خود را با اين پيروزى تلافى كرده بود ، فاتحانه وارد حلب شد در حالى كه اسيران و سرهاى كشته‌شدگان فرنگى را همراه داشت .\r\nآن روز ، روز فراموش نشدنى بود .\r\nبعد ، گروهى از فرنگيان كه اهل شهر رها بودند به توابع حلب هجوم بردند تا آن نواحى را غارت كنند .\r\nامير اسوار وقتى خبر هجوم آنان را شنيد ، با امير حسان بعلبكى عازم جنگ با دشمنان گرديد .\r\nاين دو امير با سپاهيان خود بر فرنگيان حمله بردند و اكثرشان را در شهر شمال كشتند و كسانى را هم كه كشته نشده بودند اسير كردند .\r\nو سالم به حلب بازگشتند .\r\n\r\nبازگشت سلطان مسعود به سلطنت و شكست ملك طغرل\r\nپيش از اين ، شكست خوردن سلطان مسعود از عم خود ، سلطان سنجر ، و بازگشت او به شهر گنجه را ذكر كرديم .\r\nهمچنين گفتيم كه ملك طغرل زمام سلطنت را به دست گرفت\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو با ملك داود ، پسر برادر خود ، محمود ، جنگ كرد و ملك داود شكست خورد و وارد بغداد گرديد .\r\nوقتى سلطان مسعود از شكست ملك داود و عزيمت او به سوى بغداد آگاهى يافت ، خود نيز روانه بغداد شد .\r\nهمين كه سلطان مسعود نزديك بغداد رسيد ، ملك داود با او روبرو شد و در برابرش از اسب فرود آمد و مراسم فروتنى و فرمانبردارى و خدمتگزارى بجاى آورد .\r\nاين دو نفر ، سپس با هم وارد بغداد گرديدند .\r\nمسعود در ماه صفر اين سال در دار السلطنه بغداد منزل گزيد و به خليفه عباسى نامه‌اى نوشت كه بنام وى خطبه خوانده شود .\r\nاين درخواست مورد قبول واقع گرديد . اول به نام او ، و بعد به نام ملك داود خطبه خوانده شد . و خلعت نيز براى آنان ارسال گرديد .\r\nسلطان مسعود و ملك داود به دار الخلافه رفتند و مورد اكرام و احترام خليفه عباسى واقع شدند .\r\nاتفاق بر اين قرار گرفت كه سلطان مسعود و ملك داود به - آذربايجان بروند و خليفه نيز قشونى همراهشان كند .\r\nبنابر اين با سپاهيانى كه فراهم آوردند ، براى انجام نقشه‌اى كه كشيده بودند حركت كردند .\r\nوقتى به مراغه رسيدند ، امير آقسنقر احمديلى ، اموال فراوان پيشكش كرد و خواربار و ذخائر بسيار در اختيارشان گذارد .\r\nسلطان مسعود بر ساير شهرهاى آذربايجان دست يافت و اميرانى كه در آن نواحى بودند ، مانند امير قراسنقر و غيره ، از برابر او گريختند . و بسيارى از ايشان به شهر اردبيل پناه بردند .\r\nسلطان مسعود به اردبيل حمله‌ور شد و آنان را محاصره كرد .\r\nاز آن عده ، گروهى انبوه را به قتل رساند و باقى را نيز فرارى و\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمتوارى ساخت .\r\nبعد براى جنگ با برادر خود ملك طغرل روانه همدان گرديد .\r\nو وقتى خبر نزديك شدن او و سپاهيانش به گوش ملك طغرل رسيد براى روبرو شدن و دست و پنجه نرم كردن با وى اقدام كرد .\r\nدو لشكر تا هنگام ظهر با يك ديگر جنگيدند و سرانجام ملك طغرل شكست يافت و آهنگ رى كرد .\r\nسلطان مسعود در ماه شعبان بر شهر همدان مسلط شد .\r\nچيزى از استقرار سلطان مسعود در همدان نگذشته بود كه امير آقسنقر احمديلى به قتل رسيد .\r\nاو را باطنيان كشتند .\r\nولى بعد گفته شد كه سلطان مسعود يك نفر را گماشته بود تا او را به قتل برساند .\r\nملك طغرل كه از سلطان مسعود شكست خورده بود ، وقتى كه به قم رسيد ، به سوى اصفهان بازگشت . داخل اصفهان شد و تصميم داشت كه در آن شهر تحصن اختيار كند .\r\nولى برادرش ، سلطان مسعود ، او را دنبال كرد و به اصفهان رفت تا در آن جا او را محاصره كند .\r\nملك طغرل دريافت كه مردم اصفهان در برابر سلطان مسعود از او فرمانبردارى نخواهند كرد و به خاطر او خطرات محاصره را تحمل نخواهند نمود . روى اين اصل از اصفهان رخت بر بست و عازم شهرهاى فارس گرديد .\r\nسلطان مسعود وارد اصفهان شد و بر اوضاع شهر تسلط يافت اهالى نيز به ديدن او شادى كردند .\r\nاو از تعقيب برادر خود ملك طغرل دست بر نداشت و از اصفهان عازم فارس شد تا او را به چنگ آورد .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nوقتى به محلى نزديك بيضاء [ ( 1 ) 
  ] رسيد ، در آن جا اميرى از اميران برادرش از وى امان خواست .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بيضا : از ملوكات ولايت آباده فارس است . بيست هزار نفر جمعيت دارد .\r\nبلوك بيضا ميانه شمال و مغرب شيراز است . و اين بلوك را براى آن بيضا گويند كه لشكر عرب چون سپاه عجم را شكست داد بر كوهى كه مشرف بر اين بلوك بود رفتند و قلعه و دهات آن را سعيد بديدند براى آنكه خاك اين صحرا مايل به سفيدى است آن را بيضا گفتند و تاكنون بدين نام باقى است .\r\nبيضا از بلوكات سردسير فارس است .\r\nبعضى گفته‌اند كه نام قديمى اين بلوك نسايك بوده ، و نام قصبه آن شهر مليون كه اكنون جاى آن شهر را اهل بيضا دانند و در آن جاى آجر پاره‌ها كه نشان آبادى و عمارات عاليه بوده ، فراوان ريخته است .\r\nتاكنون در بعضى از جاهاى آن آثار باروى اين شهر باقى است و قريه‌اى را كه پهلوى اين شهر است مليان گويند و قصبه حاليه اين بلوك تل بيضاست كه به - مسافت شش فرسخ از شيراز دور افتاده است .\r\nاز نواحى بيضا علما و مشايخ برخاسته‌اند مانند سيبويه .\r\nاين بلوك مشتمل بر پنجاه و پنج ده است .\r\n( از فارسنامهء ناصرى ) بيضا مركز ناحيه كامفيروز است و اين اسم عربى از آن اسمهاى نادرى است كه ايرانيان تاكنون هم استعمال مىكنند .\r\nاعراب بدين جهة آن را بيضاء گفتند كه قلعه سفيد رنگ آن از مسافت دور مىدرخشيد .\r\nابن حوقل گويد : اسم فارسى بيضا ، نسايك است و چنان كه ياقوت گويد :\r\nمعنى آن خانه سفيد يا كاخ ابيض است .\r\nاين شهر هنگام فتح اصطخر به دست مسلمانان ، اردوگاه آنان قرار گرفت .\r\nدر قرن چهارم بيضا به اندازهء اصطخر بود .\r\nمقدسى گويد : بيضا شهرى نيك و پاكيزه است داراى مسجدى نيكو و بقيهء ذيل در صفحهء بعد\r\n","page_name":" 188 ","page_number":188},
  {"content":"\r\n\r\nسلطان مسعود نيز به وى امان داد . در نتيجه او ، با چهار صد سوار كه در اختيار داشت به سلطان مسعود پيوست .\r\nملك طغرل كه چنين ديد ترسيد از اينكه مبادا باقى لشكريان او نيز به برادرش ملحق گردند .\r\nبدين جهة فرار را برقرار ترجيح داد . از پيش برادر گريخت و در ماه رمضان به سوى رى روانه شد .\r\nدر راه ، وزير او ، ابو القاسم انس آبادى كشته شد . اين واقعه در ماه شوال اتفاق افتاد .\r\nاو را غلامان امير شير گير به قتل رساندند و بدين وسيله انتقام خون ولىنعمت خود را گرفتند .\r\nامير شير گير - چنان كه پيش از اين شرحش گذشت - به سعى ابو القاسم انس آبادى كشته شده بود .\r\nسلطان مسعود ، برادر خود را هم چنان تعقيب كرد و به دنبال او رفت تا در محلى به نام ذكرآور به او رسيد .\r\nدر آن جا جنگ ميان آن دو آغاز گرديد و همين كه كار زد و خورد بالا گرفت ، ملك طغرل شكست خورد و گريخت .\r\nلشكريان او به سرزمينى رسيدند كه در آن آب افتاده و پر از گل شده بود .\r\nهمه در گل فرو رفتند و گرفتار شدند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل زيارتگاهى پر آمد و رفت و حوالى آن مرغزارهاى معروف .\r\nخود شهر در آغوش كشتزارهاى سبز گندم جاى گرفته و با رنگ سفيد خود نمايان و درخشان است .\r\nابن بلخى در فارسنامه مىنويسد كه بيضا شهركى است كوچك اما نيكوست و تربت آن سفيد است . از اين جهة آن را بيضا گويند .\r\nاين شهرك داراى مسجد جامع و منبر است .\r\n( از لغتنامهء دهخدا )\r\n","page_name":" 189 ","page_number":189},
  {"content":"\r\n\r\nجماعتى از اميران او ، منجمله امير حاجب تنكر و امير ابن بغرا به بند اسارت افتادند .\r\nاما سلطان مسعود آنان را آزاد كرد .\r\nدر اين جنگ فقط عده بسيار كمى كشته شدند . و سلطان مسعود نيز به همدان مراجعت كرد .\r\n\r\nمحاصرهء شهر موصل بوسيلهء المسترشد بالله\r\nدر اين سال ، خليفه عباسى ، المسترشد بالله ، در بيستم ماه رمضان شهر موصل را محاصره كرد .\r\nآنچه باعث اين پيشامد شد اقدام اتابك شهيد عماد الدين زنگى براى حمله به بغداد بود ، هم چنان كه پيش ازين ياد كرديم .\r\nدر اين زمان گروهى از اميران سلجوقى به اقامتگاه المسترشد بالله روى آوردند و به جانبدارى از او پرداختند .\r\nلذا خليفه عباسى بر اثر يارى آنان دلگرمى و توانائى يافت .\r\nاز طرف ديگر در اين زمان ميان شاهان سلجوقى اختلاف افتاده بود و با هم زد و خورد مىكردند .\r\nخليفه عباسى شيخ بهاء الدين ابو الفتوح اسفراينى واعظ را به - رسالت به نزد عماد الدين زنگى فرستاد .\r\nابو الفتوح از طرف خليفه حامل پيامى خشونت آميز بود و هنگامى كه به خدمت اتابك عماد الدين رسيد ، شخصا نيز به حدت و شدت آن پيام افزود و چنان درباره قدرت و قوت خليفه و حيثيت و ناموس خلافت داد سخن داد و تندروى كرد كه عماد الدين به خشم آمد و دستور داد كه او را توقيف كنند .\r\nبدين ترتيب فرستادهء خليفه را خوار ساختند و با او به طرزى ناپسند رفتار نمودند .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nخليفهء عباسى وقتى اين خبر را شنيد رسولى را به خدمت سلطان مسعود فرستاد و رفتارى را كه از عماد الدين زنگى سر زده بود شرح داد و او را آگاه ساخت از اينكه او ( يعنى خليفه عباسى ) قصد دارد به - موصل هجوم برد و آن شهر را محاصره كند .\r\nدرين گير و دار روزها گذشت تا ماه شعبان فرا رسيد .\r\nخليفهء عباسى در نيمه ماه شعبان با سى هزار مرد جنگى به سوى شهر موصل حركت كرد .\r\nوقتى نزديك شهر موصل رسيد ، اتابك عماد الدين زنگى با قسمتى از قشون خود از شهر بيرون رفت .\r\nباقى لشكريان خود را در اختيار نايب خود ، نصير الدين جقر ، گذارد كه سمت دژ دارى و حكومت و اداره دولت او را بر عهده داشت و به آنان براى حفظ شهر دستورهاى لازم را داد .\r\nپس از دور شدن عماد الدين از موصل ، خليفه ، المسترشد بالله به شهر نزديك گرديد و با مردم شهر به جنگ پرداخت و عرصه را بر آنان تنگ ساخت .\r\nاما عماد الدين با قشونى كه همراه برده بود به سوى شهر سنجار پيش مىرفت . تمام شب را سوار بود و راه مىپيمود . براى رعايت صرفه‌جوئى ، سربازان خود را نيز از خواربار و مواد غذائى محروم ساخته بود و هر گاه سربازى را مىديد كه از دستور وى سرپيچى كرده ، او را مىگرفت و تنبيه مىكرد .\r\nدر موصل نيز كار لشكريان او به دشوارى گرائيد و عده‌اى براى رهائى از آن تنگنا توطئه كردند كه شهر را تسليم قشون خليفه نمايند .\r\nاما اين نقشه قبل از اينكه اجرا گردد ، فاش شد و توطئه كنندگان را دستگير كردند و به دار آويختند .\r\nمحاصرهء موصل نزديك به سه ماه طول كشيد . خليفه كارى از پيش نبرد و كمترين پيروزى نصيب وى نگرديد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاز طرف اهالى موصل نيز كه دفاع شهر را بر عهده داشتند ، عملياتى انجام نشده بود كه موجب سستى راى خليفه گردد . لشكريان او هم از بابت كمى آذوقه و ساير وسائل در مضيقه نيفتاده بودند .\r\nمعذلك خليفه ناگهان دست از محاصرهء شهر برداشت و با قشون خود از آنجا دور شد و به سوى بغداد بازگشت .\r\nمىگفتند امير نظر خادم از اردوى سلطان مسعود پيش او آمده و از طرف سلطان به وى پيامى رسانده بود كه رفتن او به بغداد را واجب مىساخت و لازم بود كه در بازگشت تسريع كند .\r\nهمچنين ، گفته شد به او خبر رسيده بود كه سلطان مسعود به - خيال تصرف عراق افتاده و با جمله سپاهيان خود به سوى عراق برگشته است .\r\nخليفه نيز به شنيدن اين خبر موصل را ترك گفت و از راه دجله عازم بغداد گرديد و روز عرفه ( يعنى روز نهم ذى الحجه ) بدان جا رسيد .\r\n\r\nدست يافتن شمس الملوك بر شهر حماة\r\nدر اين سال ، در ماه شوال ، شمس الملوك اسماعيل بن تاج الملوك ، فرمانرواى دمشق ، شهر حماة و قلعه آن را تسخير كرد .\r\nحماة قبلا در اختيار اتابك عماد الدين زنگى قرار داشت ، و آن را - چنان كه پيش از اين ياد كرديم - از تاج الملوك بورى فرمانرواى پيشين دمشق ، گرفته بود .\r\nوقتى شمس الملوك قلعهء بانياس را تصرف كرد ، به دمشق بازگشت و تا ماه رمضان اين سال در دمشق ماند .\r\nسپس ، در دههء سوم ماه رمضان ، با قشون خود از دمشق رهسپار شهر حماة گرديد .\r\nعلت طمع او به تصرف شهر حماة اين بود كه شنيد خليفه عباسى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nالمسترشد بالله مىخواهد شهر موصل را محاصره كند . بدين جهة فكر كرد كه در اين صورت عماد الدين زنگى ناچار سرگرم زد و خورد با سپاهيان خليفه خواهد شد و مجال دفاع از شهر حماة را نخواهد يافت .\r\nلذا تصميم گرفت كه از فرصت مناسبى كه پيش آمده ، استفاده كند و شهر حماة را به تصرف در آورد .\r\nوالى شهر حماة خبر حركت او و لشكريان او را شنيده و از قصد وى آگاهى يافته بود .\r\nبدين جهة در داخل شهر متحصن گرديد و مواضع خود را مستحكم ساخت و نفرات و ذخائر كافى آماده كرد .\r\nاز ياران شمس الملوك هيچ كس نبود كه او را از حمله به شهر و قلعهء حماة منع نكند .\r\nهمه كوشيدند كه تا او را از اين خيال منصرف سازند و توانائى و نيروى صاحب حماة را به او يادآورى كردند .\r\nولى او به سخن هيچيك از آنان گوش نداد و از تصميم خود برنگشت و هم چنان به سوى مقصد پيش رفت .\r\nدر روز عيد فطر شهر حماة را محاصره كرد و در وقت مناسب به پيشروى و زد و خورد با اهالى پرداخت .\r\nمردم حماة به داخل شهر پناه بردند و آماده جنگ و دفاع از شهر و ديار خويش گرديدند .\r\nشمس الملوك ، در همان روز ، يعنى روز عيد فطر ، دست از جنگ با آنان كشيد و برگشت .\r\nمردم شهر كه بازگشت او و لشكريانش را ديدند ، از جانب وى آسوده خاطر شدند و غافل ماندند .\r\nولى شمس الملوك سحرگاه روز بعد بىخبر به سوى شهر هجوم برد و آنان را كه در خواب غفلت بودند ، غافلگير ساخت .\r\nاز همه طرف ، به سوى شهر پيشروى كرد و با پيگيرى شديد به - كار خود ادامه داد تا با قهر و خشونت شهر را گرفت .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nكسانى كه در شهر حماة اقامت داشتند از او امان خواستند و او نيز آنان را به جان و مال امان داد .\r\nبعد در صدد تسخير قلعهء شهر بر آمد و آن جا را محاصره كرد .\r\nقلعهء حماة در آن روزگار از لحاظ استوارى و بلندى ، شدت و حدت امروز خود را نداشت چون استحكام امروزين آن قلعه در نتيجه كوششى است كه تقى الدين عمر - برادرزادهء صلاح الدين ايوبى - طى سال‌هاى زياد در بريدن كوه و ازدياد استحكامات آن كرده است .\r\nوقتى شمس الملوك به محاصرهء قلعهء قلعهء حماة پرداخت ، والى قلعه دريافت كه توانائى نگهدارى آن را ندارد .\r\nلذا قلعه را تسليم كرد .\r\nبنابر اين شمس الملوك بر قلعهء حماة و آنچه از ذخائر و اسلحه در قلعه بود دست يافت .\r\nپس از اين پيروزى با سپاهيان خود به سوى قلعهء شيزر روانه گرديد .\r\nصاحب قلعهء شيزر مردى از قبيله بنى منقذ بود وقتى لشكريان شمس الملوك به محاصرهء قلعه و غارت شهر پرداختند ، مبالغى براى شمس الملوك رشوه فرستاد .\r\nدر نتيجه ، شمس الملوك از تسخير شيزر منصرف شد و با سپاهيان خود به سوى دمشق بازگشت .\r\nاو در ماه ذى القعده سال مذكور ، يعنى سال 527 هجرى قمرى ، به دمشق رسيد .\r\n\r\nشكست خوردن فرنگى فرمانرواى طرابلس\r\nدر اين سال گروه كثيرى از لشكريان تركمان از شهرهاى جزيره رهسپار شام شدند و به شهرهاى طرابلس حمله بردند . مردم\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبسيارى را كشتند و غنائم بسيارى نيز به دست آوردند .\r\nقمص ، فرمانرواى طرابلس ، با تمامى سپاهيان خود براى مقابله و مبارزه با آنان شتافت .\r\nتركان كه چنين ديدند از برابر او گريختند . لشكريان قمص نيز به تعقيبشان پرداختند و آنان را دنبال كردند .\r\nولى تركان ناگهان برگشتند و به تعقيب كنندگان خود حمله بردند و آنان را شكست دادند .\r\nدر نتيجه ، از لشكريان فرنگى گروه بسيارى كشته شدند و خود قمص و آن عده از همراهانش كه جان بسلامت برده بودند به - قلعهء بعرين رفتند و در آن جا تحصن اختيار كردند .\r\nتركان كه از دست يا بى بر آنها باز ماندند كسانى را كه در قلعه بودند محاصره كردند .\r\nوقتى محاصره به طول انجاميد ، قمص صاحب طرابلس ، در صدد چاره‌جوئى بر آمد تا خود را از آن بند رهائى بخشد .\r\nبدين جهة پنهانى با بيست سوار از بزرگان اصحاب خود ، از قلعه فرود آمد و خود را نجات داد و به سوى طرابلس روانه شد .\r\nباقى كسان خود را در بعرين گذاشت تا به حفظ قلعه اهتمام ورزند .\r\nوقتى كه به طرابلس رسيد ، به تمام فرنگيان نامه نوشت و از آنان براى جنگ با دشمنان استمداد كرد .\r\nبدين ترتيب گروه انبوهى را گرد آورد و به سوى تركان فرستاد تا آنان را از بعرين دور سازد .\r\nوقتى سپاهيان تركمان خبر حركت آنان را شنيدند براى پيكار با آنان آماده شدند .\r\nدو سپاه با يك ديگر روبرو گرديدند و به جنگ پرداختند و جمعى كثير از آنان به خاك هلاك افتادند .\r\nفرنگيان ، همين كه شكست را نزديك ديدند ، خود را كنار\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nكشيدند و به پادگان شهر رفنيه رجوع كردند .\r\nدسترسى به آنان - كه در ميان شهرهاى فرنگيان قرار داشتند - براى تركان دشوار بود . بدين جهة از تعقيبشان دست كشيدند و باز گشتند .\r\n\r\nپاره‌اى ديگر از رويداده‌ها\r\nدر اين سال اسماعيليان ، قلعه قدموس را در شام از صاحبش ابن عمرون ، خريدارى كردند .\r\nپس از خريد اين قلعه در آن جاى گرفتند و با كسانى كه در نزديكى قلعه به سر مىبردند ، اعم از مسلمانان و فرنگيان ، به مبارزه پرداختند .\r\nهمه از مجاورت آنان به ستوه آمدند .\r\nدر اين سال ، ميان فرنگيانى كه در شام اقامت داشتند ، اختلاف و دو دستگى افتاد و گروهى از آنان با گروهى ديگر به زد و خورد و كشتار پرداختند .\r\nدر نتيجه اين اختلافات ، جماعتى از آنان به قتل رسيدند .\r\nتا پيش از اين سال ، چنان روشى در ميان فرنگيان معمول و مجرى نبود .\r\nدر اين سال ، در ماه جمادى الاخر ، امير اسوار ، فرمانده سپاه عماد الدين زنگى در حلب ، به ولايت تل باشر حملهء غافلگيرانه‌اى كرد و غنائم بسيارى به دست آورد .\r\nفرنگيان براى دفع او با گروه كثيرى از سپاهيان خود حركت\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكردند و با او به جنگ پرداختند .\r\nولى امير اسوار بر آنان پيروزى يافت . و بسيارى از آنان را از دم تيغ گذراند .\r\nعده كشته‌شدگان نزديك به هزار تن بود .\r\nامير اسوار ، پس از اين پيروزى با سپاهيان خود ، سالم به حلب مراجعه كرد .\r\nدر اين سال ، در نهم ربيع الاخر ، به جان شمس الملوك ، فرمانرواى دمشق ، سوء قصد شد .\r\nيكى از مملوكان جد او طغتگين به او حمله برد و با شمشير به - وى ضربتى وارد آورد .\r\nاما اين ضربه در او كارگر واقع نگرديد و هيچ آسيبى به او نرساند .\r\nبندگان شمس الملوك ، وقتى جان ولىنعمت خود را در خطر ديدند ، به طرف ضارب هجوم بردند و او را دستگير كردند .\r\nآنگاه به بازجوئى از او پرداختند و ازو پرسيدند كه چه كسى او را بدين كار وادار كرده است .\r\nاو رو به شمس الملوك كرد و گفت : « من مىخواستم مسلمانان را از شر تو و ستم‌هاى تو نجات دهم . »\r\nولى كسانى كه او را گرفته بودند ، هم چنان او را كتك زدند و شكنجه دادند تا اقرار كرد و جماعتى را نام برد كه او را به اين كار واداشته بودند .\r\nشمس الملوك آن عده را بدون بازجوئى و تحقيق به قتل رساند .\r\nبرادر خود ، سونج را نيز با آن عده كشت . اين كار او مردم را ناراحت كرد و ازو بيزار ساخت .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدر اين سال ، شيخ ابو الوفاء فارسى از جهان رفت .\r\nتشييع جنازه و تدفين او به نحوى باشكوه برگزار شد و بزرگان بغداد در اين مراسم حضور داشتند .\r\nدر اين سال ، در ماه رجب ، قاضى ابو العباس احمد بن سلامة بن عبد الله بن مخلد معروف به ابن الرطبى ، از دار دنيا رحلت كرد .\r\nاو قاضى كرخ بود و از فقهاى شافعى به شمار مىرفت كه فقه را نزد ابو اسحاق و ابو نصر بن صباغ خوانده ، همچنين حديث شنيده بود و روايت مىكرد .\r\nاو از نزديكان خليفه عباسى ، المسترشد بالله ، بود و آموزش و پرورش فرزندان وى را بر عهده داشت .\r\nدر اين سال ، ابو الحسين على بن عبد الله بن نصر ، معروف به ابن الزاغونى ، در ماه محرم ، در گذشت .\r\nاو فقيه حنبلى واعظ بود و ذو فنون شمرده مىشد .\r\nدرين سال على بن يعلى بن عوض بن قاسم هروى علوى از جهان رخت بر بست .\r\nاو واعظ بود و در خراسان محبوبيت بسيار داشت ، احاديث بسيار نيز شنيده بود .\r\nدر اين سال ، همچنين ، محمد بن احمد بن على ابو عبد الله عثمانى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nديباجى دنياى فانى را بدرود گفت .\r\nاو از فرزندان محمد بن عبد الله بن عمرو بن عثمان بن عفان به - شمار مىرفت .\r\nمحمد به خاطر زيبائى خود به ديباج ملقب شده بود .\r\nاو اصلا اهل مكه محسوب مىشد ولى در شهر نابلس [ ( 1 ) 
  ] به -\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نابلس ( به ضم باء و لام ) : شهرك يا قصبه‌اى است مشهور ، مستطيل شكل با پهنائى اندك و با آبى فراوان ميان دو كوه در سرزمين فلسطين .\r\nاين قصبه در ميان كوه‌هاى عيبال و غرزيمك ، در پنجاه و پنج هزار گزى سمت شمال بيت المقدس و يكصد و نود هزار گزى سمت جنوبى بيروت قرار دارد .\r\nبه ظاهر شهر كوهى است كه گويند آدم در آن جا خدا را سجده كرده است .\r\nو كوه كزيرم كه سخت مورد اعتقاد يهودان است در آن جا واقع شده و يهود معتقدند كه اين كوه قربانگاه اسحق است و نامش هم در توراة آمده است .\r\nسامرىها ( فرقه‌اى از يهوديان ) در آن جا نماز مىگزارند .\r\nدر آن كوه از دل غارى چشمه‌اى جارى است كه سامريون سخت به تعظيم و زيارت آن معتقدند و به همين مناسبت عده سامرىها در اين شهر زياد است .\r\nراجع به وجه تسميه نابلس معجم البلدان مىنويسد :\r\nپير دانائى از اهل نابلس را پرسيدند كه وجه تسميه نابلس چيست ؟\r\nگفت : در آن وادى مار عظيمى به سر مىبرد كه مردم آن ديار آن را به - لغت خويش « لس » ناميده بودند .\r\nمردم دفع شر مار را به چاره‌گرى برخاستند و آن را كشتند و نيش و دندان او را جدا كردند و آوردند و بر دروازهء شهر آويختند و گفتند : « هذا ناب لس » ( يعنى : دندان مار ) و كم كم بر اثر كثرت استعمال و متصل نوشتن آن به - صورت امروزين ( نابلس ) در آمد و بر آن شهر اطلاق شد .\r\nدر ريحانة الادب به نقل از قاموس الاعلام آمده است :\r\nاين شهر در قديم از توابع فلسطين و نامش سجم بوده ، تا بعد از استيلاى سامرىها مركز ايشان بوده و در عهد طوائف الملوك ماكدونى تعمير و توسعه يافته بقيهء ذيل در صفحهء بعد\r\n","page_name":" 199 ","page_number":199},
  {"content":"\r\n\r\nدنيا آمده بود .\r\nاو در ترويج مذهب اشعرى تعصب داشت و افراط مىكرد واعظى مشهور بود .\r\nوفات او در ماه صفر اتفاق افتاد .\r\nدر اين سال ابو فليته ، كه امارت مكه را بر عهده داشت ، از دار جهان رخت بر بست .\r\nپس از او ، پسرش ، قاسم ، زمام امارت مكه را به دست گرفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل و بنام « نئاپوليس » يعنى « تازه شهر » موسوم شده نابلس امروز محرف همان است .\r\nنابلس مسكن طايفهء سمره نام يهود بوده است و بدون ضرورت كار و غيره در جاى ديگر سكونت ننمايند .\r\nسامرىهائى كه درين شهر به سر مىبرند ، نسخه‌اى قديمى از اسفار خمسه نزد خود نگه داشته‌اند و آن را حفاظت مىكنند .\r\nچاه يعقوب و كوه جزيريم در آن نزديكى است .\r\nدر اين شهر مسجدى است بزرگ كه به زعم ايشان قدس و بيت المقدس عبارت از همان مسجد بوده ، و اين بيت المقدس معروف را بى اصل و ملعون دانند بطورى كه در موقع عبور از آن ، سنگى برداشته و بر آن زنند .\r\nشماره نفوس نابلس شانزده هزار نفر است .\r\nاز جمعيت اين شهر هزار تن يهود و نصارى و بقيه مسلمان مىباشند .\r\n( از لغتنامهء دهخدا )\r\n","page_name":" 200 ","page_number":200},
  {"content":"\r\n\r\nدر اين سال عزيز بن هبة الله بن على شريف علوى حسينى در نيشابور به مرگ ناگهانى درگذشت .\r\nجد او در خراسان نقيب النقباء بود .\r\nبه اين عزيز ، يعنى عزيز بن هبة الله ، نقابت يا رياست علويان در نيشابور پيشنهاد شد ولى او از پذيرفتن آن امتناع ورزيد .\r\nوزارت سلطان سنجر را نيز براى وى در نظر گرفتند ولى از قبول آن خوددارى كرد و هم چنان به كناره گيرى از دنيا و سرگرمى به امور آخرت خود پرداخت .\r\nدر اين سال قاضى القضاة خراسان ، ابو سعيد محمد بن احمد بن صاعد ، كه مردى نيكوكار و پاكدامن بود ، درگذشت .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\n528 وقايع سال پانصد و بيست و هشتم هجرى قمرى\r\n\r\nتسلط شمس الملوك بر قلعهء شقيف تيرون و غارتگرى او در يك شهر فرنگى\r\nدر اين سال ، در ماه محرم ، شمس الملوك اسماعيل از دمشق به - سوى شقيف تيرون رهسپار شد .\r\nاين قلعه مستحكم بر فراز كوهى قرار داشت كه بر شهرهاى بيروت و صيدا مسلط بود .\r\nاين قلعه را ضحاك بن جندل رئيس وادى التيم در اختيار داشت كه تازه تصرف كرده بود .\r\nاين دژ مورد حمايت فرنگيان و مسلمانان ، هر دو ، بود و هر طايفه‌اى در برابر طايفهء ديگر از آن حمايت مىكرد .\r\nشمس الملوك در اين سال بر آن دژ حمله برد و آن را از ضحاك بن جندل گرفت .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nتصرف اين قلعه به طبع فرنگيان گران آمد و با بااهميت‌تر از آن جلوه كرد كه بتوانند آن را ناديده انگارند . زيرا ضحاك بن جندل متعرض هيچ يك از شهرهاى فرنگيان كه در نزديك آن قلعه قرار داشت نمىشد .\r\nولى پس از تسلط شمس الملوك بر آن قلعه وضع فرق مىكرد و فرنگيان مىترسيدند كه من بعد كه از آسيب او در امان نمانند .\r\nبنابر اين آنها نيز براى اينكه ضرب شست خود را بر وى نشان دهند به گردآورى سپاهيان خود پرداختند .\r\nپس از آنكه قشون كافى جمع كردند ، به سوى شهر حوران رهسپار گرديدند و بر آن حمله بردند .\r\nمهم‌ترين قسمت‌هاى اين شهر را ويران كردند . به يغماگرى دامنه دارى دست گشودند و تا آنجا كه توانستند به غارت بردند .\r\nشمس الملوك وقتى ديد فرنگيان گرد هم آمده‌اند و دست يگانگى بهم ميدهند او نيز به جمع آورى قشون پرداخت .\r\nگروه بسيارى از لشكريان تركمان و غيره در اطرافش گرد آمدند و براى جنگ آمادگى يافتند .\r\nشمس الملوك با اين گروه به مقابله با فرنگيان شتافت .\r\nميان آنان چند روز زد و خورد برقرار بود .\r\nبعد شمس الملوك عده‌اى از قشون خود را براى نبرد با فرنگيان بر جاى گذاشت . و بدون اينكه فرنگيان آگاه شوند ، عده‌اى ديگر از لشكريان خود را حركت داد و به قصد تسخير شهرهاى فرنگيان به راه افتاد .\r\nاو بر شهرهاى طبريه و ناصره [ ( 1 ) 
  ] و عكا و شهرهاى ديگرى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ناصره : شهرى است در شمال فلسطين كه ده هزار تن جمعيت دارد .\r\nدر اين شهر ، به علت سكونت بيش از پنج هزار تن مسيحى ، كليساهاى متعددى وجود دارد .\r\nبقيهء ذيل در صفحهء بعد\r\n","page_name":" 203 ","page_number":203},
  {"content":"\r\n\r\nكه در آن حدود قرار داشتند حمله برد .\r\nدر اين شهرها به غارت و ويرانگرى و آتش‌سوزى پرداخت و\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل بازارها و باغچه‌هاى زيبا دارد .\r\nچون حضرت عيسى مدتى در اين جا سكونت داشت ، لذا ناصره از اماكن مقدس مسيحيان و زيارتگاه آنهاست .\r\nمؤلف معجم البلدان آرد :\r\nناصره قريه‌اى است در سيزده ميلى طبريه ، مولد مسيح ، عيسى بن مريم عليه السّلام در آن جا بود . . .\r\nو مردم بيت المقدس اين گفته را نمىپذيرند و گويند مسيح در بيت اللحم متولد شده . . . و مادر او وى را بدين ده آورد .\r\nبه اين ( شهر يا قريه ) نصرانه و نصوريه و نصرونه نيز گفته مىشود .\r\nمؤلف « قاموس كتاب مقدس » آرد :\r\nشهرى است در جليل كه بواسطهء اينكه زمان طفوليت و كودكى مسيح در آن جا سپرى گشت ، به وطن مسيح مشهور است .\r\nناصريه به مسافت چهارده ميل از درياى جليل و شش ميل از تابور و شصت و شش ميل از اورشليم دور است .\r\nاز طرف شمال چمن ابن عمير وادى هلالى شكلى امتداد يافته كه عرضش ربع ميل مىباشد و متدرجا وسعت يافته محل طشت مانندى را تشكيل مىدهد با پانزده تل كه ارتفاع هر يك از آنها از چهار صد الى پنج هزار قدم مىشود .\r\nشهر ناصره در اين محل بنا شده و از قله تل‌هاى اطراف آن كوه شيخ و كرمل و جلبوغ و چمن ابن عمير ديده مىشود .\r\nمخفى نماند كه ناصره به هيچ وجه در كتب عهد قديم و در كتاب يونانيان و رومانيان قبل از مسيح مذكور نيست و ليكن اول مرتبه در انجيل ذكر شده است .\r\nو در ميان يهود خيلى محقر بود .\r\nبقيهء ذيل در صفحهء بعد\r\n","page_name":" 204 ","page_number":204},
  {"content":"\r\n\r\nاكثر مردان را به هلاك رساند و زنان و فرزندان ايشان را اسير كرد و دست همراهان خود را از غنائم بسيار ، پر كرد .\r\nوقتى خبر اين قتل و غارت به فرنگيان رسيد براى زنان و فرزندان خود ناراحت و نگران شدند و فورا اردوگاه‌هاى خود را ترك گفتند و به سوى شهرهاى خود روانه شدند . و چنان پراكنده و پريشانحال گرديدند كه برادر به برادر اعتنائى نمىكرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل و نيز مذكور است كه بر كوهى بود در جليل ، در نزديكى قانا ، زيرا كه مسيح و شاگردانش در همان ده به عروسى دعوت شدند . و كنار دامنه كوه در نزديكى شهر بود كه مردم در خيال اين بودند كه مسيح را از آنجا بيندازند .\r\nو در آن جا بود كه فرشته به مريم ظاهر گشت . و مسكن يوسف و مريم بود و بعد از مراجعت از مصر بدانجا رفت و اهالى آنجا وى را رد كردند . و على هذا در « كفرناحوم » داخل شده ، در آنجا سكونت ورزيد .\r\nلكن عيسى هم چنان به عيسى ناصرى شهرت مىداشت و شاگردانش هم به ناصرى معروف بودند .\r\nدر ايام قسطنطين سامريان در ناصره سكونت همى داشتند الا اينكه طبقهء ششم مسيحيان به زيارت نمودن آنجا شروع نمودند .\r\nدر 1190 ميلادى تنكرد بر جليل حكمران بود و ناصره محل اسقف گشت و در سال 1160 ميلادى جماعتى فراهم شده اسكندر سوم را در روم پاپ قرار دادند .\r\nسياحان همواره ناصريه را زيارت همى نمودند و در سال 1517 ميلادى مفتوح دولت عثمانيه گشت .\r\nاهالى ناصره برزگر و صنعتكار و تاجرند .\r\nكليساى بشارت و چشمهء مريم باكره در اين شهر واقع است - از قاموس كتاب مقدس صفحات 865 - 867 .\r\n( لغتنامهء دهخدا )\r\n","page_name":" 205 ","page_number":205},
  {"content":"\r\n\r\nاما شمس الملوك از راهى به غير از آن راه كه فرنگيان رفتند ، به سوى اردوگاه خود بازگشت . بدين جهة سالم به مقصد رسيد بدون اينكه با دشمنان روبرو شود .\r\nفرنگيان به شهرهاى خود رسيدند و آنها را ويران يافتند .\r\nاز اين رو دلسرد و سست شدند و ميان آنان تفرقه افتاد .\r\nبعد نامه‌هائى درباره تجديد متاركه جنگ نگاشتند . و اين موضوع در ماه ذى القعدهء اين سال پايان يافت .\r\n\r\nبازگشت ملك طغرل به جبل و شكست خوردن ملك مسعود\r\nدر اين سال ملك طغرل بن محمد بن ملكشاه برگشت و تمام شهرهاى جبل را تصرف كرد .\r\nدر برابر اين پيروزى ، برادر او ، سلطان مسعود ، ناچار شد كه از آن نواحى برود .\r\nسبب اين امر آن بود كه سلطان مسعود ، وقتى از جنگ برادر خود بازگشت ، شنيد كه ملك داود ، پسر برادرش سلطان محمود ، در آذربايجان پرچم عصيان برافراشته است .\r\nبراى سركوبى او روانه شد و او را در قلعهء « روئين دز » كه در آن تحصن اختيار كرده بود ، محاصره نمود و به اين محاصره سرگرم شد .\r\nاز طرف ديگر ، ملك طغرل سپاهيانى گرد آورد . بعضى از اميران هم كه با سلطان مسعود بودند و همچنان در ركابش تيغ مىزدند و كشورگشائى مىكردند ، نسبت به ملك طغرل تمايل بهم زدند و پنهانى به او گرايش يافتند .\r\nوقتى كه تعداد لشكريان ملك طغرل افزايش پيدا كرد ، به قصد جنگ با برادر خود - سلطان مسعود - به راه افتاد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nهمين كه نزديك قزوين رسيد ، سلطان مسعود نيز با نيروئى كه داشت به طرف او حركت كرد .\r\nوقتى دو لشكر در برابر يك ديگر قرار گرفتند ، آن عده از اميران مسعود كه به ملك طغرل گرويده بودند ، با افراد خود به - لشكريان طغرل پيوستند .\r\nبدين ترتيب مسعود با عده‌اى بسيار كم باقى ماند و ناچار برگشت و از ميدان نبرد گريخت .\r\nاين واقعه در اواخر ماه رمضان اتفاق افتاد .\r\nمسعود ، پس از شكستى كه خورد رسولى را به خدمت المسترشد بالله فرستاد و پيام داد كه مىخواهد به بغداد بيايد .\r\nخليفه نيز به او اجازه داد .\r\nنايب او در اصفهان بقش سلاحى بود و ملك سلجوق شاه نيز با وى به سر مىبرد .\r\nملك سلجوقشاه ، وقتى خبر شكست خوردن مسعود به گوشش رسيد ، خود نيز روانه بغداد گرديد .\r\nسلجوقشاه ، وقتى به بغداد رسيد در دار السلطان فرود آمد خليفه مقدم او را گرامى داشت و ده هزار دينار برايش فرستاد .\r\nپس از او ، مسعود رهسپار بغداد شد . قسمت اعظم كسان او چون اسب نداشتند ، شتر سوارى مىكردند .\r\nاو در راه خود سختى بسيار ديد و خليفه وقتى از حالش آگاه شد ، از چارپايان و خيمه‌ها و اسباب و اموال و لباس آنچه مورد لزوم وى بود برايش ارسال داشت .\r\nمسعود در نيمه شوال وارد بغداد گرديد و در دار السلطانيه سكونت گزيد .\r\nملك طغرل نيز در همدان ماند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nمحاصرهء شهر « آمد » بوسيله اتابك عماد الدين زنگى جنگ او با داود بن سقمان و دست يافتن او بر قلعهء صور\r\nدر اين سال اتابك عماد الدين زنگى فرمانرواى موصل و تمرتاش صاحب ماردين ، به قصد تسخير شهر آمد ، با يك ديگر متحد شدند و آن شهر را محاصره كردند .\r\nفرمانرواى شهر آمد رسولى را به نزد داود بن سقمان بن ارتق ، رئيس قلعهء كيفا ، فرستاد و از او يارى خواست .\r\nداود ، تا آن جا كه از عهده‌اش ساخته بود ، قشونى را جمع كرد و روانه « آمد » شد تا عماد الدين زنگى و تمرتاش را از آن شهر دور سازد .\r\nآنها در ماه جمادى الآخر در برابر دروازه شهر آمد با هم روبرو شدند و به جنگ پرداختند .\r\nداود درين جنگ شكست خورد و به حال فرار بازگشت . گروهى از سپاهيانش نيز كشته شدند .\r\nاتابك عماد الدين زنگى و تمرتاش ماندند و محاصرهء شهر آمد را ادامه دادند .\r\nدرختان را قطع كردند و شهر را مشوش ساختند و سرانجام بى اينكه از كارهاى خود نتيجه‌اى بگيرند ، شهر را رها كردند و بازگشتند .\r\nعماد الدين زنگى از آن جا به قصد تسخير قلعه صور رفت كه در ديار بكر قرار داشت .\r\nاين قلعه را محاصره كرد و كار را بر اهالى سخت گرفت تا در\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nماه رجب اين سال موفق به تسخير آن گرديد .\r\nدر آنجا ضياء الدين ابو سعيد بن كفرتوثى به خدمت اتابك عماد الدين رسيد .\r\nعماد الدين وزارت خود را به او داد .\r\nاو مردى خوش رفتار بود و در رياست خود بزرگى و شايستگى نشان مىداد .\r\nنيكوكارى ، و همچنين نيكوكاران را دوست داشت .\r\n\r\nدست يافتن اتابك زنگى بر قلعه‌هاى اكراد حميديه\r\nدرين سال اتابك عماد الدين زنگى بر تمام قلعه‌هاى اكراد حميديه دست يافت .\r\nاز جملهء اين قلعه‌ها ، يكى قلعه عقر و ديگرى قلعه شوش ، و غيره بود .\r\nعماد الدين از وقتى كه به فرمانروائى موصل رسيد ، امير عيسى حميدى را در ولايت خود و توابع آن مستقر داشته بود و متعرض سرزمين‌هائى كه در دست وى بود نمىشد .\r\nهنگامى كه خليفهء عباسى ، المسترشد بالله ، موصل را محاصره كرد ، اين امير عيسى به خليفه پيوست و كردانى را هم كه در اختيار داشت گرد آورد و به خدمت خليفه گماشت .\r\nبدين ترتيب او باعث افزايش نيروى خليفه گرديد .\r\nوقتى المسترشد بالله از موصل رفت ، اتابك عماد الدين زنگى نيز فرمان داد كه قلاع اكراد را محاصره كنند .\r\nقلعه‌هاى آنان در حلقهء محاصره قرار گرفت و اين محاصره مدتى دراز به طول انجاميد .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدر اين مدت جنگ‌ها و زد و خوردهاى سختى در گرفت تا اين سال كه سرانجام آن قلعه‌ها گشوده شد .\r\nاز آن پس مردم حومهء موصل و قريه‌ها و دهات مجاور از دست اين طائفه آسوده خاطر شدند چون در مضيقه شديد قرار داشتند زيرا آنها اموالشان را غارت و شهرهاى ايشان را ويران مىكردند .\r\n\r\nتصرف قلعه‌هاى هكاريه و كواشى\r\nاز بعض علماء اكراد كه به احوال آنان آشنائى دارند ، حكايت شده است كه وقتى اتابك زنگى قلعه‌هاى حميديه را گرفت و كردان را از اين دژها راند ، ابو الهيجاء بن عبد الله صاحب قلعهء اشب و جزيره و نوشى ، بيمناك شد و كسى را نزد اتابك زنگى فرستاد و پيام داد كه مىخواهد فرمانبردارى خود را اعلام دارد .\r\nبدين منظور از اتابك درخواست كرد كه يك نفر را پيش وى بفرستد تا از او نسبت به اتابك سوگند وفادارى بگيرد و همچنين مبالغى را كه براى پيشكش حاضر كرده به خدمت اتابك ببرد .\r\nپس از آن ، خود نيز به خدمت عماد الدين زنگى در موصل حضور يافت و مدتى نزد وى ماند تا پيمانهء عمرش لبريز شد و از دنيا رفت و در تل توبه [ ( 1 ) 
  ] به خاك سپرده شد .\r\nاو هنگامى كه از قلعه اشب به موصل مىرفت ، پسر خود ، احمد بن ابو الهيجاء را از آن قلعه بيرون كرد چون مىترسيد كه او ، پس از رفتن وى ، آن را به تصرف خويش در آورد .\r\nولى در عوض قلعه نوشى را در اختيارش گذاشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تل توبه : موضعى است مقابل موصل ، در شرقى دجله ، متصل به نينوى .\r\nبقيهء ذيل در صفحهء بعد\r\n","page_name":" 210 ","page_number":210},
  {"content":"\r\n\r\nاين احمد پدر على بن احمد معروف به مشطوب مىباشد كه از بزرگان امراء صلاح الدين ايوبى در شام بود .\r\nپدرش وقتى او را از قلعه اشب اخراج كرد ، به نيابت از طرف خود در آن جا كردى را گماشت كه « به او ارجى » خوانده مىشد .\r\nپس از درگذشت ابو الهيجاء ، پسرش احمد ، از قلعهء نوشى به - قلعه اشب رفت تا آنجا را تسخير كند .\r\nاما به او در برابر او پايدارى كرد و جلوى او را گرفت چون مىخواست قلعه را براى فرزند خردسال ابو الهيجاء كه به على موسوم بود نگهدارى كند .\r\nدر اين گير و دار اتابك عماد الدين زنگى قشون خود را بدان جا فرستاد و قلعه را گرفت .\r\nاو قلعه را بدين ترتيب تصرف كرد :\r\nوقتى تمامى اهالى براى جنگ و دفاع از قلعه فرود آمدند و به زد و خورد پرداختند ، عماد الدين ناگهان با قشون خود عقب نشست و آنان را رها ساخت .\r\nاهالى كه چنين ديدند ، جرئت يافتند و پيش‌تر آمدند تا جائى كه از قلعه خود به كلى دور شدند .\r\nدر اين وقت دفعتا سپاه اتابك به سوى آنان برگشت و با يك حمله آنان را فرارى ساخت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل گويند آن را تل توبه خوانند از آن رو كه چون بر قوم يونس عذاب رسيد ، در اين تل فراهم آمدند و توبه آشكار كردند . و خدا عذاب را از آنان برداشت .\r\nبر آن هيكلى بود بتان را ، پس آن را ويران كردند و بتان بشكستند .\r\nاكنون در آن جا زيارتگاهى استوار بناست كه يكى از مماليك آل سلجوق ، كه از امراى موصل و قبل از برسق بوده ، آن را بنا كرد و براى آن نذرهاى فراوان آورند - از معجم البلدان .\r\n( لغتنامهء دهخدا )\r\n","page_name":" 211 ","page_number":211},
  {"content":"\r\n\r\nلشكريان اتابك به روى آنان شمشير كشيدند و عده زيادى را از دم تيغ گذراندند .\r\nتعداد كشته‌شدگان و اسيران بسيار بود .\r\nاتابك زنگى آن قلعه را فورا به تصرف در آورد . و گروهى از سركردگان اكراد منجمله « به او » را احضار كرد و به قتل رساند .\r\nپس از اين پيروزى به موصل بازگشت .\r\nبعد ، از موصل مجددا خارج شد .\r\nدر غياب خود ، نصير الدين جقر را كه نايب وى بود ، مامور قلع و قمع بعضى از دژها ساخت .\r\nاو نيز قلعهء اشب را ويران كرد و قلعه‌هاى كهيجه و نوشى و جلاب را تخليه نمود .\r\nقلعهء جلاب همان قلعه عماديه بود .\r\nاتابك عماد الدين سردار ديگرى را نيز فرستاد كه قلعه‌هاى شعبانى ، فرح ، كوشر ، زعفران ، القى و نيروة را كه از قلاع مهرانيه محسوب مىشدند بگيرد .\r\nاو هم تمام قلاع مذكور را محاصره كرد و به تصرف در آورد .\r\nبدين ترتيب امور نواحى جبل و زوزان آرامش يافت و رعايا از دست اكراد آسوده شدند .\r\nاما باقى قلاع هكاريه مانند جل صورا ، هرور ، ملاسى ، مابرما ، بابوخا ، باكزا و نسباس را ، قراجه ، صاحب قلعهء عماديه ، سالها پس از كشته شدن عماد الدين زنگى فتح كرد .\r\nاين قراجه اميرى بود كه زين الدين على ، شهر هكاريه را بعد از كشتن عماد الدين زنگى ، به او واگذار كرد .\r\nمن ( يعنى خود مؤلف : ابن اثير ) چون تاريخ فتح اين قلعه‌ها را نمىدانستم ، لذا آنها را درين جا ذكر كردم .\r\nعده‌اى ديگر از فضلاء اكراد در اين قضيه اختلاف دارند و آن را طور ديگرى روايت مىكنند :\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمىگويند : وقتى اتابك عماد الدين زنگى قلعه اشب را گرفت و ويران كرد ، قلعهء عماديه را ساخت .\r\nدر اين وقت ، ديگر در شهر هكاريه كسى جز صاحب جل صورا و صاحب هرور نماند . اين دو تن نيز توانائى و نيروئى نداشتند كه براى اتابك عماد الدين توليد نگرانى كنند .\r\nبدين جهة عماد الدين آسوده خاطر به موصل بازگشت در حالى كه رعب او در دل اهالى قلاع جبليه جاى گرفته بود .\r\nاتفاقا در همان اوقات عبد الله بن عيسى بن ابراهيم ، صاحب ربيه و القى و فرح و غيره ، از دار جهان رفت و پس از او پسرش ، على ، بر جايش نشست .\r\nمادر اين على ، خديجه ، دو برادر داشت به نام‌هاى ابراهيم و عيسى كه از اميران عماد الدين زنگى به شمار مىرفتند و در موصل به خدمت او اشتغال داشتند .\r\nعلى مادر خود ، خديجه ، را به نزد برادرانش فرستاد تا از آنان بخواهد كه پاى وساطت در ميان بگذارند و براى فرزندش ، على ، از اتابك عماد الدين امان بخواهند و او را سوگند دهند كه به جانش آسيبى نرساند .\r\nبرادران خديجه نيز از خواهر زاده خود پيش اتابك شفاعت كردند . و اتابك به قيد قسم على را امان داد .\r\nبعد على به خدمت اتابك زنگى رسيد . و اتابك او را همچنان به فرمانروائى در قلعه‌هائى كه در اختيار داشت گماشت .\r\nاتابك عماد الدين زنگى ، پس از اين واقعه به تسخير قلعه‌هاى هكاريه پرداخت .\r\nقلعهء شعبانى در دست اميرى از امراء مهرانيه بود كه حسن بن عمر نام داشت .\r\nعماد الدين زنگى قلعهء مذكور را از او گرفت و او را از نزديكان خود ساخت زيرا مردى سالخورده به شمار مىرفت و خطاى زيادى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nنيز از وى سر نزده بود .\r\nنصير الدين جقر از على ، صاحب ربيه و غيره خوشش نمىآمد بدين جهة عماد الدين زنگى را وادار كرد كه او را دستگير نمايد .\r\nعماد الدين به او اجازهء اين كار را داد . و نصير الدين هم على را بازداشت كرد .\r\nولى اتابك عماد الدين از دستورى كه داده بود بعد پشيمان شد و براى نصير الدين پيام فرستاد كه على را آزاد كند . ولى پيام او هنگامى رسيد كه على فوت كرده بود .\r\nمىگفتند كه نصير الدين او را كشته بود .\r\nبعد لشكريانى از موصل مامور تصرف قلعه ربيه شدند كه بطور ناگهانى و غافلگير كننده‌اى در آن جا فرود آمدند و در همان ساعت قلعه را به تصرف در آوردند .\r\nپس از تصرف قلعه ، فرزند و خواهران و برادران على همه را گرفتند و اسير كردند .\r\nفقط خديجه ، مادر على ، غايب بود و به دو دست نيافتند .\r\nاتابك عماد الدين زنگى وقتى شنيد كه سپاهيان او قلعه ربيه را فتح كرده‌اند ، شاد گرديد و دستور داد كه لشكريانش به فتح ساير قلعه‌هاى على نيز اقدام كنند .\r\nآنان نيز به فرمان وى رفتار كردند و به محاصرهء قلعه‌هاى مذكور پرداختند ولى آنها را بسيار بلند و استوار يافتند .\r\nعماد الدين زنگى وقتى به دشوارى تصرف قلعه‌ها پى برد كسانى را نزد ساكنان اين دژها فرستاد و به آنان وعده داد كه چنانچه دست از پايدارى و مقاومت بردارند و تسليم شوند مورد احسان و نوازش واقع خواهند گرديد .\r\nاهالى نيز حاضر به تسليم شدند مشروط بر اينكه تمام افرادى كه از ايشان به زندان افتاده‌اند آزاد شوند .\r\nاتابك زنگى اين شرط را نپذيرفت و گفت زندانيان موقعى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nآزاد خواهند شد كه قلعه كواشى نيز تسليم گردد .\r\nبالاخره خديجه ، مادر على ، به نزد صاحب قلعه كواشى رفت كه خول و هرون نام داشت و از مهرانيه بود .\r\nخديجه ازو درخواست كرد كه از قلعه كواشى فرود آيد و آن را تسليم كند .\r\nاو اين درخواست را پذيرفت و بدان عمل كرد .\r\nبدين ترتيب اتابك عماد الدين زنگى آن قلعه‌ها را به تصرف در آورد و اسيران را نيز آزاد كرد .\r\nتاكنون چنين چيزى شنيده نشده بود كه قلعه‌اى به حرف رنى تسخير شود .\r\nاتابك عماد الدين گفت : اينكه كسى از قلعه‌اى مثل كواشى به حرف زنى فرود آيد يا از لحاظ جوانمردى بزرگترين فرد است كه به خواهش كسى كه به خانه‌اش روى مىآورد جواب رد نمىدهد ، يا از جهة عقل از همه مردم كمتر است .\r\nبا تسخير قلعه‌هاى فوق امور نواحى جبال استقرار يافت و سر و سامان پذيرفت .\r\n\r\nپاره‌اى ديگر از رويداده‌ها\r\nدرين سال ، « دانشمند » فرمانرواى ملطيه به فرنگيانى كه در شام به سر مىبردند حمله كرد .\r\nبسيارى از آنان را كشت و بسيارى را نيز اسير كرد .\r\nدر اين سال ، خليفه عباسى المسترشد بالله و اتابك عماد الدين زنگى صلح كردند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nدر اين سال ، در ماه ربيع الاول ، شرف الدين انوشيروان بن خالد از وزارت خليفه عباسى معزول گرديد .\r\nدر اين سال مادر خليفه عباسى المسترشد بالله ، از دار جهان رخت بربست .\r\nدر اين سال ، المسترشد بالله لشكريانى را به تكريت فرستاد تا آن شهر را تسخير كنند .\r\nآنها تكريت را محاصره كردند ولى مجاهد الدين بهروز با ارسال رشوه و پيشكش ، آنها را برگرداند .\r\nدر اين سال گروهى از لشكريان سنجر در اطراف امير ارغش گرد آمدند و او با اين قشون قلعه گرد كوه را در خراسان محاصره كرد تا آن را به تصرف در آورد .\r\nاين قلعه در اختيار اسماعيليان بود .\r\nامير ارغش كار را بر اهالى قلعه سخت گرفت و محاصره را ادامه داد تا اينكه خواربار و ساير ذخائر در قلعه ناياب شد . و اهالى قلعه نيز دچار تشنج و كزاز گرديدند و بسيارى از آنان از اقدام به - جنگ باز ماندند .\r\nهمين كه نشانه‌هاى فتح و پيروزى آشكار گرديد ، امير ارغش از محاصره قلعه دست كشيد و رفت .\r\nمىگفتند اهالى قلعه براى او پول بسيار و اشياء گرانبها فرستادند و بدين وسيله او را از آنجا دور ساختند .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدر اين سال ، امير سليمان بن مهارش عقيلى ، امير طايفه بنى عقيل از دار دنيا رفت .\r\nپس از درگذشت او ، فرزندانش با وجود خردسالى زمام امارت را به دست گرفتند .\r\nدر بغداد آنان را گرداندند و به خاطر جدشان به تجليل از آنان پرداختند .\r\nجد آنان ، مهارش ، كسى بود كه از خليفه عباسى القائم بامر الله ، هنگام قيام بساسيرى ، چنانچه ذكر كرديم ، در حديثه پذيرائى مىكرد .\r\nدر اين سال ، در ماه محرم ، فقيه ابو على حسن بن ابراهيم بن فرهون شافعى فارقى در گذشت .\r\nاو بسال 433 هجرى در ميافارقين به دنيا آمده بود .\r\nفقه را مدتى در نزد ابو عبد الله كازرونى آموخت و پس از فوت كازرونى به بغداد رفت و در خدمت ابو اسحاق شيرازى و ابو نصر صباغ به فرا گرفتن فقه پرداخت .\r\nبعد در شهر واسط به قضاوت مشغول شد .\r\nمردى نيكوكار و دانشمند بود و در اجراى احكام از هيچ كس بيم و پروائى نداشت .\r\nدر اين سال عبد الله بن محمد بن احمد بن حسن ابو محمد بن ابو بكر فقيه شافعى در گذشت .\r\nفقه را نزد پدر خود آموخت و بعد به امر فتوى و مناظره مشغول گرديد .\r\nاو وعظ مىكرد و در كلام خود تجنيس زياد به كار مىبرد .\r\nچنان كه مىگويد : « اين القدود العاليه ، و الخدود الورديه ؟ » ( يعنى :\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكجا هستند قامت‌هاى بلند و رخساره‌هائى كه مانند گل بودند ؟ ) و در عين حال « عاليه » و « ورديه » دو مقبره هستند كه در نهر المعلى قرار دارند .\r\nقطعهء ذيل از اشعار اوست :\r\n الدمع دما يسيل من اجفانى * ان عشت مع البكا ، فما اجفانى\r\nسجنى شجنى و همنى سمانى * العاذل بالملام قد سمانى\r\nو الذكر لهم يزيد فى اشجانى * و النوح مع الحمام قد اشجانى\r\nضاقت ببعاد منيتى اعطانى * و البين يد الهموم قد اعطانى \r\n( يعنى : از جفاى او سر شك خون از ديدهء من جارى مىشود و اگر به همين گريه هم دل خود خوش كنم ، آن وقت ديگر جفا نخواهد كرد .\r\nاندوه و نگرانى كه حكم دو زهر را دارند ، زندان من شده‌اند و تازه عيبجو مرا مورد ملامت قرار مىدهد .\r\nياد آن دردها به اندوه من مىافزايد و ناله‌اى كه كبوتران دارند مرا غمگين مىكند .\r\nدورى محبوب من عرصه زندگى را بر من تنگ ساخته و مرا به چنگ غم و تشويش انداخته است . )\r\nدر اين سال ، همچنين ، ابن ابى الصلت شاعر دار جهان را بدرود گفت .\r\nقطعهء ذيل را در ذم مردى ساخته كه سنگين وزن و درشت اندام\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبوده است :\r\n لى صديق عجبت كيف استطاعت * هذه الارض و الجبال تقله\r\nانا ارعاه مكرما و بقلبى * منه ما ينسف الجبال اقله\r\nهو مثل المشيب اكره رؤيا * ه و لكن اصونه و اجله \r\n( يعنى : دوستى دارم كه در شگفتم از آنكه اين زمين و اين كوه‌ها چگونه او را حمل مىكنند .\r\nمن از لحاظ ادب و احترام ، رعايت او را مىكنم . ولى بر قلبم از او بار گرانى است كه بارى كم‌تر ازين را اگر بر كوه نهند كمر كوه را مىشكند .\r\nاو مثل پيرى است كه من از رؤياى آن هم بيزارم و لكن به - پاسدارى و بزرگداشت او مىپردازم . )\r\nاين قطعه نيز از اوست :\r\n ساد صغار الناس فى عصرنا * لا دام من عصر و لا كانا\r\nكالدست مهما هم ان ينقضى * صاد به البيدق فرزانا \r\n( يعنى خردان در عصر ما بزرگ شده‌اند . چنين عصرى نپاياد و مباد .\r\nهمچنان كه وقتى وزارت از ميان ميرود پياده شطرنج وزير مىشود .\r\n مهر درخشنده چو پنهان شود * شب‌پره بازيگر ميدان شود . ) \r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدر اين سال ، همچنين ، محمد بن على بن عبد الوهاب ابو رشيد فقيه شافعى در گذشت .\r\nاو از مردم طبرستان بود .\r\nحديث بسيار شنيده بود و روايت مىكرد . مردى گوشه‌گير و خداپرست شمرده مىشد .\r\nاو سالها به جزيره‌اى در دريا تنها به سر برد و به پرستش خداوند بزرگ پرداخت .\r\nآنگاه به آمل بازگشت و در آنجا در گذشت .\r\nقبر او زيارتگاه مردم است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n529 وقايع سال پانصد و بيست و نهم هجرى قمرى\r\n\r\nدر گذشت ملك طغرل و تسلط سلطان مسعود بر بلاد جبل\r\nپيش از اين گفتيم كه سلطان مسعود از برادر خود ملك طغرل بن محمد ، شكست خورد و گريزان به سوى بغداد رفت و هنگامى كه به بغداد رسيد ، خليفه مقدم او را گرامى داشت و آنچه را كه مورد نياز پادشاهى مانند او بود برايش فرستاد و به او فرمان داد كه به همدان برود و قشونى جمع كند و براى تصاحب تاج و تخت سلطنت و تسلط بر شهر با برادر خود طغرل بجنگد .\r\nمسعود پى در پى به خليفه عباسى وعده مىداد و روزها را به - دفع الوقت مىگذراند .\r\nاما خليفه عباسى - المسترشد بالله - او را به انجام اين كار بر مىانگيخت .\r\nسرانجام خليفه به او وعده داد كه خود نيز همراه وى عازم ميدان جنگ گردد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nضمنا امر كرد كه خيمه‌هاى او را در باب الخليفه برپا سازند .\r\nدر همان اوقات امير بقش سلاحى و چند تن ديگر از اميران به خليفه پيوسته و خواستار خدمت به او شده بودند . خليفه نيز آنان را به كار گماشته و به ايشان دست اتحاد داده بود .\r\nتصادفا مردى را دستگير كردند كه انگشتر ملك طغرل در نزد او يافت شد .\r\nنامه‌هاى ملاطفت آميزى نيز از طرف ملك طغرل براى آن اميران آورده بود .\r\nملك طغرل درين نامه‌ها به آن امر او وعده داده بود كه سرزمين‌هائى را به ايشان واگذار كند .\r\nوقتى خليفه چنين ديد و پى برد كه آنها با ملك طغرل رابطه دارند يكى از آنان را بازداشت كرد و اموال او را نيز گرفت .\r\nاين امير نامش اغلبك بود .\r\nساير اميرانى كه به خدمت خليفه آمده بودند ، وقتى از بازداشت اغلبك آگاه شدند ، گريختند و به سوى اردوگاه سلطان مسعود روى آوردند .\r\nخليفه عباسى ، رسولى را به نزد سلطان مسعود فرستاد و پيام داد كه آن اميران را به وى باز گرداند .\r\nولى سلطان مسعود چنين نكرد و براى برگرداندن آنها عذر و بهانه‌هايى آورد .\r\nاين امر به خليفه گران آمد و ميان او و سلطان مسعود بيزارى و كدورتى ايجاد كرد كه تعلل او را در همكارى و همراهى با سلطان مسعود ايجاب مىنمود .\r\nسلطان مسعود برايش پيام فرستاد و او را ملزم به اين همراهى كرد و آن را واجب شمرد .\r\nدرين گير و دار خبر در گذشت برادر سلطان مسعود - ملك طغرل - به بغداد رسيد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدر گذشت او در ماه محرم اين سال بود و تولد او نيز در ماه محرم 503 هجرى اتفاق افتاد .\r\nاو مردى نيكوكار و خردمند و دادگر به شمار مىرفت . به - رعيت نزديك بود و با مردم به نيكى رفتار مىكرد .\r\nاو - پيش از درگذشت خويش - از اقامتگاه خود بيرون رفته بود . عزم سفر داشت و مىخواست خود را به برادر خود - سلطان مسعود - برساند .\r\nمردم در حق او دعا كردند .\r\nگفت : « دعا كنيد كه ما بتوانيم درباره مسلمانان خيرخواهى و نيكى كنيم . »\r\nهمين كه ملك طغرل از دنيا رفت و سلطان مسعود خبر درگذشت وى را شنيد به سرعت روانه همدان گرديد .\r\nتمامى افراد قشون نيز به سوى سلطان مسعود روى آوردند و به وى پيوستند .\r\nسلطان مسعود انو شيروان بن خالد را كه تازه با ياران و افراد خاندان خود به خدمت وى رسيده بود ، به وزارت خود منصوب ساخت .\r\nمسعود به همدان رسيد و بر آن شهر تسلط يافت .\r\nمردم ساير شهرها نيز به فرمانبردارى او گردن نهادند .\r\n\r\nكشته شدن شمس الملوك و فرمانروائى برادر او\r\nدر اين سال ، در چهاردهم ربيع الاخر ، شمس الملوك اسماعيل بن تاج الملوك بورى بن طغتكين ، فرمانرواى دمشق ، كشته شد .\r\nعلت كشته شدن او اين بود كه به بد رفتارى و بيدادگرى مىپرداخت .\r\nاموال گماشتگان و كارگزاران خود را كه در توابع شهر به -\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nخدمت مشغول بودند مصادره مىكرد . و براى اينكه اموالشان را بگيرد در شكنجه‌دادن و آزار كردن آنان مبالغه مىنمود .\r\nبيش از اندازه تنگ نظرى و پستى نشان مىداد تا جائى كه حتى چيزهاى كوچك را نيز به زور از مردم مىگرفت و از اين كار هيچگونه پروائى نداشت .\r\nازين گذشته ، بد اخلاق بود و به همين جهة افراد خاندان وى ، كسان وى ، و همچنين مردم از او نفرت داشتند .\r\nبعد كار ديگرى كرد و به عماد الدين زنگى نامه‌اى نوشت و پيشنهاد كرد كه دمشق را تسليم وى كند و او را برانگيخت كه به - شتاب خود را به دمشق برساند و آن جا را به تصرف در آورد .\r\nضمنا شهر را از ذخائر و اموال خالى كرد و تمام آنها را به - شهر صرخد منتقل نمود .\r\nفرستادگان او يكى پس از ديگرى به خدمت عماد الدين زنگى مىرسيدند و پيام او را به وى مىرساندند كه چنين بود : « اگر تو در آمدن به دمشق سستى و اهمال روا دارى ، من اين سرزمين را تسليم فرنگيان خواهم كرد . »\r\nاتابك عماد الدين زنگى نيز بر اثر دريافت اين پيام‌ها آماده حركت شد و به سوى دمشق روانه گرديد .\r\nوقتى اين خبر به دمشق رسيد و موضوع نامه‌نگارى شمس الملوك به اتابك زنگى فاش شد ، ياران پدر و جد شمس الملوك ازين حركت بر آشفتند و آزرده خاطر شدند . و اين خبر را به مادر شمس الملوك رساندند .\r\nمادر او نيز از شنيدن اين خبر ناراحت شد ولى خونسردى خود را ظاهرا حفظ كرد و به آنان وعده داد كه خاطرشان را ازين بابت آسوده خواهد ساخت .\r\nبعد در انتظار فرصت نشست تا هر وقت كه پسرش از غلامان خود جدا شد و تنها ماند سزايش را بدهد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nهمين كه چنين فرصتى به دست آورد به غلامان خود امر كرد كه شمس الملوك را بكشند .\r\nآنان نيز او را به قتل رساندند .\r\nبعد مادر فرمان داد كه جسد پسرش را در محلى از خانه قرار دهند كه غلامان و ياران او آن را ببينند .\r\nچنين كردند . و كسان شمس الملوك كه از جور و بيداد او به - جان آمده بود ، وقتى او را كشته ديدند ، از مرگش شادمانى كردند و خوشحال شدند كه از شرش آسوده گرديده‌اند .\r\nشمس الملوك در شب پنجشنبه هفتم جمادى الاخر سال 506 هجرى به دنيا آمده بود .\r\nمىگفتند سبب كشته شدن او اين بود كه پدرش حاجبى داشت به نام يوسف بن فيروز .\r\nيوسف در دوره فرمانروائى تاج الملوك ، و همچنين در دوره پسرش ، شمس الملوك ، قدرت و نفوذ بسيار داشت .\r\nاو متهم بود به اينكه با مادر شمس الملوك ، پنهانى رابطه و سر و سرى دارد .\r\nوقتى اين خبر به گوش شمس الملوك رسيد تصميم گرفت كه يوسف را به قتل رساند .\r\nيوسف بن فيروز قبلا از خطرى كه در راهش بود آگاهى يافت و گريخت .\r\nاو به قلعهء تدمر رفت و در آن جا تحصن اختيار كرد . بعد مراتب فرمانبردارى خود را به شمس الملوك اعلام نمود .\r\nشمس الملوك از يوسف بن فيروز در گذشت و بر آن شد كه مادر خود را بكشد . مادرش نيز كه ازين تصميم آگاهى داشت و بر جان خود بيمناك بود پيشدستى كرد و او را كشت .\r\nحقيقت را خدا بهتر ميداند .\r\nپس از كشته شدن او برادرش ، شهاب الدين محمود بن تاج الملوك\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبورى زمام فرمانروائى را به دست گرفت و بر جاى او نشست .\r\nمردم همه نسبت به او سوگند وفادارى ياد كردند و او بدين ترتيب بر مسند فرمانروائى استقرار يافت .\r\nحقيقت را خدا بهتر مىداند .\r\n\r\nمحاصرهء دمشق به وسيلهء اتابك زنگى\r\nدر اين سال اتابك عماد الدين زنگى دمشق را محاصره كرد . او با سپاهيان خود در اول جمادى الاولى در آن جا فرود آمد .\r\nسبب آمدن عماد الدين به سوى دمشق و محاصره آن سرزمين ، همچنان كه پيش ازين گفتيم ، نامه‌هائى بود كه شمس الملوك فرمانرواى دمشق به وى نوشت و دعوتى بود كه ازو كرده بود تا شهر را تسليم وى كند .\r\nاتابك عماد الدين بر اثر نامه‌ها و پيام‌هائى كه از طرف شمس الملوك مىرسيد عازم دمشق شد .\r\nاما پيش از رسيدن او به دمشق ، شمس الملوك ، كشته شد و از بين رفت .\r\nعماد الدين وقتى از رود فرات گذشت ، رسولانى را فرستاد تا ترتيب تسليم دمشق را بدهند .\r\nفرستادگان او وقتى به دمشق رسيدند از كشته شدن شمس الملوك اطلاع يافتند و مسئله را منتفى ديدند . تنها چيزى كه ماند اين بود كه در آن جا مورد نوازش قرار گرفتند و با كوتاه‌ترين پاسخ بازگشتند .\r\nبه عماد الدين زنگى خبر رسيد كه شمس الملوك كشته شده و برادرش شهاب الدين محمود بر جايش نشسته است . مردم دمشق نيز با او يك دل و يك زبان متحد هستند و از او فرمانبردارى مىكنند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nعماد الدين زنگى به اين پاسخ كه فرستادگان وى از دمشق آورده بودند اعتنائى نكرد .\r\nاو در تصميم كه گرفته بود استوار ماند و حركت خود را به - سوى دمشق ادامه داد .\r\nمردم اطراف دمشق همين كه سپاهيان او را ديدند بيمناك شدند و وحشت زده به سوى دمشق گريختند . و با اهالى دمشق دست يكى كردند و براى دفاع از شهر و جنگ با عماد الدين آماده شدند .\r\nعماد الدين اول در قسمت شمالى شهر فرود آمد . بعد سپاهيان خود را به ميدان مقابل قلعهء شهر منتقل كرد .\r\nسپاهيان او به سوى قلعه پيشروى كردند و از ديوارها بالا رفتند و با اهالى به زد و خورد پرداختند . ولى توانائى نمايان و دليرى بىپايان و يگانگى تمام و آمادگى كامل براى جنگ از آنان ديدند .\r\nمعين الدين از كه مملوك جد شهاب الدين ، طغتكين ، بود در اين حادثه به نحوى فراموش نشدنى قيام كرد . و بر اثر آشنائى به جنگ و محاصره و شايستگى در اين قبيل امور مهارت‌هائى نشان داد كه نظيرش ديده نشده بود .\r\nكارهائى كرد كه سبب پيشوائى و دست يا بى او بر كليه امور بود و ما - اگر خداوند بزرگ بخواهد - بعد از آنها سخن خواهيم گفت .\r\nهنگامى كه اتابك عماد الدين زنگى دمشق را محاصره كرده بود ، رسولى از طرف خليفه عباسى به خدمت وى رسيد .\r\nاين فرستاده ، كه ابو بكر بن بشر جزرى بود ، خلعت‌هائى براى اتابك زنگى آورده بود و از طرف خليفه به او پيام داد كه با فرمانرواى دمشق صلح كند .\r\nاتابك عماد الدين زنگى نيز بر اثر دريافت اين پيام دو شب قبل از پايان جمادى الاول سال مذكور از محاصره دمشق دست برداشت و از آن جا رفت .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nكشته شدن حسن بن حافظ\r\nما ضمن وقايع سال 526 هجرى گفتيم كه الحافظ لدين الله ، فرمانرواى مصر ، وزارت خود را به فرزند خود ، حسن ، داد . و خطبه ولايت عهد نيز به نام او خواند .\r\nحسن در منصب وزارت و ولايت عهد تا اين سال باقى ماند و درين سال مسموم از دنيا رفت .\r\nسبب مرگ او اين بود كه وقتى وزارت پدر خود - الحافظ - را بر عهده گرفت قدرتى بهم رساند و در خونريزى بىپروا بود .\r\nالحافظ ، فرمانرواى مصر ، نسبت به اميرانى كه با ابو على بن افضل همكارى و يارى مىكردند كينه داشت و مىخواست از آنان انتقام بگيرد ولى نمىخواست كه خود مستقيما بدين كار دست يازد .\r\nلذا اين كار را به پسر خود حسن محول كرد .\r\nچيزى نگذشت كه حسن بر همه كارها مسلط شد و استبداد نشان داد و محلى براى حكمرانى و فرمانروائى پدر خود باقى نگذاشت .\r\nضمنا دست به كشتن اميران مصرى و بزرگان شهرها گذارد تا جائى كه فقط در يك شب چهل تن از اميران را به قتل رساند .\r\nپدرش وقتى ديد كه او تا چه حد بر وى تسلط يافته ، خادمى از خادمان كاخ اكابر را بر او شوراند .\r\nاو نيز گروه بسيارى از سربازان پياده و توده مردم را در اطراف خود گرد آورد و بر حسن خروج كرد .\r\nحسن نيز جماعتى از ياران و خاصان خود را مامور سركوبى شورشيان كرد .\r\nخادم در اين زد و خورد شكست يافت و گريخت و گروه انبوهى از كسانى كه با وى بودند كشته شدند .\r\nبقيه از آب گذشته و خود را به بيابان الجزيره رساندند .\r\nالحافظ وقتى چنين ديد به تسليم و رضا تن درداد و صبر و\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبردبارى پيشه كرد .\r\nچيزى نگذشت كه باقى اميران مصرى اجتماع كردند و براى كشتن حسن دست اتفاق به هم دادند .\r\nاين عده براى الحافظ ، پدر حسن ، پيام فرستادند كه : « يا پسر خود حسن را تسليم ما كن كه او را بكشيم ، يا اينكه هم تو و هم او را خواهيم كشت . »\r\nالحافظ ، پسر خود را به نزد خود فرا خواند و به او گفت كه طريق احتياط پيش گيرد و به دلجوئى اميران پردازد .\r\nبعد ، اين موضوع را به اطلاع اميران رسانيد ولى آنان گفتند :\r\n« ما جز به كشته شدن او به چيز ديگرى راضى نمىشويم . »\r\nالحافظ دانست كه اگر پسر خود را تسليم آنان كند وى را خواهند كشت و در هر صورت حسن زنده نخواهد ماند .\r\nبنابر اين تصميم گرفت كه مردهء او را براى آنان بفرستد .\r\nاو در خدمت خود دو پزشك داشت كه يكى مسلمان و ديگرى يهودى بود .\r\nپزشك يهودى را به نزد خود خواند و گفت : « زهرى مىخواهيم كه به پسر خود بخورانيم تا بميرد و ما ازين پيشامد نجات پيدا كنيم . »\r\nيهودى پاسخ داد : « من جز گياهان داروئى و عصاره جو ، و دواهائى كه از اينها مىتوان ساخت ، چيز ديگرى نمىدانم . »\r\nالحافظ گفت : « ولى من مىخواهم گريبان خود را ازين مصيبت خلاص كنم . »\r\nيهودى گفت : « درين باره كارى از من ساخته نيست . من چيزى نمىدانم . »\r\nالحافظ ، بعد پزشك مسلمان را احضار كرد و مسئله را با وى در ميان گذاشت .\r\nاو زهرى براى وى تهيه كرد و در اختيارش گذارد .\r\nالحافظ اين زهر را به پسر خود داد كه خورد و در همان دم\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nجان سپرد .\r\nالحافظ براى اميران و سپاهيان خود پيام فرستاد كه : « حسن ديگر مرده است . »\r\nآنان گفتند : « ما مىخواهيم نعش او را ببينيم . »\r\nاو بعضى از آنان را به نزد خود خواند كه آمدند و نعش را ديدند و چون گمان مىبردند كه ممكن است حيله‌اى به كار رفته باشد قسمت پائين پاى او را بريدند و ديدند خون نمىآيد .\r\nلذا به مرگ او يقين كردند و رفتند . جنازهء حسن دفن گرديد .\r\nپس از اين واقعه ، الحافظ پزشك مسلمان خود را فرا خواند و به وى گفت : « تو بهتر است كه ديگر در اين كاخ نمانى و آنچه پول و مال و اسباب دارى ، بردارى و از اين قصر به روى . »\r\nبعد ، پزشك يهودى را خواست و مقررى او را افزايش داد و به او گفت : « ميدانم كه تو مىتوانستى آنچه را كه من مىخواستم فراهم كنى . ولى اين كار را نكردى چون پزشك عاقلى بودى . بنابر اين در پيش ما خواهى ماند و به شغل خود ادامه خواهى داد . »\r\nاما حسن ، كه دچار آن سرنوشت شوم شد ، مردى بد نهاد و بيدادگر بود و از ريختن خون مردم و گرفتن اموال آنان پروائى نداشت .\r\nشاعران او را هجو مىكردند .\r\nيكى از اين اهاجى شعر ذيل است كه معتمد بن انصارى ، صاحب ترسل مشهور ، سروده است :\r\n لم تات يا حسن بين الورى حسنا * و لم تر الحق فى دنيا و لا دين\r\nقتل النفوس بلا جرم و لا سبب * و الجور فى اخذ الاموال المساكين\r\nلقد جمعت بلا علم و لا ادب * تيه الملوك و اخلاق المجانين \r\n( يعنى : اى حسن تو به مردم نيكى نكردى و نيكوكارى نشان\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nندادى . و نه در دنيا و نه در دين ، ديده حق بين نداشتى .\r\nكار تو اين بود كه مردم را بىگناه و بىسبب بكشى و در گرفتن اموال تنگدستان ، ستم كنى .\r\nتو بدون علم و ادب ، غرور و گردنكشى ملوك و اخلاق ديوانگان را با هم جمع كرده بودى . )\r\nو اين را هم مىگفتند كه الحافظ ، خودش وقتى ديد كه پسرش حسن ، بر اوضاع تسلط كامل يافته و تمام كارها را از دست وى گرفته كسى را مامور كشتن او ساخت .\r\nاو نيز با زهر حسن را مسموم كرد .\r\nخدا بهتر مىداند .\r\nالحافظ ، پس از درگذشت حسن ، وزارت خود را به تاج الدوله بهرام داد .\r\nتاج الدوله ، نصرانى بود و به همين جهة ارامنه را در راس كارها گماشت و آنان را بر مردم مسلط ساخت .\r\nذكر اين موضوع - اگر خداوند بزرگ بخواهد - ضمن وقايع سال 530 هجرى خواهد آمد .\r\n\r\nرفتن المسترشد بالله به جنگ سلطان مسعود و شكست خوردن او\r\nدرين سال ، در ماه رمضان ، ميان خليفه عباسى المسترشد بالله و سلطان مسعود جنگى در گرفت .\r\nسبب بروز اين جنگ آن بود كه سلطان مسعود وقتى خبر مرگ برادر خود طغرل را شنيد و از بغداد به همدان رفت و بر آن سرزمين تسلط يافت عده‌اى از بزرگان امراء وى از اطرافش پراكنده\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nشدند .\r\nاز جمله اين امراء يرنقش بازدار ، و قزل آخر ، و سنقر خمار تكين والى همدان ، و عبد الرحمن بن طغايرك و چند تن ديگر بودند .\r\nآنها چون از سلطان مسعود مىترسيدند و ازو بيزار بودند با گروه كثيرى از لشكريان خود ازو كناره گرفتند .\r\nدبيس بن صدقه نيز به آنان پيوست .\r\nاين عده رسولانى را به نزد خليفه فرستاد و ازو امان خواستند تا در خدمت وى حاضر شوند .\r\nبه خليفه گفته شد كه در زير كاسه نيمكاسه‌اى است و مكر و حيله‌اى در كار است زيرا دبيس بن صدقه با آنان همراهى و همكارى مىكند .\r\nآنان به سوى خوزستان روانه شدند و با برسق بن برسق نيز اتحاد و اتفاق كردند .\r\nخليفه عباسى ، سديد الدولة ابن انبارى را به نزد اميران مذكور فرستاد و فرمان‌هائى نيز براى آنان صادر كرد تا دل آنان را به دست آورد و خاطرشان را شاد سازد .\r\nضمنا دستور داد كه به خدمت وى حاضر شوند .\r\nاميران مذكور تصميم داشتند دبيس بن صدقه را ، كه خليفه دشمنش بود ، دستگير كنند ، و با بردن او به حضور خليفه ، در نزد خليفه تقرب يابند .\r\nاما دبيس بن صدقه ازين توطئه آگاهى يافت و گريخت و خود را به سلطان مسعود رساند .\r\nآن اميران در ماه رجب به بغداد رسيدند .\r\nخليفه عباسى مقدم آنان را گرامى داشت و خلعت‌ها و اموال و وسائل مورد نياز را براى ايشان فرستاد .\r\nخطبه سلطنت نيز كه در بغداد به نام سلطان مسعود خوانده مىشد ، قطع گرديد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nخليفه در بيستم ماه رجب به عزم جنگ با سلطان مسعود حركت كرد و در ناحيه « شفيعى » اقامت نمود .\r\nدر همين اوقات ، بكبه ، صاحب بصره ، نسبت به خليفه ياغى شد و به بصره گريخت .\r\nخليفه عباسى به او نامه‌اى نگاشت و او را نزد خود خواند ولى او بازنگشت .\r\nخليفه در اثر اين پيشامد ، يا به علل ديگر ، در كار خود سست شد و در رفتن به جنگ درنگ نمود .\r\nولى اميرانى كه در اطراف وى گرد آمده بودند ، او را به اين امر تشويق كردند .\r\nكار سلطان مسعود را در نظر وى كوچك جلوه دادند و جنگ با او را آسان شمردند .\r\nخليفه كه اين حرف‌ها را شنيد ، جلوداران لشكر خود را به - سوى حلوان فرستاد .\r\nاين عده بدان نواحى رفتند و دست به غارت شهرها گذاردند و فساد و تباهى به بار آوردند و از انجام هيچ كار زشتى روى گردان نشدند .\r\nبعد خود خليفه عباسى در دوم ماه شعبان حركت كرد . و در راه ، امير برسق بن برسق نيز به دو پيوست .\r\nدر اين وقت عده سپاهيان رويهمرفته به هفت هزار تن بالغ مىگرديد .\r\nسه هزار سوار نيز در عراق ، در نزد اقبال ، خادم المسترشد بالله باقى ماندند .\r\nسلطان مسعود در همدان نزديك به هزار و پانصد سوار در اختيار خود داشت .\r\nدر اين اوقات اكثر اميران اطراف به خليفه نامه مىنوشتند و فرمانبردارى خود را نسبت به او اعلام مىداشتند .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاما خليفه در حركت به سوى ميدان جنگ به كندى قدم برمىداشت و اهمال مىورزيد .\r\nبدين جهة اغلب آن امراء از وى برگشتند و با سلطان مسعود صلح كردند و به وى پيوستند .\r\nدر نتيجه ، نيروى سلطان مسعود فزونى يافت و رفته رفته به - ده هزار سوار رسيد .\r\nگروه بسيارى از لشكريان خليفه نيز ، ازو جدا مىشدند و به - اردوى سلطان مسعود ملحق مىگرديدند .\r\nكم كم كار به جائى رسيد كه از قشون خليفه عباسى فقط پنج هزار تن باقى ماندند .\r\nدرين حال ، خليفه براى اتابك عماد الدين زنگى پيام فرستاد و از او كمك خواست ولى كمكى از جانب او نرسيد .\r\nملك داود ، پسر سلطان محمود ، كه در آذربايجان بود به خليفه پيام داد كه به سوى دينور برگردد تا خود و سپاهيانش به نزد وى حاضر شوند .\r\nاما خليفه عباسى به پيشنهاد ملك داود توجهى نكرد و به راه افتاد تا به دايمرج [ ( 1 ) 
  ] رسيد .\r\nدر آن جا كسان خود را آماده كارزار ساخت .\r\nدر جناح راست سپاه خود يرنقش بازدار و نور الدوله سنقر و قزل آخر و برسق بن برسق را گماشت .\r\nجناح چپ را نيز در اختيار جاولى و برسق شراب سلار و اغلبك قرار داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دايمرج نام موضعى بوده است ظاهرا ميان همدان و كاشان و آنجا مصاف افتاده است ميان سلطان مسعود سلجوقى و المسترشد بالله خليفه عباسى و مسترشد گرفتار لشكريان مسعود گشته و به مراغه افتاده و درين شهر به دست گروهى از ملاحده كشته شده است .\r\n( لغتنامه دهخدا )\r\n","page_name":" 234 ","page_number":234},
  {"content":"\r\n\r\nاين اغلبك همان كسى بود كه خليفه دستور بازداشتش را داده و بعد از زندان آزادش كرده بود .\r\nسلطان مسعود ، وقتى خبر آنان را شنيد با حرارت و جديت به جنگ آنان شتافت .\r\nافراد جناح چپ قشون خليفه ، بر ضد خليفه توطئه كردند و از او جدا شدند و به سلطان مسعود پيوستند .\r\nجنگ ميان قشون جناح راست خليفه و افراد جناح چپ سلطان مسعود در گرفت .\r\nجنگى ضعيف بود زيرا لشكريان سلطان مسعود با قشون خليفه مدارا مىكردند .\r\nخليفه نيز در جاى خود ثابت مانده بود و حركتى نمىكرد .\r\nبالاخره قشون خليفه شكست خوردند و خود خليفه و گروه كثيرى از كسان و يارانش اسير شدند .\r\nاز جمله كسانى كه گرفتار گرديدند ، شرف الدين على طراد زينبى وزير خليفه ، و قاضى القضاة و ابن طلحه خزانه‌دار ، و ابن انبارى و گروهى از واعظان و فقيهان و گواهان و غيره بودند .\r\nوزير خليفه و قاضى القضاة و ابن الانبارى و خزانه‌دار و ساير بزرگان را به قلعه سر جهان بردند .\r\nباقى اسيران را به بهاى بسيار كم فروختند .\r\nخليفه را در خيمه‌اى مكان دادند و تمام اموال اردوى او را كه مقدار زيادى بود به غنيمت بردند .\r\nدرين جنگ هيچ كس به قتل نرسيد و اين ، يكى از شگفتىهائى بود كه شنيده شد .\r\nسلطان مسعود به همدان بازگشت و دستور داد در آن جا جار بزنند : « ما تمام بغداديانى را كه تا همدان به دنبال ما آمده بودند و قصد جنگ با ما را داشتند ، كشتيم و از بين برديم . »\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nاز لشكريان خليفه ، كسانى كه توانسته بودند بگريزند ، به بدترين وجهى به زادگاه خود بازگشتند در حالى كه نه راهى را مىشناختند و نه مركبى داشتند كه آنان را حمل كند .\r\nسلطان مسعود ، امير بك‌آبه محمودى را به سمت شحنگى بغداد منصوب ساخت .\r\nاو با غلامان و كسان خود در آخر ماه رمضان به بغداد رسيد و تمام املاك خليفه را قبضه كرد و غلات او را نيز گرفت .\r\nگروهى از توده مردم بغداد كه خبر شكست و اسارت خليفه را شنيدند ، بر آشفتند و دست به شورش گذاشتند .\r\nاين عده به مسجد ريختند و منبر و پنجره را شكستند و از خطبه و موعظه جلوگيرى كردند .\r\nبعد به بازارها هجوم بردند در حالى كه خاك بر سر خود مىريختند و گريه مىكردند و فرياد مىزدند .\r\nزنان نيز بيرون آمدند و به سر و صورت خود مىكوفتند .\r\nياران شحنه با تودهء مردم بغداد به جنگ پرداختند و درين زد و خورد بيش از يكصد و پنجاه تن از مردم كشته شدند .\r\nوالى بغداد و همچنين حاجب درگاه خليفه گريختند .\r\nاما سلطان مسعود در ماه شوال از همدان به مراغه رفت تا با ملك داود ، پسر برادر خود محمود ، نبرد كند .\r\nملك داود نسبت به او ياغى شده بود .\r\nسلطان مسعود در دو فرسخى مراغه فرود آمد . المسترشد بالله خليفه عباسى نيز همراهش بود .\r\nميان خليفه و سلطان مسعود پيك و پيام‌هائى درباره صلح و سازش رد و بدل گرديد . و قاعدهء كار به نحوى استقرار يافت كه ما ، اگر خداوند بخواهد ، بعد ذكر خواهيم كرد .\r\nخداوند هميشه پيروز است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nكشته شدن المسترشد بالله و خلافت الراشد بالله\r\nخليفهء عباسى ، المسترشد بالله ابو منصور بن فضل بن المستظهر بالله ابو العباس احمد ، همچنانكه پيش ازين گفتيم ، در جنگ با سلطان مسعود شكست خورد و اسير شد .\r\nسلطان مسعود او را در خيمه‌اى جاى داد و كسانى را گماشت تا از او محافظت كنند و مراسم خدمت وى را چنان كه شايسته است بجاى آورند .\r\nپس از آن ميان خليفه عباسى و سلطان مسعود پيك‌ها و پيام‌هائى دربارهء صلح رد و بدل گرديد .\r\nقرار برين شد كه خليفه مبلغى به سلطان مسعود بپردازد و ديگر به فكر جمع آورى قشون نيفتد و از عمارت دار الخلافه نيز بيرون نرود .\r\nاين شرايطى بود كه سلطان مسعود پذيرفت .\r\nخليفه سوار بر اسب شد و غاشيه كش نيز پيشاپيش او بود و كار ديگرى نداشت جز اينكه به بغداد باز گردد .\r\nدر همين احوال رسولى از جانب سلطان سنجر بنام امير قران خوان رسيد .\r\nخليفه عباسى حركت خود را به خاطر اين موضوع به تاخير انداخت .\r\nسلطان مسعود و ساير مردم براى ملاقات فرستادهء سلطان سنجر بيرون رفتند .\r\nكسانى هم كه براى محافظت خليفه گماشته شده بودند به تماشا رفتند و از اطراف وى پراكنده شدند .\r\nبنابر اين خليفه عباسى تنها ماند و خيمهء او نيز از اردوگاه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nجدا بود .\r\nدر اين وقت بيست و چهار تن از مردان باطنى فرصت را غنيمت شمردند و قصد جان او كردند .\r\nاين عده داخل خيمه وى گرديدند و بيش از بيست زخم بر او وارد آوردند و او را كشتند .\r\nبراى آنكه درس عبرتى به سايرين داده باشند ، دو گوش و بينى خليفه را بريدند و او را عريان رها كردند .\r\nبا خليفه چند تن از ياران وى نيز به قتل رسيدند كه ابو عبد الله بن سكينه از آن جمله بود .\r\nقتل خليفه عباسى در روز پنجشنبه هفدهم ذى القعده ، مقابل دروازهء مراغه اتفاق افتاد .\r\nنعش او در همان جا ماند تا اهل مراغه آن را دفن كردند .\r\nاز باطنيانى كه دست بدان جنايت زده بودند ده تن به قتل رسيدند .\r\nهمچنين ، مىگفتند كه همهء آنها كشته شده‌اند . خداوند حقيقت را بهتر ميداند .\r\nالمسترشد بالله ، خليفه عباسى ، هنگامى كه به قتل رسيد چهل و سه سال و سه ماه از عمرش مىگذشت .\r\nمدت خلافت او نيز به هفده سال و شش ماه و بيست روز بالغ مىگرديد .\r\nمادر او ام ولد [ ( 1 ) 
  ] بود .\r\nالمسترشد بالله مردى دلير و با شهامت به شمار مىرفت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ام ولد : يعنى مادر فرزند . و آن كنيزى است كه از مولاى خود آبستن شود .\r\nدر اصطلاح فقه به كنيزى مىگويند كه به نطفه مالك خود پسر يا دختر زائيده باشد . و روا نيست مالك در حيات خود آن كنيز را بفروشد . و بعد از مرگ مالك نيز آزاد مىشود و به كسى به ارث نمىرسد .\r\n( لغتنامهء دهخدا )\r\n","page_name":" 238 ","page_number":238},
  {"content":"\r\n\r\nپيشگامىهاى بسيار مىكرد و همتى بلند داشت . اخبار دورهء خلافت او كه مذكور افتاده ، بر آنچه ما درباره وى گفتيم دلالت مينمايد .\r\nانشاء او در شيوائى و رسائى ، و خط او در زيبائى سر آمد بود .\r\nمن خط او را ديدم كه نهايت زيبائى را داشت و پاسخ‌هائى كه به خط رقاع نوشته بود ، به شيواترين عبارات و زيباترين خط نگاشته شده بود .\r\nپس از كشته شدن المسترشد بالله مردم براى خلافت با پسر او ابو جعفر منصور بيعت كردند .\r\nابو جعفر به لقب الراشد بالله ملقب شد .\r\nالمسترشد بالله در زمان حيات خود براى وليعهدى او از مردم بيعت گرفته بود .\r\nپس از كشته شدن مسترشد مردم در روز دوشنبه بيست و هفتم ذى القعده بيعت خود را با او تجديد كردند .\r\nسلطان مسعود به بك ابه ، شحنهء بغداد ، نامه‌اى نوشت كه با خلافت الراشد بالله بيعت كند . و او نيز چنين كرد .\r\nمردم همه براى بيعت با خليفه جديد حاضر شدند .\r\nبيست و يك تن از مردانى كه فرزندان خلفا بودند نيز براى بيعت حضور يافتند .\r\nشيخ ابو النجيب نيز با الراشد بالله بيعت كرد و او را پند داد و در موعظه مبالغه نمود .\r\nاما جمال الدوله اقبال با عده‌اى از لشكريان خود در بغداد بود كه آن حادثه پيش آمد .\r\nلذا از رود دجله گذشت و به كرانهء غربى رفت و راه قلعه تكريت را در پيش گرفت . و نامه‌اى به مجاهد الدين بهروز نوشت و او را سوگند داد و به قلعه در نزد او رفت .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nرفتن سلطان سنجر به غزنه و بازگشت او از آن جا\r\nدرين سال ، در ماه ذى القعده ، سلطان سنجر از خراسان حركت كرد و به غزنه رفت .\r\nسبب اين اقدام آن بود كه پيش او گفته بودند بهرامشاه از فرمانبردارى وى سرپيچى كرده و دست جور و بيداد به سوى رعايا گشوده و به غصب اموال آنان پرداخته است .\r\nسلطان سنجر كسى بود كه همچنان كه ضمن وقايع سال 509 هجرى ذكر كرديم ، غزنه را به تصرف در آورده بود .\r\nوقتى اين خبرهاى ناراحت كننده را شنيد ، رهسپار غزنه شد كه يا آن سرزمين را متصرف گردد يا با بهرامشاه صلح كند .\r\nهمين كه به راه افتاد و از پايتخت خود دور شد ، دچار زمستان و سرماى شديد و برف بسيار گرديد .\r\nآذوقه لشكريان و علوفه اسبان او به پايان رسيد . كسان او در مضيقه افتادند و پيش او شكايت بردند و از سختى و كميابى خوار بار و ساير ما يحتاج سخن گفتند .\r\nولى در نزد سلطان سنجر نيز جز سيادت و پيشروى كه داشت چيز ديگر نيافتند .\r\nوقتى كه سلطان سنجر با سپاهيان خود به غزنه نزديك شد ، بهرامشاه رسولانى را به خدمت وى فرستاد و در خواست كرد كه از جرم وى در گذرد و بر گناه او قلم عفو بكشد .\r\nسلطان سنجر مقرب جوهر خادم را كه بزرگترين امراء وى بود و سرزمين رى از جمله اقطاع وى محسوب مىشد به پيش بهرامشاه فرستاد تا در برابر پيامى كه بهرامشاه فرستاده بود به وى پاسخ دهد كه اگر به خدمت سلطان سنجر حضور يابد و فرمانبردارى پيشين را از سر\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nگيرد ، مورد عفو سلطان واقع خواهد شد .\r\nوقتى فرستادهء سلطان سنجر به نزد بهرامشاه رفت و پيام سلطان را رساند ، بهرامشاه آنچه را كه ازو خواسته شده بود ، از فرمانبردارى سلطان و فرستادن مال و حضور شخصى در خدمت سلطان ، همه را پذيرفت . و دربارهء آنچه سلطان سنجر فرموده بود اطاعت و انقياد بسيار نشان داد .\r\nمقرب جوهر به پيش سلطان سنجر بازگشت در حالى كه بهرامشاه را نيز همراه داشت .\r\nنزديك اردوگاه سلطان ، مقرب پيش افتاد كه رسيدن بهرامشاه را به سلطان سنجر اطلاع دهد و به او بگويد كه بهرامشاه فردا صبح به خدمت خواهد رسيد .\r\nآنگاه مقرب پيش بهرامشاه بازگشت تا او را به حضور سلطان سنجر ببرد .\r\nبامداد روز بعد سلطان سنجر سوار بر اسب شد و با موكب خود آمادهء ملاقات بهرامشاه گرديد .\r\nبهرامشاه به راه افتاد و با مقرب به حضور سلطان سنجر روانه شد .\r\nهمين كه موكب با شكوه سلطان سنجر و چتر سلطنتى را بر بالاى سر او ديد ، خود را به عقب كشيد و برگشت .\r\nمقرب عنان اسب او را گرفت و اين كار وى را تقبيح كرد و او را از عاقبت آن ترساند .\r\nولى او گوش نداد و ترسيد و برگشت و گريخت چون باور نمىكرد كه اگر به پيش سنجر برود نجات خواهد يافت . و گمان مىكرد كه سلطان سنجر او را بازداشت خواهد كرد و شهر وى را نيز تصرف خواهد نمود .\r\nبدنبال بهرامشاه ، عده‌اى از ياران و نزديكان وى نيز گريختند .\r\nبهرامشاه به غزنه نيز نرفت .\r\nسلطان سنجر رهسپار غزنه گرديد و داخل شهر شد و آنجا را\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبه تصرف درآورد و بر آنچه بود دست يافت و جمع‌آورى كرد .\r\nآنگاه به بهرامشاه نامه‌اى نوشت و او را به خاطر كارى كه كرده بود مورد سرزنش قرار داد و سوگند ياد كرد كه نسبت به وى قصد سوئى ندارد . و به شهر او نيز چشم طمع ندوخته است و كسى نيست كه احسان خود را ضايع كند و پس از نيكىهائى كه در حق وى كرده بدكارى نمايد . از حركت به سوى غزنه نيز جز اصلاح وى قصد ديگرى نداشته است .\r\nبهرامشاه در پاسخ سلطان به عذر خواستن و طفره رفتن پرداخت و گفت كه ترس و بيم او را از حضور به خدمت بازداشته و كسى كه از سلطان مىترسد در خور سرزنش نيست .\r\nضمنا در خواست كرد كه بار ديگر به سايه احسان سلطان باز گردد و مورد عفو و نوازش قرار گيرد .\r\nسنجر پذيرفت كه شهر وى را به وى باز پس دهد و خود از غزنه دور شد و به شهرهاى خويش بازگشت .\r\nاو در ماه شوال سال 530 هجرى به بلخ رسيد .\r\nپس از رفتن سلطان سنجر ، مجددا فرمانروائى غزنه بر بهرامشاه استقرار يافت و او بدان شهر مراجعت كرد و آنجا را متصرف شد و بر آن مستولى گرديد .\r\n\r\nكشته شدن دبيس بن صدقه در تاريخ\r\nدر اين سال سلطان مسعود دبيس بن صدقه را جلوى در سراپرده‌اش در حوالى خونج به قتل رساند .\r\nاو به يك غلام ارمنى دستور داد كه وى را بكشد .\r\nاين غلام ، هنگامى كه دبيس خم شده بود و با انگشت بر روى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nزمين خطوطى مىكشيد ، بالاى سرش ايستاد و بى اينكه او متوجه شود به ضربه‌اى ناگهانى گردنش را زد .\r\nپسر دبيس كه صدقه نام داشت در حله بود .\r\nاو به جمع آورى سپاهيان و مملوكان پدر خود پرداخت . شماره افراد نيروى او زياد شد و امير قتلغ تكين نيز به دو پناهنده گرديد .\r\nسلطان مسعود به بك ابه ، شحنهء بغداد ، فرمان داد كه حله را به - تصرف در آورد .\r\nقسمتى از سپاهيان بك ابه رهسپار مدائن شدند و در آنجا منتظر ماندند تا بك‌آبه به آنان بپيوندد .\r\nولى بك ابه پيش ايشان نرفت زيرا به علت بسيارى افراد قشون صدقه ، از حمله به حله بيمناك و زبون بود .\r\nصدقه در حله ماند تا سال 531 هجرى كه سلطان مسعود به بغداد رفت . و او وضع خود را اصلاح كرد و ملازم خدمت سلطان گرديد .\r\nمانند اين حادثه - يعنى حادثهء كشته شدن دبيس و المسترشد بالله - كه نزديكى مرگ دو دشمن است زياد اتفاق مىافتد .\r\nدبيس دشمن المسترشد بالله بود و نمىخواست كه زير بار خلافت او برود .\r\nاو نمىدانست كه سلاطينى كه كمكش مىكردند به خاطر دشمنى با خليفه بود نه به خاطر دوستى با او .\r\nآنان تا وقتى كه به مخالفت با خليفه باقى بودند ، دبيس را نيز مساعدت مىكردند تا با مسترشد بجنگد . و وقتى سبب از بين رفت مسبب نيز از ميان برداشته شد .\r\nدرين باره خداوند حقيقت را بهتر ميداند .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nمحاصرهء مهديه به وسيلهء قشون يحيى\r\nدرين سال يحيى بن عزيز بن حماد ، صاحب شهر بجايه ، قشونى را فرستاد تا مهديه را محاصره كنند .\r\nفرمانرواى مهديه درين زمان حسن بن على بن تميم بن مغز بن باديس بود .\r\nعلت اين قشون كشى آن بود كه حسن به ميمون بن زياد ، امير طايفهء بزرگى از اعراب ، محبت بسيار مىكرد و او را بر ساير اعراب مقدم مىداشت .\r\nاز اين رو ، ساير اعراب بر جاه و مقام وى رشك بردند . و اميران عرب فرزندان خود را به عنوان گروگان به نزد يحيى فرستادند و از او خواستند كه قشونى براى تصرف مهديه همراه ايشان كند .\r\nيحيى درخواست ايشان را پذيرفت ولى در انجام آن سستى و اهمال مىورزيد .\r\nتصادفا برخى از بزرگان مهديه نيز در اين خصوص نامه‌هائى به او نوشتند .\r\nبنابر اين يحيى دانست كه در مهديه نارضائى بسيار است و به - خبرهائى كه پيش از آن برايش رسيده بود اعتماد كرد و سپاهى انبوه به مهديه گسيل داشت .\r\nيكى از فقهاء ياران خود را نيز ، كه مطرف بن حمدون نام داشت و سردارى بزرگ بود در راس آن سپاه گماشت .\r\nاين يحيى و پدرانش همه به فرزندان منصور ابو الحسن حسادت مىورزيدند .\r\nلشكريان پياده و سوار يحيى كه گروه بسيارى از اعراب نيز همراهشان بودند ، حركت كردند تا به مهديه رسيدند و آن شهر را ،\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nهم از طرف خشكى و هم از جانب دريا ، محاصره كردند .\r\nمطرف ، كه سردارى سپاه را بر عهده داشت ، از خونريزى پرهيز مىكرد . و مىگفت : « من اكنون آمده‌ام كه اين شهر را بدون خونريزى ، حاضر به تسليم كنم و به تصرف در آورم . »\r\nولى انديشهء او درست نبود . و روزهائى را بدون جنگ گذراند و سرانجام مجبور به جنگ گرديد .\r\nهمين كه لشگريان او نبرد را آغاز كردند ، مردم مهديه جوهر خود را آشكار ساختند و ضرب شستى به آنها نشان دادند .\r\nجنگ ادامه يافت و در تمام مراحل ، پيروزى نصيب اهالى مهديه بود .\r\nعده زيادى از محاصره كنندگان كشته شدند .\r\nمطرف كه چنين ديد قشون خود را گرد آورد و از دريا و خشكى پيشروى كرد .\r\nاو كه از تصرف شهر مايوس نبود ، به سخت‌ترين نبرد دست زد .\r\nدر نتيجه ، كشتىهاى او به كرانه دريا تسلط يافتند و به ديوار شهر نزديك شدند .\r\nكار به جاهاى باريك كشيد .\r\nبنابر اين ، حسن فرمان داد تا دروازهء ساحلى شهر را بگشايند .\r\nهمين كه دروازه باز شد ، مردم بيرون ريختند و حسن و همراهانش به مهاجمان حمله بردند .\r\nاو ضمن حمله مىگفت : « من حسن هستم . »\r\nكسانى كه با او مىجنگيدند همين كه نام او را شنيدند و وى را شناختند ، به او سلام و درود فرستادند و به خاطر بزرگداشت و احترام او دست از جنگ كشيدند و گريختند .\r\nحسن در آن ساعت فرصت را غنيمت شمرد و كشتىهاى خود را از بندر بيرون آورد و به وسيله آنها چهار كشتى دشمن را گرفت .\r\nباقى كشتىها گريختند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبعد هم از طرف رجار ( روژه ) فرنگى ، فرمانرواى صقليه ( سيسيل ) بيست كشتى به كمك حسن آمد .\r\nاين كشتىها در دريا كشتىهاى فرمانرواى بجايه را محاصره كردند . ولى حسن دستور داد كه آزادشان كنند و آنها هم كشتىها را آزاد ساختند .\r\nبعد ميمون بن زياد با گروه كثيرى از اعراب به يارى حسن آمد .\r\nوقتى مطرف ديد كه از طرف خشكى و دريا براى حسن كمك مىرسد دانست كه ياراى جنگ با آنان را ندارد .\r\nبنابر اين ، نااميد و بىبهره ، دست از جنگ برداشت و از مهديه دور شد .\r\nرجار فرنگى در مهديه ماند و به حسن نشان داد كه با او موافق است و سر صلح و سازش دارد و با اين وصف كشتىهاى خود را تعمير مىكند و به تعداد آنان مىافزايد تا هميشه آمادگى جنگى داشته باشد .\r\n\r\nدست يافتن فرنگيان بر جزيرهء جربه\r\nجزيرهء جربه از شهرهاى افريقيه بود كه از لحاظ آبادانى و ساير محسنات دست كمى از شهرهاى ديگر نداشت جز اينكه مردم آن سركشى مىكردند و در زير فرمان پادشاه در نمىآمدند .\r\nاين مردم به تبهكارى و راهزنى شناخته شده بودند .\r\nبدين جهة از فرنگيانى كه اهل سيسيل بودند ، گروهى بىشمار با ناوگان بسيار بدان جزيره حمله‌ور شدند .\r\nدر اين قشون‌كشى جمعى از سواران مشهور فرنگى نيز شركت داشتند .\r\nاين كشتىها به كرانه جزيره رسيدند و آن را از تمام اطراف\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو جوانب احاطه كردند .\r\nاهالى جزيره اجتماع نمودند و با مهاجمان شديدا به مبارزه پرداختند .\r\nجنگى سخت ميان دو طرف در گرفت .\r\nمردم جزيره جربه پايدارى كردند . بدين جهت جمعى كثير از آنان به قتل رسيدند . و بالاخره هم شكست خوردند .\r\nفرنگيان بر جزيره دست يافتند .\r\nاموال جزيره را به غنيمت بردند ، زنان و كودكان را اسير كردند و بيشتر مردان را كشتند .\r\nعده‌اى كه باقى مانده بودند از رجار ، پادشاه سيسيل ، به جان خود امان خواستند و زنان كودكان خود را كه اسير شده بودند باز پس گرفتند .\r\nخدا حقيقت اين موضوع را بهتر ميداند .\r\n\r\nدست يافتن فرنگيان بر قلعهء روطه از شهرهاى اندلس\r\nدرين سال المستنصر بالله بن هود و سليطين فرنگى ، صاحب طليطله از شهرهاى اندلس ، براى مدت ده سال صلح كردند .\r\nسليطين به جنگ و كشتار در شهرهاى مستنصر عادت كرده بود تا جائى كه مستنصر به علت كمى لشكريان خود و زيادى سپاهيان فرنگى از پايدارى در برابر او احساس ناتوانى مىكرد .\r\nبدين جهة مصلحت آن ديد كه براى مدتى با دشمن صلح كند تا خود و لشكريانش مجال استراحت داشته باشند و خود را براى بازگشت به جنگ آماده كنند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدرين باره پيك‌ها و پيام‌هائى ميان آنان رد و بدل گرديد .\r\nو سرانجام قرار صلح بدين ترتيب داده شد كه مستنصر قلعه روطه را در اندلس تسليم سليطين كند .\r\nاين قلعه استوارترين و بزرگ‌ترين دژ شمرده مىشد .\r\nآن قاعده استقرار يافت و دو طرف صلح كردند و فرنگيان قلعه را تحويل گرفتند .\r\nبدين ترتيب مستنصر كارى كرد كه هيچ كس پيش از او نكرده بود .\r\n\r\nمحاصرهء شهر افراغه بوسيلهء ابن ردمير و شكست و مرگ او\r\nدر اين سال ابن ردمير فرنگى شهر افراغه را كه در مشرق اندلس قرار داشت محاصره كرد .\r\nدرين وقت امير يوسف بن تاشفين بن على بن يوسف در شهر قرطبه بود .\r\nهمين كه خبر محاصره را شنيد ، زبير بن عمرو لمتونى ، والى قرطبه ، را به هزار سوار مجهز كرد و با خواربار و آذوقه بسيار به افراغه گسيل داشت .\r\nيحيى بن غانيه ، امير مشهور ، امير شهرهاى مرسيه و بلنسيه در مشرق اندلس بود و از طرف امير المسلمين على بن يوسف امور آن نواحى را اداره مىكرد .\r\nاو براى شركت در جنگ با ابن ردمير پانصد سوار گرد آورد و تجهيز كرد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nعبد الله بن عياض فرمانرواى شهر لارده [ ( 1 ) 
  ] بود . او نيز دويست سوار آماده كرد .\r\nاين عده جمع شدند و خواربار و آذوقه را نيز حمل كردند و به راه افتادند تا به شهر افراغه نزديك گرديدند .\r\nزبير خواربار و تداركات را در جلوى خود و ابن غانيه و سوارانش را در جلوى تداركات و ابن عياض را در جلوى ابن غانيه قرار داد .\r\nابن عياض پهلوانى دلير بود و همينطور ، همراهانش از پهلوانى و شجاعت بهرهء كافى داشتند .\r\nابن ردمير دوازده هزار سوار در اختيار داشت و به همين جهة تعداد ناچيز لشكريان مسلمانان را كه بدانجا رسيده بودند ، به تمسخر گرفت و تحقير كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - لارده ( به كسر راء و فتح دال ) شهرى است از اندلس .\r\nشهرى است با نعمت بسيار و آبادانى . و بازرگانان روم و مغرب و مصر را اندر وى خواسته بسيار است . و هوائى معتدل دارد .\r\n( حدود العالم ) ياقوت حموى در معجم البلدان آورده است : « لارده شهرى است مشهور به اندلس ، شرقى قرطبه ، كه اعمال آن به اعمال و توابع طرگونه متصل شود .\r\nو آن را شهرها و حصن‌هاست .\r\nاين شهر اينك ( به روزگار ياقوت ) به دست فرنگيان باشد .\r\nرود آن را سيقر (  Segre  ) گويند .\r\nگروهى را نسبت بدانجاست از آن جمله : ابو يحيى زكريا بن يحيى بن سعيد لاردى معروف به ابن النداف ، امام و محدث مشهور . »\r\nروميان اين شهر را ايلردا (  Ilerda  ) مىگفتند .\r\n( لغتنامهء دهخدا )\r\n","page_name":" 249 ","page_number":249},
  {"content":"\r\n\r\nو به ياران خود گفت : « حمله كنيد و اين هديه را كه مسلمانان به سوى شما فرستاده‌اند ، بگيريد . »\r\nاو كه دچار عجب و نخوت شده بود ، قسمت زيادى از قشون خود را به ميدان فرستاد .\r\nافراد او وقتى به مسلمانان نزديك شدند ، ابن عياض به ايشان حمله برد و آنان را در هم شكست .\r\nبعضى از افراد قشون عياض ، حملات برخى از فرنگيان را دفع كردند و آنان را به خاك هلاك افكندند .\r\nدو لشكر ، سخت با هم در افتادند .\r\nابن ردمير ، شخصا با تمام قشون خود ، كه دليل بر بسيارى تعداد آنان و دليرى آنان بود ، به عرصه كارزار قدم گذاشت .\r\nابن عياض و ابن غانيه به سرداران آنان حمله بردند و كار جنگ در ميانشان بالا گرفت .\r\nتعداد كشته‌شدگان فرنگى نيز رو به فزونى گذارد .\r\nدرين وقت مردم شهر افراغه ، از زن و مرد و كوچك و بزرگ ، نيز بيرون ريختند و به خيمه‌هاى فرنگيان حمله‌ور شدند .\r\nمردانشان به كشتن كسانى كه در خيمه‌ها مىيافتند ، پرداختند .\r\nو زنان هم اموال خيمه‌ها را غارت كردند .\r\nبدين ترتيب ، آنچه از آذوقه و آلات و اسلحه و تجهيزات جنگى و غيره در خيمه‌ها بود ، به غنيمت بردند و همه را به شهر خود ، افراغه ، حمل كردند .\r\nمسلمانان و فرنگيان سرگرم جنگ بودند كه زبير نيز با قشون خود به يارى مسلمانان شتافت .\r\nابن ردمير شكست خورد و به حال فرار برگشت .\r\nتقريبا تمام لشكريان او كشته شدند و از آنها جز عده‌اى قليل جان به سلامت نبردند .\r\nابن ردمير ، خود را به شهر سرقسطه رساند .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاو بيست روز بعد از شكستى كه خورده بود ، وقتى ديد كه چقدر از يارانش كشته شده‌اند ، از غصه دق كرد و مرد .\r\nاو از لحاظ دليرى و صلابت بزرگترين پادشاهان فرنگ شمرده مىشد . در جنگ با مسلمانان نيز سر آمد آنان بود و بيش از همه پايدارى مىكرد .\r\nدر بستر خود كه تخت كوچك يك نفره‌اى بود مىخوابيد و از هماغوشى و همخوابگى پرهيز مىكرد .\r\nبه او گفتند : « چرا از دختران بزرگان مسلمان كه اسير ميگيرى ، لذتى نمىبرى ؟ » جواب داد : « مردى كه جنگجو است ، بايد با مردان معاشرت كند نه با زنان . »\r\nخداوند او را از ميان برد و مسلمانان را از گزند و آسيب او آسوده ساخت .\r\n\r\nيكى ديگر از رويداده‌هاى سال\r\nدر اين سال ، در ماه شوال در عراق و موصل و شهرهاى جبل و غيره زلزله‌اى روى داد .\r\nاين زلزله شديد بود و بسيارى از مردم را كشت .\r\nحقيقت را خداوند بهتر ميداند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\n530 وقايع سال پانصد و سى ام هجرى قمرى\r\n\r\nجنگ ميان قشون الراشد و لشكريان سلطان مسعود\r\nدر اين سال ، در ماه محرم ، امير يرنقش زكوى ، از طرف سلطان مسعود به بغداد وارد شد تا از خليفه عباسى ، الراشد بالله ، مبالغى را كه المسترشد بالله ، پدرش ، تعهد پرداخت آن را كرده بود بگيرد .\r\nاين پول بالغ بر چهار صد هزار دينار مىشد .\r\nخليفه عباسى ، الراشد بالله ، يادآور گرديد كه در نزد وى چيزى نيست . و آنچه از پول وجود داشته ، پيش پدرش المسترشد بالله بوده كه پس از شكست خوردن وى همه به غارت رفته است .\r\nالراشد بالله ، بعد از فرستادن اين پاسخ ، شنيد كه يرنقش تصميم گرفته است به دار الخلافه حمله كند و براى بدست آوردن وجوهات مذكور ، آنجا را تفتيش نمايد .\r\nبه شنيدن اين خبر سپاهيان خود را گردآورى كرد تا از حمله به دار الخلافه جلو گيرى كنند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nامير كج‌ابه را به سردارى سپاه خود گماشت و ساختمان ديوار دار الخلافه را نيز تجديد كرد .\r\nامير يرنقش وقتى ازين تجهيزات آگاه شد ، با بك‌آبه شحنه بغداد كه از اميران سلطان مسعود بود ، دست اتحاد داد تا متفقا روز جمعه به دار الخلافه حمله كنند .\r\nخبر اين توطئه به گوش الراشد بالله رسيد و براى مبارزه با آنان خود را آماده ساخت .\r\nيرنقش ، و قشون سلطان مسعود و اميران بكجى و محمد بن عكر ، با قريب پنج هزار سوار به سوى دار الخلافه حركت كردند .\r\nلشكريان خليفه به سردارى كج آبه با مهاجمان روبرو شدند و جنگ سختى ميانشان در گرفت .\r\nتوده مردم بغداد نيز در اين زد و خورد شركت كردند و قشون خليفه را يارى دادند تا قشون سلطان مسعود را به طرف دار السلطان راندند .\r\nافراد قشون مسعود كه چنين شكستى خورده بودند ، همين كه شب فرا رسيد به سوى « طريق خراسان » [ ( 1 ) 
  ] رفتند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - طريق خراسان : ولايتى معتبر است از عراق عرب .\r\nشهرش قصبه بعقوباست و آن را دخترى از تخم كسرى قوبا نام ساخت و آن را بيعت قوبا خواند . به مرور زمان بعقوبا شد .\r\nاين شهر بر كنار آب نهروان است و جوئى از آن در ميان شهر مىگذرد و تمامت ديه‌ها بر آن نهر زراعت مىكنند .\r\nباغستان و نخلستان بسيار دارد . نارنج و ترنج آن بىشمار مىباشد چنان كه سيصد و چهار صد نارنج به يك درهم مىدهند .\r\nهواى طريق خراسان مانند بغداد است اما به سبب بسيارى نخلستان به عفونت مايل است .\r\nبقيهء ذيل در صفحهء بعد\r\n","page_name":" 253 ","page_number":253},
  {"content":"\r\n\r\nبك‌آبه نيز رهسپار شهر واسط گرديد .\r\nيرنقش به بندنيجين رفت .\r\nمردم بغداد ، دار السلطان - يعنى اقامتگاه خاص سلطان مسعود - را غارت كردند .\r\n\r\nگرد آمدن سرداران اطراف در بغداد براى جنگ با سلطان مسعود و سرپيچى آنان از اطاعت او\r\nدر اين سال ، بسيارى از اميران و ياران اطراف براى كناره گيرى از خدمت سلطان مسعود و سرپيچى از فرمانبردارى وى اجتماع كردند .\r\nملك داود ، پسر سلطان محمود سلجوقى ، با قشون خود از آذربايجان روانه بغداد گرديد و در تاريخ چهارم ماه صفر بدان شهر رسيد و در دار السلطان فرود آمد .\r\nپس از او اتابك عماد الدين زنگى از موصل وارد بغداد گرديد .\r\nبعد ، يرنقش بازدار فرمانرواى قزوين با كسان خود از راه رسيد .\r\nهمچنين بقش كبير ، فرمانرواى اصفهان ، وارد شد .\r\nصدقة بن دبيس ، صاحب حله ، آمد در حالى كه عنتر بن ابو العسكر جاوانى همراهش بود .\r\nعنتر بن ابو العسكر امور او را اداره مىكرد و نقائصى را كه\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل شهرهاى باجسران و شهرابان ، كه دخترى ابان نام از تخم كسرى ساخت .\r\nو اعمال طابق و مهرود از توابع آن عمل است . و آن اعمال هشتاد پاره ديه است .\r\nحقوق ديوانى آن شانزده تومان و چهار هزار دينار در دفتر ثبت است ( نزهة القلوب - چاپ اروپا ) لغتنامهء دهخدا\r\n","page_name":" 254 ","page_number":254},
  {"content":"\r\n\r\nصدقه به علت نوجوانى و ناپختگى داشت ، جبران مىنمود .\r\nديگر از كسانى كه به بغداد آمدند ابن برسق و ابن احمديلى بودند . و از قشون بغداد كج‌ابه و طرنطاى و سرداران ديگر به استقبال آنان شتافتند .\r\nملك داود يرنقش بازدار را به شحنگى بغداد گماشت .\r\nخليفه عباسى الراشد بالله ، پيشكار خود ، ناصح الدوله ابو عبد الله حسن بن جهير ، را بازداشت كرد .\r\nاو سبب زمامدارى وى شده بود .\r\nهمچنين جمال الدوله اقبال مسترشدى را كه تازه از تكريت به نزد وى آمده بود دستگير ساخت .\r\nبجز اين دو تن ، بر عده‌اى ديگر از بزرگان دولت خود خشم گرفت و آنان را به زندان انداخت .\r\nازين رو ياران وى در حقش بد گمان شدند ؛ نسبت به او تغيير عقيده دادند و ازو بيمناك گرديدند .\r\nاما جمال الدوله را اتابك عماد الدين زنگى شفاعت كرد ، و در اين شفاعت نيز الزامى وجود داشت .\r\nبنابر اين جمال الدوله آزاد گرديد و از طرفداران عماد الدين شد و به خدمت او پيوست .\r\nوقتى موكب خليفه با وزير او ، جلال الدين ابى الرضى بن صدقه براى استقبال از اتابك عماد الدين و تهنيت قدوم او بيرون رفت ، جلال الدين ابو الرضا پيش اتابك ماند و ازو درخواست كرد كه نگذارد ديگر پيش خليفه برگردد .\r\nاتابك زنگى اين درخواست را پذيرفت لذا موكب خليفه برگشت در حالى كه ديگر وزير خليفه را همراه نداشت .\r\nآنگاه اتابك عماد الدين زنگى كسى را فرستاد تا خانهء وزير را در بغداد از غارت و چپاول حفظ كند .\r\nبعد ، پاى ميانجيگيرى در پيش گذاشت و ميانهء جلال الدين\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nوزير را با خليفه عباسى اصلاح كرد و او را مجددا به منصب وزارت خود باز گرداند .\r\nهمچنين قاضى القضاة زينبى از خليفه روى گرداند و همراه اتابك زنگى به موصل رفت .\r\nبعد ، وقتى خليفهء عباسى ، الراشد بالله ، در ساختمان و تجديد بناى ديوار بغداد كوشش و جديت نشان داد ، ملك داود كسانى را فرستاد كه دروازه‌هاى آن را كندند و قسمتى از آن را خراب كردند .\r\nمردم بغداد از اين حركت ناراحت و بيمناك شدند و اموال خود را به دار الخلافه منتقل ساختند .\r\nخطبهء سلطنت نيز كه به نام سلطان مسعود خوانده مىشد قطع گرديد و به نام ملك داود خطبه خواندند .\r\nضمنا ميان ملك داود و خليفهء عباسى ، الراشد بالله ، و همچنين ، ميان ملك داود و اتابك عماد الدين زنگى سوگند همعهدى و وفادارى ياد شد .\r\nخليفه مبلغ سى هزار دينار نيز براى اتابك عماد الدين زنگى فرستاد كه آنها را انفاق كند .\r\nمقارن همان اوقات ملك سلجوقشاه به شهر واسط رسيد و وارد شهر گرديد و امير بك ابه را دستگير كرد و به زندان انداخت و اموال او را غارت نمود .\r\nاتابك عماد الدين زنگى وقتى اين خبر را شنيد رهسپار واسط گرديد تا او را از آن جا دور سازد .\r\nسرانجام ميان اتابك عماد الدين زنگى و ملك سلجوقشاه صلح و سازش برقرار گرديد . و اتابك به بغداد بازگشت .\r\nآنگاه به سوى « طريق خراسان » رفت و همت به گرد آوردن قشون براى جنگ با سلطان مسعود گماشت .\r\nملك داود نيز به « طريق خراسان » رفت . و لشكريان او به - غارت شهرها و تباهكارى پرداختند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nدرين بين خبر رسيد كه سلطان مسعود براى جنگ با ملك داود رهسپار بغداد شده است .\r\nبه شنيدن اين خبر ، ملك داود و اتابك زنگى از يك ديگر جدا گرديدند .\r\nاتابك به بغداد بازگشت .\r\nملك داود نيز از نواحى « طريق خراسان » رخت بربست و چنين وانمود كرد كه پس از رفتن سلطان مسعود از همدان به سوى مراغه خواهد رفت .\r\nخليفهء عباسى « الراشد بالله » در اول ماه رمضان از بغداد بيرون آمد و رهسپار « طريق خراسان » گرديد .\r\nاو پس از سه روز بازگشت و نزديك مسجد جامع سلطانى فرود آمد .\r\nبعد ، در پنجم ماه رمضان وارد بغداد شد و به ملك داود و اميران ديگر پيام فرستاد كه به بغداد باز گردند .\r\nهمه برگشتند و در خيمه‌هاى ويژه خود اقامت كردند و تصميم گرفتند كه با سلطان مسعود ، از داخل ديوار بغداد نبرد كنند .\r\nدر اين وقت فرستادگان سلطان مسعود به بغداد رسيدند و از طرف او مراتب اطاعت و موافقت وى را به خليفه عرض كردند و كسانى را كه در اطرافش جمع شده بودند تهديد نمودند .\r\nخليفه رسالت آنان را با اميرانى كه به وى دست اتحاد داده بودند در ميان گذاشت و نظرشان را خواست .\r\nهمه صلاح را در آن ديدند كه با سلطان مسعود بجنگند . بنابر اين خليفه گفت : « من نيز در اين خصوص با شما موافقم . »\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nدست يافتن شهاب الدين بر شهر حمص\r\nدر اين سال ، در بيست و دوم ربيع الاول ، شهاب الدين محمود ، فرمانرواى دمشق ، شهر حمص و قلعه آن را به تصرف خويش در آورد .\r\nعلت اين واقعه آن بود كه آن شهر را فرزندان امير خير خان بن قراجا اداره مىكردند . والى شهر نيز يك نفر از طرف ايشان بود .\r\nاينان از مزاحمت بسيار لشكريان عماد الدين زنگى به ستوه آمده بودند چون آنها پى در پى متعرض شهر و توابع آن مىشدند و به مردم ، خواه نظامى و خواه شخصى ، عرصه را تنگ كرده بودند .\r\nشهاب الدين كه وضع را چنين ديد به آنان نامه‌اى نگاشت كه چنانچه از نگهدارى شهر و قلعه آن در زحمت هستند ، آن را تحويل وى دهند . و او در عوض شهر تدمر را در اختيارشان خواهد گذارد .\r\nاين پيشنهاد مورد موافقت قرار گرفت .\r\nبنابر اين شهاب الدين رهسپار شهر حمص گرديد و در تاريخى كه فوقا ذكر شد آن شهر و قلعه را تحويل گرفت و در برابر آن ، شهر تدمر را تسليم ايشان كرد .\r\nبعد ، شهر حمص را به معين الدين انز كه مملوك جدش بود ، واگذار كرد .\r\nيكى از بزرگان اصحاب خود را نيز از جانب خود در آن شهر به نيابت گماشت .\r\nآنگاه به سوى دمشق بازگشت .\r\nلشكريان اتابك عماد الدين زنگى كه در شهرهاى حلب و حماة بودند همين كه ديدند شهر حمص و قلعه آن از دستشان بيرون رفته ، از آن حدود تا حمص غارتگرىهاى خود را دنبال كردند و بر بسيارى از نواحى بين راه دست يافتند و اموالى را نيز براى اتابك به غنيمت\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nبردند .\r\nزد و خوردهائى نيز ميان آنان و اهالى در گرفت .\r\nشهاب الدين محمود ، فرمانرواى دمشق ، وقتى از اين جريانات آگاه گرديد ، رسولى را به خدمت اتابك عماد الدين زنگى فرستاد و او را از اين معنى خبر دار كرد .\r\nسرانجام ميان آنان صلح برقرار شد و هر يك از ديگرى درگذشت .\r\n\r\nفتنه در دمشق\r\nدر اين سال ميان شهاب الدين محمود ، فرمانرواى دمشق و اميران لشكر او فتنه‌اى برپا شد .\r\nسبب بروز اين حادثه آن بود كه حاجب يوسف ابن فيروز در دستگاه پدر و جدش بزرگترين حاجب شمرده مىشد .\r\nبعد ، از برادرش ، يعنى شمس الملوك برادر شهاب الدين ، ترسيد و از پيش او به شهر تدمر گريخت .\r\nسپس از شمس الملوك درخواست كرد كه به دمشق برگردد و در خدمت وى حضور يابد .\r\nولى گروهى از مماليك دربارهء وى بد گمان بودند و از او بيم داشتند زيرا به آنان آزار رسانده و در حقشان بدترين معامله را كرده بود .\r\nهمه نسبت به او خشمگين بودند مخصوصا به خاطر حادثه‌اى كه شمس الملوك را برانگيخت و باعث كشته شدن عده‌اى بىگناه و قتل سونج بن تاج الملوك گرديد .\r\nروى اين اصول همه دشمن يوسف بن فيروز بودند و با وى كينه مىورزيدند .\r\nوقتى كه درخواست بازگشت به دمشق را كرد و درخواست وى پذيرفته شد ، گروهى از اميران و مماليك ، از نزديكى او به شمس الملوك ابراز انزجار كردند و ترسيدند كه با آنان باز مثل دفعه قبل رفتار كند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبا اين وصف ، يوسف بن فيروز خود را به آنان رساند و پيش ايشان سوگند وفادارى ياد كرد و آنان را نيز قسم داد و شرط كرد كه در هيچيك از امور مداخله‌اى نكند و كارى به هيچ كار نداشته باشد .\r\nولى بعد ، شروع به مداخله در بيشتر كارها كرد . بدين جهة دشمنان او در كشتنش با يك ديگر همدست شدند .\r\nيك روز كه او با شمس الملوك در ميدان گردش مىكرد . اميرى به نام بزاوش كه در كنار وى قدم برمىداشت و با وى مشغول صحبت بود ، ناگهان به يك ضربهء شمشير كارش را ساخت و او را كشت .\r\nبدين ترتيب يوسف بن فيروز را از بين بردند و نعش وى را نيز در عقيبه نزديك آرامگاه پدرش دفن كردند .\r\nپس از اين واقعه بزاوش و مماليك ترسيدند كه مورد غضب شمس الملوك واقع گردند . بدين جهة وارد شهر نشدند و در حول و حوش شهر ماندند .\r\nآنگاه پيام فرستادند و امتيازاتى را خواستند كه به خاطر آنها گردنكشى آغاز كرده بودند .\r\nشمس الملوك با بعضى از خواسته‌هاى آنان موافقت كرد ، ولى آنها نپذيرفتند .\r\nبعد به بعلبك رفتند و هواخواه شمس الدوله محمد بن تاج الملوك شدند كه در آنجا فرمانروائى مىكرد .\r\nبسيارى از افراد تركمان و غيره نيز به آنان پيوستند . بدين ترتيب نيروئى يافتند و ويرانگرى و تبهكارى آغاز كردند .\r\nدرين صورت نامه‌نگارى به آنها و دلجوئى از ايشان و موافقت با خواسته‌هاى ايشان امرى الزامى به نظر مىرسيد .\r\nلذا ترتيب اين كار داده شد .\r\nآنان نيز سوگند وفادارى ياد كردند و به حول و حوش شهر بازگشتند ولى وارد شهر نشدند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nتا اينكه شهاب الدين محمود ، فرمانرواى دمشق از شهر بيرون رفت و خود را به ايشان رسانيد و به آنان دست اتحاد داد .\r\nآنگاه سوگندهاى خود را تجديد كردند و بزاوش فرمانده قشون او گرديد و حل و عقد امور را در دست گرفت .\r\nاين واقعه در ماه شعبان اتفاق افتاد .\r\nبدين ترتيب اختلافات رفع شد و آنان داخل شهر گرديدند خداوند بهتر مىداند .\r\n\r\nجنگ لشكريان اتابك در شهرهاى فرنگيان\r\nدر اين سال لشكريان اتابك عماد الدين زنگى ، فرمانرواى حلب و حماة ، در اطراف امير اسوار ، كه به نيابت از طرف او در حلب حكومت مىكرد ، گرد آمدند و آهنگ حمله به شهرهاى فرنگيان كردند .\r\nاين عده در حالى كه فرنگيان به كلى از حمله آنان غافل و بىخبر بودند ناگهان به توابع شهر لاذقيه [ ( 1 ) 
  ] حمله بردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - لاذقيه : شهرى است از شام بر كرانه درياى روم و اندر وى مسلمانانند شهرى است با نعمت بسيار و كشت و برز بسيار و خواسته‌هاى بسيار .\r\n( حدود العالم ) ياقوت در معجم البلدان گويد :\r\nلاذقيه شهرى است بر ساحل درياى شام و از اعمال حمص شمرده مىشود و به مغرب جبله واقع ، و ميان آن دو ، شش فرسنگ مسافت است و اكنون ( يعنى به روزگار ياقوت ) از اعمال حلب به شمار است .\r\n( لغتنامه دهخدا )\r\n","page_name":" 261 ","page_number":261},
  {"content":"\r\n\r\nمردم آن نواحى كه آمادگى براى جنگ نداشتند ، نتوانستند از منازل خود كوچ كنند و از خطر احتراز جويند .\r\nمهاجمان ، بيش از حد وصف ، اموال آنان را غارت كردند و به غنيمت بردند .\r\nمردم را كشتند و اسير كردند و درين شهر كه تعلق به فرنگيان داشت كارى كردند كه ديگران هرگز نكرده بودند .\r\nاسيرانى كه گرفتند ، از زن و مرد و بچه ، به هفت هزار تن بالغ مىگرديد .\r\nيكصد هزار راس از چارپايان نيز بدست آوردند كه شامل اسب و استر و الاغ و گاو و گوسفند و غيره مىشد .\r\nبجز اينها قماش‌ها ، و طلا و ساير زيور آلاتى كه به چنگ مهاجمان افتاد ، بيرون از اندازه بود .\r\nبعد ، شهر لاذقيه و سرزمين‌هاى اطراف آن را ويران كردند و از مردم ، جز عده‌اى اندك ، جان بسلامت نبردند .\r\nمسلمانان ، آنگاه با غنائمى كه به دست آورده بودند ، در نيمه ماه رجب ، به شيزز رفتند .\r\nشام از اسيران و چارپايان پر شد و مردم از ديدن آنها شادمانى بسيار كردند .\r\nفرنگيان در برابر اين حادثه ، به كلى سست و زبون ماندند و نتوانستند كه هيچ كارى انجام دهند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nرسيدن سلطان مسعود به عراق پراكنده شدن سرداران اطراف رفتن الراشد بالله به موصل و خلع او از خلافت\r\nسلطان مسعود وقتى شنيد كه ملوك و امراء براى مخالفت و مبارزه با وى در بغداد اجتماع كرده و خطبهء سلطنت به نام ملك داود ، پسر برادرش سلطان محمود ، خوانده‌اند نيروهاى خود را گردآورى كرد و به سوى بغداد روان شد و در مالكيه فرود آمد .\r\nآنگاه بعضى از لشكريان او خود را به اردوى خليفه رساندند و عده‌اى از افراد او را ربودند .\r\nدر ميان اين عده ، يكى هم زين الدين على بود كه اميرى از اميران اتابك زنگى به شمار ميرفت .\r\nآنگاه به خدمت سلطان مسعود بازگشتند .\r\nسلطان مسعود به بغداد رسيد و در آنجا فرود آمد و شهر و تمام لشكريانى را كه در شهر بودند محاصره كرد .\r\nولگردان نيز به بغداد و ساير محلات حمله بردند و دست به تبهكارى و غارتگرى و آدمكشى گذاشتند تا به يكى از ياران اتابك عماد الدين زنگى برخورد كردند كه با خود نامه‌هائى داشت .\r\nبه او حمله بردند و نامه‌هاى وى را گرفتند و خود او را نيز به قتل رسانيدند .\r\nاين فجايع باعث گرديد كه عده‌اى از اهالى محلات به خدمت عماد الدين زنگى حضور يافتند و به او توصيه كردند كه محلات غربى بغداد را غارت كند و اهالى آن محلات را ، كه جز ولگرد و مفسد نبودند ، سركوبى نمايد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nولى او از اين كار خوددارى كرد .\r\nبعد ، افرادى را مامور غارت حريم الطاهرى [ ( 1 ) 
  ] ساخت .\r\nافراد او بدان محله هجوم بردند و مقدار زيادى از اموال اهالى را يغما كردند .\r\nعلت اين اقدام اتابك عماد الدين زنگى آن بود كه تعداد ولگردان در حريم الطاهرى رو به فزونى گذارده بود . اين عده مزاحم مردم مىشدند و به اموال ايشان دستبرد مىزدند .\r\nلشكريان او غير از حريم الطاهرى در محلات ديگرى نيز دست به غارت و چپاول گذاردند .\r\nسلطان مسعود مدتى بيش از پنجاه روز محاصره بغداد را ادامه داد ولى پيروزى نيافت .\r\nلذا از آن جا برگشت و به سوى نهروان رفت و قصد داشت كه به همدان مراجعت كند .\r\nدر اين وقت طرنطاى ، فرمانرواى شهر واسط ، به او رسيد و با\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حريم طاهرى ( يا حريم الطاهرى ) : نام محله‌اى است در شرق بغداد بالا منسوب به عبد الله بن طاهر بن حسين .\r\nدر آنجا ملازمانش حرم و خانه‌ها داشتند و آثارى از آن تا ديرى بر جاى بوده است كه در آخر دستخوش رخنه‌هاى دجله گرديده و از ميان شده است .\r\nو شارع « دار الرقيق » نزديك آن است .\r\n( معجم البلدان ) سپس ياقوت داستانى از ساختمان كاخ عبد الله بن طاهر بن حسين در آن موضوع آورده كه گوئى از روى داستان ساختمان كاخ انوشيروان و ماندن خانه پير زن در كنار آن ساخته شده و مىخواهد عدالت گسترى عبد الله را نشان دهد .\r\n( لغتنامهء دهخدا )\r\n","page_name":" 264 ","page_number":264},
  {"content":"\r\n\r\nخود كشتىهاى زياد داشت .\r\nبنابر اين سلطان مسعود موقع را مغتنم شمرد و با اين كشتىها به ساحل غربى دجله رفت .\r\nافراد قشون بغداد مىخواستند از عبور او جلوگيرى كنند . ولى او بر آنان پيشدستى كرد و خود را زودتر رساند .\r\nدرين وقت ميان اميران و لشكريانى كه در بغداد اجتماع كرده بودند اختلاف افتاد .\r\nلذا ملك داود در ماه ذى القعده به شهرهاى خود برگشت و اميران نيز پراكنده شدند .\r\nدر اين وقت اتابك عماد الدين زنگى در جانب غربى دجله اقامت كرده بود .\r\nخليفه الراشد بالله پيش او رفت و با عده‌اى اندك از ياران خود ، همراه او رهسپار موصل گرديد .\r\nسلطان مسعود وقتى شنيد كه خليفه عباسى و اتابك زنگى از بغداد دور شده‌اند ، از فرصت استفاده كرد و به سوى بغداد روانه شد و در آن جا استقرار يافت و كسان خود را از آزار رساندن به مردم و دست درازى به اموال آنان منع كرد .\r\nرسيدن او به بغداد در نيمه ماه ذى القعده بود .\r\nمردمى كه از حملهء او و لشكريانش سخت هراسان شده بودند ، پس از اينكه دانستند كسى مزاحم جان و مال آنان نخواهد گرديد ، آرام يافتند و آسوده خاطر شدند .\r\nبه فرمان سلطان مسعود قاضيان و فقيهان و گواهان بغداد را در مجلسى گرد آوردند .\r\nدر اين مجلس سلطان مسعود سوگند نامه‌اى را كه الراشد بالله به خط خود نوشته و براى مسعود قسم ياد كرده بود ، به آنان نشان داد .\r\nالراشد بالله در اين نامه نوشته بود : « هر گاه من بر ضد سلطان مسعود قشون‌كشى كردم ، يا بر او حمله بردم ، يا با شمشير به يكى از ياران\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nوى روبرو شدم ، هر آينه خود را از امر خلافت مخلوع ميدانم . »\r\nحاضران مجلس وقتى اين نامه را ديدند به خروج الراشد بالله از خلافت فتوى دادند .\r\nحرف‌هاى ديگرى نيز درين باره زده شده كه ما ضمن بيان خلافت المقتفى لامر الله ذكر خواهيم كرد .\r\nوزير شرف الدين على بن طراد ، و خزانه‌دار كمال الدين بن بقشلامى ، و ابن انبارى نيز با سلطان مسعود در آن جا حضور يافته بودند .\r\nاين چند نفر همان كسانى بودند كه از زمان اسارت خود با المسترشد بالله ، در نزد سلطان مسعود به سر مىبردند .\r\nآنها به بد گوئى و عيب‌جوئى از الراشد بالله پرداختند ، تمام رؤسا و صاحبمنصبان بغداد نيز ، بجز عده‌اى قليل ، در اين بدگوئىها با آنان همزبان شدند زيرا از الراشد بالله مىترسيدند چون بعضى از آنان را بازداشت كرده و اموال بعضى ديگر را نيز گرفته بود . بدين جهة در مذمت از او متفق و همداستان بودند .\r\nبنابر اين سلطان مسعود به خلع الراشد بالله از خلافت و گماشتن كسى كه براى اين مقام شايسته باشد اقدام كرد .\r\nلذا الراشد بالله مخلوع گرديد و خطبه خلافت نيز كه به نام وى مىخواندند در ماه ذى القعده در بغداد و ساير شهرها قطع شد .\r\nدورهء خلافت خليفهء عباسى ، الراشد بالله ، مدت يازده ماه و يازده روز بود .\r\nسرانجام باطنيان بر او دست يافتند و او را كشتند به نحوى كه ما اگر خداوند بزرگ بخواهد - بعدا شرح آن را ذكر خواهيم كرد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nخلافت المقتفى لامر الله\r\nپس از اينكه خطبهء خلافت بنام الراشد بالله قطع گرديد ، سلطان مسعود با جمعى از بزرگان بغداد ، كه از آن جمله وزير على بن طراد و خزانه‌دار بودند ، به مشورت پرداخت و از آنان نظر خواهى كرد كه چه كسى براى استقرار بر مسند خلافت شايستگى دارد .\r\nوزير گفت : « يكى از عموهاى الراشد ، كه مرد درستكارى است . »\r\nپرسيد : « اين كيست ؟ » جواب داد : « كسى است كه من نمىتوانم اسمش را علنا ببرم براى اينكه مىترسم او را بكشند . »\r\nسلطان مسعود ، آنگاه به آنان گفت صورت مجلسى دربارهء خلع الراشد تهيه كنند .\r\nآنان نيز صورت مجلسى تهيه كردند و در آن ، آنچه از گرفتن اموال مردم و كارهاى ديگرى كه در پيشوائى مذموم است مرتكب شده بود ، همه را ذكر كردند .\r\nبعد چنين نوشتند :\r\n« دربارهء كسى كه اين صفات را دارد علما چه مىگويند ؟ آيا او براى امامت و پيشوائى شايسته است يا نه ؟ » علما نيز فتوى دادند : « كسى كه چنين صفاتى داشته باشد ، شايستهء پيشوائى نيست . »\r\nپس از فراغت از اين كار ، قاضى ابو طاهر بن كرخى را احضار كردند و نزد او گواهى دادند .\r\nقاضى ابو طاهر نيز به فسق و بدكارى الراشد و وجوب خلع او از خلافت مسلمين حكم داد .\r\nپس از او قاضيان ديگر حكم دادند .\r\nاما قاضى القضاة در آن جا حضور نداشت كه حكم دهد زيرا\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدر موصل نزد اتابك عماد الدين زنگى بود .\r\nپس از آن ، شرف الدين على بن طراد در خدمت سلطان مسعود از ابو عبد الله حسين ، كه او را محمد بن المستظهر بالله مىگفتند ، نام برد و دربارهء خداپرستى و خردمندى و پاكدامنى و نرمخوئى وى شرحى بيان داشت .\r\nسلطان مسعود با وزير شرف الدين زينبى ، و خزانه‌دار ابن بقشلامى و ديگران در دار الخلافه حضور يافت . و فرمان داد تا به خانه‌اى كه ابو عبد الله بن المستظهر در آن سكونت داشت بروند و او را به نزد وى بياورند .\r\nاو حاضر شد و در جايگاهى مخصوص نشست .\r\nسلطان مسعود و وزير شرف الدين بر او وارد شدند و او را سوگند دادند وزير اصولى را ميان آن دو ، يعنى سلطان مسعود و عبد الله بن المستظهر ، تقرير كرد .\r\nآنگاه سلطان مسعود از نزد او بيرون رفت .\r\nبعد ، اميران و صاحبان مناصب و قاضيان و فقيهان در پيش او حضور يافتند .\r\nهمه در آن روز ، كه روز هيجدهم ذى الحجه بود ، با او براى خلافت بيعت كردند .\r\nخليفه جديد به لقب المقتفى لامر الله ملقب گرديد .\r\nمىگفتند علت انتخاب اين لقب آن بود كه شش روز پيش از رسيدن به خلافت ، پيغمبر اكرم صلّى اللّه عليه و سلم را در خواب ديد كه به او فرمود : « اين امر ، يعنى امر خلافت ، بر تو مقرر خواهد شد . وقتى كه خليفه مسلمانان شدى ، بر من اقتفا كن . »\r\nلذا « المقتفى لامر الله » خوانده شد .\r\nهمين كه او بمسند خلافت نشست نامه‌هائى مبتنى بر فرمان خلافت او به شهرهاى ديگر نگاشته شد .\r\nخليفهء جديد ، شرف الدين على بن طراد زينبى را به وزارت خود\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمنصوب ساخت .\r\nضمنا رسولى را به موصل فرستاد و قاضى القضاة ابو القاسم على بن حسين زينبى ، عموى وزير ، را احضار كرد و او را به منصب خود باز گرداند .\r\nهمچنين ، كمال الدين حمزة بن طلحه را به شغل خود ، كه خزانه‌دارى بود ، گماشت .\r\nبدين ترتيب كارها سر و سامان يافت و با بهترين نظم و نسق به - جريان افتاد .\r\nشنيدم كه سلطان مسعود كسى را به نزد خليفه المقتفى لامر الله فرستاد و ازو خواست تا ملكى را كه مخصوص وى بود به وى واگذار كند .\r\nجوابى كه خليفه داد ، اين بود : « درين ملك هشتاد قاطر آب از دجله حمل مىكنند و سلطان بايد ببيند كسانى كه از اين آب مىخورند چه احتياجاتى دارند و نيازمندىهاى آنان را رفع نمايد . »\r\n( يعنى اين ملك براى سلطان خرج زياد دارد . )\r\nبنابر اين قرار شد ملكى را كه مخصوص المستظهر بالله بود به - سلطان مسعود تخصيص دهند .\r\nخليفه اين قرار را پذيرفت .\r\nسلطان مسعود وقتى حرف خليفه را شنيد ، گفت :\r\n« حالا معلوم مىشود ما همان مرد بزرگى را كه مىخواستيم ، به خلافت گماشته‌ايم . »\r\nالمقتفى بالله ، كه عموى الراشد بالله بود ، و المسترشد بالله هر دو پسران المستظهر بالله بودند .\r\nاين دو تن كه به خلافت رسيدند با يك ديگر برادر بودند .\r\nهمچنين ، ابو العباس سفاح و ابو جعفر منصور ، دو تن ديگر از خلفاى عباسى ، با هم برادر بودند .\r\nمهدى و هرون الرشيد نيز با يك ديگر برادر بودند .\r\nالواثق بالله و المتوكل على الله هم برادر بودند .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاما سه برادر كه هر سه به خلافت رسيدند عبارت بودند از امين و مامون و معتصم فرزندان هرون الرشيد .\r\nهمچنين المكتفى و المقتدر و القاهر پسران المعتضد ، و الراضى و المتقى و المطيع پسران المقتدر .\r\nاما چهار برادر كه هر چهار تن به خلافت رسيدند عبارت بودند از : وليد ، سليمان ، يزيد ، و هشام پسران عبد الملك بن مروان ، و جز اينها چهار برادرى كه هر چهار خلافت كرده باشند شناخته نشده‌اند .\r\nوقتى خلافت بر المقتفى بالله مسلم گرديد ، الراشد بالله رسولى را همراه اتابك زنگى به نزد وى فرستاد .\r\nبه فرستاده الراشد بالله توجهى نشد و پيامى كه با خود آورده بود مسموع نيفتاد .\r\nاما فرستادهء اتابك عماد الدين زنگى ، كمال الدين محمد بن عبد الله شهرزورى بود كه به ديوان خلافت پذيرفته شد و به رسالت وى گوش دادند و توجه كردند .\r\nپدر من ( يعنى ابن اثير ) از قول او براى من حكايت كرد كه گفت :\r\n« وقتى در ديوان حاضر شدم ، به من گفتند : با امير المؤمنين بيعت ميكنى ؟ » جواب دادم : امير المؤمنين پيش ما در موصل است و مردم فرمان او را گردن نهاده‌اند چون پيش از اين با او بيعت كرده‌اند .\r\nسخن در اين باره به درازا كشيد و سرانجام من به خانهء خود بازگشتم .\r\nهمين كه شب فرا رسيد ، پيرزالى پنهانى به خانه من آمد و پيش من نشست و پيامى از جانب خليفه المقتفى لامر الله به من رساند كه مضمونش اين بود كه من از آنچه گفته‌ام برگردم و سخنان خود را پس بگيرم .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nگفتم : فردا در آنجا خواهم آمد و خدمتى خواهم كرد كه نتيجه‌اى نمايان داشته باشد .\r\nروز بعد در ديوان حاضر شدم . و همين كه صحبت بيعت با خليفه جديد پيش آمد ، گفتم : من مردى فقيه و قاضى هستم و براى من جايز نيست كه با خليفه‌اى بيعت كنم مگر اينكه خلع خليفه پيشين برايم ثابت شده باشد .\r\nوقتى اين حرف را از من شنيدند گواهان را حاضر كردند .\r\nآنان در ديوان پيش من راجع به آنچه خلع خليفه پيشين را واجب ساخته بود گواهى دادند .\r\nگفتم : بسيار خوب ، اين ثابت شد و در آن حرفى نيست ، ولى از اين دعوت به ما نيز بايد نصيبى برسد . چون امير المؤمنين در زمين خداوند به خلافت خداوند رسيده است . سلطان مسعود نيز از گزند كسى كه قصد جان او و تاج و تخت او را كرده بود آسوده شده است . در اين ميان ، ما با چه دلخوشى برگرديم ؟\r\nوقتى اين خبر به گوش خليفه رسيد فرمان داد تا صريفين و درب هرون و همچنين حربى [ ( 1 ) 
  ] را كه از املاك خاص خليفه بود به اتابك عماد الدين زنگى ببخشند .\r\nهمچنين ، دستور داد كه به القاب اتابك عماد الدين زنگى بيفزايند و گفت : تا كنون بر اين قاعده با هيچيك از پيشوايان اطراف رفتار\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حربى : نام محله‌اى در بيرون شهر بغداد است .\r\nآن را حرب بن عبد الله بلخى راوندى قائد و يكى از سرداران ابو جعفر منصور خليفه بنياد كرد .\r\nاين محله به قرب دروازهء معروف به باب حرب بغداد و نزديك قبر بشر حافى و احمد بن حنبل است .\r\nاين محله در فتنهء مغول ويران گرديد - از معجم البلدان و انساب سمعانى .\r\n( لغتنامهء دهخدا )\r\n","page_name":" 271 ","page_number":271},
  {"content":"\r\n\r\nنشده بود كه در برابر بيعتى كه مىكنند ، از املاك خاص خليفه سهمى ببرند .\r\nبنابر اين من با خليفه بيعت كردم و برگشتم در حالى كه آنچه مىخواستم به دست آورده بودم و قسمت خوبى از اموال و هدايا نيز نصيب من گرديد .\r\nبيعت گرفتن براى المقتفى بالله و خطبه خواندن به نام او در موصل در ماه رجب سال 531 هجرى اتفاق افتاد .\r\nوقتى كمال الدين شهرزورى به موصل برمىگشت ، صورت مجلسى را هم كه درباره خلع الراشد بالله تنظيم يافته بود با خود برد و در آنجا دست گردان كرد و به همه نشان داد .\r\nلذا قاضى القضاة زينبى هم كه در موصل ، نزد اتابك عماد الدين زنگى به سر مىبرد ، به آن حكم داد .\r\n\r\nپاره‌اى ديگر از رويداده‌هاى سال\r\nدر اين سال ، يعنى سال 530 هجرى ، سلطان مسعود وزير خود ، انوشيروان بن خالد را معزول كرد .\r\nانوشيروان پس از عزل از مقام وزارت به بغداد بازگشت و در اقامتگاه خود خانه‌نشين شد .\r\nسلطان مسعود پس از اينكه انوشيروان را از كار انداخت ، كمال الدين ابو البركات ابن سلمه درجزينى را به وزارت خود منصوب ساخت .\r\nاو از اهالى خراسان بود .\r\nدر اين سال ، هنگامى كه لشكريان اطراف در بغداد اجتماع كرده بودند ، ولگردان نيز فرصت را غنيمت شمردند و در محلات\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاطراف شهر دست به غارت و چپاول زدند .\r\nاين عده گروهى را كشتند و اموالشان را به يغما بردند و تبهكارى بسيار كردند .\r\nشحنه بغداد به خيابان دار الرقيق هجوم برد ، و ولگردان را خواست .\r\nولى مردم محله‌هاى غربى به او حمله كردند . و او با آنان جنگيد و خيابان را آتش زد .\r\nدر اين آتش‌سوزى مردم بسيارى سوختند و جان خود را از دست دادند .\r\nگروهى از مردم نيز اموال خود را به محله حريم الطاهرى منتقل ساختند .\r\nشحنه در آن جا وارد شد و دست به غارت گذاشت و اموال كثيرى به دست آورد .\r\nبعد در بغداد جنگ و فتنه‌اى ميان مردم باب الازج و اهالى مامونيه در گرفت .\r\nدرين زد و خورد جمعى كشته شدند و سرانجام دو طرف با يك ديگر صلح كردند .\r\nدر اين سال ، امير قراسنقر با لشكرى انبوه به جست و جوى ملك داود ، پسر سلطان محمود ، روانه شد .\r\nدرين وقت سلطان مسعود در بغداد اقامت داشت .\r\nامير قراسنقر همچنان به دنبال ملك داود بود تا خود را در نزديك مراغه به او رسانيد .\r\nدو لشكر با هم روبرو شدند و به جنگ پرداختند . جنگى سخت ميان آنان درگرفت .\r\nدر اين جنگ سرانجام ملك داود شكست خورد و گريخت و امير قراسنقر در آذربايجان ماند .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاما ملك داود عازم خوزستان شد و در آنجا گروه بسيارى سپاهى از تركمان و غيره در اطراف وى گرد آمدند .\r\nآنگاه با قشونى كه تعداد افراد آن به ده هزار سوار مىرسيد به - تستر ( شوشتر ) رفت و آنجا را محاصره كرد .\r\nعموى او ، ملك سلجوقشاه ، پسر سلطان محمد ، در اين زمان در شهر واسط اقامت داشت .\r\nاو رسولى را به خدمت برادر خود ، سلطان مسعود فرستاد ، و جريان را شرح داد و از او يارى خواست .\r\nسلطان مسعود نيز قشونى به كمك او فرستاد .\r\nملك سلجوقشاه به جنگ ملك داود رفت كه شهر شوشتر را در حلقهء محاصره گرفته بود .\r\nدو لشكر با يك ديگر به جنگ پرداختند و سرانجام ملك سلجوقشاه شكست خورد .\r\nدر اين سال محمد بن حمويه ، ابو عبد الله جوينى ، جهان فانى را بدرود گفت .\r\nاو از بزرگان مشهور صوفيه بود .\r\nكرامات بسيار داشت و حديث نيز روايت مىكرد .\r\nدر اين سال ، همچنين ، محمد بن عبد الله بن احمد بن حبيب عامرى صوفى در گذشت .\r\nاو مصنف شرح شهاب بود و هنگامى كه زمان مرگ وى فرا رسيد اين شعر را سرود :\r\n ها قد مددت يدى اليك فردها * بالفضل لا بشماتة الاعداء \r\n\r\n","description":"","footnote":"","page_name":" 274 ","page_number":274},
  {"content":"\r\n\r\n( يعنى : من ، اى خدا ، دست دعا به سوى تو بلند كردم ، پس دست مرا طورى برگردان و جواب مرا طورى بده كه دليل بزرگوارى تو و باعث سرافرازى من گردد نه اينكه مايه شادى دشمنان من شود . )\r\nدر اين سال همچنين ، ابو عبد الله محمد بن فضل بن احمد فراوى صاعدى راوى صحيح مسلم از عبد الغافر فارسى ، درگذشت .\r\nروش او امروز بالاترين روش است ، و سفر نامه‌اى نيز درباره نواحى شرق و غرب دارد .\r\nاو فقيهى بود كه هم در مناظره دست داشت و هم داراى ظرافت طبع بود .\r\nغريبان را شخصا خدمت ميكرد و ميگفت : ( الفراوى الف راو ) ( يعنى الفراوى به تنهائى با هزار روايت كننده حديث برابر است . )\r\nخداوند او را بيامرزد و ازو خشنود باشد .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\n531 وقايع سال پانصد و سى و يكم هجرى قمرى\r\n\r\nپراكنده شدن سپاهيان از اطراف سلطان مسعود\r\nدر اين سال ، در ماه محرم ، سلطان مسعود به سپاهيانى كه در بغداد به خدمتش بودند اجازه داد كه به شهرهاى خود باز گردند .\r\nاين اجازه را نيز از آن جهة داد كه شنيد الراشد بالله خليفه پيشين عباسى كه در موصل نزد اتابك عماد الدين زنگى به سر مىبرد - از آن جا رفته و از اتابك دور شده است .\r\nسلطان مسعود قشون خود را از آن جهة نگه مىداشت كه مىترسيد الراشد بالله با استمداد از اتابك زنگى ، بر او حمله كند و بار ديگر بر عراق تسلط يابد . ولى وقتى خواست به امير صدقة بن دبيس ، صاحب حله ، اجازه امارت و آزادى عمل بدهد دختر خود را نيز به - عقد او در آورد تا بدين ترتيب او را در عراق متحد خود ساخته باشد و در هنگام ضرورت از كمك او برخوردار گردد .\r\nگروهى از اميران نيز كه همراه ملك داود با سلطان مسعود\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nجنگيده بودند ، پيش سلطان مسعود آمدند .\r\nاز جمله اين اميران بقش سلاحى ، و برسق بن برسق صاحب شوشتر ، و سنقر خمار تكين شحنه همدان بودند .\r\nسلطان مسعود از تقصير همه در گذشت و نسبت به آنان رضايت خود را ابراز كرد و آنان را امان داد .\r\nضمنا زمام شحنگى بغداد را به امير بقش سلاحى سپرد ، كه با مردم بد رفتارى و بيدادگرى كرد .\r\nپس از رفتن سرداران و سپاهيان از پيش سلطان مسعود فقط هزار سوار در خدمت وى باقى ماند .\r\nخليفه عباسى المقتفى لامر الله در ماه رجب با فاطمه خاتون خواهر سلطان مسعود ازدواج كرد . و يك صد هزار دينار نيز مهريه عروس قرار داد .\r\nوكيل در قبول نكاح از طرف خليفه عباسى ، وزير او على بن طراد زينبى بود .\r\nاز جانب سلطان مسعود نيز وزير او كمال در گزينى وكالت داشت .\r\nبدين ترتيب ، چون از طرفى خليفه عباسى و صدقة بن دبيس ، هر دو ، داماد سلطان مسعود شدند و با وى خويشاوندى يافتند و از طرف ديگر الراشد بالله هم از پيش اتابك عماد الدين زنگى رفت ، ديگر خيال سلطان مسعود از بابت عراق عرب آسوده شد و اطمينان خاطر يافت .\r\nو الله اعلم .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nعزل تاج الدوله بهرام از وزارت الحافظ و وزارت رضوان\r\nدر اين سال ، در ماه جمادى الاولى ، تاج الدوله بهرام ، وزير الحافظ لدين الله علوى ، فرمانرواى مصر ، از پيش وى گريخت .\r\nالحافظ ، پس از كشتن فرزند خود حسن در سال 529 هجرى ، وزارت خود را به او داده بود .\r\nتاج الدوله بهرام يك نفر مسيحى ارمنى بود كه وقتى به وزارت رسيد بر شهرها تسلط يافت و دست مسلمانان را از كارها كوتاه كرد و آنان را خانه‌نشين ساخت و ارمنيان را به كار گماشت .\r\nاو و ارمنيانى كه بر كارها مسلط كرده بود با مسلمانان بدرفتارى پيشه كردند و آنان را خوار ساختند و به اموالشان چشم طمع دوختند .\r\nدر ميان اهالى مصر هيچكس نبود كه در برابر اين جماعت ايستادگى كند و حقشان را كف دستشان بگذارد جز رضوان بن ريحينى كه از آن وضع به ستوه آمد و گروهى را جمع كرد و به - قاهره حمله برد .\r\nوقتى تاج الدوله بهرام خبر حمله او را شنيد ، بدون آنكه دست به جنگ بزند ، به صعيد [ ( 1 ) 
  ] گريخت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صعيد : بلادى بزرگ و واسع در مصر است و چند شهر بزرگ دارد ، از آن جمله ، اسوان . و آن اول اين بلاد از ناحيه جنوب است .\r\nسپس قوص و قفط و اخميم و بهنسا و شهرهاى ديگر باشد .\r\nصعيد بر سه قسمت منقسم مىشود :\r\nبقيهء ذيل در صفحهء بعد\r\n","page_name":" 278 ","page_number":278},
  {"content":"\r\n\r\nميخواست بر شهر اسوان تسلط يابد ولى حاكم شهر از ورود او جلوگيرى كرد .\r\nكار به جنگ كشيد و در زد و خوردى كه روى داد ، اهالى شهر عده كثيرى از ارمنيان را كشتند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل 1 - صعيد اعلى ، وحد آن اسوان و آخر آن نزديك اخميم است 2 - ديگر از اخميم است تا بهنساء .\r\n3 - صعيد ادنى ، و آن از بهنساست تا نزديك فسطاط .\r\nابو عيسى التويس ، يكى از اعيان ، آرد كه :\r\n« صعيد نهصد و پنجاه و هفت قريه است و صعيد در جنوبى فسطاط ولايتى است كه دو كوه آن را احاطه كرده است .\r\nرود نيل ميان اين دو كوه جارى است و قريه‌ها و شهرها بر دو سوى آن به نيل نگرد .\r\nباغها و بستان‌هائى كه به جانب آن بود ، سرزمين ميان واسط و بصره را نيك ماند .\r\nصعيد را عجائبى بزرگ و آثارى قديم است .\r\nدر شهرها و كوه‌هاى آن مغاره‌هاست پر از لاشه‌هاى مردم و پرندگان و گربه‌ها و سگ‌ها ، همگى پوشيده در كفن‌هاى سخت درشت ، از كتان درشت كه عدل‌هائى را ماند كه در آن از مصر قماش آرند . و كفن بر هيئت قنداق مولود است و پوسيده نشود و چون كفن از حيوان گشايند ، هيچگونه ديگرگون نشده باشد . »\r\nهروى گويد :\r\nدختركى را ديدم كه كفن وى گشوده بودند و در دست و پاى وى اثر خضاب حنا بود .\r\nو چنان شنيدم كه مردم صعيد بسا چاه‌ها بكنند و به آب رسند . سپس بدانجا گورها بينند تراشيده از سنگ و پوشيده به سنگ ديگر . و چون سر آن بقيهء ذيل در صفحهء بعد\r\n","page_name":" 279 ","page_number":279},
  {"content":"\r\n\r\nسرانجام ، تاج الدوله بهرام چون نتوانست بر شهر اسوان دست يابد كسى را نزد الحافظ فرستاد و از او امان خواست .\r\nالحافظ نيز او را امان داد .\r\nلذا به قاهره بازگشت و در كاخ الحافظ زندانى گرديد . سپس به پارسائى و ترك دنيا گرويد و از زندان آزاد شد .\r\nاما رضوان بن ريحينى به وزارت الحافظ رسيد و به لقب ملك الافضل ملقب گرديد .\r\nاو در ميان مصريان نخستين وزير به شمار مىرفت كه لقب « ملك » يافت .\r\nچيزى نگذشت كه ميان الحافظ و رضوان به هم خورد و الحافظ در اخراج او كوشيد .\r\nلذا مردم در نيمه ماه شوال سال 533 هجرى قمرى بر رضوان بن ريحينى شوريدند .\r\nرضوان از خانه خود فرار كرد و از اموال و اثاث آنچه در منزل داشت بر جاى گذاشت .\r\nمردم اموال بيحد و حساب از خانه او غارت كردند .\r\nبالاخره الحافظ سوار شد و به ميان مردم رفت و آنان را آرام ساخت و باقى اموالى را كه در خانه رضوان بود به قصر خود منتقل\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل بگشايند و هو ابدان رسد از هم بپاشد از پس آنكه يك پاره بوده است . و چنان پندارند كه مومياى مصرى را از سر اين مردگان گيرند . و آن از معدنى فارسى نيكوتر است .\r\nدر سعيد سنگى است بمانند دينارهاى سكه زده و بر آن رباعياتى است مانند سكه ، و سنگ آن بسان عدس است و آن بسيار است و چنان دانند كه آن سنگ‌ها ، دينارهاى فرعون و كسان اوست كه خداى تعالى آن را مسخ كرده است - معجم البلدان .\r\n( از لغتنامهء دهخدا )\r\n","page_name":" 280 ","page_number":280},
  {"content":"\r\n\r\nفرمود ! ولى رضوان به شام رفت تا از اتراك يارى بخواهد و با مساعدت ايشان بار ديگر بر مصر مسلط شود .\r\nالحافظ امير بن مصال را فرستاد تا از طرف وى به رضوان امان دهد و عهد كند كه او را آزارى نخواهد رساند . و بدين ترتيب او را به مصر باز گرداند .\r\nدر نتيجه اين امر ، رضوان به مصر برگشت . و الحافظ او را در قصر خود زندانى ساخت .\r\nدر اين خصوص روايت ديگرى هست و اين روايت صحيح است كه گفته‌اند رضوان رهسپار شام شد و به شهر صرخد روى آورد .\r\nدر ماه ذى القعده بدان شهر رسيد و در اقامتگاه فرمانرواى شهر ، امين الدوله كمشتكين ، فرود آمد .\r\nامين الدوله مقدم او را گرامى داشت و در اكرام و اجلال او از چيزى فرو گذارى ننمود .\r\nرضوان در پيش امين الدوله چندى به سر برد .\r\nبعد ، در سال 534 هجرى با لشكرى به مصر بازگشت و نزديك باب النصر با مصريان جنگيد .\r\nاو مصريان را شكست داد و از آنان جماعت بسيارى را كشت .\r\nو سه روز در مصر ماند .\r\nبعد ، چون سپاهيانى كه با وى بودند از اطرافش پراكنده شدند ، تصميم گرفت كه به شام باز گردد .\r\nدر اين جا بود كه الحافظ امير بن مصال را پيش رضوان فرستاد و او را بر گرداند .\r\nسپس رضوان را در قصر خود زندانى كرد و همسر وى را نيز به پيش وى آورد .\r\nاو تا سال 543 هجرى در قصر الحافظ زندانى بود ، بعد ، زندان خود را نقب زد و از آن بيرون رفت .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nآنگاه بر اسبى كه برايش آماده شده بود ، جست و فرار كرد و از رود نيل گذشت و رهسپار جيزه شد .\r\nدر جيزه [ ( 1 ) 
  ] به گردآورى سپاه پرداخت و از مردم مغرب و ساير فراد قشونى ترتيب داد و آنان را آماده جنگ ساخت و بقاهره برگشت و نزديك جامع الاقمر فرود آمد .\r\nآنگاه براى الحافظ پيام فرستاد و ازو پولى خواست كه به شيوه معمول ميان مردم تقسيم كند چون رسم بر اين بود كه وقتى كسى را وزير مىكردند بيست هزار دينار برايش مىفرستادند كه ميان مردم پخش نمايد .\r\nالحافظ نيز بيست هزار دينار برايش فرستاد . و او اين پول را قسمت كرد .\r\nبدين جهة مردم بيشترى دورش جمع شدند و او نيز از الحافظ پول بيش‌ترى خواست .\r\nالحافظ بيست هزار دينار ديگر براى رضوان فرستاد كه آن را نيز تقسيم نمود .\r\nبعد ، كه ديگر پولى در بساطش نماند ، مردم از اطرافش پراكنده شدند و او را تنها گذاردند .\r\nرفته رفته سر و صداى او خوابيد .\r\nاندكى بعد ، گروه بسيارى از سياه پوستان افريقائى دورش را گرفتند كه الحافظ آنان را بر ضد او تحريك كرده بود .\r\nاين عده به غلامان رضوان حمله بردند و با آنان به جنگ پرداختند\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جيزه : دهى است به مصر .\r\n( منتهى الارب ) شهر كوچكى است در مغرب فسطاط ، قصبه‌اى است بدان سوى نيل و اهرام به قرب آن است و از اين رو به اهرام جيزه ناميده مىشوند .\r\n( از لغتنامهء دهخدا )\r\n","page_name":" 282 ","page_number":282},
  {"content":"\r\n\r\nو زد و خورد راه انداختند .\r\nرضوان ناچار برخاست كه سوار اسب شود و دخالت كند و قضيه را فيصله دهد .\r\nيكى از ياران وى اسبى برايش آماده ساخت . و همين كه رضوان خواست سوار اسب شود ، او را غافلگير كرد و با شمشير گردنش را زد .\r\nآنگاه سر رضوان را از بدن جدا كرد و پيش الحافظ ، فرمانرواى مصر ، برد .\r\nالحافظ نيز سر رضوان را براى زن او فرستاد .\r\nسر را بردند و در كنار همسرش گذاشتند . زن نگاهى به سر افكند و گفت : « سرانجام مردان چنين است ! » الحافظ ، بعد از رضوان ، ديگر به هيچ كس وزارت نداد و تا هنگامى كه از دنيا رفت كليه امور را شخصا اداره مىكرد .\r\n\r\nگرفتن مسلمانان قلعهء وادى بن الاحمر را از دست فرنگيان\r\nدر اين سال ، در ماه رجب ، سپاهيان دمشق با سردار خود امير بزاوش ، رهسپار طرابلس شام شدند .\r\nگروهى كثير از افراد تركمان و جنگجويان تابع امير بزاوش به دو پيوستند و در اين قشون كشى شركت كردند .\r\nوقتى قمص ، فرمانرواى طرابلس ، خبر نزديك شدن آنان را به ولايت خود شنيد ، با تمام نفرات و تجهيزات خود براى مقابله با آنان شتافت .\r\nامير بزاوش با آنان جنگيد و شكستشان داد .\r\nاز سواران و شجاعان فرنگ گروه بسيارى كشته شدند و كسانى\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nهم كه زنده مانده بودند به صورت بدى به طرابلس بازگشتند .\r\nمسلمانان بر توابع طرابلس دست يافتند و اموال كثيرى را از آن حدود به غنيمت بردند .\r\nهمچنين ، قلعه وادى بن الاحمر را محاصره كردند و آن را با قهر و غلبه گرفتند .\r\nآنگاه هر چه در قلعه بود ، غارت كردند . جنگجويان را كشتند .\r\nزنان و فرزندان را اسير كردند و مردان را گرفتار ساختند و خود سالم به دمشق بازگشتند در حالى كه مال فراوان بدست آورده بودند .\r\n\r\nمحاصرهء شهر حمص بوسيلهء اتابك عماد الدين زنگى\r\nدرين سال ، در ماه شعبان ، اتابك عماد الدين زنگى رهسپار شهر حمص گرديد .\r\nاو قبلا صلاح الدين محمد ياغيسيانى را كه از بزرگترين امراء همراه او محسوب مىشد و مردى محيل و مكار بود ، بدانجا فرستاد تا با مردمى كه در شهر حمص به سر مىبردند تماس گيرد و آنان را براى تسليم شهر حاضر كند .\r\nصلاح الدين محمد به حمص رسيد كه در آن معين الدين انز فرمان مىراند و حكومت مىكرد .\r\nمعين الدين انز ، از سران بزرگ دمشق به شمار مىرفت و شهر حمص نيز چنان كه پيش از اين ذكرش گذشت ، به اقطاع به وى واگذار شده بود .\r\nكوشش و تدبير و حيله و تزويرى كه صلاح الدين محمد براى فريفتن اهالى حمص به كار برد به جائى نرسيد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدر همين وقت اتابك عماد الدين زنگى با سپاهيان خود بدانجا رسيد و شهر را محاصره كرد .\r\nاو چند بار در خصوص تسليم شهر ، با معين الدين مكاتبه كرد و در نامه‌هاى خود گاهى به او وعده داد و گاهى او را تهديد نمود .\r\nولى معين الدين بدين گونه احتجاج كرد كه شهر حمص تعلق به صاحب آن ، شهاب الدين فرمانرواى دمشق ، دارد و آن را به امانت به دست وى سپرده است . لذا آن را تسليم نخواهد كرد مگر اينكه به زور ازو بستانند .\r\nبدين ترتيب اتابك عماد الدين زنگى تا بيستم ماه شوال محاصره شهر حمص را ادامه داد ، بعد بدون اينكه به مقصود خود نائل آمده باشد ، از آن جا رفت .\r\nسپس رهسپار قلعه بعرين شد و آنجا را كه تعلق به فرنگيان داشت محاصره كرد .\r\nما جريان اين محاصره را - اگر خداوند بزرگ بخواهد - اينك شرح خواهيم داد .\r\n\r\nتصرف قلعهء بعرين و شكست خوردن فرنگيان\r\nدر اين سال ، در ماه شوال ، اتابك عماد الدين زنگى از موصل روانه شام گرديد .\r\nاو قلعه بعرين را محاصره كرد كه نزديك شهر حماة بود و از بلندترين و استوارترين دژهاى فرنگيان شمرده مىشد .\r\nهمين كه در نزديك قلعه فرود آمد ، با ساكنان قلعه به جنگ پرداخت و پيشروى كرد .\r\nفرنگيان ، اعم از سواران و پيادگان و ملوك و سرداران و سروران\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nروحانى ايشان ، همه با اموال و دار و ندار خود به سوى بعرين حركت كردند تا اتابك عماد الدين زنگى را از آن قلعه دور سازند .\r\nولى اتابك زنگى از آن جا نرفت و صبر كرد تا فرنگيان نزديك قلعه رسيدند .\r\nآنگاه با ايشان روبرو شد و سخت‌ترين جنگ را كرد كه تا آن زمان مردم ديده بودند .\r\nهر دو دسته تا مدتى پايدارى كردند تا جنگ سرانجام به شكست فرنگيان منتهى گرديد .\r\nمسلمانان از همه سو شمشير به روى آنان كشيدند .\r\nملوك و سواران فرنگى به قلعه بعرين كه نزديكشان بود ، رفتند و بدانجا پناه بردند .\r\nاتابك عماد الدين زنگى ، آنها را در قلعه محاصره كرد و از رسيدن همه چيز به آنها ، حتى از رسيدن اخبار ، جلوگيرى نمود . در نتيجه ، به علت سختگيرى در بستن راه‌ها و ترسى كه سربازان اتابك ازو داشتند ، و دستورهايش را بى چون و چرا اجرا مىكردند ، كسانى كه در قلعه بودند ، از شهرهاى خود به كلى بىخبر ماندند .\r\nبعد كشيشان و رهبانان به شهرهاى روم و فرنگ و اطراف وارد شدند در حالى كه از دست مسلمانان به ستوه آمده بودند . و به مردم آن شهرها و فرمانروايان ايشان خبر دادند كه اگر اتابك زنگى و سپاهيانش بر قلعه بعرين و ساكنان آن تسلط يابند و آنجا را از دست فرنگيان بگيرند ، ساير شهرها را نيز در اسرع وقت خواهند گرفت و براى مسلمانان ديگر كارى جز تصرف بيت المقدس باقى نخواهد ماند .\r\nبه شنيدن اين گونه خبرها ، مسيحيان اجتماع كرد و با تحمل دشوارىها و خوارىها رهسپار شام شدند .\r\nما اينك آنچه را كه براى ايشان پيش آمد شرح مىدهيم .\r\nاما زنگى در جنگ با فرنگيان سخت كوشيد . فرنگيان پايدارى كردند تا جائى كه ذخيره خواربارشان به پايان رسيد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nآنان غافلگير شده بودند و آمادگى براى اين جنگ نداشتند و باور نمىكردند كه احدى بتواند بر آنان دست يابد بلكه متوقع بودند كه باقى شهرهاى شام را نيز به تصرف در آوردند .\r\nوقتى خواربار و مواد غذائى آنان رو به كاستى گذارد دچار پايان خود را كشتند و خوردند .\r\nو بالاخره هنگامى كه كارد به استخوانشان رسيد حاضر به تسليم شدند در صورتى كه به آنان امان دهند و بگذارند كه به شهرهاى خود برگردند .\r\nعماد الدين زنگى اين پيشنهاد را نپذيرفت .\r\nولى وقتى كه شنيد بقيه فرنگيان اجتماع كرده‌اند و قريبا به قلعه بعرين نزديك خواهند شد ، كسانى را كه در قلعه بودند امان داد و مقرر داشت كه پنجاه هزار دينار به دو بدهند .\r\nاهالى قلعه چون به كلى از محيط خارج بىاطلاع مانده بودند و خبر نداشتند كه قريبا كمك براى آنها خواهد رسيد ، اين قرار را قبول كردند .\r\nلذا اتابك زنگى آنان را آزاد ساخت . بنابر اين همه از قلعه بيرون آمدند و قلعه را تسليم او كردند .\r\nوقتى از قلعه دور شدند ، خبر يافتند كه گروه انبوهى از همكيشان ايشان براى نجاتشان دست اتحاد به يكديگر داده‌اند .\r\nبه شنيدن اين خبر ، از تسليم و تحويل قلعه و پرداخت آن مبلغ گزاف پشيمان شدند .\r\nولى البته پشيمانى سودى نداشت .\r\nآنها فقط به علت اينكه هيچ خبرى از خارج دريافت نمىكردند ، به تسليم قلعه تن در دادند .\r\nاتابك عماد الدين زنگى در مدتى كه با فرنگيان دست و پنجه نرم مىكرد شهرهاى معره و كفر طاب را از آنان گرفته بود .\r\nمردم اين دو شهر و اهالى ساير ولاياتى كه بين حلب و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nحماة قرار داشتند ، از دست ساكنان قلعه بعرين هميشه در خوارى و ذلت به سر مىبردند زيرا آتش جنگ بين آنان شعله‌ور بود و قتل و غارت همواره ميانشان ادامه داشت .\r\nوقتى اتابك عماد الدين زنگى آن قلعه را تسخير كرد مردم ايمنى يافتند ، شهرها آباد گرديد و محصولات و در آمد آنها رو به - فزونى گذارد .\r\nگشودن قلعه بعرين ، فتح نمايانى بود و هر كس كه آن نواحى را ببيند ، مىداند كه من راست مىگويم .\r\nبهترين و عادلانه‌ترين عمل اتابك عماد الدين زنگى كارى بود كه با اهالى شهر معره كرد .\r\nفرنگيان ، پس از تصرف اين شهر ، تمام اموال و املاك ساكنان شهر را گرفته بودند .\r\nاتابك زنگى وقتى معره را گشود ، از اهالى شهر كسانى را كه باقى مانده بودند ، همچنين فرزندان كسانى را كه به هلاك رسيده بودند ، احضار فرمود .\r\nاين گروه ستمرسيده و غارت زده ، املاك از دست رفته خود را مطالبه كردند .\r\nاتابك از آنها اسناد املاك را خواست .\r\nجواب دادند : « فرنگيان آنچه ما داشتيم از ما گرفتند ، حتى اسنادى را كه مربوط به املاك ما بود با خود املاك ضبط كردند . »\r\nاتابك زنگى گفت : « دفاتر حلب را بخواهيد و نام هر كس را كه ملكى در اختيار داشته و خراجى مىپرداخته ، از روى آن پيدا كنيد . »\r\nچنين كردند و صاحبان اصلى املاك را تشخيص دادند و بدين ترتيب املاك مردم را به ايشان برگرداندند .\r\nاين كار ، چنان كه گفتيم ، از بهترين و عادلانه‌ترين كارها به - شمار مىرفت .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nرفتن پادشاه روم از شهرهاى خود به سوى شام .\r\nپيش از اين گفتيم كه فرنگيان رسولانى را به خدمت پادشاه قسطنطنيه فرستادند و ازو يارى خواستند .\r\nاين عده ، فرمانرواى قسطنطنيه را از آنچه اتابك عماد الدين زنگى كرده بود آگاه ساختند و او را برانگيختند كه براى نجات فرنگيان و شهرهاى ايشان اقدامى بكند . و به اين شهرها كمك برساند پيش از آن كه به تصرف دشمن در آيند و ديگر كمك نتيجه‌اى نداشته باشد .\r\nپادشاه قسطنطنيه نيروئى تجهيز كرد و از طريق دريا حركت نمود و به شهر انطاليه [ ( 1 ) 
  ] رفت كه در كرانه دريا قرار داشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - انطاليه ( به فتح الف ) : شهرى در تركيه ، در كيليكيه قديم ، و از شهرهاى معروف رم شرقى ، واقع در ساحل مديترانه نزديك خليج قسطنطنيه داراى بيست و هفت هزار جمعيت و صنايع نساجى و غذائى - از فرهنگ فارسى معين ، اعلام و لاروس .\r\n( از لغتنامهء دهخدا ) انطاليه يا اداليه شهرى است كه 27478 نفر جمعيت دارد .\r\nاين شهر در جنوب غربى تركيه ، كنار درياى مديترانه واقع است .\r\nمصنوعات ابريشمى دارد .\r\nنزديك آن معادن كروم و منگنز موجود است .\r\nدر سال 601 هجرى قمرى سلطان كيخسرو اول ، از سلاجقه روم ، آن را گرفت ؛ در سال 826 هجرى قمرى به تصرف دولت عثمانى در آمد .\r\n( دائرة المعارف فارسى )\r\n","page_name":" 289 ","page_number":289},
  {"content":"\r\n\r\nدر آن جا لنگر انداخت و منتظر رسيدن كشتىهاى خود شد كه حامل اموال و اسلحه او بودند .\r\nپس از رسيدن كشتىها ، سوار شد و حركت كرد و رهسپار نيقيه ( نيكيا ) [ ( 1 ) 
  ] شد و آنجا را محاصره كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نيقيه : اين شهر را امروزه « ازنيق » مىخوانند .\r\n( اعلام المنجد ) ازنيق ( به كسر الف ) : قصبه مركزى در قضاى ينى شهر از سنجاق از طغرل ، در ولايت خداوندگار اين قصبه در ساحل شرقى درياچه موسوم به - همين نام و در پنجاه و پنج هزار گزى شمال شرقى بروسه و نود هزار گزى جنوب شرقى استانبول و در چهل و هفت هزار گزى مشرق اسكله‌اى موسوم به كمليك واقع است .\r\nازنيق قصبه ويرانه و كوچكى مىباشد كه در حدود 1500 سكنه دارد .\r\nاما در قديم شهرى بزرگ و مشهور بوده به نام نيكيا (  Nicee  ) و دو ديوار استوار آن هنوز هم در كمال متانت خودنمائى مىكند .\r\nقله‌ها و دروازه‌هاى آن به حال اصلى خود باقى هستند .\r\nمحيط اين ديوار كه دور شهر كشيده بوده‌اند بيست يا بيست و چهار گز طول و شش هزار گز عرض دارد ، و قصبه حاليه را با تمام باغها و مزرعه‌ها و چمنزارهاى اطراف و حوالى در بر گرفته ، و چهار دروازه قطور دارد .\r\nجوامع و مساجد و ابنيه خيريه اسلامى درين قصبه مشاهده مىشود كه اكثر آنها رو به ويرانى گذاشته ، و از اين رو به خوبى معلوم مىشود كه در اوايل دولت عثمانى هم اين قصبه ، شهرى بزرگ بوده است .\r\nبزرگتر و زيباترين مسجد جامع آن ، جامع سبز مىباشد . اين بنا را مرحوم خير الدين پاشا به يادگار گذاشته است .\r\nاين جامع نظير جامعى مىباشد كه به امر چلبى سلطان محمد خان در شهر بروسه ساخته‌اند .\r\nبقيهء ذيل در صفحهء بعد\r\n","page_name":" 290 ","page_number":290},
  {"content":"\r\n\r\nاهالى اين شهر حاضر شدند كه مالى به او بپردازند و بدين ترتيب با او مصالحه كردند .\r\nهمچنين گفته شد كه او آن شهر را گرفت و از آنجا به شهر\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل جامع ازنيق با كاشىهاى سبز مزين است و آن را طورى پرداخته‌اند كه در جرگه بدايع صنعت است و اكنون هم معمور است .\r\nديگر جامع قطب الدين مىباشد كه پسر پاشاى مذكور در فوق ، خليل پاشا ، بنا كرده ، و نيز جامع محمود چلبى نوه پاشاى آخرى است .\r\nبالاخره جامع موسوم به « اشرف‌زاده » كه بنا كرده خانم مكرمه خاتون مىباشد .\r\nدو مدرسه هم دارد . يكى را سلطان اورخان غازى و ديگرى را سليمان پاشا بنا كرده . اولى آباد و دائر ، دومى ويران است .\r\nصاحبان جوامع مذكوره ، عمارات و ساختمان‌ها هم داشته‌اند .\r\nمرقد اشرف‌زاده عبد الله رومى و خواجه قطب الدين و علاء الدين مصرى و حاجى حمزه بك و خير الدين پاشا و يعقوب پاشا در درون اين قصبه واقع شده ، اين قصبه بسيار زيباست .\r\nاطراف و حوالى آن داراى باغ و باغچه و تپه‌هاى سبز و خرم مىباشد .\r\nچشم‌اندازهاى دلنشين و دلفريبى دارد ، ولى بعض مرداب‌هاى واقع در گوشه و كنار ، هواى اين قطعه را سنگين كرده است .\r\nچشمه‌ها و چاه‌ها و آبهاى جارى بسيار نيز در آن جا مشاهده مىشود شهر ازنيق در ازمنه قديمه يكى از بزرگترين شهرهاى خطه بيتينا بوده است .\r\nاين شهر را آنتيگون كه يكى از وراث و سرداران اسكندر كبير بوده ، سه قرن پيش از ميلاد بنا نهاده و به آنتيگونيا موسوم كرده بود .\r\nبعدها « ليسيماخوس » نام زوجه خويش « نيكه » را به اين شهر داد .\r\nپس مشهور به نيكبا شد .\r\nبقيهء ذيل در صفحهء بعد\r\n","page_name":" 291 ","page_number":291},
  {"content":"\r\n\r\nادنه و شهر مصيصه رفت .\r\nاين دو شهر در دست پسر ليون ارمنى بود كه فرمانروائى قلاع دروب را داشت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل مسقط الراس « ايپارخوس » و « ديون كاسيوس » كه از مشاهير مورخانند ، اين شهر بوده است .\r\nدر سال 325 ميلادى ، در زمان امپراطور قسطنطين ، رهبانان مجلس بزرگى در اين شهر منعقد ساخته ، به وضع مراسم و عقايد اساسى نصرانيت پرداخته‌اند .\r\nباز در تاريخ 787 ميلادى ، مجلس روحانى ديگرى در همين شهر انعقاد يافته به تكفير بت‌شكنان پرداختند .\r\nسليمان سلجوقى در سال 469 هجرى ازنيق را ضبط كرده بود .\r\nبعد از بيست سال مسيحيان از وى استرداد كردند .\r\nدر سال 1204 اين سرزمين را به عنوان « دوك‌نشين نيكيا » به « لوئى دبلوا » كه يكى از رؤساى مسيحى بود اعطا كردند .\r\nدر همان اوان به دست « تئودور لاسكاريس » افتاد .\r\nاين شخص به اين قدر قانع نبود و دامنه تملك خود را تا جهات « كوتاهيه » و « اياصلوغ » كشانيد .\r\nدودمان وى قريب شصت سال ازنيق را پايتخت خود قرار دادند .\r\nقسطنطنيه درين مدت در دست مسيحيان بود و در سنه 1261 ميلادى يكى از اعضاء دودمان مذكور موسوم به « ميخال پالئولوگ » قسطنطنيه را استرداد كرده پايتخت قرار داد .\r\nبالاخره در سنه 731 هجرى ، در زمان سلطنت سلطان اوزجان غفارى ، شاهزاده سليمان پاشا ازنيق را فتح و ضميمه ممالك عثمانيه ساخت .\r\nدر اوايل دولت عثمانى بر رونق و زيبائى آن افزوده شد و مدت مديدى در زمره بلاد معظمه بود ولى بعدها از رونق افتاده رو به خرابى نهاد .\r\nبقيهء ذيل در صفحهء بعد\r\n","page_name":" 292 ","page_number":292},
  {"content":"\r\n\r\nپادشاه قسطنطنيه آن دو شهر را نيز محاصره كرد و به تصرف خويش در آورد .\r\nاز آنجا به عين‌زربه رفت و آن جا را به قهر و غلبه تسخير كرد آنگاه « تل حمدون » را گرفت و اهالى آن ناحيه را به جزيره قبرس منتقل ساخت .\r\nبعد ، از بندر اسكندرونه گذشت .\r\nسپس به شام حمله برد و در ماه ذى القعده شهر انطاكيه را در حلقه محاصره گرفت و عرصه را بر اهالى تنگ ساخت .\r\nفرمانرواى شهر ريموند فرنگى بود .\r\nميان آنها پيك و پيام‌هائى رد و بدل گرديد و سرانجام با يك ديگر صلح كردند .\r\nپادشاه قسطنطنيه از آن جا به بغراس [ ( 1 ) 
  ] رفت و از بغراس\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل مساحت ناحيه ازنيق به هفتصد و چهار هزار گز مربع بالغ مىشود .\r\nعده نفوس آن به 4150 تن ميرسد . از اين عده فقط يكصد و ده تن رومى و همين مقدار ارمنى است . بقيه مسلمانند .\r\n( خلاصه از لغتنامهء دهخدا )\r\n[ ( 1 ) 
  ] - بغراس ( به فتح باء ) : از بلاد شام است ، گمان مىكنم در ساحل واقع شده ( سمعانى ) ( اللباب ) .\r\nشهرى است به دامنه كوه لكام ، و آن شهر مسلمة بن عبد الملك است نام شهرى است بنا كرده مسلمة بن عبد الملك كه به دامنه كوه لكام است . ( آنندراج ) نام جائى كه تقريبا دوازده ميل تا انطاكيه فاصله دارد و داراى قلعه مرتفع و چشمه‌سارها و اشجار و بساتين است ( ناظم الاطبا ) شهرى است به شام اندر كوه‌ها و اندر وى سرائى است كه زبيده كرده است .\r\nوقف‌هاى بسيار بر آن جا كرده كه هر كه بدين شهر رسد بدين سراى\r\n","page_name":" 293 ","page_number":293},
  {"content":"\r\n\r\nوارد شهر ابن ليون ارمنى گرديد .\r\nابن ليون اموال بسيارى به او پيشكش كرد و به اطاعت او در آمد .\r\nو الله اعلم .\r\n\r\nپاره‌اى ديگر از رويداده‌هاى سال\r\nدر اين سال ، در بيست و چهارم ماه ايار ( يكى از ماه‌هاى رومى ماه سوم بهار ) در شام ابر سياهى پديدار شد و دنيا را تيره و تار ساخت .\r\nهوا مانند شب تاريك گرديد .\r\nپس از آن ، ابر سرخى پيدا شد و گوئى آتشى بود كه جهان را روشن ساخت .\r\nآنگاه باد شديدى وزيدن گرفت كه بسيارى از درختان را انداخت در حوران و دمشق اين وضع سخت‌تر بود .\r\nبعد از اين باد ، باران شديدى باريد كه هوا را خنك و گياهان را تر و تازه ساخت .\r\nدر اين سال مؤيد الدين ابو الفوارس ، مسيب بن على بن حسين معروف به ابن الصوفى از شهر صرخد به دمشق برگشت .\r\nاو با خانواده خود از دمشق به صرخد رفته و تا اين زمان در آن شهر مانده بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل فرود آيد و او را مهمانى كنند . ( حدود العالم ) .\r\nاز انطاكيه به دژ بغراس رفتم كه دژى است مستحكم داراى كشتزارها و باغها . . . بغراس به سبب وسعت و خرمى چراگاه تركمنان مىباشد . ( سفرنامه ابن بطوطه ) ( از لغتنامهء دهخدا )\r\n","page_name":" 294 ","page_number":294},
  {"content":"\r\n\r\nدر اين سال برگشت .\r\nابو الفوارس رياست امور شهر دمشق را عهده‌دار بود و در نزد اهالى محبوبيتى داشت .\r\nنفوذ و قدرت او بسيار بود . فرمانروائى چيره دست شمرده مىشد و مردانگى و مروتى نمايان داشت .\r\nدر اين سال ، در بغداد بيمارىها بسيار شد و مرگ‌هاى ناگهانى در اصفهان و همدان رو به فزونى گذارد .\r\nدر اين سال اتابك عماد الدين زنگى رهسپار شهر دقوقاء گرديد و آن را محاصره كرد و پس از جنگ سختى كه با اهالى قلعه شهر كرد ، آن جا را به تصرف در آورد .\r\nدر اين سال ، ابو سعيد احمد بن محمد بن ثابت خجندى ، رئيس شافعيان ، در اصفهان در گذشت .\r\nاو فقه را در نزد پدر خود آموخته بود و در مدرسه نظاميه اصفهان درس مىداد .\r\nدر اين سال ، همچنين ، ابو القاسم هبة الله بن احمد بن عمر حريرى از دار جهان رخت بر بست .\r\nاو در روز عاشوراء سال 435 هجرى به دنيا آمده بود . و آخرين كسى بود كه از ابو الحسن زوج الحره حديث روايت مىكرد .\r\nخطيب ابو بكر بن ثابت نيز از زوج الحره روايت مىنمود .\r\nوفات خطيب مذكور در سال 463 هجرى اتفاق افتاد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\n532 وقايع سال پانصد و سى و دوم هجرى قمرى\r\n\r\nتسلط اتابك عماد الدين زنگى بر شهر حمص و قسمت‌هاى ديگرى از توابع دمشق\r\nدر اين سال ، در ماه محرم ، اتابك عماد الدين زنگى به شهر حماة رسيد و از آنجا رهسپار بقاع بعلبك شد . و قلعه مجدل را به - تصرف خويش در آورد .\r\nاين قلعه تعلق به فرمانرواى دمشق داشت .\r\nنگهبان قلعه بانياس نيز به او نامه‌اى نگاشت و طى آن ، فرمانبردارى خود را نسبت به او اعلام كرد .\r\nبانياس نيز متعلق به فرمانرواى دمشق بود .\r\nاتابك عماد الدين زنگى ، بعد ، رهسپار شهر حمص گرديد و آن جا را محاصره كرد و جنگ با مردم حمص را ادامه داد .\r\nپس از حمله پادشاه روم به حلب ، اتابك عماد الدين از حمص\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبه سوى سلميه روى آورد .\r\nوقتى كه حادثه روميان ، چنان كه ذكر كرديم ، اتفاق افتاد اتابك دوباره به حمص بازگشت و جنگ را از سر گرفت . ضمنا به نزد شهاب الدين محمود ، فرمانرواى دمشق رسولى را فرستاد و مادر او را خواستگارى كرد .\r\nمادر شهاب الدين محمود ، دختر جاولى بود و زمرد خاتون نام داشت .\r\nاين خانم همان كسى بود كه پسر خود ، شمس الملوك ، را به قتل رسانيد ، همچنين مدرسه‌اى در حول و حوش دمشق ساخت كه مسلط بر وادى شقرا و نهر بردى بود .\r\nاتابك عماد الدين زنگى ، پس از آن خواستگارى ، با مادر شهاب الدين زناشوئى كرد و شهر حمص را با قلعه آن تحويل گرفت و به تصرف در آورد .\r\nزمرد خاتون در ماه رمضان ، به خانه شوهر تازه خود ، اتابك عماد الدين ، رفت .\r\nآنچه اتابك را به اين زناشوئى كشاند آن بود كه ديد زمرد خاتون در دمشق نفوذ و قدرت بسيار دارد و مردم از او فرمان مىبرند . بدين جهة گمان كرد كه به وسيله ازدواج با او مىتواند بر دمشق دست يابد .\r\nولى پس از زناشوئى با او نقشه‌اى كه كشيده بود نقش بر آب شد چون نتوانست به آرزوى خود برسد . لذا از او روى گردان شد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nرسيدن پادشاه روم شرقى به شام دست يافتن او بر بزاعه و رفتار او با مسلمانان\r\nما ضمن شرح وقايع سال 531 هجرى خروج پادشاه روم از شهرهاى خود و درگيرى وى را با فرنگيان و ابن ليون ذكر كرديم .\r\nدر اين سال ، پادشاه روم به شام رسيد و مردم شام از رسيدن او شديدا هراسان گرديدند .\r\nاو به بزاعه حمله برد و آن را محاصره كرد . بزاعه شهر كوچك و زيبائى بود كه در شش فرسنگى حلب قرار داشت .\r\nوقتى بزاعه در محاصره واقع شد ، گروهى از بزرگان حلب به اتابك عماد الدين زنگى پناه بردند و از او يارى خواستند .\r\nاتابك كه در آن هنگام به محاصره شهر حمص اشتغال داشت جمعى كثير از سپاهيان خود را همراه ايشان فرستاد .\r\nاين سپاهيان داخل شهر حلب گرديدند تا چنانچه روميان اين شهر را محاصره كردند ، از آنها ممانعت نمايند .\r\nپادشاه روم كه سرگرم جنگ با مردم بزاعه بود ، در برابر شهر منجنيق‌هائى نصب كرد و بر كسانى كه در شهر مىزيستند عرصه را تنگ ساخت تا سرانجام در بيست و پنجم ماه رجب به مردم شهر امان داد و شهر را تصرف كرد .\r\nاما او كه به مردم شهر امان داده بود ، پس از دست يافتن بر بزاعه ، خلاف قول خود عمل كرد و راه غدر و خيانت بوئيد و به كشتن مردم و اسير كردن زنان و كودكان پرداخت .\r\nتعداد زخميان شهر به پنج هزار و هشتصد تن بالغ گرديد .\r\nقاضى شهر و جماعتى از بزرگان كه شماره آنان نزديك به -\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nچهار صد تن مىشد به كيش مسيحيت در آمدند .\r\nروميان ، يعنى اهالى روم شرقى ، پس از دست يافتن بر شهر بزاعه مدت ده روز در آنجا اقامت كردند .\r\nدرين مدت به جست و جوى كسانى بودند كه از بيم مهاجمان در نهانگاه‌ها به سر مىبردند .\r\nبه روميان گفته شد كه گروه بسيارى از مردم اين ناحيه به - درون غارها پناه برده‌اند .\r\nروميان نيز دهنه غارها را آتش زدند و دود دادند و كسانى را كه به غارها پناهنده شده بودند در اثر دود خفه كردند .\r\nسپس رهسپار حلب شدند و بر كرانه قويق ( كه رودى است نزديك حلب ) فرود آمدند .\r\nفرنگيانى هم كه در ساحل شام اقامت داشتند همراه گروه مذكور بودند .\r\nاز روز بعد ، همه ، پياده و سوار به سوى حلب شروع به پيشروى كردند .\r\nجوانان حلب براى مبارزه با آنان از شهر بيرون آمدند و به - جنگى بسيار سخت دست زدند .\r\nاز روميان بسيارى كشته و بسيارى زخمى شدند . يك كشيش عاليقدر نيز در ميانشان بود كه به قتل رسيد .\r\nسرانجام روميان زيان ديده دست از جنگ كشيدند و عقب نشستند .\r\nسه روز ديگر در آن حدود ماندند ؛ و چون از ماندن خود سودى نديدند ، آنجا را ترك گفتند و به سوى قلعه اثارب رهسپار شدند .\r\nمسلمانانى كه در قلعهء اثارب به سر مىبردند از حركت آنان وحشت زده شدند و در روز نهم شعبان از قلعه گريختند .\r\nدر نتيجه ، روميان به آسانى قلعه اثارب را تصرف كردند و مردان و زنان و كودكانى را كه در بزاعه اسير گرفته بودند در آن قلعه گذاردند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nگروهى از روميان را نيز مامور ساختند كه در قلعه بمانند و مواظب اسيران باشند و قلعه را نگهبانى كنند .\r\nبعد ، از آن جا رفتند .\r\nامير اسوار كه در حلب اقامت داشت ، وقتى كه از حمله و هجوم روميان آگاه شد با سپاهيانى كه در اختيارش بودند به قلعه اثارب رفت و به روميانى كه در قلعه اقامت داشتند حمله برد و آنان را كشت و اسيران و زندانيان را آزاد ساخت و به حلب بازگشت .\r\nاما اتابك عماد الدين زنگى از شهر حمص رخت بر بست و رهسپار شهر سلميه گرديد و بدان شهر حمله برد . بار و بنه خود را هم از فرات گذراند و به سوى رقه فرستاد .\r\nعده‌اى از زبده سواران خود را نيز مامور كرد كه بدنبال روميان بروند و خواربار و آذوقه را از آنان قطع كنند .\r\nاما روميان آهنگ قلعه شيزر كردند .\r\nاين قلعه از بلندترين دژها شمرده مىشد و روميان نيز از آن جهة به فكر تسخير آن افتادند كه به اتابك عماد الدين زنگى تعلق نداشت و در نگهدارى آن اهتمام زياد به كار نميرفت .\r\nاين قلعه در اختيار امير ابو العساكر سلطان بن على بن مقلد بن نصر بن منقذ كنانى بود .\r\nروميان بر اين قلعه هجوم بردند و آن را محاصره كرده و هيجده منجنيق در برابر آن بر پاى داشتند .\r\nصاحب قلعه ، امير ابو العساكر ، رسولى را به خدمت اتابك عماد الدين زنگى فرستاد و از او كمك خواست .\r\nاتابك نيز به سوى او رهسپار گرديد و در ساحل نهر العاصى كه نزديك شيزر - بين شيزر و حماة - قرار داشت ، فرود آمد .\r\nاو هر روز با قسمتى از سپاهيان خود سوار مىشد و به شيزر مىرفت و در جائى مىايستاد كه روميان آنها را ببينند .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nاز آنجا دسته‌اى سرباز مىفرستاد تا از روميان به هر كس كه دست يافتند ، او را بگيرند .\r\nبعد ، كسى را نزد پادشاه روم فرستاد و پيام داد : « شما از ترس من به اين كوه‌ها پناهنده شده‌ايد . از كوه‌ها به طرف صحرا بيائيد تا با يك ديگر دست و پنجه نرم كنيم . اگر من بر شما غلبه يافتم مسلمانان را از شرتان آسوده مىسازم . و اگر شما پيروز شديد ، از دست ما آسوده خاطر مىشويد و شيزر و غيره را نيز تصرف مىكنيد .\r\nپادشاه روم در سپاهيان خود ياراى برابرى با مسلمانان را نمى - ديد . سخنان اتابك عماد الدين زنگى نيز براى او بيشتر جنبه تهديد داشت .\r\nفرنگيان شام به پادشاه روم توصيه كردند كه با اتابك زنگى بجنگد و غلبه بر او را كار سهل و ساده‌اى شمردند .\r\nولى او زير بار نرفت و به توصيه آنان عمل نكرد و گفت :\r\n« آيا شما گمان مىكنيد سپاهيان اتابك زنگى به همان اندازه هستند كه از اين جا مىبينيد و جز اين مقدار قشون ديگرى ندارد ؟ . . .\r\nشما اشتباه مىكنيد چون او مىخواهد كه شما با وى روبرو شويد تا بيحد و حساب از طرف مسلمانان به وى كمك برسد . »\r\nاتابك عماد الدين زنگى ، همچنين ، از طرفى به پادشاه روم پيام مىفرستاد و به او اخطار مىكرد كه فرنگيان شام از وى بيمناك هستند و اگر از جاى خود دور شود به وى پشت خواهند كرد و خواهند گريخت .\r\nاز طرف ديگر به فرنگيان شام پيام مىفرستاد و آنان را از پادشاه روم مىترساند و مىگفت : اگر پادشاه روم فقط يك قلعه را در سرزمين شام متصرف شود ، سراسر شهرهاى شما را خواهد گرفت .\r\nبدين ترتيب هر دسته‌اى را نسبت به دسته ديگر بد گمان و بىاعتماد ساخت .\r\nدر نتيجه ، پادشاه روميان كه اعتماد و اطمينانش از همه طرف سلب شده و بلا تكليف مانده بود ، ناچار پس از بيست و چهار روز\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاقامت در نزديك قلعه شيزر ، از آنجا دور شد .\r\nمنجنيق‌ها و ساير آلات محاصره را نيز به جاى خود رها كرد وقتى او با لشكريان خود از آن جا رفت ، اتابك زنگى كسانى را بدنبال پس قراول و بنگاه لشگر او فرستاد .\r\nآنها به بسيارى از كسانى كه از قشون روم عقب افتاده بودند دست يافتند و آنان را كشتند يا اسير ساختند .\r\nاتابك عماد الدين زنگى آنچه را كه از روميان بر جاى مانده بود تصاحب كرد .\r\nچون فرنگيان بر بزاعه تسلط داشتند ، اتابك زنگى ، كمال الدين ابو الفضل محمد بن عبد الله بن قاسم شهرزورى را به خدمت سلطان مسعود گسيل داشت و ازو براى جنگ با فرنگيان استمداد كرد قشون خواست .\r\nكمال الدين به بغداد رفت و خود را به سلطان مسعود كه در بغداد اقامت داشت ، رساند .\r\nاو جريان امر را به خدمت سلطان مسعود معروض داشت و سلطان را از عاقبت سهل انگارى درين قضيه بر حذر داشت . و به او حالى كرد كه ميان او و روميان ديگر چيزى نمانده جز اينكه حلب را به - تصرف در آورند و از طريق رود فرات به سوى بغداد سرازير شوند .\r\nاما سخنان او نتيجه‌اى نداد و سلطان مسعود را تحريك نكرد لذا يكى از ياران خود را گماشت كه روز جمعه با گروهى از رنود عجم به مسجد جامع قصر برود و به او دستور داد كه وقتى واعظ بالاى منبر رفت ، فرياد بزند : « وا اسلاماه ! وا دين محمداه ! » و اطرافيان او نيز همينطور نعره و فرياد سر دهند ، همچنين ، لباس خود را پاره كند و عمامه خود را از سر بر دارد و به زمين زند .\r\nآنگاه شورش كنان به اتفاق ساير مردم از مسجد به سوى اقامتگاه سلطان مسعود روانه گردد .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nشخص ديگرى را نيز به مسجد جامع سلطانى فرستاد كه نظير همان كارها را انجام دهد .\r\nبنابر اين ، روز جمعه ، وقتى واعظ بر فراز منبر رفت ، آن مرد برخاست و بر سر خود كوفت و عمامه خود را انداخت و لباس خود را چاك زد .\r\nكسانى هم كه با وى بودند همين كار را كردند و از هر طرف نعره و فرياد بر آوردند .\r\nمردم به هيجان آمدند و به گريه افتادند و نماز جماعت را ترك گفتند و به لعن سلطان مسعود پرداختند .\r\nآنگاه همه با هم از مسجد جامع بيرون ريختند و همراه شيخ به سوى اقامتگاه سلطان مسعود رفتند .\r\nدر مسجد جامع سلطانى هم عين همين شورش و هيجان به راه افتاد و مردم از آنجا نيز به قصر سلطان مسعود رهسپار شدند .\r\nچيزى نگذشت كه مردم از همه سو اقامتگاه سلطان مسعود را احاطه كردند و اشك ريختند و پناه خواستند .\r\nسلطان مسعود كه چنين ديد بيمناك شد و كمال الدين ابو الفضل شهرزورى را احضار فرمود .\r\nكمال الدين ابو الفضل بعدا جريان ملاقات خود را با سلطان مسعود بدين گونه شرح داد .\r\n« پيش از آنكه به حضور سلطان برسم مىترسيدم از اينكه مبادا در آنجا صدمه‌اى ببينم .\r\nوقتى بر او وارد شدم ، گفت : « اين چه فتنه‌اى است كه بر پا كرده‌اى ؟ » جواب دادم : « من كارى نكرده‌ام . من در خانه‌ام بودم و اين خود مردم هستند كه به خاطر دين و اسلام بر سر غيرت آمده و از عاقبت اين سهل انگارى ميترسند . »\r\nگفت : « برو پيش مردم و آنان را پراكنده كن و فردا پيش\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nما بيا و از سپاهيان من هر قدر كه مىخواهى انتخاب كن . »\r\nمن مردم را از اطراف قصر سلطان پراكنده ساختم و از فرمانى كه سلطان راجع به تجهيز قشون داده بود آگاهشان كردم .\r\nروز بعد ، همچنان كه سلطان مسعود فرموده بود ، در ديوان حاضر شدم و سپاه انبوهى براى همراهى با من آماده گرديد .\r\nبعد براى نصير الدين كه در موصل بود پيام فرستادم و اين جريان را به او اطلاع دادم و او را ترساندم از اينكه قشون دشمن بر شهرها دست يابد و آنها را متصرف شود .\r\nاو نيز با من موافقت كرد و جواب داد : « شهرها بىشك گرفته مىشوند ولى اگر مسلمانان آنها را تسخير كنند بهتر است از اينكه كافران آنها را بگيرند . »\r\nبنابر اين ما شروع به تهيه وسائل حركت كرديم كه نامه اتابك عماد الدين زنگى رسيد مبنى بر اينكه پادشاه روميان عقب‌نشينى كرده و رفته است و به من دستور مىداد كه ديگر تجهيز قشون لازم نيست و هيچ سپاهى همراه نبرم .\r\nسلطان مسعود را از اين نامه آگاه ساختم . فرمود : « قشون اكنون آماده شده و از جنگ در شام چاره‌اى نيست . »\r\nسرانجام پس از آن همه كوشش و خدمت بسيار به اتابك و ياران او ، قشون بازگشت .\r\nپس از مراجعت پادشاه روميان از قلعه شيزر شاعران در وصف اتابك عماد الدين زنگى مدايح بسيار ساختند . از آن جمله ستايشى است كه مسلم بن خضر بن قسيم حموى ازو كرده در قصيده‌اى كه نخستين بيت آن اين است :\r\n بعزمك ايها الملك العظيم * تذل لك الصعاب و تستقيم \r\nو از جمله ابيات آن قصيده اينهاست :\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n الم تر ان كلب الروم لما * تبين انه الملك الرحيم\r\nفجاء يطبق الفلوات خيلا * كان الجحفل الليل البهيم\r\nو قد نزل الزمان على رضاه * و دان لخطبه الخطب العظيم\r\nفحين رميته بك فى خميس * تيقن ان ذلك لا يدوم\r\nو ابصر فى المفاضة منك جيشا * فاحرب لا يسير و لا يقيم\r\nكانك في العجاج شهاب نور * توقد و هو شيطان رجيم\r\nاراد بقاء مهجته فولى * و ليس سوى الحمام له حميم \r\n( يعنى : در اثر عزم و همت تو ، اى پادشاه بزرگ ، دشوارىها برايت آسان و خوار و هموار مىشود .\r\nنمىبينى كه وقتى واضح شد كه او پادشاه مهربانى است ، سگ روم ( يعنى فرمانرواى روم شرقى ) از جاى خود حركت كرد و با خيل سپاه خود ، مانند سپاه شب ظلمانى ، بيابان‌ها را گرفت ؟\r\nتوسن زمانه به رضاى خاطر او سر فرود آورد و آن كار بزرگ براى او سهل شد .\r\nاما وقتى تو با لشكر خود او را هدف تير قرار دادى ، دانست كه آن وضع پايدار نخواهد ماند .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nو از تو سپاهى ديد كه آماده جنگ بود و آرام و قرار نداشت گوئى تو در تاريكى مانند شهاب نورى بودى كه روشن گرديد و او حكم شيطان رجيم را داشت [ ( 1 ) 
  ] او جان خود را مىخواست بدين جهة از ميدان نبرد روى گردان شد چون ديد جز مرگ يار و ياورى ندارد .\r\nاين قصيده‌اى طولانى است و عجيب اينكه حكايت كرده‌اند :\r\nوقتى فرمانرواى روم شرقى در صدد حمله به قلعه شيزر بر آمد ، اين خبر به گوش ساكنان قلعه رسيد .\r\nامير مرشد بن على كه برادر صاحب قلعه بود ، در حالى كه قرآن را مىگشود ، گفت :\r\n« خداوندا ، به حق كسى كه اين قرآن را بر او نازل كرده‌اى ، اگر خواست تو اين است كه پادشاه روم شرقى بر اين ناحيه دست يابد ، مرا به نزد خود ببر ! » او پس از چند روز در گذشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قدما معتقد بودند كه چون شيطان از زمين قصد آسمان كند ، فرشتگان با تير آتشين او را بزنند و از صعود ممانعت كنند .\r\nبدين اعتقاد در كتب نظم و نثر مضامين بسيار آمده است .\r\n( شهاب ) گاه به نيزه آتشين نيز كه افكنده شود تشبيه شده است .\r\n( لغتنامهء دهخدا )\r\n","page_name":" 306 ","page_number":306},
  {"content":"\r\n\r\n\r\nجنگ ميان سلطان مسعود و ملك داود و اميرانى كه همراه او بودند\r\nالراشد بالله ، وقتى از پيش اتابك عماد الدين زنگى رفت و از موصل دور شد ، رهسپار آذربايجان گرديد .\r\nاو در مراغه رحل اقامت افكند .\r\nامير منكبرس فرمانرواى فارس ، و نايب او در خوزستان امير بوزابه ، و امير عبد الرحمن طغايرك صاحب خلخال ، و ملك داود پسر سلطان محمود ، همه نسبت به سلطان مسعود بد گمان بودند و ازو مىترسيدند .\r\nبنابر اين ، خود را به الراشد بالله رساندند و موافقت كردند كه به - الراشد بالله دست اتحاد دهند و همه براى او به صورت يك دست واحد در آيند و او را بار ديگر به مسند خلافت باز گردانند .\r\nالراشد بالله اين پيشنهاد را پسنديد ولى از اجتماع با آنان خوددارى كرد .\r\nدرين هنگام سلطان مسعود در بغداد به سر مىبرد كه خبر همدستى آنان به گوشش رسيد .\r\nلذا در ماه شعبان از بغداد براى مبارزه با آنان حركت كرد . و در « بنجن كشت » با آنان به جنگ پرداخت .\r\nدرين جنگ سلطان مسعود پيروزى يافت و آنان را شكست داد و امير منكبرس را اسير گرفت و به علت گستاخى و بىپروائى كه نسبت\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبه وى نشان داد ، او را در پيش روى خود به قتل رساند .\r\nپس از اين پيروزى لشكريان سلطان مسعود متفرق شدند تا شكت‌خوردگان را تعقيب كنند و در نواحى مختلف دست به غارت و چپاول بگذارند .\r\nامير بوزابه و امير عبد الرحمن طغايرك در قسمت بلند برجسته‌اى از زمين ايستاده بودند كه مىتوانستند از آنجا وضع قشون سلطان مسعود را ببينند .\r\nهمين كه ديدند لشكريان سلطان مسعود از اطراف وى پراكنده شده‌اند ، موقع را مغتنم شمردند و بر او حمله بردند .\r\nسلطان مسعود كه نفرات كمى در اختيار داشت نتوانست در برابر آن دو امير پايدارى كند و گريخت .\r\nامير بوزابه جمعى از اميران سلطان مسعود را اسير كرد .\r\nعده‌اى از اين اسيران عبارت بودند از : صدقة بن دبيس صاحب حله ، پسر اتابك قراسنقر صاحب آذربايجان و عنتر بن ابو العسكر و غيره .\r\nامير بوزابه آنان را در اردوگاه خود نگاه داشت . اما وقتى شنيد كه رئيس وى منكبرس به قتل رسيده ، همه را كشت .\r\nسرانجام هر دو لشكر ، يعنى هم لشكر سلطان مسعود و هم قشونى كه بر ضد وى مىجنگيدند ، شكست خورده و متوارى شده بودند و اين شگفت‌انگيزترين اتفاقى بود كه روى داد .\r\nپس از زد و خوردها سلطان مسعود آهنگ آذربايجان كرد و ملك داود هم رهسپار همدان شد . الراشد بالله نيز بعد وارد همدان گرديد .\r\nدر ميان آراء و نظريات كسانى كه با الراشد بالله همدست شده بودند اختلاف افتاد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبعضى از آنان عقيده داشتند و توصيه مىكردند كه بايد به عراق حمله برد و بر آن سرزمين دست يافت .\r\nبرخى ديگر مىگفتند كه بايد اول دنبال سلطان مسعود رفت و كار او را يكسره كرد و از دست او آسوده شد . چون بعد از نجات از شر او باقى كارها آسان خواهد بود .\r\nامير بوزابه كه بزرگترين فرد آن جماعت شمرده مىشد ، اين كار را مقرون به صواب نمىدانست .\r\nغرض اصلى او اين بود كه پس از كشته شدن امير منكبرس ، فرمانرواى فارس ، فرصت را غنيمت شمارد و به فارس برود و پيش از آنكه كسى در آن جا از ورود وى ممانعت كند ، به شهرهاى فارس دست يابد .\r\nروى اين اصل ، نقشه تمام همدستان الراشد بالله را بر هم زد و رهسپار فارس گرديد و آن استان را به تصرف خويش در آورد .\r\nبنابر اين استان‌هاى فارس و خوزستان ، هر دو ، در اختيار وى قرار گرفتند .\r\nاز طرف ديگر سلجوقشاه پسر سلطان محمد رهسپار بغداد گرديد كه آن جا را بگيرد .\r\nولى امير بقش سلاحى كه در بغداد سمت شحنگى داشت ، و امير نظام خادم ، امير الحاج ، به مقابله با او شتافتند و با او جنگيدند و از ورود او به بغداد جلوگيرى كردند چون او زبون و ناتوان بود و نيروى كافى نداشت .\r\nچون صدقة بن دبيس كشته شده بود ، سلطان مسعود حله را در اختيار برادرش ، محمد بن دبيس ، قرار داد . مهلهل بن ابو العسكر را نيز به اداره كردن امور او گماشت .\r\nمهلهل ابن ابو العسكر برادر عنتر بن ابو العسكر بود كه اسير\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nگرديده و كشته شده بود .\r\nدر هنگامى كه امير بقش سلاحى ، شحنه بغداد ، سرگرم نبرد با سلجوقشاه بود ، ولگردان از فرصت استفاده كردند و به بغداد حمله بردند و به غارت اموال مردم پرداختند .\r\nمردان را كشتند و كار جسارتشان بقدرى بالا گرفت كه علنا مزاحم ثروتمندان مىشدند و هر چه مىخواستند ، از آنان مىگرفتند و اموالى را كه ربوده بودند بر سر باربران مىگذاشتند و حمل مىكردند .\r\nوقتى امير بقش سلاحى ، شحنه بغداد ، از جنگ با سلجوقشاه فراغت يافت و به بغداد برگشت به سركوبى آن ولگردان پرداخت . از آنان گروهى را كشت و گروهى را به دار آويخت .\r\nدر نتيجه اين اغتشاشات نرخ اجناس بالا رفت .\r\nاز امير بقش در اين واقعه ظلم و بيدادگرى بسيار ديده شد چون به عده‌اى از افراد بىگناه و پاكدامن نيز تهمت ولگردى ميزد و آنان را بجاى ولگردان دستگير مىساخت .\r\nكار به جائى رسيد كه عده‌اى بغداد را ترك گفتند و از آن جا به موصل و شهرهاى ديگر كوچ كردند .\r\n\r\nكشته شدن الراشد بالله\r\nالراشد بالله در همدان بود ، و چنان كه گفتيم ، ملك داود و امير بوزابه و اميران و سپاهيانى كه با آن دو تن بودند نيز در همدان اقامت داشتند .\r\nپس از شكست خوردن سلطان مسعود و پراكنده شدن سپاهيان ، الراشد بالله با ملك داود رهسپار خوزستان گرديد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nخوارزمشاه نيز همراه آنان بود .\r\nاين عده به حويزه ( كه قصبه‌اى در خوزستان بود ) رسيدند .\r\nدر همان اوقات سلطان مسعود به بغداد رفت تا دست آنان را از بغداد كوتاه سازد .\r\nبر اثر رفتن سلطان مسعود به بغداد كسانى كه قصد تصرف بغداد را داشتند از قصد خود منصرف شدند .\r\nدر نتيجه ، ملك داود به سوى فارس برگشت و خوارزمشاه نيز به شهرهاى خود مراجعت كرد .\r\nبنابر اين الراشد بالله تنها ماند و چون ديگر از لشكريان عجم نااميد شده بود به اصفهان رفت .\r\nدر بيست و پنجم ماه رمضان مىخواست براى خواب نيمروز به بستر برود كه عده‌اى از خراسانيانى كه در خدمتش بودند بر او حمله بردند و او را كشتند .\r\nاو بيمار بود و از بيمارى رنج مىبرد ، بدين ترتيب از آن رنج رهائى يافت ! جنازه او را در حول و حوش اصفهان ، در ناحيه‌اى موسوم به - شهرستان ، دفن كردند .\r\nوقتى او به قتل رسيد ، جمعى از همراهانش سوار شدند و به - تعقيب باطنيانى پرداختند كه قاتلان او شمرده مىشدند . و آنها را گرفتند و به قتل رساندند .\r\nوقتى خبر كشته شدن او به بغداد رسيد ، يك روز در عزاخانه نشستند و براى او سوگوارى كردند .\r\nاو سفيد پوست و بور بود ، رنگ خوب و صورت نمكينى داشت .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمهيب بود و توانائى و صلابت بسيار داشت .\r\nابو بكر صولى گفت : از آغاز اسلام تا كنون هميشه ششمين فرد از افرادى كه زمام حكومت مردم را در دست گرفته‌اند ، ناچار شده كه از كار بر كنار گردد ، چه بسا كه بقتل هم رسيده است .\r\nمن درباره اين موضوع تامل كردم و ديدم همانطور است كه مردم گفته‌اند ، زيرا :\r\nنخستين كسى كه براى ترتيب امور اين امت قيام كرد محمد رسول خدا ( ص ) بود . پس از او ، ابو بكر و عمر و عثمان و على ( ع ) بودند .\r\nششمين نفر امام حسن بود كه از خلافت خلع گرديد .\r\nبعد ، معاويه و پسرش يزيد ، و معاوية بن يزيد ، و مروان ، و عبد الملك بن مروان بودند .\r\nششمين نفر عبد الله بن زبير بود كه از خلافت خلع گرديد و كشته شد .\r\nبعد ، وليد بن عبد الملك ، و برادرش سليمان ، و عمر بن عبد العزيز ، و يزيد ، و هشام دو فرزند عبد الملك بودند .\r\nششمين نفر وليد بن يزيد بن عبد الملك بود كه از خلافت بر كنار گرديد و كشته شد .\r\nسپس كار بنى اميه سر و سامان نيافت و از هم پاشيد .\r\nآنگاه ابو العباس سفاح به خلافت رسيد و بعد از او منصور و مهدى و هادى و هرون الرشيد به مسند خلافت نشستند .\r\nششمين نفر امين بود كه از خلافت افتاد و كشته شد .\r\nپس از او مامون ، معتصم ، واثق ، متوكل و منتصر بودند .\r\nششمين نفر المستعين بالله بود كه مخلوع و مقتول گرديد .\r\nبعد ، معتز و مهتدى و معتمد و معتضد و مكتفى بر مسند خلافت\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nقرار گرفتند .\r\nششمين نفر المقتدر بالله بود كه از خلافت افتاد و دوباره به - خلافت برگشت و بعد كشته شد .\r\nسپس به ترتيب ، قاهر ، و راضى ، و متقى ، و مستكفى و مطيع روى كار آمدند .\r\nششمين نفر طائع بود كه از خلافت افتاد .\r\nآنگاه قادر ، و قائم ، و مقتدى ، و مستظهر و مسترشد به خلافت برگزيده شدند .\r\nششمين نفر الراشد بالله بود كه از خلافت بر كنار گرديد و سرانجام به قتل رسيد .\r\nمن گفتم : در اين حرف ايرادى هست و آن اين است كه بيعت براى خلافت ابن زبير پيش از بيعت براى عبد الملك بن مروان بود و قرار دادن او بعد از عبد الملك معقول نيست .\r\nابو بكر صولى نيز خلفاى مذكور را فقط تا زمان المقتدر بالله بيان نموده و خلفاى بعد از او را ديگران ذكر كرده‌اند .\r\n\r\nشرح حال ابن بكران عيار\r\nدرين سال ، در ماه ذى الحجه ، كار ابن بكران در بغداد بالا گرفت و تعداد پيروان او رو به فزونى گذارد .\r\nاو با عده‌اى از ولگردان و تبهكاران سوار مىشد و علنا دست به - تباهكارى و فساد مىگذاشت .\r\nشريف ابو الكرم كه والى بغداد بود ، از او مىترسيد و به ابو القاسم برادرزاده خود ، كه حامى باب الازج بود دستور داد كار او را بسازد تا از شر وى آسوده گردد .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nابن بكران بيشتر اوقات در حومه بغداد اقامت مىكرد و رفيق و همكارى نيز داشت كه به ابن بزاز معروف بود .\r\nكار اين دو نفر به جائى رسيد كه تصميم گرفتند در شهر انبار بنام خود سكه بزنند .\r\nبالاخره امير بقش سلاحى ، شحنه بغداد ، و وزير خليفه ، شرف الدين زينبى ، براى والى بغداد ، ابو الكرم ، پيغام فرستادند كه : « اگر تو ابن بكران را نكشى ، ما تو را خواهيم كشت . »\r\nابو الكرم نيز برادرزاده خود ، ابو القاسم ، را به نزد خود فراخواند و جريان را برايش شرح داد و گفت : « اكنون با تست كه تصميم بگيرى ، يا مرا و خود را انتخاب كنى يا ابن بكران را . »\r\nجواب داد : « من او را مىكشم . »\r\nابن بكران عادت داشت كه بعضى از شب‌ها پيش برادرزادهء ابو الكرم مىآمد و در خانه او مىماند و نزد او به ميگسارى ميپرداخت .\r\nوقتى به عادت هميشگى خود پيش وى آمد و شراب نوشيد ، ابو القاسم سلاح او را گرفت .\r\nآنگاه بر او حمله‌ور گرديد و او را كه بىسلاح بود كشت و مردم را از شر او آسوده ساخت .\r\nپس از مدت كمى نيز رفيق و همكار وى ابن البزاز را گرفت كه به دار آويخته شد .\r\nبا او گروهى از دزدان و راهزنان دستگير شدند و به قتل رسيدند .\r\nمردم ، با كشته شدن آنها ، آسودگى و اطمينان خاطر يافتند و فتنه خوابيد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nكشته شدن كمال درگزينى و وزارت خازن\r\nدر اين سال ، سلطان مسعود وزير خود ، عماد ابو البركات بن سلمة درگزينى را دستگير كرد و از ميان برداشت . و پس از او وزارت خود را به كمال الدين محمد بن حسين خازن سپرد .\r\nكمال درگزينى ، مردى با شهامت ، دلير ، دادگر به شمار مىرفت فرمان او نافذ و رفتار او نيكو بود .\r\nاو باج مرزى و بازرگانى و ساير باج و خراج‌هاى غير منصفانه را موقوف ساخت و بيدادگرىها را از بين برد .\r\nكارهاى سلطان مسعود را خوب اداره مىكرد و وظايف خود را نيز به وجهى نيكو انجام مىداد .\r\nاو براى سلطان خزائن بسيار گرد آورد و اشياء زيادى را كه از طريق خيانت يا دزدى بدست آورده و پنهان كرده بودند ، كشف نمود .\r\nاين امر به صاحبمنصبان و كارگزاران گران آمد و بر آن شدند كه وى را از بين بردارند .\r\nلذا ميانه او و ساير اميران ، به ويژه قراسنقر فرمانرواى آذربايجان دشمنى انداختند .\r\nامير قراسنقر از خدمت سلطان مسعود كناره گرفت و براى او پيام داد كه : « يا سر وزير خود را براى ما ميفرستى ، يا ما خدمتگزار سلطان ديگرى خواهيم شد . »\r\nبنابر اين اميرانى كه در خدمت سلطان مسعود بودند كشتن وزير را توصيه كردند و سلطان را از بروز فتنه‌اى جبران ناپذير بر حذر داشتند .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nسلطان مسعود نيز بر خلاف ميل خود ، او را كشت و سرش را پيش قراسنقر فرستاد .\r\nبدين ترتيب او راضى شد .\r\nمدت وزارت كمال در گزينى هفت ماه بود و كشته شدن او در سال 533 اتفاق افتاد .\r\nسلطان مسعود ، پس از او ، ابو العز طاهر بن محمد بروجردى وزير قراسنقر ، را به وزارت خود منصوب ساخت .\r\nوزير جديد به لقب عز الملك ملقب گرديد .\r\nپس از كشته شدن كمال ، كارها بر سلطان مسعود سخت شد و فرمانداران شهرها بدون اجازه او به سرزمين‌هائى دست مىانداختند و درآمد آنها را تصاحب مىكردند .\r\nكار به جائى رسيد كه براى سلطان مسعود از شهرها جز نام سلطنت ، چيز ديگرى باقى نماند .\r\n\r\nپاره‌اى ديگر از رويداده‌هاى سال\r\nدر اين سال ، حسام الدين تمرتاش ايلغازى ، فرمانرواى ماردين قلعه هتاخ را كه در ديار بكر واقع بود به تصرف خويش در آورد .\r\nاين قلعه را از دست يكى از طايفه بنى مروان گرفت .\r\nفرزندان مروان همه پادشاهان ديار بكر بودند و اين يكى آخرين فردى به شمار مىرفت كه از آنان باقىمانده بود و فرمانروائى مىكرد .\r\nپاك و منزه است و پروردگارى كه زنده جاويدان است و فرمانروائى او زوال نمىيابد و كاهش و دگرگونى در او راه پيدا نمىكند .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدرين سال جامه كعبه از هم گسيخته شد و رامشت ، يك تاجر فارسى ، به تهيه جامه ديگرى براى كعبه همت گماشت .\r\nاو از تمام جامه‌هاى فاخرى كه در دسترس داشت جامه‌اى براى كعبه فراهم آورد كه بهاى آن به ده هزار دينار مصرى بالغ گرديد .\r\nاو از بازرگانان ثروتمند و مالدارى بود كه به هندوستان مسافرت مىكرد .\r\nدر اين سال ، سلطان مسعود امير بقش سلاحى ، شحنه بغداد ، را به - قتل رساند .\r\nاو به مردم ظلم مىكرد و آزار روا مىداشت . بيدادگرىهائى كرد كه از هيچ كس ديگر به غير از او ديده نشده بود .\r\nسلطان مسعود او را دستگير نمود و به تكريت فرستاد و در نزد مجاهد الدين بهروز زندانى كرد .\r\nسپس فرمان قتل او را داد .\r\nوقتى مىخواستند او را بكشند خود را در رود دجله انداخت و در آب غرق گرديد .\r\nسر او را از تن جدا كردند و پيش سلطان فرستادند .\r\nسلطان مسعود ، بعد از او ، امور شحنگى عراق را به مجاهد الدين بهروز سپرد .\r\nمجاهد الدين بهروز كارهاى نيكوئى انجام داد از آن جمله اينكه سيل بند نهروان و امثال آنها را درست كرد .\r\nمردى نيك رفتار بود و بخشش بسيار مىكرد .\r\nدر اين سال ، شيخ ابو منصور بن رزاز در مدرسه نظاميه بغداد به تدريس پرداخت .\r\nاو به اتابك عماد الدين زنگى پيام فرستاد و آزادى قاضى القضاة\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nزينبى را خواستار شد .\r\nقاضى القضاة آزاد گرديد و به بغداد رفت . خليفه او را خلعت داد و بر منصب خود گماشت .\r\nدر اين سال ، در خراسان قحط و خشكسالى سختى روى داد كه مدتى طول كشيد .\r\nكار خشكسالى بالا گرفت تا جائى كه مردم سگ و گربه‌ها و حيوانات ديگر را مىخوردند .\r\nبيشتر مردم شهرها از شدت گرسنگى يار و ديار خود را ترك گفتند و پراكنده گرديدند .\r\nدر اين سال ، طغان ارسلان ، فرمانرواى بدليس [ ( 1 ) 
  ] و ارزن ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بدليس ( به كسر باء ) : شهركى است به ارمينيه با نعمت و مردم و خواسته و بازرگانان بسيار ، و از آن زيلوهاى قالى و غيره و شلوار بند و چوب خيزد - از حدود العالم .\r\n( لغتنامهء دهخدا ) شهرى است در آناتولى شرقى و در ولايتى به همين نام در كنار رود بتلس .\r\nدر حدود يازده هزار تن سكنه دارد .\r\nاين شهر در سال‌هاى اول فتوحات اسلامى فتح شد و از سال 1207 ميلادى به دست ايوبيان افتاد .\r\nآنان عده‌اى از اكراد را در آن جا مستقر كردند .\r\n( دائرة المعارف فارسى )\r\n","page_name":" 318 ","page_number":318},
  {"content":"\r\n\r\nاز ديار بكر ، درگذشت .\r\nپس از او ، پسرش فرنى جانشين او گرديد و كار فرمانروائى بر او راست شد .\r\nدرين سال ، در ماه صفر ، در شام و جزيره و ديار بكر و موصل و عراق و ساير شهرها زلزله بزرگى روى داد .\r\nاين زلزله ويرانى بسيار بار آورد و گروه بسيارى از مردم در زير آوار جان سپردند .\r\nدر اين سال ، احمد بن محمد بن ابو بكر بن ابو الفتح دينورى فقيه حنبلى در بغداد در گذشت .\r\nاو اين اشعار را زياد مىخواند :\r\n تمنيت ان تمسى فقيها مناظرا * به غير عياء و الجنون فنون\r\nو ليس اكتساب المال دون مشقة * تلقيتها و العلم كيف يكون \r\n( يعنى : آرزو دارى كه بدون رنج و كوشش ، فقيهى سخندان شوى . جنون انواع مختلف دارد و اين هم نوعى از آن است .\r\nوقتى كسب مال بدون زحمت ميسر نباشد ، كسب علم بدون رنج چگونه ميسر مىشود . )\r\nدر اين سال ، محمد بن عبد الملك بن عمر ابو الحسن كرخى ، از دار جهان رخت بر بست .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nاو در سال 458 به جهان آمده بود .\r\nفقيهى بود محدث كه در كرخ و اصفهان و همدان و غيره احاديث بسيار شنيده بود .\r\nدر اين سال ، در ماه شعبان ، قاضى ابو العلاء صاعد بن حسين بن اسماعيل بن صاعد در گذشت .\r\nاو پسر عم قاضى ابو سعيد بود و در نيشابور ، بعد از ابو سعيد ، بر مسند قضاوت نشست .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n.\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n.\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n.\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n.\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n.\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n.\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n.\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n.\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n.\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n.\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n.\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n.\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n.\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n.\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n.\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n.\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n.\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n.\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n.\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n.\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n.\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n.\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n.\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n.\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n.\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n.\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n.\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n.\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n.\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n.\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n.\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n.\r\n\r\n\r\n","description":"","footnote":"","page_name":" 400 ","page_number":400}
  ]