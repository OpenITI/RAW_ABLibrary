[
  {"content":"\r\n\r\n\r\nجلد دوازدهم\r\n\r\n[ تتمهء كتاب نكاح 
  ]\r\n\r\n23 / 6 / 1381 شنبه درس شمارهء ( 442 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nموضوع : خيارى بودن يا لزوم عقد جارى شده بر صبى يا صبيه توسط پدر يا جدّ\r\n\r\nخلاصهء درس قبل و اين جلسه :\r\nبحث جارى در مسأله چهارم از فصل اولياء العقدِ كتاب نكاح عروة الوثقى است ، و آن اينكه چنانچه پدر يا جدّ ، فرزند يا نوهء صغير يا صغيره خود را تزويج كردند ، آيا اين عقد لازم است يا زوجين مىتوانند پس از بلوغ عقد را فسخ كنند در اين جلسه پس از توضيحى پيرامون مفهوم خيار در اصطلاح قدماء و متأخرين ، روايات نافيه و مثبتهء اختيار داشتن صبيه را نقل و بررسى كرده ، ادامهء بررسى آن را به جلسه آينده موكول مىنمائيم .\r\n* * * \r\nبيان موضوع :\r\nمسأله چهارم از فصل اولياء عقد را در مباحث گذشته مورد بحث قرار داديم ولى چون در بيان و تنظيم آن كاستىهايى به چشم مىخورد ، مجدداً مورد بررسى قرار مىدهيم :\r\nمسأله 4 : لا خيار للصغيرة اذا زوّجها الاب أو الجدّ بعد بلوغها و رشدها بل هو لازم عليها و كذا الصغير على الاقوى و القول بخياره فى الفسخ و الامضاء ضعيف .\r\nآيا صبى يا صبيه بعد از بلوغ و رشد مىتوانند عقدى را كه پدر يا جدّ آنها در زمان كودكى آنها انجام داده‌اند ، فسخ نمايند ؟ يا عقدى كه ايشان در زمان كودكى براى\r\n\r\n","description":"","footnote":"","page_name":" 4119 ","page_number":1},
  {"content":"\r\n\r\nصبى و صبيه انجام داده‌اند لازم مىباشد ؟\r\nقبل از بررسى مسأله مناسب است به توضيح اصطلاح « خيار » در كلمات فقهاء بپردازيم .\r\n\r\nمفهوم خيار در اصطلاح قدماء و متأخرين\r\nكلمه خيار بين قدماء و متأخرين در دو مفهوم متفاوت به كار رفته است . در قرون متأخر به اختيار داشتن نسبت به فسخ عقدى كه صحيح بالفعل است - ليكن غير لازم - خيار اطلاق مىشود . اما در نزد قدماء خيار مفهوم وسيع‌ترى داشته است .\r\n« خيار » در نزد قدماء علاوه بر معناى متعارف نزد متأخرين شامل حق امضاء و ردّ عقدى كه تنها صحت تأهلى و شأنى دارد نه فعلى - مانند حق امضاء و ردّ اصيل نسبت به عقد فضولى - نيز مىگردد .\r\nاز برخى عبائر شيخ طوسى رحمه الله استفاده مىشود كه ايشان هر چند « خيار » را ظاهر در يكى از دو معناى گذشته مىدانند ولى معناى سوّمى را نيز براى خيار مطرح مىكنند و آن عبارت است از اطلاق خيار در مورد به هم زدن عقد صحيح بالفعل به وسيله‌اى غير از فسخ ( مانند طلاق ) . و لذا خيار داشتن صبى را در عقدى كه پدر او خوانده است به معناى حق طلاق و خيار داشتن صبيه را به معناى اختيار خواست طلاق ، تفسير مىكنند .\r\nايشان هر چند اين معناى اخير را خلاف ظاهر لفظ خيار دانسته و لكن براى رفع تعارض چنين توجيهى را مطرح نموده است .\r\n\r\nحال به بيان اقوال فقهاء و روايات موجود در مسأله مىپردازيم :\r\n\r\nالف ) اقوال فقهاء در مورد خيار داشتن صبى يا صبيه :\r\nاما در مورد صبيه : در كلمات بسيارى از فقهاء بر لزوم چنين عقدى ادعاى اجماع يا نفى خلاف شده است و ما نيز قائل صريحى بر عدم لزوم عقد اجراء شده بر صبيه ، و حق خيار داشتن پس از بلوغ نيافتيم . البته صاحب مدارك مسأله را به\r\n\r\n","description":"","footnote":"","page_name":" 4120 ","page_number":2},
  {"content":"\r\n\r\nصورت ترديد مطرح نموده و صاحب حدائق فى الجمله تأملاتى دارد هر چند به لزوم عقد و خيارى نبودن آن پس از بلوغ تمايل پيدا كرده است .\r\nو اما نسبت به عقد صبى : سه قول وجود دارد قول اول : نظر مشهور است - هر چند مشهور بودن اين قول بين قدماء ثابت نيست - بر مبناى اين قول پسر هم مانند دختر عقدش لازم است و پس از بلوغ حق رد عقد را ندارد .\r\nقول دوم اين است كه پس از بلوغ پسر مىتواند عقدى را كه پدر يا جد در زمان صباوت براى او اجراء كرده‌اند نپذيرد يعنى عقد او صحت فعليه غير لازمه داشته و پسر پس از بلوغ مىتواند اين عقد صحيح بالفعل را فسخ نمايد « 1 » . اين نظر را پنج نفر از بزرگان قبل از محقق در هفت كتاب ، مطرح كرده‌اند و به آن فتوا داده‌اند كه عبارتند از : شيخ طوسى رحمه الله در سه كتاب تهذيب و استبصار « 2 » و نهايه و ابن براج در مهذب و ابن حمزه در وسيله و ابن ادريس در سرائر و كيدرى در اصباح .\r\nقول سوم : قولى است كه از كتاب غنيه أبو المكارم بن زهره مىتوان استظهار نمود ( گرچه كسى به اين صورت كه بيان مىشود به ابن زهره نسبت نداده است ) . ايشان در مبحث شرايط صحت عقد نكاح ، يكى از شرائط را ولايت داشتن بر عقد ذكر مىكند و سپس موارد ولايت داشتن جد و پدر را مىشمرد و همه ضمائر كلام خود را به صورت مؤنث مىآورد كه بازگشت آنها به صغيره است و از اينجا معلوم مىشود كه در مورد صبى چنين ولايتى را قائل نيست . بنابراين اگر پدر يا جد در زمان صباوت صبى ، عقدى براى او جارى ساخته باشند ، از قبيل عقد فضولى خواهد بود كه در زمان صباوت صحت تأهلى و شأنى دارد و در صورتى كه پسر پس\r\n\r\n\r\n","description":"","footnote":"\r\n( 1 ) - اين همان معناى اولى است كه براى لفظ خيار در ابتداى اين جلسه بيان شد . يعنى خيارى بودن بنابر اصطلاح متأخرين .\r\n( 2 ) - مطلب مورد نظر در تهذيب و استبصار با تأمل و تعمق به دست مىآيد و با نظر بدوى چنين مطلبى استفاده نمىشود .\r\n","page_name":" 4121 ","page_number":3},
  {"content":"\r\n\r\nاز بلوغ آن عقد را امضاء نمايد به فعليت مىرسد « 1 » . ظاهر كالصريح كتاب غنيه اين قول است .\r\n\r\nب ) روايات نافى خيار از صبيّه\r\n1 . صحيحهء محمد بن اسماعيل بن بزيع قال سألت ابا الحسن عليه السلام عن الصبية يزوّجها ابوها ثمّ يموت و هى صغيرة متكبر قبل ان يدخل بها زوجُها ، يجوز عليها التزويج أو الامر اليها ؟ قال : يجوز عليها تزويج أبيها . « 2 »\r\n2 . صحيحهء عبد الله بن الصلت قال سألت ابا الحسن عليه السلام عن الجارية الصغيرة يزوّجها ابوها ، لها امرٌ اذا بلغت ؟ قال لا . ليس لها مع أبيها امرٌ . « 3 »\r\n3 . صحيحهء ابو عبيدهء حذّاء : قال سألت ابا جعفر عليه السلام عن غلام و جاريةٍ زوجهما وليّان لهما و هما غير مدركين . قال : النكاح جائز ، أيهما ادرك كان له الخيار ، . . . قلت ، فان كان ابوها هو الذي زوّجها قبل ان تدرك ؟ قال : يجوز عليها تزويج الاب و يجوز على الغلام و المهر على الاب للجارية . « 4 »\r\nبه حسب نظر بدوى بين صدر و ذيل اين روايت تهافت وجود دارد ، چون در صدر روايت ، عقدِ ولى را خيارى مىداند ولى در ذيل مىفرمايد عقد پدر در حق دختر و پسر نافذ است رفع اين تهافت به اين است كه مراد از ولى در صدر روايت - همچنان كه صاحب حدائق فرموده‌اند - ولىّ عرفى است مانند دائى و عمو برادر بزرگ چنانچه در برخى از روايات ديگر هم آمده است كه مناسب است دختر\r\n\r\n\r\n","description":"","footnote":"\r\n( 1 ) - اين معناى دوم است كه براى لفظ خيار بيان شد يعنى خيارى بودن بنابر اصطلاح قدماء كه عبارتند بود از حق امضاء و عدم امضاء براى اصيل در عقد فضولى .\r\n( 2 ) - وسائل الشيعة ، 20 / 275 باب 6 از ابواب اولياء العقد ، ح اول .\r\n( 3 ) - وسائل الشيعة ، 20 / 276 باب سابق ، ح سوّم .\r\n( 4 ) - وسائل الشيعة ، 26 / 219 باب 11 ، از ابواب ميراث الازواج ، ح 1 .\r\n","page_name":" 4122 ","page_number":4},
  {"content":"\r\n\r\nرضايت عمو و دائى و برادر بزرگتر را جلب نمايد ، و رعايت نظر آنها از نظر شرعى مستحب است يعنى عقد صادره از آنها هر چند فضولى است ولى اگر عقد كردند مناسب است دختر به عقد آنها رضايت بدهد . اما در ذيل روايت سخن از ولى شرعى ( يعنى پدر ) به ميان آمده است ، تزويج پدر نسبت به دختر فضولى نبوده و صحيح بالفعل بلكه لازم الرعايه است . و از جانب دختر قابل رد نيست .\r\n4 . صحيحهء على بن يقطين ، قال سألت ابا عبد الله عليه السلام قال سألت ابا عبد الله عليه السلام قال سألت ابا عبد الله عليه السلام أتزوج الجارية و هى بنت ثلاث سنين أو ازوّج الغلام و هو ابن ثلث سنين ، و ما ادنى حدّ ذلك الذي يزوّجان فيه ؟ فاذا بلغت الجارية فلم ترض بذلك ، فما حالها ؟\r\nقال : لا بأس بذلك اذا رضى ابوها أو وليّها . « 1 »\r\nدر اين روايت سائل دو سؤال را مطرح كرده است :\r\nسؤال اول اين است كه كمترين سنّ تزويج كودك چه سنى است ؟ گويا چنين شبهه‌اى در ذهن سائل بوده كه چون هدف متعارف از ازدواج ، استمتاع است آيا از شرائط صحّت نكاح است كه زوج و زوجه به سنى برسند كه صلاحيت استمتاع داشته باشد ؟ لذا مىپرسد براى پسر يا دختر سه‌ساله - كه صلاحيت استمتاع در آنها نيست - آيا مىتوان همسر انتخاب كرد ؟ و كمترين سن ازدواج چه سنى است ؟\r\nسؤال دوم اين است كه اگر من دختر بچه‌اى را تزويج كردم و پس از بلوغ اظهار كرد كه راضى به اين عقد نيست ، تكليف چيست ؟ امام عليه السلام در پاسخ سؤال دوم مىفرمايند : بعد از آن كه پدر يا جد راضى به اين عقد بوده‌اند بأس و اشكالى در اين ازدواج نيست ، يعنى اگر ولى راضى باشد كافى است و از اينجا پاسخ سؤال اول نيز روشن مىگردد كه فقط رضايت ولىّ شرط صحت نكاح است و امّا صلاحيت استمتاع ، از شرايط صحت نكاح نبوده ، سن خاصّى براى ازدواج معتبر نيست .\r\nحال ببينيم آيا علاوه بر صحت ، لزوم عقد ولى هم نسبت به صبيّه از روايت استفاده مىشود يا نه ؟ به نظر مىرسد دلالت روايت بر لزوم هم تمام باشد . چون حضرت مىفرمايند : « لا بأس بذلك اذا رضى ابوها او وليّها » يعنى مشكله‌اى در چنين ازدواجى\r\n\r\n\r\n","description":"","footnote":"\r\n( 1 ) - وسائل الشيعة ، 20 / 277 ، باب 6 از ابواب اولياء العقد ، ح 7 .\r\n","page_name":" 4123 ","page_number":5},
  {"content":"\r\n\r\nنيست و يكى از اساسىترين مشكلات ازدواج اين است كه تأمين كنندهء هدف ازدواج‌كننده نباشد ، و يكى از اهداف اصلى نكاح استمتاع و وقاع است . و لذا كودكى كه عقد او را بسته‌اند ، از آنجا كه در كودكى وقاع جايز نيست ، اگر جواز وقاع بعد البلوغ هم متوقف بر عدم ردّ باشد در نتيجه يكى از اساسىترين اهداف ازدواج در اين مورد زمين مانده است در حالى كه روايت مىفرمايد : اين ازدواج مشكلى ندارد پس روايت علاوه بر صحت فعليه ، لزوم عقد نكاح را هم مىرساند . البته اين استظهار در مورد عقد صبيّه بود .\r\nامّا نسبت به عقد صبى هم آيا روايت دلالت بر لزوم مىكند يا خير ، در مبحث بعدى بررسى خواهد شد . ان شاء اللَّه تعالى .\r\n5 - روايت دعائم الاسلام : عن على عليه السلام : انه قال تزويج الآباء جائز على البنين و البنات اذا كانوا صغارا و ليس لهم خيار اذا كبروا . « 1 »\r\nاين روايت دلالت بر لزوم عقد نكاح در مورد صبى و صبيه مىكند اما از نظر سندى قابل استناد نيست .\r\n\r\nج ) روايات مثبته خيار فسخ براى صبيّه\r\n1 - صحيحه محمد بن مسلم قال سألت أبا جعفر عليه السلام : عن الصبى يزوّج الصبيّة ؟ قال اذا كان ابواهما اللذان زوّجاهما فنعم جائز ، و لكن لهما الخيار اذا ادركا فان رضيا بعد ذلك فان المهر على الاب . « 2 »\r\nظهور اين روايت در اختيار فسخ داشتن صبى و صبيه كالصريح است .\r\n2 - روايت يزيد كناسى ، قال قلت لأبي جعفر عليه السلام : متى يجوز للأب ان يزوّج ابنته و لا يستأمرها ؟ قال اذا جازت تسع سنين ، فان زوّجها قبل بلوغ التسع سنين كان الخيار لها اذا بلغت تسع سنين . « 3 »\r\n\r\n\r\n","description":"","footnote":"\r\n( 1 ) - مستدرك الوسائل ، 14 / 321 ، باب 11 از ابواب عقد نكاح - ج 1 .\r\n( 2 ) - وسائل الشيعة ، 20 / 277 ، باب 6 از ابواب اولياء العقد ، ج 8 .\r\n( 3 ) - وسائل الشيعة ، 20 / 278 ، باب سابق حديث 9 .\r\n","page_name":" 4124 ","page_number":6},
  {"content":"\r\n\r\nذيل روايت مىفرمايد : اگر پدر دختر كبيرش را شوهر داد ، عقدش صحيح و نافذ بوده ، دختر اختيار ردّ عقد را ندارد و امّا اگر دختر نابالغش را شوهر داد ، اين دختر پس از بلوغ مىتواند عقد پدر را ردّ كند و امّا به قرينه صدر روايت مىتوان استفاده نمود كه عقد دختر نابالغ توسط پدر مانند عقد فضولى است و فقط صحت شأنيه دارد چون راوى مىپرسد « متى يجوز للاب أن يزوج ابنته و لا يستأمرها » حضرت در پاسخ نه سال را حدّ لزوم استيمار قرار داده و قبل از بلوغ استيمار را لازم مىدانند و سپس استيمار را توضيح مىدهند كه منظور از آن مشورت در زمان كودكى نيست بلكه به اين معنى است كه بعد از بالغ شدن ، از او نظر خواهى مىكنند و كان الخيار لها اذا بلغت ، خلاصه هر چند عبارت « كان الخيار لها » در ذيل روايت ذاتاً ظهور در اين معنى كه عقد فقط صحّت تأهّلى داشته باشد ندارد ليكن به قرينهء صدر روايت كه صحت عقد صبيه را مشروط به استيمار و نظرسنجى از دختر مىداند مىتوان از روايت چنين استظهار كرد كه عقد صبيّه قبل البلوغ فقط صحّت تأهلى دارد و مانند عقد فضولى صحت فعليّه آن متوقف بر اجازهء بعدى است .\r\nبررسى اين روايات و كيفيت جمع بين آنها را در جلسهء بعد پى مىگيريم .\r\nان شاء اللَّه تعالى\r\n« * و السلام * »\r\n\r\n","description":"","footnote":"","page_name":" 4125 ","page_number":7},
  {"content":"\r\n\r\n\r\n24 / 06 / 1381 يكشنبه درس شمارهء ( 443 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nموضوع : خيارى بودن يا لزوم عقد اجراء شده بر صبى توسط پدر يا جد\r\n\r\nخلاصهء درس قبل و اين جلسه :\r\nدر جلسه گذشته ابتدا روايات نافيه خيار فسخ داشتن صبى و صبيه ، در مورد عقدى كه پدر يا جدّ براى آنها جارى كرده‌اند و سپس روايات مشتبه خيار را نقل كرديم . در اين جلسه ابتدا به بررسى كلامى از صاحب حدائق در اين زمينه پرداخته ، به جمع بين روايات مىپردازيم و ادامهء بررسى آن را در جلسه آينده پى مىگيريم . ان شاء اللَّه تعالى\r\n* * * \r\nاستدلال قدما ، براى اثبات لزوم عقد به قواعد و بيان اشكال صاحب حدائق به آن\r\nقدماء براى اثبات لزوم عقد صبى و صبيه پس از بلوغ ، به قواعد تمسك كرده ، مقتضاى قواعد اوليه و عمومات را صحت و لزوم چنين عقدى دانسته‌اند .\r\nصاحب حدائق بدون اينكه مشخص نمايد منظور از قواعد چيست ، وجودِ چنين قاعده و اقتضائى را رد كرده ، و چنين ادعائى را مصادره به مطلوب مىداند .\r\nقدماء چنين استدلال نموده‌اند كه چون عقد از كسى كه صلاحيت اجراى آن را داشته است واقع شده ، پس صحيح است و از اين راه ، لزوم آن ثابت مىشود .\r\n\r\n","description":"","footnote":"","page_name":" 4126 ","page_number":8},
  {"content":"\r\n\r\nصاحب حدائق ابتدا به نقل روايت حلبى مىپردازند كه مىفرمايد : « الغلام له عشر سنين فيزوجه ابوه فى صغره أ يجوز طلاقه و هو ابن عشر سنين قال فقال اما تزويجه فصحيح . » « 1 » و سپس ، اين روايت را دليل بر لزوم مىداند و مىفرمايد : و هو ظاهر فى المراد و لم اقف على من استدل به من الاصحاب بل و لا غيره من الاخبار . « 2 » سپس استدلال قدماء را اين گونه نقل و نقد مىنمايد : « و استدل فى المقام بان عقد الولىّ عقد صدر من اهله فى محله فكان لازماً كسائر العقود المالية . و لا يخفى ما فيه من تطرق الايراد اليه و توجه الاعتراض عليه فان الخصم يمنع ذلك فى هذه الصوره و هل هو الا اصل المدعى فيكون مصادرة .\r\n\r\nاشكال آقاى حكيم بر استدلال صاحب حدائق به صحيحه حلبى براى لزوم\r\nمرحوم آقاى حكيم مىفرمايد كه صحيحه حلبى كه عقد پدر و جد براى صبى را صحيح دانسته ، مستلزم لزوم عقد نيست و نه تنها صحت ، با خيارى بودن عقد منافات ندارد بلكه شرط خيارى بودن ، صحت است و خيار فسخ در عقدى ثابت است كه به طور صحيح واقع شده باشد يعنى صحت ، موضوع براى خيار است .\r\nبنابراين از حكم به صحت در روايت نمىتوان لزوم عقد پس از بلوغ را استفاده نمود .\r\n\r\nايراد آقاى خوئى به كلام مرحوم آقاى حكيم\r\nمرحوم آقاى خوئى پس از نقل فرمايش مرحوم آقاى حكيم درباره موضوع بودن صحت براى خيار ، و نقل چند روايت صحيحه از جمله صحيحه حلبى كه صاحب حدائق به آن تمسك نموده بود ، مىفرمايد كه آن صحتى كه موضوع براى خيار است مهملهء صحت و اصل صحت فى الجمله است ولى صحتى كه در صحيحه\r\n\r\n\r\n","description":"","footnote":"\r\n( 1 ) - وسائل الشيعة 26 / 220 ، باب 11 از ابواب ميراث الازواج ، ح 4 .\r\n( 2 ) - مراد ايشان از « غيره من الاخبار » صحيحهء محمد بن مسلم و صحيحهء عبيد بن زراره است كه در ادامهء كلامشان نقل مىكنند .\r\n","page_name":" 4127 ","page_number":9},
  {"content":"\r\n\r\nحلبى به آن تصريح شده ، اطلاق نفوذ و صحت است كه و از آن لزوم عقد پس از بلوغ استفاده مىشود . به اين معنا كه اطلاق صحت اقتضا مىكند كه گرچه فسخت هم بگويد ، عقد همچنان پابرجا باشد و اين مساوق با لزوم است .\r\n\r\nنقد استاد دام ظله نسبت به كلام مرحوم آقاى خوئى\r\nاز مرحوم آقاى خوئى واقعاً عجيب است كه چنان اطلاقى را از روايت استظهار مىنمايد تا عبارت « اما التزويج فهو صحيح » علاوه بر اثبات اصل صحت عقد ، بر بقاء آن تا پس از بلوغ دلالت داشته باشد .\r\nآيا ادله احكام نسبت به رافع خود هم ناظر هستند و آن را نفى مىكنند ؟ مثلًا در باب طهارت دليلى كه مىگويد جسم با ملاقات با بول نجس مىشود ناظر به اين هم هست كه هيچ امرى نجاست آن را برنمىدارد ، تا ادلهء مطهرات مخصص آنها باشد ؟\r\nو همچنين ادله‌اى كه براى عقد بيع ، نفوذ و حصول نقل و انتقال را اثبات مىكنند ، اين نكته را هم بيان مىنمايند كه هيچ عاملى باعث خروج مال از مالكيت مشترى نمىگردد و به تبع ، اين ادله با ادلهء نفوذ بيع جديد يا ادلهء خيار فسخ منافات داشته باشد ؟ آيا در باب نكاح ، ادلهء داله بر نفوذ عقد نكاح متعرض اين نكته هم هست كه طلاق و يا فسخ به عيوب ، رافع علقهء نكاح نيست و نفى رافع هم مىكند ؟ و لذا ادلهء تشريع طلاق و يا فسخ به عيوب ، جزء منافيات آن ادله مىباشند ؟\r\nبدون شك اين ادله اصل تنجس و حصول نقل و انتقال و حصول علقهء زوجيّت را اثبات مىكنند و امّا به اينكه چه امورى مىتوانند اين آثار را رفع كنند ، ناظر نيستند .\r\nدر مسأله ما هم ادلهء ولايت اصل صحت عقد و حصول علقه نكاح را ثابت مىكنند امّا اين كه آيا فسخ مولى عليه نيز نافذ هست يا خير ، ناظر به اين جهت نيست . نتيجه آن كه : مقتضاى صحت ادلهء نكاح ، لزوم آن نيست ، پس وجه استدلال صاحب حدائق به ادلهء صحت نكاح چيست ؟\r\n\r\n","description":"","footnote":"","page_name":" 4128 ","page_number":10},
  {"content":"\r\n\r\n\r\nنقد استاد دام ظله نسبت به برداشت مرحوم حكيم از كلام صاحب حدائق\r\nهمانطور كه صاحب حدائق بسيار بعيد است كه مبناى مرحوم خوئى مبنى بر اينكه صحت ، اطلاق دارد و ناظر به حالت بقاء نيز هست ، را داشته باشد ، همچنين به خاطر اينكه بسيار روشن و واضح است كه صحت ، موضوع امور خيارى است و با خيار منافاتى ندارد و چنين امر روشنى نمىتواند بر صاحب حدائق مخفى مانده باشد ، برداشت مرحوم حكيم از كلام صاحب حدائق ، نيز نمىتواند مراد و مقصود صاحب حدائق بوده باشد . چرا كه روشن است ايشان با ادله و رواياتى كه به آنها استدلال نموده اصل صحت را مىخواهند اثبات كنند و خيارى را كه متنازع فيه ما بين قوم مىداند ، اختيار امضاء و عدم امضائى است كه اصيل نسبت به عقد فضولى دارد ، و اين روايات را براى ابطال نظر قوم كه عقد اجراء شده بر صبى توسط پدر يا جد را عقد فضولى مىدانند ، اقامه و با اين روايات مستقيماً مىخواهد اصل صحت عقد را اثبات كند و اصلًا در صدد اثبات لزوم عقد نيست . اما از آنجا كه مسأله را ذو قولين مىداند ، ( 1 - عقد ولى مانند عقد فضولى بوده و تنها صحت شأنيه دارد 2 - عقد ولىّ علاوه بر صحت شأنيه صحت فعليه داشته و لازم هم مىباشد ) و قول ثالثى در بين نيست . و از طرفى هم خيارى بودن به نحو فضولى نيست قهراً به طور غير مستقيم با ردّ قول اوّل ، قول دوّم يعنى لزوم عقد نيز ثابت مىشود . ايشان در ذيل كلامشان پس از آنكه به دو روايت ديگر كه در مورد توارث صبى و صبيه وارد شده ( عبيدة بن زراره « 1 » كه در كتاب حسين بن سعيد آمده و صحيحه محمد بن مسلم « 2 » كه در مورد توارث صبى و صبيه وارد شده است ) استدلال مىنمايد ، مىفرمايد : و التقريب فيهما انه عليه السلام رتب التوارث الذي هو ثمرة النكاح الصحيح - و لو كان التوارث قبل بلوغ كل منهما بان ماتا صغرين - على مجرد كون تزويجهما من الابوين ، و لو توقف\r\n\r\n\r\n","description":"","footnote":"\r\n( 1 ) - وسائل الشيعة :\r\n( 2 ) - وسائل الشيعة : 20 / 292 باب 12 از ابواب اولياء العقد ، ح 1 .\r\n","page_name":" 4129 ","page_number":11},
  {"content":"\r\n\r\nصحته على الاختيار بعد البلوغ كما يدعيه ذلك القائل لما حسن ذلك و لا صحّ و هذا به حمد اللَّه سبحانه ظاهر للناظرين . « 1 »\r\nاز ذيل عبارت ايشان كاملًا معلوم مىشود كه استدلال ايشان به روايات براى اثبات اصل صحت است ، به خاطر اينكه مىفرمايد : قائل به خيارى بودن عقد ، ادعا دارد كه صحت عقد متوقف بر امضاء صبى پس از بلوغ است در حالى كه اطلاق اين دو روايت اقتضا مىكند كه به مجرد عقد ابوين مطلب تمام شده باشد ، به نحوى كه حتى اگر قبل از بلوغ ، زوج و زوجه صغيرين فوت كنند از يكديگر ارث مىبرند و توارث هم در صورتى است كه قبلًا زوجيت صحيح محقق باشد يعنى از مسأله توارث معلوم مىشود كه به مجرد عقد ابوين زوجيت صحيح محقق شده است . و البته دلالت اين دو روايت بر اثبات اصل صحت واضح و روشن است .\r\nبر اين اساس ، اشكال مرحوم آقاى حكيم به صاحب حدائق وارد نيست .\r\n\r\nاشكال استاد دام ظله به استدلال صاحب حدائق به صحيحه حلبى\r\nصاحب حدائق رحمه الله مورد نزاع را در كلمات بزرگان صحت و عدم صحت يعنى فضولى بودن و نبودن قرار داده است . در حالى كه گرچه ظاهر بعضى كلمات متنازعين در مسأله ، از كلمه خيار همان خيار اصيل نسبت به عقد فضولى است اما برخى نيز معناى خيار فسخ در عقد صحيح را اراده كرده‌اند . در اينجا مواردى از هر دو دسته نقل مىكنيم :\r\nفقهائى كه خيار را به معناى اخص به كار برده‌اند كسانى هستند كه ولايت پدر و جد بر پسر را انكار مىكنند و عقد آنان بر صبى را فضولى دانسته و براى صبى پس از بلوغ اختيار امضاء و عدم امضاء قائلند كه ذيلًا بعضى از تعابيرشان نقل مىشود .\r\n1 ) أبو الصلاح در كافى مىفرمايد : الولاية مختصة بأب المقصود عليها و جدها له فى\r\n\r\n\r\n","description":"","footnote":"\r\n( 1 ) - حدائق : 23 / 206 .\r\n","page_name":" 4130 ","page_number":12},
  {"content":"\r\n\r\nحياته « 1 » همه فروعاتى كه بر اين مسأله مترتب مىكند درباره ولايت بر دختر است و اصلًا درباره ولايت بر پسر سخنى به ميان نمىآورد و چون ولايت اب و جدّ را بر پسر منكر است قهراً عقد آنها فضولى خواهد شد و متوقف بر امضاء پسر بعد البلوغ است .\r\n2 ) سيد مرتضى در انتصار : و مما انفردت به الاماميه ان لولاية الجد من قبل الاب على الصغيره رجحانا على ولاية الاب عليها . . . و الحجة لنا فيه اجماع الطائفة « 2 »\r\nسيد مرتضى تنها مسأله اولويت جد بر اب در عقد بر صغيره را مطرح مىكند و اسمى از اولويت جد بر اب در عقد بر صغير نمىبرد ، در حالى كه ادلهء اولويت « انت و مالك لابيك » و مانند آن اقتضاء مىكند كه به طور وضوح همچنان كه در مورد صبيه جارى است در مورد صبى نيز جارى باشد ، از اينجا معلوم مىشود ايشان نيز از كسانى هستند كه اصل ولايت داشتن اب و جد را در نكاح صغير منكرند و به اين جهت در مسأله اولويت جدّ فقط ، نكاح بر صغيره را مطرح مىنمايند . پس ايشان هم عقد اب و جد را بر صبى فضولى دانسته و نفوذ آن را متوقف بر امضاء صبى بعد البلوغ مىدانند .\r\n3 ) سيد مرتضى در ناصريات : عندنا انه يجوز ان ينكح الصغار الآباء و الاجداد من قبل الآباء فان عقد عليهن غير من ذكرنا كان العقد موقوفا على رضاهن بعد البلوغ ، « 3 » در اين بحث نيز تنها ولايت پدر و جدّ را بر صبيّه مطرح مىكنند و اسمى از صبى نمىبرند .\r\n4 ) أبو المكارم بن زهره در غنيه : يكى از شرائط صحت عقد ولايت است و الولاية التى يجوز معها تزويج الصغيره غير البالغه و لا يكون لها بعد البلوغ خيار - بلا خلاف بين اصحابنا - و تزويج الكبر البالغة من غير اذنها - على خلاف بينهم فى ذلك - مختصة بابيها و جدها له فى حياته « 4 »\r\n\r\n\r\n","description":"","footnote":"\r\n( 1 ) - كافى أبو الصلاح ، ص\r\n( 2 ) - انتصار ، اواخر كتاب النكاح .\r\n( 3 ) - ناصريات ، ص 332 ، مسأله 155 .\r\n( 4 ) - غنيه :\r\n","page_name":" 4131 ","page_number":13},
  {"content":"\r\n\r\nاز اين عبارت استفاده مىشود كه پدر و جدّ بر صبى ولايت ندارند پس اگر او را تزويج كردند فضولى و اصل نفوذ عقد متوقف بر اجازهء اوست .\r\n5 ) همچنين از كلام شيخ طوسى نيز در تهذيب و استبصار كه روايات خيار داشتن صبى و صبيه را ردّ مىكند استفاده مىشود كه مورد بحث خيار صبى و صبيه به نحو اختيار اصيل در عقد فضولى بوده و از روايات چنين معنائى توهم مىشده و ايشان چنين معنائى را ردّ مىكنند . كأن اگر چنين خيارى ثابت نباشد عقد لازم خواهد بود .\r\nگرچه صاحب حدائق به كلمات علماء مراجعه نمىكند اما ممكن است به تهذيب مراجعه كرده و به نظر ايشان آمده كه آنچه مورد بحث است همان چيزى است كه از بعضى روايات نيز توهم مىشود و يا بعضى از روايات بر آن دلالت دارد يعنى فضولى بودن عقد ولىّ بر صغير و صغيره ، و سپس براى ابطال اين نظر به رواياتى كه حكم به صحت كرده ، استدلال نموده و از طريق اطلاق آنها فضولى بودن عقد بر صبى را انكار كرده بدين وسيله لزوم عقد را اثبات نموده است .\r\nاما در مقابل اين تعابير ، كلمات برخى از فقهاء متنازعين در مسأله در مورد كلمه خيار كالصريح است كه منظور از خيار فسخ ، تنها خيار داشتن به نحو خيار اصيل در عقد فضولى نيست بلكه اگر عقد را صحيح هم بدانيم لزوم و يا خيارى بودن آن محل تأمل است .\r\n1 ) شيخ در نهايه مىفرمايد : متى عقد الرجل لابنه على جارية و هو غير بالغ كان له الخيار اذا بلغ و متى عقد الابوان على ولديهما قبل ان يبلغا ثمّ ماتا يتوارثان ترث الجارية الصبى و الصبى الجارية « 1 » و در سرائر درباره اين مطلب مىفرمايد كه و هذا صحيح به غير خلاف بين اصحابنا . « 2 » شيخ در عبارت نهايه همانطور كه حكم به توارث صغيرين قبل از بلوغ مىنمايد ( كه البته به تصريح صاحب حدائق توارث به معناى صحت عقد است ) در عين حال كلمه خيار نيز تعبير مىكند و از اينجا معلوم مىشود مرحوم\r\n\r\n\r\n","description":"","footnote":"\r\n( 1 ) - نهاية :\r\n( 2 ) - سرائر ، 2 / 566\r\n","page_name":" 4132 ","page_number":14},
  {"content":"\r\n\r\nشيخ از كلمه خيار معناى خيار فسخ در عقد صحيح را اراده نموده است نه خيار اصيل در عقد فضولى .\r\n2 ) ابن براج در مهذب مىفرمايد : اذا عقد الابوان على ولديهما و هما صغيران ثمّ ماتا قبل البلوغ فانهما يتوارثان « 1 » پس معلوم مىشود عقد نافذ است ، بعد از اين عبارت براى پسر اثبات خيار نموده « اذا عقد رجل لابن له غير بالغ على جارية كان الخيار للابن اذا بلغ » پس مراد از خيار ، خيار در عقد صحيح است .\r\n3 ) ابن ادريس در سرائر : و متى عقد الرجل لابنه على جارية و هو غير بالغ كان له الخيار اذا بلغ و ليس كذلك اذا عقد على بنته غير بالغه لانها اذا بلغت لا خيار لها . « 2 »\r\n4 ) كيدرى در اصباح : اذا عقد الابوان على ولديهما قبل بلوغهما صح و للصبى الخيار اذا بلغ دون الصبية « 3 » ظاهر « صح » صحت فعليه است پس خيار صبى خيار در عقد صحيح است .\r\nبا توجه به اين تعابير معلوم مىشود كه مورد نزاع فقط فضولى يا غير فضولى بودن عقد نيست تا صاحب حدائق بتواند با رواياتى كه به آنها استدلال نموده فضولى نبودن عقد را اثبات كرده و بالملازمه لزوم عقد را اثبات نمايد ، بلكه خيار به معناى دوم كه خيار فسخ در عقد صحيح است نيز مورد نزاع است و اين معنا به وسيله آن روايات نفى نمىشود و لزوم عقد و مختار نبودن پسر در فسخ عقد پس از بلوغ ثابت نمىشود . « 4 »\r\n\r\nدليل عدم خيار صبى : صحيحهء أبو عبيدهء حذاء :\r\nبا اينكه روايت صحيحه أبو عبيده حذاء ، سنداً و دلالتاً براى اثبات لزوم عقد\r\n\r\n\r\n","description":"","footnote":"\r\n( 1 ) - مهذب ، 2 / 197\r\n( 2 ) - سرائر ، 2 / 568\r\n( 3 ) - اصباح :\r\n( 4 ) - استاد مد ظله در جلسات آينده در استدلال به عباراتى كه براى صبى و صبيه اثبات توارث مىكنند مناقشه مىكنند .\r\n","page_name":" 4133 ","page_number":15},
  {"content":"\r\n\r\nصبى پس از بلوغ بدون اشكال است و همه آقايان آن را نقل كرده‌اند اما كسى را نيافتيم كه به اين روايت براى اين جهت استدلال نموده باشد . اين همان روايتى است كه در جلسه گذشته نيز آن را نقل نموديم . در پايان حديث آمده است : قلت : فان كان ابوها هو الذي زوجها قبل ان تدرك قال يجوز عليها تزويج الاب و يجوز على الغلام ، و المهر على الاب للجارية . « 1 » مراد از يجوز عليها و على الغلام لزوم عقد هم بر پسر هم بر دختر است و نمىتوانند عقد را فسخ كنند .\r\nپس همانطور كه درباره لزوم عقد نسبت به صبيه چهار روايت معتبر و يك روايت ضعيف السند وارد شده بود ، درباره لزوم عقد نسبت به صبى نيز يك روايت صحيحه وجود دارد .\r\n\r\nدو روايت بر اختيار فسخ داشتن صبى و صبيه\r\nدر مقابل روايات دالّهء بر لزوم عقد بر صبى و صبيه دو روايت وجود دارد كه براى آنها پس از بلوغ خيار ثابت نموده است ( كه در جلسه قبل نيز نقل شدند ) . يكى از اين دو روايت صحيحه و ديگرى نيز به جهت روايت اجلاء و عدم ثبوت قدح به نظر مىرسد صحيحه باشد . گرچه فقهاء صحت آن را مورد بحث قرار داده‌اند .\r\n1 ) صحيحه محمد بن مسلم قال سألت أبا جعفر عليه السلام عن الصبى يزوج الصبيه قال اذا كان ابواهما اللذان زوجاهما فنعم جائز و لكن لهما الخيار اذا ادركا فان رضيا بعد ذلك فان المهر على الاب لا )\r\n2 ) ضميمهء روايت يزيد كناسى قلت لأبي جعفر عليه السلام : متى يجوز للاب ان يزوّج ابنته و لا يستأمرها ؟ قال : اذا جازت تسع سنين ، فان زوّجها قبل بلوغ التسع سنين كان الخيار لها اذا بلغت تسع سنين . . . « 2 »\r\nصاحب حدائق از بعضى فقهاء كه به اين روايت تمسك كرده‌اند نقل نموده كه از\r\n\r\n\r\n","description":"","footnote":"\r\n( 1 ) - وسائل الشيعة 26 / 219 ، كتاب الميراث ، باب 11 از ابواب ميراث الابواب ، حديث 1 .\r\n( 2 ) - وسائل الشيعة 20 / 278 ، باب سابق حديث نهم .\r\n","page_name":" 4134 ","page_number":16},
  {"content":"\r\n\r\nاين روايت تفصيل بين پسر و دختر فهميده‌اند ، و فقط صبى بعد البلوغ اختيار فسخ نكاح را دارد . فرمايش ايشان را در جلسه بعد بررسى مىكنيم .\r\n\r\nدو توجيه شيخ طوسى براى دو روايت معارض\r\nتوجيه اول : مرحوم شيخ كلمه خيار در روايت اول را بر معناى سومى غير از دو معناى ذكر شده در اين جلسه حمل نموده است و فرموده است كه خيار به معناى حق طلاق و جدا شدن است به اين معنا كه صبى مىتواند زن خود را طلاق دهد و صبيه نيز مىتواند از شوهرش مطالبه طلاق نمايد .\r\nشيخ در تهذيب مىگويد : قوله عليه السلام : « لكن لهما الخيار اذا ادركا » يجوز ان يكون اراد لهما ذلك بفسخ العقد ، امّا بالطلاق من جهة الزوج و اختياره او مطالبة المرأة له بالطلاق و ما يجرى مجرى ذلك لمّا يفسخ العقد « 1 »\r\nتوجيه دوم : مرحوم شيخ رحمه الله مىفرمايد : كلمهء اب معناى عامى دارد و همچنان كه در مورد پدر استعمال مىشود مىتواند در مورد جد نيز به كار برود و ولايت جد مشروط به حيات پدر است و در اين روايت محتمل است ، مراد از « اب » جدّى باشد كه فرزند خود را از دست داده است . چنين جدّى چون پدر از دنيا رفته ولايت ندارد .\r\nپس عقد او بر نوه فضولى بوده متوقف بر اختيار آنها بعد البلوغ است .\r\n« و يحتمل ان يكون المراد بهذين الخبرين من ذكر الاب فيهما الجدّ اذا كان اب الجارية ميتاً » . « 2 »\r\nادامه بحث در اين زمينه به جلسه آينده موكول مىشود .\r\n« * و السلام * »\r\n\r\n\r\n","description":"","footnote":"\r\n( 1 ) - تهذيب 7 / 382 و استبصار 3 / 237 .\r\n( 2 ) - تهذيب 7 / 384 ، استبصار ، 3 / 239 .\r\n","page_name":" 4135 ","page_number":17},
  {"content":"\r\n\r\n\r\n25 / 06 / 1381 دوشنبه درس شمارهء ( 444 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى روايات معارض مىپردازيم ، يعنى روايت صحيحه محمد بن مسلم و روايت يزيد كناسى كه خيار را براى صغير و صغيره پس از بلوغ اثبات كرده‌اند .\r\n* * * \r\nبحث در مورد اين مسأله بود كه آيا عقدى كه پدر بر صغير يا صغيرة انجام داده لازم است ؟\r\nبه طورى كه آنها نمىتوانند پس از بلوغشان آن را به هم بزنند يا مىتوانند به هم بزنند . در مورد صغيره از چند روايت استفادهء لزوم مىشد . در مورد صغير هم يك روايت صحيحهء أبو عبيدهء حذّاء دلالت بر لزوم داشت . البته در دعائم الاسلام هم روايتى با اين مضمون بود كه از نظر سند معتبر نيست . در جلسهء قبل گفتيم در بين فقها به كسى بر نخورديم كه در مورد صغير به روايات استناد كرده باشند بلكه طبق قواعد فتوى داده‌اند ( با چشم‌پوشى از رواياتى كه آقاى خويى نقل كرده و ما در دلالت آنها مناقشه داشتيم ) اما بعداً مراجعه كرديم و ديديم صاحب مدارك در نهاية المرام به همين روايت أبو عبيدهء حذّاء استدلال كرده و لذا با ما موافق هستند .\r\n\r\nبررسى روايات معارض :\r\nروايات سابق كه دالّ بر لزوم عقد بودند مبتلا به دو روايت معارض هستند :\r\nصحيحهء محمد بن مسلم و روايت يزيد كناسى . صحيحهء محمّد بن مسلم خيار فسخ نكاح را هم براى صبى و هم براى صبيّه پس از بلوغ اثبات مىكند . اما روايت يزيد\r\n\r\n","description":"","footnote":"","page_name":" 4136 ","page_number":18},
  {"content":"\r\n\r\nكناسى را جماعتى دليل بر تفصيل بين صبىّ و صبيّه گرفته‌اند يعنى از اين روايت اينطور فهميده‌اند كه صبىّ بعد از بلوغ ، خيار دارد اما صبيّه بعد از بلوغ حق فسخ ندارد . على اى حالٍ اين دو روايت معارض با روايات قبلىاند كه بايد وجهى براى حلّ اين تعارض پيدا كرد .\r\n\r\nالف ) صحيحهء محمد بن مسلم\r\nقبلًا اشاره شد كه مرحوم شيخ طوسى دو توجيه براى اين صحيحه ذكر كرده است . توجيه اول اين است كه بگوييم خيار داشتن صبى به معنى آن است كه مىتواند با طلاق دادن از زن جدا شود ، يعنى به جاى آنكه به محض بالغ شدن حق ردّ عقد پدر را داشته باشد كه اين نوعى اهانت به پدر محسوب مىشود ، مىتواند باطلاق عقد را خاتمه دهد . اما براى خيار داشتن صبيّه معنى عجيبى ذكر مىكنند و آن اينكه دختر مىتواند بعد از بلوغ شوهر ، خواهش كند كه او را طلاق دهد . البته واضح است كه عرف زير بار اين مطلب نمىرود كه خيار را اينطور معنى كنيم .\r\nتوجيه دوم مرحوم شيخ اين بود كه اولًا در معنى أب تصرف كنيم و آن را به معنى جدّ بگيريم چون كلمهء أب بر جدّ هم اطلاق مىشود و ثانياً روايت را مقيد كنيم به صورتى كه پدر در قيد حيات نباشد ، چون نظر شيخ و جماعتى اين است كه ولايت جدّ اختصاص به مواردى دارد كه پدر موجود باشد و اگر پدر نباشد جدّ هم ولايتى نخواهد داشت . بر خلاف عامّه كه ولايت جدّ را مشروط به عدم وجود پدر مىدانند .\r\nبنابراين اگر صحيحه محمد بن مسلم ( و هكذا روايت يزيد كناسى ) اثبات خيار براى صبىّ و صبيّه كرده ، نكته‌اش اين است كه عقد نكاح توسط جدّ و آن هم در زمان عدم وجود پدر انجام شده است و چنين عقدى به نظر شيخ عقد فضولى است و لذا اصيل مىتواند بعد از بلوغ آن را قبول يا ردّ كند . اين توجيه دوم هم از دو جهت مخدوش است . اولًا كلمهء أب ممكن است در جايى بر جدّ اطلاق شده باشد و مثلًا ائمه اطهار عليهم السلام خود را پسر رسول خدا و رسول خدا را پدر خود معرفى كرده‌اند ، اما اينكه كلمهء أب به طور كلّى در خصوص جدّ استعمال شده باشد و فرد ظاهرش\r\n\r\n","description":"","footnote":"","page_name":" 4137 ","page_number":19},
  {"content":"\r\n\r\nيعنى پدر اراده نشده باشد اين بسيار مستبعد و خلاف ظاهر است و ما حتى يك نمونه هم براى چنين استعمالى پيدا نكرده‌ايم . ثانياً اصل اين مبنا كه ولايت جدّ مشروط به وجود پدر باشد ، ناتمام است .\r\nراه حلّ ديگرى كه براى اين تعارض توسط آقاى خويى رحمه الله مطرح شده ، جمع به اطلاق و تقييد است . ايشان مىفرمايد : روايات دالّ بر لزوم عقد پدر بر صبى و صبيّه اطلاق دارند يعنى دو صورت را شامل مىشوند : صورتى كه طرفين عقد نكاح هر دو نابالغ باشند و صورتى كه فقط يكى از آنها نابالغ باشد ، اما صحيحهء محمد بن مسلم اختصاص به صورتى دارد كه هر دو نابالغ باشند ، لذا اين صحيحه را مقيّد آن اطلاقات قرار مىدهيم و در اين مورد خاص يعنى نابالغ بودن هر دو طرف حكم به جواز عقد مىكنيم مشروط به اينكه اجماعى بر خلاف اين مطلب در كار نباشد .\r\nاين توجيه هم خلاف فهم عرفى است هر چند به اندازهء توجيه شيخ مستبعد نيست . اشكال اين وجه آن است كه با توجه به مناسبات حكم و موضوع ، بر خلاف متفاهم عرفى است كه گفته شود عقد پدر بر صبىّ لازم است و نمىتواند بعد از بلوغ آن را به هم بزند و از طرف ديگر اگر پدرى بر صبيّه عقد كند آن هم لازم است و نمىتواند بعد از بلوغ ردّ كند ، اما اگر دو پدر در يك عقد بر صبى و صبيّه عقد كنند لزوم ندارد و اين دو بعد از بلوغ مىتوانند ردّ كنند . خلاصه اينكه ظهور مطلقات در اثبات ولايت براى پدر خيلى قوى است و عرف چنين تقييدى را نمىپذيرد .\r\nيك وجه ديگرى علّامه در تذكره دارد كه شهيد ثانى رحمه الله در مسالك مىگويد : اين كلام علّامه اشاره دارد به مطلبى كه شيخ در تهذيب و استبصار فرموده است . براى توضيح اين وجه بايد مقدمه‌اى ذكر كنيم و آن اينكه يك بحثى هست كه اگر ولىّ ، بچه را به عقد يك شخص معيب مثل ديوانه درآورد چه حكمى دارد . علّامه در تذكره تصريح مىكند كه عقد صحيح است اما براى دفع ضرر از اين بچّه خيار ثابت مىشود نظير موارد ديگرى كه براى دفع ضرر ملتزم به خيار مىشوند . علّامه رحمه الله مىخواهد روايت مثبت خيار در ما نحن فيه را بر اينطور مواردى كه هيچ مصلحتى\r\n\r\n","description":"","footnote":"","page_name":" 4138 ","page_number":20},
  {"content":"\r\n\r\nدر عقد نيست حمل كند ( البته ايشان اصل عقد نكاح بر صغار را مرجوح مىدانند و مىگويند مستحب است عقد نكنند تا خود بچه بالغ شود و صلاح خودش را تشخيص دهد ) به هر حال ، بسيار اتفاق مىافتد كه مصلحت دختر را در نظر نمىگيرند و مثلًا بخاطر ايجاد محرميت او را عقد مىكنند و علّامه مىخواهد بفرمايد خيارى بودن عقد ، اختصاص به اين گونه موارد دارد كه پدر بدون لحاظ مصلحت طفل ، او را به عقد يك شخص معيب درمىآورد ، اما روايات ديگر كه حكم به لزوم عقد كرده‌اند . مربوط به مواردى است كه مصلحت طفل ملاحظه شده باشد .\r\nاما مطلبى كه شهيد ثانى فرموده ناظر به اين عبارت شيخ در تهذيب و استبصار است كه تعبير مىكند ما خيار را حمل مىكنيم بر حق جدا شدن بوسيلهء طلاق او ما يجرى مجريها .\r\nشهيد ثانى مىگويد : مقصود از ما يجرى مجريها در عبارت شيخ همين فسخ بالعيوب است . لذا اين وجهى كه علّامه در تذكره فرموده ، قبلًا توسط شيخ هم مطرح شده است .\r\nبه نظر ما اين توجيه مرحوم علّامه توجيه قابل قبولى است و چون مبناى انقلاب نسبت را در خصوص اين موارد قبول داريم لذا تعارض به اين صورت رفع مىشود كه روايات مثبت لزوم را و لو به دليل خارجى تقييد مىزنيم به موردى كه مصلحت طفل لحاظ شده است و آنگاه اين روايات را مقيد روايات مثبت خيار قرار مىدهيم ، در نتيجه خيار اختصاص به مواردى خواهد داشت كه مصلحت ملاحظه نشده باشد . اما اين ادّعاى شهيد ثانى كه شيخ هم ناظر به همين توجيه بوده است به نظر ما تمام نيست و مقصود شيخ از « ما يجرى مجريها » مطلق فسخ است نه فسخ بالعيوب ، چون ايشان نسبت به خيار داشتن زوجه هم تعبير مىكند كه مىتواند مطالبه كند از زوج كه بوسيله طلاق يا ما يجرى مجريها عقد را بر هم بزند و معلوم است كه اگر مسأله فسخ بالعيوب باشد نيازى به مطالبه از زوج نيست بلكه خود زوجه در موارد\r\n\r\n","description":"","footnote":"","page_name":" 4139 ","page_number":21},
  {"content":"\r\n\r\nعيوب حق فسخ دارد .\r\n\r\nتوجيه استاد مدّ ظله :\r\nوجهى كه به نظر ما رسيده بود براى جمع بين اين روايات متعارض اين است كه بگوييم صحيحهء محمد بن مسلم متعرض دو صورت يا دو موضوع مختلف است :\r\nيكى تزويج صغيرين و ديگرى تزويج كبيرين نه اينكه هر دو فقرهء روايت راجع به يك موضوع يعنى تزويج صغيرين باشد . بنابراين مفاد روايت اين خواهد بود كه اگر پدر صغيرين را تزويج كرد اين عقد نافذ است ( و جمعاً بين الروايات حكم به لزوم آن مىكنيم ) اما اگر پدر كبيرين را تزويج كرد ، حق اعمال خيار خواهند داشت . « 1 » منتهى در اينجا بحث مبنايى پيش مىآيد . بنابر مبناى كسانى كه استقلال پدر را در تزويج باكره قبول ندارند ، اين توجيه خالى از اشكال است و هيچ ابهامى ندارد زيرا چه براى دختر باكره استقلال قائل شويم و چه قائل به تشريك شويم ، على اىّ حالٍ خيار به معنايى كه شامل ردّ عقد فضولى بشود براى دختر ثابت خواهد بود . اما بنابر مبناى استقلال پدر در تزويج باكره كه ما هم قبول داشتيم روايت را بايد اينطور معنى كنيم كه دختر به لحاظ اخلاقى داراى خيار و حق انتخاب است نه به لحاظ حقوقى ، چون در خود روايات آن بحث به اين نكته اشاره شده بود كه به لحاظ اخلاقى بهتر است موافقت دختر جلب شود و بدون رضايت او عقدى صورت نگيرد ( لانّ لها فى نفسها حظّاً ) هر چند به لحاظ حقوقى قائل به استقلال پدر باشيم ، اما اينكه در روايت « لهما الخيار » تعبير شده و براى دختر و پسر خيار را اثبات كرده بدون اينكه فرقى بگذارد ، اين هم توجيهش اين است كه لفظ خيار در معنى جامع استعمال شده است ، لذا در مورد پسر خيار جنبهء الزامى و حقوقى دارد و در مورد دختر جنبهء اخلاقى دارد و اين گونه استعمالات نظاير زيادى دارد مثل همان تعبير « اغتسل للجمعة و الجنابة » كه صيغهء امر در جامع بين وجوب و استحباب استعمال شده است . « 2 »\r\n\r\n\r\n","description":"","footnote":"\r\n( 1 ) - يعنى تعبير روايت « و لكن لهما الخيار اذا ادركا » به اين معنى است كه اگر بالغ بودند و پدرها عقد كردند خيار دارند ؛ نه اينكه اگر صغير بودند و عقد واقع شد و سپس بالغ شدند .\r\n( 2 ) - استاد در جلسه بعد توجيه اخير را ردّ مىكنند به اين بيان كه اگر عقد صحيح باشد پدر دختر حق برهم زدن عقد را ندارد تا جلب رضايت دختر اخلاقاً لازم باشد .\r\n","page_name":" 4140 ","page_number":22},
  {"content":"\r\n\r\nخلاصه اينكه اين روايت محمّد بن مسلم را بايد به يكى از اين وجوه توجيه كرد ، چون با پنج روايت كه چهار تا از آنها صحيحه هستند تعارض دارد و بعلاوه اكثريت قريب به اتفاق فقها بر طبق آنها فتوى داده‌اند و بعضى هم كه فتوى نداده‌اند مخالفت صريح نكرده‌اند بلكه صرفاً در حكم به لزوم ترديد كرده‌اند . لذا تعين پيدا مىكند كه به روايات لزوم اخذ كنيم . از اين گذشته ، روايات فراوانى دلالت بر صحت عقد پدر بر صغير يا صغيره دارند ( از جمله ، رواياتى كه مرحوم آقاى خويى براى اثبات لزوم به آنها تمسك كرده ولى بيش از صحت عقد از آنها استفاده نمىشود ) و انسان از كثرت اين روايات مطمئن مىشود كه از معصوم صادر شده‌اند . با توجّه به اينكه اين روايات اثبات صحّت مىكنند با اضافه كردن يك مقدمه مىتوان لزوم عقد را هم از آنها نتيجه گرفت يعنى بنابر مبناى بسيارى از آقايان متأخرين كه استصحاب در شبهات حكميه را جارى مىدانند ، استصحاب بقاء عقد تا بعد از بلوغ صغيرين اقتضا مىكند كه عقد لازم باشد .\r\nمرحوم شهيد ثانى نيز همينطور استدلال مىكند منتهى ايشان به جاى آنكه براى اثبات صحت عقد به روايات خاصه تمسك كند به عمومات استناد مىكند . ولى ما كه استصحاب در شبهات حكميه را قبول نداريم با بيان ديگرى مطلب را تمام مىكنيم و آن اينكه [ با استناد به اطلاق مقامى 
  ] بگوييم اگر مثلًا حكم به نجس شدن چيزى بكنند اما هيچ مطهّرى و لو به دليل منفصل براى آن ذكر نكنند . در اين صورت مىتوانيم نتيجه بگيريم كه اين نجاست باقى است و هيچ مزيلى ندارد . در معاملات بالمعنى الاخص هم اگر حكم به صحّت معامله‌اى كرده‌اند ولى هيچ مزيلى براى آن بيان نكردند ، مىتوانيم بقاء اين معامله را نتيجه بگيريم چون بناء عقلاء اين است كه اگر معامله مزيلى داشته باشد آن را بيان كنند و اگر بيان نكردند حكم به بقاء معامله مىكنيم . البته اين از باب اطلاق لفظى نيست آنطور كه آقاى خويى فرموده تا در نتيجه اگر دليل ديگرى مزيل را اثبات كند ، با دليل صحّت معارضه كند [ بلكه از باب\r\n\r\n","description":"","footnote":"","page_name":" 4141 ","page_number":23},
  {"content":"\r\n\r\nاطلاق مقامى است 
  ] .\r\nلذا در مسأله جارى نيز بايد حكم به لزوم كنيم همانطور كه شهرت قريب به اتفاق در مورد صبيّه و شهرت بعد از محقق حلّى در مورد صبىّ بر لزوم عقد است .\r\n\r\nب ) روايت يزيد كناسى\r\nعدّه‌اى از علما اين روايت را دليل بر تفصيل بين دختر و پسر در مسأله ما نحن فيه يعنى خيار بعد البلوغ دانسته‌اند و گفته‌اند اين روايت خيار را از دختر نفى مىكند و براى پسر اثبات مىكند چون تعبير روايت اين است كه « انّ الغلام اذا زوّجه ابوه و لم يدرك كان له الخيار اذا ادرك » . و اين را مقابل حكم جاريه قرار داده است . اما اشكال واضحى به اين مطلب وارد است و آن اينكه تفصيل روايت مربوط به اصل خيار نيست آنطورى كه اين آقايان فهميده‌اند بلكه مربوط به حدّ بلوغ دختر و پسر است چون صدر روايت ، خيار را براى دختر اثبات كرده است ولى زمان آن را نه سالگى دختر قرار داده است . در ادامهء روايت راوى مىپرسد : آيا پسر هم مثل دختر است ؟\r\nحضرت در پاسخ مىفرمايد : خيار زمانى براى پسر ثابت مىشود كه محتلم شود يا به پانزده سالگى برسد يا انبات شَعر شود . پس اين روايت در مورد اصل خيار ، تفصيلى بين دختر و پسر نداده و اشكالى از اين حيث متوجّه روايت نيست .\r\nاشكال ديگرى كه به اين روايت وارد شده اشكال سندى است . آقاى خويى ابتدا وجهى براى توثيق يزيد كناسى ذكر مىكنند و بعد آن را ردّ مىكنند . ايشان مىفرمايد : نجاشى يزيد أبو خالد القماط الكوفى را توثيق كرده اما در فهرست شيخ و رجال شيخ هيچ اسمى از اين شخص برده نشده و در عوض ، يزيد كناسى مطرح شده است و كناسه هم از محلّات كوفه بوده است ، لذا انسان اگر اين دو مطلب را كنار هم بگذارد مطمئن مىشود كه اين دو شخص يك نفرند و بنابراين ، وثاقت يزيد كناسى به شهادت نجاشى اثبات مىشود . اما اشكالى كه باعث مىشود از اين مطلب رفع يد كنيم آن است كه برقى كه اقدم از اينهاست هر دو عنوان را جزء اصحاب ائمه عليهم السلام ذكر كرده و حكم به اتحاد نكرده است . لذا اين قرينه مىشود بر تعدّد و در نتيجه ، وثاقت يزيد كناسى ثابت نمىشود .\r\n\r\n","description":"","footnote":"","page_name":" 4142 ","page_number":24},
  {"content":"\r\n\r\nبه نظر ما هر دو قسمت فرمايش آقاى خويى محل اشكال است . اما وجهى كه با آن اتحاد دو نفر را نتيجه گرفتند اشكالش اين است كه اگر عناوين مطرح شده در فهرست شيخ و فهرست نجاشى تقريباً يكسان بود مىتوانستيم اينطور نتيجه‌گيرى كنيم كه اين دو كتاب ناظر به مطالب همديگر هستند و لذا در مثل ما نحن فيه كه شك مىكنيم ، امكان ارجاع يكى به ديگرى وجود داشت . ولى وقتى مراجعه مىكنيم مىبينيم عناوين اين دو كتاب بسيار متفاوتند . نجاشى تعداد بسيار زيادى عنوان را ذكر كرده كه در فهرست شيخ نيامده و شيخ هم در حدود دويست عنوان را متعرض شده كه در فهرست نجاشى نيامده است . بنابراين ، استفادهء اتحاد دو نفر با اين بيان بسيار مشكل است . بعلاوه ، اين خيلى مستبعد است كه شيخ مىدانسته يزيد كناسى ملقّب به قمّاط است و كنيه‌اش هم أبو خالد است و در عين حال ، لقب و كنيه را نه در رجال و نه در فهرست ذكر نكرده باشد و از آن طرف ، نجاشى هم مىدانسته كه اين يزيد أبو خالد قمّاط اهل كناسه است و در اسانيد روايات متعدد به عنوان يزيد كناسى ذكر شده و در عين حال عمداً كلمهء كناسى را نياورده باشد . لذا اطمينان حاصل مىشود كه اينها يا اين دو نفر را متحد نمىدانسته‌اند يا مراجعه‌اى به كتابهاى همديگر نداشته‌اند و نسبت به اتحاد يا عدم اتحاد اطلاعى نداشته‌اند .\r\nاما فرمايش دوم آقاى خويى كه برقى هر دو نفر را ذكر كرده و اين قرينه تعدد است ، اين هم تمام نيست . چون ذكر هر دو نفر كاشف از اين نيست كه برقى احراز تعدّد كرده باشد بلكه با عدم احراز اتحاد هم سازگار است . بله ، اگر او احراز اتحاد كرده باشد نبايد متعدّد ذكر كند . « 1 » « * و السلام * »\r\n\r\n\r\n","description":"","footnote":"\r\n( 1 ) - اين مطلب در كتب رجال و تراجم و امثال اينها شايع است . مثلًا سيد محسن جبل عاملى يك ترجمه‌اى نوشته براى ميرزا ابراهيم زنجانى رياضى و ترجمه ديگرى براى ميرزا ابراهيم زنجانى حَكمى نوشته است با اينكه اينها يك نفرند . اين باعث نمىشود بگوييم ايشان احراز تعدد كرده است و لذا متعدد ذكر كرده است بلكه كافى است كه احراز اتحاد نكرده باشد مثلًا يك جا اين عنوان را ديده و در جاى ديگرى ، عنوان ديگر را ديده است و توجهى به اتحاد نداشته است .\r\n","page_name":" 4143 ","page_number":25},
  {"content":"\r\n\r\n\r\n26 / 6 / 1381 شنبه درس شمارهء ( 445 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nكلام در بررسى خيار داشتن صبى در نكاحى كه ولى او برايش انجام داده بود . در اين جلسه ابتداء به بررسى استدلال به روايت يزيد كناسى پرداخته و اشكالات چهارگانه شهيد ثانى به اين استدلال را نقل كرده سپس به نقد آنها مىپردازيم و در پايان استدلال به روايت أبو عبيدهء حذاء و روايت ابان و معتبره فضل بن عبد الملك بر اختيار فسخ داشتن صبى را بررسى مىكنيم . ان شاء الله تعالى .\r\n* * * \r\nادلهء خيار صبى : معتبرهء يزيد كناسى\r\nبحث در مورد مسأله چهارم بود . فقهايى كه عقد صبيه را لازم ولى عقد صبى را خيارى مىدانند ، مىگويند : صبىّ بعد از بلوغ حق اعمال خيار دارد به ادلهء مختلفى از جمله به روايت يزيد كناسى تمسك كرده‌اند . در اين روايت آمده است :\r\n« ان الغلام اذا زوّجه أبوه و لم يدرك كان بالخيار اذا أدرك » « 1 »\r\n\r\nاشكالات شهيد ثانى بر استدلال به اين روايت\r\nشهيد ثانى رحمه الله در مسالك « 2 » بر استدلال به اين روايت چهار اشكال مىكنند :\r\nاشكال اول : روايت ضعيف السند است و راوى مجهول است .\r\n\r\n\r\n","description":"","footnote":"\r\n( 1 ) - وسائل الشيعة ، ج 20 / 278 ، باب 6 من ابواب عقد النكاح و اولياء العقد ، ج 9\r\n( 2 ) - مسالك 7 / 176\r\n","page_name":" 4144 ","page_number":26},
  {"content":"\r\n\r\nاشكال دوم : بر اساس مبناى خود شيخ طوسى نمىشود به اين روايت أخذ كرد .\r\nزيرا شيخ در نهايه دو مطلب دارد .\r\nيكى اينكه هر يك از صبى و صبيّه اگر قبل از بلوغ مردند توارث بين آنها هست .\r\nديگر اينكه اگر قبل از بلوغ مُرد ، وراثتى در بين نيست ، سپس تعليل مىآورد به اينكه متوفى حق خيار داشت ولى به حدّ بلوغ نرسيد و مرد و نتوانست اعمال خيار كند ، از اين تعليل شيخ استفاده مىشود كه شرط وارث شدن صبى و صبيّه نسبت به يكديگر اين است كه متوفى بتواند اعمال خيار كند و اگر نتواند اعمال خيار كند وراثت در كار نيست .\r\nطبق اين تعليل اگر وراثت در كار باشد خيار منتفى است ، از طرفى ديگر در بعضى روايات تصريح شده به اينكه توارث بين طرفين ثابت است پس بايد حكم كنيم كه خيار در كار نيست . اما اگر هم اثبات توارث كنيم و هم حكم به ثبوت خيار كنيم اين دو فتوى مستلزم تناقض است .\r\nاشكال سوم : اينكه مفاد روايت يزيد كناسى با صحيحهء محمد بن مسلم كه تفصيلى بين صبى و صبيّه قائل نيست و مىگويد : « و لكن لهما الخيار اذا أدركا » « 1 » معارض است . با توجه به اينكه روايت محمد بن مسلم صحيحه است اما كناسى صحيحه نيست .\r\nاشكال چهارم : اينكه روايت اضطراب دارد و مخالف اصول است . « 2 »\r\n\r\nبررسى اشكالات شهيد ثانى رحمه الله\r\nبه نظر مىرسد كه برخى از اين اشكالات قابل دفع است .\r\n\r\nبررسى اشكال اول : اشكال سندى\r\nنسبت به اشكال اول كه يزيد كناسى مجهول است به نظر ما سند معتبر است .\r\nزيرا اگر روايتى را أجلّاء در كتبى كه براى عمل تهيه شده ذكر كنند و نقد نكنند نشانهء\r\n\r\n\r\n","description":"","footnote":"\r\n( 1 ) - المصدر ح 8\r\n( 2 ) - مسالك الأفهام ، 7 / 176\r\n","page_name":" 4145 ","page_number":27},
  {"content":"\r\n\r\nاعتماد آنها بر روايت است و لذا شيخ در تهذيب و استبصار اگر روايتى مخالف مختار خودش باشد از نظر سند يا دلالت در آن خدشه مىكند يا روايت را توجيه مىكند در حالى كه شيخ بعد از اينكه روايت يزيد كناسى را در اين مسأله مهم و محل ابتلاء نقل مىكند هيچ كلامى در مورد قابل استناد نبودن روايت ذكر نمىكند بلكه تنها متعرض دلالت روايت شده است .\r\nاز اين رو چون روايت را اجلّاء در كتب متعدّد براى فتوى نقل كرده‌اند ، اين امر علامت اعتماد آنها است و تضعيف نيز در حق راوى نرسيده است . نتيجه آن كه :\r\nروايت معتبر و قابل اعتماد است .\r\n\r\nبررسى اشكال دوم : تناقض در كلام شيخ رحمه الله\r\nاما اشكال تناقض و يا اشكال دوم مبنى بر اينكه خيارى بودن با وارث بودن تناقض دارد و چون شيخ در عقد صبى حكم به توارث مىكند معلوم مىشود كه خيارى در بين نيست .\r\nدر توضيح آن مىگوييم : اين تعليل تنها در كلام شيخ نيست بلكه در روايات نيز هست و مرحوم شيخ از روايات باب مواريث اين تعليل را استفاده كرده است و مع ذلك اشكال شهيد ثانى وارد نيست چون :\r\nاولًا : هر چند تناقض « 1 » بين خيارى بودن و وارث بودن صحيح است لكن اين مطلب در عقد خيارى به اصطلاح قدما است . در اصطلاح قدماء به عقد فضولى موقوف بر اجازه اصيل هم عقد خيارى گفته مىشده است . ولى متأخرين اين تعبير را به كار نمىبرند و فقط تعبير عقد فضولى و موقوف بر اجازه بودن را به كار مىبرند .\r\nدر عقد فضولى ، اگر اصيل قبل از اجازه دادن از دنيا برود قهراً عقد باطل مىشود و توارث منتفى مىشود . در مورد عقد غير ولىّ چون أجنبى و فضولى است بايد خود طرفين عقد را امضاء كنند حال اگر بچه بودند و صلاحيت امضاء نداشتند و قبل از\r\n\r\n\r\n","description":"","footnote":"\r\n( 1 ) - قابل ذكر است كه اشكال تناقض را شهيد ثانى از علامه در مختلف اخذ كرده است لكن به علامه اين اشكال را نسبت داده است . به هر حال اصل اين اشكال از علامه است . ( استاد مد ظله )\r\n","page_name":" 4146 ","page_number":28},
  {"content":"\r\n\r\nآن كه صلاحيت امضاء پيدا كردند مردند و امضايى واقع نشد در اينجا شيخ تعليل آورده بر اينكه چون اعمال خيار نكرده و مرده است لذا وراثتى در بين نيست . اما در مواردى كه عقد صحيح است و فضولى نيست منتهى مىتوانسته بقاءً اعمال خيار كند ، عدم اعمال خيار مانع وراثت نيست .\r\nثانياً : ممكن است كسى بگويد كه خيارى كه شيخ قائل است خيارى است كه اصيل دربارهء عقد فضولى دارد و مع ذلك چنانچه صبى و صبيه قبل البلوغ از دنيا بروند توارث ثابت است ، شرطيت اذن آنها مخصوص صورتى است كه تا زمان بلوغ زنده باشند .\r\nتوضيح اينكه ، شرطيّت اجازهء من له العقد گاهى شرطيت مطلقه است و گاهى شرطيّت عند التمكن است . در فرض شرطيّت مطلقه ، چنانچه من له العقد ، عقد را اجازه نكند ، علقه نكاح حاصل نشده و توارثى در كار نيست ، اما در فرض شرطيّت عند التمكن ، عدم اعمال خيار به جهت عدم تمكن ( عدم اجازه ) با توارث منافات ندارد . مثلًا اذن زوج كبير در عقد خودش شرطيت مطلقه دارد ليكن ، اذن پدر در عقد دختر رشيده شرطيت دارد ليكن عند التمكن ، همچنين در باب شرايط نماز ، طهارت حدثيّه شرطيت مطلقه براى نماز دارد اما طهارت خبثيّه شرطيت عند التمكن دارد .\r\nدر مقام هم ممكن است كسى بگويد : اگر پدر و جدّ كه ولىّ صغير هستند صغير را تزويج كردند ، اگر صغير به سن بلوغ رسيد صحت عقد موقوف بر اجازهء اوست اما اگر صغير قبل از بلوغ مرد يعنى امكان امضاء محقق نشد همان عقد پدر يا جدّ كفايت مىكند و اجازهء صغير شرطيت مطلقه ندارد بلكه شرطيت عند التمكن دارد اما اگر اجنبى ، صغير را تزويج كند اجازه صغير در اين فرض شرطيت مطلقه دارد .\r\nبنابراين اگر صغير مرد و امضاء نكرد عقد باطل است و توارثى در بين نيست .\r\nحاصل اينكه ، در كلام شيخ تناقض نيست چه خيار را به معناى خيار عند المتأخرين بگيريم و چه خيار را مانند خيار اصيل در عقد فضولى بگيريم زيرا توقف بر اجازه فقط در صورتى است كه صغير زنده بماند و بالغ شود و امكان استيذان از او باشد اما اگر صغير قبل از بلوغ مرده باشد معلوم مىشود علقهء نكاح\r\n\r\n","description":"","footnote":"","page_name":" 4147 ","page_number":29},
  {"content":"\r\n\r\nحاصل شده و توارث ثابت است چنانچه روايات بر توارث دلالت مىكند و ابن ادريس نيز بر آن ادّعاى اجماع مىكند ، و نفوذ و صحّت چنين عقدى مراعى است يعنى اثباتاً متوقف بر اين است كه ببينيم صغير تا زمان بلوغ زنده مىماند يا خير ؟\r\nپس چنانچه ، قبل از بلوغ از دنيا رفت كشف مىشود كه از اول علقه نكاح حاصل شده است .\r\n\r\nمناقشه در يكى از مطالب گذشته\r\nبا توجه به آنچه گذشت خدشه بر ايراد ما بر صاحب حدائق « 1 » وارد مىشود . صاحب حدائق مىفرمود : خيارى كه فقهاء قائلند خيار به نحو فضولى است و ما به صاحب حدائق ايراد كرديم كه عده‌اى از فقها قائل به وراثت و خيار هر دو شده‌اند .\r\nپس نمىتوان خيار در كلمات اين فقهاء را حمل بر خيار به نحو فضولى كرد زيرا از ثبوت ارث معلوم مىشود علقه نكاح حاصل شده است و عقد فضولى نبوده و متوقف بر اجازه نيست .\r\nاز بيان بالا معلوم شد كه خيار به نحو فضولى ممكن است با وراثت جمع شود .\r\nبنابراين ، استشهاد به كلمات شيخ طوسى و ابن ادريس و ابن حمزه و ابن براج كه در عين اين كه عقد را خيارى دانسته ، قائل به توارث شده بودند و ما ثبوت توارث در كلام اين بزرگان را به عنوان ردّ صاحب حدائق ذكر مىكرديم ، تمام نيست « 2 » مگر به صورت جدلى ، چون صاحب حدائق ثبوت ارث را منافى با فضولى بودن مىدانند . البته كلمات برخى از فقها مانند محقق در نكت النهايه و كيدرى در اصباح و همچنين ظواهر بعضى از روايات خيار ، براى ردّ صاحب حدائق كافى است .\r\n\r\n\r\n","description":"","footnote":"\r\n( 1 ) - به جزوهء 443 مراجعه كنيد .\r\n( 2 ) - شاهد مطلب كلام ابن حمزه در وسيله است ، ايشان در عين اين كه تصريح مىكنند كه صحت عقدى كه براى صغير خوانده مىشود متوقف بر اجازهء او بعد البلوغ است در مورد توارث در مدت قبل البلوغ تفصيل مىدهد كه اگر غير ولى عقد كرده بود ، ارثى در كار نيست و اگر ولى عقد كرده است توارث ثابت است يعنى شرطيت اذن پسر در صحت عقد پدر و جد شرطيت عند التمكن نيست و در عقد غير ولى شرطيت مطلقه است و الّا زوجيتى حاصل نمىشود .\r\n","page_name":" 4148 ","page_number":30},
  {"content":"\r\n\r\nكيدرى مىگويد : « عقد پدر بر صغير صحيح است و لى پسر خيار دارد » . ظاهر از صحت ، صحت فعليه است و حمل آن بر صحت تأهلى و شأنى خلاف ظاهر است .\r\nيعنى - بر خلاف نظر صاحب حدائق - عقد پدر فضولى نيست و در عين حال پسر اختيار دارد عقد پدر را فسخ نمايد .\r\nهمچنان كه در روايت محمد بن مسلم امام باقر عليه السلام ابتداء حكم به صحت عقد مىكنند و در پاسخ ازدواج صبى و صبيه مىفرمايند : « اذا كان ابواهما اللذان زوّجاهما فنعم جائز » سپس حكم به خيار مىفرمايند : « و لكن لهما الخيار اذا ادركا » و حمل كردن جواز بر صحت شأنيه كه در عقد فضولى موجود است بسيار بعيد است . و تعجب است كه صاحب حدائق جواز در اين روايت را بر صحت شأنيه حمل كرده‌اند .\r\nو در صحيحهء أبو عبيدهء حذاء ، حضرت باقر عليه السلام در پاسخ اين سؤال « عن غلام و جارية زوّجهما وليان لهما و هما غير مدركين » مىفرمايند : « النكاح جائز » سپس مىفرمايند : « ايّهما ادرك كان له الخيار » .\r\nحاصل اينكه اشكال تناقضى كه شهيد ثانى اخذاً عن العلّامه فرموده وارد نيست .\r\n\r\nبررسى اشكال سوم :\r\nشهيد ثانى رحمه الله فرموده : روايت يزيد الكناسى معارض با صحيحهء محمد بن مسلم است جوابش اين است كه وقتى مفاد صحيحهء محمد بن مسلم مخالف اجماع يا روايات كثيره بود . و به خاطر اجماع يا روايات در مورد صغيره حكم به خيار نكرديم و صحيحهء محمد بن مسلم را نسبت به صغيره كنار گذاشته يا توجيه كرديم چه مانعى دارد كه به استناد دليل ديگرى نسبت به صغير به مفاد آن عمل كنيم و قائل به ثبوت خيار براى صبىّ بشويم .\r\n\r\nبررسى اشكال چهارم : اضطراب و مخالفت با اصول\r\nبراى بررسى اين اشكال روايت را مرور مىكنيم :\r\n« عن يزيد الكناسى قال قلت لأبى جعفر عليه السلام متى يجوز للأب ان يزوّج ابنته و لا يستأمرها ؟\r\nقال : اذا جازت تسع سنين » مفهوم اين پاسخ اين است كه اگر دخترى را كه نه سالش نشده عقد كردند ، كان الخيار لها ، خوب چه موقع مىتواند اعمال خيار كند ؟ « فان\r\n\r\n","description":"","footnote":"","page_name":" 4149 ","page_number":31},
  {"content":"\r\n\r\nزوّجها قبل بلوغ التسع سنين كان الخيار لها اذا بلغت تسع سنين »\r\nحضرت توضيح مىدهند كه دختر نابالغ صلاحيت اجازه ندارد وقتى به سن تكليف رسيد و صلاحيت اجازه پيدا كرد مىتواند اجازه كند يا ردّ نمايد .\r\nبعد از اين جملهء اخير در تهذيب ( 7 / 383 ) آمده است : « هذه الزيادة وجدتها فى كتاب المشيخة عن يزيد الكناسى » مراد كتاب مشيخهء حسن بن محبوب است چون شيخ اين روايت را از كتاب احمد بن محمد بن عيسى گرفته است و احمد از حسن بن محبوب آن را نقل مىكند و شيخ طوسى با مراجعه مستقيم به مشيخهء حسن بن محبوب به قسمتى ديگر از حديث دست يافته است .\r\nادامه حديث : « قلت : فان زوّجها ابوها و لم تبلغ تسع سنين فبلغها ذلك فسكتت و لم تأب ذلك » .\r\nسكوت باكره علامت رضايت او است و حكم تصريح را دارد ، حال آيا اگر اين سكوت قبل از نه سالگى بود كافى است ؟ « أ يجوز عليها ؟ قال لا ليس يجوز عليها رضى فى نفسها و لا يجوز لها تأب و لا سخط فى نفسها حتى تستكمل تسع سنين » . تا قبل از نه سالگى امضاء و ردّ او در حق خودش به درد نمىخورد و لذا در حق غير به طريق اولى به درد نمىخورد .\r\n« و اذا بلغت تسع سنين جاز له القول فى نفسها بالرضا و التأبّى و جاز عليها بعد ذلك » بنابراين ، بعد از رضايت در نه سالگى ديگر نمىتواند عقد را به هم بزند و اگر نه‌ساله شد لازم نيست حيض ببيند . هر چند متعارف زنها در اين سنّ حيض ببينند « و ان لم تكن ادركت مدرك النساء » . « قلت : أ فتقام عليها الحدود و تؤخذ بها و هى فى تلك الحال و انما لها تسع سنين و لم تدرك مدرك النساء فى الحيض قال نعم اذا دخلت على زوجها و لها تسع سنين ذهب عنها اليُتم و دفع اليها ما لها و أقيمت الحدود التامة عليها و لها » .\r\n« قلت : فالغلام يجرى فى ذلك مجرى الجارية ؟ فقال : يا أبا خالد ان الغلام اذا زوّجه أبوه و لم يدرك كان له الخيار اذا أدرك و بلغ خمس عشر سنة او يشعر فى وجهه او ينبت فى عانته قبل\r\n\r\n","description":"","footnote":"","page_name":" 4150 ","page_number":32},
  {"content":"\r\n\r\nذلك » « 1 » يعنى در مورد غلام ملاك بلوغ نه‌ساله بودن نيست بلكه سن بلوغ در غلام با جاريه فرق مىكند .\r\nاين روايت از جهات عديده شذوذ دارد و تقريباً خلاف اتفاق قوم است برخى از جهات شذوذ عبارت است از : اوّل : در اين روايت آمده كه اگر صغيره قبل از نه سال تزويج شد ، بعد از بلوغ اختيار فسخ عقد را دارد امّا كبيره شد اختيار ندارد .\r\nدوم : در مورد بلوغ پسر دارد كه « أو يشعر فى وجهه » مو اگر در صورتش درآيد نشانه بلوغ است كه اين قسمت ، هم روايت معارض دارد و هم مخالف فتواى قوم است .\r\nسوم : در مورد اينكه پسر خيار دارد يا نه اول مىفرمايد كه پسر خيار دارد سپس مىگويد : « قلت فان أدخلت عليه امرأته قبل ان يدرك فمكث معها ما شاء الله ثم أدرك بعده فكرهها و تأبّاها . »\r\nبعد از بلوغ گفت من اين دختر را نمىخواهم . « قال : اذا كان أبوه الذي زوّجه و دخل بها و لذّ منها و أقام معها سنة فلا خيار له اذا أدرك » كه چنين تفصيلى را هيچ فقيهى قائل نشده است .\r\nروايت مشتمل بر امور شاذّة ديگرى نيز هست . روايتى كه از جهات مختلف فقهاء به آن عمل نكرده‌اند را بايد كنار گذاشت . بنابراين اشكال چهارم شهيد ثانى تمام به نظر مىرسد .\r\nصاحب حدائق مىفرمايد : ائمه عليهم السلام گاهى فتوايى كه حتى موافق با فتاواى فقهاى عامه هم نيست را القاء مىكردند تا فتواى شيعه يك‌دست نباشد و شيعيان شناسايى نشوند « نحن نلقى الاختلاف حقناً لدمائهم . » ممكن است اين روايت نيز از اين باب باشد ، به هر حال اين روايت را بايد كنار گذاشت .\r\n\r\n\r\n","description":"","footnote":"\r\n( 1 ) - وسائل الشيعة ، 20 / 278 باب 6 از ابواب عقد النكاح و اولياء العقد ، ح 9\r\n","page_name":" 4151 ","page_number":33},
  {"content":"\r\n\r\n\r\nاشكال استاد مد ظله بر استدلال به روايت يزيد كناسى\r\nولى اشكال عمده اين است كه روايت يزيد كناسى را كه عده‌اى از بزرگان به عنوان دليل بر تفصيل بين جاريه و غلام ذكر كرده‌اند اصلًا دالّ بر اين مطلب نيست .\r\nدر روايت ابتداءً اثبات خيار براى جاريه كرده « 1 » و سپس اثبات خيار براى غلام كرده است « 2 » اما تفصيل بين جاريه و غلام در ثبوت خيار در اين روايت نيست . تفصيلى كه در اين روايت هست در مورد سن و علائم بلوغ جاريه و غلام است . « 3 » تعجب است كه اين بزرگان چگونه اين روايت را دليل بر تفصيل بين جاريه و غلام در خيار دانسته‌اند .\r\n\r\nساير روايات مسأله\r\nدليل ديگرى كه ممكن است بر ثبوت خيار بر صبى و صبيّه اقامه شود صحيحهء أبو عبيدهء حذّاء است كه در باب ارث نقل شده است .\r\n\r\nصحيحهء أبو عبيدهء حذّاء\r\n« قال : سألت ابا جعفر عليه السلام عن غلام و جارية زوّجهما وليّان لهما و هما غير مدركين فقال :\r\nالنكاح جائز و أيّهما ادرك كان له الخيار . » « 4 »\r\nالبته در اين روايت تفصيل نيست بلكه مفادش مثل مفاد صحيحهء محمد بن مسلم است كه اثبات خيار براى صغير و صغيره مىكرد و مناسب اين بود كه در عداد روايات مثبته خيار مطلقاً آورده شود .\r\nدر هر حال دلالت روايت بر ثبوت خيار ناتمام است . چون مراد از ولىّ در صدر اين روايت به قرينهء ذيل روايت كه تصريح به أب كرده ، است ولىّ عرفى است نه ولىّ شرعى مثل پدر .\r\n\r\nروايت ابان و معتبرهء فضل بن عبد الملك\r\nدر ذيل روايت فضل بن عبد الملك عن ابى عبد الله عليه السلام آمده است : « اذا زوّج\r\n\r\n\r\n","description":"","footnote":"\r\n( 1 ) - « فان زوّجها قبل بلوغ التسع سنين كان الخيار لها اذا بلغت »\r\n( 2 ) و 3 - « قلت : فالغلام يجرى فى ذلك مجرى الجارية ؟ فقال : يا ابا خالد ، انّ الغلام اذا زوّجه ابوه و لم يدرك كان بالخيار اذا ادرك و بلغ خمس عشر سنة أو يشعر فى وجهه أو ينبت فى عانته قبل ذلك » .\r\n( 3 )\r\n( 4 ) - وسائل الشيعة 26 / 219 ، كتاب الميراث ، باب 11 از ابواب ميراث الازواج حديث اول .\r\n","page_name":" 4152 ","page_number":34},
  {"content":"\r\n\r\nالرجل ابنه فذلك الى ابنه « 1 » و اذا زوّج ابنته جاز ذلك . » « 2 » در اين روايت كه سابقاً آن را خوانديم و سند آن را معتبر مىدانستيم ، امام عليه السلام مىفرمايد : پسر امرش راجع به خودش است ولى دختر امرش به دست پدر يا ولى اوست ، روايت ابان نيز به همين مضمون است . « 3 »\r\nاطلاق اين دو روايت اقتضاء مىكند كه پسر چه صغير باشد و چه كبير امرش به دست خود اوست .\r\nلكن استدلال به اين دو روايت براى تفصيل مشكل است زيرا ظاهر اين روايت اين است كه پسر به هنگام عقد صاحب اختيار است نه اينكه بعداً اختياردار خواهد شد ، همان وقت عقد موافقت و مخالفت او مؤثر در صحت و بطلان عقد است .\r\nبنابراين ، روايت ناظر به كبير است نه به صغير ، زيرا كبير است كه صلاحيت موافقت و مخالفت را دارد امّا صغير صلاحيت ندارد . الّا بعد البلوغ ، پس روايت اطلاقى كه شامل صغير و كبير بشود را ندارد .\r\nبعلاوه ، نوعاً كبير را تزويج مىكنند و صغير را كمتر تزويج مىكنند و لذا اگر بخواهيم به اطلاق اين روايت تمسك كرده و آن را شامل اين فرد نادر هم بدانيم لازمه‌اش اين است كه يك ظهور اطلاقى ديگر را زمين بزنيم و آن اطلاق روايت است از جهت اينكه مىفرمايد : از همان وقت كه عقد كرده اختيار دارد . « فذلك الى ابنه » و اگر اين ظهور اقوى نباشد ، ضعيف‌تر از ظهور روايت در اطلاق داشتن نسبت به فرد نادر نيست و بلكه به نظر ما اقوى است .\r\n« * و السلام * »\r\n\r\n\r\n","description":"","footnote":"\r\n( 1 ) - تذكر : در بعضى نسخ « الى أبيه » دارد به پاورقى تهذيب 7 / 450 تحقيق على اكبر غفارى رجوع شود .\r\n( 2 ) - تهذيب 7 / 389 رقم 615 باب 11 عقد المرأة على نفسها النكاح و . . . .\r\n( 3 ) - در اين روايت آمده است : عن ابى عبد الله عليه السلام قال : اذا زوّج الرجل ابنه كان ذلك الى ابنه و اذا زوّج ابنته جاز ذلك » تهذيب 7 / 393 .\r\n","page_name":" 4153 ","page_number":35},
  {"content":"\r\n\r\n\r\n27 / 06 / 1381 چهارشنبه درس شمارهء ( 446 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل ادله لزوم عقد پدر يا جد بر صبى و صبيه نقل و تماميت آنها اثبات گرديد سپس به ادله‌اى كه به عنوان معارض مطرح است پرداخته ، به عدم صلاحيت تعارض آنها با ادله فوق اشاره رفت .\r\nدر اين جلسه ، دو تأويلى را كه براى صحيحه محمد بن مسلم ارائه داده بوديم ، مجدداً مطرح كرده و بيان مىكنيم كه تأويل دوم بنابر مختار ما كه قائل به استقلال پدر و جد در عقد بر بالغه رشيده هستيم ناتمام مىباشد . ما با توجه به قاعده انقلاب نسبت ، تأويل اول صحيحه محمد بن مسلم را صحيح دانسته ، روايت را مخصوص مواردى كه عقد بر صبى و صبيه به صلاح آنها نبوده مىدانيم .\r\nدر ادامه ناتمامى دلالت صحيحه ابى عبيده حذاء را بر عدم لزوم عقد پدر بر صبى و صبيه بيان كرده ، تفصيل بين عقد صبى و صبيه را بررسى نموده اشاره مىكنيم كه در اين زمينه نمىتوان به روايت ابان استناد كرد ، ولى قاعده لا ضرر در برخى موارد ( و نه در تمام موارد ) لزوم عقد پدر را بر صبى نفى مىكند .\r\n* * * \r\nالف - بررسى رواياتى كه در مورد صبى يا صبيه اثبات خيار مىكنند\r\n\r\n1 ) طرح بحث ( يادآورى )\r\nگفتيم كه پنج روايت بر لزوم عقدى كه پدر بر دختر صغيره خود جارى ساخته\r\n\r\n","description":"","footnote":"","page_name":" 4154 ","page_number":36},
  {"content":"\r\n\r\nدلالت مىكند كه چهار روايت آن صحيحه و يكى غير صحيحه مىباشد ، درباره لزوم عقد پدر بر پسر صغير خود نيز يك روايت صحيحه وارد شده است ، در مقابل اين دسته روايات ، سه روايت وجود دارد كه يا ظاهرش با روايات فوق معارض است يا از آنها توهّم معارضه شده است .\r\nيكى صحيحه محمد بن مسلم كه ظهور آن روشن است .\r\nديگرى صحيحه ابى عبيده حذاء كه دلالت آن محلّ بحث است .\r\nسوّم روايت يزيد كناسى كه به عقيده ما معتبر است ، ولى به جهاتى صلاحيت استناد ندارد .\r\nدر جلسه پيش اشاره كرديم كه اين روايات در مقابل روايات لزوم عقد صلاحيت معارضه ندارند و در صورت عدم صلاحيت ، تأويل ، يا طرح مىشوند . حال مىخواهيم ببينيم كه آيا در صحيحه محمد بن مسلم كه ظهور آن در عدم لزوم عقد مىباشد مىتوان تأويلى ارائه داد كه از طرح روايت بهتر باشد .\r\nبراى صحيحه محمد بن مسلم دو تأويل و توجيه ارائه كرديم و گفتيم كه اين دو توجيه را مىتوان بر هر دو مبناى ولايت و عدم ولايت اب و جد بر بكر بالغه رشيده منطبق ساخت اما بعد معلوم شد كه توجيه دوم فقط بنابر مبناى كسانى صحيح است كه براى پدر و جد در تزويج بكر بالغه استقلال قائل نيستند اما بر نظر مختار كه قائل به استقلال جد و پدر هستيم ، منطبق نمىشود . توضيح اين مطلب در ذيل توجيه دوم خواهد آمد .\r\n\r\n2 ) توجيه اول صحيحه محمد بن مسلم\r\nصحيحه محمد بن مسلم را بر موردى حمل مىكنيم كه ولىّ بر خلاف مصلحت صبى و صبيه براى جهاتى مانند ايجاد محرميت ، دختر بچه را به عقد پسر يا بالعكس درمىآورد . چنين عقدى در ميان مردم نادر نيست بلكه به طور متعارف\r\n\r\n","description":"","footnote":"","page_name":" 4155 ","page_number":37},
  {"content":"\r\n\r\nخصوصاً در زمان‌هاى گذشته و در ميان قبايل عرب انجام مىگرفته و مىگيرد . در اين صورت يعنى عقد ولى بر خلاف مصلحت ، همانطور كه در آينده مطرح خواهد شد ، سه نظر وجود دارد . نظر اول صحيح و خيارى بودن و نظر دوم فضولى بودن و نظر سوم لازم بودن عقد است . از ميان اين سه نظر ، نظر سوم به خاطر ضعف دليل ، قابل اعتنا نيست و بايد معناى روايت را با دو نظر ديگر تطبيق نمود . بنابر صحيح و خيارى بودن چنين عقدى مفاد صحيحه محمد بن مسلم اين مىشود كه عقد ولىّ با اينكه بر خلاف مصلحت صبى يا صبيه منعقد ساخته گرچه صحيح مىباشد اما خيارى است و پس از بلوغ مىتوانند آن را فسخ كنند . و اگر فسخ نكردند در اين روايت مهر را بر عهده پدر دانسته ، ولى جمعاً بين اين روايت و روايات ديگر در صورتى كه صبى مال داشته باشد مهر بر عهده خود اوست و تنها در صورتى كه صبى ثروتى نداشته باشد مهر بر عهدهء ولىّ خواهد بود .\r\nو بنابر فضولى بودن عقد ، منظور از تعبير « جاز » صحت تأهليه خواهد بود يعنى عقد باطل محض نيست و شأنيت صحت را دارد و به وسيله رضايت و اجازه صبى و صبيه صحيح فعلى خواهد بود . با اين توجيه بنابر هر دو قول صحيحه محمد بن مسلم منافاتى با روايات داله بر لزوم عقد اجراء شده بر صبى و صبيه توسط پدر و جد ، و خيار نداشتن صبى و صبيه پس از بلوغ نخواهد داشت . به خاطر اينكه آن روايات در مورد عقدى است كه بر وفق مصلحت صبى و صبيه انجام گرفته و صحيحه محمد بن مسلم مربوط به عقدى است كه بر خلاف مصلحت آنها و بنابر جهاتى خاص صورت گرفته باشد .\r\n\r\n3 ) توجيه دوّم صحيحه محمد بن مسلم\r\nكلمه « اذا ادركا » ناظر بر فرض ديگرى غير از فرض پيشين است . مفاد روايت اين مىباشد كه اگر عقد بر صغير و صغيره خوانده شد خيارى در كار نيست ، ولى اگر\r\n\r\n","description":"","footnote":"","page_name":" 4156 ","page_number":38},
  {"content":"\r\n\r\nعقد در زمان بلوغ آنها ( مدرك بودن ) جارى شده آنها خيار خواهند داشت . « 1 »\r\nالبته در اينجا اين اشكال پيش مىآيد كه در عقد بر صغار در رواياتى وارد شده است كه مهر بر پدر مىباشد ولى در عقدى كه بر كبار واقع شده ، نمىتوان مهر را بر عهده پدر دانست ، بنابراين در اين توجيه كه ما « اذا ادركا » را بر عقد در حال كبر حمل كرديم چگونه مىتوان ثبوت مهر را بر پدر توجيه كرد ؟ ما گفتيم وقتى پدرى بدون درخواست پسر براى او زن گرفته و مهر تعيين كرده ، نوعى تعهد عرفى وجود دارد كه پدر مهر و مخارجى را كه به طور متعارف در عقد ازدواج وجود دارد ، به عهده مىگيرد .\r\nالبته تطبيق اين توجيه بر مبناى كسانى كه در عقد بر بالغه قائل به استقلال پدر نيستند ، آسان است ، ولى بنابر مختار ما كه قائل به استقلال پدر هستيم چگونه مىتوان « لهما الخيار » را توجيه كرد ؟ در پاسخ اين سؤال چنين گفتيم كه مىتوان اين جمله را به مطلق مطلوبيت اجازه گرفتن از دختر حمل كرد ، چه بنابر مبناى ما هم كه استقلال پدر را قائليم ، اذن گرفتن از دختر مستحب است لذا اين حديث همانند حديث « اغتسل للجمعة و الجنابة » خواهد بود ، در اين حديث امر به اغتسال در قدر مشترك بين وجوب و استحباب به كار رفته كه نسبت به جمعه استحبابى و نسبت به جنابت وجوبى خواهد بود ، در ما نحن فيه هم خيار داشتن پسر و دختر به معناى قدر مشترك حق الزامى و حق اخلاقى خواهد بود . در مورد پسر كبير حق الزامى است و در مورد باكره كبيره يك حق اخلاقى غير الزامى است .\r\n\r\n4 ) ناتمام بودن توجيه دوم بنابر مبناى مختار\r\nما از اين طريق مىخواستيم صحيحه محمد بن مسلم كه بنابر توجيه دوم در\r\n\r\n\r\n","description":"","footnote":"\r\n( 1 ) - ( توضيح بيشتر ) ، بنابراين مرجع ضمير در « ادركا » ، ذات صبى و صبيه است ، نه به وصف صباوت يعنى اگر اين عقد در حال ادراك اين « اشخاص » خوانده شود حكمى ديگر غير از صورتى دارد كه عقد در حال صغر آنها جارى شده باشد .\r\n","page_name":" 4157 ","page_number":39},
  {"content":"\r\n\r\nمورد كبير و كبيره وارد شده ، را بر اين معنا حمل كنيم كه چون اولياء بدون مشورت با آنها تزويجشان نموده‌اند براى هر دو حق خيار ثابت مىشود . براى پسر حق خيار الزامى و براى دختر به نحو اخلاقى و غير الزامى .\r\nمشكل اينجاست كه ما نحن فيه همانند مورد آن روايت كه براى دختر حظّى قائل شده ( كه ما آن را حمل به حظ استحبابى كرديم ) نيست به خاطر اينكه در آن روايت هنوز عقد تزويج انجام نشده بوده و به پدر گفته شده بود كه دختر باكره حق دارد در مورد سرنوشت خود اظهار نظر كند و بايد قبل از انجام عقد تزويج ، مطلب با او در ميان گذاشته شود . اما در ما نحن فيه پدر ، عقد را جارى ساخته و بنابر مختار كه در مورد باكره كبيره عقد پدر صحيح است ، اگر دختر خيار داشته باشد و راضى به آن عقد نشود چطور مىتوان به حرف او ترتيب اثر داد و اگر بخواهيم ترتيب اثر بدهيم بايد عقد پدر را باطل فرض كنيم و حال اينكه بنابر نظر مختار آن را صحيح فرض كرده‌ايم . ترتيب اثر به وسيله طلاق هم ممكن نيست زيرا پدر حق طلاق ندارد تا بخواهد به عدم رضايت دختر ترتيب اثر بدهد و او را طلاق بدهد . پس به دليل اينكه در آن روايات در صورت عدم رضايت باكره كبيره پدر مىتوانست به خواست او ترتيب اثر بدهد و او را به عقد شخص مورد نظر خود در نياورد ، اما در ما نحن فيه چون عقد انجام شده و ترتيب اثر با باطل فرض كردن عقد يا اقدام به طلاق متصور نيست ، نمىتوان ما نحن فيه را بر حق اخلاقى تطبيق نمود .\r\nبنابراين بر مبناى ما ، تنها توجيه نخست قابل طرح مىباشد .\r\nتوجيه نخست جمعى تبرعى به نظر مىآيد ، و نمىتوان تقريبى فنى براى توجيهِ نخست ذكر كرد .\r\n\r\n5 ) تقريب فنى توجيه اوّل صحيحه محمد بن مسلم\r\nبه عنوان مقدمه مىگوييم كه در بحث تعادل و تراجيح ، بحث انقلاب نسبت مطرح است كه صورتهاى مختلف دارد ، يكى از آنها صورت تباين دو دليل است كه\r\n\r\n","description":"","footnote":"","page_name":" 4158 ","page_number":40},
  {"content":"\r\n\r\nدليل سومى كه نسبت به يكى از آنها خاص مطلق است . و پس از تخصيص آن ، نسبت دو دليل را از تباين به عموم و خصوص مطلق منقلب مىسازد ، همچون اكرم العلماء ، لا تكرم العلماء ، اكرم عدول العلماء ( بنابر فرض عدم مفهوم داشتن آن ) ، در اينجا دليل سوم ، دليل دوم را تخصيص زده ، بنابراين ، دليل دوم نسبت به دليل اول خاص شده و آن را تخصيص مىزند .\r\nما به مبناى انقلاب نسبت در اين صورت قائل هستيم .\r\nبا توجه به اين مبنا در ما نحن فيه مىتوان گفت كه روايات دالّ بر لزوم عقد پدر بر صبى و صبيه با توسط رواياتى كه از آن عدم لزوم عقد پدر در صورت مفسده داشتن استفاده مىشود ، به صورت عدم المفسدة تخصيص مىيابد ، لذا نسبت اين روايات و صحيحه محمد بن مسلم ، عام و خاص مطلق بوده ، لذا صحيحه محمد بن مسلم را كه عام مطلق است با روايات لزوم عقد كه پس از تخصيص ، مربوط به خصوص عقد بدون مفسده است تخصيص زده ، در نتيجه صحيحه محمد بن مسلم به عقد داراى مفسده اختصاص مىيابد .\r\n\r\n6 ) مقدمه‌اى براى توضيح مفاد صحيحه ابى عبيده حذّاء\r\nما پيشتر اشاره كرديم كه گاه يك مفهوم ، مصاديق مختلفى دارد كه برخى از آن مصاديق از ويژگى و برجستگى خاصى برخوردارند ، در اين گونه موارد اگر قضيه‌اى رخ داده باشد كه مربوط به همان مصاديق ممتاز و بارز مفهوم باشد ، در اينجا متعارفاً سؤال را از مفهوم به طور مطلق مطرح نمىسازند ، بلكه همان مصاديق ويژه را مورد سؤال قرار مىدهند ، مثلًا مفهوم خويشاوند ، يك معناى عامى است كه پدر و مادر را هم شامل مىگردد ، حال اگر كسى لزوم پيروى از دستور پدر و مادر مورد سؤال وى باشد ، در اينجا سؤال را به اين شكل طرح نمىكند كه آيا پيروى از دستور خويشاوند واجب است ؟ ، بلكه سؤال را بر روى پدر و مادر متمركز مىكند و چنين سؤال\r\n\r\n","description":"","footnote":"","page_name":" 4159 ","page_number":41},
  {"content":"\r\n\r\nمىكند ، آيا از دستور پدر و مادر بايد پيروى كرد ؟ در اين مثال اگر سؤال به شكل اول مطرح گردد ، خود شيوه طرح سؤال قرينيت عرفى دارد كه مراد غير از پدر و مادر است ، پاسخ دهنده در اينجا مىتواند به همين قرينه اكتفا كرده ، حكم پدر و مادر را در پاسخ خود اصلًا در نظر نياورد ، در اينجا مراد از « خويشاوند » ، اقوام دور تر از پدر و مادر به نظر مىآيد .\r\n\r\n7 ) توضيح مفاد صحيحه ابى عبيده حذاء « 1 »\r\nدر صحيحه ابى عبيده حذاء ، چنين آمده است : سألت أبا جعفر عليه السلام عن غلام و جارية زوّجهما وليان لهما و هما غير مدركين فقال : النكاح جائز و ايّهما ادرك كان له الخيار . . . « 2 »\r\nمراد از ولىّ ، با توجه به مقدمه فوق ساير اولياء غير از پدر مىباشد ، ظاهر سؤال در جايى است كه تمام حيثيت عقدكننده ، ولى بودن باشد نه ولى ممتازى كه در مراتب بالاى ولايت قرار داشته باشد ، بويژه اگر مراد از ولىّ ، ولى تكوينى يعنى « من يتولى امره » باشد ، ( نه كسى كه شرعاً ولايت امور صغير با وى بوده و كارها بايد با\r\n\r\n\r\n","description":"","footnote":"\r\n( 1 ) - جامع الاحاديث ، 29 : 489 / 45055 ، باب 51 از ابواب ميراث ، ح 1 .\r\n( 2 ) - ( توضيح بيشتر ) روايات صادره از ائمه معصومين گاه ابتدايى است و گاه پاسخ سؤال سائلان مىباشد ، در قسم نخست ، اطلاق كلام امام عليه السلام نسبت به صورتهاى مختلف معمولًا واضح است ، قسم دوم ، گاه سؤال به شكل پرسش از يك قضيه خاص مطرح است ، در اينجا اطلاق كلام از ناحيه ترك استفصال مىباشد ، در اين صورت اگر قضيه رخ داده شده داراى ويژگى خاصى بوده كه با تناسب حكم و موضوع احتمال دخالت آن در حكم به نظر عرف طبيعى است ، قهراً اين ويژگى در سؤال سائل اخذ مىشده است و عدم اخذ اين ويژگى مىتواند قرينه بر عدم اشتمال واقعه بر آن خصوصيت باشد ، در سؤال سائلان گاه شكل سؤال به گونه عام مىباشد ولى منشأ طرح سؤال قضيهء خاصى مىباشد كه رخ داده است ، ظاهراً اين صورت هم شبيه صورت قبلى است كه قيد محتمل الدخاله در سؤال سائل درج مىشود و عدم درج قيد ، مىتواند قرينه بر عدم اختصاص سؤال باشد . استاد - مد ظلّه - در بحثهاى حج در مسائل كفّارات احرام اشاره مىفرمودند كه كفاره‌اى كه براى مسّ همسر جعل شده ، اگر در پاسخ سؤال سائل بوده و اطلاق آن به نكته ترك استفصال باشد ، در موارد جماع يا تقبيل كه ويژگى ممتازى دارد و فرد شاخصى از مسّ مىباشد ، نمىتوان آن را ثابت دانست ، ولى اگر امام عليه السلام مستقيماً بفرمايند : من مسّ امرأته كان عليه كذا ، روايت شامل تمام افراد مسّ حتى جماع و تقبيل مىگردد .\r\n","page_name":" 4160 ","page_number":42},
  {"content":"\r\n\r\nاجازه او انجام گيرد ) .\r\nبراى روشن شدن بيشتر عرض ما به كلمه « سرپرست » كه ترجمه ولى مىباشد دقت كنيد . اين كلمه شامل پدر يا جد نمىگردد ، بلكه مراد اولياء ديگر مىباشد .\r\nخلاصه با اطلاق كلمه ولىّ ، شخص پدر به ذهن نمىآيد و اگر پدر مراد بود او را تخصيص به ذكر مىدادند پس در اين روايت كه حضرت فرموده عقد ولىّ فضولى است و دختر و پسر خيار دارند ، مراد شخص ولى غير از پدر و جد است . و شاهد قطعى اين مطلب اين است كه در ذيل روايت سؤال از عقد پدر مىشود و امام عليه السلام مىفرمايد كه عقد او لازم است . پس ذيل اين روايت نيز از قبيل روايات دالّهء بر لزوم است و صدر روايت نيز با بيانى كه عرض شد با ذيل آن منافات ندارد .\r\n\r\n8 ) روايت يزيد كناسى و روايات دالّهء بر لزوم\r\nگرچه اين روايت را از جهت سند معتبر دانستيم اما به دليل اينكه از جهات متعددى شذوذ دارد صلاحيت معارضه با روايات داله بر لزوم عقد صبى و صبيه پس از بلوغ را ندارد .\r\nالبته مراد از روايات داله بر لزوم ، روايات توارث نيست ، بلكه رواياتى است كه اصل صحت عقد را ثابت مىكند ، و به مقتضاى اصل ، دلالت بر لزوم آنها دارد . « 1 »\r\n\r\n\r\n","description":"","footnote":"\r\n( 1 ) - ( توضيح بيشتر ) ، در صورت اثبات صحت عقد ، ممكن است با استصحاب ، حكم به لزوم آن نمود ، ولى اين اصل را صرف نظر از بحثهايى در مورد اين كه آيا استصحاب كلى قسم ثالث است يا كلى قسم ثانى ، يا استصحاب شخصى ، به هر حال مبتنى بر قبول حجيت استصحاب در شبهات حكميه است كه استاد - مدّ ظله - آن را قبول ندارند .\r\nلذا ظاهراً استناد استاد در اين بحث به ادله‌اى همچون   « أَوْفُوا بِالْعُقُودِ »   است كه به عقيده ايشان ، در مقام « الزام ما هو المشروع » مىباشد ، پس با اثبات اصل حجيّت عقد ، ( با توجه به اين عمومات ) حكم به لزوم عقد مىكنيم .\r\nپس مراد از اصل در اين بحث ، اصل لفظى اصالة الاطلاق و اصالة العموم است نه اصل عملى استصحاب .\r\nاستاد در درس آينده ضمن بيانى اين مطلب را توضيح مىدهند .\r\n","page_name":" 4161 ","page_number":43},
  {"content":"\r\n\r\n\r\nب ) ادله‌اى كه فقط براى صبى اثبات خيار مىكنند\r\nادله‌اى كه براى تفصيل بين صبى و صبيه ذكر شده ، يكى روايت ابان است و ديگرى قاعده لا ضرر مىباشد .\r\n\r\n1 ) بررسى روايت ابان\r\nابان عن ابى عبد الله عليه السلام قال اذا زوّج الرجل ابنه كان ذلك الى ابنه ، و اذا زوّج ابنته جاز ذلك « 1 »\r\nاين روايت مىگويد پسر خيار دارد ولى امر دختر به دست پدر است در اين روايت قرينه‌اى هست كه نشان مىدهد در مورد پسر و دختر بالغ كبير وارد شده است و آن اين است كه ظاهر روايت نشان مىدهد پسر همان وقت و بالفعل صاحب اختيار است نه اينكه در آينده و پس از اينكه بالغ شود صاحب اختيار باشد . خلاصه ظهور اختيار بالفعل داشتن پسر از ظهور اطلاق روايت و شمول آن نسبت به صغير اقوى است . بنابراين روايت اختصاص به ازدواج بالغين دارد و به بحث ما مربوط نيست .\r\nدر صورتى كه براى روايت ، اطلاق قائل شويم كه شامل صغير هم بشود ، اطلاق اين روايت به وسيله روايات دالّهء بر لزوم عقد صبى و صبيه تقييد مىشود . بنابراين ، سرانجام روايت مخصوص عقد بالغان خواهد شد .\r\n\r\n2 ) بررسى قاعده لا ضرر و اشكال مرحوم آقاى حكيم بر استدلال به آن براى نفى لزوم عقد صبى\r\nگفته شد كه عقد در حال صباوت براى پسر چيزى جز ضرر نيست به خاطر اينكه نفقه بر گردن شوهر مىباشد و اگر پسر صغير ثروت داشته باشد مَهريه هم بر\r\n\r\n\r\n","description":"","footnote":"\r\n( 1 ) - جامع الاحاديث ، 25 : 200 / 3687 ، باب 52 از ابواب التزويج ، ح 3 .\r\n","page_name":" 4162 ","page_number":44},
  {"content":"\r\n\r\nعهده‌اش مىآيد اما در عوض سلطه‌اى كه اشخاص بالغ بر زن خود دارند او در زمان صباوت چنين سلطه‌اى ندارد و در مقابل ضررى كه پرداخته چيزى به دست نياورده است . ( بر خلاف بزرگترها كه با توجه به سلطه‌اى كه بدست آورده‌اند عقد ازدواج آنها ضررى نيست ) . اما دختر كه مَهر و نفقه به دست مىآورند ضرر نكرده به همين جهت حق خيار فسخ عقد را ندارد .\r\nبنابراين به مقتضاى قاعده لا ضرر بايد بين دختر و پسر تفصيل قائل شد ، عقد پسر صغير را توسط پدر يا جد غير لازم و عقد دختر صغيره را لازم بدانيم .\r\nمرحوم حكيم فرموده‌اند كه :\r\nاولًا : اگر واقعاً ضررى متوجه صبى شده باشد اين عقد فضولى خواهد شد نه اين كه صحيح غير لازم باشد كه مورد نظر قائلان به خيار در مسأله است .\r\nثانياً : چه بسا عقد صبى از مواردى است كه هيچ ضررى متوجه صبى نمىشود مثلًا پدر تعهد مىكند كه نفقه و مهريه را بپردازد يا عقد در زمانى انجام گرفته كه نزديك بلوغ است و يا اينكه دختر داراى صفات برجسته‌اى است كه سزاوار است در تزويج او پيش‌دستى شود تا از دست نرود ، بنابراين با قاعده لا ضرر نمىتوان به طور كلى عقد پسر را غير لازم دانست .\r\n\r\n3 ) نقد استاد دام ظله نسبت به كلام مرحوم آقاى حكيم\r\nيك اشكال جزئى به فرمايش مرحوم آقاى حكيم به نظر مىآيد كه ايشان مورد نزاع را در خيار به معناى خيار در عقد صحيح منحصر نموده‌اند در حالى كه نزاع در مسأله ، شامل خيار در عقد فضولى و حق امضاء و عدم امضاء نيز مىشود . همانطور كه در جلسات گذشته ملاحظه شد حتى بعضى از فقها مانند صاحب حدائق و شيخ طوسى و ابن حمزه محل نزاع را به خيار به معناى حق امضاء و عدم امضاء منحصر ساخته بودند . بنابراين اشكال اوّل ايشان ناتمام مىباشد ، البته اصل اين كه آيا\r\n\r\n","description":"","footnote":"","page_name":" 4163 ","page_number":45},
  {"content":"\r\n\r\nمقتضاى نفى ضرر ، فضولى بودن عقد است يا صحيح غير لازم بودن آن ، نياز به بحثى دارد كه در آينده به آن خواهيم پرداخت ، بنابراين مىتوان گفت كه در صورت ضررى نبودن عقد صغير ، عقد وى لازم است و در صورت ضررى بودن آن ، عقد وى لازم نيست ، حال آيا فضولى است يا خيار مصطلح براى صغير پس از بلوغ ثابت است بحثى است كه پس از اين خواهد آمد .\r\n« * و السلام * »\r\n\r\n","description":"","footnote":"","page_name":" 4164 ","page_number":46},
  {"content":"\r\n\r\n\r\n02 / 07 / 1381 سه شنبه درس شمارهء ( 447 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته ، دو تأويل براى صحيحهء محمد بن مسلم مطرح نموده و تأويل دوم را تمام دانستيم . امّا صحيحهء ابى عبيده حذاء را بر عدم لزوم عقد پدر بر صبى و صبيّه ناتمام دانستيم .\r\nدر اين جلسه به بررسى اين مسأله پرداخته مىشود كه اگر پدر يا جدّ بر مجنون عقدى كردند ، آيا مجنون بعد الافاقه مىتواند عقد را به هم بزند ؟\r\nدر ادامه ادلّه عدم خيار را ذكر مىكنيم ، سپس بررسى مسأله پنجم عروة را طرح خواهيم نمود .\r\n* * * \r\nتتمهء مسأله چهارم : [ و كذا لا خيار للمجنون بعد افاقته 
  ]\r\nمتن عروه « و كذا لا خيار للمجنون بعد افاقته »\r\nراجع به صغير گذشت كه اگر پدر يا جدّ ، عقدى براى صغير جارى كردند و خلاف مصالح صغير نبود ، صغير بعد از بلوغ ، نمىتواند عقد را فسخ كند . مرحوم سيد مىفرمايد : و كذا لا خيار للمجنون بعد افاقته در مورد اصل ولايت بر مجنون گفتيم پدر و جدّ بر فرزند و نوهء مجنون خويش ولايت دارند و فرقى بين مجنون متصل به صغر و منفصل نيست . « 1 »\r\n\r\n\r\n","description":"","footnote":"\r\n( 1 ) - ذيل مسأله 1 ، بحث آن گذشت .\r\n","page_name":" 4165 ","page_number":47},
  {"content":"\r\n\r\nاينجا بحث عبارت از اين است كه اگر پدر يا جدّ براى مجنون عقدى را جارى كردند و مطابق مصلحتش هم بود آيا مىتواند بعد الافاقه عقد را فسخ كند ؟\r\n\r\nادلهء عدم خيار :\r\n\r\nالف : اجماع\r\nادّعاى اجماع در مسأله شده و اينكه مجنون هم مانند صغير خيار فسخ ندارد ، ولى ما به تصريح بر لزوم عقد در كلمات قدماء برخورد نكرديم . در كلمات قدماء اصل ثبوت ولايت مطرح شده است اما لزوم عقد مطرح نشده است . لكن مىتوان گفت : از سكوت در اين گونه موارد لزوم استفاده مىشود .\r\nتوضيح آن كه : در مورد عقدى مانند عقد نكاح كه متعارفاً خيار فسخى در آن نيست ، چنانچه بگويند اين عقد صحيح است و متعرض ثبوت خيار فسخ نشوند از آن استظهار مىشود كه خيار فسخ در آن نيست . به بيان ديگر : در چنين عقودى ثبوت خيار نياز به بيان دارد و اگر بيان نشد از سكوت عرفاً لزوم عقد استفاده مىگردد و چون قدماء از اصحاب ، ولايت داشتن پدر و جد را در عقد بر مجنون ثابت مىدانند ، و عقد آنها را صحيح مىدانند و هيچ كدام متعرض خيارى بودن عقد نشده‌اند ، از اينجا استفاده مىشود كه عقد را لازم هم دانسته‌اند ، بنابراين ادعاى اجماع اصحاب بر نفى خيار ، ادّعاى گزافى نيست هر چند قبل از شرايع ، ما به فقيهى برخورد نكرديم كه تصريح كرده باشد به اين كه مجنون خيار ندارد .\r\n\r\nب ) قاعدهء لزوم\r\nبيان فوق را در مورد روايات و ادلهء مثبته ولايت پدر و جد نيز مىتوان مطرح ساخت يعنى رواياتى كه براى پدر و جد ولايت بر نكاح را اثبات مىكند با توجه به\r\n\r\n","description":"","footnote":"","page_name":" 4166 ","page_number":48},
  {"content":"\r\n\r\nاين كه عقد نكاح ، عقدى لازم بوده و استثناءً در موارد نادرى خيارى است . چنانچه از بيان خيار داشتن مجنون ، سكوت كنند ، عرفاً چنين استفاده مىشود كه مجنون خيارى ندارد و الّا مىبايست مطرح مىكردند . پس سكوت از بيان خيار در چنين مواردى اجازهء عرفيه لزوم عقد است . اين كلام در صورتى است كه يقين داشته باشيم كه خيار داشتن مجنون را ائمه معصومين عليهم السلام مطرح نكرده‌اند .\r\nو اگر احتمال بدهيم كه خيار داشتن مجنون مطرح شده ليكن آن به ما نرسيده است ، بناء عملى عقلاء بر اين است كه چنين عقدى را لازم مىدانند يعنى همانطورى كه عقلاء تخصيص و تقييد را نيازمند بيان مىدانند و تا زمانى كه تخصيص و تقييد اثبات نشده ، حكم را به نحو عموم و مطلق مىدانند و اين اصلى از اصول عقلايى است يعنى عملكرد عقلاء است در زمينهء عدم ثبوت مخصص و مقيد يعنى در مواردى كه وجود مخصص و مقيّد مشكوك است بناء عملى عقلاء بر اين است كه تا مخصص و مقيد ثابت نشده بر طبق عام و مطلق عمل مىكنند نه اين كه از عام و مطلق يا از جاى ديگر كشف كنند كه مخصص و مقيّدى در كار نيست تا اماره‌اى از امارات عقلايى باشد . در مسأله نكاح نيز كه عقدى لازم بوده و به ندرت خيارى است ، بناء عملى عقلاء بر اين است كه تا زمانى كه خيارى بودن آن اثبات نگردد آن را عقدى لازم دانسته با آن معامله لزوم مىكنند و اين روش عقلاء مورد ردع شارع مقدس قرار نگرفته و شارع احكام و قوانين خود را در همين محيط عقلاء صادر نموده است .\r\n\r\nج ) استصحاب\r\nتقريب ديگرى نيز مىتوان ذكر كرد كه آن استصحاب عدم خيار قبل از افاقهء جنون است لكن صحت آن مبتنى بر جريان استصحاب در شبهات حكميه است كه ما آن را جارى نمىدانيم . نتيجه اينكه به دليل اجماع و اطلاق دليل صحت و قاعدهء عقلائى لزوم و استصحاب - بنابر مبناى كسانى كه استصحاب را در شبهات حكميه جارى مىدانند - مجنون خيار فسخ ندارد .\r\n\r\n","description":"","footnote":"","page_name":" 4167 ","page_number":49},
  {"content":"\r\n\r\n\r\n[ مسألهء 5 : يشترط فى صحة تزويج الأب و الجدّ و نفوذه عدم المفسدة 
  ]\r\n* مسألهء 5 : يشترط فى صحة تزويج الأب و الجدّ و نفوذه عدم المفسدة و الّا يكون العقد فضولياً كالأجنبى و يحتمل عدم الصحة بالإجازة أيضاً .\r\nمرحوم سيد مىفرمايد : پدر و جدّ كه ولايت بر عقد صغير و صغيره يا مجنون و مانند آن دارند شرط صحت تزويج آنها اين است كه مفسده‌اى در اين عقد نباشد و گرنه مثل عقد اجنبى فضولى مىشود كه خود صغير بعد از بلوغ يا مجنون بعد الافاقه اگر امضاء كرد عقد صحيح مىشود و اگر امضاء نكرد باطل مىشود .\r\nسپس مىفرمايد : محتمل است كه در مقام ، به اجازه هم تصحيح نشود و داخل فضولى معمولى نباشد بلكه باطل محض باشد و محتاج به تجديد عقد باشد .\r\nاقوال دربارهء اشتراط عدم مفسده را بعداً متعرّض مىشويم .\r\n\r\nآيا بايد اصيل در زمان عقد هم صلاحيت اجازه دادن را هم داشته باشد ؟\r\nاكنون بحث در اين است كه احتمال اينكه فضولى در مقام ، با فضولى متعارف فرق كند وجهش چيست ؟\r\nمرحوم آقاى حكيم رحمه الله مىفرمايند : بطلان چنين عقدى مبتنى بر اين است كه ما قائل شويم به اينكه از شرايط اينكه اجازه ، عقد فضولى را تصحيح كند اين است كه مجيز در حال عقد نيز صلاحيت اجازه را دارا باشد ، نه اينكه تنها در موقع اجازه صلاحيت اجازه را داشته باشد و بنابراين در مسأله ما چون زوج يا زوجه در حال اجراى عقد ، صغير يا مجنون بوده و صلاحيت اجازه نداشته است لذا با اجازهء بعدى هم تصحيح نمىگردد . لكن اعتبار چنين شرطى خلاف اطلاق ادله است . « 1 »\r\nمرحوم آقاى خوئى با توضيح بيشترى مىفرمايند : اگر ما صحت عقد فضولى را طبق قاعده بدانيم و بگوييم بر اساس بناء عقلاء امضاى اصيل در عقد فضولى حكم عقد اصيل را دارد يعنى در اعتبار عقلاء بعد الاجازه عقد صادرشدهء از فضول ، به\r\n\r\n\r\n","description":"","footnote":"\r\n( 1 ) - مستمسك ، 14 / 456 .\r\n","page_name":" 4168 ","page_number":50},
  {"content":"\r\n\r\nشخص مجيز نسبت داده مىشود و از اين زمان به بعد عقد مجيز محسوب مىگردد .\r\nلذا اگر شخص در حال امضاء صلاحيت امضاء داشته باشد و بالغ و عاقل و غير محجور باشد كافى است و مىتواند عقد سابق را كه در حال عدم كمال او جارى شده ، تصحيح كند . ولى اگر ما بگوئيم طبق قواعد ، دليلى نداريم كه اجازهء بعدى مصحّح عقد فضولى باشد بلكه تعبداً به خاطر نصوص خاصهء وارد در باب فضولى حكم به صحت عقد به واسطهء اجازه مىكنيم در اين صورت چون نصوص موردش جايى است كه مجيز در حال عقد نيز صلاحيت اجازه داشته باشد و چون در غير مورد نصوص مقتضاى قاعده بطلان است از اينرو در مقام ، بايد حكم به بطلان عقد كنيم . « 1 »\r\n\r\nبررسى كلام مرحوم آقاى خوئى رحمه الله\r\nلكن ما روايات معتبر متعدد داريم كه اجازه اصيلى كه موقع عقد صلاحيت اجازه نداشته است و بعداً صلاحيت پيدا كرده و اجازه داده است ، را مصحح عقد دانسته‌اند . قبلًا بعضى از اين روايات را خوانده‌ايم لكن براى اين بحث آن روايات را دوباره ذكر مىكنيم .\r\n\r\nروايت اول صحيحهء أبو عبيده\r\nصحيحهء أبو عبيدة : : قال سألت أبا جعفر عليه السلام عن غلام و جارية زوّجهما وليّان لهما و هما غير مدركين .\r\nو قبلًا گذشت كه مراد از وليّان به قرينهء ذيل روايت غير از اب و جدّ است و مراد ولى عرفى است يعنى كسى كه متصدى امر اوست مثل برادر يا عمو . هر چند شرعاً\r\n\r\n\r\n","description":"","footnote":"\r\n( 1 ) - مبانى العروة ، 2 / 282 .\r\n","page_name":" 4169 ","page_number":51},
  {"content":"\r\n\r\nبراى آنها ولايتى ثابت نيست . « 1 »\r\nفقال عليه السلام : النكاح جايز ، أيهما أدرك كان له الخيار . فان ماتا قبل ان يدركا فلا ميراث بينهما و لا مهر الا ان يكونا قد أدركا و رضيا و . . . « 2 »\r\nيعنى نكاح صحت تأهلى و شأنيت تصحيح دارد و باطل محض نيست . بنابراين هر كدام بالغ شدند مىتوانند امضاء يا ردّ كنند .\r\nهمانطور كه ملاحظه مىكنيد اينها با آنكه در هنگام عقد صغير يا صغيره بودند و صلاحيت امضاء نداشتند و حالا صلاحيت امضاء پيدا كرده‌اند حضرت مىفرمايد :\r\nخيار و حق امضاء دارند و با امضاء علقهء نكاح حاصل شده است ، ارث و مهريه مترتب مىگردد .\r\n\r\nروايت دوم : روايت عباد بن كثير\r\nدر سند روايت مناقشه‌اى هست ولى طبق مبناى مشهور كه وقوع اصحاب اجماع را براى اعتبار كافى مىدانند و در سند اين روايت « حسن بن محبوب » واقع شده است ، مىتوان روايت را تصحيح نمود .\r\nعن ابى عبد الله عليه السلام قال : سألته عن رجل زوّج ابنا له مدركاً من يتيمة من حجره . . . .\r\nشخصى پسر بالغِ خودش را به يتيمه‌اى كه در حجرش بوده ، تزويج كرده است . اين تزويج فضولى است ، چون هر چند با توافق پسرش بوده و نسبت به پسر فضولى نيست « 3 » اما نسبت به يتيمه كه غير بالغه است فضولى است . قال : ترثه ان مات . اگر\r\n\r\n\r\n","description":"","footnote":"\r\n( 1 ) - كلمهء ولى به ولى عرف كه از نظر شرعى ولايت ندارد - در كلمات فقهاء نيز اطلاق شده است ، مثلًا در خلاف ج ص آمده است .\r\n( 2 ) - وسائل الشيعة ، 26 / 11 ، كتاب الارث ، باب 11 از ابواب ميراث الازواج ، حديث اول .\r\n( 3 ) - ( توضيح بيشتر كلام استاد مد ظله ) هر چند در روايت به توافق پسر اشاره نشده است ليكن از آنجا كه از مسلمات فقهى است كه پدر بر پسر بالغش ولايت ندارد و از طرفى اين روايت براى پسر حق امضاء قائل نشده است ( لا خيار له عليها ) معلوم مىشود كه ازدواج با توافق او صورت گرفته است و به اين جهت فضولى نيست .\r\n","page_name":" 4170 ","page_number":52},
  {"content":"\r\n\r\nپسر مرد اين دختر از او ارث مىبرد چون عقد از ناحيهء پسر فضولى نيست ( البته منظور صورتى است كه دختر بعد البلوغ عقد را امضاء كند ) .\r\nولى اگر دختر در حال صغر مُرد ، پسر ارث نمىبرد همچنان كه اگر دختر بزرگ هم شود پسر از او ارث نمىبرد تا مادامىكه دختر عقد را اجازه نكند زيرا عقد نسبت به دختر فضولى بوده است .\r\n. . . لأن لها الخيار عليه « 1 » چون اين زن اختيار داشته و زنده نمانده تا اعمال خيار كند لا خيار له عليها « 2 » ولى مرد نسبت به او خيار ندارد ، زيرا عقد از ناحيهء او فضولى نبوده بلكه تمام بوده است .\r\nدر اين روايت هم با آنكه دختر به هنگام عقد صلاحيت امضاء نداشته است اما براى او حق امضاء و فسخ در زمان بلوغ ثابت شده است .\r\n\r\nروايت سوم : صحيحهء حلبى\r\nقال : قلت لأبي عبد اللَّه عليه السلام الغلام له عشر سنين فيزوّجه أبوه فى صغره أ يجوز طلاقه و هو ابن عشر سنين قال فقال : أما التزويج فصحيح و أمّا طلاقه فينبغى ان يحبس عليه امرأته حتى يدرك فيعلم ( پس با خبر شود يا به او إعلام شود ) انه كان قد طلّق فان أقرّ بذلك و أمضاه فهى واحدة بائنة و هو خاطب من الخطّاب و ان أنكر ذلك و أبى ان يمضيه فهى امرأته « 3 »\r\n\r\nمقدمه توضيح روايت : اقوال در طلاق صبى :\r\nدر باب طلاق يك بحث مفصّلى هست كه آيا طلاق پسر بالغ نشده صحيح است يا نه ؟\r\nدر بين قدماء اكثراً قائل به صحت هستند و در بين متأخرين اشهر بسيار قوى قائل به بطلانند و در مجموع من حيث المجموع دو قول مشهور در مسأله هست كه اشهر\r\n\r\n\r\n","description":"","footnote":"\r\n( 1 ) - كلمهء « خيار » به معناى خيارى كه در قدماء مطرح بوده و آن مفهومى است كه شامل خيار اصيل در عقد فضولى هم مىشود استعمال شده است .\r\n( 2 ) - وسائل الشيعة ، 26 / 219 ، باب سابق ، حديث دوم .\r\n( 3 ) - وسائل الشيعة 26 / 220 ، باب 11 از ابواب ميراث الازواج ، حديث چهارم .\r\n","page_name":" 4171 ","page_number":53},
  {"content":"\r\n\r\nقول به بطلان است . اكثر فقهاء قبل از محقق طلاق صبى را تصحيح مىكنند منتهى مصححين دو گروهند : دسته‌اى مىگويند همين مقدار كه صبى عقل و تمييز داشته باشد كافى است و دسته‌اى حدّى براى آن تعيين مىكنند و مىگويند علاوه بر عقل و تمييز بايد ده سالش هم كامل شده باشد . ابن جنيد و پدر صدوق و ظاهراً صدوق طلاق صبى را صحيح دانسته حدّى براى آن معين نمىكنند .\r\nالبته صدوق كلامش صريح نيست در من لا يحضر كه كتاب فتوايى اوست بابى منعقد كرده راجع به طلاق صبى و روايتى ذكر كرده كه دلالت مىكند بر اينكه عقد صبى قبل از بلوغ در صورتى كه عقل داشته باشد و بتواند تشخيص دهد صحيح است . ايشان روايت معارض اين روايت كه در كافى آمده است را ذكر نكرده است .\r\nبنابراين ظاهر كلامش اين است كه اين طلاق صحيح است .\r\nبه نظر ما كلينى هم قائل به صحت طلاق صبى است زيرا ايشان آن دسته روايات را نقل كرده كه جمع عرفى آن صحت طلاق است يعنى روايت مشتمل بر ليس بشىء را هم نقل كرده است و جمع عرفى بين اين دو روايت جمع اطلاق و تقييدى است چون روايت اول كه بين ده سال و غير آن و بين عقل داشتن و نداشتن تفصيل مىدهد روايت ديگر را كه مطلق است تقييد مىكند به اينكه اگر پسر عقل و قدرت تمييز نداشت يا ده سالش نشده بود طلاقش باطل است و گرنه باطل نيست و بعيد نيست كه مرحوم كلينى هم همينطور جمع كرده باشد .\r\nشيخ در نهاية و تهذيب و استبصار و ابن برّاج در مهذّب و ابن حمزه در وسيله و قطب الدين كيدرى در اصباح مىگويند طلاق صبى صحيح است بنابراين بعيد نيست بگوييم شهرت در بين قدماء ما قبل از محقق حلّى بر صحت طلاق صبى است .\r\nدر ميان متأخرين هر چند بعضى مثل صاحب كفايه و صاحب حدائق حكم به صحت به حسب روايات كرده‌اند ليكن شهرت بسپار قوى بر بطلان است و در\r\n\r\n","description":"","footnote":"","page_name":" 4172 ","page_number":54},
  {"content":"\r\n\r\nمجموع فقهاء قول بطلان اشهر است .\r\n\r\nتوضيح متن روايت :\r\nدر معناى عبارت « فيزوجه ابوه فى صغره أ يجوز طلاقه و هو ابن عشر سنين » دو تفسير محتمل است :\r\nالف : ضمير طلاقه به پدر برگردد نه به پسر . پدر ولايت دارد كه پسر ده‌ساله‌اش را تزويج كند چنانچه از روايات ديگر استفاده مىشود اما حق طلاق ندارد . « 1 »\r\nدر اين صورت به روايت بر مطلوب مىتوان استدلال كرد چون از روايت استفاده مىشود كه هر چند موقع اجراى طلاق بچه صلاحيت امضاء ندارد اما بعداً كه بالغ مىشود حق امضاء طلاق را دارد .\r\nب : ضمير طلاقه به پسر برگردد ، يعنى اگر پسر ده‌ساله را پدرش تزويج كند ، اين عقد صحيح است و چنانچه پسر بخواهد اجراء طلاق نمايد ، نافذ نيست ولى صحت شأنيه دارد پس چنانچه پس از بلوغ طلاق را امضاء كرد ، نافذ خواهد بود و چون طلاق بائن است ديگر حق رجوع ندارد و اگر بخواهد بايد با خواستگارى و عقد جديد زن را به عقد خويش درآورد .\r\nدر اين صورت هم مىتوان به اين روايت استدلال كرد يعنى طلاقى كه پسر در سنّ ده سالگى داده است حكم طلاق فضولى را دارد يعنى از من له الامر صادر نشده است ولى صحت شأنيه دارد و پسر مىتواند بعد از بلوغ اين طلاق را تنفيذ نمايد هر چند در زمان طلاق صلاحيت امضاء نداشته است .\r\n\r\n\r\n","description":"","footnote":"\r\n( 1 ) - سؤال : اگر ضمير به پدر برگردد صحبت از ولايت پدر در طلاق است و ده‌ساله بودن پسر در ولايت داشتن چه مدخليتى دارد تا راوى بپرسد ، أ يجوز طلاقه و هو ابن عشر سنين ؟\r\nپاسخ : چون ولايت پدر به جهت قصورى است كه پسر دارد هر چه سن پسر به بلوغ نزديكتر شود توهّم سلب ولايت قوىتر مىشود و از طرفى پسرى كه مورد سؤال بوده خيلى كوچك نبوده و توهم مستقل بودن در او راه داشته لذا راوى بر سنّ پسر تصريح مىكند .\r\n","page_name":" 4173 ","page_number":55},
  {"content":"\r\n\r\n\r\nاشكال اول به استدلال به روايت حلبى :\r\nشهيد اول در غاية المراد ادعاى اجماع كرده كه ايقاع فضولى از اساس باطل است پس مورد روايت با امضاء بعدى هم تصحيح نمىشود ، و چون مضمون روايت خلاف اجماع است بايد از آن صرف نظر كنيم .\r\nپاسخ اشكال : با تتبع روشن مىشود كه چنين اجماعى در كار نيست .\r\n\r\nاشكال دوم به استدلال به روايت حلبى :\r\nمشهور قدماء طلاق صبى را صحيح مىدانند و ظاهر كلامشان صحت فعلى است نه اين كه به نحو فضولى بوده ، نيازمند اجازهء بعدى باشد و روايت حلبى طلاق صبى را فضولى مىداند و لذا به نظر ما به خاطر شهرت قدمائى در صحت استدلال به روايت مناقشه هست .\r\n\r\nروايت چهارم : صحيحهء ابن بزيع\r\nمحمد بن يعقوب عن محمد بن يحيى عن أحمد بن محمّد عن محمد بن اسماعيل بن بزيع قال سأله رجل عن رجل مات و ترك أخوين و ابنة و الابنة صغيرة فعمد أحد الاخوين الوصىُّ فزوّج الابنة . من ابنه يكى از اين دو برادر كه وصىّ ميت نيز بوده است دختر صغيرهء ميت را به ازدواج پسرش درآورده است . از ادامه روايت استفاده مىشود كه وصىّ چنين حقى نداشته كه بتواند صغيره را تزويج نمايد بلكه تزويج او فضولى بوده است . ثم مات ابو الابن المزوِّج . اين وصى مىميرد فلمّا ان مات قال الآخر : أخى لم يزوّج ابنه فزوّج الجارية من ابنه فقيل للجارية اىّ الزوجين أحبّ اليك الأول أو الآخر . قالت : الآخر .\r\nظاهر اين جمله اين است كه بدون موافقت قبلى دختر برادر دوّم فضولتاً عقد جارى مىكند و سپس از دختر مىپرسند كه كدام شوهر را دوست دارى ؟ شوهر دوم را تعيين مىكند . ثم ان الأخ الثانى مات و للأخ الأوّل ابن أكبر من الابن المزوَّج فقال ( برادر\r\n\r\n","description":"","footnote":"","page_name":" 4174 ","page_number":56},
  {"content":"\r\n\r\nشوهر اول ) للجارية : اختارى أيهما أحبّ اليك الزوج الأول او الزوج الآخر فقال عليه السلام : الرواية فيها أنها للزوج الأخير و ذلك أنّها قد كانت أدركت حين زوّجها و ليس لها ان تنقض ما عَقَدَتْه بعد إدراكها « 1 » .\r\nحضرت مىفرمايد : روايت در مسأله ( يعنى روايتى كه از پيامبر صلى الله عليه و آله و سلم يا از معصوم عليهم السلام منقول است ) اين است كه موقع تزويج دوم ، اين دختر بالغ بوده و عقد دوّم را امضاء كرده است از اينرو نمىتواند عقدى را كه امضاء كرده است فسخ كند .\r\nاز اين روايت استفاده مىشود كه دختر اگر عقد دوم را امضاء نكرده بود مىتوانست عقد اول را امضاء كند با آنكه به هنگام عقد اول صلاحيت امضاء را نداشت ، منتهى چون دختر عقد دوم را در حال بلوغ امضاء كرده است موضوع براى لحوق امضاء و اجازه به عقد اول باقى نمانده است . پس اين روايت هم دلالت مىكند كه معيار در اجازه ، صلاحيت اجازه حين اجازه است نه صلاحيت اجازه به هنگام اجراى عقد .\r\nنتيجه آن كه : اگر صحت عقد فضولى با اجازهء بعدى را طبق قاعده هم ندانيم از روايات استفاده مىشود كه من له الامر مىتواند عقد فضول را تصحيح كند هر چند هنگام صدور عقد صلاحيت امضاء نداشته باشد و در مسأله ما چنانچه پدر در عقد صبى يا مجنون رعايت عدم مفسده را نكند عقدش فضولى است و اين عقد با اجازهء صبى بعد البلوغ و مجنون بعد الافاقة تصحيح مىشود . « 2 »\r\n« * و السلام * »\r\n\r\n\r\n","description":"","footnote":"\r\n( 1 ) - الوسائل باب 8 من أبواب عقد النكاح ، حديث 1 .\r\n( 2 ) - اين امر از روايات ديگرى نيز استفاده مىگردد . از آن جمله : « عن عبيد بن زرارة عن ابى عبد الله عليه السلام : فى الرجل يزوج ابنه يتيمة فى حجره ، و ابنه مدرك و اليتيمة غير مدركة ، قال : نكاحه جائز على ابنه ، فان مات عزل ميراثها منه حتى تدرك ، فاذا ادركت حلفت باللَّه ما دعاها الى اخذ الميراث الّا رضاها بالنكاح ، ثم يدفع اليها الميراث و نصف المهر » . ( وسائل الشيعة 21 / 330 ، باب 58 از ابواب المهور ، حديث 14 )\r\n","page_name":" 4175 ","page_number":57},
  {"content":"\r\n\r\n\r\n03 / 07 / 1381 چهارشنبه درس شمارهء ( 448 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا بعضى از رواياتى را كه از آنها استفاده مىشود مجيز در حال عقد لازم نيست صلاحيت اجازه داشته باشد ، بررسى مىكنيم . در ادامه ، ادّعاى اجماع بر اشتراط عدم مفسده را مورد اشكال قرار مىدهيم . آنگاه استدلال به قاعدهء لا ضرر را تأييد مىكنيم و در نهايت از بين روايات خاصه‌اى كه به آنها استدلال شده ، بعضى را قابل استناد خواهيم دانست .\r\n* * * \r\nالف ) آيا مجيز در هنگام عقد بايد صلاحيت اجازه داشته باشد ؟\r\nگفتيم از روايات متعدد استفاده مىشود و قواعد نيز اقتضا مىكند كه براى صحت عقد فضولى لازم نيست مجيز در هنگام عقد صلاحيت اجازه داشته باشد .\r\nيكى از روايات دالّ بر اين مطلب ، روايتى است كه راجع به سكران وارد شده است . « 1 » البته سكر مراتبى دارد و در بعضى مراتب آن شخص مسلوب العبارة نمىشود يعنى اينطور نيست كه اصلًا تعقل نداشته باشد . اين روايت هم مربوط به همين مرتبهء غير شديدهء سكر است و از آن استفاده مىشود كه شخصى كه در حال سكر عقدى كرده و بعد از افاقه به آن عقد راضى شده ، عقدش محكوم به صحّت است . پس معلوم مىشود كه مجيز لازم نيست در حال عقد صلاحيت اجازه داشته باشد . در مورد صبى هم كه على التحقيق مسلوب العبارة نيست اگر عقدى كرد يا ديگران برايش عقدى كردند چنانچه بعد از بلوغ امضا كند ، عقد صحيح خواهد بود .\r\n\r\n\r\n","description":"","footnote":"\r\n( 1 ) - وسائل الشيعة ، باب 14 از ابواب عقد النكاح و اولياء العقد .\r\n","page_name":" 4176 ","page_number":58},
  {"content":"\r\n\r\nروايت ديگرى هم ديروز خوانديم « 1 » كه تعليل آن مطلب را ثابت مىكند . روايت در مورد دخترى بود كه يك بار در حال صِغر و يك بار در حال كِبر براى او عقد خوانده شده و در حال كِبر عقد دوم را اجازه داده است . حضرت مىفرمايد : عقد دوم صحيح است و بعد از اجازه‌اى كه داده ديگر حق فسخ ندارد . مهم تحليل مذكور در روايت است كه حضرت نفرموده چون عقد اول در حال صِغر انجام شده و عقد دوم در حال كِبر ، پس عقد دوم صحيح است . بلكه مىفرمايد چون اجازهء عقد دوم در حال كبر صورت گرفته عقد دوم صحيح است و ديگر اختيار فسخ ندارد . بنابراين از عموم تعليل استفاده مىشود كه حكم دائر مدار وقت عقد نيست بلكه دائر مدار وقت اجازه است .\r\nالبته ما از عموم تعليل اين روايت يك قاعدهء كلى استفاده مىكنيم كه اختصاص به باب نكاح هم ندارد و در بحث بيع فضولى هم مىتوان به آن استناد كرد . در آنجا آقايان مفصّل بحث كرده‌اند و از راه اولويت بيع نسبت به نكاح خواسته‌اند ثابت كنند كه عقد فضولى به وسيله اجازه مىشود عقد اصيل و ديگر نمىتواند آن را به هم بزند . بعد شيخ انصارى رحمه الله در مورد اين اولويت اشكال كرده كه ما آن بحثها را درست نمىدانيم و فعلًا نمىخواهيم وارد آن بحثها شويم فقط مىخواستيم اشاره كنيم كه عموم تعليل همين روايت در تمام عقود فضولى كه امضا مىشوند جارى است . بنابراين اشكالى از اين جهت نيست كه اگر عقدى فضولتاً بر صغير يا صغيره واقع شد ، و بعد از بلوغ اجازه دادند ، نافذ است .\r\n\r\nب ) بررسى ادّعاى اجماع بر اشتراط عقد ولىّ به عدم مفسده :\r\nاز تعابير صاحب مفتاح الكرامه و شهيد ثانى و بعضى ديگر استفاده مىشود كه اشتراط عقد ولى به عدم المفسدة اجماعى است . شيخ انصارى در مكاسب اقوالى\r\n\r\n\r\n","description":"","footnote":"\r\n( 1 ) - وسائل الشيعه ، باب 8 از ابواب عقد النكاح و اولياء العقد ، ج 1 .\r\n","page_name":" 4177 ","page_number":59},
  {"content":"\r\n\r\nرا از مجمعين و مدّعين اجماع نقل كرده و آقاى خويى هم ادّعاى اجماع را مسلّم فرض نموده و « اتفاقاً » تعبير مىكند . ولى با مراجعه به اقوال علماء معلوم مىشود چنين اجماعى در كار نيست . صاحب جواهر در بحث ديگرى غير از اين بحث ، مطلبى دارند كه حتى احتمال وجود اجماع بر نفى اين اشتراط از آن استفاده مىشود . مضمون تعبير ايشان اين است كه اگر اجماعى بر صحّت نباشد علىالقاعده بايد حكم به بطلان كنيم .\r\nدر بين قدما مرحوم شيخ در خلاف بحثى دارند كه اگر ولىّ ، شخص را به ديوانه يا خصىّ يا مجذوم و يا كسى كه داراى اين عيوب و يا امثال اين عيوب است ، عقد كند عقدش صحيح است ، يعنى ابتدا حكم به جواز تكليفى عقد و در مسأله بعد ، حكم به صحت عقد مىكنند اما در مورد خيار يعنى اينكه آيا مىتوان عقد را به هم زد يا نمىتوان به هم زد ، چيزى نمىگويند . صاحب جواهر براى اين كلام شيخ تقريبى ذكر مىكنند كه نتيجه‌اش عدم خيار باشد . ايشان مىگويد : ولىّ حكم خود مولّى عليه را دارد ، لذا همانطور كه اگر خود شخص در فرض صلاحيت عالماً اقدام به چنين عقدى كند ، خيار نخواهد داشت ، ولىّ او نيز همين حكم را دارد ، چون جانشين اوست . در مبسوط مرحوم شيخ مىفرمايد : اقوى اين است كه عقد صحيح است اما شخص خيار فسخ دارد كه ظاهر تعبير صحت اين است كه صحت فعليه مراد است نه صحت شأنيه تا بگوييم عقد فضولى است .\r\nمحقق حلّى در شرايع هم فتوى مىدهد به صحّت و خيارى بودن عقد .\r\nعلّامه در تذكره هم حكم به صحت مىكند از باب اينكه ولىّ جانشين مولّى عليه است و همانطور كه اشخاص واجد صلاحيت مىتوانند اقدام به چنين عقدى كنند ولىّ شخص هم مىتواند عقد كند . ايشان براى اثبات خيار هم به لا ضرر تمسك مىكند . در تحرير هم همينطور است . البته در قواعد يك عبارتى دارد كه دلالتش محل تأمل است . خلاصه ، ظاهر تعابير اين بزرگان اين است كه عقد را صحيح\r\n\r\n","description":"","footnote":"","page_name":" 4178 ","page_number":60},
  {"content":"\r\n\r\nمىدانند نه فضولى و گفتيم صاحب جواهر هر چند مقتضاى قاعده را فضولى شدن عقد مىداند ، اما احتمال اجماع بر صحت را داده است . لذا نمىتوان ادّعاى اجماع را در اين مسأله پذيرفت و بايد به ادلّه ديگر رجوع كرد .\r\n\r\nج ) استدلال به « لا ضرر » بر عدم صحت عقد :\r\nآقاى حكيم رحمه الله به تبع صاحب جواهر براى اثبات عدم صحّت عقد به حديث لا ضرر تمسك كرده است . يك اشكال كه ابتدائاً به نظر مىرسد به اين استدلال وارد است آن است كه در جاهاى ديگر به دليل لا ضرر براى نفى لزوم عقد تمسك مىكنند نه نفى صحت عقد . مثلًا در مورد غبن با اين حديث لا ضرر ، اثبات خيار غبن مىكنند نه اينكه حكم به فساد عقد كنند . پس صاحب جواهر و آقاى حكيم علىالقاعده بايد مثل علّامه حلّى در تذكره به لا ضرر براى نفى لزوم تمسك مىكردند نه اينكه اين را دليل بر فضولى شدن عقد قرار دهند .\r\nاين اشكال را مىتوان با تفريق بين دو مورد جواب داد . توضيح آنكه در مورد مسائل مالى لا ضرر را دليل براى نفى لزوم قرار مىدهند ، به جهت اين كه اصل عقد ضررى نيست و مبادله بما هى ضررى نيست ، بلكه لزوم عقد كه شخص ملزم به پذيرش آن باشد ضررى است ، لذا با لا ضرر اثبات خيار مىكنند . اما مورد دوم اين است كه اصل عقد ضررى باشد و در ما نحن فيه فرض اين است كه اصل عقد ازدواج داراى مفسدة و ضرر است چون براى اين صغير يا صغيره‌اى كه تا زمان بلوغ نمىتواند اجازه دهد يا ردّ كند همين كه زن يا شوهر ، ديوانه يا مجذوم باشد داراى لطمهء حيثيتى و مفسده است ، لذا در چنين موردى لا ضرر اصل صحت را برمىدارد .\r\nبنابراين نمىتوان از اين جهت به صاحب جواهر و آقاى حكيم اشكال كرد .\r\n\r\n","description":"","footnote":"","page_name":" 4179 ","page_number":61},
  {"content":"\r\n\r\n\r\nد ) استدلال به روايات خاصه بر اعتبار عدم مفسدة در عقد ولى :\r\n1 - مرحوم شيخ در مكاسب براى اثبات اشتراط بيع ولى به عدم مفسده به رواياتى تمسك كرده كه در مورد تصرف پدر در اموال فرزند حكم كرده‌اند به اينكه به قدر ضرورت و احتياج مىتواند تصرف كند . مثلًا تعبير شده كه « قوته من غير سرفٍ » يعنى مىتواند از مال پسر بردارد ولى بيشتر از آن را نمىتواند بردارد به علت اينكه « ان اللَّه لا يحبّ الفساد » . « 1 »\r\nمرحوم آقاى حكيم در مورد اين استدلال دو اشكال مطرح كرده‌اند كه البته عبارت ايشان قدرى ابهام دارد . ايشان مىفرمايد : اين روايات به درد بحث ما نحن فيه نمىخورند چون اولًا مورد اين روايات پسر كبير است و بحث ما در صغار است و ثانياً در اين روايات فرض شده كه پدر مىخواهد به نفع خودش در اموال فرزند تصرف كند ولى در ما نحن فيه پدر مىخواهد براى بچه عقد كند و اگر نفع يا ضررى در كار باشد متوجه بچه خواهد بود و پدر هيچ نفعى نمىبرد . لذا به اين روايات نمىتوان استناد كرد و مقتضاى اطلاقات اين است كه حكم به صحت كنيم .\r\nابهامى كه در كلام آقاى حكيم وجود دارد اين است كه ايشان كه با تمسك به اطلاقات حكم به صحّت مىكنند لا بدّ مقصودشان اين نيست كه عقد مشتمل بر مفسده را تصحيح كنند چون خودشان ادعاى اجماع كردند بر بطلان چنين معامله‌اى و بعلاوه حديث لا ضرر را هم دليل بر عدم صحّت دانستند . پس مقصودشان بايد اين باشد كه اشتراط عقد به مصلحت نه عدم - مفسده - را مىخواهند با اين بيان نفى كنند و براى نفى اين اشتراط مىفرمايند : اين روايات به درد نمىخورد و اطلاقات اقتضاى صحت مىكند . ولى مسأله اين است كه اين روايات اصلًا ناظر به اعتبار مصلحت نيستند تا ايشان در مقام جواب از آنها برآيد بلكه مفاد اين روايات همان اعتبار عدم مفسده است كه موافق نظر ايشان است . اما\r\n\r\n\r\n","description":"","footnote":"\r\n( 1 ) - ر . ك وسائل الشيعة ، باب 78 ، از ابواب ما يكتسب به .\r\n","page_name":" 4180 ","page_number":62},
  {"content":"\r\n\r\nاشكال اول ايشان كه اين روايات مربوط به پسر كبير است جوابش اين است كه در كلام امام عليه السلام چنين قيدى وارد نشده است . هر چند مورد سؤال سائل يك پسر كبير بوده ، ولى حضرت به طور كلّى مىفرمايد : پدر مىتواند به مقدار ضرورت از مال پسر بردارد . و اما اشكال دوم ايشان در مورد آن روايات كه پدر مىخواهد به نفع خودش در مال فرزند تصرف كند بر خلاف ما نحن فيه جوابش اين است كه ما به عموم تعليل ( انّ اللَّه لا يحبّ الفساد ) تمسك مىكنيم يعنى هر جايى كه اقدام ولىّ باعث اضرار به بچه و مستلزم مفسده باشد - چه تصرف مالى ، چه عقد ازدواج و چه غير اينها - از روايت استفاده مىشود كه چنين تصرفى مبغوض شارع و ممنوع است .\r\n2 - مرحوم آقاى خويى به دو روايت ديگر براى اشتراط عدم مفسده تمسك كرده است . يكى روايت صحيحه فضل بن عبد الملك كه تعبيرش اين است : « انّ الجدّ اذا زوّج ابنة ابنه و كان ابوها حيّاً و كان الجدّ مرضياً جاز » « 1 » ايشان مىفرمايد : مراد از مرضىّ بودن جدّ كه شرط صحت عقد قرار داده شده ، مرضىّ بودن در امورى است كه به بچه مربوط مىشود . بنابراين اگر عقد به ضرر بچه باشد و داراى مفسده براى او باشد طبق اين روايت نافذ نخواهد بود .\r\nروايت دوم صحيحهء عبيد بن زرارة است : قال : قلت لأبي عبد الله عليه السلام : الجارية يريد ابوها أن يزوّجها من رجلٍ و يريد جدّها ان يزوّجها من رجلٍ آخرٍ فقال : الجدّ اولى بذلك ما لم يكن مضارّا . « 2 »\r\nاستدلال به اين روايت محل اشكال است . از اين روايت اخير بيش از اين استفاده نمىشود كه در مقام تزاحم با پدر اگر جدّ مضار نباشد اولويت دارد و الّا پدر مقدّم است ، اما اينكه اگر هيچ تزاحمى در كار نباشد بازهم شرط صحت عقد جد اين است كه مضار نباشد ، چنين چيزى از روايت استفاده نمىشود . اما روايت اول كه\r\n\r\n\r\n","description":"","footnote":"\r\n( 1 ) - وسائل الشيعة ، باب 11 ، از ابواب عقد النكاح و اولياء العقد ، ح 4 .\r\n( 2 ) - همانجا ، ح 2 .\r\n","page_name":" 4181 ","page_number":63},
  {"content":"\r\n\r\nمرضىّ بودن جدّ را شرط كرده ، آن هم دو مناقشه دارد .\r\nاولًا : از تعابير روايات مختلف استفاده مىشود كه مرضىّ بودن به معنى عادل بودن است و در روايات همين باب هم شواهدى بر اين معنا هست . لذا مفاد اين روايت اين است كه عدالت در ولىّ معتبر است .\r\nالبته اين بحث اختلافى است و فخر المحققين و بعضى علماى ديگر حكم كرده‌اند به اعتبار عدالت در ولىّ . على اىّ حال اين روايت مىگويد : جدّ بايد عادل باشد و مفادش اين است كه اگر فاسق باشد و جهات شرعى را مراعات نكند عقدش نافذ نيست . بنابراين اگر كسى بگويد چنين عقدى كه داراى مفسده است با عدالت منافات ندارد ، تمسك به اين روايت براى اشتراط عدم مفسدة ناتمام خواهد بود .\r\nقيد عدالت فقط تصرفاتى را نفى مىكند كه خلاف جهات شرعى باشد و اينكه عقد جد در فرض ضرر خلاف شرع باشد ، اول كلام است .\r\nثانياً : اين روايت در خصوص جدّ مرضى بودن را شرط كرده و خيلى روشن نيست كه اگر قيدى براى جدّ معتبر شد براى پدر هم معتبر باشد . مرحوم شيخ در آيه  « وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ » *  مىفرمايد : اين آيه شامل جدّ مىشود ، ولى شامل پدر نمىشود چون اگر بچه پدر داشته باشد صدق يتيم بر او نمىكند . لذا تصرّف جدّ بايد مصلحت داشته باشد تا  « بِالَّتِي هِيَ أَحْسَنُ » *  صدق كند ولى اين شرط در مورد پدر نيست . در اينجا هم ممكن است بگوييم اين دو روايت در مورد جدّ شرطى را ذكر كرده‌اند و با اينها نمىتوان روايات مطلقى را كه در مورد پدر وارد شده تقييد زد .\r\nبنابراين به نظر مىرسد در اين مسأله حق با صاحب عروة است كه شرط صحت عقد پدر يا جد را عدم مفسده قرار داده است و دليل اين مطلب نيز يكى قاعدهء لا ضرر است و يكى همان روايتى كه متضمن تعليل بود و فرموده بود : « انّ اللَّه لا يحبّ الفساد » . « * و السلام * »\r\n\r\n","description":"","footnote":"","page_name":" 4182 ","page_number":64},
  {"content":"\r\n\r\n\r\n07 / 06 / 1381 شنبه درس شمارهء ( 449 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته مسأله پنجم عروه را مطرح كرديم كه در تزويج پدر و جد شرط است كه نكاح براى مولى عليه مفسده نداشته باشد . در اين جلسه ادامه مسأله را بررسى مىكنيم كه شرط صحت تزويج آن است كه « نكاح براى مولى عليه مصلحت هم داشته باشد » .\r\nدر ادامهء بحث ، مسأله ششم عروه را مطرح مىكنيم كه اگر ولى دختر بچه را با مهريه كمتر از مهر المثل شوهر داد يا براى پسر بچه به مهريه‌اى بيشتر از مهر المثل زن گرفت آيا عقد و مهريه صحيح است يا خير و اگر صحيح باشد آيا مولى عليه نسبت به اصل عقد يا نسبت به مهريه خيار فسخ دارد يا خير ؟ در اين فرع مرورى كوتاه بر اقوال مسأله مىنماييم . ان شاء اللَّه تعالى .\r\n* * * \r\n[ مسأله 5 : يشترط فى صحة تزويج الاب و الجد و نفوذه عدم المفسدة 
  ]\r\nمتن عروة مسأله 5 : يشترط فى صحة تزويج الاب و الجد و نفوذه عدم المفسدة و الّا يكون العقد فضولياً كالاجنبى ، و يحتمل عدم الصحة بالاجازة ايضاً ، بل الاحوط مراعاة المصلحة بل يشكل الصحة اذا كان هناك خاطبان احدهما اصلح من الآخر بحسب الشرف ، او من اجل كثرة المهر او قلّته بالنسبة الى الصغير ، فاختار الاب غير الاصلح لتشهى نفسه .\r\nمرحوم سيد در ابتدا مىفرمايند : از شرايط صحت و نفوذ عقد پدر و جد براى مؤلّى عليه ، عدم مفسده مىباشد كه در جلسه گذشته بررسى نموديم .\r\n\r\n","description":"","footnote":"","page_name":" 4183 ","page_number":65},
  {"content":"\r\n\r\nبعد ايشان احتياط واجب فرموده ، مراعات مصلحت را نيز بر آن اضافه مىكنند و در نهايت مىفرمايند : بلكه اگر دو خواستگار وجود داشته باشد و براى اميال نفسانى اصلح را رها كرده و صالح را انتخاب كند نيز صحت آن تزويج مشكل است .\r\nبله اگر اصلح نسبت به اين دختر را رها كرده و صالح را گرفته ولى از جهات ديگر كه مثلًا مورد اهتمام شارع است همين شخص اصلح مىباشد مانعى ندارد .\r\n\r\nالف ) بررسى دنباله مسأله پنجم پيرامون شرائط صحّت تزويج ولىّ\r\n\r\n1 - دليل لزوم رعايت مصلحت :\r\nبراى لزوم رعايت مصلحت در تزويج غير بالغ به آيه شريفه  « وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ » *  « 1 » استناد شده است ، به اين بيان كه خداوند مىفرمايد : به مال يتيم جز به صورت بهتر نزديك نشويد و مداخله و تصرف نكنيد . « 2 »\r\nمورد آيه شريفه پدر را نمىگيرد چون يتيم كسى است كه پدر نداشته باشد امّا جدّ را شامل مىشود و به حسب آيه ، جدّ مجاز نيست بدون مراعات مصلحت در مال يتيم تصرف كند ، و چون ادّعاى تسلّم و عدم فصل شده كه در اين مسائل فرقى بين پدر و جد نيست و اگر ممنوعيتى براى جدّ باشد براى پدر هم هست ، پس در اين حكم پدر هم به جد ملحق مىباشد و وقتى تصرف در مال يتيم بايد با رعايت مصلحت و ترجيح فعل بر ترك باشد پس اولويت عرفيه دارد كه اگر خود پدر بخواهد دختر را در اختيار كسى بگذارد و كسى را بر دختر سلطه دهد بايد رعايت مصلحت او را بكند . چون وقتى در اموال اقدام به كارى كه فعل و ترك آن مساوى است ، جايز نيست پس در خود دختر به طريق اولى جايز نيست .\r\nدر مورد پسر نيز با اجراى عقد ، ذمه پسر به مهر مشغول مىشود و همانطور كه\r\n\r\n\r\n","description":"","footnote":"\r\n( 1 ) - سوره انعام : آيه 152 .\r\n( 2 ) - يعنى تصرفى كه احسن باشد و وجودش بر عدمش رجحان داشته باشد .\r\n","page_name":" 4184 ","page_number":66},
  {"content":"\r\n\r\nبدون ترجيح نمىشود در مال يتيم تصرف كرد تحميل دَين به گردن او و بدهكار كردن او بدون رجحان نيز صحيح نيست و اين هم متفاهم عرفى است .\r\nبا اينكه ظاهر آيه شريفه در مسأله بيع و امثال آن است ولى عرف الغاء خصوصيت كرده ، به نكاح هم سرايت مىدهد .\r\n\r\n2 - اشكال استاد مد ظله به اين دليل :\r\nاگر اين استدلال در جاى خود صحيح هم باشد پذيرفتن آن در باب نكاح مشكل است چون رواياتى در اين باب وارد شده كه فقط فساد و ضرر را استثناء كرده و نمىتوانيم با ظهور آيه شريفه اين روايات را تقييد كنيم ، زيرا ظهور روايات در اطلاق اقوى از ظهور آيه مىباشد و بايد به اطلاق احاديث اخذ كنيم .\r\nوجه اقوائيت : بعيد نيست در آيه شريفه مراد غير از جدّ باشد ، زيرا خطاب آيه به افرادى بوده است كه به بهانهء نگهدارى و سرپرستى يتيمان اموالشان را زير و رو مىكردند و اگر اجداد را هم شامل شود فرد مخفى آنهاست و لذا آيه نسبت به شمول « اجداد » اطلاق قوىاى ندارد ولى ظهور روايات مخصوصاً به دليل آنها در اطلاق خيلى قوى است كه فقط عدم مفسده و ضرر را شرط دانسته و رعايت مصلحت را معتبر نمىدانند .\r\nبعلاوه : همانطور كه مرحوم شيخ انصارى قدس سرّه مىگويند : قطعى و اجماعى نيست كه اگر جدّ ممنوعيت از چيزى داشت بگوييم حتماً دربارهء پدر هم هست . و عدم قول به فصل در اينجا نيست و ممكن است پدر به جهت ولايتش ( سرپرستى فرزند ) بعضى از ممنوعيت‌هاى جدّ را نداشته باشد .\r\n\r\n3 - آيا انتخاب اصلح واجب است ؟\r\nاگر دو خواستگار براى صغير يا صغيره باشند كه هر دو صالح ، ولى يكى اصلح\r\n\r\n","description":"","footnote":"","page_name":" 4185 ","page_number":67},
  {"content":"\r\n\r\nاست آيا ولىّ مىتواند به خاطر هواهاى نفسانى خودش ، غير اصلح را انتخاب كند ؟\r\nمرحوم سيد مىفرمايند : « يشكل الصحّة » ولى مرحوم آقاى خويى و مرحوم آقاى حكيم مشكل بودن را خلاف اطلاق روايات دانسته و آن را بلامانع مىدانند . « 1 »\r\n\r\n4 - نظر استاد مد ظلّه\r\nالبته لزومى ندارد ولىّ تلاشى در پيدا نمودن اصلح بنمايد ولى در جايى كه صالح و اصلح - هر دو - فراهم باشند و پدر براى جهات نفسانى خود جلوى اصلح را بگيرد اين شبيه اضرار است يعنى جايى كه زمينه تحقق منفعت حاصل است ، پشت پا زدن به چنين منافعى عرفاً اضرار محسوب مىشود و اخذ به اطلاقات در اين گونه موارد روشن نيست . در صحيحه ابو حمزه ثمالى در مسأله ولايت پدر ، امام باقر عليه السلام مىفرمايند : « انّ اللَّه لا يحبّ الفساد » و اگر پدر مرتبه پايين‌تر را براى دختر يا پسر انتخاب كند وقتى اينها بزرگ شوند و مطلع گردند ممكن است زمينه‌اى براى بروز مشكلات و اختلافات گردد كه اين خود فساد محسوب مىشود و خداوند فساد را دوست ندارد .\r\nو اصولًا مسأله ولايت پدر بلكه جدّ از تأسيسات شرع نيست بلكه امرى عقلائى و ارتكاز فطرى است . بله نفى ولايت برادر و عمو شرعى است ، ولى ولايت داشتن پدر سابقه‌دار است و تمدّن بشريت يك نحوه ولايت و سرپرستى براى پدر نسبت به فرزند قائل بوده است . و در تمام قوانين دنيا سرپرست بايد رعايت اين گونه جهات را بنمايد و اگر ردع بخصوصى در مورد اين شرايط از شارع مقدس نرسيده باشد ، موافقت شارع به دست مىآيد .\r\n\r\n\r\n","description":"","footnote":"\r\n( 1 ) - قال السيد الخوئى : فإن مقتضى اطلاقات الادلة السالمة من المقيد و الشاملة للفرض هو الحكم بالصحة و النفوذ . ( كتاب النكاح ، ص 283 )\r\nو قال السيد الحكيم : و من ذلك يظهر نفى الاشكال الذي ذكره المصنف بقوله « بل يشكل . . . فإنّ اطلاق الادلة محكم . ( مستمسك ، ج 14 ، ص 457 )\r\n","page_name":" 4186 ","page_number":68},
  {"content":"\r\n\r\nخلاصه : با ارتكاز فطرى بودن مسأله كه تأسيس شرع نيست و ملاحظه مناسبات حكم و موضوع و در معرض فساد بودن ، ديگر جاى اخذ به اطلاق نيست و چنين توسعه‌اى فهميده نمىشود و در مجموع همان عبارت مرحوم سيد « يشكل الصحة » بجاست .\r\nامّا رواياتى كه در آنها حضرت مىفرمايند : « انت و مالك لأبيك » چنين اختيارى از آنها براى پدر فهميده نمىشود چون اين گونه روايات جنبه اخلاقى دارد و بعضاً در موردى است كه فرزند قصد سوئى نسبت به پدر داشته ، به او مىفرمايند : وجود تو به او وابسته است و در اين مقام است ولى از نظر حقوقى روايات ديگرى داريم كه پدر حق صدمه زدن به فرزند را ندارد ، و اينها يك نحوه صدمه زدن است .\r\n\r\n5 - اشكال مرحوم آقاى حكيم به عبارت عروة\r\nايشان مىفرمايند : در اين مثال كه مرحوم سيد مىنويسند : « بل يشكل الصحة اذا كان هناك خاطبان احدهما اصلح من الآخر بحسب الشرف أو من اجل كثرة المهر او قلّته بالنسبه الى الصغير » اشكال است چون سيد در اين مسأله مىخواهند مثالى براى ترك اصلح بياورند و اين مثال فقط در مورد صغيره صحيح است نه صغير .\r\nتوضيح آن كه : صغيره‌اى كه دو خواستگار دارد يكى مهريه بيشترى مىدهد ، ازدواج با او اصلح است و انتخاب ديگرى ترك اصلح است ولى صغيرى كه مىتواند از دو نفر خواستگارى كند يكى مهريه كمترى مىخواهد ، انتخاب موردى كه مهريه بيشترى مىخواهد اضرار به صبى است نه ترك اصلح و اضرار به صبى و صبيه را مرحوم سيد در مسأله گذشته مطرح فرموده‌اند .\r\nاگر دختر را با مهر كم تزويج كنند غنيمتى را از دست داده و اصلح ترك شده ولى اگر پسر را با مهر كثير تزويج كنند اين ضرر است نه ترك اصلح .\r\n\r\n","description":"","footnote":"","page_name":" 4187 ","page_number":69},
  {"content":"\r\n\r\n\r\n6 - نقد استاد مد ظله بر كلام مرحوم آقاى حكيم\r\nاوّلًا : آنطور كه ما از عبارت عروه مىفهميم مرحوم سيّد از اين عبارت تنها صغيره را مورد نظر قرار داده و بالمطابقه مىخواهند حكم او را بيان كند و كم و زياد بودن مهر ، هر دو مربوط به دختر است و اصلًا در عبارت ايشان پسر مطرح نيست . « 1 » ( البته حكم پسر بچه هم از عبارت معلوم مىشود چون مىدانيم صغيره خصوصيتى ندارد ) چون مىفرمايند : بل يشكل الصحه اذا كان هناك « خاطبان » احدهما . . . . دو خواستگار آمدند دختر را خطبه كنند كه يكى از اينها بر ديگرى ترجيح دارد . منتهى گاهى اصلح بودن براى دختر اين است كه مهريه‌اش سنگين باشد و گاهى سبك بودن مهريه اصلح است كه در روايات هم تأكيد شده و مستحب است .\r\nخلاصه : به اختلاف موارد يك جا زياد بودن مهر ترك الاصلح است و يك جا كم بودن ، ولى موضوع به قرينه خاطبان دختر است . « 2 »\r\nثانياً : اگر فرض كثرة المهر در عبارت عروة را براى پسر هم قرار دهيم چنانچه مقصود ، بيشتر بودن مهر از مهر المثل باشد فرعى است كه در مسأله بعد مطرح است ولى به نظر مىرسد آنچه در اينجا مطرح است اين است كه كثير و قليل هر دو مطابق\r\n\r\n\r\n","description":"","footnote":"\r\n( 1 ) - قال السيد الحكيم : لا يخلو هذا المثال من الاشكال ، لأنّ الصغير اذا زوّج به مهر كثير كان ذلك التزويج ضرراً عليه ، لا خلاف الاصلح بخلاف الصغيره اذا زوّجت بالمهر القليل فانّه خلاف الاصلح لا غير . ( مستمسك ، ج 14 ، ص 457 )\r\n( 2 ) - اشكال : به نظر مىرسد مرحوم سيد در مثال مهريه كثير اصلح براى صغيره را بيان مىفرمايند و در مثال مهريهء قليل اصلح براى صغير را چون مىفرمايند : قلته بالنسبة الى الصغير .\r\nپاسخ : اگر منظور مرحوم سيد از صغير ، پسر بچه در مقابل صغيره باشد عبارت بسيار نارسا است و بايد عبارت زيادى را در تقدير بگيريم و بگوييم ايشان مىفرمايند : يشكل الصحة اذا كان هناك خاطبان احدهما اصلح من الآخر بحسب الشرف او من اجل كثره المهر [ و كذا اذا كان هناك امرأتان احداهما اصلح من الآخر من اجل 
  ] قلة المهر بالنسبة الى الصغير و حال آن كه « أو قلته » عطف بر « كثرة المهر » است كه از متعلقات موردى است كه مرحوم سيد مطرح كرده‌اند يعنى اذا كان هناك خاطبان كه يكى اصلح از ديگرى هستند به جهت كثرت يا قلت مهر ، از اينجا معلوم مىشود معناى صغير جنس صغير در مقابل كبير است ، يعنى صغير در جنس استعمال شده است ، هر چند « اذا كان هناك خاطبان » دلالت مىكند كه منظور صغيرى است كه به خواستگارى او مىروند و آن خصوص صغيره است .\r\n","page_name":" 4188 ","page_number":70},
  {"content":"\r\n\r\nمهر المثل باشند چون مهر المثل مراتب متعدّد دارد و اگر براى پسر مهر المثل بالاتر هم تعيين كرده باشد از مصاديق ضرر نيست .\r\nهمچنان كه آقايان در باب « لا ضرر » مىگويند : اگر مثمنى كه چند ثمن المثل دارد به مقدار بيشتر آن خريده شود چون ضرر محسوب نمىشود ، مشترى خيار غبن ندارد فرض كنيد خانه‌اى كه قيمت آن بيست ميليون تومان است ولى پانصد هزار تومان كمتر يا بيشتر هم جزء ثمن المثل آن باشد اگر كسى به همين قيمت بخرد بعد فهميد مىتوانسته 5 / 19 ميليون تومان هم بخرد ، اينجا خيار غبن كه با لا ضرر اثبات مىشود ندارد ، چون از مراتب ثمن المثل بوده است .\r\nبنابراين ، اگر عقدى براى پسر به مهرى كه كمى بيشتر از حد وسط متعارف است و از حد اكثر مهر المثل بيشتر نيست ، واقع شد ، ترك اصلح براى پسر صدق مىكند ولى ضرر به حساب نمىآيد .\r\nثالثاً : حال فرض كنيم مهريه را حد اكثر متعارف قرار دادن ، ضرر باشد . تفكيك بين پسر و دختر صحيح نيست . اگر دختر در مقابل مهرى كه به دست آورده چيزى از دست نمىداد براى او اين مهر و لو كم باشد غنيمت بود و در فرض قلّت مهر مىتوانست غنيمت زيادتر به دست آورد حالا كمتر به دستش آمده و ترك اصلح شده ، در حالى كه دختر در مقابل اين مهر ، خويش را در اختيار شوهر قرار مىدهد و او را بر خود مسلط مىكند پس اگر مهر كمى قرار بدهد ضرر كرده است .\r\nمثل اينكه چيزى را به كسى بفروشند يا از كسى چيزى بخرند اگر مسأله ضررى باشد در هر دو هست و بين خريدوفروش فرقى نمىكند .\r\nاينكه دختر را در اختيار ديگرى با مهر كمتر بگذارند و بگويند اين ضرر نيست ولى اگر دخترى را با مهر بيشتر در اختيار بگيرند بگويند اين ضرر است ، صحيح نمىباشد . اگر ضرر است هر دو ضرر است و اگر نيست در هيچ‌كدام نيست . مرحوم آقاى حكيم بين پسر و دختر تفكيك كرده‌اند ، كأنّ مالى كه دختر به دست مىآورد\r\n\r\n","description":"","footnote":"","page_name":" 4189 ","page_number":71},
  {"content":"\r\n\r\nصرفاً غنيمت حساب كرده و مىگويند ترك اصلح است نه ضرر ولى براى پسر ضرر فرض نموده‌اند ، اين تفاوت به نظر تمام نمىآيد .\r\nخلاصه : در ازدواج ، مرد سلطه پيدا كرده و در مقابل آن مهريه مىپردازد و زن استقلال خود را از دست داده و در مقابل مهرى مىگيرد ، اگر در اين معامله انتخاب حد اكثر مهر المثل را ضررى براى مرد بدانيم ، انتخاب حد اقل مهر المثل هم ضرر براى زن خواهد بود و تفكيك بين اين دو بدون وجه است . البته به نظر ما ، نه انتخاب حد اكثر مهريه ضرر براى مرد است و نه انتخاب حد اقل مهريه ضررى براى زن .\r\nو لذا در باب خمس مهريه زن هم كه مىگويند به علت اينكه آزادى خودش را از دست داده ، غنيمتى به دست نياورده تا خمس بر او واجب باشد .\r\nما گفتيم اگر مهريه زن به مقدار مهر المثل باشد ، خمس ندارد و لو حد اكثر آن باشد بلى چنانچه بيش از مهر المثل باشد ، مازاد بر آن خمس دارد .\r\n\r\nب ) تزويج دختر به كمتر از مهر المثل يا پسر به بيشتر از آن\r\nمتن عروة : مسأله 6 : لو زوّجها الولى بدون مهر المثل او زوّج الصغير بأزيد منه ، فان كان هناك مصلحة تقتضى ذلك صح العقد و المهر و لزم ، و الّا ففى صحة العقد و بطلان المهر و الرجوع الى مهر المثل او بطلان العقد ايضاً قولان : اقواهما الثانى ، و المراد من البطلان عدم النفوذ بمعنى توقفه على اجازتها بعد البلوغ و يحتمل البطلان و لو مع الاجازه بناءً على اعتبار وجود المجيز فى الحال .\r\n\r\n1 - بيان مسأله\r\nاگر ولىّ ، دختر را به كمتر از مهر المثل يا پسر را به بيشتر از آن تزويج كرد ، چنانچه به جهت امتيازاتى كه در طرف مىباشد ، مصلحت آن را اقتضاء كند عقد نافذ و مهر صحيح است . همانطور كه گاهى شخصى روى مصالح و جهاتى خانه‌اى را گران‌تر\r\n\r\n","description":"","footnote":"","page_name":" 4190 ","page_number":72},
  {"content":"\r\n\r\nمىخرد و يا چون احتياج فورى به ثمن دارد و مصلحت اقتضاء مىكند ارزان‌تر مىفروشد ولى اگر مصلحتى در اين جهت نبود مرحوم سيد مىفرمايد : در هر صورت مهر باطل مىشود . ولى در صحّت عقد و رجوع به مهر المثل يا بطلان عقد دو قول است كه ايشان بطلان را انتخاب كرده و در توضيح مىفرمايند : مراد از بطلان ، فضولى بودن عقد است كه بدون اجازه ، علقهء نكاح فعليت پيدا نمىكند و نافذ نيست .\r\nو در نهايت با طرح اين احتمال كه بالمرّة باطل باشد يعنى با اجازه هم تصحيح نشود اشاره به اختلافى كه در باب فضولى مطرح مىباشد ، مىنمايند كه آيا عقد فضولى در باب نكاح هم مثل ابواب ديگر جايز است يا خير و آيا صلاحيت مجيز براى اجازه دادن حين العقد معتبر است يا خير ، كه اگر معتبر بدانيم در ما نحن فيه عقد باطل است و با اجازه هم تصحيح نمىشود .\r\nايشان احتمال اقوى را اين مىدانند كه عقد فضولى در باب نكاح صحيح و صلاحيت مجيز در حين عقد شرط نيست و لذا باطل در اينجا به معناى فضولى است و به نظر ما هم همين نظريه صحيح است .\r\n\r\n2 - مسامحه در عبارت عروة\r\nايشان در مسأله صحت و بطلان عقد « قولان » تعبير مىكنند كأنّ دربارهء اصل بطلان مهر المسمّى اختلافى در مسأله نيست .\r\nولى ما به عبارت قدماء مراجعه كرديم ، و ديديم آنان درست در نقطه مقابلِ كلام سيد ، در مورد صحّت عقد تسالم دارند و اختلافشان در مهر مىباشد . حال با نقل چند عبارت اين مطلب را بررسى و بحث آن را به فردا موكول مىنماييم .\r\n* مرحوم شيخ طوسى در خلاف ( كتاب الصداق ، مسأله 37 ) مىنويسند :\r\nاذا زوّج الاب او الجدّ - من له الاجبار على النكاح ( يعنى كسانى كه مجبورند نكاح را\r\n\r\n","description":"","footnote":"","page_name":" 4191 ","page_number":73},
  {"content":"\r\n\r\nبپذيرند و در مقابل ولىّ نمىتوانند حرفى بزنند ) من الكبر الصغيره او الكبيرة - به مهر دون مهر المثل ثبت المسمّى و لا يجب مهر المثل و به قال ابو حنيفه و قال الشافعى يبطل المسمى و يجب مهر المثل .\r\nمرحوم شيخ صحت عقد را مورد تسالم بين مسلمين قرار داده و اختلاف را در مورد مهر نقل مىكند .\r\n* و در مبسوط ( جلد 4 ، ص 311 ) مىنويسد : اذا زوّج الاب او الجد من له اجبارها على النكاح و هى الكبر الصغيره او الكبيره ، فإن كان به مهر مثلها او اكثر لزم ما سمّى لها بلا خلاف [ بين المسلمين 
  ] و ان كان بدون مهر المثل سقط المسمى و وجب له مهر المثل عند بعضهم - يعنى العامه - و قال غيره - يعنى بعضى از عامه - اذا كان دون مهر المثل ثبت المسمى و لم يجب مهر المثل و هو الذي يقضيه مذهبنا .\r\nايشان عقد پدر و جد را صحيح دانسته و همان مهر المثل را كافى مىدانند .\r\n* علامه در قواعد مىنويسد :\r\nالخامس : أن يزوّج الولىّ بدون مهر المثل فيصح العقد و فى صحّة المسمّى قولان . . . كه ايشان صحت عقد را قطعى مىدانند و در صحّت مهر المسمى مىفرمايند : « قولان »\r\n* و در شرايع آمده است : اذا زوّجها الولى بدون مهر المثل هل لها أن تتعرّض ؟ فيه تردد و الا ظهر أنّ لها الاعتراض .\r\nترديدى كه ايشان در حق اعتراض دختر دارند در مورد مهريه است نه در مورد اصل عقد ، پس اينكه مرحوم حكيم بعد از ردّ قول ثالث ( صحّت و لزوم عقد و مهر ) امر را دائر بين همين دو قولى دانسته كه مرحوم سيد در عروة آورده و ترديد شرايع را بر همين دو قول تطبيق مىنمايند صحيح نمىباشد چون ترديد در عبارت شرايع در مهر است نه صحّت و بطلان عقد كه سيّد مىفرمايند . و ما در اين زمينه در جلسه آينده توضيح بيشترى خواهيم داد . ان شاء اللَّه تعالى . « * و السلام * »\r\n\r\n","description":"","footnote":"","page_name":" 4192 ","page_number":74},
  {"content":"\r\n\r\n\r\n7 / 7 / 1381 يكشنبه درس شمارهء ( 450 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ابتدا استدلال فخر المحققين براى فتواى برخى از قدما مبنى بر نفوذ عقد نسبت به مهريهء صغيره‌اى كه وليش او را به مادون مهر المثل تزويج كرده را نقل مىكنيم ، آنگاه مخدوش بودن آن را به دليل « لا ضرر » ذكر و مهر المسمى را باطل و عقد را با تقريبى كه بيان مىكنيم خيارى مىدانيم .\r\n* * * \r\nالف ) ادامه بررسى مسأله 6\r\n\r\n1 ) طرح مسأله و اشاره به قول صحت عقد با همان مهر المسمى ( يادآورى و تكميل )\r\nبحث پيرامون اين مسأله بود كه اگر ولىّ بدون اينكه مصلحتى باشد صغيره را با مهريه‌اى كمتر از مهل المثل به ازدواج كسى درآورد يا صغير را با مهريه‌اى بيش از مهر المثل تزويج كند آيا اين عقد صحيح است يا خير ؟ ما عرض كرديم كه قول به صحت عقد و مهريه احتمال معتنابهى است و در بين قدما نه تنها قول شاذى نبوده بلكه لحن مرحوم شيخ طوسى طورى است كه گويا آن را به عنوان يك مسألهء مورد تسلّم در ميان شيعه مىدانسته ، زيرا وى مخالف را در مسأله شافعى قرار داده ، بلكه اين قول از اختصاصات شيعه هم نيست چه آنكه ابو حنيفه نيز قائل به صحت عقد با همان مهر مسمى مىباشد .\r\nمرحوم محقق هم تعبيرى دارد كه ظاهراً احتمال مىداده عقد حتى نسبت به مهريه نيز نافذ باشد زيرا ايشان مىفرمايد : اذا زوّجها الولى بدون مهر المثل هل لها ان\r\n\r\n","description":"","footnote":"","page_name":" 4193 ","page_number":75},
  {"content":"\r\n\r\nتعترض ؟ فيه تردد و الاظهر ان لها الاعتراض « 1 » گرچه ايشان حق اعتراض دختر را ترجيح داده لكن طرف ديگر ترديد اين است كه دختر حق اعتراض ندارد و عقد حتى نسبت به مهريه نيز نافذ و لازم است . عبارت ايشان در اينجا خالى از اين اشعار نيست كه حق اعتراض نسبت به اصل عقد نبوده بلكه نسبت به مهريه مىباشد .\r\nبنابراين ، اصل عقد را صحيح مىداند ، چنانچه در باب مهر به اين مطلب تصريح كرده و مىفرمايد : لو زوجها الولى بدون مهر المثل . . صح العقد و ثبت لها مهر المثل بنفس العقد و فيه تردد « 2 »\r\nدر هر حال بايد ديد وجه اين احتمال و دليل نفوذ عقد و صحت مهريه چيست ؟\r\nالف ) بيان فخر المحققين در توجيه صحت و نفوذ عقد\r\nدر ميان وجوهى كه در توجيه صحت مهريه و نفوذ عقد مطرح گرديده ، وجه اولويتى است كه فخر المحققين در ايضاح دارد و نسبتاً معتنابه‌تر از ساير وجوه است . البته سايرين همچون شهيد ثانى نيز به اين وجه اشاره كرده‌اند ولى ظاهراً اصل آن از ايشان است ، امثال شهيد ثانى از محقق كركى بسيار مطالب اخذ كرده ، محقق كركى هم نوعاً مطالب را از فخر المحققين اخذ مىكند چون جامع المقاصد و ايضاح الفوائد فخر المحققين هر دو شرح قواعد علامه حلى است ، مرحوم فخر المحققين در ايضاح مىفرمايد : بنابر مفاد آيهء  « أَوْ يَعْفُوَا الَّذِي بِيَدِهِ عُقْدَةُ النِّكاحِ »  و تفسيرى كه در روايات از  « الَّذِي بِيَدِهِ عُقْدَةُ النِّكاحِ »  شده ، ولىّ مىتواند نصف مهريه را در مورد طلاق غير مدخوله ببخشد . پس چيزى را كه موجود است او مىتواند از بين ببرد و آن را رفع نمايد و روشن است كه اگر مجاز باشد چيزى را رفع نمايد به طريق اولى براى او جايز است كه آن را دفع نمايد و از ابتدا به كمتر از مهر المثل او را به تزويج درآورد . ما ابتدا نفوذ عقد نسبت به مهريه سپس حكم اصل عقد را مورد بررسى قرار مىدهيم .\r\n\r\n\r\n","description":"","footnote":"\r\n( 1 ) - شرايع ، ج 2 ، ص 279 ( ينابيع فقهيه ، ج 19 ، ص 474 ) .\r\n( 2 ) - شرايع ، ج 2 ، ص 327 ( ينابيع فقهيه ، ج 19 ، ص 505 ) .\r\n","page_name":" 4194 ","page_number":76},
  {"content":"\r\n\r\n\r\n2 ) بررسى نفوذ عقد نسبت به مهريه :\r\nبر حسب قواعد اگر ولىّ ، پسر را به مازاد بر مهر المثل و يا دختر را به مادون مهر المثل تزويج كند بايد عقد او نسبت به آن مهريه نافذ نباشد چون چنين عقدى براى آنها ضرر محسوب مىشود و مقتضاى « لا ضرر » عدم نفوذ چنين عقدى نسبت به مهريه است . در برخى روايات وارده در همين باب نيز مانند صحيحهء عبيد بن زراره « 1 » كه مرحوم آقاى خويى به آن تمسك كرده‌اند ولايت جد مقيد شده كه « مضار » نباشد . همچنين مقتضاى تعليل در روايت ابو حمزه ثمالى كه نسبت به استفادهء بيش از ضرورت از مال فرزند مىفرمايند : ان الله  لا يُحِبُّ الْفَسادَ  « 2 » اين است كه هر دخالتى در امور مالى مولّى عليه كه موجب فساد شود ممنوع است و معلوم است كه چنين تزويجى كاملًا در معرض اختلاف و نارضايتى و ايجاد دعوا و فساد است خلاصه اينكه در مجموع ، مستفاد از ادله و روايات اين است كه ولىّ چنين ولايتى كه هر كارى كرد مولّى عليه بايد متحمل ضرر آن شود و نتواند آن را به هم بزند ندارد و شرع مقدس آن را نمىپذيرد . حال اگر شارع در مورد ازدواجى كه زوجين از يكديگر چندان بهره‌اى نبرده‌اند و ازدواجشان پيش از دخول منجر به طلاق گرديده ، اجازه داده باشد ولىّ از مهريه صرف نظر كند و آن را ببخشد اين حكم در مورد خاصى تشريع شده و نمىتوان از آن مورد تعدى كرد و اين حق را در موارد ديگر كه در معرض پيدايش اختلاف و فساد است براى او بالاولويه ثابت دانست .\r\n\r\n3 ) نقل كلام مرحوم آقاى حكيم و مناقشهء استاد - مد ظله -\r\nمرحوم آقاى حكيم در مسألهء قبل ذيل كلام مرحوم سيد « او من اجل كثرة المهر او قلته بالنسبة الى الصغير » اشكال مىكنند كه اگر صغير را به مهر كثير تزويج كند ضرر بر اوست نه از دست دادن اصلح به خلاف تزويج صغيره به مهر قليل كه از دست دادن\r\n\r\n\r\n","description":"","footnote":"\r\n( 1 ) - وسائل ابواب النكاح و اولياء العقد ، باب 11 ، ح 2 .\r\n( 2 ) - وسائل ابواب ما يكتسب به باب 78 ، ح 2 .\r\n","page_name":" 4195 ","page_number":77},
  {"content":"\r\n\r\nاصلح است نه ضرر بر او . از اين كلام استفاده مىشود كه ايشان به دست آوردن مهريه را براى زن غنيمتى مىدانند كه او به دست آورده است لذا اگر ولىّ از خواستگارى كه آماده است او را با مهريه كثير تزويج كند صرف نظر كند و او را به كسى كه با مهريه قليل خواستگارى كرده بدهد ، ضررى متوجه او نشده بلكه تنها اصلح را از دست داده است .\r\nبر اين اساس ايشان در مسألهء بعدى براى عدم نفوذ عقد ولى نسبت به مهريهء قليل صغيره نمىتوانند به دليل « لا ضرر » استناد كنند در حالى كه مستندشان در شرح اين مسأله تنها « لا ضرر » است و وجهى هم براى تفكيك بين دو مسأله بيان نمىكنند ، خلاصه ، اين سبك رفتار كردن در دو مسأله پياپى ، نوعى تناقض است ، اگر « لا ضرر » در مسأله قبل صلاحيت استناد ندارد در اين مسأله هم صلاحيت ندارد .\r\nبه هر حال به نظر ما همان گونه كه در جلسهء پيش گفتيم تزويج صغيره بما دون مهر المثل تنها عدم النفع نيست بلكه عرفاً ضرر بر او به حساب مىآيد چون او مهريه را مجاناً به دست نياورده بلكه استقلال خود و امور ديگر را از دست داده و در اختيار زوج گذاشته است و اگر در قبال آن ، مهريه كمى به دست آورد عرف او را متضرر به حساب مىآورد .\r\nخلاصه اينكه در بطلان مهريه به معناى عدم نفوذ عقد نسبت به مهريه مذكور اشكالى نيست .\r\n\r\n4 ) بررسى صحت و بطلان اصل عقد :\r\nمرحوم سيد نسبت به صحت چنين عقدى مىفرمايد دو قول وجود دارد و قول صحيح بطلان آن است . وجه آن را كه ما نيز با آن موافق هستيم چنين گفته‌اند كه انشاء عقد ازدواج با مهريه مشخص را عرف دو جعل مستقل از يكديگر - به اين معنا كه عقد را منحل به دو جعل كند يكى اصل ازدواج و ديگرى قرار مهريهء خاص - به حساب نمىآورد بلكه مجموع آن دو را يك جعل مىداند . حال اگر مسلّم شد كه\r\n\r\n","description":"","footnote":"","page_name":" 4196 ","page_number":78},
  {"content":"\r\n\r\nمهريه يعنى قيد و شرط آن جعل واحد باطل است قهراً دليلى براى بقاء ذات مقيد نخواهد بود و اصل ازدواج هم باطل مىشود .\r\nمرحوم سيد در اينجا بطلان را به معناى عدم نفوذ عقد و توقف آن بر اجازهء مولّى عليه پس از بلوغ دانسته است .\r\nبه نظر ما اگر دليل بطلان را « لا ضرر » بدانيم بايد همچون معاملات ديگر مشى كنيم كه اگر مثلًا يكى از متعاملين مجنون شد دليل « لا ضرر » تنها لزوم آن را نفى مىكند نه اصل صحت عقد را ، چون اصل معامله براى او ايجاد ضرر نكرده بلكه لزوم و پاىبند بودن به آن براى او ضرر است و اگر لزوم ، منتفى شود او شخص متضرر محسوب نمىشود ، بنابراين در اينجا نيز بايد قائل به عدم لزوم عقد شده ، اصل عقد آنها را صحيح دانسته ، لكن مولّى عليه را داراى حق خيار بدانيم . در نتيجه اگر او اعمال خيار كرد عقد باطل مىشود و الا صحتش به قوت خود باقى خواهد بود نه اينكه عقدش فضولى بوده و اصل صحت آن متوقف بر اجازه‌اش باشد .\r\nبلى اگر تزويج صغير بما زاد يا صغيره بما دون مهر المثل به گونه‌اى باشد كه اصل ازدواج آنها در معرض اختلاف و نزاع قرار گيرد و داراى مفسده شود مىتوان با « لا ضرر » اصل صحت عقد را منتفى دانست همچنان كه از كلام مرحوم آقاى حكيم استفاده مىشود كه ايشان اصل ازدواج را داراى ضرر و مفسده مىدانند . ولى واقعيت اين است كه هميشه اين گونه نيست بلكه گاهى تنها الزام زوجين به عقدى كه مهرش قليل يا كثير است براى آنها ضرر محسوب مىشود كه با خيار فسخ قابل تدارك است نه اصل ازدواجشان و لذا به نظر ما در اين گونه موارد بايد عقد آنها را خيارى بدانيم كه تنها اگر رد كردند عقد باطل مىشود و الا عقدشان صحيح است نه اينكه آن را مانند عقد فضولى دانسته و صحت آن را متوقف بر اجازهء آنها بدانيم .\r\n\r\n","description":"","footnote":"","page_name":" 4197 ","page_number":79},
  {"content":"\r\n\r\n\r\nتكملهء درس شماره 450\r\n\r\nب ) بررسى مسأله 7\r\n\r\n1 ) متن مسأله\r\nلا يصح نكاح السفيه المبذر الّا باذن الولى ، و عليه ان يعين المهر و المرأة ، و لو تزوج بدون اذنه وقف على اجازته ، فان رأى المصلحة و اجاز صحّ ، و لا يحتاج الى اعادة الصيغة ؛ لانّه ليس كالمجنون و الصبى مسلوب العبارة ، و لذا يصح وكالته عن الغير فى اجراء الصيغة و مباشرته لنفسه بعد اذن الولى .\r\n\r\n2 ) توضيح مسأله\r\nسفيه از نظر لغت به معناى كسى است كه عقل درستى نداشته ، ابله و نادان بوده اشتباهاتش از حد متعارف بيشتر است ولى به حد جنون نمىرسد ، و در اصطلاح فقهى به كسى كه در خصوص امور مالى داراى رشد نباشد ، اطلاق مىشود .\r\n« مبذّر » هم در لغت به معناى كسى است كه در تصرفات مالى ولخرجى بىحساب مىكند و اموال را هدر مىدهد ، و در اينجا مراد از اين قيد تقريباً همان سفيه به معناى شرعى است ، بنابراين اگر مراد از سفيه در عبارت مصنف مفهوم شرعى آن باشد قيد « مبذر » توضيحى است ، و اگر مراد از سفيه ، معناى لغوى آن باشد ( احتمال اراده معناى لغوى مستبعد نيست چون مسلماً معناى لغوى اين كلمه مهجور نشده كه ديگر اصلًا استعمال نشود ) در اينجا قيد مبذّر توضيحى نيست ، بلكه موضوع كلام نادانى مىباشد كه در امور مالى از رشد كافى برخوردار نيست ، البته در اين صورت با تنقيح مناط حكم ديگر مصاديق سفيه شرعى هم استفاده مىشود .\r\nبه هر حال از اين مسأله استفاده مىشود كه مطلق سفيه شرعى ، در ازدواج استقلال نداشته و بايد اجازه ولى همراه عقد وى باشد .\r\n\r\n","description":"","footnote":"","page_name":" 4198 ","page_number":80},
  {"content":"\r\n\r\nالبته ايشان در خصوص كسى كه در امور مالى رشد دارد ولى در انتخاب همسر ناتوان است و رشد لازم را ندارد در مسألهء بعدى بحث مىكند و امّا اين مسأله راجع به سفيهى است كه در امور مالى رشد لازم را نداشته باشد .\r\nدر هر حال ايشان مىفرمايند ازدواج سفيه بدون اذن ولى در مورد تعيين زن و مقدار مهريه صحيح نيست و متوقف بر اجازهء ولى است پس اگر وليش اجازه داد نكاحش صحيح است و نيازى هم به اعادهء صيغه ندارد زيرا سفيه مانند مجنون يا صبى غير مميز ( يا مطلق صبى بنابر نظر برخى علماء ) نيست كه مسلوب العباره باشد . و لذا اگر براى ديگرى وكيل در اجراء صيغه شد يا براى خودش با اذن ولى عقد را اجرا كرد بلا اشكال آن عقد منعقد مىشود . اين مسأله بحث خاصى ندارد .\r\n\r\nج ) بررسى مسأله 8\r\n\r\n1 ) متن مسأله\r\nاذا كان الشخص بالغاً رشيداً فى الماليات لكن لا رشد له بالنسبة الى امر التزويج و خصوصياته من تعيين الزوجة و كيفية الامهار و نحو ذلك فالظاهر كونه كالسفيه فى الماليات فى الحاجة الى اذن الولى و ان لم ار من تعرض له .\r\n\r\n2 ) توضيح مسأله\r\nمرحوم سيد مىفرمايند اگر كسى در امور مالى رشيد بود ولى در خصوص امر ازدواج و خصوصيات آن مثل تعيين زن و كيفيت قرارداد مهريه و امثال ذلك رشد نداشت و سفيه بود حكمش مانند سفيهى است كه در امور مالى رشد ندارد و نكاحش متوقف بر اجازهء ولى او است و مىفرمايند من برخورد نكردم به كسى كه متعرض اين مسأله شده باشد .\r\nدر نگاه بدوى به نظر مىرسد كه اگر « كيفية الامهار » ذكر نمىشد ، بهتر بود ، زيرا اين امر از امور مالى است كه در مسأله قبل متعرض آن شده و كلمات سابقين هم آن\r\n\r\n","description":"","footnote":"","page_name":" 4199 ","page_number":81},
  {"content":"\r\n\r\nرا شامل مىگردد ، ولى چنين ايرادى صحيح نيست ، زيرا مهريه الزاماً امرى مالى نيست و نبايد تنها از ديد اقتصادى به آن نگريست ، چه گاه مهريه اندك در دوام زندگى و رفاه آينده دختر مفيدتر باشد . « 1 »\r\nبه هر حال مرحوم سيد مىفرمايد كه كسى متعرض اين مسأله كه سفيه در خصوص امر ازدواج ، همچون سفيه در امور مالى است نشده است .\r\nولى صاحب جواهر در مسألهء ازدواج باكرهء رشيده متعرض حكم دخترى كه فقط نسبت به تعيين زوج رشد ندارد شده است . « 2 » و ازدواج او را - با اينكه ايشان ازدواج باكره رشيده را متوقف بر اجازهء ولى نمىداند - مشروط به اذن ولى مىداند .\r\n\r\n3 ) بررسى حكم مسأله\r\nدر هر حال فتواى مرحوم سيد صحيح است زيرا به نظر مىرسد مراد از سفيه در رواياتى كه مىفرمايد : « لا يجوز امره » و هرگاه سفيه نبود امرش جائز است ، معناى لغوى و عرفى آن كه اعم از سفاهت در امور مالى و غير مالى است مىباشد و همان ادله مىتواند دليل توقف صحت نكاح چنين سفيهى بر اجازهء وليش باشد .\r\nو بر فرض كه اين استدلال پذيرفته نشود مىتوان با الغاء خصوصيت از سفاهت در امور مالى حكم آن را به سفاهت غير مالى هم توسعه داد . هرگاه شارع بگويد تصرفات مالى سفيه بدون اجازهء وليش صحيح نيست چگونه كسى كه نسبت به تشخيص مصالح خود در مورد انتخاب همسر رشد ندارد را براى انتخاب همسرى\r\n\r\n\r\n","description":"","footnote":"\r\n( 1 ) - ( توضيح بيشتر ) از سوى ديگر سفيه به معناى مصطلح كسى است كه در نوع امور مالى ، از رشد كافى برخوردار نيست ، ولى كسى كه تنها در يك جهت مالى خاص ، مثلًا در مقدار مهريه ، شايستگى ندارد ، اصطلاحاً سفيه نيست و در مسأله پيشين مندرج نمىباشد .\r\n( 2 ) - صاحب جواهر در ج 29 ، ص 176 در شرح صحيحهء فضلاء كه امام باقر عليه السلام مىفرمايند : « المرأة التى قد ملكت نفسها غير السفيهة و لا المولّى عليها ان تزويجها به غير ولى جائز » مىگويد : و الجمع بين السفيهة و المولى عليها لعدم اندراج الاولى فى الثانية اذا فرض عدم رشدها فى خصوص النكاح و ما يشبهه لا سفهاً مالياً فان السفيهة فى المال خاصة لا دليل على اعتبار اذن الولى فى التزويج الذي هو تصرف غير مالى .\r\n","page_name":" 4200 ","page_number":82},
  {"content":"\r\n\r\nكه يك عمر مىخواهد با او بسر برد آزاد مىگذارد و همچون صغير و مجنون ، ازدواج او را متوقف بر اذن ولىّ نمىداند ! به نظر مىرسد كه الغاء خصوصيت از آن مورد بسيار عرفى است . بلكه اين تفاهم عرفى خود مؤيد اين مطلب است كه در روايات هم « سفيه » به همان معناى عرفى و لغوى خود استعمال شده است .\r\n« * و السلام * »\r\n\r\n","description":"","footnote":"","page_name":" 4201 ","page_number":83},
  {"content":"\r\n\r\n\r\n08 / 07 / 1381 دوشنبه درس شمارهء ( 451 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى مسأله 9 پرداخته پس از بيان لزوم تقديم عقد هر كدام از جد و پدر كه سابق بر ديگرى باشد ، عقد جد را در صورت تقارن با عقد پدر با استناد به روايات مقدم مىدانيم سپس به بررسى حكم دو عقدى كه تاريخ يكى از آن دو معلوم است مىپردازيم . ابتدا نظر كسانى كه اصل را در معلوم التاريخ نيز جارى مىدانند را ذكر و مناقشه خود را بر آن بيان مىكنيم . سپس براى مختار مرحوم سيد در تقديم عقد جد سه وجه تقريب ذكر كرده كه البته تنها يك وجه آن مراد ايشان مىباشد ( قاعده مقتضى و مانع ) و در پايان نظر خويش مبنى بر مثبت نبودن اصل براى تقديم عقد پدرى كه تاريخ عقدش معلوم است را اثبات مىكنيم .\r\n* * * \r\nالف - بررسى مسأله 9\r\n\r\n1 ) توضيح فرمايش مرحوم سيد\r\nمرحوم سيد در مسأله 9 بر مبناى اينكه هر يك از پدر و جد براى تزويج دختر داراى ولايت مستقل از يكديگر هستند ، عقد هر كدام كه جلوتر واقع شده باشد را صحيح مىدانند و مىفرمايند در اين صورت براى دومى زمينهء تزويج باقى نمىماند . همچنين مىفرمايند : در صورتى كه هر كدام از آنها دختر را به ازدواج شخصى درآورده باشند چنانچه بدانيم عقد كداميك زودتر واقع شده همان محكوم به صحت است و اما اگر بدانيم هر دو متقارناً واقع شده ، بايد عقد جد را مقدم\r\n\r\n","description":"","footnote":"","page_name":" 4202 ","page_number":84},
  {"content":"\r\n\r\nداشت . توضيح اينكه : در اين صورت اگر نصى نبود قاعدهء اوليه اقتضا مىكرد هر دو محكوم به بطلان باشد تا ترجيح بلامرجح لازم نيايد لكن نصوص با دو لسان حكم به تقديم عقد جد نموده‌اند برخى همچون صحيحهء هشام بن سالم و محمد بن حكيم « 1 » مىفرمايند اگر هر دو عقد در يك زمان واقع شد عقد جد مقدم است و برخى ديگر همچون صحيحهء محمد بن مسلم « 2 » دلالت مىكنند كه اگر هر يك از آنها شخص خاصى را در نظر داشته باشند نظر جد مقدم است و پدر صلاحيت معارضه با او را ندارد و اين شامل موردى كه عقد آن دو در يك زمان واقع شده باشد نيز مىگردد .\r\nدر هر حال ، حكم اين دو مورد از نظر روايات واضح است آنچه كه بايد مورد بحث قرار گيرد صورتى است كه تاريخ عقد يكى از آنها يا هر دو مجهول باشد .\r\nپرواضح است كه مورد كلام در جايى است كه احتمال صحت عقد پدر در كار باشد ، يعنى احتمال تقدّم عقد پدر كه صحت آن را بدنبال دارد برود ، خواه مسأله ثلاثى الاحتمال باشد يعنى عقد پدر مقدم بر عقد جد يا مقارن و يا مؤخر باشد و خواه ثنائى الاحتمال باشد به اين نحو كه بدانيم عقد پدر يا مقدم است يا مقارن و يا بدانيم كه عقدش يا مقدم است يا مؤخر كه در همهء اين موارد ، احتمال صحت عقد پدر داده مىشود . اما اگر ثنائى الاحتمال به اين نحو باشد كه بدانيم عقد پدر يا مقارن يا مؤخر از عقد جد واقع شده ، در اين صورت نسبت به بطلان عقد پدر علم تفصيلى وجود دارد چون عقد او خواه مقارن باشد و خواه مؤخر در هر دو صورت باطل است ، و مجرّد ابهام زمان عقد در اينجا نقشى در بطلان عقد پدر ندارد .\r\nمرحوم سيد در مجهولى التاريخ مىفرمايد بايد مانند جائى كه هر دو عقد متقارناً واقع گشته عقد جد را مقدم داشت .\r\nاين توضيح را بايد اضافه كرد كه تقديم عقد جد و بطلان عقد پدر در صورت\r\n\r\n\r\n","description":"","footnote":"\r\n( 1 ) - وسائل ابواب عقد النكاح و اولياء العقد ، باب 11 ، ح 3 .\r\n( 2 ) - وسائل ابواب عقد النكاح و اولياء العقد ، باب 11 ، ح 1 .\r\n","page_name":" 4203 ","page_number":85},
  {"content":"\r\n\r\nتقارن حكمى قطعى و به حسب حكم واقعى است چون صحت عقد پدر دائر مدار تقدم واقعى عقد او بر عقد جداست و ما علم داريم كه عقدش مقدم نبوده است اما تقديم عقد جد در صورت جهل به تاريخ آن دو عقد ، بر اساس اجراء اصول عمليه و به حسب حكم ظاهرى مىباشد ، و حكم واقعى تابع تقدّم و تأخر واقعى عقد پدر است .\r\nو اما اگر تاريخ يكى از آن دو معلوم باشد چنانچه معلوم التاريخ عقد جد بود بايد آن را مقدم داشت و اگر معلوم التاريخ عقد پدر بود احتمال دارد عقد او مقدم باشد لكن اظهر تقديم عقد جدّ است .\r\nدر اينجا مناسب است به بحث كلى جريان استصحاب در معلوم التاريخ ، اشاره كنيم .\r\n\r\n2 ) بررسى جريان و عدم جريان استصحاب در معلوم التاريخ\r\nاگر دو امر در زمان گذشته واقع شده و بدون اينكه تقدم و تأخر هيچ كدام بر ديگرى را بدانيم ، تاريخ وقوع يكى از آن دو بر ما معلوم باشد ، مشهور ميان اصوليين اين است كه اصل استصحاب در معلوم التاريخ جارى نمىشود . يعنى اصالة عدم وقوع مجهول التاريخ تا زمان وقوع معلوم التاريخ جارى اما اصالة عدم وقوع معلوم التاريخ تا زمان وقوع مجهول التاريخ جارى نمىشود .\r\nبرخى همچون مرحوم آقاى خوئى قائل به جريان اصل استصحاب در معلوم التاريخ نيز بوده و مىگويند : درست است كه ما مىدانيم مثلًا عقد پدر در روز پنجشنبه واقع شده و نسبت به عدم وقوع آن در روزهاى پيش و وقوع آن در آن روز به عناوين تفصيلى ايّام هفته - مثلًا - علم داشته و شك نداريم تا اصل جارى شود لكن آنچه كه داراى اثر است زمان واقعى تحقق و عدم تحقق عقد پدر در زمان واقعى عقد جدّ است ، و اين امر مشكوك مىباشد ، چون نمىدانيم كه در زمان واقعى عقد جد ، آيا عقد پدر واقع شده بود يا خير ؟ در اينجا ما مىدانيم كه مثلًا ده\r\n\r\n","description":"","footnote":"","page_name":" 4204 ","page_number":86},
  {"content":"\r\n\r\nسال قبل از زمان واقعى عقد جدّ ، عقد پدر واقع نشده بود ، با استصحاب ، عدم وقوع عقد پدر را تا زمان واقعى عقد جدّ اثبات مىكنيم و لازمه آن صحت عقد جدّ مىباشد .\r\nما اين مبحث را در جاى خود تحقيق كرده و با نظر مشهور موافق بوده و قائليم كه استصحاب در معلوم التاريخ جارى نمىشود زيرا هر چند با دقتهاى بسيار علمى مىتوان تحقق عقد معلوم التاريخ را در زمان عقد مجهول التاريخ مشكوك دانست و آن را نيز مصداقى براى « لا تنقض اليقين بالشك » به حساب آورد لكن معيار در مصداق بودن امثله ، فهم عرف است و اين گونه مثالها هيچ‌گاه به ذهن متعارف اشخاص نمىآيد و آن را مصداق ادلهء استصحاب نمىدانند و اصل را در معلوم التاريخ جارى نمىكنند . عرف زمانهاى تفصيلى همچون شنبه ، يكشنبه ، اول ماه ، دوم ماه ، . . . را مىتواند در نظر بگيرد ، امّا زمانهاى اجمالى همچون زمان واقعى عقد جدّ ، اصلًا به ذهن عرف خطور نمىكند تا شك و يقين را نسبت به آن ملاحظه كند .\r\nعلاوه بر آن كه نقضهايى نيز بر آن وارد است از جمله اينكه اگر بدانيم زيد در تاريخ مشخصى فوت كرده ولى نمىدانيم عمرو ( كه بنا به فرض هر دو از يكديگر ارث مىبرند ) بعد از او زنده بوده است يا نه ؟ بنابر استصحاب حيات عمرو تا زمان فوت زيد او از زيد ارث مىبرد در حالى كه اگر مبناى آقاى خوئى تمام باشد ، بايد استصحاب حيات زيد ( معلوم التاريخ ) تا زمان واقعى فوت عمرو « 1 » نيز جارى شود و هر دو اصل تساقط كند ، در حالى كه همه علماء از جمله خود ايشان ، قائل به ارث عمرو از زيد مىباشند .\r\nدر توضيح اين نقض مىگوييم كه ركن استصحاب تقدّم متيقن بر مشكوك است ، و اين كه متيقن يا مشكوك در زمان گذشته يا حال يا آينده بوده و يا يكى در گذشته و ديگرى در حال يا در آينده باشد در مسأله تغييرى ايجاد نمىكند . بنابراين اگر من امروز به عدالت زيد در فردا يقين داشته و در عدالت زيد در پس فردا شك داشته\r\n\r\n\r\n","description":"","footnote":"\r\n( 1 ) -\r\n","page_name":" 4205 ","page_number":87},
  {"content":"\r\n\r\nباشم ، چنانچه عدالت زيد در پس فردا ، در حال حاضر منشأ اثرى باشد ، مىتوانيم با استصحاب ، عدالت زيد در پس فردا را همين الان ثابت كرده ، اثر آن را بار كنيم .\r\nخلاصه استصحاب در امور استقبالى هم جارى است چنانچه مرحوم آقاى خويى بارها بدان تصريح كرده‌اند .\r\nحال در مثال مورد نظر ما ، هر چند فعلًا شايد عمرو نمرده باشد ، ولى بالاخره در يك زمانى ، و لو در آينده وى با صفت مرگ همراه است ، ما در اينجا هر چند نسبت به عناوين تفصيلى زمان همچون روزهاى هفته يا روزهاى ماه يا ساعت ، نسبت به مرگ زيد شك نداريم ، ولى اگر حيات و مرگ وى را با زمان واقعى مرگ عمرو مقايسه كنيم ، نمىدانيم در آن زمان وى زنده است يا مرده ، حال ما مدّت زمان طولانى قبل از زمان واقعى مرگ عمرو را در نظر مىگيريم كه حتماً زيد در آن زمان زنده بوده ، مثلًا ده سال قبل از زمان واقعى مرگ عمرو ، زيد قطعاً زنده بوده ، با استصحاب حيات زيد تا زمان واقعى مرگ عمرو ، بايد وارث بودن زيد را نسبت به عمرو نتيجه گرفته و آن را با استصحاب حيات عمرو تا زمان مرگ زيد كه وارث بودن عمرو را نتيجه مىدهد ، معارض بيانگاريم ، با اين كه كسى چنين مطلبى را نمىگويد .\r\nاين نقض و نقضهاى مشابه ديگر نشان مىدهد كه استصحاب به مجهول التاريخ اختصاص دارد و در معلوم التاريخ جارى نيست .\r\n\r\n3 ) ادامه كلام سيد و حكم معلوم التاريخ بودن عقد پدر\r\nبنابر مبناى عدم جريان استصحاب در معلوم التاريخ ، در جايى كه عقد پدر معلوم باشد ( مثلًا در ساعت معين روز جمعه ) و عقد جد مجهول ، تقريبى وجود دارد كه عقد پدر را صحيح بدانيم ، توضيح آنكه چون نمىدانيم كه آيا قبل از زمان معيّن عقد پدر يا همزمان با آن ، عقدى به وسيله جد انجام گرفته تا مانع صحّت عقد پدر گردد ، عدم تحقق عقد جدّ را در اين دو زمان با استصحاب ثابت مىكنيم و صحت عقد پدر را نتيجه مىگيريم .\r\n\r\n","description":"","footnote":"","page_name":" 4206 ","page_number":88},
  {"content":"\r\n\r\nقابل ذكر است كه ما نيازى نداريم ثابت كنيم كه عقد جدّ متأخر از عقد پدر انجام گرفته است تا شبهه مثبتيت مطرح گردد ، بلكه همين مقدار كه تحقق عقد جد را در زمانى كه وصف مانعيت براى عقد پدر دارد نفى كرديم ، صحت عقد پدر ثابت مىگردد .\r\nمرحوم سيد پس از طرح احتمال صحّت عقد پدر ، صحت عقد جد را در اين صورت اظهر مىداند زيرا از صحيحه عبيد بن زراره استفاده مىشود كه عقد جد صحيح است ، مگر عقد پدر بر آن تقدّم داشته باشد و از مفهوم استثناء فهميده مىشود كه در موضوع صحت عقد پدر ، تقدّم آن بر عقد جدّ اخذ شده است ، و اين امرى است وجودى ، حال با استصحاب عدم تحقق عقد جدّ قبل از زمان معين وقوع عقد پدر يا همزمان با آن كه امرى است عدمى ، نمىتوان تقدّم عقد پدر بر عقد جد را نتيجه گرفت زيرا اين امر لازمه عقلى مستصحب است و با توجه به عدم صحت اصل مثبت نمىتوان لوازم عقلى مستصحب را اثبات كرد ، لذا ما دليلى كه « تقدم عقد پدر » را اثبات كند نداريم ، پس نمىتوان به صحت عقد پدر حكم كرد .\r\n\r\n4 ) يك اشكال بدوى به كلام مرحوم سيد و پاسخ آن\r\nممكن است اشكال شود كه وصف تقدّم عقد پدر ، قطعاً شرط صحت عقد پدر نيست ، چون وصف تقدّم در جايى است كه عقد جد هم وجود داشته باشد تا اگر پس از تحقق عقد پدر باشد ، عقد پدر به وصف تقدّم متصف گردد ، پس تحقق عقد جد به نحو شرط متأخر ، شرط اتصاف عقد پدر به وصف تقدّم مىباشد ، حال اگر اصلًا عقد جد تحقق نداشت ، نه قبل و نه بعد و نه مقارن با عقد پدر ، در اين صورت بىترديد عقد پدر صحيح است ، با اين كه به صفت وجودى تقدّم متصف نيست ، از اينجا معلوم مىگردد كه مراد از روايات كه وصف تقدّم را شرط كرده‌اند معناى وجودى آن نيست ، بلكه مراد همان معناى عدمى ، يعنى عدم وجود عقد جد قبل يا مقارن عقد پدر است ، اين روايات صحت عقد پدر را منوط به عدم مانع و مزاحم از جهت عقد جد مىداند .\r\n\r\n","description":"","footnote":"","page_name":" 4207 ","page_number":89},
  {"content":"\r\n\r\nلذا با استصحاب عدم تحقق عقد جد قبل يا مقارن عقد پدر موضوع صحت عقد پدر منقّح مىگردد و اشكال مثبتيّت در كار نيست .\r\nدر پاسخ به اين اشكال مىگوييم كه ظاهراً مرحوم سيد اين گونه مىخواهند بفرمايند كه ما وصف تقدّم عقد پدر را به طور كلى شرط صحت عقد پدر نمىدانيم ، بلكه در فرضى كه هر دو عقد ( هم عقد پدر و هم عقد جد ) وجود داشته باشند ، از صحيحه عبيد بن زراره استفاده مىشود كه وصف تقدّم عقد پدر ، موضوع اثر است ، ولى اگر عقد جد اصلًا تحقق نداشته باشد اين وصف شرط نيست ، و لذا عقد پدر بىاشكال صحيح است .\r\nبنابراين ، در مورد بحث ما كه مفروض ، تحقق هر دو عقد است ، وصف تقدم عقد پدر شرط صحت عقد پدر است كه با استصحاب عدم احراز نمىگردد .\r\n\r\nب - طرح يك سؤال درباره صحت عقد جد در صورت معلوم التاريخ بودن عقد پدر و راههاى مختلف پاسخ به آن\r\nتا اينجا به اين نتيجه رسيديم كه به نظر مرحوم سيد ، در صورت معلوم التاريخ بودن عقد پدر ، با استصحاب عدم عقد جد نمىتوان صحت عقد پدر را ثابت كرد ، حال سؤال اين است كه مجرد عدم اثبات صحت عقد پدر به دليل عدم احراز وصف تقدّم ، دليل درستى بر اثبات صحت عقد جد نيست ، زيرا در صحت عقد جد ، عدم تقدّم عقد پدر شرط است ، و تا اين قيد عدمى احراز نشده باشد نمىتوان عقد جد را صحيح دانست . اگر با استصحاب ، تقدّم عقد پدر را نمىتوانيم ثابت كنيم ، عدم آن را نيز نمىتوان ثابت كرد ، پس دليل صحت عقد جد چيست ؟\r\nبراى پاسخ به اين سؤال ، راه حلهايى وجود دارد كه برخى با مبانى مرحوم سيد سازگار است و برخى سازگار نيست .\r\n\r\n","description":"","footnote":"","page_name":" 4208 ","page_number":90},
  {"content":"\r\n\r\n\r\n1 ) تمسك به استصحاب عدم ازلى و نقد آن\r\nموضوع صحت عقد جد ، عقدى است كه « لم يتقدمه عقد الاب » ، اين وصف عدمى با استصحاب قابل احراز است ، چون عقد جدّ قبل از وجود ، به صفت « عدم تقدم عقد اب بر آن » متّصف بوده است ( از باب سالبه به انتفاء موضوع ) ، بعد از وجود پيدا كردن عقد جد ، نمىدانيم آيا صفت تقدّم عقد اب ، به همراه آن بوده يا خير ، با استصحاب حكم مىكنيم كه عقد جد ، همچنان « لم يتقدمه عقد الاب » بنابراين عقد جد محكوم به صحت مىباشد .\r\nاين استصحاب از نوع استصحاب عدم ازلى است كه به نظر ما صحيح نيست ، چون قضاياى سالبه به انتفاء موضوع عرفى نيست ، در نظر عرف قضاياى سالبه ، تنها با انتفاء محمول صدق مىكند لاغير ، ظاهراً مرحوم سيد هم اين گونه استصحاب را قبول ندارد ، زيرا وى در مسائل نظر به كسى كه نمىدانيم مرد است يا زن ، به وجوهى غير از استصحاب تمسّك جسته كه از آن استفاده مىشود ايشان استصحاب عدم ازلى را صحيح نمىداند ، پس اين وجه ، مبناى فتواى مرحوم سيد در مسأله ما به صحّت عقد جد نيست .\r\n\r\n2 ) تمسك به قاعدهء مقتضى و مانع\r\nمرحوم سيد معمولًا عمومات را مقتضى و موارد استثناء از آن را مانع قلمداد و تمسك به قاعدهء مقتضى و مانع را صحيح مىداند ، تقريب استدلال در اينجا چنين است كه مستفاد از روايت عبيد بن زرارة اين است كه به طور كلى عقد جد ممضى است مگر اينكه تقدم عقد پدر بر عقد او مانع از آن شود و چون ما شك در وجود اين مانع داريم به دليل مقتضى تمسك كرده و حكم به صحت و تقديم عقد جد مىكنيم . ظاهراً مستند ايشان در عروه همين وجه است .\r\n\r\n","description":"","footnote":"","page_name":" 4209 ","page_number":91},
  {"content":"\r\n\r\n\r\n3 ) تمسّك به عام در شبهه مصداقيه و نقد آن\r\nالبته تذكر اين نكته لازم است كه نمىتوان براى مرحوم سيد وجه ديگرى مانند تمسك به عام در شبههء مصداقيه در نظر گرفت گرچه ايشان بر خلاف مشهور تمسك به عام در شبههء مصداقيه را صحيح مىداند لكن اين مبنا اختصاص به مخصّص منفصل دارد اما در مخصص متصل هيچ كس قائل به جواز تمسك به عام در شبهه مصداقيه نيست و در روايت عبيد بن زرارة استثناء فرض تقدم عقد پدر ، متصلًا ذكر شده است .\r\nان قلت : در برخى روايات به طور كلى عقد جد را مقدم داشته است و صورت تقدّم عقد پدر را استثناء نكرده است ، و لذا استثناء اين صورت با قرينه منفصله ثابت شده است و مجرد متصل بودن اين استثناء در روايت عبيد بن زراره سبب نمىگردد كه ما آن را نسبت به ساير روايات هم متصل بدانيم .\r\nبه ديگر بيان استثناء متصل در روايت عبيد بن زرارة ، از باب عدم مقتضى براى قاعده ، تمسك به عام در شبهه مصداقيه مخصّص است نه از باب مقتضى عدم ، پس بين اين روايت و ساير رواياتى كه در آن صورت استثناء تقدّم عقد پدر ذكر نشده ، تزاحمى در كار نيست ، بنابراين طبق مبناى مرحوم سيد مىتوان قاعده تمسّك به عام در شبهه مصداقيه را در مقام جارى دانست .\r\nقلت : روايات تقديم عقد جدّ ظاهراً از اين صورت انصراف دارد « 1 » ، چنانچه در جلسات آينده خواهد آمد .\r\n\r\n\r\n","description":"","footnote":"\r\n( 1 ) - ( توضيح بيشتر ) ، مراد استاد - مد ظلّه - از اين روايات ، احاديثى همچون صحيحه محمد بن مسلم عن احدهما عليهما السلام است كه در آن مىخوانيم : فقلت « فان هوى ابوها رجلًا ، و جدّها رجلًا ، فقال : الجد اولى بنكاحها ( جامع الاحاديث 25 : 197 / 36858 ، باب 51 از ابواب التزويج ، ج 12 ) .\r\nتقريب استدلال به اين روايت اين است كه اطلاق اين روايت دلالت مىكند كه اراده جدّ به طور كلى مانع از صحت عقد پدر است ، خواه اين اراده متقدم بر اراده پدر باشد يا مقارن يا متأخر از آن ، و خواه پدر از اين اراده آگاه باشد يا خير ؟ ولى چنانچه استاد - مد ظلّه در جلسات آينده اشاره مىكنند ظاهراً اين روايات ناظر به فرض آگاهى پدر از اراده جد است و صورت مفروض در اين احاديث هم صورت تحقق اراده فعلى پدر و جد نسبت به تزويج مىباشد ، بنابراين صورتى كه پدر بدون اطلاع از اراده جد عقدى جارى ساخته يا فعلًا جدّ اصلًا اراده‌اى ندارد و اراده جد بعداً منقدح مىگردد ، مشمول اين حديث نيست و نمىتوان حكم به بطلان عقد پدر كرد ، بلكه بايد با توجه به روايات ديگر عقد پدر را در اين صورت صحيح دانست .\r\n","page_name":" 4210 ","page_number":92},
  {"content":"\r\n\r\n\r\nج - بررسى كلام مرحوم سيّد در تقديم عقد جدّ توسط استاد - مد ظلّه -\r\nدر مفروض مسأله ما كه تاريخ عقد پدر معلوم است و تاريخ عقد جد مجهول ، اشكال مرحوم سيد بر استصحاب عدم وقوع عقد جد قبل و مقارن عقد پدر اين بود كه با اين استصحاب نمىتوان تقدّم عقد پدر را ثابت كند ، و مستفاد از صحيحه عبيد بن زراره اين است كه تقدم عقد پدر ، شرط صحت آن است .\r\nپاسخ اين كلام را به دو گونه مىتوان بيان كرد .\r\n\r\n1 ) وجه اوّل پاسخ استاد - مد ظلّه - از كلام مرحوم سيد\r\nبه نظر عرف در جايى كه عقد جد اصلًا تحقق نداشته باشد يا عقد جد تحقق داشته باشد فرقى در مناط صحت عقد پدر نيست . بلكه در هر صورت مناط واحدى بر صحت وجود دارد و آن عدم وجود عقد جد است كه صلاحيت مزاحمت با عقد پدر را دارد ، تفكيك بين دو صورت تحقق عقد جد و عدم تحقق عقد جد به اين كه در صورت اول وصف وجودى تقدم عقد پدر شرط صحت است و در صورت دوم وصف عدمى عدم تحقق عقد جدّ ، بسيار مستبعد است ، اين كه در روايات ، عقد پدر را در صورت تقدم بر عقد جد صحيح دانسته است براى اشاره به همين معناى عدمى است ، لذا استصحاب عدم تحقق عقد جد قبل يا مقارن عقد پدر مستقيماً صورت عقد پدر را اثبات كرده و مثبت هم نيست .\r\nبه بيان ديگر ، از نظر فهم عرف خواه بگويند : عقد پدر در صورتى صحيح است كه مقدم بر عقد جد باشد يا بگويند در صورتى كه عقد جد قبل يا مقارن عقد پدر واقع نشود ، عقد پدر صحيح است ، در هر دو صورت مفاد دليل يكى است ، لذا به جاى يكى ، مىتوان از باب نقل به معنا تعبير ديگر را قرار داد .\r\nبنابراين ، وصف وجودى تقدّم عقد پدر معتبر نيست تا مشكل مثبتيت پيش آيد .\r\nحال اگر فرض كنيم كه وصف وجودى تقدم عقد پدر شرط است به نظر ما اشكال مثبتيت در كار نيست . چون از موارد استثناءشدهء از اصل مثبت است .\r\n\r\n","description":"","footnote":"","page_name":" 4211 ","page_number":93},
  {"content":"\r\n\r\n\r\n2 ) وجه دوم پاسخ استاد - مد ظلّه - از كلام مرحوم سيد\r\nوجه عدم اعتبار مثبتات اصول ، اشكال اثباتى است نه اشكال ثبوتى ، يعنى عرف بيش از اثبات آثار شرعى مستصحب از دليل استصحاب نمىفهمد . اين اشكال در بسيارى از مواردى كه ادعاء مثبتيت شده راه ندارد چون عرف اصلًا نمىتواند مثبت بودن اصل را باور كند .\r\nآقايان كه مثبتات اصول را حجت نمىدانند چون در بعضى موارد بالفطره احساس مىكنند كه بايد اصل را جارى كرد و لو از نظر علمى مثبت است لذا با تعبيرات مختلفى به آن استثناء زده گاهى مانند مرحوم شيخ مىگويند اصل مثبت حجت نيست مگر در جائى كه واسطه از نظر عرف خفاء داشته باشد ( در بحث ما نيز مىتوان واسطه بين استصحاب عدم و آثار مترتب بر تقدّم عقد پدر را ، واسطه خفى دانست ) و گاهى مانند مرحوم آخوند مىگويند : مگر در جائى كه همچنان كه بين لازم و ملزوم واقعاً ملازمه است و تفكيك‌پذير نيست ، در احكام ظاهريه هم عرف تلازم ببيند و آن را قابل تفكيك نداند . شبيه اين مطلب را در بحث ما نيز مىتوان مطرح كرد كه بين عدم تحقق عقد جد قبل و مقارن عقد پدر ، و بين تقدّم عقد پدر ، عرفاً ملازمه وجود دارد ) . خلاصه اين گونه اصول مثبته را كه دانشمندانى كه با مطالب علمى ما سر و كار ندارند بلكه فقهاى سابق خود ما و حتى خود اين آقايان در غير محيطهاى علمى به آن توجه نمىكنند و آن را نمىفهمند نمىتوان به عرف متعارف تحميل و حجيت آن را انكار كرد .\r\n\r\n3 ) يك خاطره علمى\r\nتقريباً چهل سال قبل در مسألهء شك ميان ركعت دوم و سوم كه اگر پيش از سجدتين بود مبطل و اگر پس از آن بود از شكهاى صحيح است تأمل مىكردم كه آيا در روايات بطلان صلاة را بر شك قبل از اكمال سجدتين مترتب كرده يا صحت را بر شك بعد از اكمال ، تا هر كدام از دو عنوان در روايات اخذ شده باشد نتوانيم با اجراء\r\n\r\n","description":"","footnote":"","page_name":" 4212 ","page_number":94},
  {"content":"\r\n\r\nاصل عدم ، عنوان ديگر را اثبات كنيم در آن وقت به اين معنا التفات پيدا كردم كه عرف متعارف ( كه گاهى در روايات نقل به معنا مىكند ) هيچ‌گاه در ارتكازش تفاوتى بين اين دو تعبير نمىيابد ، سپس به طور كلى متوجه شدم عدم حجيت اصول مثبته هم در مواردى است كه عرف و عوام مردم ميان دو عنوان تفاوت ببيند اما تفاوتى كه تنها با قوهء علمى و در محيطهاى طلبگى با زور علمى به دست مىآيد نمىتواند مانع از حجيت اصول در آن موارد شود .\r\n\r\n4 ) نتيجه بحث\r\nنتيجه اينكه به نظر ما استصحاب عدم وقوع عقد جد پيش از عقد پدر يا مقارن آن جارى مىگردد . و صحت عقد پدر كه تاريخ آن معلوم است را وفاقاً لمرحوم بروجردى و عده‌اى ديگر ثابت مىكند ، و اشكال مثبتيت يا اصلًا موضوعيّت ندارد ، يا مسأله ما از مستثنيات اصل مثبت است .\r\nو بر همين اساس در مجهول التاريخ هم نمىتوان اصل را در تنها در يكى جارى و عقد جد را مقدم دانست . توضيح بيشتر اين بحث ان شاء الله در جلسه آينده خواهد آمد .\r\n« * و السلام * »\r\n\r\n","description":"","footnote":"","page_name":" 4213 ","page_number":95},
  {"content":"\r\n\r\n\r\n09 / 07 / 1381 سه‌شنبه درس شمارهء ( 452 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين فرع بود كه پدر ، دختر را به عقد زيد و جد ، او را به عقد عمرو درآورده و معلوم نيست كه عقد پدر سابق بوده تا عقد او صحيح باشد يا عقد پدر مؤخر بوده تا عقد جد صحيح باشد ، حكم مسأله چيست ؟ در اين جلسه به بررسى صورتهاى ثلاثه مسأله ( 1 - تاريخ هر دو عقد مجهول باشد 2 - تاريخ عقد پدر معلوم باشد 3 - تاريخ عقد جد معلوم باشد ) مىپردازيم . ان شاء اللَّه تعالى .\r\n* * * \r\nكلام در اين مسأله بود كه اگر پدر ، صغيره را به عقد زيد و جدّ ، او را به عقد عمرو درآورد . كدام يك از دو عقد صحيح است .\r\nگفته شد چنانچه عقد جدّ مقدم باشد يا هر دو عقد همزمان باشند ، عقد جد صحيح و عقد پدر باطل است و چنانچه عقد پدر مقدم باشد عقد او صحيح بوده و عقد جد باطل است .\r\nحالا اگر تقدم و تأخر يكى از دو عقد روشن نباشد حكم مسأله چيست ؟ اين فرض سه صورت دارد :\r\n1 - تنها تاريخ عقد جدّ معلوم باشد . 2 - تنها تاريخ عقد پدر معلوم باشد .\r\n3 - تاريخ هر دو عقد مجهول باشد .\r\nمرحوم سيد در صورت اول و سوم مىفرمايند : عقد صحيح است و در مورد دوم ابتداء مىفرمايند محتمل است كه عقد پدر را صحيح بدانيم لكن الاظهر تقديم عقد الجدّ ، خلاصه ايشان در تمام صور ، عقد جد را صحيح و عقد پدر را باطل مىدانند . وجه تقديم عقد جد در اين چند صورت چيست ؟ « 1 »\r\n\r\n\r\n","description":"","footnote":"\r\n( 1 ) - اين مطلب در جلسه گذشته مورد بحث قرار گرفت . ليكن چون در تنظيم آن كاستيهايى به چشم مىخورد گذارى بر آن خواهيم داشت .\r\n","page_name":" 4214 ","page_number":96},
  {"content":"\r\n\r\n\r\nصورت اول : تنها تاريخ عقد جد معلوم است\r\nوجه تقديم عقد جد در صورت اول كه تنها تاريخ عقد جد معلوم باشد ، استصحاب عدم تحقق عقد پدر است . به مقتضاى استصحاب حكم مىكنيم كه در زمان سابق بر عقد جدّ عقدى از پدر صادر نشده است . در نتيجه در زمان عقد جدّ مانعى براى صحت آن نبوده و عقد او صحيحاً واقع شده است .\r\n\r\nصورت دوم : تنها تاريخ عقد پدر معلوم است\r\nمرحوم سيد ابتداء مىفرمايند : ممكن است كسى بگويد كه عقد پدر صحيح است وجه كلام ايشان اين است كه استصحاب عدم صدور عقدى از جدّ ، متقدماً و مقارناً لعقد الاب ، صحّت عقد پدر را اثبات مىكند و اين استصحاب معارض هم ندارد چون زمان عقد پدر معلوم است و در معلوم استصحاب جارى نمىشود تا صحت عقد جد را اثبات كرده و با استصحاب بالا تعارض كند . نتيجه آن كه عقد پدر صحيح است .\r\nسپس مىفرمايند : « لكن الاظهر تقديم عقد الجدّ لان المستفاد من خبر عبيد بن زرارة اولوية الجدّ ما لم يكن الاب زوّجها قبله ، فشرط تقديم عقد الاب كونه سابقاً و ما لم يعلم ذلك يكون عقد الجدّ اولى » يعنى از روايت عبيد بن زرارة استفاده مىشود كه شرط صحت عقد پدر عنوانى وجودى ( سابق بودن » است و اين عنوان با استصحاب عدم صدور عقدى از جدّ متقدماً و مقارناً لعقد الاب قابل اثبات نيست . پس اصلى كه صحت عقد پدر را اثبات كند نداريم . در اينجا اين اشكال مطرح مىشود كه حالا با چه اصلى صحت عقد جدّ را اثبات كنيم و چون زمان عقد پدر معلوم است استصحاب عدم صدور عقد پدر نمىتوانيم جارى كنيم تا از عقد جدّ رفع مانع بنماييم . نتيجه آن كه ، به مقتضاى استصحاب نه مىتوانيم حكم به صحت عقد جدّ\r\n\r\n","description":"","footnote":"","page_name":" 4215 ","page_number":97},
  {"content":"\r\n\r\nبنماييم و نه حكم به صحت عقد پدر و چون مىدانيم يكى از دو عقد صحيح است علىالقاعده بايد حكم معلوم بالاجمال را جارى كنيم ، در وجه صحّت عقد جدّ چهار وجه ممكن است گفته شود :\r\n\r\nوجه اول : قاعده مقتضى و مانع\r\nالف : يكى از اصول عقلائى اين است كه چنانچه مقتضى وجود امرى را احراز كردند و احتمال وجود مانع مىدهند حكم به ثبوت مقتضى مىكنند تا زمانى كه وجود مانع را احراز نكرده‌اند .\r\nب : عرف از دليل عام استظهار مقتضى و از دليل مخصص - متصل باشد يا منفصل - مانعيت را استظهار مىكند .\r\nج : از روايت عبيد بن زرارة استفاده مىشود كه به طور عام عقد جد مقدم است تنها يك صورت مستثنى است و آن صورتى است كه در زمان سابق عقدى از پدر صادر شده باشد يعنى عقد جد مقتضى صحت و عقدى كه از پدر در زمان سابق صادر شده ، مانع از صحت آن است .\r\nد : در ما نحن فيه كه مىدانيم عقدى از جدّ و پدر صادر شده است ، مىدانيم عقدى كه مقتضى صحت در آن است ( عقد جدّ ) از جد صادر شده و نمىدانيم كه آيا اين عقد با مانعى ( عقد پدر در زمان سابق ) مواجه است يا خير ؟ اصل عقلائى اين است كه حكم به صحت عقد جدّ مىنمايند .\r\n\r\nنقد استاد مد ظله :\r\nهر چند به نظر مىرسد كه نظر مرحوم سيد در تقديم عقد جد به همين قاعدهء مقتضى و مانع باشد ليكن به نظر ما اين وجه تمام نيست و در بسيارى موارد هم صغروياً ممنوع است و هم كبروياً . از نظر صغروى : چنين نيست كه هر عام و خاصّى\r\n\r\n","description":"","footnote":"","page_name":" 4216 ","page_number":98},
  {"content":"\r\n\r\nظهور در مقتضى و مانع داشته باشند بلكه وجود مقتضى را از شواهد خارجى مانند تناسبات حكم و موضوع مىفهميم و از نظر كبروى : چنين اصل عقلائى عامى نداريم كه همه جا با شك در مانع مطابق مقتضى حكم كند و در غير باب تزاحم ملاكات وجود چنين اصلى محل مناقشه است و در ما نحن فيه اشكال صغروى ديگرى نيز دارد يعنى هر چند عرف با رعايت تناسب حكم و موضوع از ادله استفاده مىكند كه عقد جد مقتضى صحت و عقد سابق پدر مانع صحت عقد جد است ليكن به نظر مىرسد كه عقد پدر هم مقتضى صحت و عقد جد در زمان سابق يا مقارن مانع صحت آن باشد . يعنى مقتضى و مانع طرفينى است يعنى به مقتضاى ادله‌اى كه براى جدّ و پدر ولايت مستقلى اثبات كرده ، همچنان كه عقد جد مقتضى صحت است عقد پدر هم مقتضى صحت است ليكن بر اساس رواياتى كه در تزاحم عقد پدر و جد وارد شده ، عقد سابق پدر مانع صحت عقد جد است ، همچنان كه عقد سابق يا مقارن جد مانع صحت عقد پدر مىباشد . خلاصه : قاعدهء مقتضى و مانع در مورد عقد جد و پدر متعارض خواهد بود .\r\n\r\nوجه دوم : تمسك به عام در شبهه مصداقيه مخصّص\r\nمرحوم سيد رحمه الله تمسّك به عام را در شبهه مصداقيه مخصص منفصل صحيح مىدانند بر اين اساس مىتوانيم بگوييم كه از روايت محمد بن مسلم « 1 » و عبيد بن زرارة « 2 » استفاده مىشود ، تمايل جدّ بر تمايل پدر تقدم دارد يعنى عقد پدر در صورتى صحيح است كه تمايل جدّ بر خلاف آن نباشد و مقتضاى اطلاق اين دليل اين است كه تمايل مقارن و متأخر جدّ مانع صحت عقد پدر شود يعنى همچنان كه\r\n\r\n\r\n","description":"","footnote":"\r\n( 1 ) - محمد بن مسلم عن احدهما عليهما السلام : . . . قلت فان هوى ابوها رجلًا و جدها رجلًا فقال ( عليه السلام ) : الجدّ اولى بنكاحها . ( وسائل الشيعه ، 20 / 289 ، باب 11 از ابواب عقد النكاح و اولياء العقد ، حديث اول )\r\n( 2 ) - عبيد بن زرارة عن ابى عبد الله عليه السلام : . . . فان هوى ابوها رجلًا و جدّها رجلًا فالجدّ اولى بنكاحها . ( وسائل الشيعة ، 20 / 291 ، باب سابق حديث هفتم )\r\n","page_name":" 4217 ","page_number":99},
  {"content":"\r\n\r\nتمايل بالفعل جدّ مانع عقد پدر است ، چنانچه بعد از عقد پدر ، جدّ مورد ديگرى را در نظر بگيرد ، نظر او نافذ است . در مقابل اطلاق اين دو روايت ، روايت ديگرى از عبيد بن زرارة - با سندى ديگر - هست كه صورت سبقت عقد پدر را استثناء كرده است .\r\nعبيد بن زرارة عن ابى عبد الله عليه السلام : الجارية يريد ابوها ان يزوجها من رجل و يريد جدّها ان يزوّجها من رجل آخر فقال الجدّ اولى بذلك - ما لم يكن مضاراً - ان لم يكن الاب زوّجها قبله . « 1 »\r\nدر ما نحن فيه كه تقدم و تأخر عقد روشن نيست شبهه مصداقيه اين مخصص است ، در اينجا به خود روايت اخير عبيد بن زرارة نمىتوانيم تمسك كنيم چون مخصص به آن متصل است ولى به عموم دو روايت قبلى ( روايت محمد بن مسلم و عبيد بن زرارة ) كه منفصل از اين مخصص است مىتوانيم تمسك كرده حكم به صحت عقد جد كنيم .\r\n\r\nنقد استاد مد ظله :\r\nظاهراً اين روايات از صورتى كه جدّ بعد از عقد پدر تمايل جديدى پيدا كرده منصرف است و ناظر به خصوص فرضى است كه جدّ بالفعل تصميمى گرفته و پدر هم از تصميم او آگاه است و بر خلاف نظر جد مىخواهد اقدام به ازدواج كند و امّا صورتى كه جد نسبت به ازدواج نوهء خود فعلًا تمايل خاصى ندارد يا جدّ نظر خاصى دارد ليكن پدر بدون اطلاع از تمايل او اقدام به ازدواج كرده ، از منصرف اين روايات خارج است .\r\nخلاصه اگر ، تمسك به عام در شبهه مصداقيه مخصص را تمام هم بدانيم فقط به برخى از صورتهاى مسأله قابل تطبيق است .\r\n\r\n\r\n","description":"","footnote":"\r\n( 1 ) - وسائل الشيعة ، 20 / 289 ، باب سابق ، حديث دوم .\r\n","page_name":" 4218 ","page_number":100},
  {"content":"\r\n\r\n\r\nوجه سوم : استصحاب عدم ازلى\r\nاز روايات باب استفاده كرديم كه عقد جد هميشه مقدم است مگر آن كسى كه قبل از تمايل او ، پدر عقد كرده باشد . در ما نحن فيه كه تقدم عقد پدر مشكوك است مىتوانيم در مورد عقد پدر به نحو عدم ازلى استصحاب جارى كنيم و بگوييم عقد پدر قبل وجوده لم يكن متّصفاً بالسبق ، الان هم متصف به سبق نيست . پس عقد پدر باطل است و حالا كه وضعيت عقد موجود پدر را روشن كرديم مانعى براى صحت عقد جد در كار نيست ، لذا حكم به صحت عقد جد مىكنيم .\r\n\r\nنقد استاد مد ظله\r\nهر چند بزرگانى مانند مرحوم آقاى آخوند رحمه الله و مرحوم آقاى خوئى رحمه الله و مرحوم آقاى حكيم رحمه الله استصحاب عدم ازلى را تمام مىدانند ولى به نظر مرحوم سيد رحمه الله - و ما هم با ايشان موافقيم - اين مبنا تمام نيست .\r\n\r\nوجه چهارم : استصحاب به نحو ليس تامّه\r\nاز روايات استفاده مىشود كه عقد جد صحيح است مگر آن كه قبل از آن عقدى از پدر صادر شده باشد ، و ما مىتوانيم وجود عقد پدر در زمان سابق را - به نحو ليس تامه - نفى كنيم و بگوييم چون استصحاباً تا زمان عقد جد عقدى از پدر صادر نشده است ، پس عقد جد بلامانع بوده و صحيح است .\r\nان قلت : تاريخ عقد پدر معلوم است و اصل در معلوم التاريخ جارى نمىشود .\r\nقلت : ما نمىخواهيم وضعيت عقدى را كه از پدر صادر شده مشخص كنيم تا بگوييد اين عقد معلوم التاريخ است و استصحاب نمىخواهد بلكه فقط مىخواهيم طبيعت وجود عقد صادرهء از پدر را در زمان سابق بر عقد جدّ نفى كنيم و چون مىدانيم كه در سالهاى قبل ، العقد الصادر من الاب وجود نداشته است با استصحاب\r\n\r\n","description":"","footnote":"","page_name":" 4219 ","page_number":101},
  {"content":"\r\n\r\nمىگوييم تا زمان عقد جد نيز چنين عقدى وجود پيدا نكرده است . پس عقد جد ، بلامانع بوده است .\r\n\r\nكلام استاد مد ظله :\r\nالبته احتمال دارد نظر مرحوم سيد به اين وجه هم باشد و به نظر ما اين وجه هر چند در جاى خود صحيح است ليكن از جهت ديگرى اشكال دارد و اشكال آن را بعد از بيان حكم مجهولى التاريخ توضيح خواهيم داد . ان شاء اللَّه تعالى .\r\n\r\nصورت سوم : مجهولى التاريخ\r\nاما صورت سوم كه تاريخ عقد پدر و عقد جد هر دو مجهول است ، در اين صورت نيز به نظر مرحوم سيد رحمه الله عقد جد صحيح است . وجه فتواى ايشان چيست ؟\r\n\r\nاحتمال اول : قاعده مقتضى و مانع\r\nمستفاد از روايات اين است كه در عقد جد مقتضى صحت هست و صدور عقدى از پدر در زمان سابق مانع صحت عقد جد است و چون وجود مانع مشكوك است ، اصل عقلائى بر اين است كه بر طبق مقتضى ، حكم به صحت عقد جد بنماييم .\r\n\r\nاحتمال دوم : تمسك به عام در شبهه مصداقيه مخصص\r\nرواياتى داريم كه به طور عموم مىگويند : عقد صادره از جد مقدم است . روايت عبيد بن زرارة صورتى كه قبلًا پدر عقد كرده است را تخصيص زده است . اكنون كه در صدور چنين عقدى شك داريم به عموم طائفه اول تمسك مىكنيم و حكم مىكنيم كه عقد جد صحيح است .\r\n\r\n","description":"","footnote":"","page_name":" 4220 ","page_number":102},
  {"content":"\r\n\r\n\r\nاحتمال سوم : استصحاب به نحو ليس تامه\r\nعقد سابق پدر ، مانع صحت عقد جد است ، با استصحاب عدم صدور عقدى از پدر در زمان سابق از عقد جد ، مانع را از سر راه عقد جدّ برداشته حكم به صحت عقد جد مىنمائيم و اين استصحاب با استصحاب عدم صدور عقدى از جد - در زمان سابق و مقارن با عقد پدر - متعارض نيست چون استصحاب دوّم مثبت است .\r\nهمچنان كه گذشت .\r\nبه يكى از اين جهات مرحوم سيد رحمه الله در مجهولى التاريخ نيز عقد جد را صحيح مىدانند .\r\n\r\nنقد مشترك استاد مد ظله بر وجوه گذشته :\r\nتمام اين وجوه مبتنى بر اين است كه صحت عقد پدر مشروط به اتصاف وصف وجودى « سابق بودن » باشد ولى اين مطلب از روايات استفاده نمىشود . چون معناى اين مبنا اين است كه ما دربارهء مناط صحت عقد پدر بين صورتى كه جد هم عقد كرده باشد و صورتى كه اصلًا از جدّ عقدى صادر نشده تفصيل بدهيم و بگوييم چنانچه پدر و جدّ هر دو عقد كرده‌اند صحت عقد پدر مشروط به اين است كه متصف به عنوان سبق باشد و اگر تنها پدر عقد كرده است چنين شرطى در كار نيست و حال آن كه بالوجدان از روايات استفاده مىكنيم كه صحت عقد پدر در هر دو صورت به يك مناط است و آن نبودن مانع است يعنى وجود عقد جد - متقدماً يا مقارناً - را مانع صحت عقد پدر مىدانند و وقتى اين مانع در كار نباشد عقد پدر هم صحيح است خواه بعداً عقدى از جد صادر شود يا خير ، صحت عقد پدر در هيچ يك از دو صورت متوقف بر اتصاف به وصف سبق نيست و وقتى روايت مىفرمايد :\r\n« عقد پدر در صورتى صحيح است كه « مقدم » باشد . عرف اين را كنايه از نداشتن مانع مىداند يعنى عقدى از جدّ متقدماً و مقارناً صادر نشده باشد .\r\n\r\n","description":"","footnote":"","page_name":" 4221 ","page_number":103},
  {"content":"\r\n\r\nبه عبارت ديگر : تفاهم عرفى از اين عبارت اين است كه عقد پدر مقتضى صحت بوده و عقد - متقدم يا مقارن - جد مانع صحت آن است پس چنانچه عقد پدر متقدم بود از آن جهت كه با مانعى روبرو نشده صحيح است .\r\n\r\nنظر استاد مد ظله در حكم صورتهاى ثلاثة :\r\n\r\nحكم صورت سوم : مجهولى التاريخ :\r\nبر اساس مطلبى كه گفته شد در صورتى كه تاريخ هر دو عقد مجهول باشد ، مىتوانيم استصحاب عدم صدور عقد جد - متقدماً و مقارناً به عقد الأب - جارى كرده صحت عقد پدر را اثبات نماييم و اشكال مثبت بودن در كار نيست . ولى چون اين استصحاب - معارض دارد يعنى از آنجا كه استصحاب عدم صدور عقد پدر - متقدماً لعقد الجدّ - نيز صحت عقد جد را اثبات مىنمايد . هر دو استصحاب متعارض خواهند بود و از طرف ديگر در جريان قاعدهء مقتضى و مانع يا تمسك به عام در شبهه مصداقيه هم مناقشه كرديم نتيجه آن كه ، با اصول لفظيه يا عمليه نمىتوانيم صحت هيچ كدام از دو عقد را اثبات كنيم ولى چون مىدانيم بالاخره يكى از دو عقد صحيح و ديگرى باطل است حكم معلوم بالاجمال را بايد جارى كنيم كه تفصيل آن در مسأله كسى كه دو خواهر را عقد كرده و تقدم و تأخر عقد آنها مشكوك است گذشت .\r\n\r\nحكم صورت اول : كه تنها تاريخ عقد جدّ معلوم باشد\r\nدر اين صورت بايد حكم به صحت عقد جد بنماييم . زيرا استصحاب عدم صدور عقدى از پدر در زمان قبل از عقد جد حكم مىكند كه عقد جدّ بلامانع بوده پس صحيحاً واقع شده است .\r\nان قلت : با بيانى كه در توجيه كلام سيد ( توجيه چهارم ) بيان شد نسبت به\r\n\r\n","description":"","footnote":"","page_name":" 4222 ","page_number":104},
  {"content":"\r\n\r\nمعلوم التاريخ هم مىتوانيم اصل جارى كنيم و بگوييم چون مىدانيم در سالهاى قبل كلّى عقد صادرهء از جدّ وجود نداشته است ، عدم چنين عقدى را تا پايان زمان صدور عقد از پدر استصحاب مىكنيم پس عقد صادرهء از پدر هم بلامانع بوده و صحيحاً واقع شده است و اين استصحاب - همچنان كه گذشت - اشكال مثبِت بودن هم ندارد چون شرط صحت عقد پدر اتصاف به عنوان « سبق » نيست و لازم نيست با استصحاب اين وصف وجودى را اثبات كنيم بلكه عقد جدّ - متقدماً و مقارناً لعقد الاب - مانع صحت عقد پدر است و اين مانع را با استصحاب عدم تحقق عقدى از جد تا زمان صدور عقد پدر بر طرف مىكنيم .\r\nقلت : استصحاب دوم محكوم استصحاب اول است و نمىتواند با آن معارضه كند زيرا شك در وجود عقدى از جد در زمان قبل مسبب از اين است كه عقد موجودى كه از جدّ صادر شده در چه زمانى بوده است و استصحاب عدم صدور عقدى از پدر متقدماً بر عقد موجود صادرشدهء از جدّ ، حكم مىكند عقد جد صحيح باشد و اگر اصلى صحت عقد موجود صادرشدهء از جد را اثبات كرد نوبت به استصحاب عدم تحقق كلّى عقدى از جد تا زمان عقد پدر ، نمىرسد .\r\nنتيجه آن كه اگر تنها تاريخ عقد جد معلوم باشد بايد حكم به صحت عقد جد بنماييم .\r\n\r\nحكم صورت دوم : كه تنها تاريخ عقد پدر معلوم باشد\r\nدر اين صورت بايد حكم به صحت عقد پدر بنماييم چون استصحاب عدم صدور عقدى از جدّ در زمان سابق و مقارن با عقد پدر حكم مىكند كه مانعى سر راه عقد پدر نبوده است پس عقد پدر صحيحاً واقع شده است و اين استصحاب با استصحاب عدم صدور عقدى از پدر در زمان سابق بر عقد جدّ معارض نيست چون شك در صدور چنين عقدى از پدر مسبب از شك در وضعيت عقد موجود پدر\r\n\r\n","description":"","footnote":"","page_name":" 4223 ","page_number":105},
  {"content":"\r\n\r\nاست كه آيا متقدم بوده يا خير و اگر با اصلى كه جارى كرديم صحت عقد موجود پدر را كه معلوم التاريخ است اثبات كرديم نوبت به استصحاب عدم صدور عقدى از پدر - به طور كلى - در زمان سابق بر عقد اب نمىرسد .\r\nنتيجه آن كه : اگر تنها تاريخ عقد پدر معلوم باشد بايد حكم به صحت عقد پدر بنماييم .\r\nبرگرديم به حكم صورت مجهولى التاريخ ، گفتيم در مجهولى التاريخ چون با اصل لفظى و عملى نمىتوانيم حكم به تقديم هيچ يك از دو عقد بنماييم و مىدانيم كه يكى از دو عقد صحيحاً واقع شده ، در نتيجه بايد حكم معلوم بالاجمال را بار كنيم .\r\nحكم معلوم بالاجمال چيست ؟\r\n\r\nكلام مرحوم آقاى گلپايگانى رحمه الله در حكم معلوم بالاجمال :\r\nمرحوم آقاى گلپايگانى در حاشيه عروه به بيان احكام معلوم بالاجمال پرداخته مىفرمايند :\r\nمنظور عمل به احتياط است و احتياط كردن زن معقود عليها به اين است كه به هيچ كدام از دو مردى كه عقدش براى آنها خوانده شده ، تمكين ننمايد و طريقه احتياط اين دو مرد و سائر مردهاى اجنبى به اين است كه تا مادامىكه طلاق صورت نگرفته ، اين زن را با عقد جديد به عقد خود درنياورند .\r\n\r\nنقد استاد مد ظله :\r\nكلام ايشان در احتياط مردان محل مناقشه است و كلامشان در احتياط زن نيز ناقص بيان شده است .\r\nاما در مورد مردان اجنبى : بطلان عقد بدون طلاق با علم تفصيلى براى آنها ثابت است چون يقين دارند اين زن شوهر دارد . بلكه همين دو مرد هم بالتفصيل مىدانند\r\n\r\n","description":"","footnote":"","page_name":" 4224 ","page_number":106},
  {"content":"\r\n\r\nكه عقد جديد آنها با اين زن باطل است . هر چند نسبت به منشأ بطلان علم اجمالى دارند يعنى مىدانند اين زن يا زن خودشان است لذا عقد جديد لغو است يا زن ذات بعل است لذا عقد جديد او باطل است در نتيجه بالتفصيل مىدانند كه عقد جديدشان اثر ندارد .\r\nاما در مورد اجراء احكام زوجه و اجنبيّه ، مردهاى اجنبى بالتفصيل مىدانند كه اين زن زوجهء آنها نيست و احكام اجنبيه را دارد و اين دو مرد بالاجمال مىدانند كه اين زن يا اجنبيّه است و نظر به او و استمتاع از او حرام است يا زوجه است و پرداخت مهريه و نفقه - بنابراين كه فقط نشوز مانع وجوب نفقه شود - بر آنها واجب است .\r\nلذا بايد « 1 » احتياطاً هم نفقه و مهريه بپردازند و هم از نگاه و استمتاع از او اجتناب كنند و از ازدواج با خواهر اين زن و گرفتن خامسه نيز اجتناب نمايند .\r\nاما در مورد كيفيت احتياط زن تنها عدم تمكين كافى نيست چون يقين دارد بالاخره با تمكين نكردن ، حقوق شوهر واقعى - كه يكى از آن دو نفر است - زمين مىماند و اين امر مبغوض شارع مقدس است ، لذا بايد با مراجعه به آنها به طريقى مانند چشم‌پوشى از مهر ، درخواست كند تا او را طلاق بدهند و چون كيفيت احتياط بالتفصيل در مباحث قبل گذشته است « 2 » دوباره آن را مطرح نمىكنيم .\r\nو السلام عليكم و على عباد الله الصالحين\r\n« * و السلام * »\r\n\r\n\r\n","description":"","footnote":"\r\n( 1 ) - بنابراين كه در وجوب احتياط در اطراف معلوم بالاجمال اتحاد نوع حكم معلوم بالاجمال را شرط ندانيم . ( رسائل شيخ انصارى ، اواخر بحث قطع )\r\n( 2 ) - مراجعه شود به جزوه‌هاى درس 315 تا درس 324 .\r\n","page_name":" 4225 ","page_number":107},
  {"content":"\r\n\r\n\r\n10 / 07 / 1381 چهارشنبه درس شمارهء ( 453 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، به بررسى اين موضوع پرداخته مىشود كه اگر پدر و جد در مورد تزويج صبيّه اختلاف كردند ، قول و نظر چه كسى مقدم است ، و اگر قول جدّ مقدم باشد ، و در عين حال پدر ، صبيه را به ازدواج كسى درآورده باشد ، عقد پدر باطل است يا خير ؟ و در ادامه مبحث روايات مربوطه و اقوال فقهاء را در اين زمينه يادآور خواهيم شد .\r\n* * * \r\nالف ) بررسى كلمات فقهاء در مورد فرض اختلاف و تشاح پدر و جدّ نسبت به ولايت بر صغير و صغيره\r\n\r\n1 ) تصوير مسأله و كلام صاحب عروة :\r\nخلاصه آنچه تاكنون به اثبات رسيد اين است كه پدر و جدّ هر دو بر صغير و صغيره ولايت دارند و در صورتى كه هر دو در يك زمان اجراى عقد نمايند ، عقد جدّ مقدّم مىشود و در غير اين صورت هر كدام عقدش سابق بر ديگرى بوده ، همان عقد صحيح و عقد دوم باطل است .\r\nمسألهء محل بحث اين است كه هيچ‌كدام از پدر و جدّ هنوز عقدى نخوانده‌اند و ليكن در مورد شخصى كه قرار است صغيره را به او تزويج نمايند با يكديگر اختلاف\r\n\r\n","description":"","footnote":"","page_name":" 4226 ","page_number":108},
  {"content":"\r\n\r\nدارند . پدر مىخواهد دخترش را به زيد تزويج نمايد ولى جدّ قصد تزويج به عمرو را دارد . در اينجا عقد كدام يك صحيح است ؟\r\nآنچه مسلّم است اين است كه ، از نظر اخلاقى خوب است پدر تسليم جدّ شود و اختيار او را بر مختار خودش مقدم بدارد . خصوصاً اگر منشأ اختلاف هواهاى نفسانى و مانند آن باشد . كلام در حكم وضعى مسأله و راجع به صحت و بطلان عقد است . مرحوم صاحب عروة مىفرمايد بايد اختيار جدّ مقدم شود ولى اگر پدر مبادرت نمايد و زودتر عقد را طبق مختار خودش انجام دهد ، در اينكه عقد او صحيح يا باطل باشد دو وجه بلكه دو قول در مسأله وجود دارد :\r\nيك قول عقد پدر را به جهت اينكه مقدّم است صحيح دانسته است .\r\nو قول ديگر لازمهء اولويت اختيار جدّ را ، بطلان و عدم صحت عقد پدر مىداند .\r\nو نهايتاً صاحب عروة احتياط مىنمايند .\r\nدر اين جلسه ، عمدتاً به بررسى اقوال و كلمات فقهاء در اين زمينه مىپردازيم .\r\nآنگاه به سراغ روايات خواهيم رفت . امّا راجع به صحّت عقد پدر بدون ترديد اقوالى وجود دارد كه به آنها اشاره خواهيم نمود . آنچه مورد بحث است در مورد قول به بطلان عقد او است . آيا اساساً چنين قولى وجود دارد يا نه ؟ مرحوم آقاى حكيم مىفرمايد : ما به قول بطلان عقد برخورد نكرديم ، ولى مرحوم آقاى خوئى مىفرمايند تعبيرى در جواهر هست كه نشان مىدهد قول نادرى بر بطلان عقد پدر وجود دارد . زيرا صاحب جواهر پس از ذكر قول به صحت مىفرمايد : « و قد يقال ببطلان عقده حينئذٍ » . البته به نظر ما اين تعبير صاحب جواهر دلالت بر وجود قولى بر بطلان نمىكند زيرا در بسيارى از موارد كه صاحب جواهر همين تعبير را به كار برده است ( با فحصى كه در كلمات وى كرده‌ايم و خصوصاً با مراجعه به كتبى كه معمولًا صاحب جواهر به آنها مراجعه مىكند ) مشاهده كرده‌ايم كه چنين قولى كه از آن به « قد يقال » تعبير مىكند وجود ندارد . بنابراين به نظر مىرسد كه اين تعبير در كلام\r\n\r\n","description":"","footnote":"","page_name":" 4227 ","page_number":109},
  {"content":"\r\n\r\nصاحب جواهر به معناى « يمكن أن يقال » است . لذا فرمايش جواهر نمىتواند دليل بر وجود قائل به بطلان باشد . خود صاحب جواهر نيز مسأله را با ترديد گذرانده است .\r\n\r\n2 ) ذكر كلماتِ قائلين به صحت عقد پدر در فرض تشاحّ\r\nالف ) ابن ادريس در سرائر و الجدّ له مزية فى هذه الحال بأن يختار هو رجلا و يختار ابوها رجلًا فالاولى ان تقدّم من اختاره الجدّ . فان بادر الأب فى هذه الحال و عقد على من اختاره ، فعقده ماض فاما ان عقدا معا لرجلين فى حالة واحدة فان العقد عقد الجدّ و يبطل عقد الأب به غير خلاف فى ذلك اجمع . « 1 »\r\nب ) ابن زهره در غنيه « . . . و من يختاره الجدّ اولى ممن يختاره الأب و ليس لأحدهما فسخ العقد الذي سبق الآخر اليه ، و ان كان به غير اذنه و الاولى بالأب استئذان الجدّ ، بدليل اجماع الطائفة » . « 2 »\r\nج ) فيض در مفاتيح « فلو تشاحّا قدّم اختياره ( اى الجدّ ) و كذا لو سبق عقده او اوقعاها فى حالة واحدة اما لو سبق الأب صحّ عقده و ان ترك الاولى كلّه للنصّ » .\r\nد ) شهيد ثانى در مسالك « لو كان السابق الأب و قد علم بانّ الجدّ مخالف له و قصد سبقه بالعقد فقد ترك الاولى و صح عقده » .\r\nه ) فاضل هندى در كشف اللثام « فإن عقدا جمعياً بعد تشاحّ اوْلا مع جهل كل منهما به اختيار الآخر ، قدّم السابق كما السرائر و الغنية و ان استحب للأب ان لا يتعدى مختار الجدّ » .\r\nو ) نراقى در مستند « و ليس مرادهم بتقديم اختياره ( اى الجدّ ) سقوط ولاية الأب ، للاتّفاق على صحّه عقده و لو سبق على الجدّ و عقد ، فالمراد إما وجوب تقديمه الجدّ او استحباب ذلك » .\r\nز ) شيخ حسن كاشف الغطاء در « انوار الفقاهة ( مخطوط » و ان اختلفا فى العقد و سبق احدهما صحّ عقد السابق و بطل اللاحق ، سواء علم كل منهما به عقد الآخر ام لا .\r\n\r\n\r\n","description":"","footnote":"\r\n( 1 ) - السرائر 2 / 561 ، الينابيع الفقهية ، 19 / 388 .\r\n( 2 ) - غنية النزوع / 342 - الينابيع الفقهية 18 / 274 .\r\n","page_name":" 4228 ","page_number":110},
  {"content":"\r\n\r\nو سواء تشاحا ام لا ، نعم ينبغى عند التشاح ان تقدّم الأب عقد الجدّ فيما اراد .\r\nح ) سبزوارى در كفاية « و لو بادر كل منهما و عقد على شخصٍ غير الآخر صحّ السابق ، فان قصد الاب سبقه على الجد و سبق فقد ترك الاولى و اثم و صح عقده » ايشان تكليفاً تسليم پدر نسبت به جد را واجب مىداند .\r\nعده‌اى نيز مانند ابن حمزه در وسيله ، قطب الدين كيدرى در اصباح ، محقق حلّى در نافع ، شهيد اول در لمعه از اطلاق كلامشان كه گفته‌اند عقد هر كدام سابق باشد همان عقد صحيح است ، مىتوان حكم فرض تشاح را نيز استفاده كرد و حكم به صحت عقد پدر نمود .\r\n\r\n3 ) نقل كلمات قائلين به بطلان عقد پدر در فرض تشاحّ\r\nو ليكن با اين وصف در مقابل ، قول ديگرى نيز مبنى بر بطلان عقد پدر وجود دارد كه شايد بتوان آن قول را به نحوى مشهور بين قدما ندانست اينك كلماتى را در اين زمينه نقل مىكنيم .\r\nالف ) شيخ طوسى در خلاف مسأله 23 « اذا اجتمع الأب و الجدّ كان الجد أولى و قال الشافعى الاب اولى » و به قال جميع الفقهاء دليلنا اجماع الفرقة و اخبارهم » .\r\nدر توضيح اين عبارت ذكر دو نكته لازم است يكى اينكه مراد از فرض « اذا اجتمع الأب و الجدّ » اين نيست كه عقد جد و پدر در يك زمان واقع شده است بلكه مراد اين است كه هر دو قصد دارند دختر را به ازدواج كسى درآورند . اين معنا در ضمن كلمات ديگرى كه ذكر خواهيم نمود بيشتر واضح خواهد شد .\r\nنكتهء دوم اينكه معناى كلمه « اولى » كه در اين عبارت و عبائر آينده آمده است ، اولويت در حكم تكليفى بدين معنا كه تقديم جدّ بر پدر مستحب و از آداب است ، نيست بلكه مراد از اين كلمه ، تقديم در حكم وضعى و صحت عقد است . شافعى نيز كه عقد پدر را مقدّم دانسته است بلااشكال مقصودش تقديم در حكم وضعى است يعنى تنها عقد پدر صحيح مىباشد چنانچه با مراجعه به كتبشان معلوم\r\n\r\n","description":"","footnote":"","page_name":" 4229 ","page_number":111},
  {"content":"\r\n\r\nمىگردد . بنابراين اولويت در اينجا اولويت در حكم وضعى مىباشد نظير آنكه در باب ارث گفته مىشود . با وجود طبقهء اوّل ، اولويت با آنها است و نوبت به طبقات بعدى نمىرسد . البته مطلب قابل توجّه اين است كه تعبير « اولى » در جايى است كه طرفين فى حدّ نفسهما داراى حقّى مىباشند و ليكن در مقام تزاحم و ترجيح يكى بر ديگرى مقدّم است ، لذا هيچ‌گاه در موردى كه يك طرف اساساً فاقد هرگونه حقّى مىباشد اين تعبير به كار برده نمىشود مثلًا اگر پدر و شخصى اجنبى كه هيچ ولايتى بر دختر ندارد ، بخواهند همسرى براى او انتخاب نمايند در اين مورد قطعاً عقد پدر صحيح است و عقد اجنبى باطل و بدون ارزش و در اينجا هيچ‌گاه نمىگويند كه پدر اولى بر اجنبى است .\r\nب ) مبسوط « إذا اجتمع الأب و الجدّ ، فالجدّ اولى عندنا و عند المخالف الأب اولى » « 1 » آنگاه در ادامه مراتبى را كه سنىها پس از أب قائل‌اند را ذكر مىنمايد .\r\nج ) ابن برّاج در مهذّب ( ابن براج شاگرد شيخ است و از او تبعيت مىنمايد حتى عبارت‌هايش نيز در بسيارى موارد همان عبارتهاى شيخ است ) . « و اذا كان لها أب و جد كان لكل واحد منهما العقد عليها و الجدّ اولى بالتقدم فى ذلك اذا حضرا جمعياً له . فان عقد عليها فى وقتين مختلفتين كان العقد ، عقد الاول و هو الثابت و المتأخر باطلا ، و ان عقدا عليها فى وقت واحد ، كان الثابت عقد الجد دون عقد الأب و اذا اختار ابوها رجلًا و اختار الجدّ غيره كان الثابت ما اختاره الجدّ دون الذي اختاره الأب » « 2 »\r\nد ) سلار در مراسم ( سلّار تابع استادش شيخ مفيد است ) « اختيار الجدّ مقدّم على اختيار الأب و عقده امضى » عقد جدّ ماضىتر است يعنى عقد پدر نيز ماضى است و ليكن ، عند الاقتران و عند سبق عقد الجد . عقد جدّ مقدم است ولى عقد پدر تنها در صورت سبق عقدش صحيح است - واضح است كه مضى مربوط به حكم وضعى و صحت است .\r\nه ) شيخ مفيد در مقنعة « و اذا حضر أب و جدّ و اختار كل واحد منهما رجلًا للبنت كان\r\n\r\n\r\n","description":"","footnote":"\r\n( 1 ) - الينابيع الفقهية ، 38 / 154 .\r\n( 2 ) - الينابيع الفقهية ، 18 / 164 .\r\n","page_name":" 4230 ","page_number":112},
  {"content":"\r\n\r\nالاختيار للجدّ فان سبق الأب فعقد لم يكن للجدّ فى ذلك اعتراض » . « 1 »\r\nبه نظر ما مقصود از اين عبارت بگونه‌اى كه صدر و ذيل آن با يكديگر متفاوت نگردد اين است كه شيخ مفيد مىفرمايد اگر هر كدام از پدر و جدّ شخصى را براى دختر در نظر گرفته‌اند در اينجا مختار جدّ مقدّم است ولى اگر پدر قبل از اينكه جدّ اختيارى كند و شخصى را در نظر بگيرد ، كسى را اختيار كرد و عقد خواند در اين صورت عقد پدر صحيح است و جدّ نيز حق اعتراض به او ندارد يعنى چون پدر حق ولايت داشت استيذان از جدّ لازم نبود پس با اين بيان مقصود از عبارت « فان سبق الأب فعقد » سبق بر اختيار جدّ است نه سبق بر عقد جدّ پس از اينكه جدّ نيز شخصى را اختيار نموده است .\r\nو ) سيد مرتضى در انتصار « مما انفردت به الإمامية ان لولاية الجدّ من قبل الأب على الصغيرة رجحانا على ولاية الأب عليها ، فاذا حضر أب و جدّ فاختار كل واحد منهما رجلًا لنكاحها كان اختيار الجدّ مقدّماً على اختيار الأب الى العقد لم يكن للجدّ اعتراض عليه ، و خالف باقى الفقهاء فى ذلك ، و الحجة لنا فيه ، اجماع الطائفة و يمكن ان يكون الوجه فى ذلك ان الجدّ قد كانت له ولاية على الأب لمّا كان صغيرا و لم يكن للأب ولاية على الجدّ قطّ » « 2 » معلوم است اين وجهى كه مرحوم سيد در آخر كلام خود ذكر نموده‌اند وجهى استحسانى است .\r\nز ) علامه حلّى در تذكرة « اذا اجتمع أب و جد له ( جدّ ابى مقصود است ) كان الجدّ اولى عند علمائنا لا بمعنى انتفاء ولاية الاب بل بمعنى انه اذا اختار الأب رجلا قدم اختيار الجدّ على اختيار الأب و اذا عقد كل منهما على رجل حكم به عقد السابق فان اتفقا فى آنٍ واحد قدّم عقد الجدّ » .\r\nدر اين عبارت همانطورى كه كلمه قدّم در ذيل عبارت ، تقديم وضعى است . مراد از آن در صدر نيز تقديم وضعى است و تفكيك بين آنها خلاف ظاهر مىباشد . نكتهء\r\n\r\n\r\n","description":"","footnote":"\r\n( 1 ) - مقنعة / 512 .\r\n( 2 ) - الانتصار / 121 - 122 .\r\n","page_name":" 4231 ","page_number":113},
  {"content":"\r\n\r\nقابل توجه در اين عبارت مقابل قرار دادن فرض « اذا اجتمع أب . . . » با « فان اتفقا فى آنٍ واحد » است كه از آن به روشنى معلوم مىگردد كه مراد از « اذا اجتمع » يعنى هر دو براى او تصميم گرفته‌اند چنانچه در مورد عبارت مبسوط ذكر نموديم .\r\nاين كلماتى كه ذكر كرديم ( و البته كلمات ديگرى نيز وجود دارد كه نياورديم ) نشان دهندهء اين است كه نه تنها در مورد صحت عقد أب عند التشاح اجماعى وجود ندارد بلكه حتى مىتوان به نحوى ادعاى شهرت بين قدماء مبنى بر صحت عقد جدّ و بطلان عقد پدر نمود .\r\nمطلب ديگرى كه شايد بعنوان احتياط بتوان ذكر نمود اين است كه همانطورى كه از كلمات فقهاء تقديم اختيار جدّ عند التشاح استفاده مىشود ، همچنين در فرضى كه جدّ ، شخصى را براى دختر اختيار كرده و در نظر گرفته است ولى پدر بدون اطلاع از اختيار جدّ براى دختر عقد بخواند . ( يعنى فرضى كه تشاح جدّ و پدر نيست بلكه پدر بىاطلاع سبقت جسته و عقد خوانده است . ) اطلاق كلمات مقتضى تقديم عقد جدّ است .\r\n\r\nب ) بررسى روايات مسأله\r\nحال كه از كلمات فقهاء نتوانستيم اجماعى در مسأله بيابيم بايد سراغ روايات مسأله رفته و دربارهء آنها بحث نماييم كه آيا تقديم عقد جدّ تقديم در حكم تكليفى است يا تقديم در حكم وضعى .\r\nدو روايت وجود دارد :\r\n1 - صحيحه محمد بن مسلم عن احدهما عليهما السلام قال اذا زوج الرجل ابنة ابنه فهو جائز على ابنه و لابنه ايضا ان يزوّجها ، فقلت فان هوى ابوها رجلًا و جدّها رجلًا ، فقال الجدّ اولى بنكاحها » .\r\n2 - حسين بن سعيد عن نضر بن سويد عن القاسم بن سليمان عن عبيد بن زرارة عن ابى عبد الله عليه السلام قال اذا زوج الرجل ابنة ابنه فهو جائز على ابنه قال و لابنه ايضا ان يزوّجها فان\r\n\r\n","description":"","footnote":"","page_name":" 4232 ","page_number":114},
  {"content":"\r\n\r\nهوى ابوها رجلًا و جدّها رجلًا فالجد اولى بنكاحها و لا يستأمر الجارية فى ذلك اذا كانت بين ابويها ، فاذا كانت ثيّباً فهى اولى بنفسها .\r\nدر سند اين روايت قاسم بن سليمان واقع شده است كه كتاب او را نضر بن سويد كه از اجلاء است نقل نموده است و هيچ قدحى نيز دربارهء او نرسيده است و همهء اينها علامت اعتماد بزرگان بر او است ، بنابراين ثقه و روايتش مورد اعتماد است .\r\nبحث در مورد دلالت اين دو روايت را در جلسهء آينده دنبال خواهيم كرد .\r\nان شاء اللَّه\r\n« * و السلام * »\r\n\r\n","description":"","footnote":"","page_name":" 4233 ","page_number":115},
  {"content":"\r\n\r\n\r\n14 / 07 / 1381 يكشنبه درس شمارهء ( 454 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nكلام در اين فرع بود كه هر كدام از پدر و جدّ يك نفر را براى همسرى فرزند صغيره خود در نظر گرفته‌اند ، حال چنانچه پدر زودتر اقدام به تزويج نمود آيا اين ازدواج نافذ است ؟ اقوال مسأله را در جلسه گذشته مرور كرديم . در اين جلسه به بررسى ادله مسأله پرداخته به اين نتيجه مىرسيم كه تزويج پدر در صورت تشاح با جدّ صحيح نمىباشد و در ادامه بحث ، مسأله تشاح بين جدّ اعلى و جدّ ادنى را بررسى مىكنيم . ان شاء الله تعالى .\r\n* * * \r\nدر صورت اختلاف نظر و نزاع پدر و جدّ ، اگر پدر فرزند صغيره خود را زودتر عقد نمود آيا اين عقد باطل است يا صحيح مىباشد ؟\r\nدر جلسه گذشته با بررسى كلمات فقهاء عرض كرديم اجماعى در مسأله نيست و كلمات فقهاء به حسب ظاهر اختلافى است ، لذا عمدتاً بايد مفاد روايات بررسى شود .\r\nو در اين جلسه نخست روايات وارده را مورد تحقيق قرار داده ، سپس دنباله مسأله نهم را بررسى خواهيم كرد .\r\n\r\nالف ) بررسى روايات\r\n\r\n1 - صحيحه محمد بن مسلم\r\nعن أحدهما عليهما السلام قال : اذا زوج الرجل ابنة ابنه فهو جائز على\r\n\r\n","description":"","footnote":"","page_name":" 4234 ","page_number":116},
  {"content":"\r\n\r\nابنه ، و لابنه ايضاً يزوجها ، فقلت : فان هوى ابوها رجلًا و جدّها رجلًا ؟ فقال : الجدّ اولى بنكاحها « 1 » .\r\nمعناى روايت : پدر و جدّ هر دو در تزويج دختر استقلال دارند و چنانچه عقدى كردند نافذ و صحيح است و اگر پدر به فردى تمايل داشت و جدّ به فرد ديگرى ، نظر جدّ مقدم است .\r\nكلمه جواز و اولويت هر دو به معناى حكم وضعى است « فهو جائز على ابنه » يعنى صحيح و نافذ است و « الجدّ اولى بنكاحها » يعنى جدّ ذاتاً تقدم دارد ، هر چند پدر هم حق تزويج دارد اما اگر تزاحمى در بين بود جدّ مقدم است و عقد او صحيح است به خصوص با توجه به اين كه اين روايات در محيطى صادر شده كه فتاوى عامه مطرح بوده و آنچه بين عامه مطرح بوده صحّت عقد اب و جدّ بوده نه جواز تكليفى آن .\r\n\r\nشبهه اطلاق در حديث :\r\nممكن است كسى بگويد جمله « الجد اولى بنكاحها » اطلاق دارد و حتى موردى را كه نزاعى در بين نبوده و پدر اطلاع پيدا نكرده كه جد چنين فردى را در نظر گرفته ، نيز شامل مىشود و در اين مورد هم اگر پدر زودتر اقدام به تزويج كند فايده‌اى ندارد و عقد او صحيح نيست ، چون در مقام ثبوت ، هواى جدّ در مورد خاصى بوده و تقدم دارد و تقدم عملى عقد پدر بىنتيجه و عقد باطل است .\r\n\r\nجواب شبهه :\r\nاين برداشت ، جمود به لفظ است و متفاهم عرفى از روايت صورتى است كه پدر و جدّ هر دو نظر هم را مىدانند . چون وقتى گفته مىشود پدر كسى را در نظر گرفته و جدّ فرد ديگرى را ، نظر كدام مقدم است ؟ عرفاً چنين فهميده مىشود كه ناظر به موارد متعارف است كه پدر و جد ، با هم تبادل نظر مىكنند و از تصميم يكديگر اطلاع دارند .\r\n\r\n\r\n","description":"","footnote":"\r\n( 1 ) - وسائل ، ج 20 ، ص 289 ، ب 11 ، از ابواب عقد النكاح و اولياء العقد ، ح 1 .\r\n","page_name":" 4235 ","page_number":117},
  {"content":"\r\n\r\nاما صورتى كه اطلاع از تمايل هم نداشته باشند را روايت شامل نيست و احتياج به سؤال دارد و فقط با دقت عقلى به نظر مىرسد و ما مصاديقى را كه عوام معمولى بسيط متوجه آن نمىشوند خارج از اطلاق مىدانيم .\r\nخلاصه : ظاهر روايت مورد اطلاع پدر و جدّ از اختلاف نظر يكديگر قبل از عقد است كه در اين صورت اگر پدر عقد كند صحيح نمىباشد .\r\n\r\n2 - روايت عبيد الله بن زراره\r\nعن ابى عبد الله عليه السلام : اذا زوّج الرجل ابنة ابنه فهو جائز على ابنه قال : و لابنه ايضاً أن يزوّجها ، فان هوى أبوها رجلًا و جدّها رجلًا فالجدّ اولى بنكاحها . . . « 1 »\r\nدر سند اين روايت قاسم بن سليمان است كه مهمل مىباشد ولى ما چون به طور كلى مهملى را كه مورد عنايت حديثى بزرگان بوده و جرحى هم نكرده باشند علامت اعتماد آنها مىدانيم ، و چنانچه با اماره جرحى معارض نباشد او را معتبر مىدانيم لذا قاسم بن سليمان را ثقه مىدانيم زيرا كتابش را نضر بن سويد نقل مىكند كه از اجلاء ثقات است و ثقات ديگرى هم از او نقل مىكنند و در كتب رجالى هم جرحى درباره او نقل نشده است .\r\nگرچه ذيل روايت حتى با بودن جدّ ، ذاتاً براى پدر اثبات ولايت مىكند ولى ظاهرش اين است كه با تشاح و تمايل جدّ به فرد ديگرى بر خلاف پدر ، ديگر پدر ولايت ندارد .\r\n\r\n3 - روايت على بن جعفر عن أخيه موسى بن جعفر عليه السلام\r\nقال : سألته عن رجل أتاه رجلان يخطبان ابنته ، فهو ان يزوّج احدهما و هوى ابوه الآخر ، ايهما أحق أن ينكح ؟ قال : الذي هوى الجد لانها و أباها للجدّ « 2 » .\r\nاين روايت مجرّد خواست جدّ را براى تقدّم كافى مىداند .\r\n\r\nتوضيحى درباره كلمه « احق » در روايت :\r\nبرخى تعبير « احق » در اين روايت را به معناى افضليت اخلاقى تفسير نموده‌اند\r\n\r\n\r\n","description":"","footnote":"\r\n( 1 ) - وسائل ، ج 20 ، ص 291 ، باب سابق ، ح 7 .\r\n( 2 ) - وسائل ، ج 20 ، ص 291 ، باب سابق ، ح 8 .\r\n","page_name":" 4236 ","page_number":118},
  {"content":"\r\n\r\nولى چنين معنايى صحيح نيست زيرا روشن است كه سؤال‌كننده از حكم الزامى مىپرسد نه حكم اخلاقى و برخى ديگر اين تعبير را از معناى اصلى خود كه افعل تفضيل است منسلخ كرده و مىگويند اين كلمه به معناى حق به كار رفته و سائل مىپرسد حق با كدام يك است ؟ ولى به نظر ما از معناى افعل تفصيل منسلخ نشده است و لذا بين اجنبى و ولى احق گفته نمىشود چون حق با ولى است و عقد اجنبى باطل است بلكه اين تعبير مخصوص مواردى است كه هر دو اقتضاء داشته ولى به حسب درجه ، يكى در طول ديگرى باشد و حق فعلى فقط درباره يكى از آنها ثابت باشد .\r\n\r\n4 - صحيحه هشام بن سالم و محمد بن حكيم\r\nعن ابى عبد الله عليه السلام قال : اذا زوّج الاب و الجد كان التزويج للاول ، فان كانا جميعاً فى حال واحدة فالجدّ اولى « 1 » .\r\nمعناى معروف روايت : گفته‌اند صدر اين حديث معيار را سبق تزويج قرار داده و گفته هر كدام اول واقع شده بود آن صحيح است و ذيل حديث در صورت تقارن عقد پدر و جدّ ، عقد جدّ را مقدم دانسته است و اطلاق صدر حديث اقتضاء مىكند كه عند التشاح هم اگر عقد پدر سابق بود ، عقد او نافذ و عقد جدّ باطل باشد .\r\nآقايان اين طور معنا كرده‌اند ولى به نظر ما اينكه در معناى عبارت « فان كانا جميعاً فى حال واحده . . . » گفته‌اند : اگر عقد پدر و جدّ متقارن باشد عقد جد مقدم است و تصور كرده‌اند كه روايت حكم عقد واقع شده را بيان مىكند معناى خلاف ظاهرى است چون از جهتى : تقارن دو عقد به نحوى كه هيچ يك تقدم زمانى نداشته و احراز هم شده باشد كه هر دو در آن واحد بوده ، فرد نادرى است و از جهت ديگر : حديث راجع به ايقاع است نه عقد ، و حكم ايقاع را بيان مىكند . بدين معنا كه اگر اختلاف نظر دارند و هر يك تمايل دارند عقد را براى فردى كه خود ميل دارند اجراء كنند ، حقّ ايقاع ( واقع كردن عقد ) با جدّ است .\r\n\r\n\r\n","description":"","footnote":"\r\n( 1 ) - وسائل ، ج 20 ، ص 289 ، باب سابق ، ح 3 .\r\n","page_name":" 4237 ","page_number":119},
  {"content":"\r\n\r\nتوضيح آن كه : ظاهر عبارت « فان كانا جميعاً فى حال واحدة فالجدّ اولى » اگر هر دو حالت واحدى بودند جدّ اولى است ، اين است كه اسم كانا ، جدّ و اب است يعنى اگر هر كدام از پدر يا جد قبل از ديگرى اقدام به تزويج دختر نمود كان التزويج للاول ولى اگر پدر و جد در حالت واحده‌اى بودند ، نه پدر عقد كرده و نه جدّ ، فالجدّ اولى بنكاحها يعنى اگر در اين شرايط پدر و جد دو نفر مختلف را در نظر گرفتند حق ايقاع عقد با جد است . پس ذيل حديث حكم دو عقدى را كه متقارناً واقع شده بيان نمىكند بلكه راجع به ايقاع عقد صحبت مىكند و مىفرمايد چنانچه هيچ يك از پدر و جدّ قبل از تصميم ديگرى اقدام به ازدواج ننموده و از اين جهت در حالت يكسانى قرار دارند فالجدّ اولى بنكاحها و تصميم او بر تصميم پدر مقدم است .\r\nاشكال : مرحوم صدوق در فقيه ، ذيل حديث را به اين صورت آورده‌اند كه : « فان كانا زوجا فى حال واحدة . . . » كلمه زوّجا را اضافه دارد و اين ، معناى اول را تأييد مىكند .\r\nجواب : فقيه كتاب فتوايى مرحوم صدوق است و ايشان گاهى براى رفع اجمال و ابهاماتى كه در روايت است با فهم خودشان عبارت را تغيير داده و گاهى كلمه‌اى اضافه مىكنند و در اينجا حديث را اين طور فهميده‌اند كه تزويج هر دو متقارن واقع شده و لذا كلمه زوّجا را اضافه كرده‌اند و لذا در تعارض بين نقل فقيه و كافى و تهذيب چنانچه از مواردى باشد كه احتمال داده شود صدوق عليه الرحمة مقدارى از روايت را نقل به معنى كرده‌اند ، نقل كافى و تهذيب مقدم است .\r\nبه هر حال ، بر فرض كسى اين معنا را كه حديث حكم ايقاع را بيان مىكند ظاهر نداند ، ولى احتمال آن قابل نفى نيست و همين كه اين احتمال باشد ديگر براى اثبات قول كسى كه عقد اجراء شده توسط پدر را مقدم داشته و لو عند التشاح ، نمىشود به اين روايت تمسك كرد و گفت بنابراين عقد سابق صحيح و عقد لاحق باطل است .\r\n\r\n","description":"","footnote":"","page_name":" 4238 ","page_number":120},
  {"content":"\r\n\r\nچون اگر ما اين معنا را بپذيريم كه هواى جدّ در ايقاع تقدم دارد ، به طريق اولى تقدم جدّ در تقارن عقدين هم - هر چند پدر بىاطلاع باشد - اثبات مىشود .\r\nخلاصه : بنابر تفسيرى كه ما نموديم و مراد روايت را تقدم ايقاع جدّ دانستيم ، معناى اين روايت با روايت محمد بن مسلم مطابق مىشود و لا اقل ظهور در معنايى بر خلاف آن ندارد .\r\n\r\n5 - موثقة عبيد بن زرارة :\r\nقال قلت لأبي عبد الله عليه السلام : الجارية يريد ابوها أن يزوّجها من رجل و يريد جدّها أن يزوّجها من رجل آخر ، فقال : الجدّ اولى بذلك ما لم يكن مضاراً ، ان لم يكن الاب زوّجها قبله « 1 » .\r\nچند احتمال در معناى « زوّجها قبله » مىباشد :\r\nاول : اگر هر دو اراده داشتند جدّ اولى است مگر اينكه قبل از آن يعنى قبل از قصد و اراده او و قبل از اينكه جدّ موردى را در نظر بگيرد پدر تصميم خود را عملى نموده و عقدى كرده باشد كه در اين صورت ، عقد پدر نافذ است و جدّ نمىتواند آن را به هم بزند ، به بيانى ديگر : در صورت اختلاف نظر ، اراده جدّ در ايقاع عقد مقدم است مگر اينكه قبل از تصميم و اراده جدّ ، پدر قصد نموده و ترتيب اثر داده و عقد هم كرده باشد كه در اين صورت عقد پدر صحيح است .\r\nدوم : چون سائل از موردى سؤال مىكند كه پدر و جد اختلاف نظر دارند و بين آنها تشاحى صورت گرفته لذا ممكن است منظور از « قبل » : قبل التشاح باشد و حضرت مىفرمايند چنانچه پدر قبل از تشاح به تزويج دخترش اقدام نكرده باشد الجدّ اولى بنكاحها ، و چنانچه پدر قبل از تشاح عقدى بسته باشد آن عقد صحيح است ، خواه زمانى عقد بسته باشد كه هنوز جدّ موردى را در نظر نگرفته بوده و يا جد تمايل به موردى داشته ليكن پدر از تمايل او بىاطلاع بوده است و اختلاف نظرى رخ ننموده است .\r\n\r\n\r\n","description":"","footnote":"\r\n( 1 ) - وسائل ، ج 20 ، ص 289 ، ح 2 .\r\n","page_name":" 4239 ","page_number":121},
  {"content":"\r\n\r\nسوم : زوجها قبله يعنى قبل از عقد جد ، يعنى در زمينه تشاح اگر پدر پيشدستى كرده تزويج نمايد ، عقد او صحيح است و الا فالجدّ اولى .\r\nچون محتملات روايت مختلف است نمىتوانيم منحصراً در مورد نزاع پدر و جدّ كه هر دو قصد تزويج دارند ولى پدر اعتنا نكرده و زودتر عقد مىكند به آن استناد كنيم و چون در خصوص اين معنا ظهورى ندارد و ممكن است مراد معناى ديگرى باشد نمىتواند با روايات سابق معارضه كند .\r\n\r\n6 - روايت ابى العباس\r\nعن ابى عبد الله عليه السلام قال : اذا زوّج الرجل ، فابى ذلك والده ، فان تزوج الاب جايز و ان كره الجد ، ليس هذا مثل الذي يفعله الجدّ ثم يريد الاب أن يردّه « 1 » .\r\nمرحوم صاحب جواهر در معناى عبارت « ليس هذا مثل الذي يفعله الجدّ » مىفرمايند : منظور اين است كه « يريد أن يفعله » زيرا اين تعبير يك تعبير عرفى و رايج است كه مىگويند فلانى چنين كارى مىكند و مرادشان اين است كه : بنا و اراده دارد اين كار را انجام دهد . بنابراين معنا ، وقتى جدّ قصد كند عقد را براى فردى منعقد كند در مقابل او پدر حق ندارد عقد ديگرى بنمايد . و در نتيجه با روايتهاى ديگر كه نفس ميل جدّ منشأ ترجيح مىشود تطبيق مىكند .\r\nولى به نظر ما ذيل حديث قابل وجهين است : يكى اينكه در خارج عملى را انجام دهد ، ديگر اينكه در صورت اختلاف ، جدّ بنا داشته باشد آن را به جا آورد . و چون هر دو معنا محتمل است و ظهورى در معناى دوم كه صاحب جواهر ادعا كرده‌اند ندارد . لذا روايت يك نحو اجمالى پيدا مىكند .\r\nجمع روايات : بعضى تقدم در روايتى كه هواى پدر را مقدم داشته ، حمل بر تكليف كرده و اولويت را نيز بر اولويت تكليفى - استحبابى يا لزومى - حمل كرده‌اند .\r\nولى به نظر ما ظاهر اولى بودن ، به خصوص با توجه به اين كه در صدر بعضى از روايات صحبت از جواز وضعى مطرح شده و اولويت در اين سياق مطرح شده\r\n\r\n\r\n","description":"","footnote":"\r\n( 1 ) - وسائل ، ج 20 ، ص 291 ، ح 6 .\r\n","page_name":" 4240 ","page_number":122},
  {"content":"\r\n\r\nاست اولويت وضعى است و حمل به تكليف خلاف ظاهر است و ظاهرش اين است كه عقد وضعاً باطل است ، همانطور كه در بين عامه نيز معناى وضعى مطرح بوده است .\r\nاز اين رو ممكن است بگوييم : آنچه از مجموع روايات به دست مىآيد اين است كه مراد از سبق عقد در بعضى روايات ، مخالفت با جدّ نيست بلكه منظور اين است كه قبل از اينكه جدّ فرد ديگرى را در نظر گرفته باشد پدر عقد كرده ، كه در اين صورت عقد او نافذ است و جدّ نمىتواند با آن مخالفت كند ، و در غير اين صورت باطل مىباشد .\r\n\r\nب ) آيا جدّ اعلى هم بر پدر مقدّم است ؟\r\nاين مسأله را آقايان متذكر نشده و مورد بحث قرار نداده‌اند ، آيا دليلى كه جدّ را بر أب مقدم داشته اختصاص به جدّ بلاواسطه دارد يا خير ؟ با اينكه فرد اظهر احكامى كه روى جدّ برده شده ، جدّ بلاواسطه است ولى جدّ اعلى هم از مصاديق جدّ مىباشد و حكم اولويت و تقدّم در جدّ اعلى هم ثابت است .\r\n\r\nج ) دنباله مسأله 9 : متن عروة :\r\nو لو تشاح الجد الاسفل و الأعلى هل يجرى عليها حكم الاب و الجد اولا ؟ وجهان . اوجههما الثانى لانها ليسا اباً و جداً بل كلاهما جد فلا يشملها ما دلّ على تقديم الجدّ على الاب .\r\nآيا جدّ اعلى بر جدّ ادنى تقدم دارد . يا تقدّمى ندارد و در عرض هم هستند ؟\r\nظاهراً تقدمى ندارد چون روايات تقدم جدّ بر پدر ، اين مورد را نمىگيرد و عبارتى كه در احاديث آمده « أنت و مالك لأبيك » و ممكن است در اينجا براى تقدم به آن استناد شود ، در واقع يك مطلب اخلاقى است و در خيلى موارد حكم فقهى آن چنين نيست و از نظر فقهى چنين تقدمى در كار نيست مثلًا هر چند در مورد دختر بالغه ما حكم كرديم كه پدر بر او تقدم دارد اما بلااشكال پدر بر پسر بالغ خود ولايت ندارد با اينكه مورد اين روايت پسر بالغ است .\r\n\r\n","description":"","footnote":"","page_name":" 4241 ","page_number":123},
  {"content":"\r\n\r\nپس روايت جنبه اخلاقى دارد و بايد فقط رواياتى را كه ائمه عليهم السلام از نظر فقهى حكم كرده‌اند بررسى نمود و آن روايات فقط جدّ را بر پدر مقدم داشته‌اند نه جدّ اعلى را بر اسفل .\r\nنتيجه آنكه : دليلى بر تقدم تصميم جدّ اعلى بر جدّ اسفل نداريم و چون هر دو در عرض هم ولايت دارند هر كدام زودتر اقدام به تزويج نمود ، نافذ است . و الله العالم .\r\n« * و السلام * »\r\n\r\n","description":"","footnote":"","page_name":" 4242 ","page_number":124},
  {"content":"\r\n\r\n\r\n15 / 7 / 1381 دوشنبه درس شمارهء ( 455 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه اين كه ولىّ ، صغير و صغيره‌اى را به عقد كسى كه داراى عيب است درآورد مورد تحقيق و بررسى قرار مىگيرد . ابتدا ضمن دقت در فتاواى فقهاء ، درباره جواز تكليفى و وضعى چنين عقدى در صورت وجود و يا عدم مصلحت لازمه و عيوب مختلفه بحث شده ، سپس در موارد صحت عقد مذكور ، ثبوت خيار فسخ ولىّ و مولّى عليه نسبت به عيوب خاصهء موجبهء فسخ عقد نكاح و ساير عيوب ، تحقيق و بررسى انجام مىپذيرد . استاد دام ظله در مورد مولّى عليه در عيوب خاصه قائل به ثبوت خيار شده ، استدلال مرحوم سيد در مورد خيار ولىّ را مورد ترديد و تأمل دانسته ، ادامه بحث را به جلسه آينده موكول مىنمايند .\r\n* * * \r\nتزويج مولّى عليه توسط ولىّ به شخص ذات عيب\r\n\r\nالف ) بررسى جواز و عدم جواز عقد مذكور\r\n\r\n1 ) عبارت عروه و بيان نظر مرحوم سيد\r\nمسأله 10 : لا يجوز للولى تزويج المولّى عليه به من به عيب سواء كان من العيوب المجوزة للفسخ أولا ، لانه خلاف المصلحه . نعم لو كان هناك مصلحة لازمة المراعاة جاز .\r\nتعبير مرحوم سيّد در اينجا اين است كه چون ترويج مولّى عليه به ذات عيب بر خلاف مصلحت مولّى عليه مىباشد ، در مطلق عيوب انعقاد آن بر ولىّ جايز نيست . اما اگر مصلحت لازمه‌اى مانند دفع خطر جانى از مولّى عليه در بين باشد ، در اين صورت ، عقد عنوان ثانوى مىيابد و از باب ترجيح اهم بر مهم ، مانع به فعليت رسيدن اقتضاء حرمتى مىگردد كه در اصل تزويج به معيب وجود دارد .\r\n\r\n","description":"","footnote":"","page_name":" 4243 ","page_number":125},
  {"content":"\r\n\r\nالبته منظور ايشان از تعبير « لانه خلاف المصلحه » فقط اين نيست كه مصلحتى در آن نباشد بلكه ظاهر چنين تعبيرى اين است كه علاوه بر آن داراى ضرر و مفسده نيز باشد ، به خاطر اينكه « خلاف المصلحه » مرادف با ايجاد ضرر و مفسده ، و مخالفت و ايستادگى در برابر صلاح و مصلحتى است كه در كار يا چيز ديگرى وجود دارد و به معناى « ليس فيه مصلحة » نمىباشد . بنابراين ، مراد مرحوم سيد از عدم جواز ، صورتى است كه عقد مذكور از قبيل اقدام به فساد و موجب ضرر بر مولّى عليه باشد و در اين صورت است كه در مطلق عيوب ، ولىّ حق انعقاد چنين عقدى را نخواهد داشت .\r\nاين فتوايى است كه مرحوم سيد در اين مسأله اختيار نموده‌اند . براى اينكه به صحيح بودن و نبودن اين نظر ، و به تسلّم يا متشتت و مختلف بودن آراء در اين مسأله پى ببريم ، و همچنين مدرك و مستند حكم مسأله را بشناسيم ، لازم است به سراغ كلمات و عبارت‌هاى فقهاء در اين زمينه برويم .\r\n\r\n2 ) بررسى كلمات و نظرات فقهاء\r\nمقتضاى قواعد ، عدم جواز تزويج مولّى عليه به ذات عيب توسط ولىّ است و براى قول به جواز كه خلاف مقتضاى قواعد است ، بايد دليل معتبرى قائم شود و بر فرض وجود چنين دليلى بايد بر مورد دليل اقتصار شود و نمىتوان به موارد ديگر تعدى نمود . مثلًا دليل خاص يعنى نصّ آيه شريفه اقتضا مىكند كه ولى مىتواند در صورت وقوع طلاق قبل الدخول ، مهر يا بعض المهر را ببخشد با اينكه مهر ملك زن است ولى چنين اختيارى به ولىّ داده شده و از نظر فتوى هم مسلّم است . در عين حال ، اين مطلب مخالف قواعد است و بايد به مورد نص اقتصار شود .\r\nدر مسأله جارى روايت يا اجماع و تسلّمى وجود ندارد و با فحص فى الجمله‌اى كه در اين خصوص انجام شد ، به استثناى چند نفر قائل به جواز مانند مرحوم شيخ طوسى در كتاب خلاف و مبسوط ، محقق در شرايع ، علامه در چند\r\n\r\n","description":"","footnote":"","page_name":" 4244 ","page_number":126},
  {"content":"\r\n\r\nكتاب ، شهيد اول در لمعه و صاحب جواهر ، اصلًا در كلمات فقهاء حكم تكليفى و وضعى تزويج مولّى عليه توسط ولىّ به ذات عيب ، عنوان نشده است و عبارات و فتاواى كسانى كه اين مسأله را عنوان كرده‌اند نيز يك دست و روشن نيست و در جزئيات مسأله در اينكه آيا منظور از عيب ، مطلق عيوب يا خصوص عيوب موجب فسخ عقد نكاح است ؟ و آيا بين بود و نبود مصلحت و مفسده در چنين عقدى ، از نظر جواز و عدم جواز تفاوتى وجود دارد ؟ و آيا براى ولىّ و مولّى عليه پس از بلوغ ، خيار فسخ ثابت هست يا نه ؟ ، تفاوت‌هايى به چشم مىخورد كه اين اختلافات ، خبر از تشتت اقوال در مسأله و عدم تسلّم و اتفاق نظر بر جواز مىدهد .\r\nبراى اشراف بيشتر بر مطلبى كه بيان شد ، عبارات كسانى كه مسأله را عنوان نموده و قائل به جواز شده‌اند ، ذيلًا نقل مىگردد .\r\nالف ) مرحوم شيخ طوسى در كتاب خلاف در مسأله 49 مىفرمايد : للاب ان يزوج بنته الصغيره بعبد أو مجنون او مجذوم او ابرص او خصى و در مسأله 50 نيز حكم وضعى را بيان كرده مىفرمايد : اذا زوجها من واحد ممن ذكرنا صح العقد و در كتاب مبسوط « 1 » پس از نقل اختلافات عامه در مسأله مىفرمايد الاقوى عندي انه صحيح غيران للابن الفسخ اذا بلغ . در اينجا حكم به صحت تزويج پسر به ذات عيب نموده و خيار فسخ را نيز براى پسر پس از بلوغ ثابت مىداند ولى در مورد تزويج دختر به شخص معيب در اين كتاب مطلبى يافت نشد .\r\nب ) مرحوم شيخ طوسى در كتاب مبسوط براى پسر پس از بلوغ تصريح به ثبوت خيار نموده ، اما در كتاب خلاف پس از حكم به صحت با اينكه قاعده‌اش اين بود كه در مورد اثبات يا نفى حق خيار مولّى عليه بيانى ارائه نمايد ، مسأله را مسكوت گذاشته است كه از اين اهمال و سكوت به حكم اطلاق مقامى معلوم مىشود كه در اين كتاب قائل به خيار فسخ براى دختر پس از بلوغ نمىباشد .\r\nج ) محقق در شرايع : السادسه اذا زوجها الولى بالمجنون او الخصى صح و لها الخيار\r\n\r\n\r\n","description":"","footnote":"\r\n( 1 ) - ينابيع 38 / 165 .\r\n","page_name":" 4245 ","page_number":127},
  {"content":"\r\n\r\nاذا بلغت و كذا لو زوج الطفل به من بها احد العيوب الموجبة للفسخ .\r\nبا اينكه صاحب شرايع نيز مانند كتاب مبسوط قائل به خيار شده است اما بين اين دو فتوا تفاوتى وجود دارد و آن اين است كه كتاب مبسوط خيار را در مطلق عيوب ثابت مىداند به خاطر اينكه جذام و برص را از زمره عيوب به شمار آورده است در حالى كه اينها جزء عيوب خاصهء موجب فسخ نيستند ، ولى صاحب شرايع حق خيار را به عيوبى كه موجب فسخ عقد نكاح مىشوند اختصاص داده است البته خصى و مجنون كه در عبارت ذكر شده به قرينه ذيل كه ملاك را عيوب موجب فسخ دانسته است ، فقط مثالهايى هستند كه ايشان به عنوان نمونه مطرح نموده است .\r\nد ) علامه در تذكره : الوجه عندي صحة النكاح ( يعنى تزويج دختر صغيره با ذو العيب ) و ثبوت الخيار و لو زوج ابنه الصغير به من بها احد العيوب المثبته للخيار فالاقوى الصحة و ثبوت الخيار له عند البلوغ كما تقدم فى البنت و بعد از اينكه حكم صغير و صغيره را بيان مىنمايد در آخر مسأله مىفرمايد حكم مجنون نيز مانند حكم صغيرين است .\r\nه ) علامه در تحرير : لو زوجها الولىّ بالمجنون أو الخصى صح لكن له الفسخ و كذا لو زوج الطفل بذات عيب موجبة للفسخ .\r\nو ) علامه در تلخيص : و للمرأة الفسخ لو زوجها الولى بدون مهر المثل أو بالمجنون او بالخصى و للذكر لو زوجه به من بها احد العيوب او بالمملوك على رأى . در اين كتاب علامه « احد العيوب » تعبير نموده كه روشن نيست آيا منظور خصوص عيوب موجبة للفسخ است كه در ديگر كتابهايش مطرح ساخته يا مطلق عيوب را اراده نموده است .\r\nز ) علامه در قواعد : هل يثبت للاولياء الخيار ، الوجه ذلك مع مصلحة المولّى عليه زوجا كان او زوجة و بعد مىفرمايد : اگر ولى فسخ نكرد و امضا كرد حق مولّى عليه باقى مىماند : لم يسقط خيار المولّى عليه بعد كماله فى الفسخ .\r\n\r\n","description":"","footnote":"","page_name":" 4246 ","page_number":128},
  {"content":"\r\n\r\nح ) شهيد اول در لمعة الخامسه لا يزوج الولىّ و الوكيل الا به مهر المثل و لا بالمجنون و لا بالخصى و لا يزوج الطفل بذات العيب فيتخير بعد الكمال مراد از اين عبارت روشن نيست و دو احتمال در آن وجود دارد . يكى اينكه ، منظور از نهى از تزويج اين است كه عقد فضولى است و مراد از اثبات خيار كه در ذيل عبارت آمده ، خيار بنا به اصطلاح بعضى از قدماء است يعنى حقى كه براى اصيل در امضاء يا رد عقد فضولى ثابت است . دوم اينكه ، نهى از عقد ، ناظر به حكم تكليفى است و ذيل عبارت كه در آن اثبات خيار شده ، ناظر به حكم وضعى است يعنى پس از صحت عقد ، خيار مصطلح در نزد متأخرين كه خيار در عقد صحيح است ثابت مىباشد .\r\nهمانطور كه ملاحظه شد با اين اختلاف موجود در فتاوا و معنون نبودن مسأله در نزد بسيارى از فقهاء ، نمىتوان به متسالم عليه بودن حكم به جواز ملتزم شد . بنابراين ، هيچ دليلى بر جواز به طور مطلق وجود ندارد و بايد مانند مرحوم سيد به قواعد تمسك نمود و مقتضاى قواعد عدم جواز تزويج مولّى عليه به ذات عيب ، است .\r\n\r\nب ) حق خيار ولىّ و مولّى عليه پس از بلوغ در موارد جواز تزويج به ذات عيب\r\n\r\n1 ) عبارت عروه و بيان نظر مرحوم سيد در مورد خيار مولّى عليه\r\nادامه مسأله 10 : نعم لو كان هناك مصلحة لازمه المراعاة جاز و حينئذ لا خيار له و لا للمولّى عليه ان لم يكن من العيوب المجوزه للفسخ ، و ان كان منها ففى ثبوت الخيار للمولى عليه بعد بلوغه او افاقته و عدمه لان المفروض اقدام الولىّ مع علمه به وجهان اوجههما الاول لاطلاق ادلة تلك العيوب و قصوره بمنزلة جهله ، و علم الولىّ و لحاظه المصلحه لا يوجب سقوط الخيار للمولّى عليه و غاية ما تفيد المصلحة انما هو صحة العقد فتبقى ادلة الخيار بحالها بل ربما يحتمل ثبوت الخيار للمولّى ايضا من باب استيفاء ما للمولّى عليه من الحق و هل له اسقاطه ام لا مشكل الا ان يكون هناك مصلحة ملزمة لذلك .\r\n\r\n","description":"","footnote":"","page_name":" 4247 ","page_number":129},
  {"content":"\r\n\r\nمرحوم سيد پس از اينكه تزويج به ذات عيب را در صورت وجود مصلحت لازمه جائز مىداند ، مىفرمايد اگر عيب شخص معيوب از عيوب خاصه موجبه فسخ نكاح نباشد در اين صورت براى هيچ‌كدام از ولىّ و مولّى عليه خيار فسخ وجود نخواهد داشت اما در صورتى كه آن عيب از عيوب خاصهء موجب فسخ نكاح باشد در اينكه مولّى عليه پس از بلوغ يا خروج از حالت جنون حق فسخ دارد يا ندارد ، دو احتمال وجود دارد . سپس خود ايشان ضمن بيان وجه هر دو احتمال ، قائل به ثبوت خيار مىشوند .\r\nوجه اينكه مولّى عليه در اين فرض حق خيار ندارد اين است كه ولىّ در اجراى عقد ، جانشين مولّى عليه است و فرزند يا نوه خود را از روى علم به وجود عيب به عقد شخص معيب در آورده است و همانطور كه خود مولّى عليه اگر بالغ و رشيد بود و با علم به وجود عيب با شخص معيب ازدواج مىكرد خيار فسخى براى او ثابت نبود ، در مورد ولىّ كه جانشين اوست نيز وضع به همين صورت است .\r\nو دليل ثبوت خيار اين است كه هيچ دليلى وجود ندارد كه ثابت كند در همه جهات ، ولىّ نازل منزلهء مولّى عليه است به طورى كه حتى علم ولىّ نيز به منزله علم مولّى عليه در فرض بالغ و رشيد بودن او باشد . آنچه مسلّم است اين است كه خيار فسخ براى زوجين به وسيله اطلاقات عيوب موجب فسخ نكاح ثابت است و علم مولّى عليه به عيب در حال صغر كلاعلم بوده ، هيچ اثرى بر آن بار نمىشود تنها چيزى كه وجود دارد اين است كه به مقتضاى روايات وارده ، در فرض وجود مصلحت يا عدم مفسده ، عقد او نسبت به مولّى عليه صحيح باشد و از اين روايات استفاده نمىشود كه علم ولىّ مانع ثبوت خيار براى مولّى عليه نيز مىشود . بنابراين ، چيزى كه در مقابل اطلاقاتى كه براى زوجين در مسأله عيوب ، حق فسخ را ثابت مىكند ، بتواند ايستادگى كند وجود ندارد .\r\n\r\n","description":"","footnote":"","page_name":" 4248 ","page_number":130},
  {"content":"\r\n\r\n\r\n2 ) اشكال مرحوم آقاى حكيم به كلام مرحوم سيد\r\nمرحوم آقاى حكيم مىفرمايند فرض اين است كه با وجود عيب و با آگاهى به آن ، ولىّ عقد را به صلاح مولّى عليه دانسته و انجام داده است . لذا همانطور كه در باب بيع ولىّ اگر با علم به اينكه گران مىخرد يا ارزان مىفروشد ، به جهت اينكه اين خريدوفروش غبنى براى مولّى عليه يك امر الزامى است و مصلحت او در آن است به آن تن در مىدهد ، و در اين صورت ديگر مولّى عليه پس از بلوغ حق فسخ ندارد ، در مسأله ازدواج نيز اين گونه است يعنى اگر در هنگام صغر مولّى عليه به خاطر وجود مصلحتى لازم بايد با شخصى معيب ازدواج كند ، و ولىّ به جاى او متصدى اجراى چنين عقد لازمى شود ، براى مولّى عليه پس از بلوغ حق فسخى وجود ندارد و در هر دو مورد علم ولىّ در حكم علم مولّى عليه مىباشد .\r\n\r\n3 ) جواب مرحوم آقاى خوئى از اشكال مرحوم آقاى حكيم\r\nمرحوم آقاى خوئى بيان خوبى براى رد اشكال مرحوم آقاى حكيم ارائه داده‌اند كه مطلب كاملًا درستى است . ايشان مىفرمايند كه بين باب معاملات و بين باب نكاح تفاوتى وجود دارد و آن اين است كه در باب معاملات داشتن و نداشتن خيار بر اساس قراردادهاى طرفينى ، و بر اساس شرط ارتكازى است . براى شخص جاهل به غبن و عيب كانه يك شرط ارتكازى وجود دارد كه اگر اين شىء سالم باشد و گرانتر از حدّ معمول نباشد معامله را فسخ نكند و در صورت كشف عيب و غبن بتواند معامله را فسخ كند اما در صورت علم طرف قرارداد به عيب و غبن ، چنين حق خيارى وجود ندارد و براى يكديگر در حالت علم ، چنين حقى قائل نيستند . به همين جهت است كه علم ولىّ كه طرف قرارداد است همان علم مولّى عليه است و در صورت علم ولىّ ، طرفين معامله حق فسخى براى مولّى عليه قائل نيستند . اما در باب نكاح در مسأله عيوب ، جعل خيار يك جعل شرعى است كه شارع مقدس به وسيله اطلاقات در عيوب خاصى آن را براى زوجين ثابت دانسته است و در صورتى اين حق ساقط است كه خود شارع به وسيله دليل شرعى آن را نفى كرده\r\n\r\n","description":"","footnote":"","page_name":" 4249 ","page_number":131},
  {"content":"\r\n\r\nباشد ، اما از ادله سقوط اين حق خيار ، استفاده مىشود كه فقط در صورتى كه خود زوجين علم به عيب داشته باشند و بر علم آنها نيز اثر بار شود يعنى علم آنها كلا علم نباشد ، اين حق ساقط است . و در موردى كه علم آنها با جهل آنها يكسان است و بود و نبود اين علم يكى است ، احكام عالم به عيب بر آنها بار نمىشود و شرعاً نيز دليلى وجود ندارد كه شارع ، علم ولىّ را نازل منزلهء حكم مولّى عليه قرار داده باشد .\r\nاز اين رو ، همانطور كه مرحوم سيّد فرموده‌اند براى اثبات خيار مولّى عليه پس از بلوغ يا بعد از بر طرف شدن جنون ، در ما نحن فيه مىتوان به اطلاقات ثبوت خيار در تزويج معيب تمسك نمود .\r\n\r\n4 ) نظر مرحوم سيد در مورد خيار ولىّ در ما نحن فيه\r\nبعد از اينكه مرحوم سيد براى مولّى عليه حق فسخ را ثابت دانستند ، به صورت احتمال مىفرمايند كه ممكن است براى ولىّ نيز حق خيار فسخ را ثابت بدانيم به خاطر اينكه همانطور كه در زمان صغر اگر حق رهانه يا بعضى حقوق ديگر به صغير منتقل شود ، تنها پس از بلوغ مىتواند آن را اعمال كند اما خود حق در زمان صغر نيز براى او ثابت است و ولىّ او مىتواند در زمان صغر او آن را استيفاء نمايد ، در اينجا نيز گرچه مولّى عليه در حال صغر نمىتواند اعمال خيار كند اما اين حق در زمان صغر براى او ثابت است و ولىّ او مىتواند آن را استيفاء نمايد . سپس در آخر مىفرمايد : ولىّ فقط مىتواند اعمال خيار كند و عقد را فسخ كند اما مشكل است بگوئيم كه ولىّ مىتواند حق فسخ مولّى عليه را اسقاط كند به طورى كه پس از بلوغ حق فسخى براى او نباشد .\r\nاين فرمايش كه مرحوم سيّد به صورت احتمال در مورد خيار ولىّ در اينجا مطرح نموده‌اند برخى به آن قائلند ولى ايشان آن را به صورت يك احتمال پذيرفته‌اند و احتمال آن را مردود ندانسته‌اند . اين فرمايش از جهات متعددى قابل تأمل و ترديد است كه در جلسه آينده به نقد آن مىپردازيم . « * و السلام * »\r\n\r\n","description":"","footnote":"","page_name":" 4250 ","page_number":132},
  {"content":"\r\n\r\n\r\n16 / 7 / 1381 سه‌شنبه درس شمارهء ( 456 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر جلسه گذشته ، مقدارى از مسئلهء 10 عروه مورد بررسى قرار گرفت . در اين جلسه ، ادامه مسأله مذكور مورد بررسى قرار گرفته و خواهيم گفت بحث در اين است كه ، آيا ولىّ چون ولايت دارد مىتواند از باب استيفاء حق مولّى عليه الآن اعمال خيار كند و عقد را فسخ نمايد يا نه ؟\r\n* * * \r\nمتن عروه :\r\nصاحب عروه قدس سرّه مىفرمايد : بل ربّما يحتمل ثبوت الخيار للولى أيضاً سپس راجع به حق إسقاط اين خيار مىفرمايد : و هل له اسقاطه ؟ مشكل الّا ان يكون مصلحة مُلزمة لذلك\r\nيعنى حق اسقاط مشكل است مگر مصلحت ملزمه‌اى ايجاب اسقاط خيار كند .\r\nاينجا شارحين عروه اشكال كرده‌اند كه بلكه ممنوع است زيرا اسقاط خيار موجب تضييع حق مولّى عليه است بنابراين جا براى ترديد نيست و بايد فتواى صريح به عدم جواز داد .\r\n\r\nايراد به تفصيل بين حق استيفاء و حق اسقاط خيار\r\nولى به نظر مىرسد تفصيل بين جواز استيفاء حق مولّى عليه و عدم جواز اسقاط اين حق صحيح نيست يعنى نمىتوان گفت كه حق فسخ ثابت است اما حق اسقاط ثابت نيست زيرا اگر ما ادله ولايت ولى را تمام بدانيم و بگوييم ولى مثل مولّى عليه در وقتى كه كامل شد و صلاحيت فسخ و اسقاط پيدا كرد مىباشد و همانطور كه\r\n\r\n","description":"","footnote":"","page_name":" 4251 ","page_number":133},
  {"content":"\r\n\r\nمولّى عليه در زمان بلوغ و كمال عقل حق فسخ و اسقاط دارد ولىّ نيز اين حق را در زمان صغر مولّى عليه از باب ولايت دارد چنانچه از كلام علّامهء حلّى استفاده مىشود . بنابراين ، ولىّ نيز حق فسخ و اسقاط ، هر دو را در زمان ولايت دارد . اما اگر گفتيم كه چنين حقى را ولىّ ندارد كه صحيح نيز همين نظريّه است زيرا ما دليل عامى بر ولايت ولىّ نداريم ، در اين صورت ولىّ نه حق فسخ دارد و نه حق اسقاط دارد ، زيرا اعمال خيار و اسقاط خيار مآلًا به ابطال حق مولى عليه منتهى مىشود . يعنى اگر ولىّ عقد را فسخ كند و سپس مولّى عليه در زمان كمال و بلوغ تمايل به بقاء زوجيّت داشته باشد ولىّ موضوع زوجيت را از بين برده است و همچنين است اگر ولىّ حق خيار را اسقاط كرده باشد و مولّى عليه بعد از كامل شدن ، تصميم به فسخ بگيرد ، ولىّ موضوع فسخ را از بين برده است . پس اعمال خيار توسط ولىّ و فسخ زوجيّت و همچنين اسقاط خيار استيفاء حق مولّى عليه نيست بلكه تضييع حق او است زيرا فسخ باعث مىشود كه مولّى عليه بعداً نتواند اعمال حق كند همچنان كه اسقاط خيار باعث مىشود كه ديگر نتواند نكاح را فسخ نمايد .\r\nمؤيّد نظريهء دوم اين است كه در روايات وارد شده است كه پدر حق تزويج فرزند خود را اگر مفسده نداشته باشد دارد اما حق طلاق ندارد بلكه حق طلاق با خود پسر است كه بعد از ده‌ساله شدن يا بعد از بلوغ مىتواند انشاء طلاق نمايد پس حق تزويج براى ولىّ ملازمه با حق طلاق ندارد . از اينرو نظير حق طلاق كه طبق نص براى پدر ثابت نيست ، حق فسخ را هم دليلى نداريم كه براى ولىّ ثابت باشد پس حق اين است كه اگر بر اساس مصلحت ، ولىّ ، مولّى عليه را « به من به عيب » تزويج كرد بايد صبر كرد تا خود مولّى عليه صلاحيت فسخ و امضاء را پيدا كند و خودش ردّ يا قبول كند . اما قول به ثبوت اين دو حق براى ولىّ و همچنين قول به تفصيل بين ثبوت خيار و اسقاط آن به اينكه حق اعمال خيار ثابت باشد اما حق اسقاط آن ثابت نباشد تمام نيست .\r\n\r\n","description":"","footnote":"","page_name":" 4252 ","page_number":134},
  {"content":"\r\n\r\n\r\nادامهء متن عروه :\r\n« هل له اسقاطه أم لا ؟ مشكلٌ ، الّا ان يكون هناك مصلحة ملزمة لذلك »\r\nاگر مصلحت ملزمه‌اى اقتضاء فسخ كند آيا دليلى داريم بر اينكه ولايت براى پدر و مانند او هست يا نه ؟\r\nدر مواردى كه نكاح فرزند از امور حسبيّه است و شارع راضى نيست كه اقدامى نشود و اين امر زمين بماند تصرف در اين امور از وظائف حاكم شرع است كه اگر مصلحت ملزمه ديد فسخ مىكند و دليلى نداريم كه حق اين نوع تصرف براى پدر و مانند او باشد . اين تصرف هم مانند سائر تصرفاتى كه از باب امور حسبيّه است به حاكم شرع واگذار شود و اگر نكاح فرزند از امور حسبيه نباشد و از امورى نباشد كه زمين ماندن آن اشكال دارد ، نه پدر و جد و نه حاكم ، هيچ كدام ولايت ندارند . از اين رو اين قسمت كلام صاحب عروه قدس سرّه نيز محل مناقشه است .\r\nهذا كله اذا كان الولى عالماً بالعيب .\r\n\r\n[ اگر ولىّ هنگام عقد ، جاهل به عيب باشد ولى بعد از عقد عيب را بفهمد و عيب از عيوب مجوّزهء للفسخ باشد 
  ]\r\nادامه متن عروه : « و اما اذا كان الولىّ جاهلًا بالعيب و لم يعلم به الّا بعد العقد فان كان من العيوب المجوّزه للفسخ فلا اشكال فى ثبوت الخيار له [ اى للولىّ 
  ] و للمولّى عليه ان لم يفسخ [ الولىّ 
  ] و للمولّى عليه فقط اذا لم يعلم [ الولىّ 
  ] به الى أن بلغ أو أفاق .\r\nفرض مسأله جايى بود كه تزويج مولى عليه به « من به عيب » صحيح بود ، چون - مثلًا - مصلحت اقتضاى تزويج با او را مىكرد و ولىّ نيز عالم به عيب بود .\r\nاكنون بحث اين است كه اگر ولىّ هنگام عقد ، جاهل به عيب باشد ولى بعد از عقد عيب را بفهمد و عيب از عيوب مجوّزهء للفسخ باشد سيّد مىفرمايد خيار براى ولىّ بلا اشكال ثابت است همچنين خيار براى مولّى عليه نيز ثابت است پس اگر ولىّ تا زمان كمال مولى عليه اعمال خيار نكند مولى عليه مىتواند اعمال خيار كند و اگر ولىّ به عيب آگاهى پيدا نكرد تا مولّى عليه بالغ شد يا افاقه پيدا كرد و خودش صلاحيت فسخ و امضاء پيدا كرد در اين صورت ، حق تنها براى مولّى عليه ثابت است .\r\n\r\n","description":"","footnote":"","page_name":" 4253 ","page_number":135},
  {"content":"\r\n\r\nلكن اين كه سيّد فرموده : لا اشكال در اينكه ولىّ حق فسخ دارد محل مناقشه است زيرا از آنجا كه اين عقد مصلحت داشته است صحيحاً واقع شده و ادلهء مثبتهء خيار فسخ براى زوج و زوجه اثبات خيار مىكند نه براى ولى ، بلكه فسخ ولى باعث تضييع حق زوجه مىگردد يعنى اگر ولى اين عقد را فسخ كند و بعداً مولّى عليه بخواهد به اين عقد راضى شود با فسخ ولىّ موضوعى براى امضاء او باقى نمىماند بنابراين ، چگونه ما حكم به جواز فسخ براى ولى بكنيم با آنكه مورد از موارد عيوب مجوّزة للفسخ است و شارع در باب اين عيوب فقط براى زوج يا زوجة حق فسخ و خيار عيب قرار داده است و او خودش بعداً مىتواند عقد را امضاء يا ردّ كند لذا فرقى بين فرض علم و جهل ولى نيست و در هيچ كدام ولى حق فسخ عقد ندارد .\r\nخلاصه وقتى طبق روايات ، پدر حق تزويج دارد ولى حق طلاق ندارد و در مورد فسخ دليلى نداريم كه پدر چنين حقى داشته باشد چگونه ما فتوا بدهيم كه پدر مىتواند فسخ كند ؟ ! به مجرّد اينكه پدر فى الجمله ولايتى دارد نمىتوان حكم كرد كه حق فسخ نيز براى او هست . و ملازمه‌اى نيست بين اينكه اگر پدر حق تزويج دارد حق فسخ هم داشته باشد همانطور كه بين حق تزويج و حق طلاق ملازمه شرعاً ثابت نيست .\r\nبنابراين ، اينكه سيد فرمود : فلا اشكال فى ثبوت الخيار له مىگوييم بلكه اقوى اين است كه ولى خيار ندارد .\r\n\r\n[ اگر ولىّ اطلاع بر عيب پيدا نكرد تا آنكه مولّى عليه بالغ شد يا افاقه پيدا كرد 
  ]\r\nادامهء متن عروه : « و للمولّى عليه فقط اذا لم يعلم به الولىّ الى ان بلغ أو أفاق »\r\nسيد مىفرمايد : اگر ولىّ اطلاع بر عيب پيدا نكرد تا آنكه مولّى عليه بالغ شد يا افاقه پيدا كرد خيار تنها براى مولّى عليه ثابت است . اين در جايى است كه عيب از عيوب مجوّزهء للفسخ باشد .\r\n\r\n[ امّا اگر عيب از عيوب مجوّزهء فسخ نباشد 
  ]\r\n* و ان كان من العيوب الأخر فلا خيار للولىّ و فى ثبوته للمولّى عليه و عدمه وجهان أوجههما ذلك لانه يكشف عن عدم المصلحة فى ذلك التزويج بل يمكن ان يقال : ان العقد فضولى حينئذ لا أنه صحيح و له الخيار .\r\nو امّا اگر عيب از عيوب مجوّزهء فسخ نباشد مرحوم سيد بين ولىّ و مولّى عليه\r\n\r\n","description":"","footnote":"","page_name":" 4254 ","page_number":136},
  {"content":"\r\n\r\nفرق مىگذارد و مىفرمايد : ولىّ خيار ندارد چون از عيوب مجوّزه كه خيار مىآورد نيست اما آيا مولّى عليه خيار دارد يا نه ؟ مىفرمايد دو وجه است ، وجه بهتر اين است كه خيار دارد براى اينكه كشف مىكند از اينكه مصلحتى در اين تزويج نبوده است بلكه ممكن است بگوييم عقد فضولى و موقوف بر اجازه است نه اينكه صحيح و خيارى باشد .\r\nلكن به نظر مىرسد اين بيان مشوّش است زيرا مفروض كلام جايى است كه عقد صحيح بوده و مصلحت داشته است يعنى هر چند شخص داراى عيب است لكن ولىّ مصلحت ديده و اقدام كرده است .\r\nحال اگر ولىّ با فرض مصلحت اقدام كرده است يعنى عقلاء در فرض علم اقدام به اين تزويج مىكنند وجهى ندارد كه خيار براى مولّى عليه باشد زيرا آن خياراتى كه ذكر شده محدود به موارد خاصّه است و فرض شده كه اين عيب جزء آنها نيست مصلحت هم هست و مفسده هم ندارد .\r\nاگر بگوييد كه خير ، اين تزويج مفسده دارد چون اين شخص عيب دارد و ولىّ نمىدانسته و جاهل بوده و عقلاء در فرض علم ، اقدام به اين تزويج نمىكنند پس مصلحت نبوده بلكه مفسده داشته است در اين صورت هيچ يك از ولىّ و مولّى عليه خيار مصطلح را ندارند و اين تزويج فضولى است و لذا چنانچه ولى تزويج صحيح ديگرى بنمايد عقد دوم صحيح است و در غير اين صورت صحت تزويج اول منوط به تصميم مولى عليه است كه به هنگام بلوغ و عقل بايد اذن بدهد بنابراين ، اينكه ايشان با تعبير يمكن ان يقال و به نحو شايد تعبير كردند و بين ولىّ و مولّى عليه فرق گذاشتند تمام نيست .\r\nپس اگر تزويج مصلحت داشته براى هيچ‌يك از ولىّ و مولّى عليه خيار ثابت نيست و اگر مفسده داشته ، فضولى است و موقوف بر اجازهء مولّى عليه است .\r\nمسأله 11 : مملوك المملوك كالمملوك فى كون تزويجه بيد المولى\r\nاين مسأله روشن است و بحثى ندارد . « * و السلام * »\r\n\r\n","description":"","footnote":"","page_name":" 4255 ","page_number":137},
  {"content":"\r\n\r\n\r\n17 / 7 / 1381 چهارشنبه درس شمارهء ( 457 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا به اين مسأله پرداخته مىشود كه آيا وصى مىتواند مجنون يا صغير را تزويج كند - سپس به ادله پرداخته و ضمن نقل و نقد اقوال فقهاء ، ادامه بحث را در جلسه آتى پى خواهيم گرفت .\r\n* * * \r\nالف ) بررسى حقّ وصىّ در تزويج مجنون يا صغير\r\n\r\n1 ) متن عروة\r\nمسأله 12 : للوصى ان يزوّج المجنون المحتاج الى الزواج . بل الصغير ايضاً لكن به شرط نصّ الموصى عليه . سواء عيّن الزوجة او الزّوج او أطلق . و لا فرق بين ان يكون وصيّا من قبل الأب او من قبل الجدّ لكن به شرط عدم وجود الآخر و الّا فالأمر اليه .\r\nدر اين مسأله بحث راجع به اين است كه آيا وصىّ مىتواند مجنون يا صغير ( اعم از دختر يا پسر ) « 1 » را تزويج نمايد يا اينكه چنين حقى ندارد ؟ مرحوم صاحب عروة مىفرمايند در صورتى كه موصى ( وصيت‌كننده ) تصريح به چنين كارى ( نكاح ) نموده باشد و فرزند او نيز محتاج ازدواج باشد در اين حال وصى مىتواند فرزند او را تزويج كند و تفاوتى ندارد كه موصى شخص خاصى را نيز براى تزويج معيّن نموده باشد و يا اينكه فقط وصيت به تزويج كرده و شخصى را در نظر نگرفته باشد .\r\nو همچنين فرقى نيست كه وصى از طرف پدر مأمور به اين كار باشد و يا از طرف جدّ\r\n\r\n\r\n","description":"","footnote":"\r\n( 1 ) - بنابراين كه مجنون و صغير در متن عروه به معناى جنس باشد كه شامل پسر و دختر شود .\r\n","page_name":" 4256 ","page_number":138},
  {"content":"\r\n\r\nالبته از طرف هر كدام كه وصى شده باشد . تزويج او منوط به عدم وجود طرف ديگر است يعنى اگر بعنوان مثال وصىّ پدر باشد . تا مادامىكه جدّ اولاد در قيد حيات است نمىتواند فرزندان او را تزويج نمايد بلكه در اين فرض ولايت با جدّ مىباشد .\r\n\r\n2 ) اقوال در مسأله\r\nاين مسأله بين فقهاء اختلافى است و آنچه از بررسى كلمات آنها استفاده مىشود اين است كه مجموعاً سه قول در اين مورد وجود دارد\r\n1 . وصى مطلقا حق تزويج ندارد چه اينكه از طرف موصى وصيت به خصوص نكاح شده باشد و يا اينكه وصيت به خصوص نكاح فرزندانش نكرده باشد و همچنين فرقى ندارد كه فرزندان او محتاج به ازدواج باشند يا نباشند . البته در صورت احتياج حاكم بايد آنها را تزويج نمايد .\r\n2 . وصىّ [ در صورتى كه موصى تصريح كرده باشد 
  ] حق تزويج دارد چه به حدّ ضرورت رسيده باشد و چه اينكه ضرورتى در كار نباشد .\r\n3 . اگر به حدّ ضرورت رسيده باشد وصىّ حق تزويج دارد و گرنه چنين حقّى ندارد .\r\n\r\n3 ) بررسى ادلّه مسأله\r\n\r\n: الف ) آيات :\r\n\r\nكلام مرحوم آقاى خويى\r\nمرحوم آقاى خويى به آيه شريفه قرآن كه مىفرمايد    « كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ * فَمَنْ بَدَّلَهُ بَعْدَ ما سَمِعَهُ ، فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ * فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ »    « 1 » استدلال كرده‌اند .\r\n\r\n\r\n","description":"","footnote":"\r\n( 1 ) - بقره / 180 - 182 .\r\n","page_name":" 4257 ","page_number":139},
  {"content":"\r\n\r\nايشان مىفرمايند آيه اول اگر چه در مورد خصوص وصيت به مال است ( زيرا مراد از « خير » مال است و اين اطلاق در قرآن شواهد متعددى دارد ) و در آيه دوم نيز مىفرمايد هر كس وصيت را تبديل و تغيير دهد گناهكار است . و ليكن آيه سوم عام است و شامل محل بحث نيز مىشود . معناى آيه سوم اين است كه وصى حق تغيير و تبديل وصيت را ندارد مگر در موردى كه خوف اين دارد كه موصى در وصيت خود از حق منحرف شده يا گناهى را مرتكب شده باشد و در نتيجه وصيت او موجب پديد آمدن نزاع و كشمكش بين ورثه مىشود . در اين صورت وصى مىتواند با انجام اصلاحات وصيت را تغيير بدهد . مرحوم آقاى خويى مىفرمايند اين آيه به منزله استثناء از نفوذ وصيت مىباشد يعنى هر وصيتى نافذ است و وصى حق تغيير آن را ندارد مگر در موارد خوف از انحراف و مانند آن لذا آيه شريفه شامل وصيت در مورد تزويج مجنون نيز مىشود ( در مورد صغير به طور جداگانه بحث خواهيم نمود ) و آن را نافذ مىداند .\r\n\r\nنقد استاد مد ظله :\r\nحاصل كلام مرحوم آقاى خويى اين شد كه آيه سوم چون جنبهء استثناء نسبت به نفوذ مطلق وصيت دارد و معناى آن اين است كه تا مادامىكه موصى انحراف پيدا نكرده باشد عمل به وصيت او واجب است لذا شامل ما نحن فيه كه وصيت به تزويج مجنون است نيز مىشود و ليكن به نظر ما آيه سوم استثناء از مطلق وصيت نيست بلكه با توجه به وجود كلمه فاء تفريع اين آيه نيز در مورد همان دو آيه قبل است يعنى همانطورى كه در آيه اول مىفرمايد يكى از آداب و سنتهاى مؤكد ( چون تعبير به كُتِبَ شده است ) وصيت به مال براى والدين و اقربين است « 1 » و در آيه دوم نيز از تغيير در آن نهى مىكند . در آيه سوم نيز اطلاق نفوذ وصيت مالى\r\n\r\n\r\n","description":"","footnote":"\r\n( 1 ) - استاد مد ظله : كلمه « خيراً » به معناى مال است و اطلاق بر اولاد نمىشود و روايات ذيل آيه نيز آن را مخصوص به وصيت مالى دانسته است .\r\n","page_name":" 4258 ","page_number":140},
  {"content":"\r\n\r\nرا تخصيص زده و آن را منحصر به صورت عدم وجود انحراف مىكند و به عبارت ديگر آيه سوم نيز در مورد وصيت به مال است و مىفرمايد اگر در وصيت مالى انحرافى توسط موصى وجود داشت ، وصى مىتواند آن را اصلاح كرده و تغيير بدهد . بنابراين تعدّى از آن به محل بحث كه وصيت به نكاح است ممكن نيست لذا به آيه نمىتوان استدلال نمود .\r\n\r\nب ) روايات :\r\nمرحوم آقاى خويى مىفرمايند كه علاوه بر آيه ، رواياتى نيز در مسأله وجود دارد كه مىتوان براى جواز تزويج وصى به آنها تمسك نمود يكى از آنها صحيحه محمد بن مسلم است « عن ابى عبد الله عليه السلام أنه سئل عن رجل اوصى الى رجل بولده و بمال لهم . و اذن عند الوصية ان يعمل بالمال و ان يكون الربح بينه و بينهم فقال : لا بأس به من أجل أن أباه قد اذن له فى ذلك و هو حى » « 1 » مورد اين روايت وصيت به اتجار ( مضاربه ) است و لكن در ذيل آن تعليلى آمده كه عام است و شامل ما نحن فيه نيز مىشود . تعليل اين است كه چنين وصيتى اشكال ندارد زيرا پدر در موقعى كه زنده بود و كأن خودش حق اين گونه تصرفات را در مال فرزندانش داشت ، به وصى اجازه داده است . بنابراين مىتوان چنين استفاده كرد كه هر آنچه را كه پدر در وقت حيات خود مجاز به انجام آن مىباشد اگر به همانها نيز وصيت نمايد ، آن وصيت نافذ است و وصى مىتواند آن را انجام دهد و از جمله آن امورى كه پدر حق انجام آن را دارد تزويج اولاد خودش مىباشد زيرا بر آنها ولايت دارد . نظير اين روايت خبر خالد است . « 2 »\r\nآنگاه در ادامه مىفرمايند مؤيد « 3 » اين روايات ، اخبارى است كه در تفسير « من  بِيَدِهِ عُقْدَةُ النِّكاحِ  » وارد شده و در عده‌اى از آنها در جملهء كسانى كه حق عفو را دارند .\r\nوصى را ذكر كرده است . بديهى است كه به مناسبت حكم و موضوع مراد از وصى در اين اخبار شخصى است كه وصى در نكاح مىباشد نه وصى در ادارهء مطلق\r\n\r\n\r\n","description":"","footnote":"\r\n( 1 ) - الوسائل ، ج 19 ، كتاب الوصايا ، ب 92 ، ح 1 .\r\n( 2 ) - الوسائل ، ج 19 ، كتاب الوصايا ، ب 92 ، ح 2 .\r\n( 3 ) - استاد مد ظله : بلكه بالاتر از تأييد ، اين روايات دلالت بر مطلب دارند و از نظر سندى نيز صحيحه مىباشند .\r\n","page_name":" 4259 ","page_number":141},
  {"content":"\r\n\r\nشئون . نظر استاد : اين روايات به نظر ما نيز دلالت بر مسأله محل بحث دارند و ليكن اطلاق آنها قدرى مورد تأمل است يعنى نمىتوان به اطلاق آنها حكم كرد و در فرضى كه ضرورتى براى ازدواج وجود ندارد نيز به آنها تمسك نمود . زيرا اين روايات ناظر به خصوصيات مسأله نمىباشند لذا اطلاق آنها مشكل است .\r\n\r\n4 ) ذكر دو روايت مبنى بر عدم صحت تزويج وصى نسبت به صغير\r\nدر مورد اينكه وصى صغير را تزويج نمايد تعبيرى را كه مرحوم سيد فرموده‌اند نشان دهندهء اين است كه مسأله قدرى مورد ترديد است چون تعبير به اين صورت است « بل الصغير ايضاً » كه در آن ترقّى شده است . منشأ اين ترديد نيز دو روايت است كه از آنها استفاده مىشود وصى نسبت به صغير حق تزويج ندارد يكى از آنها صحيحه ابن بزيع است « قال : سأله رجل عن رجل مات و ترك اخوين و ابنة و البنت صغيرة ، فعمد احد الأخوين الوصى ( يعنى اين برادر وصى نيز بوده است ) فزوّج الأبنة من ابنه ثم مات ابو الابن المزوّج ، فلما أن مات قال الآخر ، أخى لم يزوّج ابنه ( زيرا دختر كه صلاحيت اجازه دادن نداشته و برادر نيز ولى او نبوده ) فزوّج الجارية من ابنه ، فقيل للجارية : اىّ الزوجين أحب اليك ، الاوّل او الآخر ؟ قالت : الآخر . ثم إن الأخ الثانى مات و للأخ الاول ابن اكبر من الابن المزوج فقال للجارية : اختارى أيهما احب اليك ، الزوج الاول او الزوج الآخر ؟ فقال : الرواية فيها انها للزوج الأخير ، و ذلك انها قد كانت ادركت حين زوّجها و ليس لها ان تنقض ما عقدته بعد ادراكها » « 1 » در اين روايت عقد عموى اول كه وصى نيز بوده است ، فضولى به حساب آمده و گفته‌اند براى صحت آن دختر بايد اجازه دهد و در حالى كه او عقد دوم را اجازه داده لذا عقد اول باطل مىشود . از اينجا استفاده مىشود كه وصى نمىتواند صغيره را تزويج نمايد .\r\nمرحوم آقاى خويى مىفرمايد اين روايت از محل بحث ما اجنبى است زيرا در\r\n\r\n\r\n","description":"","footnote":"\r\n( 1 ) - الوسائل ، ج 20 كتاب النكاح ، ابواب عقد النكاح و اولياء العقد ، ب 8 ، ح 1 .\r\n","page_name":" 4260 ","page_number":142},
  {"content":"\r\n\r\nاين روايت فرض شده است كه عموى اول ، وصىّ در خصوص امر نكاح نيز بوده است در حالى كه مسأله ما نحن فيه ، فرضى است كه در مورد خصوص باب نكاح نيز وصيت شده باشد . لذا بايد آن را حمل بر وصيت در غير باب نكاح نمود . غايت مطلب اين است كه عموى اول كه وصى در شئون دختر بوده است براى خود ولايت و اختيارى نيز در امر تزويج او قائل بوده و اين ربطى به شرع ندارد .\r\nروايت دوم : « صحيحه محمد بن مسلم عن ابى جعفر عليه السلام فى الصبى يتزوّج الصبيّة يتوارثان ؟ قال : ان كان ابواهما اللذان زوجاهما فنعم » « 1 » از مفهوم اين روايت استفاده مىشود كه اگر غير ابوين تزويج كرده باشند آنها ارث نمىبرند و عدم ارث كاشف از بطلان عقد مىباشد . بررسى اين روايت را در جلسه آينده پى خواهيم گرفت .\r\nان شاء الله\r\n« * و السلام * »\r\n\r\n\r\n","description":"","footnote":"\r\n( 1 ) - الوسائل ، ج 20 ، كتاب النكاح ابواب عقد النكاح و اولياء العقد ، ب 12 ، ح 1 .\r\n","page_name":" 4261 ","page_number":143},
  {"content":"\r\n\r\n\r\n20 / 07 / 1381 شنبه درس شمارهء ( 458 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث پيرامون ذيل مسأله 12 در ارتباط با ولايت وصىّ بر نكاح است . در اين جلسه پس از توضيح مختصرى دربارهء صورت‌هاى مختلف وصيت ، بحث در مورد صورت سوم يعنى وصيتى كه در آن ، به امر تزويج صغار اشاره يا تصريح شده را با تحقيقى پيرامون شهرتِ عدم صحّت عقد توسط وصىّ پى مىگيريم ، آنگاه آيات و رواياتى را كه به عنوان دليل قائلين به صحّت و عدم صحّت ، مطرح شده است مورد بررسى قرار مىدهيم .\r\n* * * \r\nالف ) بيان صور مختلف وصيت :\r\nوصيت به لحاظ ذكر متعلّق يا عدم ذكر آن ممكن است به يكى از سه صورت زير انجام پذيرد :\r\n1 - متعلّق آن ذكر نشود . يعنى وصيت به صورت مطلق باشد . مثل اينكه موصى بدون تعيين نوع اختيارات وصىّ ، بگويد : فلان شخص را در امر فرزندان خود وصىّ قرار دادم .\r\n2 - متعلّق وصيت ذكر شود و وصيت تنها به امور مالى باشد .\r\n3 - تزويج صغير يا صغيره - به صورت منحصر يا همراه با انجام امور مالى - متعلّق وصيت باشد .\r\nبحث از صورت اول ، يك بحث اثباتى است بدين معنا كه بايد بررسى شود آيا مىتوان از چنين وصيتى ، ولايت وصىّ بر امر تزويج صغار را استظهار نمود يا خير ؟\r\n\r\n","description":"","footnote":"","page_name":" 4262 ","page_number":144},
  {"content":"\r\n\r\nدر مورد صورت دوم نيز بايد تحقيق شود كه اگر موصى ، شخصى را نسبت به اموال صغار ، وصىّ خود قرار داد ، آيا اين وصيت براى تزويج صغار كفايت مىكند يا نه ؟\r\nاز كلام صاحب حدائق استفاده مىشود كه ايشان تعارض روايات را مانع اتّخاذ قول به كفايت دانسته‌اند . « 1 »\r\nتحقيق دربارهء صورت اول و دوم را به آينده موكول كرده و در اين جلسه به بررسى صورت سوم كه يك بحث ثبوتى است مىپردازيم :\r\n\r\nب ) تحقيق در مورد وصيّتى كه در آن به امر تزويج اشاره يا تصريح شده :\r\n\r\n1 ) توضيحى دربارهء مسأله :\r\nصورت وصيت بدين قرار است كه موصى به شكل اشاره يا تصريح يادآور گشته كه وصىّ در صورتى كه مصلحت بداند ، نسبت به امر ازدواج دختر يا پسرش در حال صغر - يا بنابر آنكه براى جدّ و پدر نسبت به كبيره ولايتى باشد ، پس از بلوغ وى - اقدام نمايد .\r\nبحث در اين است كه آيا اين وصيت - چه موردش منحصر به امر ازدواج ، يا شامل جميع اختيارات موصى اعم از ازدواج و امور مالى باشد - صحيح و نافذ است يا خير ؟\r\nبه مشهور نسبت داده شده كه چنين وصيتى صحيح نيست و عقد وصىّ را فضولى شمرده و نفوذ آن را مشروط به اجازهء صغار پس از بلوغ - و چنانچه مربوط به حاكم باشد نيازمند اجازهء حاكم - دانسته‌اند . البته برخى نيز اين قول به عدم صحّت را قول اشهر شمرده‌اند .\r\n\r\n\r\n","description":"","footnote":"\r\n( 1 ) - حدائق ، ج 23 ، ص 243 .\r\n","page_name":" 4263 ","page_number":145},
  {"content":"\r\n\r\n\r\n2 ) فايده تحقيق در مشهور بودن يا نبودن يك قول\r\nنظر به اينكه برخى شهرت را يكى از مرجحات شمرده و در تعارض بين روايات به آن تمسّك مىكنند ، و از طرفى چنانچه قائل به انسداد شويم - همچنانكه ما نيز به آن تمايل داريم - شهرت به لحاظ اينكه گاه منشأ ظنّ مىگردد ، مىتواند در حكم مسأله مؤثر باشد . دانستن اينكه مثلًا آيا قول به عدم صحّت عقد توسط وصىّ واقعاً مشهور است يا نه ، امرى است مفيد و مؤثّر ، لذا مناسب است آن را مورد بررسى قرار دهيم .\r\n\r\n3 ) تحقيق درباره نسبت « قول به عدم صحت » به مشهور\r\nتا آنجا كه ما تحقيق كرده‌ايم كسانى كه قائل به عدم صلاحيت وصىّ براى امر تزويج شده‌اند ، عبارتند از :\r\n1 - شيخ طوسى در خلاف به بعضى از اصحاب نسبت داده است و ما اين شخص را نمىشناسيم . 2 - خود ايشان در مبسوط قائل به عدم صحت مىباشد . 3 - محقق در شرايع و نافع 4 - علامه در شش كتاب خود : قواعد ، تحرير ، تذكره ، تبصره ، ارشاد ، تلخيص المرام . 5 - شهيد اوّل در لمعه . 6 - فاضل سبزوارى در كفايه . 7 - فاضل اصفهانى در كشف اللثام . 8 - سيد على طباطبائى در رياض 9 - نراقى در مستند .\r\nدر مقابل اين قول ، عدّه‌اى قائل به ثبوت ولايت وصىّ شده و عقد او را نافذ و صحيح دانسته‌اند :\r\n1 . شيخ طوسى در خلاف . 2 . ظاهر كلام يحيى بن سعيد در جامع . كما اينكه كشف اللثام نيز به جامع نسبت داده است . 3 . علّامه به موضعى از مبسوط شيخ نسبت داده و عدّه‌اى ديگر نيز - به احتمال قوى به تبع ايشان - همين نسبت را داده‌اند ولى ما آن را در هيچ يك از ابواب وصيت ، نكاح و حجر مبسوط پيدا نكرديم . « 1 » حال آيا در جاى ديگرى از مبسوط صحت عقد وصى ذكر شده يا خير ؟\r\n\r\n\r\n","description":"","footnote":"\r\n( 1 ) - محققان كتب فقهى كه آدرس اقوال را مىدهند ، برخى گفته‌اند كه ما اين مطلب را پيدا نكرده‌ايم ، برخى ديگر\r\n","page_name":" 4264 ","page_number":146},
  {"content":"\r\n\r\nنمىدانم . 4 . علّامه در مختلف 5 . شهيد اول در غاية المراد . 6 . فاضل مقداد در تنقيح . 7 . محقق كركى در جامع المقاصد . 8 . شهيد ثانى در سه كتاب خود : روضه ، مسالك و حاشيه ارشاد 9 . سيد محمد عاملى صاحب مدارك در نهاية المرام 10 .\r\nفيض در مفاتيح به صحت عقد وصى تمايل دارد ؛ زيرا ايشان پس از بيان اختلاف ، حديثى را كه دلالت بر صحّت دارد نقل كرده و در نقد آن چيزى نيفزوده است . 11 .\r\nشيخ حرّ در وسائل 12 . شيخ يوسف بحرانى در حدائق . 13 . شيخ حسن كاشف الغطاء در انوار الفقاهة . 14 . شيخ محمد حسن نجفى در جواهر .\r\nبنابراين ، قول به اثبات ولايت و عدم اثبات ولايت را مىتوان « قولان مشهوران » دانست ، بلكه با توجه به اينكه اكثريت قائل به اثبات ولايت وصىّ شده‌اند قول به صحّت اشهر است ، نه قول به عدم صحّت .\r\n\r\nج ) بررسى آياتى كه به عنوان مدرك حكم به صحت مطرح شده :\r\nوجوه اعتبارى براى اثبات و نفى ذكر شده كه وجوه قابل بحثى نيست ، مهم آيات و روايات مسأله است كه بايد آنها را بررسى كنيم . نخست آياتى كه براى اثبات صحّت به آنها استدلال شده است را ذكر مىكنيم .\r\n\r\n1 ) آيه اوّل :\r\nكثيرى از مثبتين و نيز كسانى كه در مقام ردّ قول مثبتين بوده‌اند آيه زير را به عنوان دليل آنان ذكر كرده‌اند :\r\n فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ . . .  « 1 »\r\n\r\n\r\n","description":"","footnote":"\r\nآدرس مبسوط ج 4 ، ص 59 را ذكر كرده‌اند ، با اين كه اين آدرس بر عكس نفى صحت مىكند نه اثبات ! ، برخى ديگر قول به صحت عقد را به ج 4 ، ص 60 ، از كتاب مبسوط نسبت داده‌اند كه اصلًا ربطى به بحث ندارد .\r\nاين مسامحات نشان مىدهد كه برخى از مصححان دقت كافى در ارجاعات مبذول نمىدارند .\r\n( 1 ) - سوره بقره ، آيه 181 .\r\n","page_name":" 4265 ","page_number":147},
  {"content":"\r\n\r\nما پيشتر اين آيه را مورد بررسى قرار داده و عرض كرديم كه هيچ دلالتى بر ولايت وصى بر صغير ندارد . بلكه تنها مربوط به اموالى است كه موصى از خود باقى مىگذارد . و همانطور كه يادآور شديم مفاد آيه استحباب مؤكد يا وجوب منسوخ مىباشد ، چه بر اساس برخى روايات قبل از جعل قوانين و احكام ارث ، بر مسلمانان واجب بوده كه در هنگام وصيت ، مقدارى از اموال خود را براى والدين و اقرباء خويش قرار دهند ، پس از آنكه بر اساس احكام ارث ، حقوقى براى آنان مقرّر گرديد ، اين آيه منسوخ گشت . بنابراين براى اثبات ولايت وصى بر صغار نمىتوان به آن استدلال كرد .\r\n\r\n2 ) آيه دوم :\r\n . . . وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ . . .  « 1 »\r\nمىفرمايد : از تو دربارهء يتامى سؤال مىكنند ، بگو : اصلاح امور آنان ( از هر كارى ) بهتر است يعنى چنانچه كارى به صلاح آنان باشد ، انجام آن خوب است و اشكالى ندارد .\r\nفرض مسأله نيز اين است كه وصىّ تشخيص داده است كه ازدواج صغير يا صغيره به صلاح آنان است و مثلًا اگر فرصت فعلى از دست برود ، بعداً چنين مورد مطلوبى براى آنان به دست نمىآيد . بنابراين اقدام وصىّ بىمانع است .\r\n\r\nاشكال مرحوم آقاى حكيم با توضيحى از استاد مد ظلّه :\r\nمرحوم آقاى حكيم مىفرمايد : به اين آيه نمىتوان تمسّك كرد ، زيرا آيه در مقام تشريع قدرت نيست ، بلكه در مقام حثّ بر مقدور است . « 2 »\r\n\r\n\r\n","description":"","footnote":"\r\n( 1 ) - سوره بقره ، آيه 220 .\r\n( 2 ) - مستمسك ، ج 14 ، ص 472 .\r\n","page_name":" 4266 ","page_number":148},
  {"content":"\r\n\r\nيعنى افرادى را كه قادر بر اصلاح هستند دعوت مىكند تا كارى را كه صلاح صغار است انجام دهند ، امّا ناظر به اين نيست كه شخص قادر هست يا نه ، بنابراين ، قدرت را بايد از جاى ديگر اثبات كرد .\r\nالبته ايشان توضيح بيشترى نداده‌اند و تعبير ايشان همين است كه آيه در مقام حثّ بر مقدور است . اما به نظر مىرسد كه به گونه‌اى ديگر بايد به استدلال به آيه اشكال كرد .\r\nاوّلًا : درست است كه آيه شريفه ، اصلاح را خير دانسته و كارى را كه داراى مصلحت باشد نيك شمرده است ، ولى صغرى و مصداق مصلحت را تعيين نمىكند .\r\nاگر عقدى شرعاً صحيح انجام گرفت ، مصداقى براى اصلاح بوده و كار خير به حساب مىآيد امّا اگر آن عقد باطل باشد ، قهراً مصداق عملِ ذى مصلحت نيست .\r\nبه تعبير ديگر ، چنانچه آيه از اوّل در خصوص تزويج توسط اوصياء بحث كرده و مىفرمود : تزويج صغار به دست اوصياء خير است ، استفاده مىشد كه تزويج و عقد صغار مقدور و صحيح است . ولى چون در مقام ردّ توهّم حرمتِ مداخله در امور يتامى است كه از وعيدهاى قرآنى براى مسلمانان به وجود آمده بوده ، « 1 » و اشاره‌اى به مسأله تزويج اوصياء به عنوان مصداقى براى اصلاح ندارد ، بلكه به صورت كلّى ،\r\n\r\n\r\n","description":"","footnote":"\r\n( 1 ) - ( توضيح بيشتر ) در شأن نزول اين آيه روايات بسيارى وارد شده از جمله در تفسير قمى به سند صحيح از عبد الله بن مسكان عن ابى عبد الله عليه السلام نقل مىكند : ، إنّه لما نزلت  « إِنَّ الَّذِينَ يَأْكُلُونَ أَمْوالَ الْيَتامى ظُلْماً ، إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً »  اخرج كل من عنده يتم و سألوا رسول الله صلى الله عليه و آله فى اخراجهم ، فانزل الله تبارك و تعالى  وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ ، وَ إِنْ تُخالِطُوهُمْ فَإِخْوانُكُمْ وَ اللَّهُ يَعْلَمُ الْمُفْسِدَ مِنَ الْمُصْلِحِ  و قال الصادق عليه السلام : لا بأس ان تخالط طعامك بطعام اليتم ، فانّ الصغير يوشك ان يأكل كما يأكل الكبير ، و امّا الكسوة و غيرها فتحسب على كل رأس صغير و كبير كما يحتاج اليه ( تفسير قمى ، ج 1 ، ص 72 ، نور الثقلين ، ج 1 ، ص 211 . . . الفاظ حديث مطابق اين كتاب نقل شد .\r\nدر روايت سماعه هم آمده است قال سألت ابا عبد الله عليه السلام عن قول الله عزّ و جلّ  « وَ إِنْ تُخالِطُوهُمْ فَإِخْوانُكُمْ »  قال يعنى اليتامى اذا كان الرجل يلى الايتام فى حجره فليخرج من ماله على قدر ما يخرج لكل انسان منهم فيخالطهم و يأكلون جميعاً ، و لا يرز أن [ رزأ الشىء و منه : نقصه 
  ] من اموالهم شيئاً ، انّما هى النار .\r\nاين احتمال در مفاد آيه مىرود كه مراد از « اصلاح » در ابتداء آيه كارى است كه منفعت يتيم در آن است ، يعنى در خرج كردن از اموال ايتام مىتوانيد صرفه يتيم را در نظر بگيريد و از مال وى كمتر از سهم يك نفر برداريد ، يا اصلًا از مال يتيم برنداريد ، اين كار بهتر است ، ولى اگر بخواهيد سهم يتيم را همچون سهم ديگران قرار دهيد مانعى ندارد .\r\n","page_name":" 4267 ","page_number":149},
  {"content":"\r\n\r\nاصلاح را خير معرفى كرده ، نمىتوان از آن استفاده كرد كه تزويج صغار به دست اوصياء از مصاديق عمل ذى مصلحت است .\r\nالبته چون سؤال و توهّم در مورد امور مالى بوده ، صحّت اقداماتى نظير بيع و شراء و تصرّف در اموال را مىتوان از آن استفاده نمود .\r\nثانياً : چنانچه آيه دلالت بر مصلحت‌دار بودن تزويج و مقدور بودن و صحّت عقد صغار داشته باشد ، يك اشكال نقضى هم مىتوان به آن وارد كرد ، و ظاهراً منظور آقاى حكيم نيز همين باشد كه فرموده :\r\nمع انّها لو تمّت لم تختصّ بالوصىّ بل تعمّ غيره من الاقارب و الاجانب . « 1 »\r\nزيرا دليلى ندارد كه جواز تزويج ، اختصاص به وصىّ داشته باشد ، و بايد قائل شويم كه تمام مردم حقّ دارند نسبت به تزويج صغار اقدام نمايند ، در حالى كه بلا اشكال ، آيه داراى چنين ظهورى نبوده ، و با ارتكاز عرفى چنين معنايى از آن استفاده نمىشود . نه اين كه عرف مفاد آيه را اثبات خير بودن تزويج به طور كلى بداند و با قرينه‌اى ، غير اوصياء از شمول آيه خارج شده باشد ، بلكه آيه اصلًا ظهورى در اثبات خير بودن تزويج ندارد .\r\n\r\nد ) بررسى رواياتى كه براى اثبات حكم صحّت به آنها استدلال شده است :\r\nبه روايات متعددى براى اثبات ولايت وصىّ استدلال شده است :\r\n\r\n1 ) روايت ابو بصير :\r\nعن ابى بصير عن ابى عبد الله عليه السلام قال : سألته عن الّذى بيده عقدة النكاح ؟ قال : هو الأب و\r\n\r\n\r\n","description":"","footnote":"\r\n( 1 ) - همان ، ص 473 ( توضيح بيشتر ) اگر ما با تناسب حكم و موضوع آيه را به كسانى كه نوعى ارتباط با يتامى دارند تخصيص دهيم باز به اوصياء اختصاص ندارد ، بلكه اولياء عرفى يتامى كه شرعاً هم ولايت ندارند ، قهراً مخاطب آيه فوق مىباشند .\r\n","page_name":" 4268 ","page_number":150},
  {"content":"\r\n\r\nالأخ و الرجل يوصى اليه ، و الذي يجوز أمره فى مال المرأة فيبتاع لها و يشترى . فأىّ هؤلاء عفا فقد جاز . « 1 »\r\nدر قرآن آمده است كه اگر زن را پيش از مباشرت طلاق دهيد بايد نصف مهريه را به او بپردازيد مگر آنكه خود او يا آن كس كه گره ازدواج به دست او است ، آن را ببخشد . « 2 »\r\nأبو بصير مىگويد : از حضرت صادق عليه السلام پرسيدم : چه كسانى اختيار ازدواج را در دست دارند ؟ ( كه نتيجتاً حقّ بخشش مهريه زن را خواهند داشت ؟ ) . آن حضرت چند نفر را نام بردند كه از جملهء آنان الرجل يوصى اليه ( وصىّ ) است .\r\nدر روايت نام اخ نيز برده شده ، كه البته ما سابقاً عرض كرديم جمعاً بين روايات بايد ذكر نام اخ را از باب ذكر مورد غالب كه متعارفاً با رضايت زن توأم است به حساب آورد به ويژه برادرى كه معمولًا عهده‌دار امر ازدواج مىگردد برادر بزرگتر است كه غالباً از طرف خواهرش مأذون است .\r\nدر اين روايت و روايات بعدى « الّذى يجوز امره فى مال المرأة » را نيز از كسانى دانسته است كه علقه زوجيت به دست آنها مىباشد كه ممكن است از آن توهم گردد كه همين كه شخص اختيار امور مالى را دارا باشد سبب مىگردد تا اختيار امر تزويج را نيز دارا گردد .\r\nولى با عنايت به مجموع روايات ، مراد از اين قسمت ، وكيل مطلق است كه نشانه مطلق بودن وكالت اختيار دارى در امور مالى است ، و چون مسائل مالى هر روزه اتفاق مىافتد آن را ذكر كرده و با آوردن اين قيد در صدد معرفى وكيل مطلق برآمده است ، و گرنه ثبوتاً اين قيد دخالت در حكم ندارد بلكه حكم تابع وكالت در تزويج است ، حال يا به تنهايى يا در ضمن وكالت مطلق كه نسبت به جميع امور وجود دارد .\r\n\r\n\r\n","description":"","footnote":"\r\n( 1 ) - وسائل ، ج 20 ، ص 283 / 25634 ، باب 8 از ابواب عقد النكاح و اولياء العقد ، ح 4 ، جامع الاحاديث 25 : 203 / 36879 ، باب 54 از ابواب التزويج ، ح 1 .\r\n( 2 ) - سورهء بقره ، آيه 237 .\r\n","page_name":" 4269 ","page_number":151},
  {"content":"\r\n\r\n\r\n2 ) صحيحهء ابى بصير و محمد بن مسلم :\r\nاين روايت نيز مانند روايت ابو بصير است ولى در پايان دارد كه : فأىّ هؤلاء عفا فعفوه جائز فى المهر اذا عفا عنه . « 1 »\r\n\r\n3 ) روايت حلبى :\r\nعلىّ عن أبيه عن ابن ابى عمير عن حمّاد عن الحلبى عن ابى عبد الله عليه السلام . . . و قال فى قول الله عزّ و جلّ : او يعفو الذي بيده عقدة النكاح ، قال : هو الاب و الاخ و الرجل يوصى اليه و الرجل يجوز امره فى مال المرأة فيبيع لها و يشترى لها فاذا عفى فقد جاز . « 2 »\r\n\r\n4 ) روايت حلبى و ابو بصير و سماعة :\r\nروى الحلبى و ابو بصير و سماعة عن ابى عبد الله عليه السلام فى قول الله عزّ و جلّ :  وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ إِلَّا أَنْ يَعْفُونَ أَوْ يَعْفُوَا الَّذِي بِيَدِهِ عُقْدَةُ النِّكاحِ  ، قال : هو الأب أو الأخ أو الرجل يوصى اليه و الذي يجوز امره فى مال المرأة فيبتاع لها و يتّجر فاذا عفا فقد جاز . « 3 »\r\nاين روايت كه در فقيه نقل شده ظاهراً متّخذ از چند روايت است كه مرحوم صدوق آنها را با اختصار به اين صورت درآورده است .\r\n\r\n5 ) روايت ابو بصير و سماعة :\r\nاين روايت را مرحوم كلينى يك بار به واسطهء ابى على اشعرى از سه طريق به صفوان عن ابن مسكان عن ابى بصير رسانده ، و يك بار هم خود از دو طريق به سماعة مىرساند ، كه نهايتاً ابو بصير و سماعة آن را از امام صادق عليه السلام نقل مىكنند و\r\n\r\n\r\n","description":"","footnote":"\r\n( 1 ) - وسائل ، ج 20 ، ص 283 / 25635 ، همان باب ، ح 5 .\r\n( 2 ) - كافى ، ج 6 ، ص 106 ، ح 3 ، متأسفانه اين روايت در جامع الاحاديث نقل نشده ، با اين كه در وسائل 21 : 316 / ذيل 27173 ( ابواب المهور ، ح 1 ) ، به روايت اشاره شده است .\r\n( 3 ) - فقيه ، ج 3 ، ص 334 ، كتاب الطلاق ، ح 4778 ، وسائل ، ج 21 ، ص 315 / ذيل 27172 ( همان باب ، ذيل ح 1 ) .\r\n","page_name":" 4270 ","page_number":152},
  {"content":"\r\n\r\nمتن آن مانند روايت فقيه مىباشد . امّا سند آن بدين صورت است :\r\n[ ابو على الاشعرى عن محمد بن عبد الجبار ، و أبو العباس محمد بن جعفر الرّزاز ، عن ايوب بن نوح ، حميد بن زياد ، عن ابن سماعة جميعاً عن « 1 » 
  ] صفوان عن ابن مسكان ، عن ابى بصير ، و علىّ عن أبيه ، و عدة من اصحابنا عن احمد بن محمد بن خالد ، عن عثمان بن عيسى ، عن سماعة جميعاً ، عن ابى عبد الله عليه السلام فى قول الله عزّ و جلّ : . . . « 2 »\r\n\r\n6 ) روايت عياشى :\r\nعن ابى بصير عن ابى عبد الله عليه السلام فى قول الله : او يعفو الذي بيده عقدة النكاح ، قال : هو الأخ و الأب و الرجل الذي يوصى اليه و الذي يجوز امره فى ماله بقيمة . قلت له : أ رأيت إن قالت لا اجيز ما يصنع ؟ قال : ليس ذلك لها أ تجيز بيعه فى مالها و لا تجيز هذا ؟ « 3 »\r\nيعنى همچنانكه مجاز است در اموال او تصرف نمايد در اين امر نيز ولايت خواهد داشت ، در توضيح اين تعليل مىتوان گفت كه از اجازه بيع كشف وكالت مطلق داشتن شخص شده ، و لذا قهراً به همان مناطى كه بيع در مال دختر نافذ بوده ( يعنى وكالت ) به همان مناط ازدواج وى هم نافذ است ، و موكل پس از اجراء عقد توسط وكيل نمىتواند ابراز عدم رضايت كند .\r\n\r\n\r\n","description":"","footnote":"\r\n( 1 ) - اين قسمت از سند به اعتماد ذكر آن در سند قبل از آغاز سند افتاده و سند به اصطلاح معلّق است .\r\n( 2 ) - ( توضيح بيشتر ) سند روايت به اين 5 سند بازمىگردد :\r\n1 ) ابو على الاشعرى عن محمد بن عبد الجبار عن صفوان عن ابن مسكان عن ابى بصير عن ابى عبد الله عليه السلام ( اين سند صحيح است )\r\n2 ) ابو العباس محمد بن جعفر الرزاز عن ايوب بن نوح عن صفوان عن ابن مسكان عن ابى بصير عن ابى عبد الله عليه السلام ( اين سند هم صحيح است ) .\r\n3 ) حميد بن زياد عن ابن سماعه عن صفوان عن ابن مسكان عن ابى بصير عن ابى عبد الله عليه السلام ( اين سند با توجه به واقفى بودن حميد و ابن سماعه ، موثق است ) .\r\n4 ) على عن أبيه عن عثمان بن عيسى عن سماعه عن ابى عبد الله عليه السلام ( اين سند ظاهراً صحيح است با توجه به توبه عثمان بن عيسى از مذهب وقف و عدم صحت واقفى بودن سماعة )\r\n5 ) عدة من اصحابنا عن احمد بن محمد بن خالد عن عثمان بن عيسى عن سماعة عن ابى عبد الله عليه السلام ( اين سند هم مانند سند قبلى صحيح است . )\r\n( 3 ) - تفسير عياشى ، ج 1 ، ص 125 / 408 .\r\n","page_name":" 4271 ","page_number":153},
  {"content":"\r\n\r\n\r\n7 ) روايت سماعة :\r\nعن سماعة عن ابى عبد الله عليه السلام : أو يعفو الذي بيده عقدة النكاح قال : هو الأب و الأخ و الرجل الذي يوصى اليه و الذي يجوز امره . . . « 1 »\r\nكه با مختصرى زياده به همان مضمون است .\r\nالبته مجموع روايات مربوط به دختر است ولى حكم پسر را نيز با عدم قول به فصل مىتوان همانند حكم دختر دانست .\r\n\r\nه ) بررسى رواياتى كه براى عدم صحت به آنها استدلال شده :\r\nدر مقابل اين روايات ، به تعداد ديگرى از روايات - اعم از صحيحه و غيره صحيحه - براى اثبات عدم صلاحيت وصىّ بر امر نكاح استدلال شده است :\r\n\r\n1 ) صحيحه ابن بزيع « 2 » :\r\nاين روايت را در جلسات قبل خوانديم و در آن ، عقد وصىّ با اينكه عموى دختر بوده ، فضولى شمرده شده است .\r\n\r\n2 ) صحيحه ابو عبيدهء حذّاء : « 3 »\r\nدر اين روايت هم كه آن را نيز سابقاً خوانده‌ايم ، پس از آنكه عقد اولياء عرفى را كه اوصياء نيز از آنان محسوب مىگردند ، فضولى مىشمارد ، عقد خصوصِ پدر را كه مورد سؤال راوى قرار گرفته ، صحيح مىداند .\r\nروايات ديگر را در جلسه آينده خواهيم خواند . ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) - همان ، ص 126 / 412 .\r\n( 2 ) - وسائل ، ج 20 ، ص 282 / 25631 ( باب 8 از ابواب عقد النكاح و اولياء العقد ، ح 1 ) .\r\n( 3 ) - وسائل ، ج 26 : ص 219 / 32862 ، باب 11 از ابواب ميراث الازواج ، ح 1 .\r\n","page_name":" 4272 ","page_number":154},
  {"content":"\r\n\r\n\r\n21 / 07 / 1381 يكشنبه درس شمارهء ( 459 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث دربارهء ولايت وصىّ در عقد صغيره بود . در جلسه گذشته بعضى از روايات آن را خوانديم و در اين جلسه بقيّه آنها را نقل نموده و وجوهى كه براى جمع آنها گفته شده مورد نقد و بررسى قرار مىدهيم .\r\n* * * \r\nالف ) نقل و بررسى بقيّه رواياتى كه جهت حق داشتن وصى براى تزويج صغيره به آنها استناد شده است :\r\n\r\n1 - صحيحه عبد الله بن سنان\r\nعن ابى عبد الله عليه السلام قال : الذي بيده عقدة النكاح هو ولىّ امرها . « 1 »\r\n\r\n2 - روايت رفاعة\r\nقال : سألت أبا عبد اللَّه عليه السلام عن الذي بيده عقدة النكاح ؟ فقال : الولىّ الذي يأخذ بعضاً و يترك بعضاً و ليس له أن يدع كلّه » . « 2 »\r\nمرحوم نراقى به اين دو روايت - كه در تفسير آيه شريفه  « أَوْ يَعْفُوَا الَّذِي بِيَدِهِ عُقْدَةُ النِّكاحِ »  « 3 » وارد شده - استدلال كرده و فرموده‌اند : منظور از كسى كه عُقدهء نكاح ( گره ازدواج ) به دست او است ولىّ زن مىباشد كه امور مربوط به زن به دست اوست ، و وصىّ شخص نيز كه امور فرزندان در دست اوست « 4 » ولىّ آنها مىباشد و مصداق\r\n\r\n\r\n","description":"","footnote":"\r\n( 1 ) - وسائل 20 : 282 / 25632 ، ب 8 از ابواب عقد نكاح و اولياء عقد ، ح 2 ، جامع الأحاديث 25 : 204 / 36881 ، ب 54 ، از ابواب التزويج ، ح 3 .\r\n( 2 ) - وسائل 20 : 282 / 25633 ، همان باب ، ح 3 ، جامع الأحاديث 25 : 204 / 36882 ، همان باب ، ح 4 .\r\n( 3 ) - سورهء بقره ، آيه 237 .\r\n( 4 ) - ( توضيح بيشتر ) البته شمول اين روايت نسبت به وصى مطلق كه ولايت در تمام يا نوع امور مربوط به زن دارد روشن است ، ولى شمول آن نسبت به وصى در خصوص امر تزويج نياز به بحث دارد .\r\n","page_name":" 4273 ","page_number":155},
  {"content":"\r\n\r\nآيه شريفه خواهد بود كه مورد بحث ما است . پس او مىتواند صغيره را عقد كند . « 1 »\r\n\r\n3 - روايت محمد بن مسلم :\r\nاحمد بن محمّد عن على بن الحسن عن الحسن بن على بن يوسف عن مثنى بن الوليد عن محمد بن مسلم عن ابى عبد الله عليه السلام أنّه سئل عن رجل أوصى الى رجل بولده و بمال لهم و اذن له عند الوصية أن يعمل بالمال و أن يكون الربح بينه و بينهم ، فقال : لا بأس به من أجل أنّ اباهم قد اذن له فى ذلك و هو حىّ . « 2 »\r\n\r\n* بررسى سند روايت :\r\nاحمد بن محمّد همان احمد بن محمّد عاصمى است كه از ثقات و مشايخ كلينى مىباشد . كلمه « عاصمى » در كافى نيست ولى در فقيه كه از كلينى نقل مىكند با لقب عاصمى آمده است . البته هر جا احمد بن محمد در اول اسناد كافى ، عَلى وجه الاطلاق و بدون قرينه ذكر شود متعارفش همان عاصمى است ، خصوصاً اگر مروى عنه او على بن الحسين باشد ، لذا احتياج به ذكر نيست .\r\nبه علاوه ، احتمال ديگر دربارهء احمد بن محمد ، در اين طبقه اين است كه ابن عُقده باشد كه او نيز ثقه است .\r\nمراد از على بن الحسن ، ابن فضال است كه در چاپ نجف فقيه و بعضى كتب\r\n\r\n\r\n","description":"","footnote":"\r\n( 1 ) - امام عليه السلام در بيان آيه شريفه « در صورت طلاق زنان قبل از دخول بايد نصف مهر پرداخته شود مگر اينكه خود آنها يا اولياء عقد آن را ببخشند » در ذيل حديث دوّم مىفرمايند : اولياء عقد فقط مىتوانند قسمتى از مهريه را ببخشند نه تمام آن را ، و البته اين بحث ديگرى است كه بايد در جاى خود بررسى شود .\r\n( 2 ) - وسائل ، 19 : 427 / 24885 ، ب 92 از وصايا ح 1 ، ( توضيح بيشتر ) در متن وسائل به جاى يوسف : يونس ذكر شده ، ولى در مصادر حديث ( كافى 7 : 62 / 19 ، تهذيب 9 : 236 / 921 ، فقيه 4 : 227 / 5538 ) يوسف ذكر شده كه همين هم صحيح است ، اين راوى الحسن بن على بن يوسف معروف به ابن بقاح است كه در كتب رجالى از جمله رجال نجاشى : 40 / 82 ترجمه و توثيق شده است ، نيز ر . ك : ص 414 / 1104 و اسناد بسيار ديگر در كتب حديثى و رجالى .\r\n","page_name":" 4274 ","page_number":156},
  {"content":"\r\n\r\nديگر على بن الحسن نقل شده و بلااشكال غلط است و نسخهء صحيح همان على بن الحسن است كه در چاپ آقاى غفارى از فقيه هم ديده مىشود .\r\nالبته وصف اين راوى در چاپهاى فقيه و نسخ خطى از فقيه كه ما مراجعه كرده‌ايم ميثمى آمده ، اين نيز غلط است و صحيح آن « تيمى » است و تيمى به ميثمى تصحيف شده است . نظير اين تصحيف مكرراً در اسانيد كافى رخ داده است . « 1 » عاصمى رواياتش را از على بن حسن بن فضال نقل مىكند كه او از موالى تيم اللات است و به او تيمى و احياناً تيملى گفته مىشود . ( البته خود او مولى و آزادشده نيست بلكه اجداد وى آزاد شده بودند ، امّا به همه آنها مولى اطلاق مىشود ) « 2 » در هر حال او فطحى و موثق است .\r\nحسن بن على بن يوسف هم ثقه است و دربارهء مثنى بن وليد هم گفته‌اند « لا بأس به » خلاصه روايت موثقه است .\r\n\r\n* معنا و دلالت حديث :\r\nروايت دربارهء شخصى است كه به كسى دربارهء فرزندش وصيت كرده و به او اذن داده كه با اموال او كار كند و منافع آن را بين خود و فرزندان او تقسيم نمايد كه حضرت مىفرمايند : مانعى ندارد چون پدر آنها در حالى كه زنده بوده به او اجازه داده است .\r\nمرحوم آقاى خوئى فرموده‌اند : مقتضاى عموم تعليل « إنّ اباهم قد اذن له و هو حىّ »\r\n\r\n\r\n","description":"","footnote":"\r\n( 1 ) - مثلًا كافى 2 : 275 / 29 ، 3 : 505 / 18 ، 4 : 242 / 4 ، 6 : 381 / 7 ، 7 : 374 / 11 .\r\n( 2 ) - ( توضيح بيشتر ) كلمه مولى در اطلاقات ائمه رجال ، به معناى اعضاء غير اصيل يك قبيله مىباشد ، كه از طريق ولاء عضو آن قبيله شده‌اند ، ولاء غالباً از طريق آزادشدگى صورت مىگرفته ، با آزاد شدن يك شخص توسط يك نفر ، شخص آزاد شده و فرزندان و نوادگانى كه پس از آزاد شدن به دنيا آمده‌اند ، همگى اعضاء الحاقى قبيله آزادكننده بشمار مىآمده‌اند ، در ارتباط « ولاء » نيازى نيست كه خود شخص ، توسط اعضاء قبيله ديگر آزاد شده باشد ، لذا مثلًا حسين بن سعيد و برادر وى حسن ، در كتب رجال به مولى على بن الحسين عليه السلام موصوف گرديده‌اند . ( رجال برقى : 56 ، رجال شيخ طوسى : 385 / 5669 6 )\r\n","page_name":" 4275 ","page_number":157},
  {"content":"\r\n\r\nاين است كه همان اختياراتى كه شخص نسبت به صغار در حال حيات دارد - مثل تصرف در اموال و عقد صغيرة و . . . - و مىتواند آن را به ديگرى واگذار كند ، بعد از وفات نيز با وصيّت ، به وصىّ او منتقل مىگردد و نافذ است .\r\nالبته اين نكته را ايشان متذكر نشده‌اند كه در تصرفات پدر و جدّ نسبت به صغير عدم مفسده كافى است ولى شرط تصرف ديگران در مال صغير مصلحت داشتن است ، زيرا در رواياتى كه در باب وصى و امثال آن وارد شده ، اين معنا هست كه اگر بخواهند در مال صغير و . . . تصرف كنند تنها عدم مفسده كافى نيست و مصلحت داشتن معتبر است و اگر اين ادلّه نبود با تمسك به اطلاق عدم المفسدة را كافى مىدانستيم .\r\n\r\n4 - روايت خالد الطويل :\r\nقال دعانى ابى حين حضرته الوفاة فقال : يا بنى ، اقبض مال اخوتك الصغار و اعمل به ، و خذ نصف الربح و اعطهم النصف ، و ليس عليك ضمان ، فقد متنى ام ولد ابى بعد وفاة ابى الى ابن ابى ليلى فقالت : انّ هذا يأكل اموال ولدى ، قال : فاقتصصت عليه ما أمرنى به ابى ، فقال لى :\r\nابن ابى ليلى : ان كان ابوك أمرك بالباطل لم أجزه ، ثم اشهد علىّ ابن ابى ليلى إن أنا حركته فانا له ضامن ، فدخلت على ابى عبد الله فقصصت عليه قصّتى ثم قلت له ما ترى ؟ فقال : امّا قول ابن ابى ليلى فلا أستطيع ردّه و امّا فيما بينك و بين اللَّه عز و جل فليس عليك ضمان . « 1 »\r\nدر اين روايت نيز شخص در وقت مردن به فرزند خود وصيت نموده كه با اموال او مضاربه كند و سود آن را بين خود و بقيه نصف نمايد كه ابن ابى ليلى آن را باطل دانسته ، ولى حضرت بلامانع مىدانند و مىفرمايند : تو ضامن نيستى .\r\nمرحوم آقاى خويى اين روايت را در استدلال ، مثل روايت محمد بن مسلم دانسته‌اند و لكن نظر به اينكه در اين روايت فقط فرموده‌اند : در مضاربه ضامن نيست\r\n\r\n\r\n","description":"","footnote":"\r\n( 1 ) - وسائل 19 : 427 / 24886 ، همان باب ، ح 2 .\r\n","page_name":" 4276 ","page_number":158},
  {"content":"\r\n\r\nو تعليل و مناط عدم ضمان در آن نيامده قابل استدلال نيست و نمىتوان به عموم آن در بحث ما كه مربوط به ازدواج صغير است تمسك نمود .\r\n\r\nب ) رواياتى كه به آنها استدلال شده كه وصى ، اجازه نكاح صغيره را ندارد و عقد او فضولى است :\r\n\r\n1 - روايت أبو عبيده حذاء\r\nكه روز گذشته خوانديم ، كه ظاهر روايت ، ولايت را انحصاراً براى پدر اثبات كرده و فقط عقد او را صحيح مىداند و ما به قرينه روايات ديگر جدّ را هم ملحق نموده و گفتيم مراد از پدر اعم از بلاواسطه و مع الواسطه مىباشد . و اين انحصار ، ولايت ديگران از جمله وصى را نفى مىكند .\r\n\r\n2 - صحيحه محمد بن مسلم\r\n، قال : سألت أبا جعفر عليه السلام عن الصبى يزوّج الصبيّة ؟ قال : اذا كان ابواهما اللذان زوّجاهما فنعم جائز . . . . « 1 »\r\nمفهوم روايت اين است كه تزويج نمودن توسط غير از « ابوان » جايز نيست ، پس عقد وصىّ هم صحيح نمىباشد .\r\nگفتنى است كه اگر ما براى شرط به طور كلى مفهوم قائل باشيم ، در خصوص اين گونه احاديث ، براى اين كه سؤال سائل به طور كامل جواب داده باشد ، حتماً بايد جمله را مفهوم‌دار بدانيم . و بگوييم كه بين پدر ( و نيز جد ) و ساير افراد همچون عمو و برادر كه به طور متعارف « 2 » عقد بر دختر جارى مىسازند فرق وجود دارد .\r\n\r\n3 - صحيحهء محمد بن مسلم\r\nعن ابى جعفر عليه السلام فى الصبى يتزوّج الصبية يتوارثان ؟ فقال : اذا كان ابواهما اللذان زوّجاهما فنعم ، قلت فهل يجوز طلاق الاب ؟ قال : لا . « 3 » اطلاق آن دلالت\r\n\r\n\r\n","description":"","footnote":"\r\n( 1 ) - وسائل 20 : 277 / 25625 ، باب 6 ، از ابواب عقد النكاح ، ح 8 ، جامع الأحاديث 25 : 193 / 36848 ، باب 51 ، از أبواب التزويج ، ح 2 .\r\n( 2 ) - ( توضيح بيشتر ) كلام استاد - مد ظله - به اين نكته اشاره دارد كه اگر سؤال را از موارد غير متعارف هم منصرف بدانيم ، موارد متعارف حتماً مشمول سؤال سائل مىباشد و امام عليه السلام در پاسخ برخى از صورتهاى سؤال را با منطوق و برخى ديگر را با مفهوم پاسخ گفته‌اند .\r\n( 3 ) - وسائل 20 : 292 / 25657 ، باب 12 از ابواب عقد النكاح ، ح 1 ، جامع الأحاديث ، 25 : 193 / 36849 ، باب 51 از\r\n","page_name":" 4277 ","page_number":159},
  {"content":"\r\n\r\nمىكند كه اگر وصى تزويج نمايد توارثى بين آنها نيست ، و عدم توارث دليل بر بطلان نكاح مىباشد .\r\n\r\n4 - صحيحه ديگر محمد بن مسلم\r\nعن احدهما عليها السلام قال : لا تستأمر الجارية اذا كانت بين ابويها ، ليس لها مع الاب امرٌ و قال : يستأمرها كل احدٍ ما عدا الأب . « 1 »\r\nبه اين روايت نيز براى عدم ولايت وصى استدلال شده است ، اين گونه روايات را نراقى و استادش صاحب رياض ، دليل و سبزوارى در كفايه ، مؤيّد دانسته‌اند .\r\n\r\n5 - روايت ديگرى از محمد بن مسلم\r\nعن ابى جعفر عليه السلام قال : لا ينقض النكاح الّا الأب . « 2 »\r\nاگر عقدى صحّت تأهلى داشت پدر مىتواند اجازه ندهد و آن را به هم بزند ، امّا ديگران نمىتوانند ، پس معلوم مىشود آنها ولايتى ندارند .\r\nمرحوم سبزوارى در كفايه اين روايت را به عنوان تأييد ذكر مىكند ولى ديگران به آن استدلال كرده‌اند .\r\n\r\n6 - روايت عبيدة بن زراره\r\nكه در سند آن قاسم بن سليمان است و به نظر ما معتبر مىباشد ، حضرت مىفرمايند : إن كان ابواهما اللذان زوّجاهما فنعم .\r\nاين روايت نيز مفهوم روشنى دارد كه بين پدر و مادر و بين ديگران تفصيل وجود دارد و آنها با برادر و عمو و . . . تفاوت دارند . غير از پدر و مادر اگر عقد كنند ارث نمىبرند و در نتيجه عقد آنها فضولى است .\r\n\r\n7 - صحيحه منصور بن حازم\r\nعن ابى عبد الله عليه السلام قال : يستأمر البكر و غيرها و لا تنكح\r\n\r\n\r\n","description":"","footnote":"\r\nابواب التزويج ، ح 3 .\r\n( 1 ) - وسائل 20 : 273 / 25611 ، باب 4 ، از ابواب عقد النكاح ، ح 3 ، جامع الأحاديث 25 : 19 / 36839 ، باب 50 ، از ابواب التزويج ، ح 12 .\r\n( 2 ) - وسائل ح 20 ، ص 273 ، ح 5 - اين روايت را زرارة عن اعين نيز نقل مىكند ( وسائل ، ح 20 ، ص 272 ، ح 1 ) و ظاهراً همه اين روايت‌هاى محمد بن مسلم يك روايت بوده كه تقطيع شده ، و در هر حديث بخشى از آن آمده است .\r\n","page_name":" 4278 ","page_number":160},
  {"content":"\r\n\r\nإلّا يأمرها . « 1 »\r\nعموم روايت اقتضاء مىكند كه حتى پدر و مادر هم حق تزويج صغيره را ندارند كه با تخصيص ، آنها خارج مىشوند لكن وصىّ تحت عموم مىماند .\r\nاين روايت را نيز مرحوم سبزوارى به عنوان تأييد و تأكيد ذكر نموده‌اند .\r\n\r\n8 - روايت دعائم الاسلام\r\nعن رسول اللَّه صلى الله عليه و آله و سلم : أنّه نهى ان تنكح المرأة حتى تستأمر . « 2 »\r\n\r\n9 - صحيحه ابن ابى يعفور\r\nعن ابى عبد الله عليه السلام قال : لا تنكح ذوات الآباء من الابكار الّا باذن آبائهنّ . « 3 » پس اذن وصى بىنتيجه است .\r\n\r\n10 - روايت داود بن سرحان\r\nكه ما معتبر مىدانيم ، « 4 » امام صادق عليه السلام در آن مىفرمايند : . . . و اليتمة فى حجر الرجل لا يزوّجها الّا برضاها . « 5 »\r\nبنابراين ، صغيره‌اى كه پدر ندارد رضايت خود او معتبر است و ديگرى نمىتواند او را عقد كند .\r\n\r\n11 - روايت محمد بن اسماعيل بن بزيع\r\n، قال : سأله رجل عن رجل مات و ترك اخوين و ابنة و البنت صغيره ، فعمد أحد الأخوين الوصىّ فزوّج الابنة من ابنه ، ثم مات ابو الابن المزوّج ،\r\n\r\n\r\n","description":"","footnote":"\r\n( 1 ) - وسائل 20 : 284 / 25637 ، باب 9 ، از ابواب عقد النكاح ، ح 1 ، جامع الأحاديث 25 : 188 / 36828 ، همان باب ، ح . 1\r\n( 2 ) - مستدرك ج 14 ، ص 319 ، ب 8 ، ح 1 ، جامع الأحاديث 25 : 189 / 36830 ، همان باب ، ح 3 .\r\n( 3 ) - وسائل 20 : 277 / 25622 ، جامع الأحاديث 25 : 191 / 36842 ، همان باب ، ح 15 .\r\n( 4 ) - ( توضيح بيشتر ) در سند روايت در كافى ، سهل بن زياد واقع است كه به عقيده استاد - مد ظله - ثقه مىباشد . البته روايت در فقيه 3 : 397 / 4396 با نام داود بن سرحان آغاز گرديده و طريق مشيخه فقيه 4 : 468 هم بىشك صحيح است ولى با عنايت به احتمال قوى بر گرفتن حديث از كافى ، دشوار است كه بدون تصحيح سند كافى ، روايت را معتبر دانست .\r\n( 5 ) - وسائل 20 : 268 / 25596 ، باب 3 از ابواب عقد النكاح ، ح 3 ، جامع الأحاديث 25 : 191 / 36843 ، همان باب ، ح 16 .\r\n","page_name":" 4279 ","page_number":161},
  {"content":"\r\n\r\nفلمّا ان مات قال الآخر ، أخى لم يزوّج ابنه فزوّج الجارية من ابنه . فقيل للجارية : اىّ الزوجين احب اليك الاوّل ، او الآخر ؟ قالت : الآخر ، ثم إنّ الاخ الثانى مات و للاخ الاول امن اكبر من الابن المزوّج فقال للجارية : اختارى ايّهما احب اليك الزوج الاول او الزوج الآخر ، فقال :\r\nالرواية فيها انّها للزوج الأخير و ذلك أنّها قد كانت ادركت حين زوّجها و ليس لها أن تنقض ما عقدته بعد ادراكها . « 1 »\r\n\r\n* بررسى سند حديث\r\nبا اينكه ظاهر روايت مضمره است و اسمى از امام عليه السلام برده نشده ولى خلاف بلاغت است و مرسوم نيست كه حديثى با اين طول و تفصيل ، از فرد مجهولى نقل شود و در كتب حديثى كه مربوط به احاديث ائمه عليهم السلام است وارد گردد . لذا معلوم است كه اين مطالب از امام مىباشد و از اين جهت اشكالى نيست .\r\nو اينكه در حديث آمده « قال : الرواية فيها » نه دليل بر اين است كه مروىٌ عنه غير امام است و نه اينكه امام تقيه كرده‌اند بلكه چون بعضى اشخاص با سنىها سر و كار داشتند - خصوصاً اينكه راوى حديث محمد بن اسماعيل در دستگاه خلافت بوده - امام عليه السلام روى جهاتى حديث را از اجداد خود نقل مىفرمودند و حكم واقع را به خود نسبت نداده و به روايت استناد مىكردند .\r\n\r\n* مفاد روايت :\r\nشخصى دو برادر داشته كه يكى از آنها وصى او نيز بوده است . بعد از فوت ، وصىّ ، دختر را براى پسر خودش عقد مىكند و بعد هم مىميرد . سپس آن برادر ديگر ، عقد او را به حساب نياورده و مجدداً همان دختر را براى پسر خودش عقد مىكند و زمانى كه دختر صلاحيت اجازه دادن پيدا كرد از او سؤال مىكند : آيا كدام را مىخواهى ؟ او هم دومى را انتخاب مىكند و بعد اين برادر هم فوت مىكند .\r\n\r\n\r\n","description":"","footnote":"\r\n( 1 ) - وسائل 20 : 282 / 25631 ، باب 8 ، از ابواب عقد النكاح ، ح 1 ؛ جامع الأحاديث 25 : 202 / 36877 ، باب 53 ، از ابواب التزويج ، ح 7 .\r\n","page_name":" 4280 ","page_number":162},
  {"content":"\r\n\r\nسپس پسر بزرگ وصى به دختر مراجعه كرده و مجدداً سؤال مىكند كه كدام زوج را اختيار مىكنى - عقد پدرم يا عمويم را - و حكم مسأله را از امام سؤال مىكنند حضرت مىفرمايند : طبق حديث دختر حق اختيار مجدّد را ندارد ، چون عقد دوم را امضاء كرده و حق به هم زدن آن را ندارد .\r\nبه اين حديث استدلال شده كه چون عقد وصى فضولى و محكوم به بطلان است وصى ولايتى بر تزويج ندارد و اين عمده روايتى است كه براى نفى ولايت به آن تمسك كرده‌اند .\r\n\r\nج ) جمع روايات :\r\nعموماً روايت محمد بن اسماعيل بن بزيع را اخذ كرده‌اند و روايات جواز را توجيه كرده‌اند :\r\n\r\n1 - توجيه مرحوم نراقى :\r\nمرحوم نراقى روايات جواز - كه مَن بيده عقدة النكاح ولىّ و وصىّ است - را اين گونه توجيه كرده‌اند كه در اين روايت هر چند به حسب ظاهر تفسير « من  بِيَدِهِ عُقْدَةُ النِّكاحِ  » ارائه شده ، ولى از آنجا كه اين عنوان در آيهء قرآن موضوع براى جواز عفو نصف مهريه قرار گرفته ، ما مىتوانيم ، روايت را چنين توجيه كنيم كه عناوين ذكر شده در آن مربوط به كسانى است كه حق عفو دارند ، هر چند امر ازدواج به دست آنها نباشد و عنوان « من  بِيَدِهِ عُقْدَةُ النِّكاحِ  » درباره آنها صادق نباشد .\r\nبه ديگر بيان ، چون تفسير موضوع مذكور در آيه ، به عنوان مقدّمه ترتب حكم مذكور در آيه ( جواز عفو ) مىباشد ، ما مقدمه را در نظر نمىگيريم و به ذى المقدمه نظر مىافكنيم و مىگوييم كه حديث موارد جواز عفو را بيان مىكند ، چه موضوع مذكور در آيه درباره آنها صدق كند ، يا نكند ، در نتيجه مىگوييم كه وصى تنها حق عفو از نصف مهريه را دارد ، و حق ازدواج موصى به را ندارد .\r\n\r\n","description":"","footnote":"","page_name":" 4281 ","page_number":163},
  {"content":"\r\n\r\nخلاف ظاهر بودن جدّى اين تفسير و غير عرفى بودن اين جمع آشكار است .\r\n\r\n2 - حمل ولايت وصى بر استحباب\r\nبرخى روايات فوق را حمل بر استحباب كرده‌اند ، يعنى مستحب است با توافق وصى تزويج انجام گيرد ، و لذا تزويج انجام شده توسط وصى اگر درباره دختر نابالغ باشد مستحب است دختر پس از بلوغ عقد را امضاء كند و اگر درباره باكره رشيده باشد مناسب است او نظر وصى را بپذيرد ، همانطور كه دربارهء برادر هم كه در اين روايت در كنار وصى ، از مصاديق  « الَّذِي بِيَدِهِ عُقْدَةُ النِّكاحِ »  دانسته شده گفته‌اند كه ولايت او الزامى نيست ، بلكه اخلاقى است .\r\nالبته در اين حديث ، پدر نيز از مصاديق عنوان فوق دانسته شده كه ولايت او الزامى است . در نتيجه بنابراين توجيه ، حديث به اعم از ولايت الزامى و اخلاقى حمل مىشود .\r\nاين معنا را كه كاشف اللثام و ديگران ذكر كرده‌اند ، نراقى بسيار خلاف ظاهر مىداند ، و حق هم با ايشان است ، زيرا صرف نظر از اين نكته كه استحباب استيذان از وصى ، ظاهراً در فتاواى علماء سابقه ندارد ، اساساً بسيار بعيد است كه به مجرد استحباب اذن گرفتن از كسى ، او را صاحب اختيار امر تزويج دانسته و عنوان « من  بِيَدِهِ عُقْدَةُ النِّكاحِ  » را بر وى منطبق سازيم ، از سوى ديگر ارتكاز عقلايى بسيار مستبعد مىداند كسى كه تنها مستحب است از وى در امر ازدواج نظرخواهى شود و به نظر او عمل گردد ، حق عفو نصف مهر را داشته باشد ، بنابراين عرف زير بار اين معنا نمىرود كه  « الَّذِي بِيَدِهِ عُقْدَةُ النِّكاحِ »  را كه حق عفو نصف مهر را دارد ، در موردى كه استحباب استيذان از كسى در كار است حمل كنيم ، و اگر مراد از حق عفو در آيه را هم حق اخلاقى بدانيم ، بايد ملتزم به دو خلاف ظاهر گرديم ، هم تصرف در  « الَّذِي بِيَدِهِ عُقْدَةُ النِّكاحِ »  ، هم تصرف در  « يَعْفُونَ »  و حق عفو داشتن اين عنوان .\r\nخلاصه اين جمع اصلًا عرفى نيست .\r\n\r\n","description":"","footnote":"","page_name":" 4282 ","page_number":164},
  {"content":"\r\n\r\nتوجيه ديگرى كه كاشف اللثام مطرح كرده اين است كه مراد از موصى اليه جدّ يا امام عليه السلام باشد ، به اين اعتبار كه خداوند به اجداد يا امام عليه السلام سفارش كرده كه در كار صغار دخالت كنند .\r\nولى روشن است كه اين توجيهات اصلًا عرفى نيست . « 1 »\r\n\r\n3 - توجيه استاد ( مد ظلّه ) درباره « موصى اليه »\r\nكلمه « اوصى » و « وصىّ » كه به معناى وصيت بعد از مرگ به كار مىرود ، اصطلاحى است كه در بين فقهاء رايج شده ، ولى در اصل لغت و عرف سابق و اطلاقات قرآنى اين ماده به معناى مطلق سفارش مىباشد ، خداوند در قرآن وصيت را به خود نسبت داده مىفرمايد : وصيكم اللَّه و وصينا و . . . ، روشن است درباره خداوند مرگ تصوير ندارد ، پس وصيت به معناى سفارش بعد از مرگ نيست ، بلكه به معناى عام مطلق سفارش مىباشد و در عرف كنونى هم كلمه توصيه همين معنا را حفظ كرده است .\r\nدر روايات بحث ما نيز مىتوان « موصى اليه » را به اين معنا گرفت .\r\nدر توضيح اين احتمال مىگوييم كه مصاديق ذكر شده براى  « الَّذِي بِيَدِهِ عُقْدَةُ النِّكاحِ »  در روايات ، همچون اب ، اخ ( كه ما آن را به اخ مأذون و وكيل حمل كرديم ) ، و الّذى يبيع و يشترى ( كه ما آن را به معناى وكيل زن گرفتيم ) همگى مربوط به زن مىباشد يعنى اب زن ، اخ زن ، وكيل زن ، ما موصى اليه را هم مىتوانيم به معناى موصى اليهِ زن معنا كنيم ، يعنى كسى كه زن به او در امر تزويج سفارش كرده است .\r\nدر اينجا اين سؤال پيش مىآيد كه فرق بين « موصى اليه » ، و « الّذى يبيع و يشترى » بنابر تفسير ما از اين دو عنوان چيست ؟ پاسخ سؤال اين است كه « موصى اليه » وكيل خاص در امر تزويج است ، و « الّذى يبيع و يشترى » ، وكيل عام زن در كارهاى خود از\r\n\r\n\r\n","description":"","footnote":"\r\n( 1 ) - ( توضيح بيشتر ) بويژه در توجيه اخير ، مجرّد سفارش الهى به اجداد يا امام عليه السلام در حق صغار سبب نمىگردد كه ما روايت را به اين موارد اختصاص دهيم ، از سوى ديگر بدون هيچ قرينه‌اى مراد از موصى اليه ، موصى اليه را خداوند بگيريم و مراد از وصيت را وصيت حضرت حق بدانيم .\r\n","page_name":" 4283 ","page_number":165},
  {"content":"\r\n\r\nجمله تزويج مىباشد .\r\nخلاصه استدلال علماء به اين روايات در صورتى صحيح است كه مراد از موصى اليه را ، موصى اليه پدر يا جد بگيريم ، در حالى كه چنين معنايى از روايت روشن نيست .\r\nتفسيرِ ما اگر خلاف ظاهر هم باشد ، خلاف ظاهر اندكى است و طرح روايت به شمار نمىآيد ، لذا در مقام جمع عرفى بين روايات مىتوان اين معنا را پذيرفت ، لذا نمىتوان اين روايت را دليل ولايت وصى بر صغيره يا باكره رشيده ( بنابر مبناى ما ) دانست .\r\nدليل صحيح در اين مقام ، عموم تعليل روايت محمد بن مسلم است « 1 » كه ما ظهور آن را در اين معنا مىپذيريم ، ولى با عنايت به عدم نص بودن روايت در عموم تعليل ، بايد جمع اين روايات را با روايات مخالف ديگر كه با اطلاق يا مفهوم ، ولايت وصى را نفى مىكند ، بررسى كنيم ، بررسى اين امر را به جلسه آينده واگذار مىكنيم .\r\n« * و السلام * »\r\n\r\n\r\n","description":"","footnote":"\r\n( 1 ) - استاد ( مد ظله ) در جلسه 464 اشاره خواهند فرمود كه استدلال به عموم تعليل روايت فوق صحيح نيست ، بلكه استدلال صحيح همان رواياتى است كه موصى اليه را از مصاديق ،  « الَّذِي بِيَدِهِ عُقْدَةُ النِّكاحِ »  دانسته‌اند .\r\n","page_name":" 4284 ","page_number":166},
  {"content":"\r\n\r\n\r\n22 / 07 / 1381 دوشنبه درس شمارهء ( 460 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه بررسى ادله صحت تزويج صغار توسط وصى را همچون رواياتى كه  « الَّذِي بِيَدِهِ عُقْدَةُ النِّكاحِ »  را به عده‌اى از جمله « وصى » يا به « ولى امرها » تفسير كرده است ، پيگيرى و مناقشهء خود را بر آنها ذكر مىكنيم . سپس به بررسى ادلهء دال بر عدم جواز تزويج وصى مىپردازيم و آنها را نيز مخدوش مىدانيم و در پايان با استناد به عموم تعليل در روايت محمد بن مسلم و با توجه به اينكه مراد از ولايت « اب » در رواياتى كه عقد او را نافذ شمرده‌اند اعم از اقدامات بالمباشره يا بالتسبيب اوست عقد صغار توسط وصى را صحيح مىدانيم .\r\n* * * بحث دربارهء ادله‌اى بود كه براى ولايت وصى بر تزويج صغار به آنها استدلال شده است . يك دسته از آن ادله ، رواياتى است كه در تفسير  « الَّذِي بِيَدِهِ عُقْدَةُ النِّكاحِ »  وارد شده و وصى را نيز از جملهء آنها شمرده است . در جلسه پيش تقريب استدلال به اين دسته روايات را نقل كرديم . سپس به مناقشهء در آنها پرداختيم .\r\n\r\nالف : تكميل مناقشه در استدلال به روايات مذكور\r\nگفتيم معلوم نيست « ايصاء » در اين روايات به معناى اصطلاحى و فقهى به كار رفته باشد و بعيد نيست به همان معناى لغوى خود ( سفارش ) كه در آيات و روايات\r\n\r\n","description":"","footnote":"","page_name":" 4285 ","page_number":167},
  {"content":"\r\n\r\nو عرف امروزه نظائر زيادى دارد استعمال شده باشد . « 1 » بر اين اساس مىگوييم : چون در روايات مذكوره تصريح نشده كه سفارش‌كننده چه كسى است . آيا پدر و جدّ است يا شخص ديگرى مثلًا خود زن ؟ لذا احتمال دارد منظور از « الرجل يوصى اليه » كسى است كه خود زن به او سفارشِ پرداختن به امر تزويجش را نموده كه اصطلاحاً همان وكيل است نه اينكه پدر و جدش او را براى بعد از مرگ وصى قرار داده باشند . همان گونه كه پيش از اين در توجيه حق دخالت داشتن « اخ » نيز همين توجيه را بيان كرديم . خصوصاً اگر به ذيل روايت كه دسته‌اى ديگر را نيز اضافه مىكند توجه كنيم كه مىفرمايد : « او من يجوز امره فى مال المرأة فيبتاع لها و يشترى » .\r\nمنظور از اين عبارت شخصى است كه با توكيل زن چنين اختيارى را پيدا كرده است .\r\nلذا به نظر مىرسد منظور از دو دستهء پيش از آن ( اخ ، الرجل يوصى اليه ) نيز برادر و يا كسى باشد كه زن آنها را وكيل كرده و ذكر اين افراد همه از باب مثال باشد .\r\nشيخ طوسى نيز در نهايه تعبيرى دارد كه گويا ايشان نيز از اين روايت همين معنا را فهميده است عبارت ايشان چنين است : « و الذى بيده عقدة النكاح الاب او الجد مع وجود الاب الادنى او الاخ اذا جعلت الاخت امرها اليه او من وكّلته فى امرها » . « 2 »\r\n\r\nب : استدلال به رواياتى كه « الَّذِي بِيَدِهِ عُقْدَةُ النِّكاحِ » را به « ولى امرها » تفسير نموده‌اند\r\n\r\n1 ) توضيح استدلال\r\nدر برخى روايات همچون صحيحهء عبد الله بن سنان و رفاعة « 3 » در تفسير  « الَّذِي \r\n\r\n\r\n","description":"","footnote":"\r\n( 1 ) - استاد مد ظله در يكى از دروس آتى از اين نظر عدول مىكنند و استدلال به اين دسته روايات را صحيح دانسته و استدلال به عموم تعليل صحيحه محمد بن مسلم را نادرست مىدانند .\r\n( 2 ) - ( توضيح بيشتر ) نهايه شيخ طوسى ، برگرفته از متون اخبار با همان الفاظ يا الفاظ نزديك به آن مىباشد ، تعبير فوق مىتواند برگرفته از روايات پيشين باشد ، با اين توضيح ، مراد شيخ طوسى از « اخ » ، اخ وكيل از سوى دختر بوده و ساير عناوينى كه در روايت ذكر شده همگى در عنوان « من وكلته فى امرها » مندرج بوده ، و از جمله « الرجل يوصى اليه » از مصاديق همين عنوان مىباشد .\r\n( 3 ) - وسائل 20 : 282 / 25632 و 25633 . ابواب عقد النكاح و اولياء العقد باب 8 ح 2 و 3 ، جامع الأحاديث ، 25 :\r\n","page_name":" 4286 ","page_number":168},
  {"content":"\r\n\r\n بِيَدِهِ عُقْدَةُ النِّكاحِ »  فرموده‌اند : مراد از آن « ولى امرها » يا « الولى الذي يأخذ بعضاً و يترك بعضاً » مىباشد ممكن است به اين روايات نيز به اين تقريب استدلال شود كه مراد از « ولى امرها » كسى است كه نسبت به غالب امور زن و مسائل مالى ولايت داشته باشد و چون شارع در اين روايات به چنين كسى حق تزويج و به تبع ، حق عفو داده و وصى و كسى كه او را قيم بر امور صغار قرار داده‌اند ولى امر غالب امور آنهاست پس به جعل شارع او حق تزويج آنها را نيز دارد .\r\nبديهى است صحت استدلال به اين روايات ، ديگر به تصريح موصى به اينكه وصى حق تزويج صغار را هم دارد نيازى ندارد ، همين كه او را قيم در امور قرار داد به حكم شارع او حق تزويج هم دارد . بلكه ممكن است اطلاق روايت را شامل موردى دانست كه موصى تصريح كرده كه وى حق تزويج صغار را ندارد ، ولى شارع براى وصى چنين حقى قائل باشد . « 1 »\r\n\r\n2 ) مناقشهء استاد - مد ظله - در استدلال مذكور\r\nاين استدلال مبتنى بر اين است كه منظور از « ولى امرها » كسى باشد كه در غالب امور زن ولايت دارد تا شامل وصى گردد . در حالى كه چنين ظهورى در كار نيست بلكه به تناسب حكم و موضوع مىتوان گفت مراد از « ولى امرها » در تفسير آيهء شريفه كسى است كه در خصوص امر ازدواج و امور مربوط به آن ولايت داشته باشد ، و ولايت داشتن وصى در امر تزويج اوّل الكلام است .\r\nاز سوى ديگر نفس اين ادعاء كه وصى در غالب امور ، حق تزويج صغار را دارد بسيار بعيد مىباشد زيرا اگر كسى در حال حيات خود ، شخصى را در امور مالى\r\n\r\n\r\n","description":"","footnote":"\r\n204 / 36881 و 36882 ، باب 54 از ابواب التزويج ، ح 3 و 4 .\r\n( 1 ) - ( توضيح بيشتر ) يعنى بنابراين احتمال ، حق وصى ، حق شرعى است نه حق مالكى كه از اعتبار و جعل موصى نشأت گرفته باشد تا اختصاص به جايى داشته باشد كه ولايت در امر تزويج مورد نظر موصى در وصيتش باشد .\r\n","page_name":" 4287 ","page_number":169},
  {"content":"\r\n\r\nصغيره‌اش وكيل كند با اينكه تمام امور مالى آن صغيره به دست او قرار گرفته لكن هيچ‌گاه او شرعاً حق تزويج آن صغيره را بدون اذن پدرش ندارد . حال اگر كسى كه در حال حيات صرفاً متصدى امور مالى صغيره است نتواند او را تزويج كند چگونه مىتوان گفت وصيى كه فقط متصدى امور مالى صغار پس از فوت پدرشان شده ، شارع به او چنين حقى داده است . ؟ ! « 1 »\r\n\r\nيك اشكال و پاسخ آن\r\nان قلت : اگر مراد از « ولى امرها » كه در تفسير  « الَّذِي بِيَدِهِ عُقْدَةُ النِّكاحِ »  آمده ، كسى باشد كه صرفاً در امر نكاح ولايت دارد لازمه‌اش ضرورت به شرط المحمول است و فائده‌اى بر اين تفسير مترتب نخواهد بود ، چون معناى جمله اين مىباشد كه كسى كه ولايت شرعى بر امر ازدواج داشته باشد ، ولايت شرعى بر امر ازدواج دارد و اين جمله لغو مىباشد .\r\nقلت : فائدهء آن دفع مطلبى است كه برخى از عامه به آن معتقدند . عده‌اى مانند طبرى در تفسير آيهء شريفه مىگويند مراد از  « الَّذِي بِيَدِهِ عُقْدَةُ النِّكاحِ »  شوهر است و عفو او را به معناى عفو از نصف مهرى كه پرداختنش به خاطر طلاق پيش از دخول بر او واجب نيست گرفته مىگويد آيه ، طلاق غير مدخوله را موجب تنصيف مهريه دانسته مگر اينكه زوجه از اين نصف هم عفو كند يا زوج مهريه را تنصيف نكند و تمام آن را به او بپردازد .\r\nلذا روايات ما در مقام دفع اين نظريه فرموده‌اند مراد از  « الَّذِي بِيَدِهِ عُقْدَةُ النِّكاحِ »  زوج نيست بلكه كسى است كه امر نكاح به دست اوست يعنى يا خود زوجه و يا ولى او از نصف مهريه صرف‌نظر كنند و آن را بخشيده و از زوج هيچ مقدار از آن\r\n\r\n\r\n","description":"","footnote":"\r\n( 1 ) - ( توضيح بيشتر ) ، اين نقض ، درباره اطلاق استدلال به روايت مىباشد نه اصل استدلال ، چون محل كلام ما ، هم شامل وصىّ در خصوص امر تزويج مىباشد كه نقض فوق در اين باره نمىآيد ، و هم در مورد وصى در متعارف امور به جز تزويج كه نقض فوق درباره آن مطرح مىگردد ، البته اصل اشكال حلى استاد - مد ظله - كه ولايت شرعى داشتن وصى در امر تزويج اوّل الكلام است ، تمام موارد بحث را شامل مىگردد .\r\n","page_name":" 4288 ","page_number":170},
  {"content":"\r\n\r\nرا نگيرند » . « 1 »\r\nپس ادله‌اى كه تاكنون ذكر كرديم هيچ يك براى اثبات جواز تزويج صغار توسط وصى كافى نيست .\r\nبلى عموم تعليل در صحيحهء محمد بن مسلم كه مرحوم آقاى خوئى نيز به آن تمسك كرده‌اند براى جواز تزويج صغيره توسط وصى خوب است . « 2 » اكنون ادله‌اى كه براى عدم جواز به آن استدلال شده را بررسى مىكنيم .\r\n\r\nج : بررسى ادلهء دال بر عدم جواز تزويج صغيره توسط وصى\r\nروايات متعددى وارد شده است كه ممكن است به آنها براى عدم جواز تزويج وصى استدلال بشود و ما در جلسهء پيش آنها را ذكر كرديم مانند روايت أبو عبيدهء حذاء « 3 » كه عقد غير پدر را صحيح ندانسته و آن را فضولى حساب كرده يا روايت محمد بن مسلم « 4 » كه حكم به توارث بين صغير و صغيره ( كه لازمهء صحت نكاح است ) را تنها در صورتى صحيح مىداند كه پدرانشان آنها را تزويج كرده باشند ، يا رواياتى كه دلالت بر انحصار ولايت در پدر مىكند يا صحيحهء ابن بزيع « 5 » كه عقد وصى را فضولى فرض كرده است لذا قائل به صحت عقد وصى بايد از اين روايات پاسخ بدهد .\r\n\r\n\r\n","description":"","footnote":"\r\n( 1 ) - ( توضيح بيشتر ) محصّل بيان استاد - مد ظلّه - اين است كه حمل « ولى امرها » بر  « الَّذِي بِيَدِهِ عُقْدَةُ النِّكاحِ »  از نوع حمل شايع صناعى نيست ، بلكه اين قضيه از قبيل تفسير لفظى است ، كه قهراً مشكل ضرورت به شرط محمول را ندارد ، يعنى روايت مراد از عنوان فوق را بيان مىكند و به مدلول مطابقى به اتحاد معنون‌هاى اين دو عنوان كارى ندارد .\r\n( 2 ) - استاد - مد ظله - در جلسات آتى در اين استدلال مناقشه خواهند كرد .\r\n( 3 ) - وسائل 26 : 219 / 32862 ، باب 11 ، از ابواب ميراث الازواج ، ح 1 .\r\n( 4 ) - وسائل 20 : 292 / 25657 ، ابواب عقد النكاح و اولياء العقد ، باب 12 ، ح 1 ، جامع الأحاديث 25 : 192 / 36848 ، 36849 ، باب 51 ، از أبواب التزويج ، ح 3 .\r\n( 5 ) - وسائل 20 : 282 / 25631 ، باب 8 ، از ابواب عقد النكاح و اولياء العقد ، ح 1 ، جامع الأحاديث 25 : 202 / 36877 ، باب 53 ، از أبواب التزويج ، ح 7 .\r\n","page_name":" 4289 ","page_number":171},
  {"content":"\r\n\r\n\r\n1 ) توجيه رواياتى كه ولايت را منحصر در پدر و يا صحت عقد را منحصر در عقد او مىداند :\r\nصاحب جواهر و مرحوم آقاى حكيم و مرحوم آقاى خوئى مىگويند ذكر « اب » در اين روايات از باب مثال است به قرينهء اينكه جدّ كه در آنها نامى از او برده نشده نيز ولايت داشته و عقد او مسلّماً صحيح است لذا منافات ندارد كه وصى نيز مانند پدر بتواند صغيره را تزويج كند .\r\n\r\n2 ) مناقشهء استاد ( مد ظله )\r\nاستشهاد اين آقايان براى مثال بودن « اب » و توسعهء آن به هر ولىاى به اينكه ولايت داشتن جد و صحت عقد او قرينهء بر آن است ، صحيح نمىباشد زيرا استعمال كلمهء « اب » در پدر با واسطه كه شامل جد شود فراوان و شايع است و مىتوان با استناد به ادله‌اى كه براى جد نيز ولايت قائل شده و عقد او را صحيح دانسته كلمهء « اب » در اين روايات را به معناى اعم از پدر با واسطه و بلاواسطه اخذ كرد لذا اين قرينه براى توسعهء مذكور كافى نيست .\r\nعلاوه بر اين كه اگر پدر از باب مثال بوده و موضوع حكم در واقع « ولى » باشد بايد در شمول حكم نسبت به مصاديقى مانند عمو ، دائى ، برادر و مادر ، به مشكل برخورد كنيم كه آيا اين عنوان شامل آنها نيز مىشود يا نه در حالى كه بلااشكال متفاهم از اين عبارت در روايات كه مثلًا مىگويد « لا ينقض النكاح الا الاب » و فقط پدر را ولى دختر مىداند اين است كه عمو يا برادر ولايتى بر او ندارند ؟ پس اين تقريب براى توسعه دادن كلمهء اب در مطلق « ولى » به طورى كه شامل وصى نيز گردد صحيح نيست .\r\n\r\n3 ) پاسخ صحيح به استدلال به روايات حاصره ولايت در پدر\r\nبه نظر ما جواب صحيح اين است كه بگوييم ولايت « اب » كه در مورد دختر نافذ\r\n\r\n","description":"","footnote":"","page_name":" 4290 ","page_number":172},
  {"content":"\r\n\r\nاست اعم از اعمال ولايت او بالمباشرة يا بالتسبيب است خواه پدر خودش تزويج كند يا ديگرى را در آن كار وكيل كند ، عرف تزويج را در هر دو صورت مستند به پدر مىداند لذا چون تزويج وصى با اذن پدر و لو پس از فوتش تسبيباً به او مستند است ، اگر دليلى وجود داشت كه تزويج وصى را صحيح مىدانست اين روايات منافاتى با آن نخواهد داشت .\r\nبه ديگر بيان ، همچنان كه صحت عقد وكيل پدر ، با ادله حاصر ولايت در پدر منافاتى ندارد ، صحت عقد وصيى كه از سوى پدر حق تزويج يافته ، با چنين ادله‌اى منافات ندارد .\r\nپرواضح است كه همين جواب براى صحيحهء محمد بن مسلم كه توارث زوجين از يكديگر - كه لازمهء صحت عقد آنهاست - را منحصر در تزويج پدر و جد دانسته است نيز كافى مىباشد چون عنوان تزويج پدر و جد ، بر تزويج وصى از جانب آنها نيز صدق مىكند .\r\nعلاوه بر اين كه ، چون مستدِلّ به مفهوم اين روايت تمسك كرده و مىگويد : اگر غير ابوين صغيرين را به ازدواج درآورده باشند بين آنها توارثى نيست و لازمه‌اش عدم صحت عقد آنها است لذا ما پاسخ ديگرى نيز مىتوانيم بدهيم چون اين استدلال مبتنى بر تمسك به اصالة العموم و اصالة عدم تخصيص در دوران امر بين تخصيص و تخصّص در فردى كه مىدانيم تحت عام نيست مىباشد كه مبناى شيخ انصارى رحمه الله است و مختار ما همچون مرحوم آخوند اين است كه تمسك به اصالة العموم و حكم به عدم تخصيص صحيح نيست لذا مىتوان قائل شد كه آن دو از يكديگر ارث نمىبرند ولى در عين حال ازدواجشان صحيح است .\r\n\r\n4 ) توضيح مبناى اصولى عدم جواز تمسك به عام براى تبيين كيفيت اراده با روشن بودن مراد\r\nاگر دو نفر به نام زيد بودند كه يكى عالم و ديگرى جاهل بود و ما نمىدانيم مراد\r\n\r\n","description":"","footnote":"","page_name":" 4291 ","page_number":173},
  {"content":"\r\n\r\nمتكلم كه گفته است لا تكرم زيداً آيا زيد عالم است تا تخصيص بر أكرم العلماء باشد يا مرادش زيد جاهل است تا او تخصّصاً خارج باشد ، مرحوم شيخ انصارى و مرحوم آخوند هر دو مىگويند به اصالة العموم و تطابق مراد استعمالى با مراد جدى تمسك و حكم به عدم تخصيص مىشود . بنابراين زيد عالم واجب الاحترام مىباشد . « 1 »\r\nاما اگر تنها يك نفر معيّن به نام زيد بود و حكم عدم لزوم احترام وى معلوم باشد ولى ما نمىدانستيم آيا او عالم است تا لا تكرم زيداً تخصيص أكرم العلماء باشد يا جاهل است تا او تخصّصاً خارج باشد ، مرحوم شيخ در اينجا نيز به اصالة العموم تمسك كرده و حكم به تخصّص و جاهل بودن زيد مىكند . نتيجه اين مبنا در مورد لزوم احترام نيست ، چون حكم عدم لزوم احترام معلوم است بلكه در اين است كه زيد به ديگر احكام جاهل ، محكوم و احكام ديگر عالم از او سلب مىشود . به اين تقريب كه مقتضاى عكس نقيض قضيه ، خروج آن فرد بالتخصص است چون مفاد أكرم العلماء چنين است : كل عالم يجب اكرامه و عكس نقيض آن مىشود : كل من لم يجب اكرامه فليس بعالم اگر اين كبرى را به صغرايى كه از لا تكرم زيداً استفاده شده كه :\r\nزيد لا يجب اكرامه ضميمه كنيم ، نتيجه مىگيريم كه زيد ليس بعالم . « 2 »\r\n\r\n\r\n","description":"","footnote":"\r\n( 1 ) - ( توضيح بيشتر ) حال آيا با تمسّك به اصالة العموم مىتوان از « لا تكرم زيداً » رفع اجمال كرد و مراد از زيد را در اين جمله زيد جاهل دانست ؟ بحث ديگرى است كه از محلّ كلام بيرون است . آنچه استاد - مد ظله - بر آن تكيه دارند اين است كه شمول « أكرم العلماء » نسبت به زيد عالم با توجه به اصالة العموم در اين فرض آشكار است ، امّا حكم زيد جاهل چيست ؟ بحثى ديگر است .\r\n( 2 ) - ( توضيح بيشتر ) ممكن است استدلال فوق را به شكل ديگرى تقريب كرد و آن اين است كه مفاد « لا تكرم زيداً » و « اكرم العلماء » چنين است :\r\nزيد لا يجب اكرامه .\r\nكل عالم يجب اكرامه .\r\nاين دو قضيه ، قياسى از نوع شكل دوم تشكيل مىدهند كه شرائط انتاج ( كلية كبرى ، اختلاف دو مقدمه در سلب و ايجاب ) در آن محفوظ است . لذا بايد چنين نتيجه‌اى از آن گرفته شود : زيد ليس بعالم .\r\nولى بايد دانست كه روح اين استدلال همان استدلالى است كه استاد - مد ظله - در متن فرموده‌اند ، چه شكل دوم قياس با بازگشت به شكل اول نتيجه مىدهد و بازگشت آن به شكل اول ، از طريق عكس نقيض كبرى مىباشد ، بنابراين بحث استاد - مد ظله - دقيقاً اين استدلال را هم شامل مىگردد .\r\n","page_name":" 4292 ","page_number":174},
  {"content":"\r\n\r\nولى مرحوم آخوند مىفرمايند حجيت عكس نقيض در قضاياى رياضى كه همه قطعى بوده و كليت آنها به هيچ عنوان قابليت تخصيص ندارد صحيح است اما در ظهورات و قضاياى شرعيه كه حجيت آنها مبتنى بر بناهاى عقلائى يا مجعولات شرعيه است ، صحيح نيست چون تخصيص قضاياى كليه شرعيه امرى به دور از واقعيت و بناى عقلا نيست . بر اين اساس چون آنان تنها در مورد شك در مراد و اينكه آيا حقيقت اراده شده يا مجاز ، يا اراده استعمالى با اراده جدى تطابق دارد يا خير ؟ به اصل لفظى اصالة العموم و تطابق اراده استعمالى و اراده جدى تمسك مىجويند و امّا با روشن بودن مراد ، بنايى بر اصاله العموم ندارند . لذا اگر بدانند مراد مولى از مستثنى زيد است اما ندانند آيا به نحو تخصيص خارج شده تا زيد عالم باشد يا به نحو تخصّص بوده تا جاهل باشد ، بنائى بر تحفظ بر عموم ندارند تا او را تخصّصاً خارج و محكوم به عدم علم كنند . خلاصه اينكه احتمال استثناء زيد بالتخصيص به قوّه خودباقى است و اصلى كه اين احتمال را دفع كند وجود ندارد .\r\n\r\n5 - تطبيق مبناى اصولى فوق بر محلّ كلام\r\nبر طبق مبناى مرحوم شيخ ، مىتوان با رواياتى كه حكم به عدم توارث در محل بحث ما نموده ، عدم صحت ترويج را نتيجه بگيريم ، به اين شكل كه از اين روايات استفاده مىكنيم كه در محل كلام توارث نيست ، از سوى ديگر از روايات ارث استفاده مىشود : كل زوجة ترث ، عكس نقيض آن اين قضيه است : كل ما لا ترث فليس بزوجة ، اين كبرى با انضمام به صغراى مستفاد از روايات عدم توارث نتيجه مىدهد كه در محل كلام زوجيتى در كار نيست .\r\nولى بنا بر مبناى مرحوم آخوند كه مبناى صحيحى است ، استدلال فوق ناتمام است زيرا حتى اگر عقد ابوين را شامل عقد وصى كه تسبيباً به آنها مستند است ندانيم لكن در مورد عدم توارث بين صغير و صغيره‌اى كه وصى تزويجشان كرده و\r\n\r\n","description":"","footnote":"","page_name":" 4293 ","page_number":175},
  {"content":"\r\n\r\nپيش از بلوغ فوت كرده‌اند - كه فرض كرديم مفهوم صحيحهء محمد بن مسلم است - ما نمىدانيم آيا عقدشان باطل بوده تا بين آنها توارثى نباشد و اين عقد از ادلهء نفوذ عقد تخصّصاً خارج باشد يا اينكه عقدشان از نظر شرعى صحيح بوده لكن اين مورد از ادلهء نفوذ عقد تخصيصاً خارج گشته است ؟ و چون مبناى ما تقديم اصالة العموم ( عدم تخصيص ) نيست لذا محتمل است تخصيص باشد يعنى ضمن اينكه بين آنها توارثى نيست ، عقدشان محكوم به صحت باشد و دليلى بر نفى اين احتمال وجود ندارد .\r\nنكته قابل توجه در اينجا اين است كه شايد بتوان از روايت همچنين برداشتى كرد چون روايت ، صحت عقد صبى و صبيه را منحصر به صورت انجام عقد توسط پدر ساخته است بلكه تفصيل روايت مربوط به مسأله توارث است نه صحت عقد ، از سؤال سائل چنين برداشت مىشود كه راوى صحت عقد را مفروض گرفته و در فرض صحت از توارث سؤال مىكند ، نه اين كه موضوع سؤال مطلق عقدى است كه انجام گرفته باشد ، چه در اين صورت مناسب بود كه از صحّت عقد پرسش مىشد ، نه از توارث .\r\nان قلت : مورد احتياج سائل چه بسا صورت مرگ يكى از زوج و زوجه قبل از رسيدن به سن بلوغ مىباشد ، در اين صورت چون بلوغى در كار نيست ، احكام زوجيت به جز توارث در كار نيست ، لذا ممكن است ، سائل صحت عقد را مفروض نگرفته باشد ، بلكه در صحت و عدم صحت عقد هم ترديد داشته باشد ، ولى چون صحت عقد به عنوان مقدمه بر ترتيب اثر توارث مطرح مىباشد ، لذا مستقيماً از غرض نهايى خود پرسش كرده ، توارث را عنوان كرده است .\r\nقلت : آثار عقد پسر نابالغ يا دختر نابالغى كه قبل از بلوغ مىميرد ، منحصر به توارث نيست ، بلكه موضوع محرميت مادر زن - مثلًا - از آثار ظاهره‌اى است كه چه بسا عقد ازدواج در حال كودكى به خاطر ترتيب چنين آثارى انجام مىگيرد .\r\n\r\n","description":"","footnote":"","page_name":" 4294 ","page_number":176},
  {"content":"\r\n\r\nبا توجه به اين كه موضوع سؤال عقد مفروض الصحة مىباشد ، ديگر نمىتوان با اين روايت بر بطلان عقد وصىّ تمسك جست ، زيرا روايت به شرايط صحت و عدم صحت عقد كارى ندارد ، بلكه اگر دليلى بر صحت عقد وصى در كار باشد ، با ضميمه كردن اين دليل به روايت فوق نتيجه مىگيريم كه عقد وصى ، در عين صحت ، منشأ توارث ( در فرض مرگ يكى از زوجين قبل از بلوغ ) نمىگردد .\r\nان قلت : با تفسيرى كه شما از ادله صحت عقد وصى نموده و آنها را همچون عقد وكيل از مصاديق عقد پدر به حساب آورديد ، عقد صحيح مصداقى جز عقد پدر ندارد ، در اين صورت نمىتوان موضوع روايت فوق را عقد مفروض الصحه گرفت ، چرا كه ظاهر پاسخ امام عليه السلام اين است كه عقد مفروض الصحه دو صورت دارد ، گاه توسط پدر انجام مىگيرد كه با توارث همراه است و گاه توسط پدر انجام نمىگيرد كه توارثى در كار نيست .\r\nقلت : اولًا : ما مدعى اين نيستيم كه نسبت به تمام احكام و در تمام ادله ، عقد وصى ، مصداق عقد اب لحاظ شده است ، لذا ممكن است در اين روايت نسبت به مسأله توارث عقد وصى ، قيم عقد اب به شمار آمده باشد .\r\nثانياً : اگر عقد وصى را هم عقد اب بدانيم ، مىتوان شرط « اذ كان ابواه اللّذان زوجاه » را تأكيد مورد سؤال بدانيم ، شبيه عبارت « در مفروض سؤال » كه در جوابهاى استفتاءات فراوان ديده مىشود ، بنابراين معناى جمله فوق چنين مىشود كه در فرض سؤال كه عقد به خاطر اجراء آن توسط پدر ، صحيح بوده است ، توارث هم در كار مىباشد .\r\nبه هر حال اين برداشت از روايت كه در عقد مفروض الصحه بين صورت انجام عقد توسط پدر و غير آن تفصيل مىدهد و در صورت اول توارث را اثبات و در صورت دوم توارث را با مفهوم نفى مىكند ، تنها در حدّ يك اشعار است نه ظهور ، « 1 »\r\n\r\n\r\n","description":"","footnote":"\r\n( 1 ) - ( توضيح بيشتر ) نكته قابل توجه در اين بحث اين است كه محمد بن مسلم كه در روايت مورد بحث از توارث\r\n","page_name":" 4295 ","page_number":177},
  {"content":"\r\n\r\nلذا اگر عقد وصى را نسبت به صغار صحيح بدانيم ، به عمومات ارث تمسك كرده ، در هنگام مرگ يكى از زوجين قبل از بلوغ ، ارث را هم ثابت مىكنيم و برداشت فوق را مخصّص عمومات ارث نمىدانيم .\r\n\r\n6 - استدلال به روايت ابن بزيع كه عقد وصى را فضولى دانسته است\r\nگفته شده است كه روايت محمد بن اسماعيل بن بزيع دلالت مىكند بر اينكه اجازهء عقد دوم توسط صغيره پس از بلوغ و تقديم آن بر عقد اول دليل بر اين است كه عقد اول ( عقد وصى ) نيز عقد فضولى محسوب شده است پس عقد وصى همانند هر اجنبى ديگر صحيح نيست و محتاج به اجازه مىباشد . « 1 »\r\n\r\nپاسخ استاد ( مد ظله ) به اين استدلال\r\nاگر سائل سؤال خود را به اين شكل از امام عليه السلام مىپرسيد كه آيا عقد وصى صحيح است يا نه و در پاسخ ، عقد او را فضولى محسوب مىكردند ، مىتوانستيم به اطلاق آن تمسك كنيم و عقد وصىاى كه حتى در خصوص نكاح هم به او وصيت\r\n\r\n\r\n","description":"","footnote":"\r\nبين صبى و صبيه كه تزويج به هم شده‌اند از امام باقر عليه السلام پرسيده است ، در روايت مشابه ديگرى چنين سؤالى را مطرح ساخته است : سألت أبا جعفر عليه السلام : عن الصبى يتزوج الصبية قال اذا كان ابواهما اللّذان زوجاهما فنعم جائز و لكن لهما الخيار اذا أدركا ، فان رضيا بعد ذلك فانّ المهر على الاب ( وسائل 20 : 277 / 25625 ، باب 6 ، از ابواب عقد النكاح ، ح 6 ؛ جامع الأحاديث 25 : 193 / 36848 ، باب 51 ، از أبواب التزويج ، ح 2 )\r\nدر ادامه روايت از نفوذ طلاق پدر نسبت به فرزند خردسال خود سؤال شده كه در نقل روايت مورد بحث هم آمده است ، اگر اين روايت را با روايت مورد بحث يكى بدانيم يا آنها را قطعات حديث واحدى بدانيم كه در آن تقطيع رخ داده ، شيوه بحث كاملًا تغيير مىكند ، ولى استاد - مد ظلّه - اشاره مىفرمودند كه هيچ يك از اين دو ادعاء قابل اثبات نيست .\r\n( 1 ) - عبارت برادر دوم كه مىگويد « اخى لم يزوج ابنه » به معناى اين نيست كه او اصل تحقّق عقد اول را انكار مىكند يا خبر از عقد اول نداشته است بلكه مراد او اين است كه چون عقد برادرم فضولى بوده من نيز مىتوانم عقد ديگرى بخوانم . چون هم سائل در سؤالش فرض فضولى بودن عقد اول را كرده ( ايهما احب اليك ) و هم امام عليه السلام كلام برادر دوم را تخطئه ننموده‌اند . در هر حال اگر برادر دوم خبرى هم از عقد اولى نداشته باشد باز تأثيرى در استدلال و اينكه عقد وصى فضولى است نمىكند .\r\n","page_name":" 4296 ","page_number":178},
  {"content":"\r\n\r\nشده است را فضولى بدانيم ، ولى در اين روايت عقد اول را خود سائل فضولى ( كه محتاج به اجازه است ) فرض كرده است . و از جهت ديگر سؤال كرده است ، در اين صورت روايت اطلاق نسبت به تمام موارد عقد وصى ندارد . « 1 »\r\nچون در روايت فرض شده كه عقد وصى فضولى بوده و علت آن هم معلوم نيست كه آيا به خاطر عدم رعايت مصلحت يا اختصاص وصايت تنها در امور مالى بوده يا اينكه چون به طور كلى عقد وصى فضولى محسوب مىشود آن را محتاج به اجازهء دانسته است ، لذا اطلاق ندارد كه بتوان به آن تمسك كرد و عقد وصى را مطلقاً فضولى دانست .\r\n\r\n7 - استدلال به رواياتى كه صحت عقد باكره را منحصر در امر از جانب دختر مىداند\r\nبرخى روايات همچون روايت منصور بن حازم « 2 » دلالت مىكند كه هر كس بدون استيمار از باكره ، او را تزويج كند عقدش صحيح نيست « تستأمر البكر و غيرها و لا تنكح الا بامرها » البته پدر با دليل خاص از اين عموم خارج شده ولى ديگران از جمله وصى داخل در عموم بوده و عقدش باطل است .\r\n\r\nپاسخ استاد ( مد ظله ) به استدلال مذكور\r\nاولًا : اين روايات در خصوص دختر بالغ رشيد وارد شده است و ناظر به مورد اصلى كلام ما نيست زيرا موضوع استيمار تنها در فرضى تحقق پيدا مىكند كه دختر\r\n\r\n\r\n","description":"","footnote":"\r\n( 1 ) - ( توضيح بيشتر ) به طور كلى ، بزرگان در كيفيت اطلاق‌گيرى اشاره كرده‌اند كه روايتى كه وارد مورد حكم ديگر است ، اطلاق ندارد ، اگر اصل حكمى در روايت مفروض گرفته شده ، از فروع مسأله سؤال شود ، نسبت به اصل حكم روايت اطلاق ندارد ، اطلاق روايت همواره نسبت به آن جهتى است كه روايت بدان ناظر است ، چون از شرايط اطلاق ، در مقام بيان بودن متكلم مىباشد ، و اين شرط در ساير جهات كه روايت به آنها ناظر نيست ، جريان ندارد .\r\n( 2 ) - وسائل 20 : 284 / 25637 ابواب عقد النكاح و اولياء العقد ، باب 9 ، ج 1 ، جامع الأحاديث 25 : 188 / 36828 ، باب 50 ، از أبواب التزويج ، ح 1 .\r\n","page_name":" 4297 ","page_number":179},
  {"content":"\r\n\r\nبه حد بلوغ رسيده باشد اما صغيره يا مجنونه كه محل اصلى بحث ماست اصلًا صلاحيت و زمينهء آن را ندارند و استيمار از آنها بىمعنا است ، و ظاهر روايت ، آن است كه در همان زمان از دختر استجازه مىشود ، نه اين كه صبر مىكنيم تا دختر بالغ شود ، بعد از او اجازه بگيريم .\r\nثانياً : بر فرض اينكه شامل مورد كلام ما هم شود ، لكن مىتوان به همان جوابى كه از روايات دستهء اول داديم ، در اينجا نيز پاسخ داد كه : عرفاً تزويج وصى مانند تزويج وكيل جزء تزويج اب ( تسبيباً ) محسوب مىشود پس خود آن ادله‌اى كه پدر را از روايات استيمار از باكره استثناء كرده براى تصحيح عقد وصى كافى است .\r\nعلاوه بر اين كه تعليل در روايت محمد بن مسلم « 1 » « لا بأس به من اجل ان اباه قد اذن له و هو حى » اقتضا مىكند افعالى كه توسط وكيل يا وصى انجام مىگيرد در حكم فعل خود پدر تسبيباً محسوب مىشود يعنى اين روايت بالظهور يا بالحكومه دلالت مىكند كه افعال تسبيبى كه توسط وصى يا وكيل انجام مىگيرد در حكم فعل خود پدر است .\r\n\r\nد - چكيده بحث و نتيجه‌گيرى\r\nادله‌اى كه براى عدم صحت تزويج صغار توسط وصى به آنها تمسك شده است همه مخدوش مىباشد . از آن طرف ادله‌اى هم كه براى صحت تزويج او ذكر شده همه مورد مناقشه است البته عموم تعليل در روايت محمد بن مسلم براى استدلال تمام است بنابراين ، حق عبارت از اين است كه تزويج صغار توسط وصى صحيح است ولى بايد موصى ( با اطلاق يا تصريح ) خصوص نكاح صغار را در وصيت قيد كرده باشد تا عقدش نافذ باشد چون حتى اگر ما رواياتى كه در تفسير  « الَّذِي بِيَدِهِ عُقْدَةُ النِّكاحِ »  وارد و وصى را به طور مطلق از جملهء آنها شمرده است را مورد خدشه\r\n\r\n\r\n","description":"","footnote":"\r\n( 1 ) - وسائل ابواب الوصايا ، باب 92 ، ح 1 .\r\n","page_name":" 4298 ","page_number":180},
  {"content":"\r\n\r\nقرار نداده و دلالت آنها را تمام بدانيم بايد به لحاظ تناسب حكم و موضوع تنها تزويج وصىاى را صحيح بدانيم كه در خصوص نكاح هم به او توصيه كرده باشند اما اگر او را تنها در امور مالى و يا عمدهء امورات صغار وصى قرار داده باشند دليلى بر صحت تزويج او نداريم .\r\n\r\nنكته‌اى دربارهء ادعاى شهرت بر عدم صحت تزويج وصى\r\nبرخى عدم صحت تزويج وصى را به شهرت نسبت داده‌اند و گفتيم با مراجعه معلوم شد اين قول نه تنها مشهور يا اشهر نيست بلكه تا زمان محقق اول ما كسى را نيافتيم كه حكم به عدم ولايت وصى كرده باشد ، كلماتشان يا مانند شيخ مختلف است و يا اصلًا متعرض اين مسأله نشده‌اند شايد علت نسبت شهرت به آنها اين باشد كه فقهاء تا زمان محقق نوعاً با تعبيرى يكسان ولايت بر صغار را در اب و جد منحصر كرده‌اند .\r\nاز اين عبارت ، برخى گمان كرده‌اند تزويج وصى در نظر آنها باطل بوده كه نامى از آن نبرده‌اند در حالى كه از مباحث فوق معلوم شد كه دخالتهاى اب و جد اعم از اقدامات بالمباشره و يا بالتسبيب است و لذا تزويج وكيل را هم آنها نام نبرده‌اند در حالى كه مسلّماً آنان اقدام او را صحيح مىدانند ، بنابراين شايد به عقيده قدماء ، عقد وصى ، همچون عقد وكيل صحيح باشد ، لذا نمىتوان قول به عدم صحت عقد وصى را به آنها نسبت داد .\r\n« * و السلام * »\r\n\r\n","description":"","footnote":"","page_name":" 4299 ","page_number":181},
  {"content":"\r\n\r\n\r\n23 / 07 / 1381 سه‌شنبه درس شمارهء ( 461 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا به بررسى مسأله 12 عروة پرداخته و محدودهء ولايت و اختيارات وصىّ را مورد بحث قرار خواهيم داد ، سپس مسأله 13 را طرح و ادامه بحث مربوط به ولايت حاكم شرع را در جلسه آينده پى خواهيم گرفت .\r\n* * * \r\n[ بررسى مسئلهء 12 : واجب است وصى اينكه تزويج كند مجنون و صغيرى كه نياز به ازدواج دارد . 
  ]\r\nمسئلهء 12 : للوصى ان يزوّج المجنون المحتاج الى الزواج بل الصغير أيضاً لكن به شرط نصّ الموصى عليه سواء عين الزّوجة او الزوج أو أطلق و لا فرق بين ان يكون وصياً من قبل الأب أو من قبل الجدّ لكن به شرط عدم وجود الآخر و الّا فالأمر اليه .\r\nمختار مرحوم سيّد چنانچه گذشت اين است كه وصىّ بر صغير نيز ولايت دارد البته بايد در نظر گرفتن مصلحت صغير ، تزويج را انجام بدهد ، سپس ايشان قيد مىزنند به شرط « نصّ الموصى على التزويج » كه اين شرط هم به مجنون و هم به صغير برمىگردد . مراد از نصّ در اينجا اين نيست كه وصيت صريح باشد در شمول تزويج تا مقام از ادلهء حجيت ظواهر مستثنى و خارج باشد و بگوييم اينجا ظهور كفايت نمىكند بلكه صراحت لازم است بلكه مراد از نص مثل موارد ديگرى كه گويند مسأله منصوص است اين است كه دليلى كه حجت باشد و كاشف باشد چه به نحو قطع و چه به نحو ظن معتبر در بين باشد .\r\nايشان اين شرط را در مقابل صاحب حدائق مىفرمايد .\r\nتوضيح اينكه ، يك مرتبه موصى وصيت مىكند به كارى كه ربطى به امر تزويج\r\n\r\n","description":"","footnote":"","page_name":" 4300 ","page_number":182},
  {"content":"\r\n\r\nصغير و مجنون ندارد و مثلًا مىگويد نماز مرا زيد بخواند در اين صورت بحثى نيست كه وصىّ بر تزويج فرزند صغير و مجنون موصى ولايت ندارد و يك مرتبه موصى به وصىّ سفارش مىكند كه فرزند صغير يا مجنون او را تزويج كند در اين صورت وصىّ ولايت بر تزويج دارد و اين همان فرض نصّ است ولى گاهى موصى به وصىّ در خصوص امر نكاح وصيت نمىكند بلكه مُعظَم امورش را به وصىّ واگذار مىكند حال آيا روايات موصى اليه كه در تفسير الذي بيده عقدة النكاح وارد شده است اين مورد سوم را مىگيرد يا نه ؟ آيا ملحق به شق اول است كه ادله از آن منصرف بود يا همانند صورت دوّم است كه در شمول آن بحثى نيست . از كلام صاحب حدائق و بلكه از كلمات سابقين مثل صاحب مسالك و برخى ديگر استفاده مىشود كه روايات مذكور فرض سوم را هم مىگيرد و وصى در اين فرض نيز ولايت بر تزويج صغير و مجنون دارد .\r\nمرحوم سيد در مقابل اين نظريه مىفرمايد : بايد خود نكاح از طرف موصى مورد وصيت قرار گيرد و طريق اثبات آن هم يا قطع است و يا ظواهر است كه در جاهاى ديگر نيز حجت است . و حق در مسأله هم با مرحوم سيد است . زيرا تناسب حكم و موضوع در روايات الذي بيده عقدة النكاح اقتضاء مىكند وصىّ ، در باب تزويج نيز وصىّ باشد . همچنين اگر مستند ما روايت صحيحهء محمد بن مسلم وارد در باب اتجار و مضاربه به مال يتيم ، باشد چون اين روايت مشتمل بر تعليل است بدين تعبير كه أذن له و هو حىّ يعنى چون در حال حيات كه اختياردار بوده اذن داده است پس مضاربهء او صحيح است ، از اين عموم تعليل استفاده مىشود اگر وصيت نيز خلاف شرع نباشد و مورد وصيت را موصى اذن داده باشد وصيت نافذ است پس از ادله ، مازاد بر موارد مأذون از ناحيهء موصى قابل استفاده نيست و در نتيجه مورد تزويج اگر تصريح نشده باشد از اين دليل نيز شمول آن استفاده نمىشود . بنابراين نمىتوان استفاده كرد كه اگر موصى اكثر امور را وصيت كرده است شارع غير مورد\r\n\r\n","description":"","footnote":"","page_name":" 4301 ","page_number":183},
  {"content":"\r\n\r\nوصيت را به مورد وصيت ملحق مىكند . چنين الحاقى از روايات استفاده نمىشود .\r\nقيد به شرط نص الموصى عليه در كلام مرحوم سيد يك مرتبه در مقام ردّ مثل صاحب حدائق است كه از ادله چنين استظهار مىكند كه ظاهر موصى اليه و مانند آن اين است كه لازم نيست خصوص نكاح مورد وصيت باشد البته صاحب حدائق استظهار مىكند نه اينكه جمعاً بين الأدلة چنين فتوايى داده باشد . حال اگر كلام سيد در مقام ردّ مثل صاحب حدائق باشد اين بحث مربوط به مقام ثبوت است كه در مقام ثبوت اگر تزويج مورد وصيت قرار نگرفت ولى امور ديگر ( معظم امور ) مورد وصيت بود آيا كافى است يا نه ؟\r\nو امّا يك مرتبه ممكن است قيد مذكور در كلام سيد ناظر به مقام اثبات و لفظى باشد كه موصى به كار برده است . اگر موصى گفت : من زيد را وصى قرار دادم آيا مىتوانيم از اين جمله استظهار كنيم يا بر اساس آن حكم كنيم به اينكه وصى تزويج را هم حق دارد يا آنكه نمىتوانيم ؟\r\nدر اينجا محقق كركى و صاحب مدارك فرموده‌اند : اگر موصى گفت : تو را وصى قرار دادم امور متعارف و روزمره را شامل است اما مثل تزويج صغير را شامل نيست و از آن منصرف است ، از اين وصيت اطلاق و عمومى كه اين مورد را هم بگيرد استظهار نمىتوان كرد .\r\nممكن است نظر مرحوم سيد به مقام اثبات و استظهار از وصيت باشد نه استظهار از أدلّه و مقام ثبوت يعنى شرط ولايت اين است كه عبارت موصى بالنصوصية يا بالظهور دلالت كند وصيت مورد تزويج را هم مىگيرد . اما اگر موصى بگويد : تو را وصىّ قرار دادم چون ظهور اطلاقى آن از تزويج انصراف دارد لذا ايشان مىفرمايد : ولايت ثابت نمىشود .\r\nاگر نظر مرحوم سيد به مقام اثبات باشد به نظر مىرسد كه در مسأله تفصيل هست و با اختلاف تعابير در وصيت ، مطلب فرق داشته باشد . مثلًا يك مرتبه موصى\r\n\r\n","description":"","footnote":"","page_name":" 4302 ","page_number":184},
  {"content":"\r\n\r\nمىگويد : من تو را وصى خود قرار دادم تا امور مرا رسيدگى كنيد يا مىگويد تو را وصى خود قرار دادم در اين صورت ممكن است بگوييم اين نحوه كلام ظهورى در شمول نسبت به ايتام و مجانين و تزويج اينها ندارد .\r\nولى يك مرتبه مىگويد : من تو را قيّم بر صغار قرار دادم ، اين تعبير ظاهر اطلاقش عرفاً بدين معنى است كه قيمومت ، چه نسبت به اموال آنها و چه نسبت به امر تزويج آنها شمول دارد . پس بين تعابير وصيّت از نظر استظهار عرفى فرق است .\r\nقوله : للوصى ان يزوّج المجنون المحتاج الى الزواج بل الصغير أيضاً .\r\nكلمهء محتاج الى الزواج كه در تعبير مرحوم سيد آمده است دو احتمال در آن هست .\r\nاحتمال اول اينكه مراد از احتياج ضرورت باشد زيرا گاهى ازدواج ضرورى و مورد احتياج نيست و به عبارت اخرى ثمرهء مهمّى بر اين ازدواج نيست ولى گاهى ازدواج ضرورى و مورد احتياج است .\r\nدر كلمات فقهاء سابق ، گاهى تعبير احتياج و حاجت به كار مىرود سپس به جاى آن كلمهء ضرورت را به كار مىبرند و اين نشان مىدهد مراد آنها از احتياج ضرورت است . اگر مراد سيد از محتاج ، احتياج ضرورى باشد چرا كه شارع راضى نيست مجنون يا صغير تلف و ضايع شود [ ظاهر فرمايش سيد اين است كه احتياج را در ناحيهء صغير نيز معتبر مىداند 
  ] در اين صورت مقام از امور حسبيّه كه شارع راضى نيست زمين بماند ، مىباشد و بايد اقدامى در مورد آن صورت بگيرد . در اين صورت چه خصوصيتى دارد كه وصىّ كه عدالت در او شرط نيست متكفّل مسأله باشد بلكه حاكم شرع عادل يا عدول مؤمنين در فرض عدم حاكم شرع بايد آن را متكفّل شوند .\r\nپس اگر مراد سيّد از احتياج همان ضرورت مطابق با كتب قوم باشد در اين صورت اشكال آن اين است كه اين مسأله مربوط به حاكم شرع عادل و در نبود او مربوط به عدول مؤمنين است و به چه دليل براى وصىّ باشد كه عدالت در او شرط نيست .\r\n\r\n","description":"","footnote":"","page_name":" 4303 ","page_number":185},
  {"content":"\r\n\r\nاحتمال دوم در كلام سيد اين است كه مراد از محتاج ، احتياج به حدّ ضرورت نباشد بلكه مراد اين است كه مصلحت داشته باشد زيرا در أب و جدّ هر چند عدم مفسده كفايت مىكند اما در غير اين دو عدم مفسده كافى نيست بلكه تزويج ، مصلحت هم بايد داشته باشد . اگر اين احتمال مراد سيد باشد يعنى اگر ازدواج لغو و بىفائده است و وجودش رجحان ندارد وصىّ ولايت ندارد اما اگر مصلحت دارد وصىّ ولايت دارد ، در اين صورت به عبارت سيد اشكالى وارد نيست چون مسأله از امور حسبيّه نيست .\r\nسؤال : دليل اعتبار مصلحت چيست ؟\r\nجواب : از آيهء شريفهء  « وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ » *  كه راجع به مال است گفته‌اند استفاده مىشود كه وقتى تصرف در مال يتيم مشروط به مصلحت باشد يعنى وجودش بر عدمش ترجيح داشته باشد ، تصرف در أمر حيات او و مسئلهء ازدواج كه يك امر حياتى و مهمتر از مال است به طريق اولى مشروط به مصلحت است . البته اين استدلال در صغير مىآيد اما اعتبار مصلحت در تزويج مجنون را آقايان ادّعاى تسلّم مىكنند و دليل ديگرى براى آن نياورده‌اند .\r\nقوله : به شرط عدم وجود الآخر :\r\nمىفرمايد اگر پدر وصيت كرده و وصىّ قرار داده است ولى جدّ در قيد حيات است و يا آنكه جدّ وصيت كرده و وصى قرار داده در حالى كه پدر در قيد حيات است وصىّ حق تزويج ندارد . اين مطلب تقريباً كالمتفق عليه است . البته اين اتفاق به نحوى نيست كه از مسلّمات و اصول مسائل باشد و بگوييم از اول فتوا بر اين مسأله بوده است ، ولى خوب بالأخره چنين اتفاقهايى و لو بعداً پيدا شده است جرأت اشخاص را بر فتواى به خلاف مىگيرد .\r\n\r\nفرمايش مرحوم آقاى خويى رحمه الله و نقد آن\r\nمرحوم آقاى خويى وجهى ذكر مىكنند و آن اينكه در آيهء شريفه بعد از حرمت\r\n\r\n","description":"","footnote":"","page_name":" 4304 ","page_number":186},
  {"content":"\r\n\r\nتبديل وصيت مىفرمايد :  « فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ »  « 1 » بنابراين اگر كسى با بودن ولى ديگر ، وصى قرار بدهد به آن ولىّ ديگر ظلم و جنف روا داشته است و آيه تنها جنف و اثم بر مولّى عليه را ناظر نيست بلكه اگر به ولىّ هم ظلمى شود آيه آن را شامل مىشود و مىفرمايد : آن وصيت نافذ نيست . « 2 »\r\nلكن به نظر مىرسد كه مطلب اين گونه نيست . و آيهء شريفه ناظر به اين گونه موارد نيست . مواردى كه يك نحو ظلم عرفى باشد مثل بىاعتنايى به كسى كه اولويت عرفيه دارد ، قطعاً آيه ناظر به آنها نيست ، مثل آنكه صغير مادر دارد ( چون اين مطلب اختصاصى به اولياء ندارد و در غير اولياء نيز مىآيد ) لكن موصى نامادرى صغير را كه هَوُوى مادر و چه بسا با او مخالف است ، وصىّ قرار مىدهد يا يك اجنبى را وصىّ قرار مىدهد كه اين كار يك نحو ظلم عرفى و ناسپاسى است لكن آيه به اين موارد نظر ندارد . و نمىتوان گفت تصرف وصىّ ظلم و جنف در حق ولىّ ديگر است . علاوه بر اينكه بايد حقى شرعاً ثابت باشد تا ناديده گرفتن آن حق ظلم محسوب شود و اينجا شارع براى مادر ولايت قرار نداده و اين حق براى مادر شرعاً ثابت نيست تا بىتوجّهى به آن ظلم باشد . اگر شارع به جدّ گفت : شما بالمباشرة يا بالتسبيب حق داريد اين صغير يا مجنون را تزويج كنيد و جدّ بالتسبيب يعنى با توكيل و يا جعل وصىّ صغير يا مجنون را تزويج كند آيا با اين تصرف جلو أب گرفته شده و اين كار ظلم به أب است ؟ پس وقتى شارع حقى را براى پدر يا جدّ قرار داد كه او بتواند با توكيل يا جعل وحى تزويج نمايد ، اين با حق ديگرى مزاحمتى ندارد گرچه ولى ديگر در حق خود بماند . اين ظلم نخواهد بود .\r\nبنابراين ، به نظر مىرسد همانطور كه مرحوم آقا ضياء قائل است چنين شرطى - نه در باب توكيل و نه در باب وصايت - معتبر نيست .\r\n\r\n[ بررسى مسئلهء 13 : للحاكم الشرعى تزويج من لا ولىّ له من الأب و الجدّ و الوصىّ 
  ]\r\nمسئلهء 13 : للحاكم الشرعى تزويج من لا لىّ له من الأب و الجدّ و الوصىّ به شرط\r\n\r\n\r\n","description":"","footnote":"\r\n( 1 ) - سوره بقرة ، آيه 82 .\r\n( 2 ) - مبانى العروة 2 / 304 .\r\n","page_name":" 4305 ","page_number":187},
  {"content":"\r\n\r\nالحاجة اليه أو قضاء المصلحة اللازمة المراعاة .\r\nمرحوم سيد مىفرمايد : حاكم شرع حق تزويج كسانى كه ولىّ ندارند ( اب و جدّ و وصىّ وجود ندارد ) را دارد . ظاهر كلام ايشان اين است كه اين ولايت را حاكم شرع هم در باب صغار و هم در باب مجانين دارد . در مورد مجنون مسلّم است كه حاكم بر او از باب حسبه ولايت دارد . بنابراين اگر مجنون نياز به زن و يا مجنونه نياز به شوهر داشته باشد به نحوى كه شارع راضى به معطّل ماندن با فرض نياز نباشد در اين صورت حاكم شرع ولايت دارد در صورتى كه اولياء ديگر موجود نباشد البته در مورد تفصيل بين جنون متصل به بلوغ و منفصل از بلوغ اختلافى هست كه الآن موضوع بحث نيست .\r\nبه هر حال ، ظاهر كلام سيد در مقام اين است كه حاكم شرع هم بر صغير و هم بر مجنون با فرض نبودن اولياء ديگر ولايت دارد . لكن در كلمات فقهاء ادّعاى اتفاق زياد شده كه براى حاكم شرع چنين ولايتى در باب صغير نيست . و ما هم به فتواى صريح و روشنى بر خلاف آن برخورد نكرديم ولى عده‌اى ترديد در مسأله يا تمايل به اين داشتند كه ولايت حاكم شرع شامل صغار هم مىشود منتها خوف از مخالفت اجماع باعث شده كه فتوا به ثبوت ولايت حاكم بر صغار ندهند .\r\nحال ما بايد حساب كنيم كه آيا اجماعى كه حجت باشد در كار هست تا نشود خلاف آن فتوا داد يا نه ؟\r\nما مراجعه كرديم شهيد ثانى در شرح لمعه تعبير المشهور دارد ، صاحب مدارك تعبير المعروف بين الاصحاب و مرحوم فيض در مفاتيح تعبير به ظاهر الأصحاب عدم الولاية مىكند . ما هم از قدماء مخالفى را غير از كيدرى در إصباح نديديم به نظر مىرسد عبارت كيدرى دلالت بر اثبات ولايت مىكند . ايشان مىفرمايد : لا ولاية للسلطان إلا على امرأة غير رشيدة او مولّى عليها او مغلوباً على عقلها » غير رشيده سفيه است و مغلوباً على عقلها مجنون است ، مولّى عليها كه قسيم اين دو است بايد كسى\r\n\r\n","description":"","footnote":"","page_name":" 4306 ","page_number":188},
  {"content":"\r\n\r\nباشد كه نه سفيه باشد و نه مجنون ، لذا مولّى عليها با صغيره قابل تطبيق است .\r\nبنابراين از فتواى ايشان استفاده مىشود كه سلطان بر صغير ولايت دارد .\r\nابتدا مرحوم فيض فرموده است : دو احتمال هست و به احتمال قوى ولايت ثابت است . بعد از او متأخرين همچون صاحب الجواهر و صاحب انوار الفقاهة و أمثالهما هم به اين نظريه تمايل پيدا كرده‌اند ، منتها قدرى از ثبوت اجماع بر عدم ولايت خوف دارند كه فتوا بدهند . شهيد ثانى نيز همين خوف را دارد . صاحب مدارك مىفرمايد : « مقتضاى ادله اين است كه حاكم شرع حق داشته باشد و اينكه فقهاء بين صغير و مجنون فرق گذاشته هيچ وجهى ندارد و ما بايد يا ولايت حاكم را نسبت به هر دو نفى كنيم اگر اطلاقات و عمومات را كنار مىگذاريم يا نسبت به هر دو اثبات كنيم اگر اخذ به اطلاقات و عمومات مىكنيم و تفصيل درست نيست » .\r\nصاحب حدائق به صاحب مدارك اشكال مىكند و مىفرمايد : اصلًا اطلاقات و عموماتى راجع به ولايت حاكم نداريم تنها يك روايت « السلطان ولىّ من لا لىّ له » داريم كه از طريق شيعه نيست بلكه يك نبوى عامى است .\r\nمرحوم آقاى خويى نيز در مقام بحثى دارند كه ظاهراً متّخذ از حدائق است چون منبع عمدهء روائى مطالعهء ايشان حدائق مىباشد .\r\nما بحث ولايت حاكم را در حدّى كه مرحوم آقاى حكيم و مرحوم آقاى خويى مطرح كرده‌اند بيان نموده و به جهت اختصار وارد بحث تفصيلى مسأله نمىشويم .\r\n« * و السلام * »\r\n\r\n","description":"","footnote":"","page_name":" 4307 ","page_number":189},
  {"content":"\r\n\r\n\r\n24 / 07 / 1381 چهارشنبه درس شمارهء ( 462 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، بحث ولايت حاكم بر صغير و مجنون طرح و اقوال و آراء فقهاء را در اين زمينه نقد و بررسى كرده و ادلّه نقلى اين موضوع را از جمله روايت « السلطان ولىّ من لا لي له » و « السلطان ظلّ اللَّه » را توضيح خواهيم داد .\r\n* * * \r\nالف ) ولايت حاكم شرع در امر تزويج كسانى كه ولىّ ندارند\r\n\r\n1 - متن عروة :\r\nللحاكم الشرعى تزويج من لا لىّ له من الاب و الجدّ و الوصى . به شرط الحاجة إليه ، او قضاء المصلحة اللازمة المراعاة .\r\nتوضيح دو جمله در عبارت متن : مرحوم صاحب عروه مىفرمايند : حاكم شرع مىتواند كسى را كه ولى ندارد يعنى پدر و جد و وصى ندارد و در امر ازدواج نيازمند ولى است مثل مجنون و مانند آن بخلاف ثيبه و پسر رشيد تزويج نمايد لكن به شرط حاجت به تزويج يا به خاطر استيفاء مصلحتى لازم‌المراعات .\r\nدر بيان فرق بين حاجت و مصلحت لازم‌المراعات گاهى گفته مىشود كه مراد از حاجت ، حاجتى است كه به حدّ لزوم نرسيده باشد و در مقابل آن حاجتى است كه به حدّ لزوم رسيده كه از آن تعبير به مصلحت لازم‌المراعات شده است . ولى به نظر ما اين تفسير متفاهم عرفى از عبارت فوق نمىباشد و قدرى خالى از لطافت است زيرا از نيازى كه به حدّ لزوم نرسيده باشد تعبير به حاجت نمودن خلاف ذوق مىباشد . آنچه به نظر ما در فرق بين اين دو مطلب مىرسد اين است كه مراد از\r\n\r\n","description":"","footnote":"","page_name":" 4308 ","page_number":190},
  {"content":"\r\n\r\nحاجت مصلحتى است كه راجع به خود طفل و مجنون است ولى مصلحت لازم‌المراعات ناظر به مصالح خانوادگى و جلوگيرى از نزاع و درگيرى و مانند آن است . و ربطى به خود طفل ندارد . على اىّ تقدير فعلًا بحث ما در مورد ولايت حاكم بر امر تزويج است و ادله اين مسأله را مطرح خواهيم كرد و كارى با شئون ديگرى از ولايت او نداريم . نكته مهمى كه در اين مسأله مورد توجه است اين است كه عدّه‌اى ادعاى اجماع كرده‌اند كه حاكم ولايت بر صغير و صغيره ندارد و تنها ولايت او بر مجانين و سفهاء مىباشد ولى در مقابل عدهء ديگرى ولايت حاكم حتى در مورد صغير و صغيره را نيز پذيرفته‌اند چنانچه ظاهر از عبارت مرحوم سيد كه تعبير به « من لا لي له » نموده است همين قول مىباشد . بنابراين عمده اين است كه اولًا آيا اجماعى بر عدم ولايت حاكم بر صغار وجود دارد يا نه ؟ و ثانياً ادله ثبوت ولايت او چيست ؟\r\n\r\n2 - كلام مرحوم صاحب جواهر\r\nايشان ادله‌اى را براى ثبوت ولايت حاكم بر تزويج ذكر نموده‌اند ، يكى روايت نبوى « السلطان ولّى من لا ولى له » و دوم روايت أبو بصير در تفسير « من بيده عقدة النكاح » « 1 » تقريب استدلال به اين روايت دوم با بيانى كه ما داريم اين است كه در اين روايت يكى از كسانى كه به عنوان ولى عقد معرفى شده است كسى است كه حق بيع و شراء در اموال را دارد . و بلاشك حاكم شرع يكى از آنهايى است كه در فرض عدم وجود اولياء ديگر ، حق تصرف در اموال اشخاص را دارد . لذا همين حاكم ، ولايت بر تزويج نيز دارد .\r\nالبته خود مرحوم صاحب جواهر به خاطر وجود دعواى اجماع قدرى در مسأله\r\n\r\n\r\n","description":"","footnote":"\r\n( 1 ) - متن روايت : تهذيب 7 / روايت 393 : احمد بن محمد بن عيسى عن البرقى او غيره عن صفوان عن عبد الله بن المغيرة عن ابى بصير عن ابى عبد الله عليه السلام قال : سألته عن الذي بيده عقدة النكاح قال هو الأب و الاخ و الرجل يوصى اليه و الذي يجوز امره فى مال المرأة فيبتاع لها و يشترى فأيّ هؤلاء عفا فقد جاز » .\r\n","page_name":" 4309 ","page_number":191},
  {"content":"\r\n\r\nترديد دارد و مىفرمايد مقتضاى ادله اين است كه حاكم بر صغير و صغيره نيز ولايت داشته باشد مگر اينكه اجماعى مبنى بر عدم ولايت او بر صغار وجود داشته باشد . « 1 »\r\n\r\n3 - كلام مرحوم صاحب حدائق و مرحوم خوئى و مرحوم امام خمينى رحمه الله\r\nصاحب حدائق فرموده است روايت « السلطان ولى من لا لي له » در ميان اخبار ما نيست و ظاهر اين است كه عامى است و با قطع نظر از اشكال سندى ، از جهت دلالى نيز تمام نيست زيرا مراد از « سلطان » امام معصوم عليه السلام است و ربطى به حاكم شرعى ندارد « 2 » عين همين مطلب را مرحوم آقاى خوئى دارند ، ايشان نيز مىگويند مراد از « سلطان » امام معصوم است ( آقاى خوئى خيلى با حدائق سر و كار داشته و به آن مراجعه مىكرده‌اند » .\r\nنظير اين مطلب را يك وقتى بنده از سخنرانى مرحوم آقاى [ امام 
  ] خمينى راجع به « السلطان ظل اللَّه » شنيدم ايشان مىفرمود : اگر اين جمله روايت باشد مراد از « سلطان » در آن پيامبر اسلام صلى الله عليه و آله و سلم است زيرا ظلّ تابع ذى ظلّ است هركجا ذى ظلّ باشد او هم همان جا مىرود و اين قهراً منطبق بر پيامبر صلى الله عليه و آله و سلم است .\r\n\r\n4 - بررسى حديث « السلطان ولى من لا لي له » و « السلطان ظل اللَّه »\r\nدر مورد اطلاق كلمه « سلطان » بر امام معصوم عليه السلام براى نمونه حتى به يك مورد نيز برنخورديم بله دربارهء حضرت رضا عليه السلام اين كلمه اطلاق شده است و ليكن اين به خاطر حكومت و ولايت ظاهرى است كه آن حضرت داشته‌اند ولى اطلاق اين كلمه بر ائمه اطهار عليهم السلام به مجرد اينكه آنها امام بوده و ولايت باطنى داشته‌اند در هيچ جايى سابقه ندارد . البته در كتب فقهاء مثل علامه و غير او تعبير سلطان دربارهء\r\n\r\n\r\n","description":"","footnote":"\r\n( 1 ) - جواهر الكلام 29 / 188 - 189 .\r\n( 2 ) - الحدائق الناضرة ، 23 / 239 .\r\n","page_name":" 4310 ","page_number":192},
  {"content":"\r\n\r\nمجتهد جامع الشرائط به ملاحظهء اينكه تشريعاً داراى حق تصرف مىباشند ، آمده است ولى در روايات اين تعبير درباره امام معصوم نشده است و اما روايت « السلطان ظل اللَّه » اين روايت در دو جا نقل شده است يكى در مجالس شيخ طوسى مسنداً از حسين ذى الدمعة . پسر زيد بن على بن الحسين عليه السلام كه ذى الدمعة از امام صادق عليه السلام كه مربى و شوهر خالهء او بوده است نقل مىكند . « 1 » متن روايت كه در مجالس شيخ طوسى است اينچنين مىباشد « و عنه ( اى عن الشيخ الطوسى ) قال أخبرنا جماعة عن ابى المفضّل قال : حدثنا أبو عبد اللَّه جعفر بن محمد بن جعفر العلوى الحسينى قال حدثنا على بن الحسن بن على بن عمر بن على بن الحسين قال حدثنا حسين بن زيد بن على عن ابى عبد الله جعفر بن محمد عن أبيه عن جده عن الحسين بن على عن على عليهم السلام عن النبى صلى الله عليه و آله و سلم قال : السلطان ظلّ اللَّه فى الارض يأوى اليه كل مظلوم ، فمن عدل كان له الأجر و على الرعية الشكر ، و من جار كان عليه الوزر و على الرعية الصبر حتى يأتيهم الامر » .\r\nاين روايت را ديلمى در ارشاد القلوب نقل كرده و در آن كلمه عادل را اضافه نموده است « السلطان العادل » اين زياده با ذيل حديث كه مىفرمايد : « و من جار » توافق ندارد الّا اينكه با تكلف درست كنيم و بگوئيم عادل يعنى ملكه عدالت را دارد ولى گاهى احيانا ظلم و جور مىكند و اين بسيار مستبعد است و على اىّ حال اين زياده صحيح نيست و اعتبارى ندارد در عوالى اللئالى نيز بعد از « كل مظلوم » كلمه « من عباده » اضافه شده است ، به هر حال با توجه به متن روايت معلوم مىشود كه مراد از « ظل اللَّه » نمىتواند منطبق بر رسول اللَّه شود .\r\nنظير اين روايت ، روايت ديگرى است كه در مشكاة الانوار نقل شده است « عن عبد الله بن سنان قال كنّا جماعة عند ابى عبد الله عليه السلام فذكروا السلطان فسبّهم من كان فى المجلس و دعى عليهم فقال أبو عبد اللَّه لا تسبوا السلطان فان السلطان ظلّ اللَّه فى الارض\r\n\r\n\r\n","description":"","footnote":"\r\n( 1 ) - مراجعه شود به معجم رجال الحديث 6 / 239 - 241 ذيل « الحسين بن زيد بن على » .\r\n","page_name":" 4311 ","page_number":193},
  {"content":"\r\n\r\nو لكن ادعوا اللَّه يصلحهم . فان صلاحهم لكم صلاح » اين روايت در فضائى صادر شده است كه شيعيان قادر به قيام علنى بر عليه دستگاه حكومت نبوده‌اند و هرگونه حركتى بر ضد دستگاه حاكم منجر به كشته شدن و از بين رفتن شيعيان مىشده است لذا امام عليه السلام از مذمت كردن و فحش دادن به سلاطين نهى نموده‌اند تا موجب بروز فتنه و درگيرى و هرج و مرج ، و به تبع آن از بين رفتن شيعه نشود ، مىفرمودند كه آنها را دعا كنيد كه اصلاح شوند چرا كه اصلاح آنها به نفع شما نيز هست و ضررى را در پى ندارد .\r\nحاصل كلام ما اين است كه بر اساس تتبع در روايات كلمه سلطان به كسانى اطلاق مىشده است كه داراى حكومت ظاهرى و مبسوط اليه بوده‌اند چه عادل باشد و چه غير عادل . « 1 » لذا روايت السلطان ولى من لا لي له نيز علاوه بر اينكه عامى است مراد از آن امام معصوم نيست . بله ممكن است گاهى امام معصوم عليه السلام نيز سلطنت ظاهرى پيدا كند نظير امير المؤمنين عليه السلام و حضرت رضا عليه السلام و يا حتى بعضى از فقها و حكّام شرع كه گاهى مبسوط اليد بوده‌اند و ليكن على اىّ حال كلام ما اين است كه اين روايت شامل فقيه بما هو فقيه نمىشود بلكه مربوط به كسانى است كه حكومت ظاهرى دارند و اگر قرار باشد قيدى هم بزنيم مىگوييم كسانى كه حكومت ظاهرى دارند و از طرف مجتهد نيز مأذون بوده و اجازه دارند مانند فتحعلى شاه كه از مرحوم كاشف الغطاء اجازه داشته است ( شنيده‌ام كه مرحوم كاشف الغطاء اجازه استفاده از سهم امام عليه السلام براى قشون و جنگ و امثال آن را نيز داده بوده است ) .\r\n\r\n5 - كلام مرحوم آقاى حكيم و نقد استاد مد ظله\r\nمرحوم آقاى حكيم در ما نحن فيه كلامى دارند كه ما نمىتوانيم با آن موافقت\r\n\r\n\r\n","description":"","footnote":"\r\n( 1 ) - استاد مد ظلّه : « سلطان غير از ملك است ، ملك مرادف با پادشاه است ولى سلطان به كسانى كه حكومتى را در اختيار داشته باشند اطلاق مىشود لذا ممكن است كه در يك مملكت چندين سلطان در نواحى مختلف آن وجود داشته باشند . چنانچه تمامى حكّامى كه از طرف پيامبر صلى الله عليه و آله و سلم منصوب بوده‌اند همگى سلطان بوده‌اند .\r\n","page_name":" 4312 ","page_number":194},
  {"content":"\r\n\r\nنماييم . ايشان مىفرمايند : ولايت حاكم بر صغير از باب امور حسبيه و قدر متيقن است يعنى اگر ضرورتى در تزويج آنها وجود داشت كه مىدانيم شارع مقدس راضى به اهمال نسبت به آن نيست در اين صورت در فرض عدم وجود اولياء ديگر قدر متيقن ثبوت ولايت حاكم است . كلام ما اين است كه اگر قرار شد به روايت نبوى « السلطان ولى من لا لي له » عمل نماييم و اشكال سندى و دلالى نكنيم ( چنانچه ظاهر از كلام آقاى حكيم همين است ) وجهى براى تقييد ولايت حاكم به فرض حسبه و صورت ضرورت نيست بلكه فقيه جامع الشرائط مىتواند در صورت وجود مصلحت ، صبى را تزويج نمايد .\r\n\r\n6 - نقل كلامى از صاحب حدائق و بررسى آن\r\nمطلبى در حدائق هست كه در جواهر نيز تعقيب شده و قبل از صاحب حدائق هم صاحب مدارك در نهاية المرام فرموده است و آن اين است كه : تفصيلى را كه علماء در باب ولايت حاكم بين صبى و مجنون قائل شده‌اند و در اولى فتوا به عدم ولايت داده و در مورد مجنون قائل به ولايت شده‌اند صحيح نيست . زيرا اگر ما به عمومات و اطلاقاتى كه اثبات ولايت مىكنند تمسك كرديم در هر دو مورد بايد قائل به ولايت شويم و اگر اخذ به آنها نكنيم در هر دو مورد بايد ولايت را منكر شويم . البته صاحب حدائق مىگويد ما دليلى بر ثبوت ولايت حاكم نداريم ولى در مقابل ادله‌اى در نفى ولايت او داريم مثل صحيحه محمد بن مسلم « فى الصبى يتزوج الصبية يتوارثان ؟ قال : اذا كان ابواهما اللذان ابواهما اللذان زوجاهما فنعم » و همچنين صحيحه عبيدة بن زرارة ( در سندش قاسم بن سليمان است كه به نظر ما معتبر مىباشد ) و صحيحه ديگرى از محمد بن مسلم كه در آن آمده است عن الصبى يتزوج الصبية قال اذا كان ابواهما اللذان زوجاهما فنعم جائز . . . . » « 1 »\r\n\r\n\r\n","description":"","footnote":"\r\n( 1 ) - جامع احاديث الشيعة ج 20 / 140 .\r\n","page_name":" 4313 ","page_number":195},
  {"content":"\r\n\r\nصاحب حدائق مىگويد مقتضاى مفهوم شرط در اين روايات اين است كه غير از پدر هر كسى باشد ولايتى ندارد . اما صاحب جواهر و آقاى حكيم و آقاى خوئى از اين روايات به اين صورت جواب گفته‌اند كه ذكر پدر از باب مثال است و خصوصيتى ندارد و مراد هر كسى است كه ولايت داشته باشد . بنابراين اگر ما توانستيم اثبات ولايت براى حاكم نماييم داخل در منطوق اين روايات است .\r\nو لكن به نظر ما اين جواب آقايان محل مناقشه است زيرا اوّلًا : نمىتوان روايتى را كه سؤال مىكند از تزويج صبى و صبية اينطور معنا كرد كه هر كس ولايت بر تزويج دارد و تزويجش صحيح است او مىتواند تزويج نمايد .\r\nو ثانياً : در جلسه قبل نيز گفتيم كه اينكه بگوييم ذكر پدر از باب مثال است ، تعبير صحيحى نيست زيرا بلاشك ما از اين روايات مىفهميم كه برادر ، عمو ، دايى و مادر و . . . ولايت ندارند و از اينجا معلوم مىشود ذكر پدر خصوصيت دارد منتها در مفهوم پدر جدّ و وكيل و وصىّ نيز داخل مىشوند اما حاكم را شامل نمىشود .\r\nادامه بحث را در جلسهء آينده دنبال خواهيم كرد . انشاء اللَّه\r\n« * و السلام * »\r\n\r\n","description":"","footnote":"","page_name":" 4314 ","page_number":196},
  {"content":"\r\n\r\n\r\n27 / 07 / 1381 شنبه درس شمارهء ( 463 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nسخن دربارهء ولايت حاكم بر صغيره و مجنونه است . پيشتر گفتيم كه برخى از قدما قائل به ولايت حاكم هستند . در اين جلسه با تأمل مجدد در كلمات آنان به اين نتيجه مىرسيم كه در ميان آنان كسى قائل به ولايت حاكم بر صغيره و مجنون نبوده و چون پيش از محقق نوعاً اين مسأله را عنوان نكرده‌اند ، اتفاق و اجماعى كه متصل به عصر معصوم بوده و قابل تمسك باشد ، وجود ندارد . سپس به بررسى ادلهء ديگر پرداخته ضمن اثبات يكسان بودن حكم صغيره و مجنونه قائل به عدم ولايت حاكم بر آن دو در غير صورت ضرورت مىشويم .\r\n* * * \r\nالف ) بررسى مجدد اقوال فقها ( دليل اجماع ) :\r\n\r\n1 - يادآورى مطالب گذشته و طرح اشكال اجماع\r\nبحث دربارهء ولايت حاكم بر صغار و مجانينى است كه ولى ندارند در جلسهء قبل گفتيم كه هر چند برخى از فقها بعيد ندانسته‌اند كه بر عدم ولايت حاكم بر صغار اجماع منعقد شده باشد ، ولى اين از مسلّمات نيست ، همچنان كه شهيد ثانى و صاحب مدارك قول به عدم ولايت را با عباراتى همچون « المشهور بين الاصحاب » ، و المعروف بين الاصحاب » تعبير كرده‌اند و اين تعبير مشعر به وجود قائل به ثبوت ولايت براى حاكم است .\r\nمرحوم آقاى حكيم فرموده‌اند كه نه تنها تسلّم مزبور وجود ندارد ، بلكه حتى شايد بتوان گفت كه اصحاب تنها در صورت حاجت صغير به ازدواج قائل به ولايت حاكم هستند زيرا براى نفى ولايت او عدم نياز صبى را مطرح كرده و به آن تعليل\r\n\r\n","description":"","footnote":"","page_name":" 4315 ","page_number":197},
  {"content":"\r\n\r\nكرده‌اند و علت ، هم معمّم است و هم مخصّص ، پس تعليل باعث تخصيص حكم به موارد وجود علت و نفى آن از ديگر موارد مىشود ، مثلًا اگر مولى ببيند غالب انارها ترش است مىگويد : « لا تأكل الرمان لانه حامض » در اين دستور حرمت اكل مختص به رمان حامض مىشود و انار شيرين حرمتى ندارد . در اينجا نيز چون غالباً كودكان به ازدواج نيازى ندارند ، فقها ولايت بر او را از حاكم سلب كرده و تعليل آورده‌اند كه كودك به ازدواج نيازى ندارد . پس معلوم مىشود كه در فرض نياز ، آنها ولايت حاكم را بر او ثابت مىدانند .\r\nدر درس گذشته عرض كرديم كه از عبارت قطب الدين كيدرى رحمه الله در اصباح استظهار مىشود كه وى نيز قائل به ولايت حاكم بر تزويج صغار است .\r\nمشابه عبارت كيدرى در مبسوط مرحوم شيخ قدس سرّه نيز وجود دارد . وى مىفرمايد :\r\n« لا ولاية للسلطان على امرأة عندنا الا اذا كانت غير رشيدة او مولّى عليها او مغلوباً على عقلها و لا يكون لها مناسباً » . « 1 »\r\nتقريباً همين تعبير را مرحوم كيدرى در اصباح فرموده است . مراد از غير رشيده ، سفيهه و مراد از مغلوبا على عقلها ، مجنونه است . بنابراين مراد از مولّى عليها علىالقاعده بايد كسى غير از آن دو دسته يعنى صغيره باشد .\r\nولى با تأمل بيشتر در عبارات مبسوط در مواضع ديگر معلوم مىشود كه نمىتوان اين دو فقيه را قائل به ولايت حاكم بر صغيره دانست . همچنين به نظر مىرسد مطلبى كه مرحوم آقاى حكيم از تعليل اصحاب استفاده كرده‌اند نيز صحيح نباشد .\r\n\r\n2 - تأملى در كلام مرحوم شيخ و قطب الدين كيدرى قدس سرّه :\r\nمرحوم شيخ در يك جاى مبسوط تصريح مىكند كه حاكم بر صغيره ولايت\r\n\r\n\r\n","description":"","footnote":"\r\n( 1 ) - مبسوط ، ج 4 ، ص 177 ، سطر 18 .\r\n","page_name":" 4316 ","page_number":198},
  {"content":"\r\n\r\nندارد ايشان پس از اينكه فتواى اهل سنت را نقل مىكند مبنى بر اينكه ولايت بر مجنونه در فرض فقدان اب وجد بر طبقات ديگر ارث ( الاقرب فالاقرب ) منتقل مىشود و اگر هيچ كس نباشد ، در خصوص مجنونهء كبيره به حاكم منتقل مىشود ، مىفرمايد : حاكمى كه بر مجنونهء كبيره ولايت دارد ، حاكم شرعى است ( امام يا منصوب از جانب او ) نه هر حاكمى ، سپس در مورد صغيره‌اى كه پدر و جد ندارد ، تصريح به عدم ولايت حاكم فرموده است : « و ان كان لها اخ او ابن اخ او عم او ابن عم او مولى نعمة لم يكن له تزوجها صغيرة به حال . . . . و الحاكم فى هذا كالاخ و العم سواء فى جميع ما قلناه الا فى المجنونة الكبيرة فان له تزويجها و ليس للاخ و العم ذلك . » « 1 »\r\nبنابراين ، مرحوم شيخ در صغيره قايل به ولايت حاكم نيست « 2 » و كلام شيخ را بايد حمل بر غير صغيره كنيم تا با اين عبارت منافات پيدا نكند و تناقض پيش نيايد .\r\nهمچنين با تأمل در عبارات ديگر مبسوط نيز برمىآيد كه مراد ايشان از « مولّى عليها » در عبارت پيشين صغيره نيست ، بلكه مراد شخص ضعيف العقل و به تعبير عرف امروز ابله مىباشد .\r\nوى در مقام بيان شرايط « ولى » از ديدگاه اهل سنت مىفرمايد : « اذا كان الاقرب سفيهاً محجوراً عليه لسفه او مجنوناً فلا ولاية لهما او كان ضعيف العقل او كان صغيراً او مولّى عليه لضعف عقله فكل هؤلاء يسقط ولايتهم عندهم و ينتقل الى من هو ابعد منه » « 3 » يعنى اگر كسى كه به ميت نزديكتر است ، سفيه ( كسى كه رشد مالى ندارد ) يا مجنون يا صغير و يا مولّى عليه باشد ، او نمىتواند ولىّ باشد و ولايت به طبقهء بعدى مىرسد .\r\nمنظور از « مولّى عليه » در اينجا مسلّماً صغير نيست ، چون صغير را پيش از آن\r\n\r\n\r\n","description":"","footnote":"\r\n( 1 ) - مبسوط ج 4 ، ص 164 و 165 .\r\n( 2 ) - زيرا ايشان فرموده كه حاكم در تمام موارد مذكور حكم برادر و عمو را دارد ، مگر در مورد مجنونهء كبيره . از جمله اين موارد ، صغيره است كه وى بر خلاف اهل سنت براى برادر ولايتى قابل نشده ، پس حاكم نيز بر وى ولايتى ندارد .\r\n( 3 ) - مبسوط ، ج 4 ، ص 181 .\r\n","page_name":" 4317 ","page_number":199},
  {"content":"\r\n\r\nصريحاً نام برده است . عبارات اهل سنت در مورد اين واژه بسيار مندمج است و نمىتوان معناى واضحى براى آن دريافت ، ولى با توجه به تعبير « لضعف عقله » مىتوان گفت كه مراد كسى است كه به او ابله و خل گفته مىشود يعنى كسى كه وضع عقلانى او نه مانند عاقل است و نه مانند ديوانه و برزخ ميان اين دو مىباشد .\r\nالبته معمولًا فقهاى ديگر ابله را يا تحت عنوان مجنون و يا تحت عنوان سفيه مىآورند ، ولى شيخ طوسى در اين عبارت چنين شخصى را مستقلًا تحت عنوان مولّى عليه مورد اشاره قرار داده است . بنابراين مراد مرحوم شيخ طوسى در عبارت مورد بحث ما در مورد ولايت حاكم از تعبير مولّى عليه نيز صغيره نيست .\r\nبه علاوه ، اگر فرض كنيم كه منظور شيخ از آن عبارت اثبات ولايت حاكم بر صغيره باشد ، انگيزهء موجّهى براى تغيير كلمهء « صغيره » كه معناى بسيار روشنى داشته و معمولًا در عبارات فقهى به كار مىرود و تبديل آن به كلمهء « مولّى عليها » وجود ندارد . پس براى آنكه عبارات شيخ طوسى رحمه الله را در مبسوط دچار تناقض ندانيم ، بايد مراد از اين تعبير را صغيره ندانيم و آن را بر معناى ابله حمل كنيم .\r\nهمين مطلب را دربارهء عبارت قطب الدين كيدرى نيز مىتوان گفت . چون وى تعابير بسيارى را از شيخ رحمه الله اقتباس كرده و خصوصاً همين عبارت او تقريباً عين مبسوط است . بنابراين نمىتوان شيخ طوسى و قطب الدين كيدرى را از كسانى شمرد كه به ولايت حاكم بر صغيره قائلند در نتيجه از اين تعابير نمىتوان برداشت كرد كه در بين قدما كسى قائل به ولايت حاكم بر صغار بوده است .\r\n\r\n3 - بررسى فرمايش مرحوم آقاى حكيم قدس سرّه\r\nمرحوم آقاى حكيم مىفرمايند از اينكه فقهاى ما مناط عدم ولايت حاكم بر صغيره را حاجت نداشتن او به ازدواج دانسته‌اند ، معلوم مىشود كه آنها در فرض حاجت وى قائل به ولايت حاكم هستند .\r\n\r\n","description":"","footnote":"","page_name":" 4318 ","page_number":200},
  {"content":"\r\n\r\nمرحوم صاحب جواهر هم مسألهء تعليل عدم ولايت حاكم را به « عدم الحاجة » مطرح كرده و چنين اشكال مىكند كه اگر علت حكم به عدم ولايت حاكم عدم حاجت صغيره به نكاح باشد ، بايد براى اب و جد هم ولايتى قائل نباشيم ، در حالى كه چنين نيست ، پس اين مناط صحيح نمىباشد .\r\nبه نظر ما هر دو مطلب يعنى نظر مرحوم آقاى حكيم و اشكال صاحب جواهر رحمه الله قابل مناقشه است ، اما اشكالى كه به نقض صاحب جواهر وارد است اين است كه ممكن است گفته شود مناط همان عدم حاجت است ولى در غير اب و جدّ ، يعنى فرق ميان اب و جد با ديگران اين است كه در ولايت اب و جد وجود مصلحت و حاجت شرط نيست ؛ بلكه وصف عدم مفسده كافى است ، ولى در اولياى ديگر ممكن است وصف عدم مفسده را كافى ندانيم . لذا ممكن است بگوييم در عين حال كه اولياى ديگر بخاطر عدم حاجت ولايت ندارند ، اب و جد ( چون غالباً مفسده‌اى بر تزويج صغيره مترتب نيست ) ولايت دارند . پس اين نقض وارد نيست .\r\nو اما اشكالى كه به فرمايش مرحوم آقاى حكيم وارد است اين است كه :\r\nاولًاّ : چنين نسبتى به اصحاب صحيح نيست ، زيرا ظاهراً تنها كسى كه اين مناط را ذكر كرده ، محقق كركى رحمه الله است . فقهاى بعد از ايشان نيز همچون شهيد ثانى يا صاحب كشف اللثام كه به اين وجه اشاره كرده‌اند ، همه كلماتشان ناظر به سخن محقق كركى است ، ما هيچ شخص ديگر از فقهاى بزرگ را نيافتيم كه قائل به اين مناط باشد .\r\nثانياً : اين تعليل با فتواى خود محقق كركى و فقهاى ديگر در مورد مجنونهء صغيره منافات دارد و با اشكال مواجه است . شيخ طوسى رحمه الله در مبسوط و علامه رحمه الله در تحرير و قواعد و محقق ثانى رحمه الله در جامع المقاصد و نيز صاحب كشف اللثام همه گفته‌اند كه حاكم بر مجنونهء صغيره ولايت دارد . البته آنان ولايت او را از صغير نفى كرده و نكتهء اين فرق را عدم مصلحت نكاح براى مجنون صغير به دليل لزوم\r\n\r\n","description":"","footnote":"","page_name":" 4319 ","page_number":201},
  {"content":"\r\n\r\nپرداخت مهريه و نفقه ذكر نموده‌اند ، اما در هر حال آنان نسبت به مجنونهء صغيره ولايت حاكم را ثابت مىدانند : حال اگر مناط عدم ولايت حاكم بر صغيره عدم حاجت او باشد ، چنانچه محقق ثانى مىفرمايد : پس چرا خود ايشان و ديگران ولايت او را براى صغيرهء مجنونه به طور مطلق ثابت مىكنند و آن را منوط به حاجت او نمىكنند ؟\r\nآيا مىتوان گفت كه در مورد صغيرهء مجنونه همواره نياز و حاجت به نكاح وجود دارد ؟\r\nخلاصه اينكه نمىتوان به استناد سخن مرحوم محقق كركى گفت كه نفى ولايت از صغيره به مناط عدم حاجت بوده است ، بنابراين تا پيش از شرايع كسى غير از شيخ در مبسوط و قطب الدين كيدرى در اصباح مسأله ولايت حاكم بر صغيره را اصلًا مطرح نكرده است . اين دو نيز ظاهراً براى حاكم اثبات ولايت بر صغيره نكرده‌اند . از اين‌رو ، نمىتوان در مسأله‌اى كه به ندرت اتفاق مىافتاده ( تزويج صغيره ) و تنها از زمان محقق اول در ميان فقها عنوان شده است ، اجماع را اثبات كرد . زيرا احراز اتصال آن به زمان معصوم عليه السلام نمىشود و نمىتوان آن را از اصول متلقات كه اصحاب از زمان معصومين عليهم السلام اخذ كرده و به ديگران رسانده‌اند ، به شمار آورد . لذا اثباتاً و نفياً اجماعى ثابت نيست و ما بايد مقتضاى ادلهء ديگر را مورد توجه قرار دهيم .\r\n\r\nب ) بررسى ادلهء ديگر و بيان مختار استاد ( مد ظلّه ) :\r\n\r\n1 - نظر صاحب مدارك قدس سرّه :\r\nمرحوم صاحب مدارك در مقام رد تفصيل كسانى كه ميان صغيره و مجنونه فرق قائل شده و ولايت حاكم را بر مجنونه ثابت ، ولى از صغيره نفى كرده‌اند ، مىگويد كه اگر ما عمومات و اطلاقات ادلهء ولايت حاكم را بپذيريم وجهى براى فرق گذاشتن\r\n\r\n","description":"","footnote":"","page_name":" 4320 ","page_number":202},
  {"content":"\r\n\r\nبين مجنونه كه حاكم بر او ولايت داشته باشد و صغيره كه ولايت نداشته باشد ، وجود ندارد ، و اگر اين عمومات و اطلاقات را نپذيريم ، باز فرقى ميان آن دو نبوده و در هر دو بايد ولايت او را نفى كنيم .\r\n\r\n2 - مناقشهء صاحب حدائق قدس سرّه :\r\nمرحوم صاحب حدائق در ادلهء ولايت حاكم اشكال كرده و استدلال به آنها را تمام نمىداند ، ولى در عين حال مىگويد كه بايد ميان صغيره و مجنونه فرق گذاشت ، چون ادله‌اى كه ولايت حاكم را نفى كرده ، مختص به صغيره است نه مجنونه ، مانند رواياتى كه ولايت بر تزويج صغيره را منحصر در پدر دانسته كه مفهومش عدم ولايت حاكم بر صغيره است . اما در مورد مجنونه چنين دليلى وجود ندارد و پذيرش ولايت حاكم آسان‌تر است .\r\n\r\n3 - نقد كلام صاحب حدائق رحمه الله توسط استاد ( مد ظلّه ) :\r\nهمچنان كه ايشان به مفهوم رواياتى كه ولايت بر صغيره را منحصر در پدر دانسته ، تمسك كرده و ولايت حاكم را از او نفى كرده‌اند ، مىتوان براى نفى ولايت حاكم نسبت به مجنونه نيز به مفهوم صحيحهء أبو بصير و محمد بن مسلم كه در تفسير  « الَّذِي بِيَدِهِ عُقْدَةُ النِّكاحِ »  وارد شده ، تمسك كرد . چون حضرت در مقام بيان افرادى كه  « عُقْدَةُ النِّكاحِ »  در دست آنهاست ، مىفرمايند : هو الاب و الاخ و الرجل يوصى اليه و الذي يجوز امره فى مال المرأة من قرابتها فيبتاع لها و يشترى فاى هؤلاء عفا فعفوه جايز فى المهر اذا عفا عنه . « 1 » در اين روايت كسى را ولىّ مرأة شمرده و امر وى را نسبت به او نافذ دانسته‌اند كه از خويشاوندان او باشد و بديهى است كه حاكم از خويشاوندان محسوب نمىشود و چون اطلاقش شامل مرئهء مجنونه نيز مىشود ،\r\n\r\n\r\n","description":"","footnote":"\r\n( 1 ) - وسائل ابواب عقد النكاح و اولياء العقد ، باب 8 ، ح 5 .\r\n","page_name":" 4321 ","page_number":203},
  {"content":"\r\n\r\nپس ولايت حاكم به دليل اين روايت از مجنونه نفى مىگردد .\r\n\r\n4 - نظر و مختار استاد ( مد ظلّه ) :\r\nبه نظر ما ، از يك طرف ادله‌اى وجود دارد كه از حاكم نسبت به صغيره و مجنونه نفى ولايت مىكند مانند اطلاق مفهوم صحيحهء محمد بن مسلم و أبو بصير و مانند اطلاق مفهوم رواياتى كه ولى صغيره را در امر نكاح تنها پدر او مىداند ، و از طرف ديگر ، عمومات ادلهء ولايت حاكم - بر فرض تماميت آن ادله - اقتضا مىكند كه حاكم هم بر صغيره و هم بر مجنونه ولايت داشته باشد . حال يا بايد در مورد اين دو به طايفهء اول اخذ كرده و عمومات ادلهء ولايت حاكم را تخصيص زده و آن را به مواردى كه معمولًا محل حاجت است ، اختصاص دهيم و شامل امورى كه به ندرت اتفاق مىافتد ( مانند نكاح صغيره و مجنونه‌اى كه ولى ندارد ) ندانيم و يا به طايفهء دوم يعنى عمومات ادلهء ولايت حاكم اخذ كرده و ادلهء نافى ولايت از غير اب را مختص به كسانى مانند برادر و عمو و دايى بدانيم . پس چون ترجيحى بر تقديم هيچ يك از دو طرف به ديگرى نيست به اصل اولى يعنى عدم ولايت داشتن كسى بر ديگرى رجوع مىكنيم در نتيجه قائل به عدم ولايت حاكم بر صغيره و مجنونه‌اى كه ولى ندارند ، مىشويم و تفاوتى ميان آن دو نمىگذاريم .\r\nالبته اگر نياز به ازدواج صغيره و مجنونه به حد ضرورت برسد ، از باب امور حسبه كه قدر متيقن از ولايت حاكم بر آن دو است قائل به ولايت او مىشويم ( همچنانكه مرحوم آقاى خويى گفته‌اند ) اما در غير مورد ضرورت و در جايى كه صرفاً مصلحت اقتضاى تزويج آنها را مىكند ، دليلى بر ولايت او نيست .\r\nان قلت : بايد ادلهء ولايت حاكم را بر ادلهء نافى ولايت مقدم داشت ، زيرا ادله‌اى كه نافى ولايت است ، كليت ندارد تا شامل ما نحن فيه گردد . چون مفهوم انحصار ولايت در « اب » سلب ولايت از ديگران به نحو سالبهء جزئيه است نه سالبهء كليه . لذا\r\n\r\n","description":"","footnote":"","page_name":" 4322 ","page_number":204},
  {"content":"\r\n\r\nنسبت به ولايت حاكم عموميتى ندارد تا آن را نفى كند . بنابراين عمومات ولايت حاكم بلامعارض مىشود و بايد آن را مقدم داشت .\r\nقلت : هر چند ما در جاى خود گفته‌ايم كه در مفاهيم ( مانند مفهوم شرط ) بر فرض مفهوم داشتن ، مفهوم به گونه سلب جزئى وجود دارد ، يعنى اگر بگويد : « ان جاءك زيد فاكرمه » مفهومش اين نيست كه اگر زيد نيامد بطور كلى اكرام او واجب نيست ، چون ممكن است در صورت نيامدن اگر كار ديگرى انجام دهد ، باز اكرامش واجب باشد ، پس نفى وجوب اكرام در فرض نيامدن به طور كلى صحيح نيست .\r\nولى اين مطلب در صورتى است كه قرينهء خاصى بر مفهوم سلب كلى وجود نداشته باشد . ولى در مسألهء مورد بحث ، چون سائل از اولياء زن در عقدى كه واقع شده و اينكه چه كسانى مىتوانند در امور او دخالت كنند ، سؤال مىكند ، چنانچه پاسخ امام عليه السلام پس از نام بردن چند دسته مفهومى نداشته باشد و دربارهء ولايت افراد ديگر ساكت باشد ، در واقع سؤال او به طور كامل پاسخ داده نشده است لذا اين قرينه اقتضاء مىكند كه مفهوم آن به نحو سالبهء كليه باشد . همچنانكه حتى براى لقب با وجود چنين قرينه‌اى قائل به مفهوم مىشويم ، مانند اينكه از امام پرسيده مىشود :\r\n« ما الذي لا ينجسه شىء ؟ قال الكر » در اينجا هم به مفهوم « الكرّ » مىتوان تمسك كرد .\r\nزيرا حضرت در مقام پاسخ دادن به سؤال راوى و معلوم كردن موارد تنجس ماء و عدم تنجس آن است .\r\nان قلت : اگر عموميت روايات نافى ولايت غير پدر را بپذيريم بايد براى امام معصوم هم ولايتى قائل نشويم در حالى كه بلااشكال امام عليه السلام بر صغيره و مجنونه هم ولايت دارد و وقتى عموميت اين دسته روايات مخدوش شد بايد عموميت ادلهء ولايت حاكم را مقدم داشت .\r\nقلت : ما عموميت روايات نافى ولايت غير پدر را تمام مىدانيم و براى امام عليه السلام هم ولايتى به اين معنا قائل نيستيم زيرا اصلًا ولايت ائمهء معصومين عليهم السلام به آن معنا\r\n\r\n","description":"","footnote":"","page_name":" 4323 ","page_number":205},
  {"content":"\r\n\r\nكه هميشه و در همه جا آنها مىتوانند اعمال ولايت كنند از محل كلام خارج بوده و مورد بحث نيست و اين روايات هم ناظر به آن نمىباشد . همچنانكه اين روايات به ولايت الهى نيز ناظر نيست . و اما به اين معنا كه امام عليه السلام طبق ضوابط معمولى صغيره و مجنونه را در غير صورت ضرورت و در حد امور حسبيه آيا تزويج مىكند يا نه ، به نظر ما اين روايات نافى آن است و آنها نيز در غير ضرورت اقدام به تزويج صغيره و مجنونه نمىكرده‌اند . پس مقدم داشتن ادلهء ولايت حاكم بر ادلهء نافى ولايت ترجيحى ندارد .\r\nخلاصه : حق با مرحوم صاحب مدارك است و تفصيل صاحب حدائق رحمه الله را نمىتوان پذيرفت و نبايد قايل به ولايت حاكم بر صغيره شد . البته ولايت او بر صغار از باب امور حسبى بحثى ديگر است كه در جاى خود بايد بحث شود .\r\n« * و السلام * »\r\n\r\n","description":"","footnote":"","page_name":" 4324 ","page_number":206},
  {"content":"\r\n\r\n\r\n28 / 7 / 1381 يكشنبه درس شمارهء ( 464 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه پيش ولايت حاكم را بر تزويج من لا لي له تنها در فرض اضطرار و از باب امور حسبيه ثابت دانستيم .\r\nدر اين جلسه اشاره مىكنيم كه اين امر مخالف فتواى مشهور قدماء نيست . در ادامه به استدراكى درباره دليل ولايت اوصياء پرداخته ، بر خلاف جلسات پيشين دلالت روايت مضمن  « الَّذِي بِيَدِهِ عُقْدَةُ النِّكاحِ »  را بر ولايت وصى پذيرفته و اشاره مىكنيم كه كلمهء « وصىّ » با « الى » به معناى وصى قرار دادن مىباشد و مربوط به پس از مرگ مىباشد .\r\nدر ادامه دلالت عموم تعليل در موثقه محمد بن مسلم را بر ولايت اوصياء در امر تزويج ناتمام دانسته ، از جهت عدم اطلاق روايت و عدم امكان تعدى از باب مضاربه به وصيت به تزويج ، استدلال به اين حديث را نادرست مىخوانيم .\r\nدر ادامه به بررسى استحباب استيذان دخترى كه در امر ازدواج استقلال دارد از پدر يا جد خود و در صورت نبودن آنها واگذار نمودن اين امر به برادر پرداخته ، استحباب واگذارى امر تزويج را به برادر نمىپذيريم ، در پايان بحث كفايت سكوت باكره را در رضايت وى آغاز مىكنيم .\r\n* * * \r\nالف - اشاره به فتاواى علما و مسألهء ولايت حاكم در تزويج من لا لي له\r\nما در مسأله ولايت حاكم در تزويج من لا لي له اين نظر را اختيار كرديم كه تنها در صورت اضطرار و از باب امور حسبيه ثابت است و مطلق مصلحت كافى نيست ، در اينجا اين اشكال پيش مىآيد كه آيا اصل ثبوت ولايت حاكم مخالف فتواى مشهور\r\n\r\n","description":"","footnote":"","page_name":" 4325 ","page_number":207},
  {"content":"\r\n\r\nقدماء نبوده و شهرت قدماء خود مانعى در فتواى به ولايت حاكم در امر تزويج تلقى نمىگردد .\r\nدر توضيح اشكال مىگوييم كه قبل از محقق حلى ، غالب فقهاء متعرض ولايت حاكم نشده‌اند بلكه ظاهر كلمات ايشان نفى ولايت حاكم مىباشد .\r\nمثلًا أبو الصلاح حلبى در كافى مىگويد : « و الولاية مختصة باب المعقود عليها وجدها له فى حياته » « 1 » شبيه اين عبارت در غنيه ابن زهره نيز ديده مىشود . « 2 »\r\nابن براج هم در مهذب مىگويد : ان كانت المرأة غير بالغ لم يجز لاحد العقد عليها الّا الاب او الجدّ ابو الاب فى حياة أبيه . « 3 »\r\nابن ادريس در سرائر آورده : عندنا انّه لا ولاية على النساء الصغار اللاتى لم يبلغن تسع سنين الّا الاب و الجدّ من قبله . . . به غير بخلاف من اصحابنا الّا من شيخنا ابى جعفر فى نهايته ، فانّه يجعل ولاية الجدّ مرتبطة بحياة الاب فى هذه الحال « 4 »\r\nعبارت نهاية همچنين است : و الّذى بيده عقدة النكاح ، الاب او الجدّ مع وجود الاب الادنى او الاخ اذا جعلت الاخت امرها اليه . « 5 »\r\nاز اين عبارات و نظاير آن بر مىآيد كه حاكم ولايت بر تزويج ندارد .\r\nتنها شيخ طوسى در مبسوط و به تبع وى قطب الدين كيدرى از ولايت حاكم ياد كرده‌اند .\r\nشيخ طوسى در چند جا در مبسوط بر ولايت حاكم تأكيد كرده است ، « 6 » از جمله در ج 4 ، ص 164 مىگويد : لا يجوز للحاكم تزويجها ( اى تزويج المجنونة ) . . . ، و عندنا يجوز ذلك للامام الّذى يلى عليها او من يأمره الامام بذلك .\r\nو نيز در ص 177 مىگويد : لا ولاية للسلطان على امرأة ( عندنا ) الّا اذا كانت غير\r\n\r\n\r\n","description":"","footnote":"\r\n( 1 ) - كافى ، ص 293 ( ينابيع ، 18 : 85 )\r\n( 2 ) - غنيه ، ص 342 ( ينابيع 18 : 274 )\r\n( 3 ) - مهذب ، ج 2 ، ص 197 ( ينابيع 18 : 165 )\r\n( 4 ) - سرائر ، 2 : 560 ( ينابيع ، 18 : 388 )\r\n( 5 ) - النهاية ( و نكتها ) ، ج 2 ، ص 317 .\r\n( 6 ) - ر . ك : مبسوط ، ج 4 ، ص 164 ، ص 165 ( اوائل و اواسط ) ، ص 177 ( اواخر )\r\n","page_name":" 4326 ","page_number":208},
  {"content":"\r\n\r\nرشيدة او مولّى عليها او مغلوباً على عقلها ( و لا يكون لها مناسب ) .\r\nنزديك به اين عبارت در اصباح قطب الدين كيدرى ديده مىشود . « 1 »\r\nبه جز اين دو كتاب ، ساير كتب قدماء از ولايت حاكم سخن نگفته‌اند ، البته پس از محقق حلى اين مسأله بسيار مطرح است ، ولى پيش از ايشان تنها همان دو كتاب ، اين مسأله را عنوان كرده‌اند ، لذا ممكن است فتواى به ثبوت ولايت حاكم مخالف مشهور قدماء به شمار آمده ، همين امر نقطه ضعف اين فتوا تلقى گردد .\r\nولى به نظر مىرسد علمايى كه از حاكم شرع در عداد اولياء نام نبرده‌اند ، به اوليايى نظر داشته‌اند كه به صرف مصلحت ، حقّ تزويج دارند ، ولايت به مناط اضطرار و از باب امور حسبيه را ( كه مىدانيم شارع به ترك آن راضى نيست ) اصلًا متعرض نيستند ، بنابراين مانعى ندارد كه اين گونه ولايت را براى حاكم شرع اثبات كنيم .\r\nالبته پس از محقّق اكثر فقهايى كه مسأله را عنوان كرده‌اند ، ولايت حاكم را در تزويج مقيد به اضطرار نكرده ، مصلحت را كافى دانسته‌اند .\r\nبه هر حال قول به ثبوت ولايت حاكم به شرط اضطرار و قول به كفايت مصلحت در ثبوت ولايت حاكم ، هر دو در ميان فقهاى بزرگ قائل دارد ، لذا بايد به مقتضاى مفاد ادله فتوا داد . به نظر ما ولايت حاكم در امر تزويج مربوط به امور حسبيه است و تنها در صورت اضطرار ثابت مىباشد .\r\n\r\nب - استدراكى بر بحث ولايت اوصياء در امر تزويج\r\n\r\n1 ) چكيده بحث گذشته\r\nدر بحث ولايت اوصياء ، معمولًا به رواياتى تمسك شده كه در تفسير  « الَّذِي بِيَدِهِ عُقْدَةُ النِّكاحِ »  ، از جمله مورد « الّذى يوصى اليه » را ذكر كرده‌اند ، ما به اين استدلال\r\n\r\n\r\n","description":"","footnote":"\r\n( 1 ) - اصباح الشيعة ، ص 406 ( ينابيع ، ج 18 ، ص 327 ) عبارات داخل پرانتز در اين كتاب نيامده است .\r\n","page_name":" 4327 ","page_number":209},
  {"content":"\r\n\r\nاشكال كرديم كه وصيت در اصل لغت و استعمال قرآن و روايات به معناى خصوص سفارش مرتبط به پس از مرگ نيست ، بلكه به معناى مطلق سفارش و توصيه مىباشد ، همچون  « وَصَّيْنَا الْإِنْسانَ بِوالِدَيْهِ حُسْناً »  ، لذا در اين روايات معلوم نيست ، مراد اوصياء باشد كه پدر يا جد نسبت به تزويج صغار و مجانين يا باكره رشيده ( بنابر قول به ثبوت ولايت پدر و جد ) آنها را وصى قرار داده‌اند ، بلكه ممكن است وصيت‌كننده ، همان دختر باشد ، در نتيجه مراد از اين عنوان ، همان وكيل دختر در امر تزويج خواهد بود .\r\nهمچنين ما استدلال مرحوم آقاى خويى به عموم تعليل موثقه محمد بن مسلم ( درباره وصيت به مضاربه ) را كه در آن آمده بود : « من اجل انّ اباهم قد اذن له فى ذلك و هو حى » ، در مسأله تزويج تمام دانستيم .\r\nولى با دقت بيشتر به نظر مىرسد كه برعكس استدلال نخست صحيح بوده و استدلال دوم ناصحيح است .\r\n\r\n2 ) تقويت استدلال به روايات « الَّذِي بِيَدِهِ عُقْدَةُ النِّكاحِ » و دفع اشكال آن :\r\nكلمه « اوصى » و « وصى » گاه متعدى بنفسه استعمال مىشود ، كه در اين صورت به معناى مطلق توصيه و سفارش مىباشد و اختصاص به وصيت به معناى فقهى كه مربوط به ما بعد الحياة است ندارد ولى گاه « اوصى » با « الى » متعدى مىشود ، كه در اين صورت به معناى « وصى قرار دادن » است ، لسان العرب مىنويسد : أوصى الرجلَ و وصّاه : عَهِدَ اليه . . . ، و اوصيت له بشىء ، و اوصيت اليه اذا جعلته وصيك .\r\nبا مراجعه به روايات هم درمىيابيم كه كلمه اوصى كه با « الى » متعدى شده ، هميشه به معناى تعيين وصى به كار رفته و به پس از مرگ موصى ارتباط دارد ، مثلًا در روايات مربوط به سلسله اوصياء الهى از اين واژه بسيار استفاده شده است :\r\nاوصى آدم الى شيت و هو هبة اللَّه بن آدم ، و اوصى شيث الى ابنه شبان . « 1 »\r\n\r\n\r\n","description":"","footnote":"\r\n( 1 ) - بحار ، 11 : 225 / 3 ( توضيح بيشتر ) اين حديث را مقايسه كنيد با حديث زير ، اوصى آدم ابنه شيث بخمسة\r\n","page_name":" 4328 ","page_number":210},
  {"content":"\r\n\r\nانا اوصى الى الحسن و الحسين فاسمعوا لهما و اطيعوا . « 1 »\r\nالحسين بن على اوصى الى اخته زينب بنت على فى الظاهر . « 2 »\r\nوكيله عثمان بن سعيد ، فلمّا مات عثمان اوصى الى ابنه ابى جعفر محمد بن عثمان ، و اوصى أبو جعفر الى ابى القاسم الحسين بن روح ، و اوصى القاسم الى ابى الحسن على بن محمد السمرى رضى اللَّه عنهم . « 3 »\r\nروايات مربوط به اين بحث در كتاب الوصايا بسيار است ، به عنوان نمونه در روايتى از امام باقر عليه السلام در تفسير آيه وصيت مىخوانيم : يعنى : الموصى اليه ان خاف جنفاً من الموصى فيها اوصى به اليه مما لا يرضى اللَّه عزّ ذكره من خلاف الحق فلا اثم عليه ، اى على الموصى اليه ان يردّه الى الحق . . . . « 4 »\r\nامراة اوصيت الى رجل ، و اقرّت له بدين ثمانية آلاف درهم . . . و كلّ ما لها اقرت به للموصى اليه و اشهدت على وصيتها ، و اوصيت يحجّ عنها من هذه التركة حجّتان . . . . « 5 »\r\nعن الفضيل عن ابى عبد الله عليه السلام قال فى الرجل يوصى اليه قال اذا بعث بها اليه من بلد ، فليس له ردّها . « 6 »\r\nدر روايات مورد بحث هم كه عنوان « الرجل يوصى اليه » از مصاديق  « الَّذِي بِيَدِهِ عُقْدَةُ النِّكاحِ »  دانسته شده ، مراد از اين عنوان چيزى جز وصىّ نيست ، بنابراين استدلال به اين روايات براى اثبات ولايت اوصياء تمام است .\r\n\r\n3 ) اشكال به استدلال به عموم تعليل موثقه محمد بن مسلم\r\nدر اين استدلال دو اشكال به نظر مىرسد :\r\n\r\n\r\n","description":"","footnote":"\r\nاشياء ( بحار 78 : 452 / 19 ) در اين حديث اوصى به معناى مطلق سفارش آمده و چنانچه مىبينيد متعدى بنفسه مىباشد ، ولى در حديث متن با « الى » متعدى شده و به معناى تعيين وصى براى پس از مرگ آمده است .\r\n( 1 ) - بحار 42 : 87 / 15 .\r\n( 2 ) - بحار 52 : 364 / 11 .\r\n( 3 ) - بحار 52 : 15 / 15 .\r\n( 4 ) - وسائل 19 : 351 / 24746 ، باب 38 ، از كتاب الوصايا ، ح 1 .\r\n( 5 ) - وسائل 19 : 294 / 24630 ، باب 16 ، از كتاب الوصايا ، ح 10 .\r\n( 6 ) - وسائل 19 : 321 / 24692 ، باب 23 ، از كتاب الوصايا ، ح 5 .\r\n","page_name":" 4329 ","page_number":211},
  {"content":"\r\n\r\nاشكال اوّل : روايت ظهورى در بيان تمام ملاك ندارد و از آن كفايت اذن استفاده نمىشود .\r\nدر توضيح اين اشكال ذكر مثالى عرفى ، مفيد به نظر مىرسد ، برخى از فقهاء در اواخر عمر دچار ضعف بنيه علمى شده و از مرتبه اجتهاد مىافتند ، « 1 » حال اگر كسى بگويد چنانچه شخص مقلدى به فتواى مجتهدى كه در زمان اجتهاد خود صادر كرده عمل كند اشكالى ندارد و در تعليل آن بگويد : « لانّه اصدر الفتوى و هو مجتهد » ، آيا از اين جمله استفاده مىشود كه در تقليد تنها شرط اجتهاد كافى است و شرايط ديگر همچون ايمان و رجوليت و عدالت معتبر نيست .\r\nقطعاً اين جمله چنين ظهورى ندارد ، زيرا اين جمله تنها در اين مقام است كه بقاء اجتهاد مجتهد تا ظرف عمل شرط نيست ، بلكه همين كه در هنگام صدور فتوا مجتهد بوده كفايت مىكند و به الغاء سائر شرائط ناظر نيست .\r\nحال به بحث از روايت مورد استدلال مىپردازيم .\r\nمتن روايت چنين است : عن ابى عبد الله عليه السلام عن رجل اوصى الى رجل بولده و بمال لهم و اذن له عند الوصية ان يعمل بالمال ، و ان يكون الربح بينه و بينهم ، فقال : لا بأس به ، من اجل انّ اباهم قد اذن له فى ذلك و هو حى . « 2 »\r\nتعليل در اين روايت ، به اين نكته اشاره مىكند كه حيات پدر در زمان عمل وصى به وصيت شرط نيست ، بلكه همين مقدار كه در زمان ايصاء ، حيات داشته در نفوذ وصيت كافى است ، اين روايت در مقام اطلاق نبوده و از آن استفاده نمىشود كه در\r\n\r\n\r\n","description":"","footnote":"\r\n( 1 ) - شنيده‌ام كه وحيد بهبهانى در اواخر عمر ، خود را مجتهد نمىدانسته و مىگفته سن من بالا رفته ، قواى فكريم تحليل رفته ، نمىتوانم استنباط كنم ، لذا از شاگرد خود بحر العلوم فتوا مىپرسيده و مىگفته شما فقط فتوا را نقل كنيد بدون ذكر دليل تا من در آن شبهه پيدا نكنم ، مرحوم آقاى حاج آقا رضا همدانى هم در اواخر عمر رساله‌اش را جمع كرده و مىگفته : من حافظه‌ام را از دست داده و نمىتوانم فكر كنم ، ديگر مجتهد نيستم و به مراجعه‌كنندگان مىگفته كسى كه از او تقليد كرديد ، ديگر وجود ندارد ، و بدين شكل آنها را رد مىكرده است .\r\n( 2 ) - وسائل 19 : 427 / 24885 ، باب 92 ، از كتاب الوصايا ، ح 1 ؛ جامع الأحاديث ، 24 : 342 / 35546 ، باب 67 ، از كتاب الوصايا ، ح 1 .\r\n","page_name":" 4330 ","page_number":212},
  {"content":"\r\n\r\nنفوذ وصيت چيز ديگرى شرط نيست ، بنابراين اگر كسى ادعاء كند كه وصيت به تزويج اولاد نافذ نيست و در نفوذ وصيت شرط است كه به امور مالى و حضانت اولاد مرتبط باشد ، اين روايت را نمىتوان دليل نادرستى اين ادعاء دانست .\r\nاشكال دوم : اگر فرض كنيم كه روايت در مقام بيان تمام مناط براى نفوذ وصيت در مورد سؤال مىباشد ، نمىتوان حكم مسأله تزويج را از آن استفاده كرد ، با ذكر يك مثال به توضيح اشكال مىپردازيم :\r\nاگر گفته شود : لا تشرب الخمر لانّه يسكر الانسان ، در اينجا كبراى كلى كه از روايت استفاده مىشود اين است ، « كل ما يسكر الانسان حرام » ، از اين تعليل حرمت هر مسكر و لو غير انسان را مست كند استفاده نمىشود ، چون بايد تمام ويژگيهاى حد وسط را در كبراى كلى حفظ كرد .\r\nدر روايت مورد نظر ويژگيهايى در جمله تعليليه اخذ شده ( با اسم ظاهر يا ضمير يا اسم اشاره ) كه اگر بدانها توجه شود معلوم مىشود كه تعليل در اين روايت ربطى به مسأله تزويج ندارد ، تعليل روايت چنين است كه چون پدر صغار ، در حال حيات به اين وصى كه نسبت به مضاربه با مال به وى وصيت كرده اذن داده ، لذا مضاربه وصى صحيح مىباشد ، در جمله حد وسط كلمات « له » و « ذلك » اشاره به همان وصى مورد روايت و همان وصيت مذكور در حديث دارد ، لذا نمىتوان حكم روايت را از مورد روايت به ديگر امور مالى سرايت داد تا چه برسد كه از روايت حكم تزويج وصى را استفاده كرد .\r\nبه هر حال به عقيده ما هر چند اين دليل ناتمام است ، ولى اصل نفوذ تزويج اوصياء صحيح مىباشد و در نفوذ آن مصلحت كافى است و همانند حاكم شرع نياز به فرض ضرورت و حاجت نيست .\r\n\r\nج - استحباب استيذان دختر در تزويج\r\n\r\n1 ) متن مسأله 14\r\nيستحب للمرأة المالكة امرها ان تستأذن اباها او جدها ، و ان لم يكونا فتوكّل اخاها ، و\r\n\r\n","description":"","footnote":"","page_name":" 4331 ","page_number":213},
  {"content":"\r\n\r\nان تعدّد اختارت الاكبر .\r\n\r\n2 ) توضيح مسأله و استحباب استيذان از پدر يا جدّ\r\nپيشتر گفتيم كه پدر و جد در تزويج ثيبه رشيده بىترديد ولايتى ندارند ، و خود او استقلال رأى دارد و امّا در تزويج باكره رشيده به عقيده ما پدر و جد ولايت دارند ، ولى مرحوم سيد در اين مورد اخير احتياط كرده و مىگويد ، احتمال دارد كه دختر استقلال داشته باشد . حال موضوع مسأله جارى دخترى است كه در امر تزويج استقلال داشته باشد كه ثيبه رشيده مصداق قطعى آن و باكره رشيده مصداق احتمالى آن در نزد مرحوم مصنف است ، ايشان مىفرمايند كه چنين دخترى مستحب است كه از پدر يا جدّ اجازه طلب كند ، يعنى اولًا آنها را در جريان قرار دهد و اگر آنها اجازه ندادند ، از ازدواج صرف‌نظر كند .\r\nدليل اين فتوا در باكره رشيده اين است كه در روايات متعددى به وى دستور داده شده در امر ازدواج از پدر يا جد اذن بگيرد ، ما با تمسك به اين روايات ولايت پدر و جد را اثبات كرديم ، ولى اگر كسى به ظاهر اين روايت اخذ نكند ، قهراً اين روايات و روايات دال بر استقلال دختر را بدين صورت بايد جمع كند كه روايات آمره به اذن بر استحباب مؤكد حمل شود .\r\nامّا در مورد ثيبه نيز رواياتى كه شأن خاصى براى پدر قائل شده و با تعابيرى همچون « انت و مالك لابيك » بر حق اخلاقى خاص پدر بر فرزند تأكيد كرده ، در استحباب استيذان كفايت مىكند .\r\nان قلت : روايت « انت و مالك لابيك » اختصاص به دختر ندارد ، بلكه در مورد پسر نيز صادق است ، با اين كه در مورد پسر در روايت ابن ابى يعفور عن ابى عبد الله عليه السلام مىخوانيم ؛ قال قلت له : انّى اريد ان اتزوج امرأة و انّ ابوىّ اراد اغيرها ، قال :\r\nتزوّج الّتى هويت ودع الّتى يهوى ابواك ( جامع الأحاديث الشيعة ، 25 : 200 / 36868 ، باب 52 ، از ابواب التزويج ، ح 1 ، وسائل الشيعة 20 : 292 / 25658 ، باب 13 ، از ابواب عقد النكاح ، ح 1 )\r\n\r\n","description":"","footnote":"","page_name":" 4332 ","page_number":214},
  {"content":"\r\n\r\nقلت : در مورد اين حديث شايد اساساً ازدواج با موردى كه پدر و مادر بدان مايل هستند ، با اين كه علاقه مرد به مورد ديگرى است صلاح نباشد ، فرض مسأله ما در جايى است كه موافقت با خواست پدر مطابق مصلحت باشد ، در اين صورت در مورد پسر هم به استحباب استيذان از پدر مىتوان حكم كرد .\r\nالبته اگر چه به حكم عقل كسانى كه بر گردن انسان حق دارند ، مناسب است كه انسان تمايلات خود را بر طبق تمايلات آنها قرار دهد و هر چه اين حق شديدتر باشد ، اين استحباب عقلى مؤكدتر است ، ولى حق داشتن تمام العله براى استحباب نيست ، نكاتى همچون غلبه احساسات در زنان بر انديشه ايشان سبب مىگردد كه در مورد مادر با اين كه حق وى از پدر بيشتر است ، استحباب استيذان در كار نباشد .\r\nو لذا نمىتوان مطلع ساختن مادر را از اين مسأله كه چه بسا با مخالفت وى همراه بوده و منشأ مشكلاتى گردد مستحب دانست .\r\nان قلت : از ادله ناهيه از ازدواج بدون اذن ، كراهت اين امر استفاده مىشود ، نه استحباب استيذان .\r\nقلت : استحباب استيذان و كراهت ازدواج بدون اذن به يك امر بازمىگردد ،\r\n\r\n3 ) بررسى استحباب توكيل برادر\r\nمرحوم سيد در آخر مسأله اشاره مىكند كه در صورت نبودن پدر يا جد مستحب است دختر امر ازدواج خود را به برادر خود ( و در صورت تعدد به برادر بزرگتر ) واگذار نمايد ، دليل اين امر را اين گونه ذكر كرده‌اند كه در رواياتى كه  « الَّذِي بِيَدِهِ عُقْدَةُ النِّكاحِ »  را تفسير مىكنند ، از جمله « اخ » ذكر شده است كه ظاهر بدوى آن ولايت داشتن برادر است ، وقتى اين ظاهر با توجه به روايات ديگر و فتاواى علماء قابل پذيرش نيست ، قهراً حمل به استحباب مىگردد و استحباب واگذارى امر به برادر از آن استفاده مىگردد .\r\nولى به نظر مىرسد كه استدلال به اين روايات محل اشكال است ، زيرا در توجيه اين روايات دوگونه مىتوان رفتار كرد .\r\n\r\n","description":"","footnote":"","page_name":" 4333 ","page_number":215},
  {"content":"\r\n\r\nگونه نخست : حمل روايت بر استحباب كه از آن حكم اين مسأله استفاده مىگردد .\r\nگونه دوم : حمل روايت بر موارد متعارف كه برادرها از سوى خواهرها مأذون هستند ، در صورت اوّل ولايت داشتن برادر ادعايى است ، ولى در صورت دوم ولايت داشتن آنها حقيقى است ، ولى ناظر به غالب موارد است ، با عنايت به احتمال توجيه دوم ، نمىتوان استحباب استيذان را از اين دسته روايات نتيجه گرفت .\r\nالبته در خصوص بزرگترين برادر ، در روايت مرسله‌اى از امام رضا عليه السلام وارد شده كه « الاخ الاكبر بمنزلة الاب » « 1 » كه از آن استفاده مىشود كه برادر منزلت ادعايى پدر را داراست و از آن استحباب استيذان از برادر بزرگتر فهميده مىگردد ، « 2 » امّا درباره ديگر برادران دليلى بر استحباب واگذارى امر بدانها نيافتيم .\r\n\r\n4 ) بررسى استدلال مرحوم آقاى حكيم براى اثبات اولويت برادر بزرگتر\r\nمرحوم آقاى حكيم در توضيح اين كلام مرحوم سيد كه در صورت تعدّد برادران ، برادر بزرگتر اولويت دارد به روايت زير استناد جسته‌اند : عن وليد بياع الاسفاط قال سئل أبو عبد اللَّه عليه السلام و انا عنده عن جارية كان لها اخوان ، زوّجها الاكبر بالكوفة و زوّجها الاصغر بارض اخرى قال الاوّل بها اولى الا ان يكون الآخر قد دخل بها ، فان دخل بها فهى امراته و نكاحه جائز .\r\nو افزوده‌اند : بناء على ان المراد ان الاكبر اولى به امضاء عقده .\r\nاين استدلال بر اين اساس استوار است كه مراد از اول در كلام امام عليه السلام برادر اول باشد ، ولى از آنجا كه لفظ اول در روايت در مقابل لفظ آخر به كار رفته كه به قرينه « قد\r\n\r\n\r\n","description":"","footnote":"\r\n( 1 ) - جامع الأحاديث ، 25 : 203 / 36878 ، باب 53 ، از ابواب التزويج ، ح 8 ؛ وسائل الشيعة ، 20 : 283 / 25636 ، باب 8 ، از ابواب عقد النكاح ، ح 6 )\r\n( 2 ) - ( توضيح بيشتر ) با توجه به ضعف سند روايت ، اعتبار روايت مبتنى بر قاعده تسامح در ادله سنن مىباشد ، گفتنى است كه در سند روايت نام الحسن بن على وارد شده كه احياناً به الحسين به على تبديل شده ، مراد از الحسن بن على ، ابن فضال است كه بنابر قولى از اصحاب اجماع است و طبق مبناى مشهور در باب اصحاب اجماع ، روايت معتبر است ، ولى استاد ( مد ظله ) اين مبنا را قبول ندارند .\r\n","page_name":" 4334 ","page_number":216},
  {"content":"\r\n\r\nدخل بها » ، منظور از آن زوج آخر است و لذا مراد از اول نيز زوج اول خواهد بود ، پس اين روايت در مورد دو عقد فضولى است كه امام عليه السلام حكم كرده كه مناسب است زن عقد زوج اوّل ( و نه برادر اول ) را امضاء كند و به بحث ما ارتباطى ندارد و لذا اگر دليلى بر استحباب واگذارى امر به برادر بزرگتر باشد همان روايت مرسلهء « الاخ الاكبر بمنزلة الاب » مىباشد .\r\n\r\nد ) بررسى موارد علامت رضا بودن سكوت باكره\r\n\r\n1 ) عبارت متن ( مسأله 15 )\r\nورد فى الاخبار انّ اذن البكر سكوتها عند العرض عليها ، و أفتى به العلماء ، لكنّها محمولة على ما اظهر رضاها و كان سكوتها لحيائها عن النطق بذلك .\r\n\r\n2 ) توضيح مسأله و اشاره اجمالى به كلام علماء\r\nدر روايات عامه و خاصه درباره باكره آمده كه « اذنها صماتها » ، « 1 » اين امر مورد اتفاق نظر علماء بوده ، « 2 » محقق كركى مىگويد : قد اطبقوا على انّ البكر يكفى فى اذنها سكوتها . « 3 »\r\nالبته ابن ادريس در مسأله مخالفتى نموده ، ولى وى نيز حديث « اذنها صماتها » را پذيرفته ، ولى اين حديث و نيز كلام شيخ طوسى را توجيهى كرده كه « لا يرضى به صاحبه » . « 4 »\r\n\r\n\r\n","description":"","footnote":"\r\n( 1 ) - مثلًا ر . ك : وسائل باب 5 از ابواب عقد النكاح .\r\n( 2 ) - مثلًا ر . ك : وسائل باب 5 از ابواب عقد النكاح .\r\n( 3 ) - جامع المقاصد ، 12 : 120 .\r\n( 4 ) - ( توضيح بيشتر ) ابن ادريس مىنويسد : و اذا اراد الاخ العقد على اخته البكر ، استأمرها ، فان سكتت كان ذلك رضى منها ، قال محمد بن ادريس : المراد بذلك انها تكون قد وكلته فى العقد .\r\nقال قيل : اذا وكلته فى العقد فلا حاجة به . الى استيمارها ، قلنا : بل يستحب ان يستأمرها عند العقد بعد ذلك ، و كذلك الاب اذا لم يكن وليّا عليها و لا له اجبارها على النكاح و دلت امرها اليه ، فانّه يستحب له ان يستأمرها .\r\nو هذا معنى ما روى انّ اذنها صماتها ، و الّا السكوت لا يدل فى موضع على الرضاء ، الّا اذا لم يكن له وجه الّا الرضا ، فانّه يدل حينئذ على الرضا انتهى .\r\nولى روشن نيست ، به چه دليلى بر وكيل مستحب است كه در حين عقد موكّل را در جريان امر قرار دهد و بر فرض چنين استحبابى ، چه فرقى بين اين امر استحبابى با اصل رضايت دختر مىباشد كه در اين امر استحبابى سكوت\r\n","page_name":" 4335 ","page_number":217},
  {"content":"\r\n\r\nعلامه حلى در مختلف مىنويسد : قال ابن الجنيد : روى أبو هريرة عن النبى صلى الله عليه و آله و سلم انّه قال : لا تنكح الايّم حتى تستأمر ، و لا تنكح البكر حتى تستأذن ، فانّ سكوتها اذنها ، و ان ابت فلا جواز عليها ، فلا نرى إنكاح احد من الاولياء اباً كان او غيره لبالغة بكراً او ثيب يجوز اختيارها لنفسها الّا من بعد اذنها و ان يعرف عند استيذانها ما قاله النبى صلى الله عليه و آله و سلم فى انّ اذنها هو سكوتها . . . . . « 1 »\r\nظاهر بدوى اين عبارت اين است كه در ثيب هم سكوت وى كفايت مىكند « 2 » ولى به قرينهء استشهاد به روايت مراد كفايت سكوت در خصوص باكره است . به هر حال بحث در اين است كه آيا سكوت باكره در تمام حالات دليل بر رضايت وى است ؟ از سوى ديگر ابن براج در مهذب ( و نيز در كامل بنا بر قول مختلف 7 : 112 ) مىگويد كه سكوت و خنده و گريه باكره رضايت وى به تزويج مىباشد ، البته علامه در مختلف دلالت گريه را بر رضايت مشكل دانسته ، جامع المقاصد هم همين اشكال را نقل كرده و گويا آن را پذيرفته است . « 3 » به هر حال اين قسمت مورد فتواى علما نيست .\r\nبحث و بررسى بيشتر مسأله و فروض آن را به جلسه آينده وامىنهيم .\r\n« * و السلام * »\r\n\r\n\r\n","description":"","footnote":"\r\nكفايت مىكند ولى در رضايت دختر ، سكوت كافى نيست .\r\nعلاوه بر اين كه حمل « استامرها » در كلام شيخ به استحباب استيمار بسيار خلاف ظاهر است .\r\n( 1 ) - مختلف 7 : 112 .\r\n( 2 ) - ( توضيح بيشتر ) زيرا مرجع ضمير در استيذانها به حسب ظاهر بدوى مطلق بالغه است و ارجاع آن به خصوص بكر بويژه با عنايت به فاصله شدن ثيب بين آن و ضمير - بدواً - بعيد به نظر مىآيد .\r\n( 3 ) - مختلف 7 : 113 ، جامع المقاصد ، 12 : 121 .\r\n","page_name":" 4336 ","page_number":218},
  {"content":"\r\n\r\n\r\n29 / 7 / 1381 دوشنبه درس شمارهء ( 465 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين بود كه آيا سكوت باكره كفايت از اذن او مىكند يا خير ؟\r\nدر اين جلسه فروض شش‌گانه‌اى كه صاحب جواهر براى مسأله سكوت بكر مطرح كرده و نظر ايشان و همچنين مرحوم سيد و آقاى حكيم و آقاى خويى و نظر استاد مد ظله نيز در اين زمينه مطرح مىگردد و بعلاوه اشاره‌اى به روايات مسأله صورت خواهد گرفت .\r\n* * * \r\nفرمايش صاحب جواهر رحمه الله در مسأله سكوت بكر :\r\nمرحوم صاحب جواهر شش فرض براى سكوت بكر ذكر نموده است كه از اين قرار است :\r\n1 - سكوت مقرون به قرائنى است كه به طور قطع مفيد رضا است . البته قطع عرفى مراد است كه شامل اطمينان هم مىشود .\r\n2 - سكوت مقرون به قرائنى است كه به طور ظنّى مفيد رضا هستند .\r\n3 - مجرّد سكوت است و هيچ قرينه‌اى نفياً و اثباتاً در كار نيست .\r\n4 - سكوت مقرون به قرائنى است كه به طور قطعى مفيد عدم رضا هستند .\r\n5 - سكوت مقرون به قرائنى است كه به طور ظنّى مفيد عدم رضا هستند .\r\n6 - سكوت مقرون به دو دسته از قرائن است : قرائن ظنيه‌اى كه به حسب نوع\r\n\r\n","description":"","footnote":"","page_name":" 4337 ","page_number":219},
  {"content":"\r\n\r\nمفيد رضا هستند و قرائن ظنيه‌اى كه به حسب نوع مفيد عدم رضا هستند و در نتيجه اين سكوت شاهد ظنى بر رضايت باكره نيست .\r\nصاحب جواهر مىفرمايد : اگر بخواهيم جمود بر ظواهر اطلاقات فتاوى و نصوص كنيم بايد مثل بعضى قائل شويم كه به جز در فرض چهارم كه قطع به عدم رضا حاصل است ، در پنج فرض ديگر سكوت براى حكم به صحت عقد كفايت مىكند . « 1 » اما سكوت در فرض چهارم كافى نيست چون در روايات ، سكوت به اذن تنزيل شده و معلوم است كه اگر خود اذن هم مقرون به قرائن قطعيه بر عدم رضا باشد كافى نيست . ايشان مىفرمايد : ولى اين احتمال ، ضعيف است و ما بايد به قدر متيقن از اين اطلاق اخذ كنيم و آن اختصاص به مواردى دارد كه قرينه‌اى بر عدم رضا نباشد حتى قرينهء ظنّى يا قرينهء متعارض . بنابراين بايد در سه فرض اول حكم به صحت كنيم و در سه فرض اخير حكم به عدم صحت .\r\n\r\nفرمايش مرحوم آقاى حكيم رحمه الله در مسأله :\r\nنظر آقاى حكيم اين است كه سكوت در فرض اول و دوم براى حكم به صحت كافى است و در چهار فرض ديگر كافى نيست و مىفرمايد : اگر از اين نظر رفع يد كنيم بايد همان قولى را قائل شويم كه صاحب جواهر از بعضى نقل كرده و نپذيرفته است يعنى به غير از صورت چهارم در همه فروض ديگر قائل به صحت شويم . اما وجهى كه خود صاحب جواهر اختيار كرده اضعف الوجوه است . ايشان سپس كلام سيد در عروة را بر مختار خودشان حمل مىكنند .\r\nبيان ايشان اين است كه عرف سكوت را امارهء رضا مىداند و رواياتى كه مىگويند « اذنها صماتها » انصراف به همين معنى عرفى دارند ، نه اينكه جنبهء تأسيسى داشته باشند ، لذا فقط در دو صورت نخست بايد قائل به صحّت شويم\r\n\r\n\r\n","description":"","footnote":"\r\n( 1 ) - آقاى خويى رحمه الله هم با همين نظر موافق است .\r\n","page_name":" 4338 ","page_number":220},
  {"content":"\r\n\r\nچون عرف در اين دو فرض حكم مىكند كه سكوت كافى است .\r\n\r\nاشكال استاد مد ظله به مرحوم آقاى حكيم :\r\nاشكال اول : صدر و ذيل اين بيان تناقض‌آميز به نظر مىرسد . اينكه ايشان ابتدا مىگويد : سكوت عرفاً امارهء رضا است ، ظاهرش اين است كه قطع نظر از قرائن موافق و مخاف ، نفس سكوت اماره است ولى بعد نتيجه مىگيرند كه در دو صورت يعنى آنجايى كه بر سكوت يك قرينه خارجى ( قطعى يا ظنى ) ضميمه شده باشد ، حكم به صحت مىكنيم . به نظر مىرسد اين تفريع ذيل بر صدر صحيح نباشد . نتيجه منطقى صدر كلام اين است كه فرض سوم از فروض ششگانه را صحيح بدانند و قهراً صورت اول و دوم نيز كه علاوه بر سكوت قرينهء ديگرى هم بر رضايت دارد صحيح باشد .\r\nاشكال دوم : به چه دليل مىگوييد : روايت انصراف به دو فرض اول دارد ؟ وقتى روايت تعبير مىكند سكوت به منزلهء اذن است ، اظهر افرادش همان فرض سوم است كه نفس سكوت باشد و هيچ قرينه‌اى در كار نباشد . در حالى كه شما اظهر افراد را از تحت روايت خارج كرده‌ايد و يك تقييدى در معناى روايت كرده‌ايد كه در خودش نيست يعنى علاوه بر سكوت ، اقتران آن را با يك ضميمه ، دالّ بر رضايت دانسته‌ايد . وقتى گفته مىشود خبر واحد حجت است يعنى خبر واحد بما هو حجت است و در حجيت نيازمند قرائن خارجى نيست لذا صحيح‌تر اين بود كه روى اين مبنا ايشان همان سخن صاحب جواهر را قائل شوند به اين بيان كه :\r\nاگر چه عرف سكوت را فقط در دو فرض اول كه مشتمل بر ضميمه است امارهء رضايت مىداند ولى روايت « اذنها صماتها » علاوه بر اينكه سكوت را در اين دو فرض حجت دانسته در فرض سوم هم حجت مىداند و لو عرف اين را نگويد چون نمىتوانيم اظهر افراد را از تحت روايت اخراج كنيم ولى آقاى حكيم نظر صاحب\r\n\r\n","description":"","footnote":"","page_name":" 4339 ","page_number":221},
  {"content":"\r\n\r\nجواهر را اضعف الوجوه دانسته‌اند .\r\n\r\nتوضيح فرمايش مرحوم سيد رحمه الله :\r\nظاهر فرمايش مرحوم سيد اين است كه مىخواهد همان فتواى ابن ادريس را بگويد يعنى مىخواهد بفرمايد سكوت فى نفسه دليل رضايت نيست و بايد منضم به قرائنى شود كه در نظر عرف حجّت باشد و حجّيت عند العرف هم منوط به حصول اطمينان است البته ابن ادريس روايت را طورى توجيه كرده كه على القاعده سيد نمىتواند با اين توجيه موافق باشد . ابن ادريس روايت « اذنها صماتها » را حمل كرده بر صورتى كه دختر باكره به پدر يا برادر يا شخص ديگرى وكالت در تزويج داده و اگر زوجه براى ازدواج وكيل بگيرد ، مستحب است وكيل موقعى كه مىخواهد عقد كند از دختر استيذان كند . روايت در چنين فرضى سكوت دختر را به منزلهء اذن دانسته است . واضح است كه حمل روايت بر چنين فرضى هيچ مدركى ندارد و اصل حكم يعنى استحباب استيذان وكيل هم دليلى ندارد همانطور كه صاحب حدائق نيز اين دو اشكال را مطرح نموده است .\r\nبه نظر ما فرمايش سيد رحمه الله به مطلبى ناظر است كه ما هم با ايشان موافقيم و آن اينكه در اين نوع مسائل بايد اختلاف محيطها را در نظر گرفت . بر خلاف دورهء فعلى كه بر اثر كثرت ارتباطات و تأثير نشريات و رسانه‌هاى عمومى در آن خجالتى بودن دخترها تا حدود زيادى كم شده است ، در دوره‌هاى سابق دخترها به دليل حياى زياد فقط در صورت مخالفت مىتوانستند ابراز عدم رضايت كنند اما در صورت موافقت نمىتوانستند رضايت خود را صريحاً اعلام كنند لذا سكوت آنها موجب اطمينان نوعى به رضايت مىشده است و اين روايت ناظر به چنين فضايى است نه اينكه يك حكم ابدى را بيان كرده باشد كه در هر شرايطى سكوت دختر معيار باشد .\r\nبه عبارت ديگر : روايت در محيطى صادر شده است كه سكوت باكره موجب اطمينان نوعى بر رضايت بوده است ، از چنين رواياتى بيش از تأييد نظريه عرف\r\n\r\n","description":"","footnote":"","page_name":" 4340 ","page_number":222},
  {"content":"\r\n\r\nاستفاده نمىشود و رواياتى كه در چنين محيطى صادر مىشود ظهورى در تأسيسى بودن ندارد . در نتيجه دليلى نداريم كه سكوت ، حجت تعبدى شرعى باشد .\r\nلذا نتيجه‌اى كه مىگيريم اين است كه مرحوم سيد اين روايت را بر صورت اول از فروض ششگانه صاحب جواهر حمل كرده است و مقتضاى بناى عقلا هم همين است كه اطمينان به رضا را معيار مىدانند و نظر ما هم همين است . حالا بايد ببينيم كه بر فرض اينكه اين توجيه ( يعنى حمل روايت بر قضيه خارجيه ) را نگوييم آيا نظر بعضى ، از جمله مرحوم آقاى خويى را مىتوان پذيرفت كه غير از صورت چهارم در ساير فروض حكم به صحت كرده‌اند يا بايد نظر صاحب جواهر را بپذيريم كه در سه صورت اول سكوت باكره را معتبر مىدانند ولى اگر سكوت همراه اماراتى بر كراهت باشد معتبر نمىدانند .\r\n\r\nفرمايش مرحوم آقاى خويى رحمه الله در مسأله :\r\nمرحوم آقاى خويى مىفرمايد : در اين روايت سكوت به طور مطلق نازل منزلهء اذن قرار داده شده است و چون در خود منزّل عليه يعنى اذن صريح ( مثلًا ثيّب كه اذن لفظى مىدهد ) معتبر نيست كه ظن‌ّآور باشد يا مقارنات ديگرى در كار باشد بلكه خود كلام فى نفسه امارهء عرفيه است و مادام كه يقين به خلاف پيدا نشده بايد به آن اخذ كرد ، در مورد سكوت هم كه نازل منزلهء او است همين مطلب مىآيد ، لذا به غير صورت چهارم كه يقين به خلاف ، اماريّت سكوت را از بين مىبرد ، در ساير فروض به اطلاق روايت اخذ مىكنيم .\r\n\r\nمناقشهء استاد مد ظله در كلام مرحوم آقاى خويى :\r\nبه نظر ما عرف در مواردى كه مقارناتى وجود دارد شك مىكند كه آيا « سكوتها رضاها » آن موارد را شامل مىشود يا نه ؟ مثلًا اگر سكوت كرده ، به خصوص در\r\n\r\n","description":"","footnote":"","page_name":" 4341 ","page_number":223},
  {"content":"\r\n\r\nصورتى كه روترش كرده و فرض كنيد روترش كردن هفتاد درصد امارهء عدم رضا است ، اينجا اصلًا روشن نيست كه عرف از روايت اين مورد را هم بفهمد بلكه مواردى را كه هم قرينهء رضايت هست و هم قرينهء كراهت ( مثلًا از فلان قيافه خوشش مىآيد و نسبت به فلان اخلاق كراهت دارد و هر دو جهت در زوج جمع شده است ) نيز چندان روشن نيست اطلاق روايت شامل شود . بلكه به نظر مىرسد از نظر عرفى اين موارد نياز به سؤال جديد دارد . لذا چون اين حكم يعنى كفايت سكوت بر خلاف اصل است هر جا در استظهار عرفى شك كرديم نبايد به سكوت باكره اكتفا كنيم در نتيجه : روايات سكوت باكره را نازل منزله اذن او قرار داده است ، اگر ما محيط صدور روايت را قرينهء خارجى بودن اين روايات بدانيم ، بايد بگوييم سكوت باكره شرعاً حجت بر رضايت اوست يعنى فى نفسه معتبر بوده و نيازى به انضمام شاهدى بر رضايت وجود ندارد . پس در صورت سوم كه فرد ظاهر روايت است و بالاولويه در صورت اول و دوم هم سكوت باكره حجت است ولى در غير اين سه صورت دليلى بر اعتبار سكوت باكره نداريم و چون اعتبار خلاف اصل اولى است لذا تنها در سه صورت اول سكوت حجت مىباشد . در ضمن ، رواياتى در مسأله وجود دارد كه هر چند ضعيف السند مىباشند ولى به عنوان تأييد بعضى از آنها مناسب هستند .\r\n\r\nروايات مسأله :\r\n\r\nروايت اول : روايت ضحّاك بن مزاحم\r\nدر مورد خواستگارى حضرت زهرا عليها السلام اين تعبير را دارد كه پس از خواستگاريهاى متعدد كه حضرت ردّ مىكردند وقتى امير المؤمنين عليه السلام از ايشان خواستگارى كردند و پيامبر اكرم ( ص ) اين مطلب را مطرح كردند و نظر ايشان را جويا شدند حضرت زهرا ( س ) سكوت كردند : « فسكتت و لم تولّ\r\n\r\n","description":"","footnote":"","page_name":" 4342 ","page_number":224},
  {"content":"\r\n\r\nوجهها و لم ير فيه رسول الله ( ص ) كراهة فقام و هو يقول : الله اكبر سكوتها اقرارها » « 1 »\r\nدر خود روايت به اين نكته اشاره شده كه سكوت حضرت مقترن به قرينه‌اى مثل كراهت يا رو برگرداندن نبوده كه دالّ بر عدم رضايت باشد بر خلاف خواستگارى قبلى كه سكوت توأم با اين علائم بوده است . « 2 » اين روايت مؤيد اين مطلب است كه سكوت مقارن به قرائن مفيد عدم رضايت كافى نيست همانطور كه صاحب جواهر فرمود ، بر خلاف قول كسانى مثل مرحوم آقاى خويى كه سكوت را در پنج فرض كافى دانستند .\r\n\r\nروايت دوم : [ روايت طبرى 
  ]\r\nدر روايت طبرى صاحب دلائل الامامه در مورد ازدواج شهربانو آمده است كه امير المؤمنين عليه السلام فرمود : « انّ رسول الله ( ص ) كان اذا أتته كريمة قومٍ لا لىّ لها و قد خطبت يأمر ان يقال لها انت راضية بالبعل فان استحيت و سكتت جعل اذنها صماتها و امر بتزويجها » « 3 »\r\nظاهر اين روايت هم اين است كه اگر حيا منشأ سكوت مىشده پيامبر سكوت را اذن تلقى مىكرده است . يعنى همانطور كه قبلًا گفتيم سكوت در آن محيطهاى سابق قرينيت نزديك به قطع بر رضايت داشته است .\r\n\r\nروايت سوم : روايت دعائم الاسلام\r\nكه اهل سنّت و همچنين ابن برّاج بر طبق آن\r\n\r\n\r\n","description":"","footnote":"\r\n( 1 ) - جامع الاحاديث 25 / 207 باب 56 از ابواب التزويج ، حديث دوم . امالى شيخ 39 - بحار الأنوار 43 / 93\r\n( 2 ) - در قسمتى از اين روايت آمده است : « يا علىّ انّه قد ذكرها قبلك رجال ، فذكرت ذلك لها ، فرأيت الكراهة فى وجهها » چون سكوت حضرت زهرا عليها السلام همراه با نشانه‌هاى كراهت بوده به اين سكوت اكتفا نشده است و در مورد خواستگارهاى قبلى علامه مجلسى مىفرمايد : « قد اشتهر فى الصحاح بالاسانيد عن امير المؤمنين عليه السلام و ابن عباس و ابن مسعود و جابر الانصارى و انس بن مالك و البراء بن عازب و أمّ سلمة انّ ابا بكر و عمر خطبا الى النبى صلى الله عليه و آله فاطمة مرّة بعد أخرى فردّهما و روى احمد فى الفضائل عن بريدة أنّ ابا بكر و عمر خطبا إلى النبى صلى الله عليه و آله فاطمة ، فقال : انّها صغيرة . بحار الأنوار 43 ص 108\r\n( 3 ) - جامع الاحاديث 25 / 208 باب سابق ح 3 - بحار الأنوار 103 / 331\r\n","page_name":" 4343 ","page_number":225},
  {"content":"\r\n\r\nفتوى داده‌اند : « عن على عليه السلام انّه قال : لا ينكح احدكم ابنته حتى يستأمرها فى نفسها فهى اعلم بنفسها فان سكتت او بكت او ضحكت فقد اذنت و ان ابت لم يزوّجها » « 1 »\r\nاين روايت علاوه بر اينكه ضعيف السند است از نظر دلالت هم قابل استناد نيست و مخالف روايات ديگر هم هست كه در آنها فقط سكوت ذكر شده و ضحك يا بكاء ذكر نشده است . البته ضحك را عدّه‌اى به عنوان امارهء رضا ذكر كرده‌اند و شايد به اولويت خواسته‌اند تمسك كنند ولى همانطور كه مرحوم سبزوارى صاحب كفايه و صاحب حدائق گفته‌اند ضحك كافى نيست چون خنده گاهى جنبهء استهزا و پوزخند دارد و گريه هم موجب ظن نوعى اطمينانى نمىشود چرا كه شايد از باب گريه شوق باشد يا از اين باب باشد كه چون ازدواج را تثبيت شده مىداند روى حساب اينكه سرنوشت او رقم خورده و بايد يك عمرى با شوهر زندگى كند به گريه افتاده است .\r\nيك نكته ظريفى در روايات ما هست كه در روايات منقول از طرق اهل سنّت بعضاً وجود ندارد . در روايات ما سكوت به منزلهء اذن تلقى شده اما در بعضى از تعابير آنها سكوت به منزلهء رضا دانسته شده است . فرق اين دو تعبير اين است كه اگر سكوت به منزله رضا باشد حكم واقعى استفاده مىشود . يعنى همانطور كه رضا در واقع كافى است - يا با قيد استكشاف يا بدون قيد استكشاف - سكوت هم جانشين آن است ، نظير اينكه كسى به ديگرى وكالت داده باشد و بعد او را بدون اطلاعش عزل كرده باشد . در اين حالت اگر وكيل عقدى كرده باشد به منزلهء رضايت خود موكّل است هر چند موكّل راضى نيست ولى در واقع كفايت از رضاى او مىكند . در روايات ما به جاى رضا ، اذن تعبير شده و اذن شرط واقعى نيست بلكه امارهء بر شرط ( رضايت ) است و لذا هميشه حجيت ندارد چه بسا از روى اجبار اذن داده باشد و اين اذن فايده‌اى ندارد . لذا وقتى سكوت را به منزلهء اذن قرار داده‌اند معنايش اين مىشود كه هر جا اذن حجّت است سكوت هم همان حكم را دارد .\r\n\r\nروايت چهارم : صحيحهء حلبى :\r\n« سئل عن رجلٍ يريد ان يزوّج اخته قال : يؤامرها فان\r\n\r\n\r\n","description":"","footnote":"\r\n( 1 ) - جامع الاحاديث 25 / 189 باب 50 از ابواب التزويج حديث 4\r\n","page_name":" 4344 ","page_number":226},
  {"content":"\r\n\r\nسكتت فهو اقرارها و ان ابت لم يزوّجها »\r\nبه قرينه بعضى روايات ديگر كه خواهد آمد اطلاق اين روايت را بايد حمل بر باكره كنيم .\r\n\r\nروايت پنجم : روايت داود بن سرحان\r\nكه هم خودش و هم سهل بن زياد را كه در سند واقع شده معتبر مىدانيم : « فى رجل يريد ان يزوّج اخته قال يؤامرها فان سكتت فهو اقرارها و ان ابت لم يزوّجها » « 1 »\r\nاطلاق اين روايت هم بايد بر باكره حمل شود .\r\n\r\nروايت ششم : روايت يزيد كناسى\r\n« 2 » را هم قبلًا خوانديم و آن هم مشتمل بر تعبيرى است كه البته خيلى قابل استناد نيست .\r\n\r\nروايت هفتم : صحيحه بزنطى ،\r\nعمده دليل مسأله است و مقيّد روايات ديگر هم مىشود : « قال أبو الحسن عليه السلام فى المرأة البكر اذنها صماتها و الثيّب امرها اليها » « 3 » كه بين بكر و ثيّب تفصيل داده است . به نظر مىرسد مقصود از أبو الحسن در روايات بزنطى ، حضرت رضا عليه السلام باشد .\r\n« * و السلام * »\r\n\r\n\r\n","description":"","footnote":"\r\n( 1 ) - جامع الاحاديث 25 / 191 باب سابق ح 16 - وسائل الشيعة 20 / 268 باب 3 از ابواب النكاح و اولياء العقد ح 3\r\n( 2 ) - جامع الاحاديث 25 / 195 باب 51 از ابواب التزويج حديث 10 - وسائل الشيعة 20 / 278 باب 6 از ابواب سابق ، ح 9\r\n( 3 ) - جامع الاحاديث 25 / 206 باب 57 از ابواب التزويج حديث اول - وسائل الشيعة 20 / 274 باب 5 از ابواب سابق ، حديث اول\r\n","page_name":" 4345 ","page_number":227},
  {"content":"\r\n\r\n\r\n1 / 8 / 1381 چهارشنبه درس شمارهء ( 466 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا دربارهء روايت « اذنها صماتها » مطلبى را از مرحوم آقاى خوئى نقل ، سپس به مسأله ديگر عروة كه عبارت است از شرايط ولاية اولياء پرداخته و نسبت به بعضى از فقرات ، توضيحاتى را ارايه خواهيم نمود .\r\n* * * \r\nالف ) كلام مرحوم آقاى خويى دربارهء روايت « اذنها صماتها » و توضيح استاد مد ظله\r\nمرحوم آقاى خويى در مورد روايات محل بحث كه مضمون آنها اين است كه سكوت دختر نشانهء اذن و رضايت او است مىفرمايند : مستفاد از اين نصوص اين است كه سكوت نازل منزلهء اذن لفظى ( مثل بله گفتن ) شده است و لذا هر حكمى كه در مورد اذن لفظى جارى است دربارهء سكوت نيز جريان دارد . در مورد اذن لفظى مطلب از اين قرار است كه عرف آن را اجازه و كاشف از رضاى باطنى مىدانند ، يعنى تا مادامىكه علم به عدم رضايت دختر پيدا نشود آن اذن حجيت دارد و بايد بر طبق آن عمل شود و فرقى ندارد كه ظنى بر وفاق يا خلاف آن وجود داشته باشد يا نداشته باشد چرا كه همانطورى كه در اصول گفته شده است ، حجيت امارات از باب كشف نوعى است و تا وقتى علم به خلاف آنها حاصل نشود حجيت دارند .\r\n\r\n","description":"","footnote":"","page_name":" 4346 ","page_number":228},
  {"content":"\r\n\r\n\r\nكلام استاد مد ظله\r\nمطلبى را كه مرحوم حاج آقا رضا همدانى در بحث اينكه معيار در وقت نماز مغرب آيا استتار قرص است يا ذهاب حمره فرموده‌اند چون بىربط با مسأله ما نحن فيه نيست مناسب است در اينجا مطرح نماييم .\r\nايشان مىفرمايند : اينكه قول يا فعل و تقرير اشخاص ، به عنوان اصلى عقلايى كاشف از رضاى باطنى آنها محسوب مىشود در جايى است كه شخص متمكن از ردّ و عدم امضا باشد و يا حد اقل براى ما مسلّم نباشد كه آن امضاء را از روى ترس و ناچارى انجام داده است يعنى دلالت اين امور بر رضايت باطنى در مواردى است كه ما يا علم به عدم تحقق مانع از ردّ داريم و يا اگر هم علم به عدم مانع نداريم ، آن طرف قضيهء يعنى وجود مانع را علم نداريم ، بلكه مسأله محل ترديد است كه آيا مانعى مانند ترس و مانند آن باعث شده كه فلان شخص اذن بدهد يا اينكه مانعى نبوده و در شرايط عادى اقدام به اذن كرده است . در اينجا عقلاء به احتمال وجود مانع اعتناء نمىكنند و اذن او را كاشف از رضايت باطنى مىدانند . و اما اگر در موردى شخصى متمكن از ردّ نبوده و به خاطر ترس از جوّ عمومى و يا خوف از كسى مجبور به امضاء كردن باشد در اين موارد امضاى او كاشف از رضايت باطنى نيست و نمىتوان احكام رضا را بر آن بار كرد و ما ظن به اينكه بر خلاف رضاى باطنى خود اقدام كرده است نداريم و يا حتى ظن به مطابقت با رضاى باطنىاش داريم . ولى اين ظن و ساير ظنون ذاتاً فاقد حجيت است و نمىتوان به آن عمل كرد .\r\nبنابراين ، به نظر مىرسد اينكه مرحوم آقاى خويى سكوت و اذن را تا مادامىكه علم به خلاف رضايت پيدا نشود مطلقاً كاشف از رضاى باطنى مىدانند به طور كلى و مطلق تمام نيست . زيرا در بسيارى از موارد همچون عشاير و مانند آن ، دختر مجبور به اطاعت از پدر خود و يا جوّ عمومى بوده و سكوت او و حتى اذن صريح او نمىتواند كاشف از رضايت باطنى باشد . بلكه اگر بر اثر تحميل شرايط ، دختر و لو بعنوان ثانوى ، واقعاً رضايت باطنى داشته باشد اگر چه ابتداءً و به عنوان اولى رضايت ندارد ، در آنجا نيز اذن او معتبر است و بايد بر طبق آن عمل شود .\r\n\r\n","description":"","footnote":"","page_name":" 4347 ","page_number":229},
  {"content":"\r\n\r\n\r\nب ) شرايط ولايت داشتن اولياء\r\n\r\nمتن عروة\r\n( يشترط فى ولاية الأولياء المذكورين : البلوغ ، و العقل و الحرية . و الاسلام ، اذا كان المولى عليه مسلماً فلا ولاية للصغير و الصغيرة على مملوكها من عبد او امة بل الولاية حينئذ لوليهما . و كذا مع فساد عقلهما بجنون او اغماء او نحوه . و كذا لا ولاية للاب و الجد مع جنونهما و نحوه . و ان جُنّ أحدهما دون الآخر فالولاية للاخر ، و كذا لا ولاية للملوك و لو مبعّضاً على ولده ، حرّاً كان او عبداً ، بل الولاية فى الاوّل للحاكم و فى الثانى لمولاه . و كذا لا ولاية للأب الكافر على ولده المسلم فتكون للجدّ اذا كان مسلماً و للحاكم اذا كان كافرا ايضا و الا قوى ولايته على ولده الكافر ، و لا يصحّ تزويج الولى فى حال احرامه او احرام المولىّ عليه سواء كان بمباشرته او بالتوكيل ، نعم لا بأس بالتوكيل حال الإحرام ، ليوقع العقد بعد الإحلال .\r\n\r\nتوضيح مسأله :\r\nمرحوم صاحب عروه در ولايت اولياء چهار شرط ذكر مىكنند بلوغ و عقل و حريت و اسلام در صورتى كه مولى عليه مسلمان باشد ، در اينكه آيا رُشد مالى و عدم سفاهت نيز علاوه بر امور مذكور شرط است يا نه ؟ ميان فقهاء محل خلاف است . ظاهر كلام سيد رحمه الله اين است كه رشد معتبر نيست . اينك به توضيح و بررسى قسمتهاى مختلف اين مسأله مىپردازيم :\r\n« فلا ولاية للصغير و الصغيرة على مملوكها من عبد او أمة » چون أب و جدّ بودن صغير و صغيره بىمعنا است ، لذا ايشان ولايت صغير و صغيره را اين گونه تصوير كرده است كه آنها داراى مملوك باشند ، مىفرمايد : آنها چون شرط بلوغ را ندارند بر مملوك خود ولايت ندارند و ولايت براى ولى آنها است ، براى انتفاء شرط بلوغ مثالى را نيز ما اضافه مىكنيم و آن حاكم صغير است مثل علامهء حلى كه در حق او گفته‌اند قبل از بلوغ مجتهد جامع الشرائط عادل بوده است ولى چون فاقد شرط بلوغ است نمىتواند والى باشد .\r\n« و كذا مع فساد عقلهما بجنون او اغماء او نحوه » مرجع ضمير در كلمه « عقلهما » حكمى است و به « مالكين » كه از سياق جمله قبل فهميده مىشود ، برگشت مىنمايد يعنى اگر مالكين ( مالك و مالكه ) فساد عقلى داشتند و مراد از « نحوه » مثل سكر است .\r\n« و كذا لا ولاية للأب و الجدّ مع جنونهما و نحوه » مراد از نحوه سكر و اغماء است . « و\r\n\r\n","description":"","footnote":"","page_name":" 4348 ","page_number":230},
  {"content":"\r\n\r\nان جنّ رصهما دون الآخر فالولاية للأخر » و اگر يكى آنها مجنون شد نوبت به ولايت ديگرى مىرسد حال يا به هم عرض خود يا به ولى در طول مثل حاكم .\r\n« و كذا لا ولاية للمملوك و لو مبعضاً على ولده حراً كان او عبداً بل الولاية فى الاوّل للحاكم و فى الثانى لمولاه » اين قسمت مثال براى انتفاء شرط حريت است مىفرمايد : مملوك و لو مبعض باشد بر فرزند خود ولايتى ندارد بلكه اگر فرزند او حرّ باشد ولىّ او حاكم شرع است و اگر فرزند او عبد باشد ولايت بر او بر مولايش است ، اينكه مىفرمايد :\r\n« بل الولاية فى الاوّل للحاكم » طبق تحقيقى كه در مسأله ولايت وصىّ شد ، وقتى نوبت به حاكم مىرسد كه پدر و جدّ و وصى آنها موجود نباشد .\r\n« و كذا لا ولاية للأب الكافر على ولده المسلم فتكون للجدّ اذا كان مسلماً و للحاكم اذا كان كافراً ايضا » اگر پدر و جدّ هر دو كافر بودند وقتى نوبت به حاكم مىرسد كه وصىّ مسلمان ( كه موصى آن مسلمان بود ) وجود نداشته باشد .\r\nاگر از اجداد عالى كسى مسلمان باشد كه وصى تعيين كرده باشد ، وصى مقدم بر حاكم است و گرنه حاكم ولايت پيدا مىكند .\r\n« و الاقوى ثبوت ولايته على ولده الكافر » .\r\nاگر فرزند كافر باشد مرحوم سيد مىفرمايد : اقوى اين است كه پدر او اگر كافر باشد بر فرزند ولايت دارد و لو اينكه در رديف پدر و هم عرض او جدّ مسلمان يا حاكم وجود داشته باشد .\r\nادامه مسأله كه دربارهء تزويج در حال احرام است نيز به طور مبسوط در يكى از مسائل قبلى گذشته است و عبارات متن مسأله نيز روشن است و لذا ما در اينجا از آنها بحث نمىكنيم . همچنين مباحث مملوك را نيز مطرح نخواهيم كرد آنچه را در جلسهء آينده پى خواهيم گرفت ولايت كافر بر مسلمان يا كافر بر كافر با وجود مسلمان است . « 1 » « * و السلام * »\r\n\r\n\r\n","description":"","footnote":"\r\n( 1 ) - استاد مد ظله : براى اين بحث مراجعه به مكاسب شيخ انصارى رحمه الله مبحث ولايت و كتاب « القواعد الفقهيه » مرحوم بجنوردى علاوه بر مستمسك مرحوم حكيم و تنقيح مرحوم خوئى مفيد است .\r\n","page_name":" 4349 ","page_number":231},
  {"content":"\r\n\r\n\r\n04 / 08 / 1381 شنبه درس شمارهء ( 467 ) كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه به بررسى اشتراط اسلام در ولىّ مىپردازيم . ابتدا اقوال فقها را بررسى كرده و اجماع را در اين مورد تمام مىدانيم سپس به سائر ادله پرداخته دلالت دو آيه را مورد بحث قرار داده و تقريب مفتاح الكرامه و القواعد الفقهيه را در دفاع از دلالت آنها مورد نقد قرار مىدهيم و همچون صاحب حدائق و شيخ رحمه الله دلالت آنها را ناتمام مىدانيم .\r\n\r\n[ ولايتى بر پدر كافر بر فرزند مسلم نيست 
  ]\r\n* * * \r\nمتن عروة :\r\nمسأله 16 : . . . و كذا لا ولاية للاب الكافر على ولده المسلم فتكون للجد اذا كان مسلماً و للحاكم اذا كان كافراً ايضاً و الاقوى ثبوت ولايته على ولده الكافر .\r\nمرحوم سيد پس از اينكه يكى از شرائط ولىّ را اسلام دانستند مىفرمايند : كافر بر فرزند مسلمانش ولايت ندارد و وليش جد مسلمان اوست و اگر او نيز كافر بود ولايتش با حاكم است . اما كافر بر فرزند كافرش بنابر اقوى ولايت دارد .\r\n\r\nالف ) بررسى اقوال فقها\r\nدر ميان فقها كسى را نيافتيم كه اجازه دهد پدر يا جد كافر يا وصى آنها بر صغار و مجانين از مسلمين يا بالغهء باكره ( بنابر قول به ولايت اب و جد بر او ) ولايت داشته باشند . البته اين مسأله را همه عنوان نكرده‌اند لكن در عين حال هر كس مطرح نموده\r\n\r\n","description":"","footnote":"","page_name":" 4350 ","page_number":232},
  {"content":"\r\n\r\nنفى ولايت كافر از مسلمان كرده است . عده‌اى هم مانند صاحب جواهر ، حدائق ، كشف اللثام و مسالك دعواى اجماع نموده‌اند . محقق كركى تعبير به « لا خلاف عندنا » كرده است ، علامه در تذكره پس از اينكه دعواى اجماع نموده مىگويد : لا نعلم فيه خلافاً . پرواضح است چون تذكره كتابى است كه ناظر به آراء همهء مسلمين مىباشد لذا مراد ايشان از عبارت مذكور ، عدم العلم بالخلاف عند المسلمين مىباشد و گرنه معنا ندارد پس از دعواى اجماع ، به عدم العلم بالخلاف كه مرتبه‌اش از اجماع بلكه از لا خلاف نيز پايين‌تر است تعبير كند . ايشان از ابن عبد البر مؤلف كتاب استيعاب كه از حفاظ معروف مغربى است نقل مىكند كه وى راجع به عدم ولايت كافر بر مسلمان مىگويد : اجمع كل من يحفظ عنه العلم به . پس به نظر مىرسد از نظر اقوال ، اجماع تمام باشد ، ما در اين زمينه در آينده بيشتر سخن خواهيم گفت .\r\n\r\nب ) بررسى سائر ادله\r\nبراى عدم ولايت كافر بر مسلمان به چند دليل استدلال شده است از جمله : « 1 »\r\n1 - آيهء شريفهء :  « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  « 2 » به اين ترتيب كه مفاد آيه اين است كه نسبت به صغار و قصّر از مسلمانان فقط مسلمانان ولايت دارند پس كافر نمىتواند بر آنها ولايت داشته باشد .\r\n2 - آيهء شريفهء :  « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  . « 3 »\r\n3 - روايت « الاسلام يعلو و لا يعلى عليه » . « 4 »\r\nصاحب حدائق پس از ذكر اين ادله به پاسخ آنها مىپردازد ، البته راجع به روايت پاسخى نمىدهد . شايد اشكال آن را به خاطر وضوحش بيان نكرده است ما در\r\n\r\n\r\n","description":"","footnote":"\r\n( 1 ) - شيخ انصارى در مكاسب و مرحوم آقاى بجنوردى در القواعد الفقهية در مسألهء مالكيت كافر بر عبد و امهء مسلمان مباحث سودمندى كرده‌اند كه براى مسألهء مورد بحث ما نيز مفيد است .\r\n( 2 ) - سوره توبه ، آيه 71 .\r\n( 3 ) - سورهء نساء ، آيه 141 .\r\n( 4 ) - وسائل ابواب موانع الارث ، باب 1 ، ح 11 .\r\n","page_name":" 4351 ","page_number":233},
  {"content":"\r\n\r\nجلسهء آينده به بررسى اين روايت و ادلهء ديگر خواهيم پرداخت . اكنون به بررسى دلالت اين دو آيه مىپردازيم :\r\n\r\nج ) بررسى آيهء « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »\r\n\r\n1 - مناقشهء صاحب حدائق در دلالت آيه\r\nصاحب حدائق مىفرمايد : ولايت در آيهء و المؤمنون و المؤمنات . . . به معناى يارى كردن و دوستى و كمك به يكديگر استعمال شده است نه به معناى سرپرستى بنابراين نمىتوان براى اثبات يا نفى ولايت به معنايى كه مورد كلام است به آن استدلال كرد . « 1 »\r\n\r\n2 - توضيح كلام حدائق توسط استاد ( مد ظلّه )\r\nاز زمان شيخ طوسى تا زمان صاحب حدائق عده‌اى براى نفى ولايت كافر بر مسلمان همچنين نفى ولايت مسلمان بر كافر به اين آيه و آيهء  « وَ الَّذِينَ كَفَرُوا بَعْضُهُمْ أَوْلِياءُ بَعْضٍ »  « 2 » استدلال كرده‌اند در حالى كه همان‌طور كه صاحب حدائق فرموده اين آيات ناظر به ولايت به معناى سرپرستى نيست بلكه به معناى و داد و تعاون و يارى كردن آمده است و اين مطلب با ملاحظهء آيهء پيش از آن واضح‌تر مىشود .\r\nخداوند قبل از آيهء مربوط به ولايت كفار مىفرمايد : آنان كه ايمان آوردند و هجرت كردند و با مال و جان خود در راه خدا جهاد نمودند و آنان كه به ايشان پناه داده و آنها را يارى مىكردند ( مهاجرين و انصار ) بعضى از آنها ولىّ بعضى ديگرند اما آنان كه ايمان آوردند ولى هجرت نكردند ولايتى بين شما و آنان نيست تا آن زمان كه آنان نيز هجرت كنند و اگر آنان از شما طلب يارى كردند بايد آنها را كمك كرده و به نفع آنها وارد كارزار شويد مگر نسبت به گروهى كه پيمان صلح با آنها بسته‌ايد همچنانكه كفار\r\n\r\n\r\n","description":"","footnote":"\r\n( 1 ) - الحدائق الناضرة ، ج 23 ، ص 278 .\r\n( 2 ) - سوره انفال ، آيه 73 .\r\n","page_name":" 4352 ","page_number":234},
  {"content":"\r\n\r\nهم بعضى از آنها با بعضى ديگر دوستى و يارى مىكنند و اگر شما به اين دستور عمل نكنيد ( هجرت نكنيد يا به كمك مسلمين نرويد ) باعث ايجاد فتنه بر روى زمين و يا فساد بزرگى خواهد شد . « 1 » از اين آيه به خوبى استفاده مىشود كه مراد از « ولايت » در اينجا دوستى و كمك كردن است يعنى شما مؤمنين بايد يد واحده باشيد و نسبت به يكديگر يارى و دوستى كنيد همان‌گونه كه كفار نيز در بين خود دوستى مىكنند و به يارى يكديگر مىشتابند و اصلًا نمىخواهد بفرمايد مهاجرين و انصار برخى از آنها نسبت به صغار يا مجانين و قصّر ولايت دارند و كفار هم در بين خود بر قصّر و صغارشان ولايت دارند . اين مطلب از آيات بعد نيز به روشنى به دست مىآيد . در آيه ولايت مؤمنين نيز كه لسان او مثل همين آيات است بيان مذكور مىآيد كه ولايت به معنى دوستى و كمك كردن است .\r\nاين تعبير شبيه تعبيرى است كه در باب مياه فرموده‌اند : ان ماء الحمام كماء النهر يطهر بعضه بعضاً « 2 » مراد از اين جمله اين است كه آبهاى نهر كمك يكديگر بوده و در نتيجه از آلودگى و انفعال آن جلوگيرى مىكنند .\r\nآيهء  « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  نيز در همين مقام مىباشد نه اينكه برخى از مؤمنين را مجنون و صغير و برخى ديگر را كبير و عاقل فرض كرده و كبار را ولى صغار دانسته باشد . بنابراين آيات مذكوره ناظر به ولايت به معناى سرپرستى نيست لذا استدلال شيخ طوسى براى نفى ولايت مسلمان بر كافر نيز مخدوش مىباشد .\r\n\r\nد ) بررسى آيهء « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »\r\n\r\n1 - مناقشهء صاحب حدائق در دلالت آيه\r\nايشان در مورد آيهء سبيل نيز مىفرمايد : مراد از « سبيل » كه در آيه نفى شده بنابر\r\n\r\n\r\n","description":"","footnote":"\r\n( 1 ) - سوره انفال ، آيات 73 - 72 .\r\n( 2 ) - وسائل ، ابواب الماء المطلق ، باب 7 ، ح 7 .\r\n","page_name":" 4353 ","page_number":235},
  {"content":"\r\n\r\nروايتى كه در تفسير آن وارد شده « 1 » سبيل از جهت دليل و اقامهء حجت است و ناظر به احكامى همچون ولايت و سرپرستى نيست . « 2 »\r\n\r\n2 - مناقشهء شيخ انصارى رحمه الله در دلالت آيه\r\nشيخ انصارى رحمه الله در مسألهء ملكيت كافر بر مسلمان اين آيه را مورد بررسى قرار داده و بحث كامل‌ترى كرده مىفرمايد : لسان آيه از نظر عرف آبى از تخصيص است معنا ندارد كه بگويند خداوند هرگز براى كفار بر مؤمنين راهى قرار نداده آنگاه در برخى موارد به آن استثنا بزنند . از طرف ديگر مىدانيم شارع در برخى موارد مانند كافرى كه عبد كافرش اسلام اختيار كند مالكيت كافر بر مسلمان را پذيرفته است . در اينجا هر چند حاكم او را مجبور مىكند كه عبد را بفروشد لكن اصل ملكيت او منفسخ نمىشود و مانند رضاع نيست كه اگر مثلًا زنى فرزند دخترش را شير داد ، دخترش به خاطر رضاع و حصول محرميت به شوهرش حرام و ازدواجشان منفسخ مىشود . حتى اگر آن كافر پيش از اينكه غلامش را بفروشد فوت كند عبد مسلمان به ورّاثش منتقل و وظيفهء فروش او به آنان منتقل مىشود هر چند آنان نيز كافر باشند نه اينكه ملكيت به آنان منتقل نشود . بنابراين اگر بگوييم مراد از « سبيل » ملكيت و امثال آن است لازمه‌اش تخصيص آيه در مواردى مانند مثالى كه زديم مىشود در حالى كه همانطور كه گفتيم لسان آيه آبى از تخصيص است و نتيجه مىگيريم كه اين معنا مراد نيست .\r\nآنگاه ايشان دو احتمال در معناى آيه مطرح مىكند اول اينكه بگوييم اين آيه به قرينهء ما قبل آن  « فَاللَّهُ يَحْكُمُ بَيْنَكُمْ يَوْمَ الْقِيامَةِ »  ناظر به روز قيامت است يعنى در آن روز نيز غلبهء حجت و منطق در محكمهء عمل الهى با مؤمنين است و كفار بر آنها هيچ راهى ندارند .\r\n\r\n\r\n","description":"","footnote":"\r\n( 1 ) - عيون أخبار الرضا عليه السلام ، ج 2 ، باب 46 ، ح 5 .\r\n( 2 ) - الحدائق الناظرة ، ح 23 ، ص 268 .\r\n","page_name":" 4354 ","page_number":236},
  {"content":"\r\n\r\nدوم آنكه مطلبى را بگوييم كه حضرت رضا عليه السلام در مقام تكذيب مدعاى عده‌اى از غُلات فرمودند كه آنان مىگفتند امام حسين عليه السلام شهيد نشده‌اند چون لازمه‌اش وجود سبيل بر آن حضرت است . در حالى كه آيهء قرآن سبيل را از مؤمنين نفى مىكند . حضرت در آن روايت در مقام بيان اين نكته هستند كه مراد از آيه ، سبيل تكوينى به اين معنا كه كفار هيچ‌گاه مثلًا زور و قوّتشان به مؤمنين نمىرسد نيست .\r\nامير المؤمنين و امام حسن عليهم السلام كه افضل از امام حسين عليه السلام بودند را نيز شهيد كردند بلكه مراد حجت غالب و منطق فائق است ، اسلام داراى منطق قوىتر است و خداوند حجت قوىتر را در اختيار مؤمنين قرار داده بطورى كه حجت آنها محكوم نمىشود البته چون سند اين روايت محل اشكال است ايشان احتمال ديگرى را نيز مطرح كرده ، در هر حال بنابر هر دو احتمال آيه ارتباطى با مسألهء ولايت بر صغار و مجانين و رسيدگى به مصالح آنان پيدا نمىكند .\r\n\r\n3 - دفاع مفتاح الكرامه و القواعد الفقهيه از دلالت آيه\r\nصاحب مفتاح الكرامه از مناقشهء حدائق جواب داده مىگويد : حتى اگر سبيل را آن طور كه در روايت آمده به معناى حجت تفسير كنيم باز مىتوان براى مسألهء مورد بحث به آن استدلال و حكم به عدم ملكيت كافر بر مسلمان نمود ، زيرا خداوند بيع را سببى براى ملكيت قرار داده و اين خود حجتى است كه شخص كافر هم مىتواند به آن استناد كند و عليه مسلمان ادعاى ملكيت كرده و بگويد چون من طبق ضوابط به وسيلهء بيع اين غلام را خريده‌ام مالك او هستم لذا آيهء شريفه كه نفى سبيل بر مؤمن مىكند بر عدم ملكيت كافر بر مسلمان نيز دلالت دارد .\r\nمرحوم آقاى بجنوردى نيز در دفاع از دلالت آيه در كتاب القواعد الفقهية مىگويد :\r\nحضرت رضا عليه السلام در اين روايت چون در مقام ابطال گمان برخى از غُلات راجع به امام حسين عليه السلام و عدم دلالت مدعى بر آن هستند ، ارادهء سبيل تكوينى را از آيه كلًا\r\n\r\n","description":"","footnote":"","page_name":" 4355 ","page_number":237},
  {"content":"\r\n\r\nابطال مىكند اما چون از جهت اثبات ، اين مقام اقتضاى بيان تمام المراد از معناى سبيل در آيه را ندارد تنها به بيان يك مصداق از آن ( حجت ) اكتفا نموده‌اند ، بنابراين منافات ندارد كه معناى ديگرى نيز براى سبيل مانند ملكيت منظور شده باشد .\r\n\r\n4 - توضيح كلام شيخ رحمه الله در رد دفاع مذكور توسط استاد ( مد ظله )\r\nشيخ انصارى رحمه الله هم به مطلب صاحب مفتاح الكرامه توجه داشته و آن را رد نموده و هم بيانى دارد كه براى رد كلام آقاى بجنوردى كافى است . ايشان مىگويد :\r\nبنابراين كه معناى سبيل ، حجت باشد جز با تكلف نمىتوان ملكيت را يكى از مصاديق آن شمرد . چون بسيار واضح است كه منظور از اين كلام كه خداوند براى كفار عليه مسلمانان حجتى قرار نداده اثبات حقانيت دين اسلام و اينكه كفار دليلى ندارند كه موجب تضعيف مسلمانان شود مىباشد . اما اگر بخواهيم بگوييم منظور اين است كه كفار عليه مسلمانان در هيچ موردى و لو در اختلافات مادى حجتى ندارند كه اقامه كنند ، اين بسيار غير عرفى مىنمايد . چگونه مىتوان گفت :\r\nغير مسلمان حق ندارد براى ملكيت خود استدلال و از مال خويش دفاع كند ؟ ! امير المؤمنين عليه السلام وقتى خبردار شدند خلخالى از پاى زن يهوديه‌اى به ناحق درمىآيد آن طور متغير مىشوند و از خود عكس العمل نشان مىدهند حال چگونه مىتوان گفت شارع حق احتجاج عليه مسلمان را از آن يهوديه سلب كرده است ! ؟\r\nپس نمىتوان ملكيت را از مصاديق موضوع حجت آوردن شمرد .\r\nهمچنين بين حجت آوردن و ملكيت از نظر عرف ، جامعى به نظر نمىرسد لذا اگر بخواهيم بگوييم مالكيت معنايى مستقل از حجت داشته و هر دو جداگانه مصداقى براى سبيل محسوب مىشوند لازمه‌اش اين است كه براى حجت و ملكيت جامعى وجود داشته و « سبيل » در آن معناى جامع به كار رفته باشد در حالى كه عرفاً جامعى براى اين دو عنوان به نظر نمىرسد و بر فرض كه جامع هم متصور\r\n\r\n","description":"","footnote":"","page_name":" 4356 ","page_number":238},
  {"content":"\r\n\r\nباشد ارادهء آن خلاف ظاهر روايت است زيرا حضرت در مقام تفسير آيه ، سبيل را به حجت تفسير نموده‌اند حال اگر بگوييم معناى آن تنها حجت نيست بلكه عنوانى كه قدر مشترك ميان حجت و عنوانى ديگر است مىباشد مرتكب خلاف ظاهر شده‌ايم . بنابراين حمل حجت بر معنايى كه جامع ميان آن و ملكيت باشد باعث تكلف است . خلاصه اينكه ، شيخ در كلامش به دفاع مفتاح الكرامه از دلالت آيه بر مسأله مورد بحث توجه داشته و آن را رد نموده و بيانش مختار آقاى بجنوردى را هم مخدوش مىسازد .\r\nنتيجه اينكه ، نه آيهء  « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  دلالت بر نفى ولايت كافر بر مسلمان مىكند و نه آيهء  « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  .\r\nادامهء بحث در جلسهء آينده ، انشاء اللَّه .\r\n« * و السلام * »\r\n\r\n","description":"","footnote":"","page_name":" 4357 ","page_number":239},
  {"content":"\r\n\r\n\r\n05 / 08 / 1381 يكشنبه درس شمارهء « 468 » كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته استدلال به دو آيه شريفه -  « الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  و آيه  « لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  - بر مسألهء عدم ولايت كافر بر مسلمان بررسى و مناقشه گرديد . در اين جلسه در دنباله ادلّه - آيه شريفه  « وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ »  و احاديث - بررسى شده و با مناقشه در آنها ، حجيّت اجماع را در اين مسأله تمام دانسته ، با طرح فرع جديد - ولايت كافر بر كافر - و نقل اقوال در آن بررسى آن را به جلسه بعد موكول مىكنيم .\r\n* * * \r\nالف ) ادامهء بررسى ادلّهء عدم ولايت كافر بر مؤمن :\r\n\r\n1 - آيهء شريفه : « وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ »\r\n« 1 » مرحوم آقاى بجنوردى عمده دليل بر عدم ولايت كافر بر مسلم را اين آيه شريفه مىدانند چون ظاهر آيه كه عزّت را اختصاص به خدا و رسول و مؤمنين داده ، با مالكيت و ولايت داشتن كافر بر مسلم منافات دارد . « 2 »\r\n\r\nبررسى استدلال :\r\nو لكن به نظر مىرسد اين آيه نيز ارتباطى به بحث نداشته ، در قرآن صحبت از\r\n\r\n\r\n","description":"","footnote":"\r\n( 1 ) - آيهء هشتم ، سورهء منافقون .\r\n( 2 ) - القواعد الفقهية ، ج 1 ، قاعدهء نفى سبيل .\r\n","page_name":" 4358 ","page_number":240},
  {"content":"\r\n\r\nحكم تشريعى مسأله نباشد بلكه آيهء شريفه راجع به يك امر واقعى است كه مىگويد : عزّت و بزرگوارى و شرافت براى مؤمن است و با ديد واقعى و حقيقى ، او سطح بالاست ، هر چند فقير باشد و در انظار مردم حقير شمرده شود و اين نكته با ملاحظهء صدر آيهء شريفه روشنتر مىشود :  « يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ . . . . »  يعنى منافقان مىگويند : اگر ما به مدينه بازگرديم عزيزان ذليلان ( مسلمانان ) را بيرون كنند و حال آن كه عزت حقيقى از آن خدا و پيامبر صلى الله عليه و آله و سلم و مؤمنين است . شرافت و عزت واقعى از آن خداست و قرب به خداوند كه منبع اصلى عزت است موجب شرافت و عزت است و ديگران هر چند سطوت ظاهرى داشته باشند عزيز نيستند .\r\nو اين شبيه شعر صادق سرمد است كه دربارهء عالم مىگويد :\r\n جاهل اگر چه هست مقدّم ، مؤخر است * عالم اگر چه هست مؤخّر ، مقدم است \r\nكه ناظر به مسألهء تشريع و تعيين وظيفه مردم با عالم نيست بلكه مىگويد : علم تكويناً داراى شرافت است و تقدم دارد .\r\n\r\n2 - روايت شريفهء : « الاسلام يعلو و لا يعلى عليه »\r\n\r\nنقل اول : عن النبى صلى الله عليه و آله و سلم : « الاسلام يعلو و لا يُعلى عليه » :\r\nاين روايت از زمان مرحوم شيخ طوسى مورد استدلال قرار گرفته ، صاحب جواهر نيز فرموده‌اند : از روايات استفاده مىكنيم كه مسلمان از كافر ارث مىبرد ولى كافر از مسلمان ارث نمىبرد و همچنين كافر حاجب مسلمان نمىشود . پس اگر طبقه اول ارث كافر است و طبقه دوم مسلمان ، طبقه دوم ارث مىبرند و براى اين حكم در روايات به « الاسلام يعلو و لا يعلى عليه » علت آورده شده است و از عموم تعليل مىفهميم در هيچ كدام از\r\n\r\n","description":"","footnote":"","page_name":" 4359 ","page_number":241},
  {"content":"\r\n\r\nابواب فقهى ولايت كافر بر مسلمان صحيح نيست . « 1 »\r\nصاحب حدائق نيز روايت را نقل كرده ولى صحبتى از آن ننموده و متذكر اشكال آن نشده است . « 2 »\r\n\r\nبررسى استدلال :\r\nو لكن اين استدلال تمام نيست چون روايت مربوط به احكام و تشريع نمىباشد .\r\nمعناى علوّ اسلام اين است كه قوانين و ادله‌اى كه حقا نيّت آن را اثبات مىكند از قوانين و ادلّه و منطق ملل ديگر اقوى و بالاتر است و مغلوب نمىشود . و از روايت بيشتر از اين استفاده نمىشود .\r\n\r\nنقل دوم : مرحوم آقاى بجنوردى روايت را با زيادتى نقل كرده‌اند كه : الاسلام يعلو و لا يعلى عليه و الكفار بمنزلة الموتى لا يحجبون و لا يرثون .\r\n« 3 »\r\nالبته اين عبارت را مرحوم صدوق در فقيه آورده است « 4 » و لكن كلام خود صدوق است نه جزء روايت ، همانطور كه آقاى غفارى نيز در تصحيح ، متذكر اين نكته بوده‌اند و در چاپ ، كلام صدوق را جدا كرده‌اند .\r\n\r\nبررسى استدلال :\r\nاين روايت كه در فقيه با چند روايت نبوى ديگر آمده ، در كتب عامه هم نقل شده ، و محل استدلال صدوق صدر روايت است . ايشان - به تبع روايت نبوى و غير\r\n\r\n\r\n","description":"","footnote":"\r\n( 1 ) - جواهر الكلام ، ج 29 ، ص 207 .\r\n( 2 ) - حدائق ، 23 / 267 .\r\n( 3 ) - القواعد الفقهية ، ج 1 ، قاعدهء نفى سبيل .\r\n( 4 ) - من لا يحضره الفقيه ، ج 4 ، كتاب الفرائض و المواريث ، باب ميراث اهل الملل ، ص 334 ، چاپ مكتبة الصدوق .\r\n","page_name":" 4360 ","page_number":242},
  {"content":"\r\n\r\nآن - مىفرمايند : « لا يتوارث اهل ملتين » يعنى اگر دو ملت باشند مثل يهود و نصارى يا اسلام و كفر توارثى بين آنها نيست . عامه به استناد اين روايت گفته‌اند كه مسلمان نيز از كافر ارث نمىبرد و صدوق بر اساس رواياتى كه از ائمه معصومين عليهم السلام وارد شده است مىفرمايند : « لا يتوارث اهل ملتين و المسلم يرث الكافر و الكافر لا يرث المسلم » يعنى اينها معناى حديث نبوى را اشتباه فهميده‌اند ، پيامبر صلى الله عليه و آله و سلم توارث - كه معناى طرفينى است - را نفى كرده‌اند يعنى طرفين از هم ارث نمىبرند ولى ارث بردن يك طرف را نفى نكرده‌اند و لذا مسلمان از كافر ارث مىبرد و لا عكس .\r\nصدوق در بيان وجه اين حكم مىفرمايد : خداوند تعالى عقوبةً كفار را - مانند قاتل - از ارث محروم كرده است امّا مسلمان چه جرمى مرتكب شده كه از ارث محروم شود ؟ و حال آن كه پيامبر صلى الله عليه و آله و سلم فرموده است : ( 1 ) « الاسلام يزيد و لا ينقص » و همچنين فرموده است : ( 2 ) « لا ضرر و لا ضرار فى الاسلام ، فالاسلام يزيد المسلم خيراً و لا يزيده شراً » مسلمان به خاطر اسلام آوردن كه نبايد ضرر بكند ( 3 ) مع قوله « الاسلام يعلو و لا يعلى عليه » مقتضاى علوّ اسلام اين است كه اسلام مانع ارث نشود و در ذيل اين روايت صدوق مىفرمايد : « و الكفار بمنزلة الموتى ، لا يحجبون و لا يرثون » و اين عبارت ادامه روايت نيست چون در منابع متعددى از عامه و برخى از منابع خاصه اين روايت آمده است و در هيچ كدام چنين ذيلى وارد نشده است و محل استشهاد ايشان به صدر روايت است و براى استدلال نيازى به اين ذيل نيست .\r\nخلاصه هر چند موضوع كلام صدوق ارث بردن مسلمان از كافر است ولى نمىخواهد ارث بردن مسلمان از كافر را از اين روايات استفاده كند بلكه استدلال براى رفع مانعيت اسلام است به عبارت ديگر : نكتهء استدلال ايشان جهتى است كه قبل از استدلال به اين روايات بيان مىفرمايد كه « فامّا المسلم فلأىّ جرم و عقوبة يحرم الميراث ؟ ! و كيف صار الاسلام يزيده شراً ؟ ! » سپس مىفرمايد : مع قول النبى صلى الله عليه و آله و سلم يزيد . . . . و مع قوله لا ضرر . . . و مع قوله الاسلام يعلو . . . .\r\nيعنى طبق عمومات بايد اقرباء از يكديگر ارث ببرند و مواردى كه اقربا از ارث بردن محروم مىشوند به جهت عقوبت جرمى مانند قتل يا كفر يا . . . است مگر اسلام جرم است تا مانع ارث بردن او شود در حالى كه چنين رواياتى را داريم و از اين\r\n\r\n","description":"","footnote":"","page_name":" 4361 ","page_number":243},
  {"content":"\r\n\r\nروايات نتيجه مىگيريم كه : « و الكفار بمنزلة . . . » كفار از جهت ارث و حجب بمنزلهء مرده هستند كه نه خودشان ارث مىبرند و نه مانع ارث ديگران مىشوند .\r\n\r\n3 - روايت عوالى اللئالى :\r\nقال النبى صلى الله عليه و آله و سلم : الاسلام يعلو و لا يعلى عليه نحن نرثهم و لا يرثونا « 1 »\r\nروايات اين كتاب مرسل است و قابل اعتماد نمىباشد و محتمل است دو حديث باشد كه تلفيق شده است چون هر دو كلام نبوى است كه به صورت مستقل هم وارد شده است . به علاوه حديث راجع به ارث است و از آن نمىشود تعدّى كرد .\r\n\r\n4 [ چند روايت ديگر 
  ]\r\n\r\nالف ) روايت عبد الله بن أعين :\r\nعلى بن ابراهيم عن أبيه عن محمد بن عيسى عن يونس عن موسى بن بكر عن عبد الله بن اعين ، قال : قلت لأبي جعفر عليه السلام : جعلت فداك النصرانى يموت و له ابن مسلم أ يرثه ؟\r\nقال : فقال نعم ، انّ اللَّه عز و جل لم يزده بالاسلام الّا عزّاً فنحن نرثهم و لا يرثونا . « 2 »\r\nسند اين روايت به نظر ما معتبر است و به طرق ديگر نيز نقل شده است . « 3 »\r\n\r\nب ) روايت عبد الرحمن بن أعين :\r\n« الحسن بن محمد بن سماعة عن عبد الله بن جبلة عن ابن بكير عن عبد الرحمن بن اعين قال سألت أبا عبد اللَّه عليه السلام عن قوله صلى الله عليه و آله و سلم ، لا يتوارث اهل ملتين ، قال : فقال أبو عبد اللَّه عليه السلام : نرثهم و لا يرثونا إنّ الاسلام لم يزده فى ميراثه الّا شدّة . « 4 »\r\n\r\n\r\n","description":"","footnote":"\r\n( 1 ) - جامع الأحاديث ، 29 / 307 ، باب اول از ابواب الميراث ، حديث 11 ، عوالى اللآلى ، ج 3 ، ص 496 .\r\n( 2 ) - كافى ، ج 7 ، ص 143 ، ج 4 .\r\n( 3 ) - وسائل ، ج 26 ، ص 12 ، ج 4 - اين روايت را كلينى در كافى 7 / 143 از « عبد الرحمن اعين » و صدوق در فقيه 4 / 243 از « عبد الرحمن بن اعين » نقل كرده‌اند و شيخ طوسى در تهذيب 9 / 366 از عبد الله بن اعين و در استبصار 4 / 190 از عبد الرحمن بن اعين نقل كرده‌اند و در هر دو صورت روايت معتبر است .\r\n( 4 ) - وسائل ، ج 26 ، ص 15 ، ص 17 ، تهذيب 9 / 367 و استبصار 4 / 191 .\r\n","page_name":" 4362 ","page_number":244},
  {"content":"\r\n\r\n\r\nج ) موثقه عبد الرحمن بن أعين :\r\nصدوق باسناده عن موسى بن بكر عن عبد الرحمن بن اعين عن ابى عبد الله عليه السلام قال : لا يتوارث اهل ملتين نحن نرثهم و لا يرثونا انّ اللَّه عزّ و جل لم يزدنا بالاسلام الّا عزّاً . « 1 »\r\n\r\nد ) صحيحهء جميل و هشام :\r\nعلى بن ابراهيم عن أبيه عن ابن ابى عمير عن جميل و هشام عن ابى عبد الله عليه السلام انّه قال فيما روى الناس عن النبى صلى الله عليه و آله و سلم أنّه قال : لا يتوارث اهل ملتين ، قال : نرثهم و لا يرثونا ، إنّ الاسلام لم يزده فى حقّه الّا شدّة . « 2 » ( لم يزده الّا عزّاً فى حقّه ) . « 3 »\r\n\r\nتقريب استدلال :\r\nهمانطور كه قبلًا عرض شد اين روايات براى ردّ فهم عامه از حديث نبوى « لا توارث بين ملتين » وارد شده ، و مثل آيه شريفه  « وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ »  ( كه عرض كرديم نفس مؤمن بودن عزت است و نظر به احكام تشريعى ندارد ) نيست بلكه اين روايات در مقام بيان حكم تشريعى است و لذا گفته‌اند از عموم تعليل « لم يزده بالاسلام الّا عزّاً » استفاده مىشود كه در تمامى ابواب فقهى ، اسلام موجب عزّت خواهد بود ، و در باب نكاح عزّت فرزند مسلمان اقتضاء مىكند كه پدر او بر وى ولايت نداشته باشد و اين عزّت مانع ولايت پدر مىگردد ، نتيجه آن كه :\r\nعموم تعليل اين روايات مخصص عمومات ولايت پدر و جد خواهد بود و ولايت آنها در مورد ولايت پدر و جد كافر بر فرزند مسلمان تخصيص خورده است .\r\n\r\nمناقشه استاد مد ظلّه :\r\n\r\n\r\n","description":"","footnote":"\r\n( 1 ) - وسائل ، ح 26 ، ص 13 ، ح 6 ، فقيه 4 / 244 .\r\n( 2 ) - وسائل ، ج 26 ، ص 15 ، ح 14 ، كافى ، ج 7 ، ص 142 ، ح 1 .\r\n( 3 ) - وسائل ، ج 26 ، ص 15 ، ذيل ح 14 ، تهذيب ، ج 9 ، ص 365 .\r\n","page_name":" 4363 ","page_number":245},
  {"content":"\r\n\r\nبراى عزّت دو معنا محتمل است :\r\nاوّل ، عزّت به معناى قوّت ، عزيز يعنى قوىّ ( در مقابل ضعيف ) و اسلام ارث را قوّت مىدهد و محكم مىكند يعنى نه تنها اسلام حظ او را كم نمىكند بلكه زياد هم مىكند . شاهد آن هم اينكه : در باب ارث مسلمان از كافر هر چند دور باشد ارث مىبرد مثل ضامن جريره ، ولى پسر اگر كافر باشد از پدر مسلمان ارث نمىبرد و اين علامت اين است كه اسلام منشأ مىشود مسأله ارث قوتى پيدا كند و مقدم شود و روى طبقات تنظيم نگردد .\r\nدوّم : به معناى افتخار و سربلندى ( در مقابل ذلّت ) ، اسلام منشأ عزّت است نه ذلّت يعنى اسلام بهرهء كسى را از ارث كم نمىكند و او را محروم نمىسازد ، چنانچه كافر و يا قاتل را عقوبتاً به جهت جرمى كه كرده‌اند از ارث ممنوع و محروم مىكنند و اين براى او نوعى ذلّت است و لذا كافر از مسلمان ارث نمىبرد ولى چنين محروميتى در مورد مسلمان نيست و مسلمان از كافر ارث مىبرد .\r\nبه نظر ما عموم تعليل روايت در مسأله ما ( نفى ولايت پدر كافر بر فرزند مسلمان ) قابل تمسك نيست و اشتباه معنا شده ، چون : عموميت آن نسبت به عقد سلبى قضيه تمام است يعنى اسلام حظّ شخص را هيچ كجا كم نمىكند - نه در باب ارث و نه در ابواب ديگر - امّا در طرف ايجاب چنين عموميتى ندارد كه در همه جا مسلمان بايد بر غير مسلمان امتياز داشته باشد هر چند خود روايت امتياز در باب ارث را اثبات كرده است .\r\nمثلًا وقتى مىگويند : اگر كسى قرآن را حفظ كند اين حفظ ، حظّى را از او كم نمىكند بلكه امتياز هم به او داده مىشود مثلًا او را به حج يا عتبات يا مشهد مىبرند ، امّا معنايش اين نيست كه در همهء موارد امتياز بيشتر به او داده مىشود يعنى نسبت به عقد سلبى قضيه عموميت دارد يعنى حفظ قرآن هيچ يك از امتيازات را از انسان نمىگيرد پس اگر عاملى كه موجب امتياز مىشد وجود داشت ، حفظ قرآن مانع امتياز نمىشود ولى نسبت به عقد ايجابى قضيه امتياز فى الجملة را\r\n\r\n","description":"","footnote":"","page_name":" 4364 ","page_number":246},
  {"content":"\r\n\r\nاثبات مىكند و معناى آن اين نيست كه در تمام موارد امتياز بيشترى به حافظ قرآن داده مىشود يا اگر دو نفر - يك مسلمان و يك كافر - با سهم مساوى قرارداد شركت يا مضاربه‌اى را منعقد كردند ، مسلمان بودن باعث كم شدن سهم مسلمان نمىشود اما اين كه بگوييم اسلام امتيازى براى مسلمان قائل است و بايد دو برابر بگيرد ، و حقّ مسلمان را دو برابر كند . چنين امتيازى نيست و امّا در نحن فيه مفاد عمومات ادلهء ولايت پدر و جد اين است كه پدر و جد بودن مقتضى يك نحوه ولايتى است و اين تفصيل را كه بگوييم پدرى كه كافر است ولايت دارد ولى پدرى كه مسلمان است ولايت ندارد و اسلام مانع ولايت داشتن او شده است علاوه بر عموم ادلهء ولايت اين دسته روايات نيز آن را نفى مىكنند چون اين روايات از جهت سلبى عموميت دارند ولى از جهت اثبات امتياز عموميت ندارند لذا در مورد فرزندى كه مسلمان است ، عمومات ولايت پدر و جد اقتضاء مىكند كه پدرش چه كافر باشد و چه مسلمان بر او ولايت داشته باشد ، و ما اگر بخواهيم توسط اين روايات خاصه تفصيل بدهيم و بگوييم اگر پدر مسلمان باشد ولايت دارد ولى اگر كافر باشد ولايت ندارد به اين معناست كه براى مسلمان بودن پدر يك امتياز تازه‌اى قائل شده‌ايم و حال آن كه اين سلسله روايات در اثبات امتياز عموميت ندارند .\r\n\r\n5 - استدلال علامه حلّى در نهاية الاحكام :\r\nايشان مىفرمايند : مذاق شرع مقدس ذلّت مسلمان در مقابل كافر را اجازه نمىدهد و لذا معنا ندارد قانونى وضع كند كه در آن مسلمان در برابر كافر ذليل شود .\r\nاين معنا از روايات نيز استفاده مىشود . بنابراين چون مالكيت ( و ولايت ) كفار بر مسلمين ذلّت‌آور است جايز نمىباشد .\r\nبعد خود علامه در مسأله ترديد نموده مىفرمايد : محتمل است ملكيت مسلوب الانتفاع براى كافر صحيح باشد يعنى در عين حال كه كافر مالك رقبه است\r\n\r\n","description":"","footnote":"","page_name":" 4365 ","page_number":247},
  {"content":"\r\n\r\nحق امر و نهى نداشته باشد و لذا آن ذلّتى كه براى مملوك معمولى است كه عبداً مملوكاً لا يقدر على شىء براى او نيست و نتيجه مالكيت او اين است كه مىتواند ملك را بفروشد و از اين معامله سود ببرد . پس اگر مسلمان خريد حقّ امر و نهى دارد .\r\n\r\n* مناقشه استاد ( مد ظلّه )\r\nچه ملكيت مسلوب المنفعة را براى كافر جايز بدانيم و چه بگوييم شارع حتى به همين مقدار هم راضى نيست چون رقبه بودن خودش ذلّت است به اين جهت كه لااقل اختيار فروشش با كافر است ، در هر صورت ؛ آيا عدم رضايت شارع علامت اين است كه شارع چنين حكمى را وضع نمىكند ؟ يا اينكه فقط تكليفاً اجازه نمىدهد مسلمان در مقابل كفار ذليل باشد ؟\r\nبا بررسى دو نمونه در شرع مقدس عرض مىكنيم كه از اين استدلال بيشتر از نهى تكليفى استفاده نمىشود و نفى حكم وضعى از آن استفاده نمىشود يعنى در مواردى كه حكم وضعى مقتضى داشته باشد و مصلحت آن موجود باشد چنين نيست كه شارع مقدس براى رفع ذلّت از مسلم چنين قانونى را جعل نكرده باشد .\r\nنمونه اوّل : دخول جنب و حائض در مسجد الحرام و تنجيس مسجد هر دو حرام و مبغوض شارع است . آيا شارع مقدس براى اينكه مبغوضش محقق نشود حكم وضعى جنب شدن يا حكم وضعى تنجّس را به دليل اينكه چنين حكم وضعى لازمه‌اش اين است كه گاهى مبغوض او واقع مىشود ، برداشته است ؟ يعنى مثلًا در خصوص فرضى كه اين شخص وارد مسجد الحرام مىشود او را جنب نمىداند و يا اگر كسى در زمين مسجد الحرام ادرار كرد ، حكم وضعى تنجّس را بر آن بار نكرده است ؟ مسلّماً چنين نيست بلكه مصالح اقتضاء مىكند حكم وضعى را جعل كند منتها چون دخول جنب و تنجّس مسجد مبغوض است ، اجازه تحقق مبغوض را هم ( كه همان حرمت تكليفى است ) ندهد .\r\n\r\n","description":"","footnote":"","page_name":" 4366 ","page_number":248},
  {"content":"\r\n\r\nنمونه دوّم : در باب اجاره اگر مسلمانى اجير كافرى شد ظاهراً هيچ يك از فقها اجاره را باطل نمىداند ، بله ممكن است بگويند تا شخص مضطر نشود تكليفاً اين عمل جايز نيست و الّا خودش را ذليل كرده است . لذا در مسأله مالكيت كافر نسبت به عبد مسلم ، نيز ممكن است بگوييم با اين كه شارع مقدس ذلت مسلمين را نمىخواهد و لذا فروش عبد مسلم به كافر جايز نيست ولى چنانچه سبب اين امر حاصل شد چون مصالح اقتضاء مىكند كه اين اسباب موجب ملكيت شوند شارع ملكيت را كه حكمى وضعى است جعل كرده است مثلًا اگر جنايت عبد از اسباب انتقال ملكيت او باشد چنانچه عبد مسلمان جنايتى را بر كافر وارد كرد نمىتوانيم بگوييم اين علت از عليت مىافتد و كافر ملك او نمىشود ، البته ممكن است بگوييم چون اين ملكيّت مبغوض شارع است شارع مقدس كافر را مجبور مىكند كه عبد مسلمانش را بفروشد .\r\nمرحوم شيخ نيز با اينكه حكم تكليفى مسأله را پذيرفته ، امّا حكم وضعى آن را قبول نداشته و ملكيت او را باطل نمىداند ، و مىفرمايد : اگر عبد كافر مسلمان شد و مالك او كافر بود ، حاكم شرع مالك را مجبور به فروش مىنمايد ولى ملكيت او باطل نمىشود .\r\nخلاصه : از اينكه شارع مقدس ذلّت مسلمين را نمىخواهد نتيجه مىگيريم كه تداوم چنين ملكيتى جايز نيست و حاكم اسلامى بايد جلوى اين ذلّت را بگيرد و او را ملزم به اخراج از ملك و فروش نمايد ولى اصل ملكيت او ثابت است و لذا اگر قبل از فروش مالك بميرد ، وراث مسلمان او شرعاً از او ارث مىبرند .\r\n\r\nب ) دليل مسأله طبق نظر استاد ( مدّ ظلّه )\r\nعمده دليل بر مسأله - عدم ولايت كافر بر مسلمان - اجماع است چون اين مسأله بين عامه و خاصه مسلّم ، و از قديم مطرح بوده ، و جزء اصول مسائل و از مسائل\r\n\r\n","description":"","footnote":"","page_name":" 4367 ","page_number":249},
  {"content":"\r\n\r\nكثير الابتلاء است نه يك مسأله جزئى و تفريعى . و اجماع فقهاء در مسائل اصولى كه منتهى به زمان معصوم شود - چه مدركى باشد و چه غير مدركى - اگر خلاف آن نرسيده باشد حجّت است و تقرير معصوم براى اثبات حكم كافى است ، هر چند ديگران به استناد ادلّه فتوى داده و ما در تمام آنها خدشه كنيم ولى حكم مسأله مورد امضاى شرع واقع شده و آن را ردّ نكرده‌اند .\r\nمشكلى كه در حجّيت بسيارى از اجماعات مىباشد اتصال آنها به زمان معصوم است . مسائل فرعى كه بعد پيدا شده و از قديم مطرح نبوده نوعاً اتصال ندارند . امّا در اين مسأله كه عامه هم از پيش از هزار سال قبل ادعاى اجماع كرده‌اند و در كلمات آنها بوده ، اتصال ثابت مىشود و مسلّماً در زمان معصوم هم مطرح بوده است ، پس حكم مسأله به وسيلهء اجماع ثابت است .\r\n\r\nج ) آيا كافر مىتواند بر كافر ولايت داشته باشد ؟\r\nمرحوم سيد مىفرمايد : « و الأقوى ثبوت ولايته على ولده الكافر » .\r\nظاهر عبارت محقق و علّامه در دو كتاب ارشاد و تلخيص اين است كه ، نفس كفر جزء موانع ولايت است همانطور كه جزء موانع ارث مىباشد .\r\nولى علامه در تذكرة ؛ ولايت كافر بر كافر را بدون اشكال دانسته ، در عين حال مىفرمايد : مرتد بر هيچ‌كس ولايت ندارد - نه بر مسلمان و نه بر كافر اصلى و نه مرتد .\r\n\r\n* آيا مدرك اين دو قول چه مىتواند باشد ؟\r\nشايد مدرك قول عدم ولايت كافر ، عبارت مرحوم صدوق « و الكفار بمنزلة الموتى » باشد كه مثل مرحوم آقاى بجنوردى آن را دنباله حديث دانسته‌اند . پس ميّت نه ارث مىبرد و نه ولايت دارد .\r\n\r\n","description":"","footnote":"","page_name":" 4368 ","page_number":250},
  {"content":"\r\n\r\nو لكن گذشته از اينكه اين عبارت صدوق است اطلاق هم ندارد چون دنباله آن چنين است كه « لا يحجبون و لا يرثون » يعنى در اين حكم به منزلهء موتى هستند ، امّا در تمام امور چطور ؟ روشن نيست ، لذا نمىتوان گفت : چون ميت مالك نمىشود ، كافر هم مالك نمىشود .\r\nخلاصه : براى عدم ولايت كافر بر كافر اين نمىتواند دليل باشد .\r\nو شايد علامه در تذكرة ، به اين عبارت اعتنا نكرده و آن را كلام مرحوم صدوق دانسته و لذا ولايت كافر بر كافر را جايز دانسته است ، امّا علّت اينكه در مرتد گفته‌اند ولايت ندارد به اين جهت است كه قتل مرتد واجب است و بايد زوجه او عدّهء وفات بگيرد و اموالش به ورثه منتقل شود و خلاصه ، احكام ميّت بر او بار مىشود و كسى كه در حكم ميت است قهراً ولايت ندارد .\r\nو لكن اوّلًا : اين مطلب اختصاص به مرتد فطرى دارد نه مطلق مرتد ، پس دليل اخص است .\r\nبعلاوه : تنها چند حكم از احكام ميّت بر مرتد بار مىشود نه همهء احكام ميّت ، حتى معمول فقها مىگويند : فقط املاك قبلى او از ملكش خارج مىشود امّا اگر با كسب مجدّد ملكى تهيه كرد ، ملكيّتش در آن موارد اشكال ندارد .\r\nان شاء اللَّه در جلسه آينده مطلب را دنبال مىكنيم .\r\n« * و السلام * »\r\n\r\n","description":"","footnote":"","page_name":" 4369 ","page_number":251},
  {"content":"\r\n\r\n\r\n06 / 08 / 1381 دوشنبه درس شمارهء « 469 » كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nكلام پيرامون ولايت كافر بر مسلمان بود . در جلسه قبل وجوهى را كه براى نفى ولايت مطرح شده ، مورد بررسى قرار داديم . در اين جلسه نخست دو وجه ديگر را كه مرحوم آقاى خويى ذكر كرده‌اند ، مورد خدشه قرار داده و عمده دليل نفى ولايت كافر بر مسلمان را اجماع خواهيم دانست . آنگاه ولايت كافر بر كافر را مورد تحقيق قرار داده ، و دليلِ « الكفّار بمنزلة الموتى » و دليلِ اجماع را براى نفى ولايت او ناتمام دانسته و ضمن پذيرش ولايت كافر بر كافر ، دليل مرحوم شيخ طوسى را نيز مبنى بر لزوم سنخيت بين ولىّ و مولّى عليه جهت استدلال بر نفى ولايت مسلمان بر كافر مخدوش مىدانيم . سپس با بررسى ولايت سفيه ، اولويت نكاح نسبت به تصرّفات مالى را براى استدلال بر نفى ولايت او مردود شمرده ، ولايت وى را مىپذيريم . و در پايان نفى ولايت ولىّ را در مواردى كه فساد عقل وى زودگذر است مورد خدشه قرار خواهيم داد .\r\n* * * \r\nالف ) پىگيرى تحقيق در مسأله ولايت كافر بر مسلمان : « 1 »\r\nمرحوم آقاى خويى علاوه بر وجهى كه از سوى ديگران براى نفى ولايت كافر بر مسلمان اقامه شده ، دو وجه ديگر را نيز مطرح كرده‌اند :\r\n\r\n\r\n","description":"","footnote":"\r\n( 1 ) - فرض اينكه ولىّ كافر داراى فرزند مسلمان باشد ، به گونه‌هاى مختلف قابل تصوير است ، مثل اينكه فرزند وى مراهق باشد و خودش قبل از بلوغ اسلام را اختيار كند و يا اينكه مادرش مسلمان باشد .\r\n","page_name":" 4370 ","page_number":252},
  {"content":"\r\n\r\n\r\n1 ) دليل اول آقاى خويى ، انصراف ادلّه :\r\nايشان مقتضاى تناسب حكم و موضوع و متفاهم عرفى را انصراف ادلهء ولايت از ولايت كافر بر مسلمان دانسته و مىفرمايند :\r\nبنابر تفاهم عرفى ، جعل ولايت براى اولياء به خاطر رعايت احترام و اداء حقوق آنان بوده است . بنابراين شامل كافر نمىشود . زيرا اسلام براى كافر احترامى قائل نبوده و مسلمانان را از دوستى با آنها پرهيز داده و آنان را مكلّف به دورى جستن از آنها كرده است .\r\n\r\n2 ) نقد استاد ( مدّ ظلّه )\r\nبراى ما روشن نيست كه ايشان اين ملاك را از كجا به دست آورده‌اند ؟\r\nاوّلًا : بنابر آنچه كه عرف مىفهمد و بناى عقلا نيز بر آن استوار است ، ملاك جعل ولايت عبارت از حفظ اموال مولّى عليه و حراست هر چه بهتر از حقوقى است كه وى از به دست آوردن و حفظ آنها عاجز و قاصر است ، و بر همين اساس است كه اين ولايت به پدر كه قدرت او از مادر اقوى است داده شده ، ولى براى مادر كه پاسدارى از حرمت او نيز واجب است جعل نگرديده است .\r\nثانياً : بر فرض كه جعل ولايت به مناط احترام اولياء باشد ، احترام پدر مقيّد به مسلمان بودن او نبوده و - همچنانكه قرآن بر مدارا كردن و برخورد انسانى با پدر و مادر و رعايت احترام آنان حتّى در صورتى كه پاى از شرك به خداى متعال فراتر گذاشته و مىكوشند تا فرزند خود را نيز به شرك وادار نمايند ، تأكيد دارد « 1 » - اگر مشرك و كافر هم باشد بايد احترام او محفوظ بماند . هر چند پيروى از او جايز نبوده و اسلام نيز با ميزان « لا طاعة لمخلوق فى معصية الخالق » از تبعيت از مخلوق در مواردى كه منجرّ به معصيت خالق مىگردد پرهيز داده است .\r\nبنابراين ، ادّعاى انصراف ادلّه از ولايت كافر بر مسلمان حتّى روى فرض جعل\r\n\r\n\r\n","description":"","footnote":"\r\n( 1 ) - سوره لقمان ، آيه 15 .\r\n","page_name":" 4371 ","page_number":253},
  {"content":"\r\n\r\nولايت به مناط احترام اولياء نيز مقبول نخواهد بود .\r\n\r\n3 ) دليل دوم آقاى خويى ، قاعدهء إلزام :\r\nايشان فرموده‌اند : كفار همچنانكه خارجاً هم ديده مىشود ، نه معتقد به جواز تزويج صغيرند و نه ملتزم به ولايت بر دختران باكره خود هستند ، بلكه تزويج صغيره را باطل شمرده و ازدواج كبيره را نيز متوقف بر اذن ولىّ نمىدانند . بنابراين بايد قائل به سقوط ولايت كفّار بر مسلمانان شده و آنان را به مقتضاى قاعدهء الزام ، ناگزير از پذيرش و پاىبندى به معتقدات خودشان نماييم .\r\n\r\n4 ) نقد استاد ( مدّ ظلّه )\r\nاوّلًا : احراز اينكه جميع ملّت‌ها ، فرقه‌ها و طوائف گوناگون در گوشه و كنار عالم داراى چنين مبنايى هستند براى ما ممكن نيست . چگونه ممكن است مطمئن شويم كه در تمام دنيا و در ميان همه ملل و اقوام ، هيچ كافرى وجود ندارد كه قائل به جواز تزويج صغار باشد ؟ بلكه جرياناتى كه در همين سرزمين‌هاى اطراف خودمان مانند ايران باستان اتفاق افتاده ، گواه روشنى است بر اعتقاد مردم و پاىبندى آنان در گذشته به امورى كه به مراتب از تزويج صغار دور تر به نظر مىرسد . همچنانكه تاريخ ، جريان به سلطنت گماردن شاپور را در زمانى كه وى در رحم مادر بوده ، و يا انتخاب برخى ديگر را در زمان كودكى به عنوان نائب السلطنة در دوران بعد ، نقل كرده است ، كه البته تزويج صغار در كنار چنين جرياناتى به هيچ وجه مستبعد نخواهد بود .\r\nثانياً : ايشان تنها به بخشى از مصاديق مسأله ( تزويج صغار ) اشاره كرده و ساير مصاديق آن از جمله كبير مجنون را متذكر نگشته‌اند .\r\nبه طور قطع عقلا ، امر مجنون را به عهده خودش واگذار نكرده و او را مستقل در كارهايش نمىدانند ، بلكه فرد يا گروهى را متصدّى اموال و امورش مىنمايند .\r\nبنابراين دليلى ندارد كه ما ولايت كافر را انكار كرده و با قاعده الزام او را از إعمال\r\n\r\n","description":"","footnote":"","page_name":" 4372 ","page_number":254},
  {"content":"\r\n\r\nولايت بازداريم و فرمايش آقاى خويى در مورد عدم پاىبندى كفّار به جواز تزويج صغير و قائل نبودن آنان به ولايت مخدوش بوده و لااقلّ اين دليل براى نفى ولايت كافر ، اخصّ از مدّعاست ، و همانطور كه عرض كرديم ، عمده دليل بر نفى ولايت كافر بر مسلمان با توجه به اينكه اين مسأله از اصول مسائل و محلّ ابتلاء بوده و از همان ابتدا شيعه و سنى آن را مطرح كرده‌اند ، اجماع و اتفاق بين مسلمين مىباشد .\r\n\r\nب ) بررسى مسأله ولايت كافر بر كافر :\r\n\r\n1 ) اشاره‌اى به گذشته و بيان وجه كلام قائلين به نفى ولايت :\r\nدر جلسه قبل عرض كرديم كه ظاهر اطلاق كلام محقق در شرايع و علّامه در نهاية الاحكام و ارشاد كه فتوى به نفى ولايت كافر داده و تصريح به اسلام يا كفر مولّى عليه نكرده‌اند ، اين است كه آنان قائل به ولايت كافر بر كافر نيستند .\r\nدر وجه كلام آنها نيز عرض كرديم كه ممكن است آنان از عبارت مرحوم صدوق در فقيه كه فرموده : « الكفّار بمنزلة الموتى » « 1 » استفاده كرده و قائل شده‌اند كه فرقى بين اسلام و كفر مولّى عليه نيست و ولايت كافر را مطلقاً منكر شده‌اند .\r\n\r\n2 ) نقد استاد مدّ ظلّه :\r\nما استفاده از اين تنزيل را براى استدلال بر نفى ولايت كافر بر كافر كافى ندانسته و عرض كرديم :\r\nاوّلًا : اين عبارت از كلام صدوق بوده و روايت نيست تا بتوان براى استدلال از آن استفاده نمود .\r\nثانياً : مراد از تنزيل كافر به موتى اين نيست كه آنان در همه امور به منزلهء موتى بوده و حتى مثلًا مالك نيز نمىتوانند باشند ، بلكه صرفاً مربوط به حكمى است كه به دنبال عبارت آمده است : لا يحجبون و لا يرثون كه حاجب نمىشوند و إرث هم نمىبرند . و گفتيم شايد منظور علّامه نيز كه ولايت كافر را منكر شده ، در خصوص\r\n\r\n\r\n","description":"","footnote":"\r\n( 1 ) - فقيه ، ج 4 ، ص 247 ، باب ميراث اهل الملل ، رديف 5719 .\r\n","page_name":" 4373 ","page_number":255},
  {"content":"\r\n\r\nمرتد فطرى باشد به لحاظ اينكه مرتد بايد كشته شود و اموالش تقسيم گردد ، و اين قبيل احكام باعث شده كه به منزلهء موتى حساب شود ، اما اين توجيه در مورد مطلق كافر نمىآيد . علاوه بر اينكه احكام بار شده بر مرتد فطرى نيز محدود به مواردى خاص بوده ( چهار مورد ) و جميع امور او را شامل نمىشود تا بتوان نتيجه گرفت كه آن احكام به لحاظ تنزيل كافر به موتى است . بنابراين تنزيل فقيه نمىتواند دليل نفى ولايت كافر بر كافر باشد . و چون وجه قابل قبولى براى نفى ولايت كافر بر كافر وجود ندارد و قدر متيقّن مورد اجماع نيز نفى ولايت كافر بر مسلمان است ، لذا بنا به مقتضاى عمومات ادلّه ، كافر مىتواند بر كافر ولايت داشته باشد .\r\n\r\n3 ) نظر شيخ طوسى و قطب الدين كيدرى دربارهء ولايت كافر بر كافر و مسلمان بر كافر :\r\nمرحوم شيخ با استفاده از مفهوم آيه  « وَ الَّذِينَ كَفَرُوا بَعْضُهُمْ أَوْلِياءُ بَعْضٍ »  « 1 » قائلند كه نه تنها كافر مىتواند بر كافر ولايت داشته باشد بلكه ولايت بر كافر منحصراً توسط كافر امكان‌پذير است و اصلًا مسلمان نمىتواند بر كافر ولايت داشته باشد .\r\nزيرا ولىّ و مولّى عليه بايد هم سنخ باشند و همچنانكه بنا به مفاد آيه  « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ »  « 2 » مؤمنين با هم سنخيت داشته و بعضى بر بعضى ولايت دارند ، كفّار نيز از سنخ يكديگرند و ولايت بر آنها منحصر در خود آنها است .\r\nاز اين‌رو چنانچه ولد كافر داراى پدر و جدّى است كه يكى از آنها مسلمان و ديگرى كافر است ، ولايت بر او منحصراً از آنِ كافر است و پدر يا جدّ وى كه مسلمان است بهره‌اى از ولايت بر او نخواهد داشت . « 3 »\r\nقطب الدين كيدرى نيز در اصباح قائل به انحصار ولايت در كافر شده و معتقد\r\n\r\n\r\n","description":"","footnote":"\r\n( 1 ) - سوره انفال ، آيه 73 .\r\n( 2 ) - سوره توبه ، آيه 71 .\r\n( 3 ) - ولايت پدر يا جدّ مسلمان بر مولّى عليه كافر خارجاً داراى مصاديقى است مثل اينكه فرزند آنها پس از بلوغ ، كفر را اختيار كرده و ديوانه شده است .\r\nالبته شيخ اين بحث را عنوان نكرده‌اند كه اگر فقط يك ولىّ كافر در بين باشد مىتواند ولايت داشته باشد يا نه . شايد وجه عنوان نكردن اين باشد كه هيچ‌وقت حالت انحصار پيدا نمىشود چون بالاخره يك ولىّ مسلمان - امام زمان عليه السلام يا نوّاب آن حضرت - وجود دارد . خلاصه در چنين وضعى روشن نيست كه شيخ منكر ولايت مسلمان بر كافر است يا نه ؟\r\n","page_name":" 4374 ","page_number":256},
  {"content":"\r\n\r\nاست كه مسلمان بر مولّى عليه كافر ولايت ندارد . البته مرحوم شيخ ، ولايت مسلمان بر كنيز كافر را استثناء كرده و قائل است ، همچنانكه ائمه معصومين عليهم السلام خدمهء كافر داشته و با آنها مانند ساير مملوكين معامله مىكردند ، مسلمان مىتواند بر امهء كافره ولايت داشته است . به هر حال ، با وجود چنين قولى ديگر نمىتوان ادّعا كرد كه ولايت كافر بر كافر مخالف با اجماع است . البته اصل استفاده‌اى كه مرحوم شيخ از اين آيات كرده ناتمام است چون گفتيم ولايت در اين آيات ولايت محل كلام نيست ، بلكه راجع به مودّت و يارى بوده و لذا ارتباطى به بحث قصّر و ولايت غير قصّر بر آنها ندارد .\r\n\r\n4 ) نظر عده‌اى از اعلام درباره ولايت بر كافر در صورتى كه يكى از دو ولىّ مسلمان باشد :\r\nعده‌اى از اعلام فرموده‌اند : چنانچه كافر داراى دو ولىّ باشد كه يكى از آنها مسلمان است ، ولايت بر كافر منحصراً از آنِ مسلمان خواهد بود . البته ايشان معمولًا جدّ را مسلمان ، و پدر را كافر فرض كرده و قائل شده‌اند كه ولايت مخصوص جدّ است ولىّ ظاهراً منظور آنان اختصاص به جدّ نيست بلكه - و لو ولايت جدّ در ساير موارد مقدّم بر پدر است ليكن - عند التزاحم ، ولايت پدر مسلمان مقدّم بر او مىباشد .\r\n\r\n5 ) نظر صاحب جواهر :\r\nمرحوم صاحب جواهر احتمال داده‌اند : در صورتى كه مولّى عليه كافر داراى دو ولىّ باشد كه يكى از آنها مسلمان و ديگرى كافر است ، ولايت بر او انحصارى نبوده و هر دو ولىّ داراى ولايت باشند .\r\nالبته ايشان مىفرمايد : من كسى را كه قائل به اين نظر باشد پيدا نكرده‌ام .\r\n\r\n6 ) نظر استاد مدّ ظلّه :\r\nما نيز به قائل صريحى برخورد نكرده‌ايم كه اين فرع را عنوان كرده باشد ، ولى از ظاهر كلام برخى چنين به دست مىآيد كه قائل به ولايت هر دو ولىّ بوده‌اند ، زيرا مثلًا علّامه در تحرير و تذكره در يك جا ، ولايت كافر بر كافره را بىمانع دانسته ، و در جاى ديگر ولايت مسلمان بر كافره را تثبيت مىكند . از اطلاق اين دو قضيه مىتوان\r\n\r\n","description":"","footnote":"","page_name":" 4375 ","page_number":257},
  {"content":"\r\n\r\nاستفاده كرد كه چنانچه در موردى ، مسلمان و كافر داراى مولّى عليه مشتركى بودند ، هر دو داراى ولايت باشند .\r\nظاهر اطلاق كلام مرحوم سيّد نيز اين است كه هر دو ولايت دارند و آقايان نيز عموماً به آن حاشيه نزده‌اند و اين مىتواند حاكى از نظر آنان باشد . البته مرحوم آقاى خمينى رحمه الله در حاشيه كلام سيّد مطابق با فرمايش همان عده از اعلام كه يادآور شديم ، قائل به انحصار ولايت به مسلمان شده‌اند ، و بعيد نيست كه ايشان هم مانند صاحب جواهر از اينكه كافر با وجود مسلمان ارث نمىبرد ، با تعدّى حكم از مسأله ارث به ولايت ، خواسته‌اند نفى ولايت كافر در عرض مسلمان را نتيجه بگيرند ، ولى به نظر ما اين امر تمام نمىباشد .\r\nدر هر حال ، با توجه به اينكه مورد اجماع تنها نفى ولايت كافر بر مسلمان است و دليل شيخ نيز مبنى بر لزوم سنخيت بين ولىّ و مولّى عليه با استفاده از آيه ناتمام مىباشد ، به مقتضاى عمومات ادلّه كه منطبق با مقتضاى اصل اوّلى نيز هست ، چنانچه مولّى عليه داراى دو ولىّ مسلمان و كافر باشد ( همانطور كه از ظاهر اطلاق كلام علامه و سيّد نيز به دست مىآيد ) به نظر ما هر دو آنها بر او ولايت خواهند داشت .\r\n\r\nج ) بررسى ولايت سفيه :\r\n\r\n1 ) متن عروة با توضيح استاد مدّ ظلّه :\r\n« يشترط فى ولاية الاولياء المذكورين البلوغ و العقل و الحرية و الاسلام اذا كان المولّى عليه مسلماً »\r\nسفيه گرچه مجنون نيست ليكن رشيد هم نيست . آيا سفه مانند جنون مانع ولايت ولىّ است ، يا آنكه فرد سفيه تنها از تصرّفات مالى ممنوع است و سفه او مانعِ داشتن ولايت بر مولّى عليه در امور غير مالى نمىشود ؟\r\nمرحوم سيّد عقل را از جمله شرائط ولايت ولىّ برشمرده ، امّا نامى از رشد به ميان نياورده است . سابقين نيز معمولًا اين مسأله را عنوان نكرده و اشاره‌اى به حكم سفيه ننموده‌اند . تنها كسى كه سفه را مانند جنون ، مانع ولايت دانسته ، علّامه در\r\n\r\n","description":"","footnote":"","page_name":" 4376 ","page_number":258},
  {"content":"\r\n\r\nتذكره است . كاشف اللثام نيز به صورت احتمال ، آن را مطرح كرده و در اينكه آيا سفيه ولايت دارد يا نه ، مردّد است .\r\n\r\n2 ) بيان وجه عدم مانعيت سفه از ولايت :\r\nكسى كه سفه را مانع ولايت مىداند ممكن است بدين نحو استدلال كند :\r\nاز اينكه سفيه شرعاً از تصرّف در امور خود ممنوع گشته ، مىتوان با اولويت عرفيه ، ممنوعيت او از تصرّف در امور ديگران را استفاده كرد . زيرا اهميت رعايت حقوق ديگران به مراتب از حقوق خود شخص بيشتر است ، ولى دو اشكال در اين مطلب وجود دارد .\r\nاوّلًا : گرچه رعايت حقوق ديگران نسبت به حفظ اموال شخصى از اهميت بيشترى برخوردار است ، ليكن اولويت منع از تصرّف در اموال ديگران نسبت به منع از تصرّف در اموال شخصى ، چندان روشن نيست ، زيرا هيچ بعدى ندارد كه شارع به سفيه اجازه دهد در امور مالى ديگران در مواردى كه صاحبان آن راضى هستند ، دخل و تصرّف نمايد .\r\nثانياً : ادله مانعيت سفه اختصاص به تصرفات مالى دارند و اعمال ولايت در مورد ازدواج ، ربطى به تصرّفات مالى ندارد . سفيه به خاطر اينكه رشد مالى ندارد ، از تصرّفات مالى ممنوع گشته ، امّا در تشخيص امور ديگرى مثل ازدواج و امتياز زوج و زوجهء خوب و بد از يكديگر ، و اينكه زوج يا زوجهء صالح ، داراى چه ويژگىهايى بايد باشند ، چه بسا عقلش كامل بوده و كمبودى نداشته باشد ، بنابراين دليلى ندارد كه به خاطر عدم خبرويت نسبت به امور مالى ، او را از امور ديگرى كه به خوبى تشخيص مىدهد ، چه در مورد خودش و چه در مورد ديگران منع نماييم و به اين ترتيب موردى براى استدلال به اولويت باقى نمىماند .\r\nو بسا فقهايى كه اين مسأله را عنوان نكرده و نامى از شرطيت رشد يا مانعيت سفه نبرده‌اند ، به لحاظ فقدان دليل و منع اولويت بوده است . بنابراين ممكن است ولايت سفيه را در امور غير مالى و نيز عقد ازدواج او را براى خود يا ديگران در مواردى كه همراه با تصرّف در امور مالى نيست ، صحيح بدانيم . البته مسأله مهريه كه\r\n\r\n","description":"","footnote":"","page_name":" 4377 ","page_number":259},
  {"content":"\r\n\r\nاز امور مالى محسوب مىشود مخصوصاً در عقد موقّت كه از اركان مهم آن به حساب مىآيد ، مشمول جواز ولايت و صحّت عقد نيست و چنانچه نسبت به آن اقدام نمايد ، به مهر المثل رجوع خواهد شد يا اينكه ولىّ بايد اجازه دهد .\r\n\r\nد ) تقريب ولايت ولىّ در مواردى كه فساد عقل او زودگذر است :\r\nمرحوم سيد مىفرمايد :\r\n. . . فلا ولاية للصغير و الصغيره على مملوكها من عبد او امة بل الولاية حينئذ لوليهما ، و كذا مع فساد عقلهما بجنون او اغماء او نحوه .\r\nمراد از « نحوه » بر خلاف نظر كسانى كه آن را مطلق سكر ( ضعيف يا قوى ) دانسته‌اند ، سكر شديدى است كه شخص مست در آن حالت ، شعور خود را از دست داده و سود و زيان خويش را تشخيص نمىدهد ، اما مطلق سكر را دليل نداريم كه سلب ولايت كند .\r\nمرجع ضمير « هما » در عبارت « و كذا مع فساد عقلهما » نيز صغير و صغيره نيست بلكه مالك و مالكه مىباشند كه مذكور حكمى است و چنانچه به واسطهء جنون يا بىهوشى يا مستى ، عقل آنان از بين برود ، بر مملوك خود ولايت نخواهند داشت .\r\nالبته فساد عقل به دو شكل قابل تصور است : يكى اينكه مانند مستى ، بىهوشى موقّت ، و جنون ادوارى زودگذر است . و نوع دوم همچون جنون‌هاى طولانى است كه فرد براى هميشه از نعمت عقل محروم است .\r\nنفى ولايت از موارد نوع دوم بدين معنا است كه در مواقعى كه ضرورت ايجاب كند ، ولىّ آنان مىتواند روى مصالحى كه تشخيص مىدهد از جانب آنان اعمال ولايت نمايد و بحثى هم ندارد .\r\nامّا جواز اعمال ولايت توسط ولىّ در مورد كسانى كه فساد عقل آنان از نوع اوّل است و نفى ولايت از خود آنها ، چندان روشن نيست ، زيرا حتّى اجماعى هم كه احتمالًا بر نفى ولايت مجنون وجود دارد ، دليلى بر شمول آن نسبت به چنين مواردى در دست نيست و مىتوانيم آنان را مشابه شخص مُحرم يا خواب به حساب آوريم كه در عين حال كه قادر به إعمال ولايت نيستند ولايت آنها براى خودشان\r\n\r\n","description":"","footnote":"","page_name":" 4378 ","page_number":260},
  {"content":"\r\n\r\nمحفوظ باشد .\r\nشخص محرم گرچه نمىتواند در برخى از امور إعمال ولايت نمايد ولى ديگران نيز حق إعمال ولايت از جانب او را ندارند . همچنانكه شخص خواب به واسطهء مانع تكوينى ، مثلًا قادر به إعمال ولايت در مورد دخترش نيست امّا چنانچه ديگران بدون اجازه او اقدام به عقد دخترش نمايند ، آن عقد باطل است .\r\nبر اين اساس ، ممكن است براى كسانى مثل مغمى عليه و مجنون ادوارى كه زوال عقل آنان كوتاه مدّت و زودگذر است قائل به يك نوع ولايت شبيه فرد خواب يا محرم شويم . فرقى هم نمىكند كه خود اينها ولىّ داشته باشند يا نداشته باشند .\r\nنتيجه اين امر ، آن است كه ديگران حق ندارند از سوى آنان إعمال ولايت كنند بلكه بايد تا افاقه آنها صبر كرده و با اجازه آنان اقدام نمايند .\r\n« * و السلام * »\r\n\r\n","description":"","footnote":"","page_name":" 4379 ","page_number":261},
  {"content":"\r\n\r\n\r\n07 / 08 / 1381 سه‌شنبه درس شمارهء « 470 » كتاب النكاح / سال پنجم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه مسأله 17 عروة طرح و دربارهء حيطهء اختيارات وكيل خصوصاً در امر تزويج ، توضيحاتى را ارايه و روايات مسأله را طرح خواهيم نمود . سپس به نقل اقوال فقهاء در اين مسأله پرداخته ، نهايتاً نظر نهايى استاد مد ظلّه را بازگو خواهيم نمود .\r\n* * * \r\nمتن عروة :\r\nيجب على الوكيل ان لا يتعدّى عمّا عينه الموكل من حيث الشخص و المهر و سائر الخصوصيات و الّا كان فضولياً موقوفاً على الإجارة .\r\nوكيل - چه در باب تزويج و چه در ابواب ديگر - بايد طبق وكالت عمل كند .\r\nبنابراين در باب توكيل در تزويج ، وكيل بايد از آنچه موكّل تعيين كرده است چه از نظر شخص مورد تزويج و چه از جهت مقدار مهر و ساير خصوصيات تعدّى نكند و گرنه تصرف او فضولى و موقوف به اجازه و امضاى موكّل مىباشد .\r\nو مع الاطلاق و عدم التعيين يجب مراعاة مصلحة الموكّل من سائر الجهات .\r\nسائر الجهات يعنى جميع الجهات پس وكيل در صورت عدم تعيين بايد مصلحت موكّل را از همهء جهات مراعات كند ، زيرا وكالت انصراف دارد به اينكه مورد مصلحت موكّل باشد زيرا در باب وكالت ، موكّل مىخواهد كارى كه مباشرةً خودش انجام مىداد به واسطهء تسبيب انجام دهد و شخص خلاف مصلحت خود انجام نمىدهد لذا وكالت به مورد مصلحت انصراف دارد .\r\nو مع التعدى يصير فضولياً و اگر وكيل مراعات مصلحت نكند تصرف او فضولى و موقوف بر اجازه مىشود .\r\n\r\n","description":"","footnote":"","page_name":" 4380 ","page_number":262},
  {"content":"\r\n\r\n\r\nتوضيح فقرهء يجب مراعاة مصلحة الموكّل :\r\nاين عبارت كمى ابهام دارد ، زيرا اگر مراد اين است كه وكيل مصلحت واقعى موكّل را رعايت كند كأنَّ وكالت انصراف به آن صلاح واقعى دارد ، و به نظر مىرسد معلوم نيست چنين باشد .\r\nاما اگر مراد اين باشد كه وكيل مصلحت موكّل را به تشخيص خود موكّل رعايت كند . موكّل در اين مسأله اگر خودش مباشر بود چه‌كار مىكرد ؟ الآن وكيل همانطور عمل كند . همان خصوصياتى كه در نظر موكّل مطلوب است و به نظر او داراى مصلحت است وكيل همانها را انجام دهد و لو واقعاً و در مقام ثبوت موكّل اشتباه مىكند لكن وكيل بايد طبق تشخيص موكّل در تعيين مورد مصلحت عمل كند .\r\nنتيجه اينكه ، آنچه در نظر موكّل مصلحت است وكيل انجام دهد يعنى گويا موكل مىگويد : اگر قرار بود خودم انجام دهم همانگونه كه من انجام مىدادم تو انجام بده و ظاهر وكالت منصرف به اين است . بله يك مرتبه موكّل مىگويد : تو هر چه صلاح مىدانى انجام بده اختيار با تو است در آن صورت معناى وكالت اين است كه تشخيص من معيار نيست . صلاحديد تو معتبر است . اما اگر مىگويد : تو يك زنى براى من پيدا كن و تعيين خصوصيات نكرد ، در اين صورت معلوم است كه مرادش اين است كه زنى پيدا كن كه خصوصياتش مدّ نظر من است ، مثلًا خانواده‌اش چه جور باشد . قيافه‌اش چنين باشد تحصيلات داشته باشد يا نداشته باشد . هر چند تصريح به اين امور نكرده است لكن اين امور مورد نظر او است لذا بايد مراعات شود . معناى وكالت او اين نيست كه تو هرگونه مىخواهى عمل كن و لو بر خلاف ميل من باشد . اين امر محتاج به تذكر و قرينهء خارجى است . پس نمىتوان گفت : اگر به اين شخص اعتماد نداشت او را وكيل نمىكرد از اين‌رو وكيل به صلاحديد خودش عمل كند . « 1 »\r\n\r\n\r\n","description":"","footnote":"\r\n( 1 ) - سؤال : آيا تطبيق با وكيل نيست ؟\r\n","page_name":" 4381 ","page_number":263},
  {"content":"\r\n\r\nو لو وكّلت المرأة رجلًا فى تزويجها لا يجوز له ان يزوّجها من نفسه للانصراف عنه نعم لو كان التوكيل على وجه يشمل نفسه أيضاً بالعموم أو الاطلاق جاز و مع التصريح فأولى بالجواز و لكن ربما يقال بعدم الجواز مع الاطلاق و الجواز مع العموم بل قد يقال بعدمه حتى مع التصريح بتزويجها من نفسه لرواية عمار المحمولة على الكراهة او غيرها من المحامل .\r\nمرحوم سيد مىفرمايد : اگر زن در مقام توكيل گفت تو يك شوهرى براى من پيدا كن ، وكيل نمىتواند عقد را براى خودش بخواند ، چون وكالت از اين مورد انصراف دارد و مگر آنكه قرائن ديگرى مثل عموم و اطلاق جلو اين انصراف را بگيرد كه در اين صورت تزويج به خودش هم جايز است . اين فتواى ايشان است لكن مىفرمايد :\r\nبعضى بين ظهور اطلاقى و ظهور به نحو عموم فرق گذاشته‌اند و گفته‌اند تنها در فرض عموم جايز است ، بعضىها هم قدم را فراتر نهاده ، در فرض عموم هم گفته‌اند جايز نيست حتى اگر تصريح كند به اينكه مرا به خودت تزويج كن و استناد به روايت عمار كرده‌اند : اين فرمايش سيد است .\r\nاما نسبت به قسمت اول كه ادّعاى انصراف كرده‌اند به نظر ما اين انصراف يك انصراف بدوى است . زيرا اگر زن به مردى گفت : تو يك شوهرى براى من پيدا كن ، چنانچه وكيل شوهرى كه از نظر خصوصيات ( شخصيت اجتماعى و خانوادگى و قيافه و استعداد و جهات ديگر ) شبيه خودش بود را براى او پيدا كرد آيا به وكالت عمل نكرده است ؟ يقيناً به وكالت عمل كرده است ، حال اگر وكيل او را به ازدواج\r\n\r\n\r\n","description":"","footnote":"\r\nجواب : البته هر كس مطابق علم خودش عمل مىكند . وكيل خصوصياتى كه مدّ نظر موكّل است در نظر مىگيرد طبق علم و تشخيص خودش بر موارد تطبيق مىكند .\r\nسؤال : گاهى معلوم است كه اين تصرف مخالف نظر موكّل است كه روشن است اين تصرف درست نيست اما گاهى معلوم نيست كه اين تصرف مخالف نظر موكّل باشد . آيا اين تصرف نافذ است ؟\r\nجواب : از وكالت استفاده نمىشود كه حق اين نوع تصرفات براى وكيل باشد ، بنابراين بايد استعلام كند و تحصيل رضايت موكّل بشود .\r\n","page_name":" 4382 ","page_number":264},
  {"content":"\r\n\r\nخودش درآورد در جايى كه اگر به مشابه خودش تزويج مىكرد زن قبول مىكرد چرا اين تزويج صحيح نباشد ؟ جمود بر لفظ نبايد كرد ، گاهى لفظ مضيّق است ولى مراد متكلم معلوم است كه اعم است مثل اينكه مىگويد : برو از بازار گوشت بخر ، اينجا معلوم است كه بازار خصوصيتى ندارد و الغاء خصوصيت مىشود و گاهى مطلب به عكس است لفظ قيدى ندارد اما مراد معلوم است كه مضيّق است در هر دو جا معيار مراد متكلم است .\r\nدر ما نحن فيه نمىتوان گفت : تزويج به مشابه وكيل در خصوصيات درست است امّا به خود وكيل درست نيست . پس انصراف ذهن به غير وكيل يك انصراف بدوى است مثل اينكه مىگويد : پولى به زيد بدهيد . ذهن منصرف به پولى كه در جيب اوست مىشود لكن اين انصراف بدوى و از باب خطور ذهنى و ظهور تصورى است نه از باب ظهور تصديقى و مراد استعمالى .\r\nپس فرقى بين تزويج به خودش و غير خودش نيست و انصراف به غير وكيل بدوى است اما اينكه دختر تصريح نمىكند كه اگر خواستى به خودت تزويج كن يا مثلًا لفظ عام نمىآورد ممكن است خجالت مىكشد يا آنكه اصلًا نمىداند كه وكيل اصلًا قصد ازدواج دارد يا نه ، از اين‌رو پيشنهاد تزويج به خودش را نمىكند و گرنه فرقى در نظر او بين وكيل و غير او نيست مگر قراينى بر عدم ارادهء تزويج با وكيل در بين باشد كه در اين صورت تزويج به خودش نمىتواند بكند .\r\nخلاصه اينكه ، اگر اطلاق يا عموم شامل خود وكيل شود و جلو انصراف گرفته شود تزويج به خود وكيل جايز است . روايات ديگرى هم هست كه گويد : تُوكّل من شئت يا من شاءت و بر حسب روايات و طبق قواعد عامه اشكالى نيست .\r\nمنتهى روايتى در بين هست كه به آن استدلال شده بر اينكه نه تنها تزويج به وكيل در فرض اطلاق و عموم را بلكه در فرض تصريح را منع مىكند . توضيح اينكه مسأله چند صورت دارد . گاهى ظهور اطلاقى دارد ، گاهى ظهور به نحو عموم است و گاهى\r\n\r\n","description":"","footnote":"","page_name":" 4383 ","page_number":265},
  {"content":"\r\n\r\nتصريحاً أما به نحو تخيير مىگويد : خودت يا ديگران و گاهى تصريحاً امّا به نحو تعيين مىگويد : به خودت تزويج كن كه تخيير هم در بين نيست . از اين روايت استفاده كرده‌اند كه اگر تصريح به نحو تعيين كند كه براى خودت تزويج كن نمىتواند براى خودش تزويج كند ، قهراً در صور ديگر به طريق اولى نمىتواند براى خودش تزويج كند .\r\nدر بين سابقين اختلاف است كه آيا به اين روايت عمل كنند يا نكنند . برخى مثل علّامه اشكال سندى به روايت كرده‌اند و آن را ضعيف السند دانسته‌اند ولى روايت موثقه است و به نظر ما به موثّقات هم بايد عمل بشود از اين‌رو اشكال سندى طبق اين مبنا نبايد كرد بلكه بايد سراغ دلالت روايت رفت . متن روايت چنين است :\r\nموثقهء عمار : قال سألت أبا الحسن عليه السلام عن امرأة تكون فى أهل بيت فتكره ان يعلم بها أهل بيتها أ يحلّ لها ان توكّل رجلًا يريدان يتزوجها تقول له قد وكّلتك فَاشْهَد على تزويجى ( من باب الثلاثى المجرّد ) يا فأَشهِد على تزويجى ( من باب الثلاثى المزيد أعنى من الإشهاد لا من الشهادة ) قال لاقلت له جعلت فداك و ان كانت أيّماً ( هر چند بىشوهر يعنى ثيّب باشد و باكره نباشد ) قاله و ان كانت أَيّماً قلت : فان وكّلت غيره بتزويجها منه قال نعم . « 1 »\r\nاين روايت تفصيل داده بين اينكه زن ، همان مرد قاصد تزويج را وكيل در تزويج كرده باشد و بين اينكه شخص ديگرى را وكيل كرده باشد و حكم به جواز در فرض أخير و عدم جواز در فرض اول نموده است .\r\n\r\nاستدلال به موثقهء عمار بر استقلال باكره و جواب از آن ( استدراكٌ عمّا تقدم )\r\n« 2 »\r\nدر بحث استقلال و عدم استقلال باكره ما به اين روايت استدلال نكرديم لكن\r\n\r\n\r\n","description":"","footnote":"\r\n( 1 ) - الوسائل ، باب 10 من ابواب عقد النكاح ، حديث 4 .\r\n( 2 ) - به جزوهء حدود 420 و مابعد آن مراجعه شود .\r\n","page_name":" 4384 ","page_number":266},
  {"content":"\r\n\r\nمىتوان براى استقلال باكره به فقرهء اخير آن يعنى « قلت : فان وكلت غيره بتزويجها منه قال عليه السلام نعم » استناد كرد . با توجه به تعميمى كه از فقرهء و إن كانت أيّماً ( چه ثيّب باشد و چه باكره ) استفاده مىشود مىتوان بر استقلال باكره به آن استدلال كرد ، زيرا در روايت دارد كه زن نمىخواسته اهل بيت ( پدر و مادر و بستگان او ) از تزويج او باخبر شوند و اين علامت استقلال باكره است و از اين جهت در فقرهء آخر روايت منعى نشده است . بلكه حكم به جواز توكيل غير شده است . پس ظاهر اين روايت استقلال باكره است لكن جمعاً با سائر ادله بايد بگوييم از فقرهء آخر روايت كه حكم به جواز توكيل كرده ، تعميم استفاده نمىشود و از ظهور ابتدايى اين فقره كه شمول است بايد رفع يد نمود و آن را حمل بر خصوص فرض أيّم كرد يعنى فقط در خصوص ايّم حكم به جواز توكيل غير شده است .\r\n\r\nتوجيهات مختلف در موثقهء عمار\r\nالف ) مرحوم شيخ در تهذيب روايت را حمل بر كراهت مىكند البته تعبير كراهت نمىكند بلكه مىفرمايد : أفضل اين است كه زوج آينده‌اش را وكيل نكند ، زيرا اگر علت اينكه حضرت مىفرمايد : لا ، اين باشد كه عقد بايد با اجازهء ولى باشد و زن مىخواهد پدر و مادرش نفهمند در اين صورت فرض بين فرض توكيل زوج و توكيل غير او نيست پس عدم جواز نمىتواند به اين مناط باشد و سپس به اين قرينه روايت را حمل بر نهى تنزيهى و كراهتى مىكند و اينكه أفضل است زوج وكيل نباشد و مكروه است زوج وكيل باشد .\r\nب ) مرحوم شيخ در استبصار كه بعد از تهذيب نوشته شده است توجيه ديگرى كرده است و آن اينكه ظاهر روايت را كه نهى تحريمى است حفظ مىكند و آن را اين گونه توجيه مىكند كه وجه نهى اين است كه وقتى زن زوج آينده‌اش را وكيل مىكند و مىخواهد ديگرى نفهمد يعنى تو عاقد باش هم ايجاباً از طرف زن و هم قبولًا از طرف خودت سپس زوج دو شخصيّت پيدا مىكند و متولّى دو طرف عقد\r\n\r\n","description":"","footnote":"","page_name":" 4385 ","page_number":267},
  {"content":"\r\n\r\nمىشود و حال آنكه موجب و قابل بايد دو نفر باشند .\r\nاما اگر زن شخص ديگرى غير زوج را وكيل كند آن غير ، از طرف زن موجب مىشود و قابل هم كه خود زوج است از اين‌رو اين اشكال كه يك نفر موجب و قابل باشد پيش نمىآيد .\r\nج ) مرحوم صاحب حدائق و بعضى ديگر به توجيه شيخ در استبصار اشكال مىكنند كه از روايت استفاده نمىشود كه در يك فرض ، تولّى طرفين عقد با يك نفر است اما در فرض ديگر تولّى طرفين عقد با يك نفر نيست بلكه موجب و قابل متعدد است . در همان فرض اول كه زوج وكيل از طرف زن است ممكن است زوج ، ايجاب را از طرف زن وكالةً بخواند ولى قبول را به ديگرى واگذار كند و ديگرى را توكيل كند تا او قبول را بخواند تا اتحاد موجب و قابل لازم نيايد . و حال آنكه اين روايت بالإطلاق مىفرمايد : زوج را وكيل نكند . و امّا در فرض دوم هم ممكن است اتحاد موجب و قابل پيش آيد ، مثل آنكه آن غير ، همانطور كه از زن وكالت در ايجاب گرفته است از مرد هم وكالت در قبول را گرفته باشد و حال آنكه اين روايت بالاطلاق حكم به جواز در اين فرض كرده است پس توجيه شيخ در استبصار تمام نيست از اين‌رو صاحب حدائق ظاهر روايت را كه بطلان وكالت زوج از طرف زوجه است از باب تعبّد أخذ مىكند و بعضى ديگر مثل سيد حكيم نيز از ايشان تبعيّت نموده‌اند . « 1 »\r\nد ) مرحوم آقاى خويى مىفرمايد : زن علاوه بر توكيل مرد او را شاهد و گواه بر عقد قرار داده است و إشهاد در مقام تزويج را اهل سنت لازم مىدانند ولى شيعه آن را مستحب مىداند . پس روايت بر مذاق اهل سنت است و مىفرمايد : شهادت زوج كافى نيست از اين‌رو عقد صحيح نيست . پس روايت از روى تقيّه صادر شده است و\r\n\r\n\r\n","description":"","footnote":"\r\n( 1 ) - قال قدس سره : و بالجملة لا قصور فى سند الرواية و لا فى دلالتها نعم هى مخالفة للقواعد لكنها غير قادحة ضرورة ( مستمسك العروة 14 / 487 ) .\r\n","page_name":" 4386 ","page_number":268},
  {"content":"\r\n\r\nحمل بر تقيّه مىشود . « 1 » اين فرمايش مرحوم آقاى خويى است .\r\nولى به نظر مىرسد كه اين توجيه خلاف ظاهر روايت است و حمل بر تقيّه وجهى ندارد « 2 » چنانچه توضيح آن در ادامهء جزوه مىآيد . اجمالًا اگر وجه بطلان ، شاهد بودن زوج باشد ، فرقى بين دو فرض نبايد باشد چون روايت اقتضا مىكند كه در فرض وكالت غير ، عقد صحيح است با همان فرض سابق كه زوج بنا است شاهد باشد . پس چطور در فرض اول شاهد بودن زوج اشكال دارد و در فرض دوم اشكال ندارد .\r\n\r\nمختار استاد مد ظلّه در توجيه روايت\r\nاگر بخواهيم مثل آقاى خويى روايت را حمل بر تقيه كنيم به نظر مىرسد كه دو اشكال داشته باشد :\r\nاوّلًا : در باب إشهاد حدّ اقل دو نفر بايد شاهد عقد باشند پس اگر زوج شاهد باشد علاوه بر او يك نفر هم بايد شاهد تزويج باش تا إشهاد محقق شود .\r\nبنابراين ، معناى روايت طبق توجيه آقاى خويى اين مىشود كه « فاشهَد على تزويجى » يعنى زن به زوج مىگويد : تو شاهد بر تزويج من باشد و يك نفر ديگر هم شاهد بگير تا إشهاد دو نفر صدق كند درحالىكه مستفاد از روايت اين است كه زن نمىخواهد كسى مطلع شود و مىخواهد موضوع در خفاء انجام شود و اين با اشهاد شخص ديگر سازگار نيست ، لذا معنى روايت اين است كه خود تو شاهد باش كه اگر يك وقتى مسأله برملا شد تو بگويى كه زنا در كار نبوده بلكه وكالت در تزويج من داشته‌اى .\r\nثانياً : بر فرض كه آنطور معنا كنيم كه زن گفته تو أحد الشاهدين باش و شاهد ديگرى هم ضميمه كن جهت اينكه زن به زوج چنين مطلبى بگويد اين است كه اگر\r\n\r\n\r\n","description":"","footnote":"\r\n( 1 ) - مبانى العروة 2 / / 316 .\r\n( 2 ) - شايد نظر حضرت استاد به اين باشد كه عند التعارض روايت موافق با عامه حمل بر تقيه مىشود اما در فرض عدم تعارض دليلى بر حمل بر تقيه نداريم مگر آنكه هيچ محملى براى روايت پيدا نشود .\r\n","page_name":" 4387 ","page_number":269},
  {"content":"\r\n\r\nمسأله به اصطلاح عاميانه « لو » رفت مشكل و دردسرى از ناحيهء حكومت پيدا نشود چون آنها سنى هستند و إشهاد را به هنگام تزويج شرط مىدانند .\r\nاز نظر شيعه هم كه إشهاد مستحب است . لذا حضرت كه مىفرمايد : صحيح نيست تو شاهد باشى به اين ملاحظه صورت گرفته نه از اين باب كه حضرت تقيّةً اشهاد را لازم دانسته منتهى بخواهد بفرمايد شرط اشهاد حاصل نشده است و الّا معنى نداشت در فرض آخر بفرمايد صحيح است .\r\nخلاصه اينكه ، مرحوم آقاى خويى روايت را حمل مىكنند بر اينكه زن به زوج مىگويد : تو خودت شاهد باش و برو يك شاهد ديگر هم بگير و امام عليه السلام مىفرمايد :\r\nمن قبول دارم كه إشهاد شرط در صحت نكاح است لكن با شهادت زوج و لحوق شاهد ديگر شرط فراهم نمىشود اما اگر غير زوج را وكيل كرده باشد و او يك شاهد بگيرد با شهادت او و لحوق شاهد ديگر شرط فراهم مىشود . پس روايت تقيه‌اى است و در مقام بيان حكم واقعى نيست . و حال آنكه زن براى اينكه مشكل پيدا نكنند مىگويد : تو خودت شاهد باش يا شاهد بگير و ظاهر روايت اين است كه نفى در كلام منقول از امام عليه السلام به يحلّ برمىگردد و توكيل زوج باطل است اما توكيل غير او باطل نيست . « 1 » ادامه بحث را در جلسه بعد انشاء اللَّه دنبال مىكنيم . « * و السلام * »\r\n\r\n\r\n\r\n","description":"","footnote":"\r\n( 1 ) - تذكر يك نكتهء ادبى پيرامون مادهء شهادت\r\nدر كتب لغت گفته‌اند كه اگر شَهِدَ با « على » متعدى شود معناى اداء شهادت يعنى شهادت دادن و گواهى دادن دارد ، اما اگر شهد متعدى بنفسه باشد معناى گواه شدن و تحمل شهادت دادنِ شَهِدَه يعنى حاضر شد آن واقعه را يا آن محل را و تحمل شهادت كرد لكن آنچه ما از استعمالات بدست آورديم خلاف اين است شَهِدَه كه متعدى بنفسه است را جايى به كار مىبرند كه شخص در جايى حاضر باشد و كارى به تحمل يا اداء شهادت ندارد « فلانٌ شهد الجمل » يعنى در جنگ جمل حاضر بوده است .  « فَمَنْ شَهِدَ مِنْكُمُ الشَّهْرَ فَلْيَصُمْهُ »  يعنى حاضر باشد و اين ربطى به مسئلهء اينكه شما شاهد باش تا اگر بعداً اختلافى پيش آمد شهادت بدهى ندارد . شَهِدَه و أشهده ( چه از باب ثلاثى مجرد و چه از باب ثلاثى مزيد ) به معناى حاضر بوده يا احضار مىآيد اما اگر به معناى گواه شدن ( تحمل شهادت ) يا گواهى دادن ( اداء شهادت ) باشد هر دوى اينها با « على » متعدى مىشود ولى از كتب لغت اين نكته استفاده نمىشود و ما از استعمالات اين نكته را استفاده كرديم .\r\n","page_name":" 4388 ","page_number":270}
  ]