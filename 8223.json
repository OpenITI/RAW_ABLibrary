[
  {"content":"\r\n\r\n\" 178 \"\r\nشهيد راه آزادى\r\nسيدجمال واعظ اصفهانى\r\nبا مقدمهء\r\nسيد محمدعلى جمال زاده\r\nدكتر باستانى پاريزى\r\nنگارش و تدوين اقبال يغمائى\r\n\r\n","description":"","footnote":"","page_name":" پيشگفتار 1 ","page_number":1},
  {"content":"\r\n\r\nشهيد راه آزادى ، سيد جمال واعظ اصفهانى\r\nنگارش و تدوين يغمائى\r\nبا مقدمه سيد محمد على جمال زاده و دكتر باستانى پاريزى\r\nچاپ فردين\r\nانتشارات توس ، اول خيابان دانشگاه تهران\r\nشماره ثبت كتابخانهء ملى 1291 مورخ 27 تير 2537\r\nحق طبع براى نويسنده محفوظ است\r\nبها : پانصد ريال\r\n\r\n","description":"","footnote":"","page_name":" پيشگفتار 2 ","page_number":2},
  {"content":"\r\n\r\n\r\nپيشگفتار\r\nواى بر من كه هموطنانم مرا نويسنده مىخوانند و شرح حال پدرم بايد به قلم ديگرى به رشتهء تحرير درآيد . تنها عذر و تسليتم اين است كه خودم هرگز بدين خوبى نمىتوانستم از عهده برآيم .\r\nپدرم سيد جمال الدين واعظ مشهور به اصفهانى در تابستان سال 1328 هجرى قمرى پس از آنكه آتش استبداد و ندانى و عدوان مجلس شوراى ملى را در گهواره درهم ريخت ، در شهر بروجرد به شهادت رسيد . در همان آخرين ايام شهادت خود از زندان بروجرد در نامه‌اى كه به من نوشت و در همان اوقات در روزنامهء « حبل المتين » مطبعهء كلكته بچاپ رسيد نوشته بود كه : تو فرزند ارشد من هستى و بايد همان راهى را پى نمايى كه من پيمودم . اين نامه را به وسيلهء جوان شيرپاك‌خورده‌اى كه در زندان بروجرد از راه اخلاصمندى خدمتگزارى كرده بود ، با انگشتر عقيقى از نقره كه هميشه در انگشت ، داشت ، برايم به بيروت كه تازه دو سه ماهى بود مرا با ماهى پانزده تومان براى تحصيل بدانجا فرستاده بود ارسال داشته بود .\r\nتوصيه فرموده بود كه به آن جوان مهربانى نمايم ولى زيارت آن جوانمرد هرگز نصيبم نگرديد و همينقدر است كه نام نامى او را به قهرمان اولين داستانى كه با عنوان « فارسى شكر است » دوازده سال پس از آن تاريخ نوشتم ، دادم . امروز متأسف و شرمنده‌ام كه نمىتوانم بگويم :\r\n پدرم روضهء رضوان به دو گندم بفروخت * ناخلف باشم اگر من به جوى نفروشم \r\nطالعم بلند نبود و استعداد كافى نصيبم نشده بود و امروز كه در حدود هشتاد و هشت سال قمرى از عمرم مىگذرد خدا را شكر مىگويم كه مرد مردانه‌اى از دودمان فضل و كمال به نام اقبال يغمائى نعم البدل من از همه چيز محروم گرديده و انجام اين كار ثواب را به عهدهء همت بلند خود گرفته است .\r\nپدرم مرد كاملا و به تمام معنى آزادى بود . هرگز فراموش نمىكنم روزى را كه در بهار سال ميلادى 1908 كه با كالسكهء عزيز گارىچى قفقازى از جلو در ميدان مشق تهران براى رفتن به بيروت از راه رشت و باكو و باطوم و استانبول عازم حركت بوديم يك تن از رفقايش كه اهل عمارت و ردا بود خطاب به او گفت : آقا سيد جمال ، برو در گوش پسرت اذان\r\n\r\n","description":"","footnote":"","page_name":" پيشگفتار 3 ","page_number":3},
  {"content":"\r\n\r\nمسافرت بخوان . صداى اللّه اكبر ، اللّه اكبر پدرم بلند شد و در حالى كه سورهء الحمد را به صداى بلند تلاوت مىفرمود به من نزديك شد و دهانش را بر گوشم نزديك ساخت و آهسته گفت : پسرم ، برو درس بخوان و سعى كن تا آدم بشوى ؛ و آنگاه باز با صداى بلند دنبالهء سورهء فاتحه را گرفت .\r\nاز پدرم حكايتهاى شنيدنى بسيار دارم . مرا با صغر سن محرم خود مىدانست و بسيارى از سرگذشتهاى خودش را برايم نقل مىكرد . خوب به خاطر دارم كه درويش پاك و پاكيزهء خوش‌سيما و خوش‌آوازى كه در كوچه و بازار پايتخت اشعار در مدح و ستايش آزادى و عدالت و مشروطيت مىخواند آشنا شده بود و به او سپرده بود هرهفته يك روز معين ( گويا روزهاى سه‌شنبه ) براى صرف نهار به منزل ما در كوچهء امين التجار كردستانى در محلهء سيد ناصر الدين كه امروز به صورت خيابان درآمده و به نام « خيابان خيام » خوانده مىشود ، بيايد . درويش مرتبا مىآمد و با پدرم و من سه نفرى ناهار صرف مىكرديم . روزى از روزها كه باز درويش براى صرف ناهار آمده بود پدرم مرا به گوشه‌اى كشيد و بطورى كه كس ديگرى نشنود آهسته بيخ گوشم گفت كه ممل جان ( پدرم بجاى محمد على مرا « ممل » مىخواند ) اين درويش هربار از كتابخانهء من يك كتاب برمىدارد و در بغل پنهان مىسازد و با خود مىبرد و من به روى خود نياورده‌ام ولى امروز ديوان سعدى مرا كه در حاشيهء آن يادداشتهاى بسيار نوشته‌ام و بدان سخت علاقمندم برداشته است و دلم خيلى مىخواهد كه به يك ترتيبى از او پس بگيرى . براى من طفل خردسال يازده دوازده ساله كار آسانى نبود و فهماندم كه چنين كارى از من ساخته نيست . پدرم كه چاره را منحصر ديد با لحن شوخى به درويش گفت فلانى من مىدانم كه لا بد به رسم يادگار از كتابخانه ( بايد دانست كه اطاق پذيرائى و اطاق خواب و اطاق كتابخانهء پدرم ) و من ( منحصر به همان يك اطاق يك‌درى بود ) برداشته‌اى ، من اتفاقا به اين كتاب سخت علاقمندم و فرضا كه در صدد فروش آن هم باشى خودم حاضرم به هرقيمتى كه خودت معين كنى آن را از تو بخرم . درويش بغايت خجل و درعين‌حال متغير گرديد و كتاب را با غيظ و غضب از بغل درآورده به زمين انداخت و برخاسته از منزل ما بيرون رفت و ديگر برنگشت و حتى شنيده شد كه پشت سر آقا سيد جمال بسيار حرفهاى بد مىزده است . پدرم مىگفت تقصير با من است كه فراموش كردم كه شكم گرسنه ايمان ندارد .\r\nمن مىتوانم قصه‌هاى بسيار از همين دست از كارها و حرفهاى پدرم حكايت كنم ولى آيا بهتر نيست دعا كنيم كه خداوند امثال اين نوع بندگان خود را زياد كند تا از فرداى خودمان و دنيا بيم و هراسى نداشته باشيم و بتوانيم با خاطر آسوده شكر خدا را بجا بياوريم و از نعمت امن‌وامان و آزادى و رفاه برخوردار باشيم .\r\nسيد آدم لاغر و سفيدپوست و كوسه و ضعيف الجثه‌اى بود با چشمهايى كه از فرط مطالعه و كتاب خواندن از همان جوانى ضعيف شده بود و بدون عينك نمىتوانست چيزى بخواند .\r\nآدم دل‌رحم و رؤفى بود و هيچ بخاطر ندارم كه حتى يك مرتبه نسبت به كلفت اصفهانى پيرمان ننه حسين و يا نوكرمان مشهدى مهدى اصفهانى و يا خانه‌شاگرد بسيار وفادارمان مرتضى\r\n\r\n","description":"","footnote":"","page_name":" پيشگفتار 4 ","page_number":4},
  {"content":"\r\n\r\nپسر حسن زغالى اصفهانى كه كاملا با من همسن بود و از اصفهان با خود به تهران آورده بوديم بدحرفى و پرخاش نمايد . اين مرتضى را پس از توپ بستن به مجلس شوراى ملى وقتى براى دستگير كردن پدرم به خانهء ما ريخته بودند با خود به قزاقخانه برده بودند و براى اينكه بروز بدهد كه پدرم در كجا پنهان شده است چوب لاى انگشتهايش گذاشته و چندان فشار داده بودند كه سه انگشت از انگشتهايش افتاده بود ، و از شدت درد خود را به صاحب‌منصب قزاقى كه فرمانده بود ( بعدها كه مليون وارد تهران شدند او را تيرباران كردند ) رسانيده دست بر دامان او انداخته و رانش را چنان گزيده بود كه خون راه افتاده بود .\r\nروزى كه پدرم در بروجرد به شهادت رسيد چهار پسر و يك دختر داشت . مادرم اصفهانى بود و سه تن از اين چهار پسر كه من ارشد آنها بودم و خواهرم انيسه كه هنوز در قيد حيات است و در تهران با فرزندان ذكور و اناثش زندگى مىكند در اصفهان تولد يافته بوديم و تنها آخرين فرزند پدرم در تهران به دنيا آمده بود . خوب بخاطر دارم كه عين الدوله پدرم را در ماه محرم و صفر به قم تبعيد كرده بود ( من و نوكرمان مشهدى مهدى هم همراه سيد با كالسكه سلطنتى به قم رفتيم ) و تازه به راه افتاده بوديم كه مرتضى دوان‌دوان خود را به ما رسانيد كه مادرم كه آبستن بود از زائيدن فارغ شده و پسرى زائيده است و منتظرند كه پدرم به آن نوزاد اسمى بدهد ؛ پدرم گفت رضا برضاء اللّه و اسم آخرين برادرم كه آخرين فرزند پدر و مادرم بود رضا شد . از سيد رضا جمالزاده عكسى باقى مانده است كه در بروجرد موقعى كه به زيارت آرامگاه پدرش رفته بوده است برداشته شده است .\r\nباز به خاطر دارم كه چندين بار هنگامى كه پدرم براى رفتن به مجالس خطبه و وعظ مىخواست از خانه بيرون برود مادرم پنج طفل خردسال خود را به جلو مىانداخت و گريه كنان به پدرم مىگفت اگر به خودت رحم نمىكنى بر اين اطفال صغير ترحم كن و بالاى منبر حرفى نزن كه ترا بگيرند و به قتل برسانند و اين بچه‌ها بىكس و يتيم بشوند و پدرم هم از سر راستى و تصميم قول مىداد كه محتاط خواهد بود ولى همين كه پايش به عرشهء منبر مىرسيد و دهانش گرم مىشد برقى شبيه به شعلهء آتش در چشمانش مشتعل مىگرديد و زن و بچه و دنيا و مافيها را فراموش مىكرد و هرنوع احتياط و حتى گاهى اعتدال را يكباره فراموش مىكرد و صدايش اوج مىگرفت و با صراحت و جرأتى حيرت‌انگيز به مذمت و نكوهش ظلم و ظالم و اعمال و افعال ديوانيان ( از بالا تا به پايين و ملاهاى بىايمان كه شريك ظلم و اجحاف بودند ) مىپرداخت .\r\nصدايش هرچند زير ولى سخت رسا و شبيه به فرياد بود و روزهائى كه منبر را در صحن مسجد شاه در جلو شبستان و دور از حوض مىگذاشتند و تمام صحن مسجد و شبستان و حتى بام‌هاى مسجد ( چه‌بسا در گلدسته و حتى مناره‌ها هم مردم مىرفتند ) پر از جمعيت مىشد چنان كه مجبور مىشدند كه هرسه در مسجد را ببندند باز صدايش به همه جا مىرسيد .\r\nچنان كه در طى همين كتاب خواهيد ديد سيد در نهايت سادگى و حتى گاهى با فقر و تنگدستى زندگى مىكرد و روزى كه از دنيا رفت تا جائى كه در خاطر دارم و مادرم بعدها برايم\r\n\r\n","description":"","footnote":"","page_name":" پيشگفتار 5 ","page_number":5},
  {"content":"\r\n\r\nحكايت كرد گويا در حدود ششصد تومان هم به همسايهء روبروى منزلمان مرحوم آقاى شيخ حسن دلال ( پسرش بعدها بنام مرتضى كشورى از وكلاى مبرز دادگسترى در تهران گرديد ) كه با پدرم دوستى و رفاقت پيدا كرده بود مقروض بود . بطورى كه پس از آنكه به شهادت رسيد مادرم به من به بيروت كاغذ نوشت ( مادرم خواندن و نوشتن نمىتوانست و لا بد كاغذ را نويسانيده بود ) كه براى من ديگر مقدور نيست كه حتى يك قران براى تو بفرستم پس با آنكه بسيار دلم مىسوزد كه پس از آنكه تازه وارد مدرسه شده‌اى و آرزوى پدرت بود كه درس بخوانى بايد هرطور شده سعى كنى برگردى و شريك زندگانى مادر و برادران و خواهرت باشى .\r\nمخلص كلام آنكه سيد جمال الدين واعظ به تمام معنى واعظ و خطيب و از پيشقدمان انقلاب و بيدارى و آزاديخواهى هموطنانش بود و مردانه و صادقانه و بىريا كوشيد و در راه آنچه مقصودش بود هم به شهادت رسيد و ما بايد از خداى عادل كه به بندگان خود مژده داده است  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  از دل و جان خواستار باشيم كه مخلوق سيه‌روزى را كه در هرنقطه از نقاط جهان گرفتار بىعدالتى و فقر و جهل هستند از نعمت عظماى سعادتمندى كه چهره تابناكش جز در آئينهء تمدن و آدميت حقيقى نمودار نمىگردد برخوردار سازد .\r\nژنو ، 15 دى 2536\r\nسيد محمد على جمال‌زاده\r\n\r\n","description":"","footnote":"","page_name":" پيشگفتار 6 ","page_number":6},
  {"content":"\r\n\r\n\r\nنقش خونين ( مقدمه اى از دكتر باستانى پاريزى )\r\nباستانى پاريزى\r\nاستاد تاريخ دانشگاه تهران\r\nعضو هيئت امناى « نشر آثار جمال‌زاده »\r\nاللّه جميل و يحب الجمال\r\n« . . . جمال سخن است كه مستمع را از مستمع بازمىستاند . . . »\r\n( رشحات سبزوارى ، ص 485 )\r\nيكى از سياحان معروف عرب ، ابن جبير - هنگامى كه از بغداد عبور مىكرده ، داستانهايى از آن شهر نوشته و ضمن آن مىگويد :\r\n« . . . من ، موعظه‌هاى جمال الدين ابن الجوزى را ديدم . اين مرد ، چنان صحبت مىكرد كه گوئى كه يك رشته جواهر را به وسيلهء نخى نازك به هم پيوند مىدهد . او سخنانى گفت و آياتى به مناسبت خواند كه دلهاى خلق را از شوق به پرواز درآورد ، و روانها را از تاب گرمى سخن بسوخت . يك جا چنان سوزناك بيان مطلب كرد كه ناله از خلق برخاست و صداى گريه و ندبه فضا را پر كرد . توبه‌كاران به فرياد آمدند ، و مانند پروانه - كه خود را به شعله شمع زند - وقتى از منبر پائين آمد ، خود را به پاى او انداختند ، بعضى موى پيشانى مىكندند ، جمعى دست به سوى شيخ دراز مىكردند - يا خود را به پاى او انداخته به گناهان خود اعتراف و سپس توبه مىكردند . ما قيامتى ديديم كه سينه‌ها و دلها را مملو از پشيمانى و پريشانى توبه مىكرد و هول روز قيامت را به خاطر مىآورد . . . »\r\nابن جبير سپس اضافه مىكند : به راستى ، اگر تنها براى ديدن يك مجلس از مجالس وعظ اين مرد ، ما خطر سفر دريا را تحمل كنيم ، و مشقت گذشتن از بيابانهاى بىآب و علف را بر خود هموار نماييم ، سود با ماست و از سفر خود بىبهره نمانده‌ايم . . . » « 1 »\r\nابن جبير در جاى ديگر يادآورى مىكند كه در يكى مجالس خطابه ابن جوزى ، خليفه\r\n\r\n\r\n","description":"","footnote":"\r\n( 1 ) - رحله ابن جبير ص 176 ، نقل از ترجمه محمد على خليلى « وعظ در اسلام »\r\n","page_name":" پيشگفتار 7 ","page_number":7},
  {"content":"\r\n\r\nو مادرش ، و ساير افراد حرم او نيز شركت داشتند » . چون سفر ابن جبير مصادف با ايام خلافت الناصر لدين اللّه بوده است ، و او در جايى ديگر ، صحبت از يكى از كارهاى عجيب ديگر اين خليفه نيز مىكند ، « 1 » بنابراين بايد همين خليفه - كه چهل و شش سال و 11 ماه خلافت كرد و در 622 ه / 1225 م . درگذشت درين مجلس حضور يافته باشد . « 2 »\r\nمن وقتى اشاره ابن جبير را دربارهء اينكه خليفه ناصر ( خليفه‌اى كه شبانه ناشناس به خانهء زن شوهردار مىرفت ) و مادرش و ساير افراد حرم او به مجالس وعظ ابن جوزى مىرفته‌اند ، خواندم ، متوجه شدم كه ميزان قدرت بيان تا چه پايه است ، و باز پى بردم چرا - در آن‌وقت كه سيد جمال اصفهانى را در لرستان تحويل امير افخم مىدهند و مشير السلطنه از طهران تلگراف مىكند :\r\n« به وصول اين تلگراف ، مشار اليه را راحت كنند و مراتب را سريعا اطلاع دهند به عرض برسد » چه‌گونه بود كه عروس امير افخم ، يعنى قمر السلطنه ، دختر مظفر الدين شاه و خواهر همان محمد على شاه - كه بايد مراتب به عرضش برسد - « سوگند ياد مىكند كه اگر مويى از سر سيد كم كنند ، از احتشام الدوله طلاق مىگيرد و آن خانواده را ترك مىكند » . اين زن - همسر احتشام الدوله دختر امير افخم - بانويى خداترس و متدين و پاك‌اعتقاد بود و تنها آوازهء وعظهاى سيد را شنيده بود ، ولى در مجالسش حضور نيافته بود - با همهء اينها دو تلگرام طلب عفو به محمد على شاه مخابره كرد كه هردو بىجواب مانده كار سيد تمام مىشود . « 3 »\r\n\r\n\r\n","description":"","footnote":"\r\n( 1 ) - رجوع شود به مقالهء نگارنده در « يادنامهء استاد محيط طباطبائى »\r\n( 2 ) - و اين ابو الفرج ، جد آن ابو الفرج بن الجوزى است كه سعدى از قول او گويد :\r\n« چندانكه مرا شيخ اجل ابو الفرج بن الجوزى رحمه اللّه ترك سماع فرمودى و بخلوت و عزلت اشارت كردى ، عنفوان شبابم غالب آمدى و هوى و هوس طالب . . . » ( سعدىنامه ، مقالهء قزوينى ص 781 )\r\n( 3 ) - در مقدمه كتاب حاضر ، ترتيب قتل سيد ، به قول آنها كه اهل البيت بوده‌اند به صورتى خاص نقل شده و لا بد از حقيقت دور نيست . اما از آنجا كه هيچ روايت تاريخى را نبايد كنار گذاشت ، مخصوصا اگر راوى آن مورخ ساده‌دل پاك‌نيتى مثل ناظم الاسلام ، و آن هم هم‌شهرى مخلص ، باشد . به نقل آن روايت مىپردازم :\r\n« . . . امروز مسموع افتاد كه مرحوم سيد جمال ، شب قبل از مقتول شدنش در بروجرد ، به زندان‌بان گفته بود : ديشب خواب ديدم خدمت جد بزرگوارم رسيدم و آن حضرت فرمود دو شب ديگر مهمان من مىباشى . پس بنابراين خواب ، من امروز خواهم مرد ، اين زنجير را از گردن و اين كند را از پاى من بردار !\r\nسجان ( زندان‌بان ) به گمانش آقا اين كلام را براى اين فرموده كه از قيد رهايى جويد . مىگويد شما سلامتيد و صحت و تندرست ، بر خواب اعتمادى نيست . آقا مىگويد : پس من توقعى ندارم ، و گويا مقدر شده است مثل جدم موسى بن جعفر از دنيا بروم . زندان‌بان\r\n","page_name":" پيشگفتار 8 ","page_number":8},
  {"content":"\r\n\r\nاين نكته كه از درون خانهء محمد على شاه ، نواى مخالف قتل سيد جمال برمىخيزد ، يا از درون قصر جدش ناصر الدين شاه ، صداى شكستن قليان‌ها توسط زنان حرم - در واقعهء رژى - به گوش مىرسد ، يا در كاخ الناصر لدين اللّه ، خليفهء عباسى ، مادرش او را وادار به استماع خطابه‌هاى ابن جوزى مىكند ، ما را به تأمل وامىدارد . تأمل در اينكه چه قدرتى هست ما فوق اين قدرتها ، كه از درون ، آنها را وادار به تسليم ساخته است . اين در حقيقت نيروى وعظ و خطابه است ، وعظ و خطابه‌اى كه وقتى با ايمان همراه باشد ، از فراسوى ديوارهاى آهنين ، از فراز برج‌هاى بلند ، از پشت درهاى گل‌ميخ‌دار طلاكوب ، و از پردهء صماخ گوشهاى بىتفاوت مىگذرد ، و آنجا كه بايد اثر كند مىكند . « 1 » يك نيروى درونى هست كه نيروهاى بيرونى نمىتوانند آن را مهار كنند .\r\n\r\n\r\n","description":"","footnote":"\r\nگريه مىكند . درين اثنا جمعى از آدم‌هاى حسام الملك وارد شده ، و دستمالى را تر كرده ، به زور در دهن سيد گذارده ، با سمبهء تفنگ آن را به حلق سيد مىكنند و نگاه مىدارند تا روحش به شاخسار جنان پرواز مىكند ، رحمة اللّه عليه و لعنة اللّه على قاتليه ، اللهم العن قتلة آل محمد صلع . . . » ( تاريخ بيدارى ، ج 3 ص 231 ) بنده نگارنده اضافه مىكند كه روايت ناظم الاسلام از جهت كاربرد سمبهء تفنگ ، با آب و هواى آن‌روز و طبيعت لرستان موافقتر است ، و اللّه اعلم بحقايق الامور !\r\n( 1 ) - من مىدانم كه رفتن خليفه ناصر به مجلس ابن جوزى نيز از نوع اظهار علاقه محمد - على شاه به سيد جمال اصفهانى است كه درشكه مىفرستد دنبال سيد ، و سيد « با پسرش محمد على ، به نياوران مىرود و با شاه ملاقات مىكند » ( و كاش آن محمد على ، كه همين سيد محمد على جمال‌زاده استاد بزرگوار امروز خودمان باشد - خاطرات آن‌روز و قباله‌بخشى شاه را دقيقا مىنوشت ، خودش يك كتاب مىتواند شود - سيد جمال البته قبالهء ملك را نمىپذيرد و خشمگين از كاخ بيرون مىآيد ( مقدمه همين كتاب ) . اين همان حالت مقاومت و سخت‌گيرى لجوجانه است كه در بسيارى از سادات گاه‌گاه سراغ داريم كه ارثى است و همانست كه با وجود تشنگى بيابان كربلا و كمى تعداد همراهان و آگاهى بر قدرت عظيم مخالفين ( سپاه ابن سعد ) باز هم جد بزرگوارشان براى حفظ اسلام ، حاضر به تسليم نشد ، و چنين روحيه‌اى در بسيارى از سادات سراغ داشته‌ايم و همانست كه برخى ظاهربينان به شوخى اين ضرب المثل را به زبان مىآورند كه « السيد بلا جنون ، كالمعيدى بلا عصا سيد بدون جنون مثل چوپان بدون چوبدستى است . » و تعليل اين نكته را برخى به بعد از عاشورا پيوند زده‌اند كه حضرت على ابن الحسين تبدار بود و شب يازدهم ، وقتى خيام حسينى را آتش زدند ، آن حضرت از دور ديده وحشت فرمودند ، . . . ( و اللّه يعصمنا من النار ) آدم از خاك و سيد از نور است . . .\r\nمن اين نكته را مىدانم كه وعظ نه در ناصر خليفه و نه در محمد على شاه در نمىگيرد ، مقصود من اشاره به اطرافيان و اندرون و نزديكانشان است ، كه در واقع نيروهاى داخلى\r\n","page_name":" پيشگفتار 9 ","page_number":9},
  {"content":"\r\n\r\nخيلىها تعجب مىكنند كه راديوها و تلويزيون‌ها و بلندگوها ، با همه امكاناتى كه دارند ، و با همه قدرتى كه برايشان حاصل شده است ، چه شده است كه نمىتوانند تا حد يك واعظ عادى هفتاد سال پيش نفوذ كلام و اثر نفس داشته باشند .\r\nچند روز قبل در يك مجلس ختم كه چند هزار آدم حضور داشت . ناگهان برق مجلس قطع شد و بلندگو از كار افتاد ، كمالى سبزوارى واعظ سالخورده شهير ، « 1 » كه شعر سعدى « دنيى آنقدر ندارد كه برو رشك برند » مىخواند ، گفت :\r\n- ما ، با همين صوت و صدا ، بدون بلندگو ، مجالس ده هزار نفرى را اداره مىكرديم و همه به فيض مىرسيدند ، امروز عيب از دو جاست ، عيب اول از ماست كه عادت كرده‌ايم با اين مشت آهن ( مقصودش ميكروفون بود ) حرف خود را به گوش شما برسانيم ، و عيب دوم از گوش شماست ، كه عادت كرده‌ايد به كمك همين وسائل حرف ما را گوش كنيد ، نتيجه آن‌كه هردو عادت كرده‌ايم كه با واسطه حرف همديگر را بفهميم ، و بالنتيجه وقتى واسطه از ميان مىرود ، ديگر هيچكدام قادر نيستيم به آنچه مىخواهيم برسيم .\r\nحرف اين واعظ حقيقتى دارد ، و آن اينست كه وعاظ قديم در وعظ خود ، اين توفيق را داشتند كه اول ، ترديد و دودلى مردم را درك كنند ، و بعد با استدلال و قدرت بيان خود آنان را از ترديد برهانند و به راهى كه خود بدان يقينا معتقد بودند بكشانند .\r\nآدمىزاد ، در مورد مسائل اجتماعى ، گاهى به جاهايى مىرسد كه براى تصميم گرفتن احتياج به يك حركت و تهييج خارجى دارد . مسائل اجتماعى و خوب و بد جامعه نسبى است و مطلق نيست ، خيلى اوقات آدم در ترديد مىماند كه فلان كار را بكند يا نه ؟ فلانى پول را به فلان مؤسسه خيريه بدهد يا نه ؟ از فلان گروه و فلان دسته حمايت بكند يا خير ؟ در چنين مواردى است كه توصيه يا به قول فرنگيها كنسى  Conseil  يك فرد ثالث آدم را از ترديد مىرهاند .\r\nما تصور مىكنيم كه مشروطيت را تفنگهاى سواران بختيارى و سربازان تنكابنى از\r\n\r\n\r\n","description":"","footnote":"\r\nخودشان هستند كه از درون تضعيف مىشوند و مىپوسند ، و گرنه داستان خليفه ناصر و محمد على شاه و خطباى روزگار ، مثل داستان همان گرگ است كه در دام افتاده بود ، و شكارچى ضمن حرفها ، به نصيحت گرگ پرداخت كه : فلانى ، از عذاب خدا بترس و اينقدر گوسفندان مردم را پاره‌پاره نكن . تو با يك مشت گوشت مىتوانى شكم را سير كنى ، ولى وقتى به گله مىزنى تا مىتوانى گوسفند خفه مىكنى . اين چه عادت شومى است ؟\r\nگرگ در حالى كه پابه‌پا مىشد ، به خطيب رو كرد و گفت :\r\n- من از سخنان تو استفاده بسيار بردم ، اما خواهش مىكنم سخن را مختصرتر كن ! زيرا هم‌اكنون بوى گله‌اى را مىشنوم كه از يك فرسخى اينجا مىگذرد ، و بايد زودتر خود را به آن برسانم .\r\n( 1 ) - وعظ در سبزوار سابقهء هزار ساله دارد ، و وعاظ اين شهر كويرى در تاريخ اجتماعى ايران كم‌نظيرند .\r\n","page_name":" پيشگفتار 10 ","page_number":10},
  {"content":"\r\n\r\nچنگ محمد على شاه درآورد و شش‌لول ستار خان و باقر خان ، محيى آثار مشروطيت شد . در عين اينكه انكار اثر اين تفنگ‌ها را نبايد كرد ، و در عين اينكه بايد گفت : هركه شمشير زند خطبه به نامش خوانند ، اما حقيقت آنست كه نام مشروطه وقتى بر كرسى حكم نشست و محمد على شاه را به كنج سفارت پناهنده ساخت ، كه در ميدان مبارزه فكر و در گيرودار زد - و خورد گفتگوهاى مجلسى و منبرى ، و به قول امروزيها در حجت و استدلال و « ديالوگ » ، حرف امثال سيد جمال اصفهانى ، بر استدلال روحانيون صاحب‌نفوذى مثل شيخ فضل اللّه نورى برترى يافت « 1 » . و گرنه شاه قاجار سالها بود كه شكست خورده بود ، كه سربازى كه در خانه مشروطه‌طلبان به هيزم‌شكنى ناچار شود تا نان شب بدست آرد ، سربازى نيست كه بتواند قدرت محمد على شاه را حفظ كند آن هم با ماهى هفت هزار و ده شاهى مواجب ، كه سه ماه به سه ماه پرداخت نمىشد ! « 2 » در حالى كه مشروطه‌خواهان اغلب صاحب همان تفنگهايى بوده‌اند كه قزاقان داشته‌اند .\r\nاين حرف را از مرحوم تقىزاده ، ركن ركين مشروطه به خاطر داريم كه يك وقتى رفته بود با بعض متحصنين در مجلس شوراى ملى مذاكره كند و آنان را به فسخ عزيمت وادارد . يكى از تحصن‌كنندگان آزاده‌دل ، رو به تقىزاده كرده گفته بود :\r\n- آقا ، شما خودتان در مشروطيت فريادها مىزديد و حتى به ستار خان خطاب مىكرديد :\r\n« امروز شما حكما فورا بايد حكومت آذربايجان را به دست خود بگيريد . . . و بايد اين پادشاه طاغى را ( محمد على شاه ) كه قسم خود را شكسته و مجلس ملت و مسجد خدا و اولين معبد پاى تخت شيعه را به توپ بسته ، اولين كتابخانه اسلامى ايران را غارت كرده و قرآن‌ها را سوزانيده . . . و به مقتضاى قسمى كه در آن است عمل ننموده ، پشت قرآن را مهر كرده . . .\r\nباز نقض قسم كرده ، علماء و مجتهدين اسلام را زنجير كرده ، دنده شكسته ، ريسمان به گردن انداخته ، پشت اسبهاى قزاقها دوانيده ، ريش‌كنده ، حبس و تبعيد و زنجير كرده . . . دار زده ، پاره‌پاره نموده ، بىغسل و كفن به خندق انداخته . . . مسجد را طويله اسبان قزاقان نموده\r\n\r\n\r\n","description":"","footnote":"\r\n( 1 ) - خود ستار خان و ديگران هم مىدانسته‌اند كه ميزان نفوذ آنان در جامعه مذهبى آن روزگار به قول سعدى « چيزى نبوده است كه به كار آيد » . اين را شنيده‌ايم كه وقتى ستار خان و باقر خان در پارك اتابك - در حوضخانه نشسته و قليان مىكشيدند در حالى كه فاتح و پيروز بودند و دنيا به كام مشروطه‌طلبان . مرحوم امير خيزى حكايت كرده است كه در آن ساعت ، تلگرافى از نجف بنام ستار خان رسيد . به من داد تا بخوانم . ( اميرخيزى منشى و مشاور ستار خان بود ) عنوان تلگراف را خواندم : حضور باهر النور پشتيبانان و حاميان دين مبين اسلام و كافة المسلمين ، جنابان ستار خان سردار اسلام و باقر خان سالار ملى . . . ستار خان مهلت نداد بقيه را بخوانم ، رو به باقر خان كرد و به طعنه گفت :\r\n- دلم به حال اسلامى ميسوزد كه من پدرسوخته سردار آن باشم و توى . . . سالارش !\r\n( 2 ) - كوچه هفت پيچ ص 80\r\n","page_name":" پيشگفتار 11 ","page_number":11},
  {"content":"\r\n\r\nو مجلس را به پالكونيك روسى بخشيده كه خانه خود نمايد . . . بايد اين پادشاه روس‌پرست بلكه روس خالص را كه علماى نجف هم حكم بر وجوب جهاد با او را داده‌اند از ميان برداشته و سلطنت و تاج‌وتخت را به وارث قانونى يعنى وليعهد سپرد . . . » « 1 » ، آرى شما كه آن‌روز تفنگ به دوش گرفتيد . امروز چرا اينطور سخن به ميان مىآوريد ؟\r\nمرحوم تقىزاده گفته بود : من فقط يك كلام جواب دارم و بس :\r\n- آن تفنگى كه آن روز روى دوش ما بود ، امروز روى دوش سرباز است ! و السلام .\r\n* * * روز بعد از بمباردمان ، شيخ فضل اللّه نورى از باغ شاه بازمىگشت در حالى كه در آنجا گفته شده بود « ما ملت بىعقل و تميز شايسته نعمت مشروطيت نيستيم » ، و شيخ هم به ملاقاتيان در ضمن راه مىگفت : « الساعه از باغشاه مىآمديم ، فاتحه مشروطه را خوانديم و قهوهء آن را خورديم » . « 2 » او درست تصور مىكرد ، زيرا به نيروى لياخوف ، مشروطه از روى زمين به زيرزمين رفته بود .\r\nاما شيخ فضل اللّه خودش هم مىدانست كه هنوز يك جبههء ديگر باقى مانده ، و آن جبههء وعظ و خطابه بود ، در آنجا بود كه وجدان مردم تكليف خود را بازمىيافت و راه خود را مشخص مىكرد . البته ممكن بود كه زن و شوهرهايى كه عقد آنها توسط شيخ بسته شده بود احترام او را حفظ كنند ، « 3 » ولى آنها ديگر درين روزها پيرهاى روزگار بودند ، اما تكليف جوانان چه مىشد ؟ در واقع شيخ فضل اللّه مىبايست تكليف وجدان آن چهل هزار بچه‌اى را كه از صيغه‌هاى عقد او به دنيا آمده بودند روشن كند ، و نكرده بود .\r\nوجدان خلق آن روزگار البته يك روز به دوراهى رسيده بود :\r\n- حفظ موجوديت وضع ، احترام امام‌جمعه‌ها و خوانين و شاهزادگان ، رعايت شؤون ديوان و دستگاه سلطنت و آرامش نسبى .\r\n- تغيير وضع موجود ، نقض احتمالى روحانيت ، همكارى با طبقات عامه و مخالفت با دستگاه سلطنت قاجار و البته احتمال خطر و آشفتگى وضع .\r\nمسلما گروه بسيارى بودند كه اين يا آن را مىپسنديدند ، اما درين ميان ، يك برهان قاطع لازم بود كه يكى از دو راه را بر ديگرى بچرباند و وجدان جامعه را به آن سوى سوق دهد . خطباء ، امثال سيد جمال ، اين راه را يافته بودند . « 4 » تز جامعه مشحون به عوارض\r\n\r\n\r\n","description":"","footnote":"\r\n( 1 ) - از نامه تقىزاده به ستار خان ، ايرج افشار ، مجله يغما ، سال 20 ص 696 .\r\n( 2 ) - تلاش آزادى ، چاپ چهارم ، ص 131\r\n( 3 ) - يكى به شيخ فضل اللّه گفته بود : حضرت آقا ، اينقدر با مشروطه مخالفت نكن . او جواب داده بود : مؤمن ! من چهل هزار صيغهء عقد ازدواج درين شهر جارى كرده‌ام ، و جوانان آن در حكم فرزندان من هستند ، چطور با من بد مىشوند ؟ ( تلاش آزادى ص 170 )\r\n( 4 ) - و از همين‌جا ، حرف آن صوفى بزرگ ثابت مىشود كه فرمود : « . . . ارشاد ، كار هر سرگين دانى نيست ، جانى بايد از خود و كار خود فارغ شده . . . » ( معارف ترمذى ص 70 )\r\n","page_name":" پيشگفتار 12 ","page_number":12},
  {"content":"\r\n\r\nشكست‌هاى خارجى و تثبيت سلطنت اولاد عباس ميرزا بود ، آنتىتزى كه در جامعه قوت گرفته بود در جهت رفع توهين تركمان چاى و اظهار شخصيت اجتماعى گام مىزد ، مبارزه اين تز و آنتىتز ، خط سومى را پيش نهاد خاطر خلق مىكرد كه « حكومت مشروطه » و دريافت « عدالتخانه » بود . اين « سنتز » را روحانيون روزگار - بدون اينكه با مثلث ديالكتيك كانت و هگل آشنائى داشته باشند - دريافته بودند ، و خطباء آن را در سينه اجتماع « چارميخه » فرو كوفتند . مشروطيت ، تحرك تاريخى ما بود . تاريخ چرا و كى تحرك پيدا مىكند ؟ به قول « توين‌بى » وقتى كه جامعه مورد يك بىحرمتى يا حمله قرار گرفته باشد ، و بعد از تركمان‌چاى چنين شده بود ، مشروطيت حركت - تاريخ بعد از قرارداد ، و در واقع جواب اين بىحرمتى بود .\r\nالبته نيروى چهل هزار عقد ازدواج شيخ فضل اللّه از خارج فعاليت مىكرد ، ولى نيروى وجدان ، از درون همان جوانان مشروطه‌خواه ، درست در جهت عكس نظرات شيخ فضل اللّه راه مىپيمود و به همين دليل روزى كه شيخ را بر دار كردند ، فقط پيرهاى هم‌سن‌وسال خود شيخ ، امثال اديب الممالك برايش مرثيه ساختند ، و از آن جوانان حاصل چهل هزار صيغه عقد ، حتى يكى ، حتى فرزند خود شيخ فضل اللّه نيز ، برايش همدردى نكرد ! بلكه به عكس به پاىكوبى و دست‌افشانى پرداخت .\r\n تا به پاى علم دار نياوردش عشق * سر شوريدهء منصور به سامان نرسيد \r\n* * * شك نيست كه مرحوم سيد جمال راه خود را مىشناخت ، او از خطرها آگاه بود ، و مىدانست كه درين ميدان ، يا سر مىرود و يا كلاه باز مىآيد . او به همين دليل ، وقتى به منبر مىرفت چنان بود كه گوئى ديوانه مىشده است . منبر از حدت او به لرزه مىافتاد .\r\nنتيجهء انتخاب همين راه شسته و رفته بود ، كه امروز پس از هفتاد سال ، آقاى اقبال يغمائى ، نويسندهء عاليقدر بىنظر خوش‌قلم شيرين‌نويس بىادعا ، با كمال راحتى ، و بدون ادنى شائبه طمع يا مداهنه يا سوءنظر ، مىتواند ، به اين دقت و صراحت ، مناقب آن سيد جليل را برنگارد ، بدون آنكه كسى بر او معترض يا متعرض شود .\r\nسيد جمال قباله شاه را قبول نكرد ، براى اينكه بتواند ، يك روز ، در ضمن بحث خود ، در مسجد شاه ، بگويد : « . . . فعل بد و قبيح ، نارواست ، از هركس كه باشد - اگر چه شاه باشد . . . » البته به محض گفتن اين حكم ، امام‌جمعه نهيب زد به كسانش و گفت : بزنيد و بكشيد ، به اسم پادشاه توهين كرد . نوكرانش ريختند او را از منبر پائين بكشند . آقا سيد عبد اللّه برخاسته گفت : چرا معترض او مىشويد ، چيز خلاف شرعى نگفت .\r\nسيد جمال از منبر فرود آمده با هزار زحمت او را از چنگ امام‌جمعه خلاص كردند . . . » « 1 »\r\n\r\n\r\n","description":"","footnote":"\r\n( 1 ) - خاطرات حاجى سياح ، ص 455 ؛ چه بىانصاف مردمانى بودند كه در همان روز هم مىگفتند : « ملك المتكلمين متهم به ارتباط با ظل السلطان است و سيد جمال با دربار - به قول صاحب‌اختيار ، العهدة على الراوى ، ( خاطرات و خطرات ص 151 ) . فكر مىكنم اين تو هم از همان ملاقات كذائى و قبالهء ، نگرفته سرچشمه گرفته باشد .\r\n","page_name":" پيشگفتار 13 ","page_number":13},
  {"content":"\r\n\r\nسيد در مخمصه افتاده بود ، ولى حرف خود را زده بود .\r\n گر ما ز سر بريده مىترسيديم * در كوچه عاشقان نمىگرديديم \r\nشايد بخواهيد بدانيد علت مهاجرت سيد از اصفهان چه بود ؟ اشاره به قسمتى از خاطرات آقاى جمال‌زاده به ما كمك مىكند .\r\nاستاد جمال‌زاده طى نامه‌اى كه بنده نگاشته‌اند - و اين نامه در واقع وصول كتاب تلاش آزادى يا شرح حال مشير الدوله بود ، مرقوم داشته‌اند : « . . . اما علاقه من به مشير الدوله از آن جهت است كه وقتى 68 سال پيش ازين « 1 » پدرم سيد جمال الدين واعظ مشهور به اصفهانى مىخواست مرا با ماهى پانزده تومان براى تحصيل به بيروت بفرستد ، روزى ضمن صحبت ، از رساله‌اى به نام « رؤياى صادقه » با من صحبت داشت و تا جائى كه در خاطرم مانده است ، گفت اين رساله را مخفيانه با تنى چند از ياران در مذمت از ظل السلطان و آقا نجفى و بستگان و ظلمهاى دربارى و علماى ستمگر و بىايمان اصفهان نوشته بوده‌اند و در همان اوقات به طور پنهانى در پطرزبورغ به چاپ رسيده بوده است و به وسيلهء مشير الدوله ، هشتاد نسخه از آن ( باز پنهانى ) براى شاه و صدراعظم و ظل السلطان و جمعى از اعيان و علما و شخصيت‌هاى بارز ايران فرستاده شده بوده است . « 2 »\r\nاين سخنان در گوش من - كه در آن موقع طفل خردسالى بيش نبودم - باقى مانده بود تا آنكه در همان سال اولى كه به بيروت رفتم - بهار 1908 ميلادى « 3 » و در تابستان همان سال ، پس از آنكه محمد على شاه قاجار مجلس شوراى ملى را به توپ بست و پدرم هم در شهر بروجرد به شهادت رسيد و كم‌كم پا به عقل نهادم - به فكر آن رساله ، يعنى رؤياى صادقه افتادم و سالها درباره آن ديگر اطلاعى به گوشم نرسيده بود جز آنكه باز در خاطرم مانده بود كه وقتى در غياب پدرم از اصفهان ( آن سال گويا مرتبه دوم باز ماه‌هاى محرم و صفر را از بيم ظل السلطان و آقا نجفى به تبريز براى نطق و وعظ و روضه‌خوانى رفته بود ، چنان كه چندين سال به همين منوال ، به شهرهاى ديگر ايران و از آن جمله شيراز و مشهد هم رفته بود ) در اصفهان با بىكشى شروع شد . . . و مادرم شنيد كه در يك مجلس عمومى ، شاهزاده ظل السلطان قيچى قلمدانى در دست مىداشته و با اوقات‌تلخى گفته بوده است : منتظرم اين سيد جمال به اصفهان برگردد تا با همين قيچى گوشت بدنش را تكه‌تكه كنم ، و قبل از آنكه پدرم مراجعت نمايد ، مادرم با بچه‌هاى صغير خود ، شبانه از اصفهان فرار كرد و ما را به طهران رسانيد ، علت خشم و غضب شاهزادهء خونخوار قاجار ، همانا وصول نسخه‌هاى آن رساله ، يعنى\r\n\r\n\r\n","description":"","footnote":"\r\n( 1 ) - تاريخ نامه استاد : 2 تير 2535 1355 1396 1976 ، در بالاى نامه درست به همين صورت قيد شده است .\r\n( 2 ) - و اين نكته ، اعتقاد مرا به مشير الدوله صدچندان مىكند ، حلالش باد شرح حال هفتصد صفحه‌اى كه برايش نوشته‌ام !\r\n( 3 ) - ربيع الاول 1326 ق . جمال‌زاده در جبل لبنان در شبانه‌روزى « آنطورا » ى لازاريست‌هاى فرانسوى پانسيون شده بود .\r\n","page_name":" پيشگفتار 14 ","page_number":14},
  {"content":"\r\n\r\nرسالهء رؤياى صادقه به خاك ايران ، خصوصا اصفهان بوده است . . . » « 1 »\r\nفراموش نشود كه مردم هم سيد جمال را در ميدان يكه نمىگذاردند ، چنان كه در تمام آن مدت آشوب و سروصدا عليه سيد جمال باز هم كسى نتوانست به جان متعرض سيد شود . استاد جمال‌زاده ، طى نامه‌اى وقتى كه فصل عياران كتاب يعقوب ليث نگارنده را خوانده بودند ، به مخلص نوشته‌اند : « . . . داش‌مشدى زورخانه كارى بود - كه اسمش را يادداشت كرده‌ام ، ولى اكنون در خاطرم نيست - مشروطه‌طلب سخت بود ، و مكرر با اتباع خود براى زهرچشم گرفتن از حسن جنى - كه گدا طبيعت و تلكه‌خواه بود - به كمك ما مىآمد ، و حتى در خاطر دارم يك شب كه پدرم تنها در امامزاده يحيى وعظ مىكرد ، به او خبر رسيد كه طلاب به تحريك يك نفر از ملاهاى مشهور شهر - كه مورد حمله پدرم واقع گرديده بود : ( پدرم در مجالس وعظ اذا فسد العالم فسد العالم را مطرح نموده و به او حمله‌هاى سخت وارد مىآورد ) بناست آنها شب پدرم را از منبر پائين بكشند و اهانت نمايند . همين داش‌مشدى ( گويا نامش مشدى صادق ؟ بود ) با اتباعش قريب سى نفر دسته‌جمعى به امامزاده يحيى رفتند ( من هم با آنها رفتم ) و تك‌تك وارد امامزاده شدند و جابه‌جا ، دور از هم ، نشستند . و همين كه آخوندها هم آمدند ، و آنها هم با آن عمامه‌هاى سفيد مانند گل خشخاش در مزرعهء مجلس وعظ جا گرفتند ! و پدرم بناى وعظ را گذاشت ، ناگهان يك نفر از آخوندها صدايش بلند شد كه اين حرفها كدام است ؟ ( پدرم در يكى از شبهاى پيش گفته بود كه حجاج بيت الحرام گوسفند بسيارى قربانى مىكنند و چون مصرف ندارد همه را خاك مىكنند و از ميان مىرود و چه‌بسا موجب امراض مسريه مىگردد اى كاش قيمت آن گوسفندها را در راه خير ديگرى به مصرف مىرسانيدند ) و بناى هتاكى و بدزبانى را گذاشت ، كه ناگهان ، داش‌ها قمه به دست ، از جا برخاستند ، و در مدت بسيار كوتاهى ، عمامه از سر آخوندها برداشته شد و به گردن آنها بسته شد ، و مشدىها سر ديگر آن را به دست « گرفته » ، همه را از امامزاده بيرون ريختند ، و آقا سيد جمال را سوار الاغش كردند ، و دور آن را گرفتند ، و آخوندها را به همان وضع مدتى به دنبال الاغ دوانيدند ! . . . » « 2 »\r\nمقصود اينست كه سيد جمال ، در روح اجتماع ، اثر كرده ، گروههاى كثير را به مشروطيت و مخالفت با استبداد همراه ساخته بود ، و اين مرحله از مبارزه ، نه در جهت نظامى بل درست در مسجد ، و امامزاده ، و در پاى منبر ساير وعاظ - كه مخالف مشروطه شده بودند - رو به موفقيت مىرفت ، موفقيتى كه مريدهاى آن سوى را كم‌كم به اين سوى كشانده بود و طبقات عامه را مشروطه‌طلب كرده بود . به اين حكايت توجه كنيد ، مربوط به آخرين روزهاى عمر سيد است : « بعد از بمباران مجلس ، سيد جمال با لباس مبدل ، درشكه گرفته از طهران خارج مىشود . در بيرون شهر ، از قزاقان - كه مستحفظ و مأمور بودند كه هركس\r\n\r\n\r\n","description":"","footnote":"\r\n( 1 ) - از نامه خصوصى استاد جمال‌زاده به نگارندهء اين سطور\r\n( 2 ) - قسمتى از يك نامه ، كه سالها پيش ، استاد ، به نگارنده نوشته‌اند .\r\nايضا رجوع شود به راهنماى كتاب ج 21 ص 71\r\n","page_name":" پيشگفتار 15 ","page_number":15},
  {"content":"\r\n\r\nبيرون برود تفتيش كنند - يكى به درشكه نزديك شده ، و او را شناخته ، آن جوانمرد مسلمان مىگويد : آقا ، زودتر برو خودت را خلاص كن ! و برگشته به همراهان مىگويد يك نفر از كسبه بود ، به قم مىرفت . » « 1 »\r\nمرحوم ناظم الاسلام كرمانى ، با اينكه خودش در « يوم التوپ » در مظان خطر بود و خانه به خانه پنهان مىشد ، با همهء اينها از ياد سيد جمال غافل نبود ، و ما كرمانيها روسفيد هستيم كه مردى مثل ناظم الاسلام ، جزء نخستين كسانى است كه از بازماندگان سيد خبر گرفته و احوال پرسيده است . ناظم الاسلام مىنويسد :\r\n« . . . دوشنبه 28 ج 2 / 1326 ق ( ژوئيه 1908 م . ) امروز والدهء نور چشم ميرزا على ، « 2 » رفت به خانهء آقا سيد جمال مرحوم . ديدنى از عيال او كرده بود . از قرار مذكور ، زن سيد جمال گريه زيادى كرده بود « 3 » و تعريف كرده بود كه طفل ده سالهء مرا بردند يك شب نگاه داشته اشكلك كرده بودند كه پدرت كجا رفته ؟ طفل ، گفته بود : پدرم رفته است قم . يك روز هم جمعى از قزاق فراش ريخته بودند در خانه سيد ، ولى چيزى نبردند ، مقصودشان خود سيد بوده است . و نيز گفته بود ( يعنى زن سيد گفته بود ) روز گذشته رفتم نزد سپهسالار امير جنگ ، و از حال شوهرم استفسار نمودم . او جواب داد : باجى ! برو عده نگهدار . بعد از عده شوهر كن ! كه سيد را كشته‌اند . . . » « 4 »\r\nناظم الاسلام بعد مطالبى مىنويسد كه بد نيست اينجا نقل كنم : گويد : « . . . سيد را پنج\r\n\r\n\r\n","description":"","footnote":"\r\n( 1 ) - خاطرات حاج سياح ص 609 ، و اين داستان ، آدم را به ياد ويكتور هوگو كه به « پدر فرانسه » معروف شده بود مىاندازد ، او مدتها از ترس ناپلئون سوم - مثل بسيارى از شعراى آزاديخواه فرانسه - پنهان و دربدر مىزيست و ازين پناهگاه به پناهگاه ديگر پناه مىبرد و اغلب چهره و لباس عوض مىكرد تا شناخته نشود . يك روز كه در درشكه نشسته بود تا جابجا شود و كمال احتياط را هم بجا آورده بود ، وقتى به مقصد رسيد پول درآورد و به درشكه‌چى داد . اما درشكه‌چى بدون اينكه به پشت سر نگاه كند ، پول را پس داده با كمال احترام گفت : - من از پدر پير فرانسه كرايه نخواهم گرفت !\r\n( 2 ) - طبق معمول از زنش اسم نمىبرد و فقط به عنوان « مادر بچه‌ها » ياد مىكند .\r\n( 3 ) - زن سيد جمال اصلا اصفهانى ، و از احفاد محمد باقر خوراسكانى معروف بوده است . اين باقر خان عليه زنديه قيام كرد ( 1198 ه / 1781 م ) و وقتى جعفر خان زند او را دستگير كرد ، به روايت طرب نائينى : « . . . هنگامى كه در زير تيغ جلاد گردن رضا كشيد . . . تيغ خونخوار ، در سفك دم او كندى مىنمود ( مقصود اينست كه شمشير كند بود و نمىبريد ) ، پس با آن حالت ، باقر خان غضبناك ، از گوشهء چشم به جانب جلاد بىباك نگريسته عتاب آغاز كرد تا چرا تيغ خود را حدت نبخشيده ، به قطع وريد حلقوم من مبادرت نموده‌اى ؟ » ( حماسهء كوير ص 425 ، به نقل از جامع جعفرى ) . همه چيز ديده بوديم جز اعتراض به جلاد براى خاطر كندى تيغش از طرف محكوم زير تيغ !\r\n( 4 ) - تاريخ بيدارى ايرانيان ج 3 ص 175\r\n","page_name":" پيشگفتار 16 ","page_number":16},
  {"content":"\r\n\r\nنفر اولاد است : اولاد بزرگ او محمد على است كه در سن هيجده است و چند ماه قبل رفت به بيروت ، كه در آنجا تحصيل كند . در تهران هم خوب تحصيل كرده بود ، مقدمات عربى و قدرى از رياضى و جغرافيا ، و اندكى از زبان فرانسه را تحصيل نمود ، يك پسر ديگر در سن ده سال دارد كه شل است و دست او رعشه دارد ، يك طفل سه ساله هم دارد ، و دو دختر در سن پنج و هفت دارد . از مال دنيا دو خانه دارد كه تقريبا سه هزار تومان ارزش دارد ، ديگر نه ملكى و نه نقدى هيچ ندارد . . . » « 1 »\r\nمقصود من از نقل اين عبارت بيان يك نكته است : چندى قبل ( اول محرم 1398 ق / اواخر نوامبر 1977 م ) من و ايرج افشار در آتن بوديم ، من يك كتاب حماسهء كوير از همانجا خدمت استاد جمال‌زاده فرستادم ، و نود سالگى او را تبريك گفتم ، استاد در ضمن نامه‌اى نوشته بودند من هنوز چند سالى مانده تا نود ساله شوم و باستانى زود دست به كار شده است .\r\nمىخواستم خدمت استاد عرض كنم ، آن « قدرى از رياضى » كه ناظم الاسلام از آن نام مىبرد ، اگر از خاطر استاد نرفته باشد ، خود ايشان يك وقت به بنده گفته بودند : من در مورد سال‌شمار زندگى خود ترديدى دارم . زيرا در پشت قرآنى پدرم با خط خود نوشته : نور چشمى محمد على متولد شد در شب 12 ماه جمادى الاخر شهر 1309 » « 2 » جمال‌زاده مىگفت كه قبل از من ، پدرم ، پسر ديگرى داشته به نام محمد على ، كه چون قبل از تولد من وفات يافته ، نام او را بر من نهاده‌اند ، بنابراين من ترديد دارم كه اين تاريخ مربوط به تولد من باشد يا برادر فقيدم . چه اگر مربوط به تولد او باشد ، تولد من چند سال بعد از او خواهد بود و اگر از من باشد ، صورت ديگرى خواهد داشت .\r\nمن خدمت استاد عرض كردم كه به كمك نوشته هم شهرى خودم ناظم الاسلام مشكل شما را حل كرده‌ام « 3 » ، زيرا او در تاريخ جمادى الثانى 1326 ق / 1908 م مىنويسد كه محمد على پسر بزرگ او در سن 18 است و چند ماه قبل به بيروت رفته ، پس آدمى كه درين سال هيجده ساله بوده بايد در سال 1309 ق تولد يافته باشد . ( 1309 + 18 1326 ) ، و بنابراين تاريخ تولد استاد 1309 قمرى است و امسال كه 1398 قمرى است قاعدتا داخل نودمين سال قمرى عمر خود شده‌اند .\r\n* * * حالا كه صحبت اولاد و احفاد سيد جمال پيش آمد ، بايد عرض كنم كه خداوند طول عمر استاد را نه بيش از نود سال ، بل به بيش از نهصد سال ، يعنى عمر نوح برساند ( هرچند نوح هم كه نهصد سال از نهصد و پنجاه سال عمرش را اداى رسالت كرد ، بيش از پنجاه نفر - و به قولى 70 نفر - به او نگرويدند ) اين دعاى من ازين جهت است كه نام سيد جمال بايد به وسيله\r\n\r\n\r\n","description":"","footnote":"\r\n( 1 ) - كوچهء هفت پيچ ، ص 74 بنقل از ناظم الاسلام\r\n( 2 ) - برابر 12 ژوئن 1892 م . و 1271 ش\r\n( 3 ) - از پاريز تا پاريس چاپ دوم ص 501\r\n","page_name":" پيشگفتار 17 ","page_number":17},
  {"content":"\r\n\r\nاستاد جمال‌زاده باقى بماند ، زيرا از آن سيد نبيل جليل ، با وجود اينكه چند فرزند ذكور داشت ، ديگر فرزند ذكورى باقى نمانده است كه نام جمال‌زاده داشته باشد .\r\nچند سال پيش كه من نخستين چاپ تلاش آزادى را منتشر كردم در آنجا گفته بودم مشروطيت ما « بلاعقب » است . و سپس اضافه كرده بودم : « . . . نكته جالب اين‌كه گمان مىرود كم‌كم نام فدائيان اوليه « عدل مظفر » از جامعه ما - يا لااقل از دفتر تلفن ما - گم شود ، بدين‌معنى كه ديگر به زودى كسى را نخواهيم يافت كه منسوب خانوادهء مشروطه‌خواهان اوليه باشد . شايد تعجب كنيد كه بسيارى از اينان ، بر طبق قانون شناسنامه - كه طفل را بنام پدر مىخواند - كم‌كم نامشان از دفاتر ثبت احوال هم گم خواهد شد . فى المثل بايد گفت :\r\nحيدر خان‌عمو اوغلى و باقر خان پسرى نداشتند ، ازيپرم ارمنى كسى باقى نمانده ، سيد جمال اسدآبادى پسر نداشت و احفاد او از دختر او هستند ( كه تازه بعضىها همين نسبت دخترى را هم قبول ندارند ) « 1 » از صور اسرافيل كسى باقى نماند ( قاسم صور اسرافيل وزير پست و تلگراف عصر پهلوى تنها با او همنام بوده است ) . فرخى يزدى هم كسى نداشت . عارف قزوينى و طالبوف هم بلاعقب ماندند ، رفعت نظام بمى كه در بردسير به دار امير اعظم رفت هم پسر نداشت « 2 » سيد اشرف گيلانى بىزن و فرزند بود و در عالم جنون از دنيا رفت . تقىزاده وكيل اول دوره اول تبريز هم بلاعقب ماندند ، از آقا شيخ عبد اللّه مازندرانى ( بزرگ خاندان ديوشلى ) هم مردى باقى نماند .\r\nميرزا شهاب كرمانى تنها يك پسر ( دكتر بقائى ) دارد كه بلاعقب است ، حتى شاهزادگان قاجار هم ، آنها كه قلبا به سمت مشروطه رفتند ازين آسيب بىنصيب نماندند ، به خاطر دارم در كرمان شاهزاده‌اى بود كه يك اطاق در منزل يكى از زرتشتيان محترم كرمان - آقاى رشيدى - اجاره كرده بود ، نصف اين اطاق را تابلوهاى نقاشى كار خود شاهزاده فراگرفته بود و نصف آن را يك حصير ؛ اين مرد محمد ناصر خان صفا ، معروف به ظهير السلطان ، و پسر ظهير الدوله معروف بود - چنان كه مىدانيم پدرش على خان ظهير الدوله ، داماد ناصر الدين شاه - شوهر فروغ الدوله ملكه ايران تومان آغا - ( ازدواج 1297 ق / 1879 م . ) بود و مدتها حكومت گيلان و همدان را داشت و همانست كه مريد صفى عليشاه بود و خانه خود را مركز صوفيه قرار داد ، و خود لقب صفا على يافت ، و با مشروطه خواهان همراه شد ، و در قضاياى يوم التوپ ،\r\n\r\n\r\n","description":"","footnote":"\r\n( 1 ) - البته بسيارى در باب ايرانى بودن سيد جمال اسدآبادى هم نام سيد جمال اصفهانى ترديد كرده‌اند ، و دليل موافق و مخالف بسيار آورده‌اند ، ولى يك نكته را هم من بگويم : به عقيدهء من سيد جمال اسدآبادى غير ايرانى نبود كه ناصر الدين شاه توانست آنهمه زجر و آزار به او بدهد و با آن فضيحت - يعنى آزمايش نامختون بودن - از شاه عبد العظيم او را تبعيد كند . اگر سيد جمال يك تبعهء ايران نبود ، ناصر الدين شاه آيا جرئت داشت با يك خارجى چنين رفتارى كند ؟ نه تنها چنان نمىكرد ، بلكه قالى سرخ هم زير پايش پهن مىكرد !\r\n( 2 ) - و من در چاپهاى اخير ، دخترى براى رفعت نظام تصور كرده بودم كه بعد معلوم شد اشتباه شده و او فرزند نداشته است .\r\n","page_name":" پيشگفتار 18 ","page_number":18},
  {"content":"\r\n\r\nسربازان محمد على شاه ، خانه ظهير الدوله را غارت كردند و به يغما بردند و همسر او ، يعنى عمه محمد على شاه ، بدون چادر از پشت بام خانه از چنگ سربازان فرار كرد و همان زن درين باب گفته بود :\r\n برهنه گر شدم بر بام خانه * ندارم شكوه‌اى از اين زمانه \r\n كه گردد آفتاب ، از چرخ گردون * برهنه روز و شب در كوه و هامون \r\nو باز خود ظهير الدوله خطاب به محمد على شاه گفته بود :\r\n بكاشت ملت بيچاره تخم آزادى * ز بعد بندگى قرن‌هاى بىپايان \r\n چو سر ز خاك برآورد ، امر فرمودى * به مردمى همه اهريمنان بىايمان \r\n كه خاك مسجد و مجلس همى دهند به باد * كشند مردم مظلوم را ز پير و جوان . . . \r\n شها چراندى اگر سبز حاصل ملت * به هوش باش كه روياندش خداى جهان \r\n زبان‌درازى شد خسروا ، ببخش مرا * بكن هرآنچه دلت خواست ، خانه آبادان \r\nبارى مقصود اينست كه آن محمد ناصر خان صفا فرزند اين ظهير الدوله و پسر پدر ثروتمندى است كه خودش در اول كتابش مىگويد : با آنكه اول بهار بود ، من ميل كردم در كنار حوض توى چمن بخوابم ، يك خرقهء خز زيرم انداخته ، يكى رويم و خوابيدم . « 1 » اما پسر در سنين پيرى ، در كرمان ، شبها را بر روى حصير مىخوابيد . اين شاهزاده هم مدتها والى مشهد بود ، در كودكى استاد كمال الملك هفته‌اى يك روز كه روى اصول طريقتى به منزل ظهير - الدوله مىرفت به اين شاهزاده درس نقاشى مىداد ، او هفت سال در ايتاليا بود . شعر هم مى - گفت و بالاخره در كرمان از تعليم نقاشى گذران مىكرد . « 2 »\r\nاو در زمستان سال 1338 شمسى ، كرمان ، از فقر و بينوائى و بىكسى مرد . زن و بچه نداشت . همسايه‌ها يك روز متوجه بيمارى شديد او شدند و او را به بيمارستان شاه رساندند ، پس از مدتى كوتاه درگذشت . دكتر رشيد فرخى به يكى از شيخيه ( خان‌زادگان كرمان ) تلفن زد و گفت : بنى عم شما در بيمارستان مرده ، كسى نيست او را جمع كند ، كمكى بكنيد . جواب شنيد : ما بيست هزار ازين نوع بنىعم داريم ! « 3 » به شهردارى تلفن زدند كه شاهزاده صفا -\r\n\r\n\r\n","description":"","footnote":"\r\n( 1 ) - تاريخ بىدروغ ، ظهير الدوله به كوشش عليرضا خسروى ص 2\r\n( 2 ) - دو شاگرد خوب تربيت كرده ، يكى خانم رشيدى معلم نقاشى دبيرستانها كه دختر صاحبخانهء خودش بود ، و ديگرى آقاى كاظمى ( صورتگر ) شاعر و نقاش جوان كرمان كه مربى نقاشى مدارس كرمان است . تابلوهاى صفا در بسيارى از خانه‌هاى كرمان هست . گويا مدتى در اصفهان هم بوده و كلاس تعليم نقاشى داشته و ازين ممر گذران مىنموده . ( روايت آقاى والىپور بختيارى ) .\r\n( 3 ) - راست هم مىگفت ، اگر بخواهند ازين كارها بكنند ، خودشان از آن بيست هزار تا بدتر مىشوند ! مخصوصا كه اگر بخواهيم تيپ امثال شاهزاده‌هايى را كه مرحوم شاهزاده جهانبانى يك وقت در سيستان ملاقات كرده بود هم به حساب بياوريم ! ( رجوع شود به اژدهاى هفت‌سر ص 95 )\r\n","page_name":" پيشگفتار 19 ","page_number":19},
  {"content":"\r\n\r\nظهير السلطان - فوت كرده و مخارج كفن‌ودفن ندارد . صدر مير حسينى شهردار كرمان گفته بود : شهردارى بودجه كفن‌ودفن براى هربينوائى دارد جز شاهزاده ! آن هم نوهء مظفر الدين شاه كه خود ادعاى شيخى بودن داشت ! خود دكتر رشيد فرخى پول كفن او را داد ، « 1 » - يك صوفى گنابادى آشنا از ماجرا خبر شده بود ، « 2 » رفت و جسد را برداشت ، درويش محمد را براى شستشو آگاه كردند . صبح سرد و برفى بود ، هيچكس جنازه را مشايعت نكرد ، سرهنگ درويش گنابادى همراه قبركن‌ها بر جنازه نماز خواند ، و بعدها مرگ اين درويش صفى عليشاهى را به تيمسار آق‌اولى رئيس هيئت‌امناى خانقاه صفى عليشاه نوشت . تيمسار مبلغ صد تومان فرستاد ، تا صورت قبرش را بستند « 3 » و سنگى بر آن نهادند . « 4 »\r\nمقصود من اينست كه بسيارى از مشروطه‌خواهان اصيل بلاعقب ماندند ، شيخ احمد روحى كرمانى هم پسر نداشت ( دخترش تا اين اواخر در تركيه زنده بود ) و ميرزا آقا خان بردسيرى هم كسى ازو باقى نيست ، از سيد جمال اصفهانى البته سيد محمد على جمال‌زاده - كه مايهء فخر ايران است - باقى ماند ، ولى متأسفانه بايد گفت كه ديگر پس ازو پسرى به نام جمال‌زاده نخواهيم يافت . . . بنابراين بايد گفت ازينجهت مشروطه‌خواهان شكست خوردند و مستبدان پيروز شدند كه دفتر تلفن تهران مملو از نام فرزندان آنهاست . . . « 5 »\r\n\r\n\r\n","description":"","footnote":"\r\n( 1 ) - دست دكتر مريزاد ، كار را كه كرد آن‌كه تمام كرد !\r\n( 2 ) - سرهنگ بازنشسته : سعيدى كاخكى .\r\n( 3 ) - قبر او كنار گنبد جبليه است . چنان مىنمايد كه تيمسار آق‌اولى ، در ضمن همهء كارهاى خرد و بزرگ ، اين مأموريت را هم داشته بوده كه قبرهاى بىسنگ را « سنگ‌بخشى » كند ، از آن جمله است ، سنگ قبر صفا سنگ قبر يغما جندقى ، و سنگ دولت‌آبادى و همين سيد جمال ما نحن فيه . اين را براى اين نوشتم كه استاد جمال‌زاده آنقدر جوش نزنند كه صحاف‌باشى مشروطه‌خواه چرا در كمال فلاكت در بمبئى برحمت ايزدى پيوست . ( راهنماى كتاب )\r\n( 4 ) -\r\n آن‌كه حرير و خز نسود از سر ناز بر تنش * چهره او ز خاك بين ، قامتش از كفن نگر ! \r\n( 5 ) - تلاش آزادى چاپ چهارم ص 213 ، اين نكته مرا به ياد داستانى مىاندازد ، معروف است كه وقتى خلافت در دست معاويه بود ، يك روز ابو سفيان - كه ديگر سخت پير شده بود - در مدينه ، از كنار قبر حمزه عموى پيغمبر ( شهيد اول اسلام ) گذشت ، مىگويند ، دست روى قبر گذاشت و گفت : خدايت رحمت كناد ، آنچه تو براى آن كشته شدى ، هم‌اكنون در دست فرزندان ماست ! من اين نكته را در تبليغات آمريكايى ضد روسيه تشبيه كردم به داستان كبوتر صلح كه سى سال پيش ، وقتى مىخواست مملكتى دعواى « آمريكايى به خانه‌ات برگرد » راه بيندازد ، كبوتر صلح هوا مىكرد و اعضاى جمعيت طرفدار صلح ، پانصد هزار امضاء ذيل بيانيه استكهلم مبنى بر منع استعمال سلاح اتمى جمع مىكردند . روسيه سلاح اتمى را بدست آورد و ساكت شد ، پارسال كارتر عنوان « دفاع از حقوق بشر »  Humen's Wright  را پيش كشيد و روسيه و بلوك شرق را دست انداخت ، در واقع آنچه را كه خروچف سالها پيش براى آن يقه مىدراند ، امروز در دست كارترست .\r\nالبته قياس مع الفارق است و من به دلائلى و بر اساس فضائلى كه ديده‌ام به آقاى دكتر\r\n","page_name":" پيشگفتار 20 ","page_number":20},
  {"content":"\r\n\r\n كشتى سلجوقيان بر جودى عدل ايستاد * تا صواعق بار طوفانش ز خنجر ساختند « 1 » \r\nدرينجا بايد عرض كنم كه از فرزندان سيد جمال آنها كه من مىشناسم ، يكى خواهر جمال‌زاده است كه پارسال در سويس او را ديدم ، فرسنگها راه بريده ، بدون دانستن زبان خود را يك‌راست به خانه جمال‌زاده رسانده ، چند روزى آنجا رحل اقامت يا به قول امروزيها تخته پوست كنار درياچه لمان انداخته بود . يك خانم انسان‌دوست بنام جمالى فرد نيز ديدم كه برادرزاده جمال‌زاده است و در بيمارستان فيروزآبادى پرستارى خلق بيمار را دارد ، نصيب او از مشروطيت جدش همين بوده است - آن هم به همت حاج سيد رضا فيروز - آبادى مرحوم - كه شخصا به علت تقوى و فضيلت اين خانم را انتخاب كرده بود .\r\nچند سال پيش ، يك روز منزل استاد جمال‌زاده بودم ، جوانى كه تازه ديپلم خود را گرفته بود هم حضور داشت . خانم جمال‌زاده گفت كه ايشان فرزند برادرزادهء « جمال » است « 2 »\r\n\r\n\r\n","description":"","footnote":"\r\nمنوچهر آزمون احترام دارم ، ( او بود كه جمعى از طلبه را به حج ، و حتى گروهى اهل علم را به مسكو فرستاد ! ) اما وقتى در انتخابات گذشته اعلام شد جناب دكتر با بيش از صد هزار رأى به عنوان نمايندهء اول مردم تهران پاى به مجلس شوراى ملى نهاده با خود گفتم :\r\nبه روح كسى جسارت نبايد كرد ، اما با استجازه از جناب سناتور استاد دكتر خانلرى ، و به نيابت از مرحوم اديب پيشاورى كه در قتل شيخ فضل اللّه مرثيه گفت ، من خود دست بر سنگ قبر سيد جمال ميگذارم و ميگويم : - خدايت رحمت كناد ! آنچه تو براى آن شهيد شدى ، هم‌اكنون در دست نواده‌هاى شيخ فضل اللّه است .\r\nخداوند بر من ببخشايد ، اين عبارت را كسى درين جا مىنگارد ، كه خودش از ارادتمندان دكتر آزمون است ، و باز كسى است كه به لطف همان نوه شيخ نورى و به دعوت اوقاف ، سرى به بازار پركالاى آدم‌جوش نورباران « ابو سفيان » ( همان صحابى پدر معاويه كه ياد خيرش درينجا شد ) زده و از بازار « عبد اللّه زبير » عبور كرده ، و سپس در خانه خداى ، دست بر « حجر الاسود » نهاده ، و پردهء كعبه را بوسيده است . اين هم مزد دست دكتر آزمون و محبت‌هاى او . جواب اعتراض دكتر را در حزب رستاخيز بايد داد ، و جواب فقيه فاضل عالم متقى شيخ فضل اللّه نورى را در روز رستاخيز . به قول ناظم هروى\r\n خموشى را زبان دادم ، ادب را بىحيا كردم * به جانان هرچه بادا باد ، عرض مدعا كردم \r\n( 1 ) - يا بنا به ضرب المثل كرمانيها : « تا چرت مىزدى ، هم‌قطاران خرت را راندند و بردند » !\r\n( 2 ) - « اگى » خانم اصلا آلمانى است و 47 سال است كه همسر شرعى استادست و جمال - زاده را تنها به صورت جمال ، و حتى به لهجهء آلمانى « گمال » صدا مىكند .\r\n تا تو نبينى جمال ، عشق نگيرد كمال . . . \r\n","page_name":" پيشگفتار 21 ","page_number":21},
  {"content":"\r\n\r\nسپس خود جوان توضيح داد كه از پاريس تا اسلامبول با مبلغ كمى سفر كرده و بازگشته ، فقط با يك اشاره انگشت ! معلوم شد در راهها ايستاده - آنطور كه معمول اروپا است ، و مسافران اتومبيلها ، او را كم‌كم برده‌اند تا از اسلامبول سر درآورده و همينطور بازگشته . « 1 »\r\nمن مادر اين جوان را مىشناختم ، زنى است هنرمند و صاحب فضيلت ، و مايه فخر ايران ، به دليل اين‌كه تنها ايرانى است كه توانسته است در « كمدى فرانسز »  la Comedie Francaise  يعنى مهمترين مركز تآتر پاريس ، از آكتورهاى برجسته و معروف باشد ، و جزء بازيگران درجه اول درآيد .\r\nاتفاق آشنائى من با اين خانم ازين‌جاست كه سالها پيش ، من در دانشكده هنرهاى دراماتيك ، تدريس داشتم و چون به پاريس رفتم به وسيله آقاى بزرگ نادرزاد ، رايزن بصير فرهنگى ايران در پاريس ، با اين خانم آشنا شدم . چندى بعد با آقاى دكتر مهدى فروغ رئيس دانشكده هنرهاى دراماتيك براى استفاده از وجود اين خانم در تدريس گفتگو كردم .\r\nايشان هم با كمال ميل كار را دنبال كردند تا آنجا كه بليط هم فرستاده شد ، و هتل هم رزرو شد و درست در آخرين لحظات معلوم شد به دلائلى - كه شايد يكى از آنها اين بود كه معلوم نبود ، كار ايشان درينجا ، پس از سالها خدمت در خارج ، چگونه جنبه رسمى تواند يافت ، و خصوصا از جهت بازنشستگى ، و خلاصه بوروكراسى - كار به انجام نرسيد ، و خوشبختانه خانم در آخرين لحظات متوجه شده از سوار شدن در هواپيما خوددارى كرده . خصوصا كه در آن ايام به علت بحران اقتصادى فرانسه ، صدى هفتاد و پنج از هنرپيشگان درجه اول فرانسه از كار بر كنار و در مراحل انتظار خدمت بودند ، و با يك اشاره طبعا اين خانم غير فرانسوى به اين گروه ملحق مىشد . بهرحال آن خانم در پاريس ماند و در روى صحنه نمايش دل عالم را ترك نكرد . « 2 » هركه را در خاك غربت پاى در گل ماند ، ماند !\r\nاين خانم منيره جمال‌زاده نام دارد ، و چون همسرش يك انگليسى بنام فايتلسون  Feitelson  بوده است به همين نام خانم فايتلسون در تئاتر فرانسه شهرت يافته ، و شوهرش نيز پس از مدت كوتاهى همسرى ، در اثر تصادف اتومبيل از دست رفته ، و تنها همان پسر را اين خانم دارد - كه يادگارى از سيد جمال ، ولى البته بنام انگليسى است .\r\nمن مىدانم كه قدرت هنرمندى اين خانم ايرانى - كه خارجى است و در مركز ذوق\r\n\r\n\r\n","description":"","footnote":"\r\n( 1 ) - من اين نوع مسافرت را - كه در ايران به علت عدم تأمين اجتماعى هنوز باب نشده ، و جوانان مسافر اينجورى را « انگشتى » نام نهاده‌ام . يك اشاره با انگشت به طرف راه مىكنند ، اگر راه خورد ، سوار مىشوند تا جائى كه راه جدا مىشود ، آنوقت پياده مىشوند .\r\n( 2 ) - از دو هنرمند بىنشان من نشان داده‌ام : يكى همين خانم كه در پاريس است ، و يكى ستاره اول فيلم « دختر لر » كه يك دختر كرمانى است و قديمترين آرتيست سينماست ( كوچه هفت پيچ ص 384 ) درين عصر كه هركسى جايزه‌اى دارد ، اين دو البته از جايزهء « بز بالدار طلائى » بىنصيب‌اند .\r\n","page_name":" پيشگفتار 22 ","page_number":22},
  {"content":"\r\n\r\nو ادب فرانسه گل كرده است - نبوغ ارثى همان مرحوم سيد جمال است ، كه درينجا ، در مدرسه شيخ عبد الحسين و تكيه پامنار در روى منبر ، به صورت واعظ عبا به دوش جلوه‌گرى كرد ، و آن مرد بزرگ ، درين بازى سياسى ، و بر اين صحنه و « سن » تابناك ، رل مرگبار و نقش خونين خود را ، مثل مولير ، تا آخرين لحظه - كه « مرگ ارغوانى » باشد ، به خوبى ادا كرد « 1 » و به زبان حال خود گفت : هرآن‌كه كشته نشد ، از قبيله ما نيست . . .\r\nاميدوارم خانم منيره فايتلسون نيز ، نقش خود را كه بيدارى خلق و تجسم شگردهاى زندگى ناپايدار است ، به همان دقت و ظرافت در عالم پرهياهوئى كه تازه متوجه « حمايت حقوق بشرى » شده است و به همان خوبى و درستى و كمال جدش ، به پايان برساند .\r\n گر زرد شد نهالى در خشك سال هجران * پژمردگى مبادا ، آن تازه ارغوان را \r\nاين همان نبوغى است كه در سيد جمال ، به صورت كلمات متبلور ميشد و خلق را مجذوب مىساخت ، و در جمال‌زاده ، بر كاغذها ، به صورت « مركب محو » حيات‌بخش اهل دل است ، و باز همانست كه در منيره خانم ، با حركات دست و صورت و تجسم نمايشنامه‌ها ، در پاريس ، جلوه‌گرى مىكند . كاو عرق مصطفى است وين دگران آب و خاك .\r\nدر واقع قدرت خلاقه مرحوم سيد جمال ، به قانون حلول ، در روح خانم منيره تجلى كرده ، منتهى ، ميدان عمل از تكيه پامنار ، به ميدان « مادلن » و كوچه « فلوريسان » انتقال يافته است « 2 » .\r\n* * *\r\n سعدى آن نيست كه در خورد تو گويد سخنى * آنچه در وسع خود اندر دهن آمد گفتم \r\nگفتار دراز مختصر بايد كرد ، من گفتم از سيد جمال پسرى ديگر نيست كه نام جمال - زاده بر او باقى بماند ، اين گفته خود را هم‌اكنون به اين صورت اصلاح مىكنم ، كه بالعكس از سيد محمد على جمال‌زاده ، فرزند سيد جمال ، هم‌اكنون پنجاه فرزند برومند حى حاضر موجود هستند كه همه نام پدر را بر خود دارند و تا ابد زنده خواهند داشت ، و اين پنجاه فرزند ، همان پنجاه عنوان كتابهاى كم‌نظير و جاودانى استاد هستند كه هركدام در دهها هزار نسخه ، طى بيش از نيم قرن ، به كرات انتشار يافته و نام جمال‌زاده را به كوره‌دهات ايران\r\n\r\n\r\n","description":"","footnote":"\r\n( 1 ) - سيد جمال مردى هنرمند بود ، حتى از جهت هنرهاى دستى نيز ، به دليل اينكه در اوايل عمر ، تا 14 سالگى ، در دكان شوهرخالهء خود در اصفهان شاگرد بود و « زنجيره بافى » مىكرد . ( رجال ايران بامداد ، ص 255 ) .\r\n( 2 ) - و من چنين انتقال و حلولى را در يك جاى ديگر هم سراغ دارم ، و آن صداى گرم « قرآن‌خوانى » مرحوم عصار عالم متأله بزرگوار است ، - كه مرده را مسيحاوش جان مىبخشيد - هم امروز بانوئى آن صداى ملكوتى را به صورتى ديگر ، در مركز هنرى « كوئين اليزابت » لندن در حضور ملكه انگلستان ، و از بىبىسى ، تحت عنوان « خانم شوشا » به گوش جهانيان مىرساند ، و اين نام در واقع ، همان « شمسى عصار » دختر مرحوم عصار است . ( خاتون هفت قلعه ص 435 ) .\r\n","page_name":" پيشگفتار 23 ","page_number":23},
  {"content":"\r\n\r\nو شهرهاى دوردست عالم برده‌اند « 1 » و هرروز بيشتر و پيشتر مىبرند ، و كسى كه اين سطور را مىنويسد ، هم‌اكنون ، به عضويت افتخارى هيأت‌امناى « نشر آثار جمال‌زاده » درآمده است « 2 » و در جزء افتخارات اوست - هيئتى كه از ممر درآمد نشر همين كتابها ، كمكى درخور ، شايد بتواند به « دانشجويان ايرانى علاقه‌مند به تحقيقات ادبى و تاريخى » بنمايد . « 3 » به نظر شما ، اگر آن قباله كذائى ملك شش‌دانگى محمد عليشاهى در اختيار استاد جمال‌زاده بود ، كار اين پنجاه كتاب را ، كه در حكم پنجاه ملك شش‌دانگى - بىشائبه وقف و سيورغال و بىترس و بيم از « توتم » و خشكسالى و آب سال و ماليات ديوان و ظلم پاكار و مزد كتخداست - آيا ميتوانست انجام دهد ؟\r\n بر آستان ارادت كه سر نهاد شبى * كه لطف دوست به رويش دريچه‌اى نگشود \r\nوقتى در پاريس بودم ، روزى ، آقاى بوگدانويچ ، اهل يوگسلاوى عضو برجسته كتاب - خانه السنه شرقيه پاريس - كه از ايران‌شناسان خوش‌قريحه فارسىدان است - كتاب دائرة - المعارف مانندى را به من نشان داد كه مربوط به علوم و فنون و هنر بود ، و ضمن آن شرح حال مفصل از جمال‌زاده هم داشت و قسمت عمدهء آن شرح‌حال را هم همين بوگدانويچ نوشته بود .\r\nچند تن از دوستان در آن مجلس بودند ، يكى از آنان گفت : جمال‌زاده بىخود در سويس مقيم شده است . حق اين بود كه او به تهران بازمىگشت و در خود ايران به خدمت مىپرداخت و مطمئنا در دوران كمال خود ، اگر به ايران آمده بود ، با قلم سحار خود و احاطه‌اى كه بر ادب فارسى داشت در ايران يقينا لااقل يا رياست دانشكده ادبيات ، يا وزارت علوم ! را با مزاياى بىحدوحصر آن به دست مىآورد .\r\nدوست ديگرى گفت : جمال‌زاده با سابقهء خدمتى كه در سازمان بين المللى كار دارد و با تجربه و اطلاعاتى كه در مورد وضع كارگران ايران به دست آورده است ، اگر به ايران مىآمد ، مطمئنا به وزارت كار و امور اجتماعى ؛ برگزيده مىشد - چنان كه يك وقت گويا درين باب با او صحبت هم شده بوده است - و مسلما درين خدمت توفيقاتى به دست مىآورد .\r\nرفيق ديگرى گفت : جمال‌زاده ، پسر جمال الدين واعظ اصفهانى از مشروطه‌خواهان بنام بود ، و ما مىدانيم در ايران ، خيلى از كسانى كه حتى گربه‌شان از دم مجلس شوراى ملى\r\n\r\n\r\n","description":"","footnote":"\r\n( 1 ) - براى فهرست كامل آثار جمال‌زاده مىتوان مراجعه كرد به كتاب « جمال‌زاده و آثار او » اثر مهرداد مهرين .\r\n( 2 ) - اين هيأت‌امنا در دانشگاه تهران تشكيل شده و مركب است از استاد دكتر على اكبر سياسى رئيس سابق دانشگاه تهران ، و استاد ايرج افشار ، و بنده نگارنده ناتوان . . .\r\n( 3 ) - در نخستين بيعانه پذيره كه از هركتاب 5 هزار تومان ناشران ، با قبول منت ، پرداخته‌اند هم الان حدود دويست و پنجاه هزار تومان و اصل شده ، و البته اين غير از درآمد حق التحرير اصلى خواهد بود .\r\n","page_name":" پيشگفتار 24 ","page_number":24},
  {"content":"\r\n\r\nدر واقعه يوم التوپ گذر كرده بوده است ، سالها از امتياز آن بهره‌مند مىشدند ، و شك نيست اگر جمال‌زاده در ايران بود سالها و شايد امروز هم يا رياست مجلس شورا ، و يا رياست مجلس سنا ! را به دست آورده بود و حداقل آن‌كه امروز ماهانه بيش از چهارده هزار تومان حقوق « 1 » و خانه و باغ و اتومبيل و راننده مخصوص داشت ، و مردم هم به حساب مبازرات خودش و پدرش ازو تجليل و تبجيل مىكردند . . .\r\nوقتى صحبت‌ها تمام شد ، من گفتم : دوستان عزيز ، درست مىفرمائيد ، اگر جمال‌زاده در ايران بود ، مطمئنا شايد صاحب همه اين چيزها بود ، آرى همه اين‌ها بود ، اما او ديگر جمال‌زاده نبود ! كه به فرمايش ناصرخسرو :\r\n در حكمت و علم است جمال تن مردم * نه در حشم و اسب و جلال است جمالش \r\nتابستان 2537\r\nباستانى پاريزى\r\n\r\n\r\n","description":"","footnote":"\r\n( 1 ) - صحبت ده سال پيش است .\r\n","page_name":" پيشگفتار 25 ","page_number":25},
  {"content":"\r\n\r\n\r\nمقدمهء نويسنده\r\nبيگانه و آشنا همه همرايند كه فرهنگ ايران در همه زمينه‌ها ريشه‌اى گشن و استوار ، و شاخه‌هاى بسيار و گسترده دارد . فرهنگى بدين اصالت و پهناورى و خرمى و شكوفايى و گرانبار از گونه‌گون معارف ، پيروزمنديها ، سربلنديها ، و افتخارات معنوى و اجتماعى و سياسى بىوجود دانشورانى بلند انديشه ، معلمان و محققان روشن‌بين و ژرف‌نگر ، و سرداران و سياستمداران مدبر ، و خطيبان زبان‌آور و جسور و آشنا به مقتضيات زمان ، به دست نمىآيد ؛ و اين نيز گفتنى است كه ملت‌هاى دانا و دورانديش و مصلحت‌نگر بزرگداشت بزرگان و نام‌آوران را يكى از واجب‌ترين امور خويش مىشناسند ، دربارهء زندگى و افكار و آثارشان كتابها مىنويسند ، داستانها مىآفرينند ، و جوانان و نوجوانان را به مطالعهء شرح احوالشان تشويق و تحريض مىكنند تا از يك سو شوق خلق آثار بديع و خدمتهاى عظيم‌تر به جامعه ، در انديشهء بزرگان فزونى گيرد ، و باور كنند كه در دوران زندگى و پس از مرگشان نيز نامشان بر سر زبانها ، و يادشان در دلها مىماند ؛ و از دگرسو جوانان را برانگيزد كه همواره در طلب دانش و بلند نامى و سالارى و سرورى بكوشند ؛ نترسند ، دمى نياسايند و به خيره و بيهوده روزگار نگذرانند .\r\nملت حقشناس ايران قدر بزرگان خويش را به تمامى و نيكويى مىشناسد و به كسانى كه به كردار نه به گفتار در زمينه‌هاى مختلف به اين سرزمين و مردمانش خدمت كرده‌اند و مىكنند تجليل و تعظيم مىنمايد .\r\nكتابها و رسالاتى كه دربارهء بزرگداشت بزرگان نوشته شده بسيار است اما انكار نمىتوان كرد حقشناسى از برخى بزرگان كه خدمتهاى عظيم نموده‌اند فراموش شده ، از جمله مجاهدات سيد جليل سيد جمال واعظ اصفهانى در هشيار كردن مردم ايران ، و انگيختن ايشان در طلب آزادى و حكومت قانون چنان كه سزاوار است ننوشته و نانموده مانده ، و جاى دريغ است كه بسيارى از مردمان خاصه جوانان از مجاهدات و مبارزات ابن خطيب بزرگ كه ساليانى از عمر خويش را در دشوارترين شرايط به بيدار كردن مردم گذرانده ، و فريادهاى تندر آسايش خفتگان غفلت را از خواب گران برانگيخت ، و با توسل به آيات شريف قرآن كريم مردمان را به قانون‌طلبى رهنمون شد ، بىخبر مانده‌اند .\r\n\r\n","description":"","footnote":"","page_name":" پيشگفتار 26 ","page_number":26},
  {"content":"\r\n\r\nزمانى كه من به دستور وزارت فرهنگ - وزارت آموزش و پرورش كنونى - مجلهء دانش آموز را منتشر مىكردم براى اينكه دانش‌آموزان از خدمات عظيم و گرانقدر اين واعظ از جان گذشته در مبارزات مشروطه‌خواهان و استبدادطلبان آگاه شوند عكس رنگى وى را روى جلد يكى از شماره‌ها چاپ كردم و از همان زمان بر اين نيت شدم شرح مجاهدات او ، كه نهال آزادى را به خون پاك خود آبيارى كرد ، بنويسم تا كسانى كه آزادى را پرارج‌ترين و گرانمايه‌ترين مواهب يزدانى مىشمارند بر راه او روند .\r\nپروردگار بزرگ و دانا و بىهمتا را سپاسگزارم كه مرا به انجام اين خدمت - گرچه ناقص و ناتمام است - توفيق داد . اميد است با عنايت دانشوران بزرگوارى كه همواره كار ناقصان را با رهنماييهاى كريمانهء خويش به كمال نزديك مىكنند در چاپ بعد تهذيب و تكميل شود .\r\nدر اين مقام بر خويش واجب مىشمارم از دانشمند آزاده جناب سيد محمد على جمال زاده فرزند برومند خطيب جليل كه همه يادداشتهاى خود را به منظور بهره‌بردارى در تنظيم احوال و آثار پدر بلندنامشان در اختيار من گذاشتند ، حقشناسى كنم . و نيز از استاد عاليقدر جناب ايرج افشار كه با گشاده‌رويى و محبت - بىمنت - عكس همه شماره‌هاى روزنامه الجمال را به من لطف فرموده‌اند و در بسيار موارد ديگر لطف‌ها و رهنمايىها كرده‌اند سپاسگزارى كنم ؛ و امتنانى ديگر از استاد بزرگوار دكتر باستانى پاريزى است كه با قلم شيوا و رساى خود اين كتاب را به مقدمه‌اى با مغز زينت بخشيدند .\r\n\r\n","description":"","footnote":"","page_name":" پيشگفتار 27 ","page_number":27},
  {"content":"\r\n . \r\n","description":"","footnote":"","page_name":" پيشگفتار 28 ","page_number":28},
  {"content":"\r\n\r\n\r\n[ - 1 - شرح احوال 
  ]\r\n\r\nدوران كودكى و دانش‌آموزى\r\nسيد جمال در حدود سال 1279 هجرى قمرى برابر 1241 شمسى - 2421 در همدان به دنيا آمد . پدرش سيد عيسى موسوى عاملى 1 منسوب به دودمان شيعى جبل عامل 2 بود و در كوى دباغخانه محضر شرع داشت . هنوز شيرخوار بود كه يتيم شد .\r\nمادرش پس از مرگ شوهر در شهرى كه چنان المى عظيم و جان شكار به وى رسيده بود ماندن نتوانست و با انيسه دختر چهار ساله‌اش و جمال ، به تهران سفر كرد مگر اندوه فقدان شوهر را با دلداريهاى خواهر خود كه با شوهرش در پايتخت مىزيست بزدايد .\r\nجمال از كودكى پيش شوهر خاله‌اش به زنجيره‌بافى مشغول گرديد ، و سالى چند در اين كار بود ؛ اما هرزمان همسالان خود را در راه رفت‌وآمد به مكتب مى - ديد ، در دلش غوغايى برپا مىشد . چه او طفلى هوشمند و مستعد و قابل تربيت و تعليم بود . ازاين‌رو وقتى سالش به چهارده رسيد زنجيره‌بافى را رها كرد ، در مدرسهء مادر - شاه واقع در خيابان سر در الماسيه - باب همايون - به تحصيل پرداخت ، و از بركت هوش سرشار و استعداد فراوانى كه داشت بسيارى از علوم زمان خود را فراگرفت .\r\n\r\nسفر به اصفهان\r\nاز آن پس به منظور تكميل تحصيل در بيست و يك سالگى به اصفهان سفر كرد . اين شهر در آن روزگاران به سبب اجتماع بسيارى از عالمان دين ، شهرت و اعتبار خاص داشت ، و بيشتر طالبان علم بدانجا روى مىنهادند . سيد در سلك طلاب\r\n\r\n","description":"","footnote":"","page_name":" 1 ","page_number":29},
  {"content":"\r\n\r\nدرآمد . ديرى نگذشت مورد توجه مدرسان بزرگ قرار گرفت ، و ميان ديگر طالبان علم به تيزفهمى و زبان‌آورى معروف شد .\r\nچهار سال پس از ورود به اصفهان مريم دختر ميرزا حسن باقر خان را كه از خانوادهء سراج الملك بود به زنى گرفت . اندك‌اندك با برخى از علما و بزرگان و كسانى از طبقات مختلف آشنا شد . دوستان سيد چون از خانواده‌هاى مختلف برخاسته بودند لاجرم عقايد و افكار و آراى متفاوت داشتند . او بيشتر با كسانى مىجوشيد و دمخور بود كه آينده‌نگر و روشن‌انديش و بيزار از تعصب بودند ، آنان هرزمان فرصت مىيافتند در خانهء يكى به خلوت مىنشستند . در به روى ناآشنايان مىبستند و از مسائل سياسى و اجتماعى گفتگو مىكردند . نزديك‌ترين دوستان و آشنايان او حاج ميرزا نصر الله بهشتى - ملك المتكلمين 3 - ، شيخ احمد مجد الاسلام كرمانى 4 ، حاج فاتح الملك ، ميرزا سيد علينقى خان صاحبمنصب نظام ، ميرزا احمد علم ، حاج سيد على جناب‌زاده اصفهانى بودند ، كه همه مردمانى ژرف‌نگر ، روشن بين ، مردم‌دوست ، باايمان ، وطن‌پرست بودند ، و پيش از آنكه در انديشهء راحت و بهبود امور شخصى باشند به آسايش مردم و رهانيدنشان از چنگ استبداد و ستمگرى مىانديشيدند و مىكوشيدند . اينان انجمنى به نام انجمن ترقى تشكيل دادند و تصميم كردند كه با كوشش تمام با بيدادگران به مبارزه برخيزند و در كار بيدارى و آمادگى مردم براى دست يافتن به حقوق اجتماعى خويش از باختن جان پروا نكنند .\r\nچون بيشترشان روشن‌بين و بيداردل بودند و زبان‌آور ، بر آن شدند براى رسيدن به هدف ، به جاى اينكه مانند روضه‌خوانان بىمايه مردم را به شنيدن گفته - هاى سست و مردم‌فريب ، سرگرم بدارند و وادار به گريستن كنند دربارهء حقوق اجتماعيشان سخن بگويند . اين مطالب كه مستمعان هرگز از زبان روضه‌خوانان و ديگر واعظان نشنيده بودند در نظرشان جالب و سودمند آمد . هرروز مردم گروه گروه در مجالس وعظ سيد جمال و ميرزا نصر الله بهشتى - اعضاى برجسته انجمن ترقى - مىنشستند ، سخنهاى بديع و نو مىشنيدند و همت و جرأتى تازه مىيافتند .\r\n\r\n","description":"","footnote":"","page_name":" 2 ","page_number":30},
  {"content":"\r\n . \r\n","description":"","footnote":"","page_name":" 3 ","page_number":31},
  {"content":"\r\n\r\n\r\nعنايت ناصر الدين شاه به سيد\r\nسيد در دههء آخر پادشاهى ناصر الدين شاه با اينكه جوان بود در خطابت و موعظت و زبان‌آورى شهرت بسيار داشت . مورد عنايت شاه بود و طبق اين فرمان هر سال صد و چهار تومان از خزانه مىگرفت :\r\n« چون موافق ثبت و سررشتهء دفتر خانهء مباركه يكصد و چهار تومان نقد بدون رسوم در دستور العمل مملكت خراسان در حق عاليجناب فضائل نصاب سيادت انتساب آقا سيد جمال الدين روضه‌خوان بخرج منظور و به صيغهء مقررى برقرار است و فرمان همايون شرف صدور نيافته ؛ محض حصول افتخار و مزيد دعاگويى استدعاى صدور فرمان مبارك نمود . عليهذا در هذه السنه مسعودهء قوىئيل سعادت تحويل امر به صدور اين فرمان مهر لمعان مبارك فرموده به حكام و ولاة فرخنده سماة حال و استقبال خراسان امر و مقرر مىفرماييم كه مبلغ مزبور را همه‌ساله مطابق خرج آمده ، و دستور العمل را به مشار اليه عايد دارند . به خرج محاسبه مجرى و ممضى خواهد بود . المقرر مستوفيان عظام شرح منشور همايون را ثبت نموده و در عهده شناسند . شهر ذى حجة الحرام 1312 » .\r\n\r\nدليرى در خطابت\r\nسيد جمال بطبع ناآرام و جسور نبود و در كارهاى شخصى - نه اجتماعى و سياسى - آسانگيرى را بر بيباكى و تهور ترجيح مىداد . اما هرزمان بر بالاى منبر مىشد و به وعظ و ارشاد خلق و بحث در مسائل اجتماعى مىپرداخت چنان دلير و زبان‌آور مىشد كه همگان از جسارتش در شگفت مىماندند .\r\nروزى خطاب به مردم چنين گفت : « اى ساده‌دلان زودباور ، مىدانيد حاصل اينكه بيشتر واعظان و روضه‌خوانان مدام شما را از انديشهء زندگى بازمىدارند ، دنيا را خوارمايه و زودگذر مىنمايند ، و در شرح و بسط برخى مطالب مبالغه مى - كنند ، چيست ؟ تن به قضا و بلا سپردن و محروميت و بدبختى براى خود خريدن ! آرى ، اين پراكنده‌گوييها نتيجه‌اش اين است كه تنبل بمانيم ، قدر موهبتهاى\r\n\r\n","description":"","footnote":"","page_name":" 4 ","page_number":32},
  {"content":"\r\n\r\nخداى دانا و مهربان را كه به ما ارزانى داشته نشناسيم ، هميشه گرفتار حرمان و فقر و بينوايى باشيم ، براى پوشاك و تهيهء كفش و كلاه و ديگر وسايل زندگى حتى سوزن و نخ چشم به دست بيگانگان بدوزيم ! قباى من و عمامهء فلان روضه‌خوان هم ساخته فرنگيان است ، و اگر آنها به ما ندهند بىقبا و عمامه مىمانيم . چرا بايد چنين باشيم ؟ مگر خداى بزرگ و مهربان ما را از هوش و استعداد غربيان محروم كرده است ؟ نه ؛ به ما هم هوش و استعداد داده ، اما بر اثر بدآموزيها آن را ضايع و باطل مى كنيم . چرا ما نبايد لااقل چند كارخانهء پشم‌ريسى و پارچه‌بافى بزرگ داير كنيم ؟\r\nچرا بازرگانان ما به جاى اينكه پارچه از خارج وارد كنند سرمايه روى هم نمى - گذارند و به شركت ، كارخانه نمىآورند ؟ اى مردم ، اگر بچه‌تان بيمار شد بايد به درمان او بكوشيد ، اگر كسى در معالجهء بيمارش سهل‌انگارى كند و چنانچه مرد بگويد : « خواست خدا بود ؛ او داد و گرفت » غلط و كفر گفته . در اسلام علم دين و علم طب از ديگر علمها برتر شمرده شده و اين نشان اين است كه مواظبت از تن ، و معالجهء بيمار واجب است . مردم ، بايد كار كنيد و از راه كوشش تحصيل روزى كنيد .\r\nكسى كه مثل عاجزان از جاى نجنبد ، كار نكند ، و بگويد : خدا روزىرسان است كافر است . »\r\nسيد جمال هرروز به نوعى و به زبانى مردم را عليه بيدادگرى و استبداد و روحانى نمايان قشرى برمىانگيخت . سرانجام بر اثر دلالت و موعظت وى و حاج ميرزا نصر الله بهشتى و شيخ احمد كرمانى جمعى از بازرگانان اصفهان به منظور ترويج صنايع وطن ، روز شانزدهم شوال 1316 با سرمايهء يكصد و پنجاه هزار تومان شركتى به نام « شركت اسلاميه » تشكيل دادند و مديريت آن را به اديب التجار سپردند . علماى اصفهان نيز به خاطر حمايت از شركت كه مروج منسوجات وطن بود لباس و عبا و عمامهء خود را از بافته‌هاى داخلى فراهم كردند .\r\nپس از اينكه كوششهاى مؤسسان انجمن ترقى در اصفهان به ثمر رسيد انجمن تصميم كرد فعاليت خود را در اين زمينه در شهرهاى بزرگ ايران گسترش دهد و\r\n\r\n","description":"","footnote":"","page_name":" 5 ","page_number":33},
  {"content":"\r\n\r\nمردم سراسر كشور را به سرمايه‌گذارى جهت ايجاد كارخانه‌هاى مفيد ، و مبارزه با ستمگران بخواند . ازاين‌رو اعضاى انجمن در روزنامه‌هاى داخلى ، بالاخص در جرايد فارسى كه در هند و مصر و عثمانى چاپ مىشد به نشر مقالات مهيج پرداختند و براى اينكه كوششان در داخل كشور زودتر به نتيجه برسد هركدام براى تبليغ مقاصد خود به يكى از شهرهاى بزرگ سفر كرد .\r\nگفتنى است كه سيد از همان روز كه در مسجد نو اصفهان - مسجد جامع آقا نور الله - براى اولين مرتبه به منبر رفت ، دربارهء بىاعتنايى روحانيان به بيدارى مردم و آسانگيرىشان در تبليغ حقايق دينى و اجتماعى ، مطالبى ايراد ، و انتقادها كرد كه بر طبع ايشان گران آمد ، و چون پيغام‌هاى تند و تلخشان بر طبع سركش و جوشان و حقيقتگوى آن خطيب دلير اثر نكرد و روزبروز در بازگفتن حقايق اجتماعى و نمودن گنهكارانى كه هردسته تعمدا به نوعى در گمراهى و ركود فكرى مردم مىكوشيدند بىباكتر مىشد وى را به بابيگرى متهم كردند و رها نكردند كه در ماه‌هاى محرم و صفر به منبر رود .\r\n\r\nسفر به شيراز و تأليف و طبع رسالهء لباس التقوى\r\nاو آرام نگرفت و هم براى موعظت كردن ، و هم به غرض تحريض و تشويق شيرازيان به حمايت از شركت اسلاميه ، و ايجاد شركتهاى وطنى در شيراز ، در اواخر سال 1317 هجرى - پنجمين سال سلطنت مظفر الدين شاه - بدان شهر رفت و دو ماه محرم و صفر 1318 با همان دليرى و جسارت كه معهودش بود به وعظ و تبليغ پرداخت . او افزون بر خطابت و موعظت دربارهء لزوم حمايت از صنايع وطن بتخصيص استفاده از پارچه‌هاى وطنى و نخريدن پارچه‌هاى خارجى كتابى به نام لباس التقوى نوشت . فرصت شيرازى شاعر معروف صاحب كتاب آثار العجم ، بر لباس التقوى مقدمه‌اى نوشت ، و عده‌اى از علماى بزرگ چون آخوند ملا محمد كاظم خراسانى ، حاج ميرزا حسن نورى ، حاج ميرزا خليل ، آقا سيد اسماعيل صدر عاملى ، سيد محمد كاظم يزدى ، شربيانى ، ميرزا فتح الله شيرازى ، شيخ محمد حسن\r\n\r\n","description":"","footnote":"","page_name":" 6 ","page_number":34},
  {"content":"\r\n\r\nمامقانى - حاج ميرزا حسين ، توصيه‌اى فتوا مانند رقم كردند و حاج ميرزا محمد تقى فصيح الملك شوريدهء شيرازى 5 قصيده‌اى مصدر به مدح مظفر الدين شاه 6 در وصف اصفهان و تحسين از صنايع وطن ، و ستايش سيد جمال سرود كه در صفحات آخر كتاب درج شده و اين است برخى از ابيات اين قصيده :\r\n وه كه در عهد فريدون فر شه گيتىستان * خسرو شيرين‌خصال و داور پرويزشان \r\n اصفهان در عهد اين خسرو ز صنعتها شده است * بر فرنگستان و صنعتهاى وى شنعت زنان \r\n زو سپاهان مىزند بيغاره‌ها بر روم و چين * از حرير و ديبه و شرب و پرند و پرنيان \r\n هان تو گويى يك جهان است از هنرهاى شگرف * اصفهان كش مىبخواندندى مهان نصف جهان \r\nو در وصف و صفت سيد جمال چنين آورده است :\r\n حضرت سيد جمال الدين كه فكر صاف او * مر جمال بكر معنى را نمود آيينه‌سان \r\n چون به منبر بر رود بحريست بر چرخ بلند * چون به وعظ اندر شود چرخى به بحر بيكران \r\n بهر نشر اين صنايع ز اصفهان شد سوى پارس * چند گه مهمان ما شيرازيان بد بىزيان \r\n گفتمش دارى چه ره‌آورد گفت آورده‌ام * يك جهان دانش عطا و يك فلك فضل ارمغان \r\n ور بجويى سال تاريخش از اين مصرع بجوى * از لباس تقوى اكنون شد جمال دين عيان \r\n\r\n","description":"","footnote":"","page_name":" 7 ","page_number":35},
  {"content":"\r\n . \r\n","description":"","footnote":"","page_name":" 8 ","page_number":36},
  {"content":"\r\n\r\nدر اين كتاب كم‌حجم اما پرمعنى خطيب جليل با آوردن آيات و اخبار و احاديث ، به شيوه‌اى بديع و دلنشين ، مردم را به استفاده از پارچه‌هاى بافت وطن دعوت و تشويق كرده است . براى اينكه روش سيد بزرگوار در بيان مقصود نمايانده شود سطرى چند از اين كتاب مىآورد :\r\n« . . . از براى ترقى هرملت و دولت ، شرط اول قدم ، رفع احتياج ظاهرى و باطنى و صورى و معنوى از ملت ديگر است . امروز اول احتياج عمدهء ما به اجانب احتياج ظاهرى ماست كه چنان تصور مىكنيم كه بىمعاونت مصنوعات ملبوسات و منسوجات اجانب زندگانى بر ما دشوار است ؛ و حال اينكه اين پندار و تصور غلط محض است . ما تا صد سال قبل اصلا با اجانب مراوده نداشتيم ، و صنايع آنها در مملكت ما نبود . باز هم در كمال خوبى تعيش مىكرديم . اى ابناء عزيز وطن ، چنان تصور كنيد كه امروز نيز صد سال قبل است كه ما رابطه و دوستى با اجانب نداشتيم و منسوجات فرنگ به مملكت ما نيامده بود . مگر نه در آن‌زمان اجداد ما ما يحتاج خودشان را خود تدارك مىنمودند ، و زنگ داغ احتياج را از پيشانى ملت خود مى - زدودند و به ننگ احتياج به اجانب مثل ما مبتلا نبودند . . .\r\n« . . . راست است چشمى كه چراغ برق ديده است نمىتواند قناعت به پيه‌سوز نمايد ؛ ولى اگر پيه‌سوز از خودمان باشد و آن چراغ برق عاريه ، البته پيه‌سوز اولى است . اميدواريم اگر چندى قناعت ورزيديم و صبر كرديم عنقريب خودمان احداث انواع كارخانجات و صنايع خواهيم نمود ؛ و تمام اين چيزها در مملكت خودمان رواج خواهد گرفت . . . اين قناعت فعلى ما موجب مزيد ثروت و دولت است و زيادتى دولت باعث پيشرفت همه قسم خيالات و نيات مقدسه ماست ؛ و تا مردم ايران فقيرند به هيچ قسم خود را نمىتوانند از ننگ احتياج نجات بدهند . و چون صاحب ثروت و غنا شدند با كمال اقتدار خيالات محكمهء صحيحهء خود را اجرا مى - دارند . مجملا هيچ سدى از براى انسداد طريق اجانب و رسوخ خارجه محكمتر و سخت‌تر از سد ثروت و دولت ، و عدم احتياج نيست . . . پوشيده نيست كه اساس ترقى\r\n\r\n","description":"","footnote":"","page_name":" 9 ","page_number":37},
  {"content":"\r\n\r\nملت ، و ثروت دولت بر سه چيز است : اول زراعت ؛ دوم صناعت ؛ سوم تجارت . چون اين سه چيز در مملكتى ترقى كند ملت و دولت را سعادت قرين ، و اقبال همنشين باشد . و اگر اندكى تعمق كنيم خواهيم دانست كه اين سه چيز خيلى مقدس است و حرمت صاحبان آن بر هرفردى از افراد ملت واجب و بر دولت لازم است تا مىتواند ايشان را تشويق و ترغيب نمايد تا دايرهء اين سه شغل وسعت گيرد ، و مملكت آباد گردد . . .\r\n« امروز غالب خرابيهاى ما به واسطهء نبودن شمن دوفر است . اگر شمن دوفر ( راه‌آهن ) مىداشتيم خيلى اصلاحات در كارمان مىشد ، و هرگز اهالى ايران گرفتار چنين گرانى و قحطى نمىشدند و مايحتاجشان به اين درجه گران نمىبود .\r\nمرد بايد در زندگى رهين منت احدى از خارجه نشود . چگونه مسلمان غيور كه صاحب فتوت و مردى مىباشد قبول ننگ احتياج و منت از اجنبى مىكند و متحمل اين‌بار سنگين مىشود . . .\r\n« پس بر هرفردى از افراد انسان واجب بود كه معاشرت و مخالفت ابناء نوع خود كند بر وجه تعادل ؛ و الا از قاعدهء عدالت منحرف گشته باشد ؛ و چون تأليف اهل عالم بر اين نوع تقدير كرده‌اند ، كسانى كه از تأليف بيرون شوند و به انفراد و وحدت ميل كنند از اين فضيلت بىبهره مانند . و از اين طايفه بهرى اين فعل را فضيلتى شمرند مانند جماعتى كه به ملازمت صوامع ، و نزول در شكاف كوه‌ها منفرد باشند ، و آن را زهد از دنيا نام نهند ؛ و طايفه‌اى كه مترصد معاونت خلق بنشينند و طريق اعانت به كلى مسدود گردانند ، و آن را توكل نام نهند ؛ و گروهى كه بر سبيل سياحت از شهرها به شهرها مىروند ، و به هيچ موضع مقامى و اختلاطى كه مقتضى مؤانستى بود نكنند ، و گويند از حال عالم اعتبار مىگيريم ، و آن را فضيلتى دانند . . .\r\nچه اين قوم و امثال ايشان ارزاقى كه ديگران به تعاون كسب كرده‌اند استعمال مى كنند و در عوض و مجازات ، هيچ بديشان نمىدهند . غذاى ايشان مىخورند و لباس ايشان مىپوشند و بهاى آن نمىگذارند ؛ و از آنچه مستدعى نظام و كمال نوع انسان\r\n\r\n","description":"","footnote":"","page_name":" 10 ","page_number":38},
  {"content":"\r\n\r\nاست اعراض نموده‌اند ؛ و چون به سبب عزلت و وحشت رذائل اوصافى كه در طبيعت به قوه دارند به فعل درنمىآرند ، جماعتى قاصر نظران ، ايشان را اهل فضايل مى - پندارند ، و اين توهم ، خطا بود .\r\n« در ايران ما يك دستهء بزرگ از مردم هستند كه شغل و هنرشان بيكارى است يا مىگويند ما ملاكيم و احتياج نداريم ، يا مىگويند ما مواجب و مقررى و تيول و مستمرى از ديوان داريم . يا مىگويند ما آقازاده و بزرگ‌زاده و خانزاده‌ايم و شأن ما نيست كار بكنيم . كسب كردن و صنعت منافى با شئونات ماست . اين بيچاره غافل است از اينكه شرف آدمى به هنر است نه به سيم و زر :\r\n گر فريدون شود به نعمت و مال * بىهنر را به هيچكس مشمار \r\n\r\nسفر به عتبات عاليات و سفرهاى ديگر\r\nسيد جمال پس از مدتى اقامت در شيراز به نيت زيارت روانهء عتبات عاليات شد و قريب يك ماه در نجف اشرف در خانهء عمويش سيد اسماعيل صدر عاملى ماند .\r\nسال بعد نيز به شيراز رفت . در اين هنگام شعاع السلطنه پسر مظفر الدين شاه والى شيراز بود . او با قوام الدوله شيرازى كه متنفذى قدرتمند و مستبد بود روابط نيكو نداشت . والى مصلحت خويش را به سيد جمال مهربانىها و نيكوييها كرد . وى را در حمايت خويش گرفت و به علما و بزرگان شهر توصيه كرد كه در نكوداشت او رعايت بسيار كنند .\r\nقوام الدوله چون خطيب بزرگوار را با شعاع السلطنه موافق يافت با وى از در ناسازگارى درآمد و زنى قداره‌بند و گستاخ را كه هميشه لباس مردان مىپوشيد و با اوباش و لوطيان آميزش داشت مأمور كشتن او كرد . آن زن پليد بدنام سيد را درست نمىشناخت ازاين‌رو روزى بناگاه جاى او به سيد عنايت الله نامى كه شباهتى به او داشت تاخت ، و سرش را به ضرب قداره شكافت .\r\nسيد جمال چون از بدسگالى و دشمنى قوام آگاه شد بر جان خويش\r\n\r\n","description":"","footnote":"","page_name":" 11 ","page_number":39},
  {"content":"\r\n\r\nبيمناك گشت . به اصفهان بازگشت و از آن پس با اينكه از شيرازيها مهربانىها ديده بود رفتن به آن شهر را بر خود حرام كرد ، و سال بعد قبل از فرا رسيدن ماه محرم به تبريز رفت . تبريزيان كه آوازهء زبان‌آورى و راست‌گفتارى و درست انديشى و بيباكى او را شنيده بودند به گرمى و مهربانى مقدمش را پذيرا شدند .\r\nمحمد على ميرزاى وليعهد گرچه باطنا از آمدن سيد به تبريز ، و استقبال پرشور مردم خرسند نبود ، اما به ظاهر به وى مهربانىها و خدمت‌گزارىها كرد . او را برادرخواندهء خود خطاب كرد و صدر المحققين لقب داد .\r\n\r\nنگارش و نشر « رؤياى صادقه »\r\nگفتنى است كه ظل السلطان 7 حاكم اصفهان قبلا لقب صدر الواعظين به او داده بود و بدين اميد بود كه همواره نكو گويش باشد . به وى لطف و محبت بسيار مىكرد .\r\nاما سيد از آن ساده‌دلان جاه‌طلب نبود كه بدين فسونها رام زشتكاران شود و زبان در كام گيرد . ازاين‌رو در سال 1318 قمرى كه در اصفهان اقامت داشت با همفكرى حاج فاتح الملك - ميرزا نصر اللّه خان بهشتى كه بعدها ملك المتكلمين شهرت يافت ، و شيخ احمد كرمانى - مجد الاسلام - رؤياى صادقه را نوشت . اين كتاب كم‌حجم و مختصر است اما مشت ظل السلطان و شيخ محمد تقى آقا نجفى 8 را باز كرد ، و مردم نيكو دريافتند كه اين مردم گزايان زشتكار و پليد در پناه و سنگر واليگرى و روحانيت چه ستمگريها مىكنند .\r\nدر اين كتاب به شرحى كه در فصول آتى متن آن را مىخوانيد صحراى محشر و روز محشر در پيشگاه حضرت ربوبيت نموده شده ؛ به فرمان حى اكبر ، ظل السلطان والى اصفهان ، سليمان خان شيرازى معروف به ركن الملك نايب الحكومه ؛ آقا نجفى ، و يازده نفر از ديگر منسوبان دستگاه حكومت و نزديكان آقا نجفى حاضر آمده‌اند و پس از اينكه سياهكاريهاشان نموده شده به سقوط در جهنم و عذاب اليم محكوم شده‌اند .\r\n\r\n","description":"","footnote":"","page_name":" 12 ","page_number":40},
  {"content":"\r\n\r\nسيد نخست چند نسخه دستنويس رؤياى صادقه را فراهم كرد يكى را به وسيله‌اى براى ظل السلطان فرستاد و نسخه‌اى را براى آقا نجفى . اين دو پس از پرس و جوى بسيار و سپرى شدن مدتى نسبتا دراز نويسنده را شناختند و كينه‌اش را در دل گرفتند . درخور ياد كردن است كه در آن روزگاران چون روسيان ظل السلطان را دست‌نشانده و فرمانبر انگليسيان مىدانستند به وى بدگمان و دشمن بودند . ميرزا اسد الله خان منشى قنسولگرى روس در اصفهان ، از موقع استفاده كرده موافقت كنيازدابيژا قنسول روس را براى طبع اين كتاب در روسيه جلب كرد و نخستين چاپ اين اثر بديع كه به تحقيق نخستين كتاب مستقل به زبان فارسى در مبارزه با استبداد و جهاد در كسب آزادى است در پطرزبورگ انجام پذيرفت و به يارى ميرزا حسن خان 9 ( مشير الدولهء بعد ) عضو سفارت ايران در پطرزبورگ هفتاد هشتاد نسخه براى درباريان و بزرگان فرستاده شد . دست‌به‌دست گشت و بدين‌گونه بسيارى از مردم ايران آن را خواندند يا از زبان ديگران شنيدند .\r\n\r\nفرار به پايتخت\r\nبارى ، پس از نشر رؤياى صادقه ، آقا نجفى باز وى را به بابيگرى متهم كرد و ظل السلطان از بسيارى خشم روزى در انجمنى از طرفدارانش قيچى مخصوص قلمدانش را به آنان نشان داد و به غيظ و غضب گفت : « اگر سيد به اصفهان بيايد ، سوگند ، كه گوشتهاى بدنش را با اين قيچى ريزريز مىكنم . »\r\nزن سيد وسيلهء زن قاضى اصفهان از نيت ظل السلطان آگاه شد ؛ و چون مى - دانست كه شوهرش از تبريز عازم اصفهان شده بر جان او انديشناك شد و وسيلهء برادرش حبيب الله خان انتخاب الممالك كه در آن‌وقت رئيس گمرك كردستان بود به وى خبر داد كه به اصفهان نيايد .\r\nسيد جمال وقتى به تهران رسيد ناچار قصد اقامت كرد . در محلهء سيد ناصر - الدين كوچهء امين التجار كردستانى خانهء كوچكى به اجاره گرفت . زن و فرزندش\r\n\r\n","description":"","footnote":"","page_name":" 13 ","page_number":41},
  {"content":"\r\n\r\nنيز از اصفهان به پايتخت آمدند . در آن‌زمان سيد در تهران غريب و دستش تهى بود ، كسى او و شخصيتش را نمىشناخت و به سختى و تنگدستى روزگار مىگذراند .\r\n\r\nآغاز موعظت در مسجد شاه\r\nتابستان آن سال گرما قوت بسيار گرفت . بيشتر دولتمندان و متنعمان به نقاط خوش آب و هواى اطراف پايتخت پناه بردند . حاج سيد عبد الحسين اصفهانى معروف به عرب واعظ مسجد شاه نيز آماده شد كه به شميران برود و چندى در آنجا بياسايد ؛ براى اينكه مستمعانش پراكنده نشوند ناچار بود كسى را به جاى خود بگمارد .\r\nبا سيد جمال آشنا ، و به گرم زبانى و حسن خلقش آگاه بود . از او خواست در غيابش جاى او در مسجد شاه براى مردمان وعظ كند . پس از اينكه سيد پذيرفت حاج عرب روزى ضمن وعظ او را به مردم معرفى كرد و گفت : « مردم ، اين مردى نجيب و آزاده و گشاده زبان و غريب است به او نكويى و محبت كنيد و قدرش را بشناسيد . »\r\nپس از اينكه حاج سيد عبد الحسين به شميران رفت ، سيد جمال هرروز در ساعت مقرر و معين به مسجد مىرفت ؛ به منبر مىشد ، و به موعظت مىپرداخت .\r\nمواعظ خود را غالبا با اين جمله‌ها آغاز مىكرد . . . اعوذ بالله من الشيطان الرجيم قال اللّه تعالى فى كتابه المبين و مبرم خطابه العظيم الكريم . . . و در پايان موعظه مى - گفت : حالا چند كلمه روضه بخوانيم .\r\nسخنانش همه تازه و دلنشين و جالب بود . قشرى نبود و وسعت مشرب داشت ، گاه به اقتضاى وقت مناسب موضوع حكايات و لطائف دلنشين بيان و مجلس را گرم مىكرد . چندان شيرين‌گفتار بود كه اگر ساعتها سخن مىگفت شنونده را خسته و كسل نمىكرد ؛ و آنقدر قدرت بيان داشت كه مىتوانست مستمعان را به ارادهء خود بخنداند يا بگرياند يا به هيجان آورد . در عين فخامت ، سخنانش چنان ساده و روان و زيبا و گيرا بود كه همگان از شنيدنش لذت و بهره مىيافتند .\r\nاين سيد جليل نبيل در دوران مبارزات آزاديخواهان ، نخستين كسى بود كه\r\n\r\n","description":"","footnote":"","page_name":" 14 ","page_number":42},
  {"content":"\r\n\r\nبىپروا با روشنى و صراحت تمام بىكنايت و پرده‌پوشى مباحث سياسى را بر فراز منبرها عنوان و بيان مىكرد .\r\nچنان داد سخن مىداد كه پس از چند روز مستمعان او فزونى يافتند ، و بسيار كسان كه براى شنيدن وعظ ديگر واعظان به مساجد ديگر مىرفتند پاى منبر وى گرد آمدند . حاج سيد ابو القاسم امام‌جمعه 10 ، وقتى ديد كه گشاده زبانى و نيروى بيان و تازگى گفتار سيد مايهء رونق مسجد و اعتبار بيشتر او شده وى را جاى سيد عبد الحسين برگزيد و مردم بدين حسن انتخاب شاديها كردند .\r\nحاجى وقتى از شميران به شهر برگشت و باخبر شد كه جايش را به سيد سپرده‌اند به خشم آمد ، و با بيانى ناخوشايند و دور از جوانمردى به وى فهماند كه بايد جاى بپردازد و منبرى ديگر بيابد . اما هيچكس جانب او را نگرفت و عرض خود برد .\r\n\r\nسفر به مشهد و بازگشتن به پايتخت\r\nروزبروز بر عدهء مستعمان خطيب اصيل و نجيب افزوده مىشد . گرمى گفتار و سخنان جدى و بىپيرايهء سرشار از حقيقتش بسيارى از كسان را كه هرگز پاى وعظ كسى ننشسته بودند به مسجد كشاند . در سال 1322 قمرى به مشهد رفت .\r\nروزها در صحن مرقد حضرت رضا به منبر مىشد . چنان مردم را فريفتهء گفتار خود كرد كه علاقهء مستمعان از واعظان ديگر بريده ، و مجلسشان بىرونق شد . دانستند كه اگر بيش از اين در مشهد بماند قدرشان مىشكند . لاجرم عده‌اى از كور - دلان را به تعرض وى انگيختند و خطيب بزرگ به ترك مشهد و عزيمت به پايتخت ناچار شد . چون وعظ كردن در مسجد شاه را از سر گرفت مستمعان كه در غيبت وى پراكنده شده بودند دگربار پروانه‌وار گرد شمع وجودش جمع آمدند . چنان كه جاى نشستن يا ايستادن براى كسى باقى نمىماند . اقبال روزافزون مردم بر دليرى و جرأتش افزود و سخنانى كه ديگران را ياراى اظهار نبود بر زبان مىآورد .\r\nبعضى مطالب نادرست را كه ملايان مغرض يا كم‌سواد به مستمعان تلقين كرده بودند\r\n\r\n","description":"","footnote":"","page_name":" 15 ","page_number":43},
  {"content":"\r\n\r\nباز مىنمود و صحيحش را تقرير مىنمود تا شنوندگان دريابند . چنان خلق را مجذوب و فدايى خويش كرد كه هيچكس را ياراى مخالفت با وى نماند .\r\n\r\nسخنان بيداركننده\r\nروزى وقتى در سخن گفتن گرم شد خطاب به شنوندگان گفت : « آيا شما از تركهء انار مىترسيد ؟ »\r\nمردم از اين سؤال در شگفت شدند و جوابى ندادند . سيد برآشفت و گفت :\r\n« مگر لاليد ، از شما مىپرسم ، از تركهء انار مىترسيد ؟ » گفتند : نه .\r\nگفت : « از ديدن ماهوت سرخ‌رنگ وحشت مىكنيد ؟ » چند نفر گفتند : نه ، و باقى خاموش ماندند . سيد به ايشان نهيب زد و گفت : « . . . اى توسرىخورها ، به شما مىگويم ، از ماهوت سرخ مىترسيد ؟ » گفتند : نه . گفت : « از كلاه‌پوستى تخم‌مرغى ، از نشان برنجى جلو كلاه مىهراسيد ؟ » گفتند : نه . گفت : « اگر اين نشان برنجى را جلو آن كلاه بنشانيم ؛ از ماهوت سرخ يا قرمز كمرچينى بدوزيم ، و بر سر و تن مرد مفلوكى بگذاريم و بپوشانيم و چند تركهء انار هم به دستش بدهيم اسمش چيست ؟ » گفتند : فراش . گفت :\r\n« اين شخص پفكى قابل آن است كه از او بترسيم و فرمانهاى نادرستش را اجرا كنيم ؟ ترس ما مايهء دليرى و جسارت اوست . اگر تسليم فرمانش نشويم و ما به او اعتنا نكنيم هرگز جرأت تحكم ندارد . »\r\nكوشش واعظان ديگر اين بود كه وعظ خود را به مصيبتى ختم كنند و به اصطلاح خودشان از مردم گريه بگيرند ، و هركه مىتوانست مستمعان را بيشتر بگرياند معتبرتر بود . اما سليقه و عقيدهء سيد جز اين بود . او مىكوشيد كه فكر زنان و مردان را به حقايق زندگى و وظايف فردى و اجتماعى آشنا كند . و اگر درمىيافت كه مستمعان به جاى اينكه از فداكاريهاى راستين ائمهء اطهار سرمشق بگيرند بيهوده مىگريند و بر سر و سينه مىزنند از خشم برمىافروخت و به ايشان سرزنش مىكرد . چنان كه روزى از روزهاى سوكوارى محرم كه در مسجد شيخ عبد الحسين\r\n\r\n","description":"","footnote":"","page_name":" 16 ","page_number":44},
  {"content":"\r\n . \r\n","description":"","footnote":"","page_name":" 17 ","page_number":45},
  {"content":"\r\n\r\nموعظه مىكرد و زنان به جاى توجه به گفته‌هاى او ، بيهوده مىگريستند رو به آنان كرد و پرخاشگرانه گفت : « آخر زنكه ، مگر براى گريه كردن اينجا مى - آيى ؟ چرا فكر نمىكنى ؟ چرا به زندگى خود نمىانديشى ؟ مگر خانه ندارى ؟\r\nمگر در جامعه مسئوليت ندارى ؟ شوهر ندارى ؟ بچه ندارى ؟ چرا شما زنها احساس مسئوليت نمىكنيد ؟ از كار مىگريزيد و وقت پرقيمت خود را بيهوده هدر مىدهيد ! جده‌ام فاطمهء زهرا با دست مباركش پشم‌ريسى مىكرد . حضرت على عليه السلام دمى از كار كردن نمىآسود . چرا اينقدر كوردليد ؟ چرا از صفات برجستهء اين بزرگواران سرمشق نمىگيريد و به خود نمىآييد . غفلت تا كى ! زبونى تا چند ! گريستن تنها چه حاصلى دارد ؟ »\r\nبه مردان هم عتاب مىكرد ، سرزنشهايى تلخ‌تر . روزى كه كتابفروشان در تيمچهء خودشان مجلس عزادارى برپا داشته بودند ، پس از اينكه خطبه خواند و مجلس گرم شد ، نگاهى به اطراف مجلس افگند و ملامت‌آميز گفت :\r\n« ما شاء اللّه براى سوگوارى مجلس باشكوه و مفصلى برپا كرده‌ايد ! اما دريغ كه حقيقت را رها ساخته‌ايد و به ظواهر دل خود را خوش مىداريد ، آخر آقايان تاجران ، آقايان كتابفروشها ، شرمتان نمىآيد كه هنوز قرآن كتاب خدا را روى كاغذ مصنوع فرنگيان چاپ مىكنيد ؟ چرا كارخانهء كاغذسازى نمىآوريد ؟ چرا به فكر خودتان و پيشرفت خودتان نيستيد ؟ مگر چه چيز شما از فرنگيان كمتر است ؛ آنها چهار دست دارند و شما دو دست داريد ؟ آنها چهارچشمىاند و شما دوچشمى ؟\r\nدر ظاهر فرقى ميان شما و آنها وجود ندارد ، اما اين هست كه آنها فكر و همت و غيرت دارند و شما هيچكدام را نداريد ، و گرنه مثل آنها تن به كار مىداديد و از ثمرهء زحمت و فكر و همت خود كشورتان را آباد مىكرديد . »\r\nروزى به گناه اينكه دربارهء حج مطالبى نه به دلخواه برخى عالمان قشرى ، بر زبان رانده بود مورد قهر و عناد آنان قرار گرفت . كمر به آزارش بستند ، و گروهى از خدا بىخبر را به تكيهء امامزاده يحيى فرستادند تا از منبر پايينش بكشند\r\n\r\n","description":"","footnote":"","page_name":" 18 ","page_number":46},
  {"content":"\r\n\r\nو توهين و آزارش كنند . همين كه سيد گرم سخن گفتن شد ، آخوندى به بهانه‌اى بناى تعرض و پرخاش نهاد . ملاهاى ديگر با او هم‌آواز شدند و آن خطيب حقيقت‌گو را بابى و بىدين خطاب كردند . در اين هنگام گروهى از معتقدان صادق سيد كه سردسته‌شان مشهدى حيدر پاچنارى زورخانه‌كار و پهلوان بود به بدخواهان سيد نهيب زدند ؛ آنان را به سكوت و گريز ناچار كردند ، و واعظ آزاده را با سلام و صلوات و حرمت تمام به خانه رساندند .\r\nروزى نيز طرفداران استبداد و روحانى نمايان قشرى كه با او دشمنى مى - كردند چند نفر از شريران را به پول فريفتند كه سيد را پس از بيرون شدن از مسجد مضروب و مجروح كنند . طرفدارانش از بدانديشى آنان آگاه شدند و رها نكردند كه آن‌روز به منبر رود . پس از آنكه مستمعان ديرى به انتظار نشستند و سيد به مسجد نرفت سيد يعقوب شيرازى كه بعدها نام خانوادگى انوار اختيار كرد و نمايندهء مجلس شد جاى وى به منبر رفت و موعظه كرد . چون از مسجد بيرون شد آن شريران كوردل به گمان اينكه سيد جمال هم اوست ، سرش را به ضرب قداره شكافتند . بارى ، سيد به تربيت عقلانى و اجتماعى عامه مردم بر اطلاق ، و واداشتن ايشان به كار و كوشش ، و پرهيز دادنشان از خرافات و بيكارگى شوق فراوان داشت و از تكفير واعظانى كه به منظور استمرار و مداومت منافع و موقع خود از تخدير فكرى مردم شرم نمىداشتند نمىهراسيد . اگر تحريك برخى از ملايان قشرى خودنگر فريبكار ، دسته‌هايى از عوامان را به بدگويى سيد جليل برمىانگيخت گروه‌گروه مردم هشيار هوادار او مىشدند و شنيدن گفته‌هايش را از هركار صوابى واجب‌تر مىشمردند . ازاين‌رو در هرمسجد و تكيه‌اى كه سيد به منبر مىشد جاى سوزن انداختن باقى نمىماند و كار به جايى رسيد كه عده‌اى از مردمان بيكار يا كم مزد يكى دو ساعت پيش از شروع مجلس وعظ ، در مسجد جا مىگرفتند و همين كه سيد وارد مسجد مىشد جاى خود را به كسانى كه دير رسيده بودند و شيفتهء بيانات وى بودند مىفروختند .\r\n\r\n","description":"","footnote":"","page_name":" 19 ","page_number":47},
  {"content":"\r\n\r\nسيد جمال نيز وقتى شوق و بيتابى روزافزون مردم را به شنيدن سخنان خود درمىيافت در زبان‌آورى دليرتر و گستاخ‌تر مىشد چنان كه غالبا در دل شنوندگان بيم مىافتاد كه مبادا دولتيان دهانش را بدوزند يا در خفا معدومش كنند .\r\nروزى وقتى مستمعان يكسره چشم به دهان او دوخته بودند و خويش را فراموش كرده بودند ناگهان صدايش را بلند كرد و گفت : « اى مردم ، اى كسانى كه كار خود را رها كرده‌ايد و در اينجا جمع آمده‌ايد ، مىدانيد در اين شوريده‌حالى به چه چيز بيش از ديگر چيزها نياز داريد ؟ »\r\nاز كسى آوازى برنيامد . سيد خروشيد و گفت : « به شما بىخبران تن به خوارى و ستم سپردگان مىگويم ، جواب بدهيد ، مىدانيد در اين روزگار وانفسا به چه چيز بيش از ديگر چيزها احتياج داريد ؟ »\r\nگروهى گفتند : دين ، جمعى آواز دادند : دانش ؛ و عدهء ديگر نيز چيزهاى ديگر گفتند . سيد برايشان نهيب زد كه : چقدر ساده‌لوحيد ، چقدر غافليد ، چقدر از كاروان تمدن دور افتاده‌ايد ، اينها كه گفتيد البته همه خوبست اما واجب‌تر از اينها براى ما « قانون » است . فهميديد چه گفتم ؟ باز مىگويم : قانون . چند لحظه دربارهء قانون فكر كنيد شايد بفهميد چه فايده دارد .\r\nسيد پس از اينكه دمى چند شنوندگان را به انديشيدن واداشت گفت : « حالا كه فهميديد بگوييد براى جامعهء ما چه چيزى واجبتر از همه چيز است ؟ » مستمعان هم‌آواز با صداى بلند گفتند : قانون . واعظ گفت : من به اين‌طور جواب دادن قانع نمىشوم . زن و مرد بايد باهم بگوييد و چنان بلند بگوييد كه صدايتان به گوش آنهايى كه بايد برسد ، برسد . زن و مرد فرياد كشيدند : قانون .\r\nآنگاه سيد گفت : « دوبار هم آن‌طور كه من كلمهء قانون را تلفظ مىكنم بگوييد تا در ذهنتان بهتر نقش ببندد . بگوييد : قاف الف قا ، نون و واو پيش نون . . .\r\nقانون . همهء شنوندگان به شيوه‌اى چنان كه سيد فرموده بود كلمه قانون را هيجى كردند . آنگاه واعظ دلير معنى و فوائد قانون را با كلمات و جملات ساده و همه\r\n\r\n","description":"","footnote":"","page_name":" 20 ","page_number":48},
  {"content":"\r\n\r\nاز چپ به راست : حاجى ميرزا محمود تاجر اصفهانى كه از مشروطه‌طلبان بود ، حاجى سيد عبد الحسين ملك المحققين ، سيد جمال الدين اصفهانى ، سيد حبيب اشرف الذاكرين ، شيخ مهدى كتابدار ، ايستاده ناشناخته\r\nكس فهم به تفصيل بيان كرد . صفير كلمهء قانون چنان از سينه ستمرسيدگان حاضر در مجلس وعظ برآمد تا چنان كه سيد جليل مىخواست طنينش به گوش بسيارى از جباران رسيد و در دلشان وحشت افگند . راست اينست كه پيش از ظهور سيد و شروع خطابت او مردم كوچه و بازار از سياست و حكومت و حقوق اجتماعى خود هيچ آگاهى نداشتند . اين خطيب با حميت بيداردل عامه را از خواب غفلت بيدار و هشيار كرد و به تحصيل حقوق خويش برانگيخت .\r\nشگفت اينكه وقتى خبر زبان‌آورى و مواعظ حكيمانهء واعظ جليل حقگوى به حرمسراى شاهى رسيد زنان حرمسرا از مظفر الدين شاه به اصرار و زارى خواستند كه اجازه دهد سيد جمال هرهفته ، و ايام سوگوارى هرروز به دربار برود و براى\r\n\r\n","description":"","footnote":"","page_name":" 21 ","page_number":49},
  {"content":"\r\n\r\nايشان روضه بخواند و وعظ كند . مظفر الدين شاه حاجتشان را برآورد و تا زمانى كه شاه زنده بود سيد اين وظيفه را انجام مىداد .\r\n\r\nانگيزهء پيوستن سيد جمال به آزاديخواهان\r\nروزى يكى از دوستان سيد از او پرسيد : تو كه ملازاده‌اى و در خانواده‌اى مذهبى پرورش‌يافته‌اى چه شد كه به مشروطه‌خواهان پيوستى و مرد سياست شدى ؟\r\nجواب داد سببى چند موجب شد كه در راه رهايى خلق ستم‌رسيده از بيداد - گرى ظالمان بكوشم . اما مهمتر از همه اين بود كه زمانى كه درس مىخواندم و تازه جوان بودم روزى پگاه از ميدان اصفهان مىگذشتم . فراشى را ديدم كه بى - رحمانه با چند تركه بر سر و تن جوانى دهاتى مىكوبيد و وى را با لگد به دار الحكومه مىراند .\r\nجوان به زارى مىگريست و به تضرع مىگفت كه گناهى ندارد . اما گفته و ناله‌اش در دل سنگ آن ديوخوى بدكنش كه لباس سرخ فراشان بر تن ، و نشانى بر كلاه داشت اثر نمىكرد .\r\nديرى نگذشت كه گروهى از رهگذران جمع شدند و گناه جوان را پرسيدند .\r\nفراش گفت : او را به گناه فعل حرام عرق خوردن به دار الحكومه مىبرد تا مجازاتش كنند . جوان به شيون درآمد و سوگندها خورد كه هرگز عرق نديده و نخورده است . اما سخنش مسموع و قبول نمىافتاد . فراش پىدرپى به او فحش و ناسزا مى - گفت و چوب بر تنش مىزد . مردم گفتند بگذار تا دهانش را بو كنيم اگر بوى عرق از آن برآمد او را به دار الحكومه ببر .\r\nچون دهان جوان را بوييدند دانستند كه فراش به او تهمت ناروا بسته است .\r\nاما جوان بيچاره را رها نكرد و گفت به چشم خود ديدم كه اين جوان دهاتى صبح پيش از برآمدن خورشيد آب خورد و اين نشان اين است كه عرق خورده . مختصر ، پادرميانى و التماس آن جمع براى رهايى دهاتى بيگناه مفيد نيفتاد . آن بدسرشت ددخوى همچنان بر سر او چوب مىزد ، فحش مىداد و وى را به دار الحكومه\r\n\r\n","description":"","footnote":"","page_name":" 22 ","page_number":50},
  {"content":"\r\n\r\nكشاند . اين منظره رقت‌انگيز چنان در من اثر كرد كه از همان وقت با خدا و وجدان خود پيمان بستم كه تا نفسم برمىآيد با ظلم و ظالمان مبارزه كنم .\r\n\r\nعوامل استقرار مشروطيت در ايران\r\nبارى ، گفته‌هاى پرشور و هيجان‌آفرين اين سيد جليل دلير در دلها آتش آزاديخواهى و حكومت قانون برافروخت . چنان كه مردم براى به‌دست آوردن آزادى و رهايى از بند ستمگرى آمادهء هرگونه فداكارى و جانبازى شدند .\r\nهم او بود كه نخستين بار لفظ مشروطه را بر سر زبانها انداخت و مردم را برانگيخت كه به جاى تشكيل عدالتخانه طلبكار مشروطيت و حكومت قانون شوند .\r\nمحققان تغيير رژيم ايران را از استبداد به مشروطيت اثر عوامل پيروزى دولت تازه به دوران رسيده ژاپن بر روسيه ، نشر افكار آزاديخواهى وسيلهء باز آمدگان از سفر فرنگ ، رفت‌وآمد كارگران ايران به روسيه ، آگاهى از اوضاع سياسى و اجتماعى آن مملكت ، چوب خوردن سيد هاشم قندى به دستور علاء الدوله حاكم تهران ، كوشش پردوام و قابل تحسين و ستايش پيشوايان مذهبى ، و مواعظ پر اثر سيد جمال الدين واعظ شهير اصفهانى و عوامل ديگر شمرده‌اند . البته همهء اينها اثر بسيار داشته اما مىتوان باور داشت كه بتحقيق در روييدن شاخ و ريشه و بر افشاندن و تناور شدن نهال آزادى ايران و رهايى ملت ، نهيب‌هاى تندرآساى سيد جمال از جمله عوامل مؤثرتر بوده است .\r\nوى عامه را از خواب غفلت بيدار كرد ، به هيجان آورد و به جانبازى بر - انگيخت . وقتى علاء الدوله حاكم تهران پاى سيد هاشم قندى را به فلك بست مردم به اين بهانه آغاز جهاد كردند . از سختگيريها ، بگيروببندها ، زجرها ، كشتارهاى عين الدوله 11 داماد مظفر الدين شاه و علاء الدوله نهراسيدند ، تن به بلا دادند ، و زن و مرد ، پير و جوان ، مجتهد و بىسواد همه جانانه به مبارزه برخاستند .\r\n\r\n","description":"","footnote":"","page_name":" 23 ","page_number":51},
  {"content":"\r\n\r\nايستاده از راست به چپ : سيد محمد على شوشترى ، عبد الله كاوه ، مهندس الممالك\r\nآرى يكى از عوامل مهم استقرار مشروطيت ايران خطابه‌هاى آتشين سيد واعظ بود . وى عاشقانه پروانه‌وار خويش را در آتشى كه خود برافروخته بود افگند و خاكستر كرد .\r\nدر زمان پادشاهان قاجار بسيار گنهكاران يا بيگناهان چوب خوردند ؛ ديدگانشان به نشتر بركنده شد ، يا كشته شدند ، و نه فريادشان اثر كرد ، و نه مردم به هم برآمدند . اما چوب خوردن سيد قندى بر اثر فريادزدنها و سينه خراشيدنهاى سيد جمال اثرى عظيم كرد و بساط استبداد را برچيد .\r\nچون اين واقعه با سرگذشت و سرنوشت اين خطيب زبان‌آور پرشهامت آميختگى و مناسبت تمام دارد ، ازاين‌رو شرح آن را مىآورد :\r\n\r\n","description":"","footnote":"","page_name":" 24 ","page_number":52},
  {"content":"\r\n\r\nبر اثر آغاز شدن جنگ ميان روس و ژاپن بسيارى از واردات تجارى روسيه به ايران كاهش يافت و گران شد .\r\nترقى قيمت قند از يك من پنج قران به هشت قران و بيشتر رسيد . چون مورد نياز عامه بود بيش از همه بر مردم سنگينى كرد . اهالى تهران به علاء الدوله حاكم پايتخت شكايت بردند . او كه به دستور عين الدوله صدراعظم وقت بر اين نيت بود كه از بازاريان و ملايان زهره‌چشم بگيرد روز دوشنبه چهاردهم شوال 1323 قمرى ، هفده نفر از بازرگانانى را كه در خريد و فروخت قند دخالت داشتند به دار الحكومه احضار كرد و چند نفر آنها را به فلك بست .\r\nدر آن هنگامه حاج سيد هاشم قندى تاجر معروف كه به پرهيزگارى و درستكارى و نيكنامى معروف ، و مردى شصت و هفت ساله بود وارد شد . علاء الدوله به تندى و تلخى پرسيد : « چرا قند را احتكار كرده‌اى و گران مىفروشى ؟ بايد تعهد كنى كه از اين ساعت قند را منى پنج قران به مردم بفروشى . » سيد هاشم قندى كه به سبب كارهاى خيرش مورد احترام همهء مردم تهران بود گفت : « من بيش از صد كيسه قند در انبار ندارم ، آنها را پيشكش مىكنم و از تجارت قند دست مىكشم و از اين پس در اين كار هرگز دخالت نمىكنم . »\r\nجواب صحيح و راست سيد هاشم بر علاء الدوله كه به تيزچشمى و بدزبانى و بىرحمى معروف بود گران آمد .\r\nاز سوى ديگر سعد الدوله وزير تجارت كه در باطن با علاء الدوله عناد سخت داشت وقتى از بدرفتارى حاكم نسبت به بازرگانان قند آگاه شد كسى را نزد وى فرستاد و او را از بىاحترامى كردن به سيد هاشم برحذر داشت .\r\nهنوز فرستادهء سعد الدوله بيرون نرفته بود كه حاج سيد اسماعيل خان سرهنگ توپخانه كه در تجارت قند دست داشت وارد دار الحكومه شد و چون بر حاكم تعظيم نكرد مورد عتاب قرار گرفت . كار گفتگوى علاء الدوله با سيد و سرهنگ به طول انجاميد و چون سيد هاشم همچنان دليرانه جوابهاى صريح و درشت مىداد حاكم\r\n\r\n","description":"","footnote":"","page_name":" 25 ","page_number":53},
  {"content":"\r\n\r\nمتغير شد و از خيره‌سرى و خودرايى دستور داد كه اين دو را فلك كنند . پنج نفر فراش به چوب زدن بر پاى سيد و سرهنگ پرداختند .\r\nدر اين هنگام حاج مير علينقى پسر ارشد سيد هاشم وارد شد و چون پدرش را در چنان حال ديد بىاختيار خويش را روى پاى وى افگند . به دستور حاكم او را نيز پانصد ضربه چوب زدند .\r\nبازرگانان وقتى از بىپروايى و سبكسرى و گستاخى و رفتار ديوانه‌وار علاء الدوله آگاه شدند به نشان اعتراض بازار را بستند و غوغا برآوردند . مشير الدوله كه وزير خارجه و در واقع معاون صدراعظم بود به اميد اينكه با ترضيهء خاطر سيد هاشم و ديگر بازرگانانى كه حاكم كوردل به ايشان بىاحترامى كرده بود از وقايع سوء ديگر پيشگيرى كند كسى را نزد علاء الدوله فرستاد تا بازرگانانى را كه در دار الحكومه بودند پيش وى فرستد .\r\nاز سوى ديگر سعد الدوله از سوء رفتار حاكم نسبت به بازرگانان به عين - الدوله صدراعظم سخت اعتراض كرد و چون جوابهاى تلخ و تند شنيد به جانبدارى بازرگانان پرداخت . گرچه وزير خارجه از سيد هاشم و ديگر كسان كه مورد اهانت قرار گرفته بودند عذرها خواست و تعهد كرد كه علاء الدوله را به پوزش‌خواهى وادار كند اما بازاريان خاموش نماندند ، و ساعت به ساعت نارضايى مردم آشكارتر و اعتراض شديدتر مىشد . دسته‌دسته به مسجد شاه روى آوردند . و ديرى نپاييد كه سراسر صحن مسجد از ناراضيان انباشته شد . روحانيان بزرگ نيز همه به نشان همدردى در مسجد حضور يافتند و در دادخواهى شركت جستند . سيد ابو القاسم امام جمعه نيز آمد و با مردمان هم‌آواز شد و خلق را به مقاومت در برابر زورگويى و جسارت علاء الدوله و صدراعظم برانگيخت ؛ اما در باطن جز ترساندن و پراكندن مردم و كمك به عين الدوله منظورى نداشت . ازاين‌رو به گروه كثيرى اراذل كه فرمان - بردارش بودند دستور داد كه چون گويد : بكوبيد و بگيريد و ببنديد ، با گرز و قمه و چاقو به مردم حمله كنند .\r\n\r\n","description":"","footnote":"","page_name":" 26 ","page_number":54},
  {"content":"\r\n\r\nعلما هم راى شدند كه سيد جمال واعظ اصفهانى كه مواعظش شورها و شررها در دلها افگنده بود و مردمان را براى مبارزه با ستمگران آماده كرده بود ، و ميان طبقات مردم نفوذ و حرمت بسيار داشت ، بر منبر شود و از ستمى كه بر گروهى بازرگانان نيكنام رفته بود اعتراض و دادخواهى كند . سيد ابو القاسم امام‌جمعه بيش از ديگر روحانيان حاضر در مسجد ، سيد جمال را به منبر شدن تشويق مىكرد و به وى گفت سخن را چگونه آغاز كند ، چه بگويد ، و تا كجا پيش رود .\r\nاما سيد جمال رضا نبود . گفتى دريافته بود كه ترغيب امام‌جمعه خالى از سوءنيت و مفسدت نيست ، و خطر به دنبال دارد . سيد حسن صاحب الزمانى كه از علماى باريك‌انديش و تجربت آموخته و نيك و بد ديده بود نيز از تشويق امام‌جمعه سخت بدگمان شد و سيد جمال را از منبر رفتن منع كرد ؛ اما علما اصرار ورزيدند ، و سيد ناچار رضا ، و به منبر شد .\r\nپس از حمد بارىتعالى و نعت پيغمبر اكرم موعظت خويش را با اين آيهء مباركه :  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ ،  « * » آغاز كرد . سپس به مذمت بيدادگرى و لزوم برقرارى و استقرار عدل و داد در جوامع بشرى پرداخت . اندك‌اندك چنان كه عادتش بود در سخن درشت گفتن دلير و بىپروا شد و گفت : همه مجتهدان مسلمى كه در اين مكان مقدس گرد آمده‌اند و نايب امام زمانند معتقدند كه ظلم مذموم است ، و متحد شده‌اند كه ريشهء ظلم را در ايران بركنند . اعليحضرت شاه اگر مسلمان است در اين نيت خير كه نفعش عايد همه مردم ايران است مساعدت مىكند و اگر . . .\r\nوقتى سخن سيد جمال به اينجا رسيد ، سيد ابو القاسم امام‌جمعه كه منتظر فرصت بود فرياد كشيد : « اى سيد بابى ، خفه شو ؛ كار گستاخى تو به اينجا رسيده كه به سلطان مسلمان ايران بىاحترامى مىكنى . . . » سيد مبهوت شد . اما خويش را\r\n\r\n\r\n","description":"","footnote":"\r\n( * ) آيهء 26 سورهء ص ؛ سورهء 38\r\n","page_name":" 27 ","page_number":55},
  {"content":"\r\n\r\nنباخت . گفت : « اين جمله شرطيه است . خداوند حكيم نيز در قرآن خطاب به پيغمبر اكرم فرموده است :  وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ .  » « * » . من هرگز بىاحترامى به شاه نكردم اين جملهء شرطيه است . . .\r\nامام‌جمعه كه مىدانست اگر اين دم بگذرد فرصت و بهانه از دستش مىرود فرياد كشيد : مردم ، چه آرام نشسته‌ايد ، بكوبيد ، بگيريد ، ببنديد ! بدين نهيب مزورانه و شرانگيز اراذلى كه در گوشه و كنار مسجد نشسته و منتظر فرمان بودند با گرز و شمشير و قمه و چاقو و چوب به مردم حمله بردند . هواداران سيد نيز متقابلا به سوى امام‌جمعه و پيروانش تاختند ، نزديك بود كه هواداران امام‌جمعه پراگنده شوند كه به اشاره نظام العلما چندين ظرف كر را كه آهنى و روى چهار چرخ‌سوار بود به حركت درآوردند . صدايى مهيب از آن برخاست ؛ و فراشباشيان طرفدار امام‌جمعه فرياد كردند كه براى كوبيدن و كشتن معاندان امام‌جمعه از ميدان ارك توپ آتشبار فرستاده‌اند . اجتماع‌كنندگان در مسجد بدين گفتهء دروغ ترسان ، و پراكنده شدند . امام‌جمعه و همدستانش بدين فريب و نيرنگ از خطر رستند و دگربار نيرو گرفتند .\r\nچند تن از طلاب ، سيد عبد الله بهبهانى 12 را به مسجد مروى بردند و دسته‌اى ديگر سيد محمد طباطبائى را به منزلش رساندند . سيد جمال مبهوت و بىحال در آن محل پرخطر ايستاده بود . عبد الهادى فرزند كوچك طباطبائى وى را در پناه گرفت و به خانه برد . چون به حال آمد آزاديخواه بزرگ سيد محمد طباطبائى 13 وى را دلدارى داد .\r\n\r\nمهاجرت روحانيان آزاديخواه به زاويهء عبد العظيم\r\nبارى ، عين الدوله و علاء الدوله از خدمت بزرگى كه امام‌جمعه به ايشان\r\n\r\n\r\n","description":"","footnote":"\r\n( * ) آيهء 65 سورة الزمر ؛ سورهء 39\r\n","page_name":" 28 ","page_number":56},
  {"content":"\r\n\r\nكرده بود و بدين افسون مايهء وحشت و پراكندگى آزادىطلبان شده بود غرق شادى شدند . از سوى ديگر عده‌اى از علماى بزرگ مانند حاج شيخ مرتضى آشتيانى آقا سيد جمال افجه‌اى ، و بسيارى ديگر در خانهء طباطبائى به مشورت و چاره‌انديشى نشستند . چون ماندن در تهران را در چنان شرايط ناهموار و دشوار ، مصلحت خويش ندانستند به منظور پيشگيرى از تصادمات ديگر ، مناسب آن دانستند كه به زاويهء عبد العظيم مهاجرت كنند . لاجرم روز چهارشنبه شانزدهم شوال 1323 برابر بيست و دوم آذر 1284 طباطبائى و پسرانش ، بهبهانى و پسرانش ، سيد جمال الدين افجه‌اى ، صدر العلما ، محمد صادق كاشانى ، حاج شيخ مرتضى ، ميرزا مصطفى ، شيخ محمد رضاى قمى ، و عده‌اى ديگر به زاويهء حضرت عبد العظيم رفتند و همان روز گروهى از واعظان و بازرگانان به ايشان پيوستند ، و با اينكه توليت دو مدرسه دار الشفا 14 و صدر با امام‌جمعه بود طلبه‌هاى اين دو مدرسه به پيروى دادخواهان به زاويهء عبد العظيم رفتند . سيد جمال بنا به توصيهء سيد محمد طباطبائى در خانهء ناظم الاسلام كرمانى 15 پنهان شد .\r\nچون محل اقامتش بر دبير حضور ( قوام السلطنه بعد ) معاون عين الدوله معلوم ، و طباطبائى از اين امر آگاه شد پسرش محمد صادق را نزد وى فرستاد كه به زاويهء عبد العظيم برود و به ديگر مهاجران بپيوندد . سيد جمال از بيم آنكه شناخته شود نرفت ؛ و چون اقامتش در خانهء ناظم الاسلام خالى از خطر نبود شبانه او را با لباس مبدل به خانهء حاج عبد الحسين تاجر اصفهانى واقع در بازارچهء كربلائى عباسعلى منتقل كردند . حاجى با اينكه از دوستان قديم سيد بود از اينكه مقصر دولت را به خانه‌اش برده‌اند مشوش و بيمناك شد . از اين جهت واعظ آزاده را شب بعد پس از تغيير دادن لباس و قيافه به خانهء حاج ميرزا يحيى دولت‌آبادى 16 بردند . دولت - آبادى به مهربانى و گرمى وى را پذيرا شد . اما آنجا نيز نماند و پس از دو روز دگربار به خانهء ناظم الاسلام منتقل شد .\r\nبارى ، دو روز پس از مهاجرت عدهء كوچندگان قريب دو هزار نفر شد و\r\n\r\n","description":"","footnote":"","page_name":" 29 ","page_number":57},
  {"content":"\r\n\r\nنيرو يافتند . عين الدوله بيمناك شد و كوشيد ميانشان جدايى افگند . نتوانست . يك روز سرد امير بهادر جنگ با دويست سرباز به قصد بازگرداندن مهاجران به عبد العظيم رفت و كوشيد به نرمى و مدارا يا زور و جبر ، آنان را به پايتخت باز - گرداند . نتوانست . عين الدوله به منظور پيشگيرى از وقايع تلخ‌تر و دشوارتر از در نرمى درآمد و گفت مستدعيات خود را بنويسند . آنان به وى اعتماد نكردند .\r\nسرانجام پس از رفت‌وآمدها و گفتگوهاى مكرر ، مهاجران تقاضاى خود را بوسيلهء سفير عثمانى به عرض شاه رساندند .\r\nمظفر الدين شاه پذيرفت و به صدراعظم دستور داد كه آنان را به احترام زياد بازگرداند . عين الدوله ناچار شد و روز جمعه بيست و دوم دى برابر شانزدهم ذى - القعده امير بهادر وزير دربار ، وليخان نصر السلطنه ، شمس الملك ( پسر عين الدوله ) ، اقبال الدوله ، و چند نفر ديگر را با كالسكه‌هاى سلطنتى براى بازگردانيدن علما به زاويهء عبد العظيم فرستاد . سه ساعت مانده به ظهر حاج شيخ محمد واعظ 17 در آنجا به منبر رفت و دستخط شاه را كه حاكى از پذيرفتن مستدعيات آنان بود خواند .\r\nمجاهدان مهاجر شاديها كردند و به شاه دعا نمودند ، و فرياد كشيدند زنده باد پادشاه اسلام ، زنده باد ملت ايران ؛ و ظاهرا اين نخستين بار بود كه بر اثر تبليغات و تلقينات سيد جمال غريو زنده باد ملت در فضاى ايران طنين‌انداز شد . يك ساعت بعد از ظهر كاروان مهاجران از زاويهء عبد العظيم روانهء تهران شد . گفتنى است در اين‌روز جمعيت كثيرى پياده و سواره از پايتخت به استقبال علما رفتند .\r\nدر آخرين روزى كه پيشوايان و رهبران مشروطيت در زاويهء عبد العظيم بودند ناظم الاسلام و معين العلماى اصفهانى ، سيد جمال را به آنجا بردند . وى ساعتى آنجا بود . سيد جمال واعظ و سيد جمال افجه‌اى در كالسكه‌هايى كه عين الدوله براى باز - گشتن علما فرستاده بود ننشستند و بر استر سوار شدند . سيد نخست در خانهء افجه‌اى فرود آمد ، پس از آن مردم با حرمت گزارى او را به خانه‌اش رساندند .\r\n\r\n","description":"","footnote":"","page_name":" 30 ","page_number":58},
  {"content":"\r\n\r\n\r\nتبعيد شدن سيد جليل به قم\r\nعين الدوله چون به راستى از دليرى و زبان‌آورى و نفوذ سيد جليل ميان مردمان بيمناك بود ، در اواخر ماه بهمن به نير الدوله كه پس از علاء الدوله حاكم تهران شده بود فرمان داد كه او را به مشهد تبعيد كند . نير الدوله به حاج شيخ مرتضى كه بزرگمردى بنام بود ، نامه‌اى نوشت و از او خواست كه سيد را به رفتن مشهد وادارد .\r\nطلبه‌ها چون آگاه شدند اعتراض كردند . سيد محمد رضاى مساوات نيز با سفر كردن خطيب دلير رضا نبود و خواست مردم را عليه عين الدوله بشوراند . طباطبائى و بهبهانى مانع شدند و بهبهانى به منظور جلوگيرى از ظهور حادثه‌اى حاد وسيلهء شيخ مهدى واعظ به صدراعظم پيغام فرستاد كه از اين خيال درگذرد . او نپذيرفت و گفت : « اگر آرام و بىصدا از پايتخت بيرون و به مشهد برود پس از سپرى شدن ايام عزادارى عاشورا ، اجازه مىدهد كه باز به تهران برگردد ؛ اما اگر فرمان نبرد خونش به گردن خود اوست . » ضمنا يكى از كالسكه‌هاى سلطنتى را با هزار تومان براى وى فرستاد . سيد پول را نگرفت و به آورنده گفت : « به خداوندگار خود بگو ، بر من كه در راه مصلحت مردم از باختن جان پروا ندارم ننگ است كه از دست دشمن مردم چيزى بستانم . »\r\nبهبهانى كه مىدانست عين الدوله مردى خودراى و مغرور است ؛ هرچه گويد مىكند و بيمى به دل راه نمىدهد ، آن سيد جليل را جاى رفتن به مشهد ، به عزيمت قم رضا كرد . خطيب آزاده چون براى مخارج اين سفر اجبارى پول نداشت ناچار از شيخ حسن دلال كه همسايه‌اش بود هفتاد تومان به وام گرفت و روز دوشنبه سىام بهمن 1284 برابر 26 ذى حجه 1323 هجرى قمرى با پسر ارشدش محمد على و نوكرش مهدى در كالسكه‌اى كه به كرايه گرفته بود نشستند و روانه شدند . در وقت خداحافظى با بهبهانى و طباطبائى رو به اين دو روحانى آزاديخواه كرد و گفت :\r\n« اگر بدانم مراد ما به كشته شدن من برمىآيد و ملت ستمديده ايران بدين فديهء\r\n\r\n","description":"","footnote":"","page_name":" 31 ","page_number":59},
  {"content":"\r\n\r\nناقابل از چنگ استبداد و ستم مىرهد و به آزادى نايل مىشود ، من به شوق و ارادت از سر جان برمىخيزم . »\r\nدر قم اعتضاد الدوله حاكم آنجا در حق وى به انصاف و مدارا رفتار كرد . سيد در قم سه بار بيشتر منبر نرفت ، به موعظه‌هاى ساده اكتفا كرد و از سياست و حكومت سخنى نگفت .\r\nپس از سپرى شدن دو هفته ، شاه وسيلهء زنان خود از تبعيد سيد جليل آگاه شد و به نير الدوله حاكم تهران دستور فرمود كه محترمانه وى را به پايتخت دعوت كند . به هنگام بازگشتن سيد جمعيت بسيارى از مردم تا زاويهء عبد العظيم به پيشواز رفتند . او غروب روز جمعه سيزدهم محرم وارد زاويهء عبد العظيم شد و از آنجا به تهران آمد .\r\n\r\nشهادت سيد عبد الحميد\r\nحاج شيخ محمد واعظ اصفهانى به سبب صفاى باطن و پرهيزگارى و بيباكى كه در بيدار و هشيار كردن عامه داشت ميان طبقات مختلف مردم محبوب و مورد توجه خاص بود . ازاين‌رو عين الدوله كه از نفوذ معنوى وى سخت انديشناك بود به دستگيريش مصمم شد . دو ساعت برآمده از روز چهارشنبه نوزدهم تيرماه 1285 برابر هيجدهم جمادى الاول 1324 قمرى ، وقتى اين پارسا مرد پاكيزه باطن سوار بر خرش بود و همراه نوكرش از محلهء سرپولك مىگذشت ، سربازان به فرمان صاحب‌منصبشان سلطان ميرزا احمد خان راه را بر او گرفتند . چون شيخ واعظ و سربازان و فراشان نزديك مدرسهء حاج ابو الحسن معمارباشى رسيدند و طلاب مدرسه دريافتند كه قصد سربازان بردن حاج شيخ محمد واعظ است ، غوغا كردند . اهل محل نيز به حمايت واعظ آماده ستيزگرى شدند . ميرزا احمد خان صاحبمنصب ، به اميد رهايى از آن ازدحام شيخ واعظ را پياده كرد ، و به كمك سربازان به قراول خانه‌اى ( پاسدارخانه ) كه در آن نزديكى بود رساند ، و در اتاقى نگاه داشت . خبر به آقا سيد عبد اللّه بهبهانى بردند . او پسرش سيد احمد و عدهء زيادى از طلاب را براى\r\n\r\n","description":"","footnote":"","page_name":" 32 ","page_number":60},
  {"content":"\r\n\r\nآزاد كردن حاج شيخ محمد واعظ اصفهانى فرستاد . اهل محل نيز آمادهء مبارزه شدند . در اين هنگام شيخ حسين اديب الذاكرين بر فراز سكويى رفت و با جملاتى هيجان‌انگيز مردم را به رهانيدن حاج شيخ محمد برانگيخت . خون در تن ايشان جوشيد ؛ به قراولخانه حمله بردند و به يك نهيب شيخ واعظ را آزاد كردند . سلطان احمد خان دستور داد كه سربازان ، شيخ را به ضرب گلوله بكشند . هيچكس فرمان نبرد . چون آنان را بيم داد سربازان از سر ناچارى بىهدف چند تير رها كردند .\r\nاتفاق را تيرى به ران شيخ حسين اديب الذاكرين - كه بعد به اديب المجاهدين ملقب شد - اصابت كرد و روى زمين درغلتيد .\r\nرنگ خون ، خون طلاب و مردم را به جوش آورد و سيد عبد الحميد طلبه كه اتفاقا همان لحظه از مجلس درس ميرزا محمد تقى مجتهد گركانى بازگشته بود و روزه‌دار بود ، بىتاب شد . رو به سلطان كرد و گفت : « اى بىحميت ظالم ، چرا اين خطيب عالم را به خاك و خون كشيدى ؟ مگر او ذاكر و نوكر حضرت سيد الشهدا نبود ؟ . »\r\nبدين عتاب تلخ خشم بر سلطان احمد خان غالب ، و خردش زايل شد . تفنگ يكى از سربازان را گرفت ؛ تيرى به سوى سيد عبد الحميد رها كرد كه بر اثر آن سيد نقش بر زمين شد و دمى بعد جان سپرد .\r\nحاج شيخ محمد واعظ ريش و روى خود را به خون او خضاب كرد و بناى گريه و شيون نهاد . چون بيم بود كه مردمان يكباره برآشوبند ، سيف الدين ميرزا مدير توپخانه كه در اين هنگام با عده‌اى از قزاقان به يارى سلطان احمد خان آمده بود نعش سيد عبد الحميد را ربود . اما مردم قزاقان را رها نكردند و على كوهى كه جوانمردى متعصب و عيار بود به قهر جسد را پس گرفت و آن را به مدرسهء حاج ابو الحسن رساند .\r\nبهبهانى چون از كشته شدن سيد عبد الحميد آگاه شد به مسجد جامع آمد .\r\nديرى نپاييد بيشتر بزرگان دين ، در اين مسجد اجتماع نمودند . نعش را نيز بدان\r\n\r\n","description":"","footnote":"","page_name":" 33 ","page_number":61},
  {"content":"\r\n\r\nجا بردند . در اين هنگام ناگهان بيرون مسجد صداى تير تفنگ در فضا پيچيد .\r\nمردم سراسيمه شدند و گريختند . مسجد خالى شد و جز سيد عبد الله بهبهانى كه چون كوهى همچنان بر جاى خود نشسته بود كسى در آنجا نماند .\r\nروز جمعه بيستم جمادى الاول 1324 در برخورد ديگرى كه ميان آزادى - خواهان و سربازان روى داد حاج سيد حسين نيز به تير قزاقان شهيد شد . مأموران صدراعظم آب روان مسجد جامع ، محل اجتماع آزاديخواهان را به روى قانون طلبان بستند و بردن هرگونه خوراكى را به مسجد منع كردند . در چند روزى كه مردم در مسجد جمع بودند بر اثر سختگيرى صدراعظم زمان به زمان وضع آنان دشوارتر مىشد . سرانجام پس از چند روز مقاومت جمع آمدگان در مسجد به اصرار و سوگند سيد عبد الله بهبهانى پراگنده شدند . اما پيشوايان روحانى همچنان در آنجا ماندند و در كار تأسيس عدالتخانه اصرار مىورزيدند . پس از مشورت با هم چون دريافتند كه ماندنشان در پايتخت مصلحت نيست ، روز دوشنبه 23 جمادى الاول 1324 عده‌اى از آنان چون طباطبائى و پسرانش ، بهبهانى و پسرانش ، سيد جمال افجه‌اى ، حاج شيخ مرتضى ، صدر العلما ، ميرزا ابو القاسم طباطبائى ، شيخ عبد الرحيم ، آقا ميرزا محسن ، و جمعى از طلاب ، جمعا قريب دويست نفر به نشان اعتراض از تهران به قم مهاجرت كردند و به دنبال ايشان قريب پانصد تن از طلاب و سادات از پايتخت بدان شهر رفتند .\r\nمردم پايتخت وقتى از مهاجرت علما آگاه شدند بىتابيها كردند . چون از سخط و خشم عين الدوله سخت انديشناك و بر جان خود بيمناك بودند ، روز پنجشنبه 27 تير برابر 26 جمادى الاول نخست پنجاه تن از آزادىطلبان در سفارت انگليس متحصن شدند . چهار روز بعد عدهء ايشان به 858 نفر ، و سه روز بعد به پنج هزار تن رسيد و بيش از ده روز نگذشته بود كه شمارهء متحصنان در سفارت انگليس سيزده هزار نفر و بيشتر شد .\r\nچون نارضايى و غوغاى مردم پايتخت شديدتر شد شاه با خواسته‌هاى آنان\r\n\r\n","description":"","footnote":"","page_name":" 34 ","page_number":62},
  {"content":"\r\n\r\nموافقت ، و عين الدوله را عزل كرد .\r\n( نهم جمادى الثانى 1324 ) ميرزا نصر الله خان مشير الدوله نايينى را جاى او نشاند و روز يكشنبه سيزدهم مرداد 1285 برابر چهاردهم جمادى الثانى 1324 مطابق پنجم اوت 1906 فرمان مشروطيت را امضا كرد . علمايى كه به قم مهاجرت فرموده بودند روز چهارشنبه 24 جمادى الثانى 1324 برابر 23 اسفند 1285 به تهران بازگشتند .\r\n\r\nپادشاهى محمد على شاه و دشمنىهاى او با مشروطه خواهان\r\nمظفر الدين شاه پس از قبول مشروطيت و امضا كردن فرمان آن دير نزيست و سلطنت به پسرش محمد على شاه 17 انتقال يافت . او در آغاز پادشاهيش با مجلسيان و آزاديخواهان موافق و همراه بود ، و مردمان آزاده وى را پشتيبان مجلس و نگهبان مشروطيت مىپنداشتند به همين سبب خطبهء جلوسش را سيد جمال واعظ خواند .\r\nاو پس از مدتى بر اثر بدآموزيهاى بيگانگان و درباريان زشتكارش ، دشمن سرسخت و آشتىناپذير آزاديخواهان شد . در آغاز مخالفتش با مشروطيت چون از نفوذ سيد جليل آزاده آگاه بود در انديشه افتاد كه به زر يا زور وى را با خود همداستان و موافق كند . بدين اميد يكى از درباريان را با كالسكهء سلطنتى به خانهء او فرستاد تا به نياوران برود و با وى ملاقات كند . اتفاق را سيد در آن ساعت با چند تن از آزاديخواهان بنام ، از جمله سيد محمد رضاى مساوات و ميرزا جهانگير خان 18 صور اسرافيل به گفتگو نشسته بود . آنان وى را از رفتن به نياوران برحذر داشتند از آنكه مىترسيدند محمد على شاه او را به بهانه‌اى نابود كند . اما سيد به اميد اينكه شاه را به نيروى بيان از دشمنى با مشروطيت و مشروطه‌خواهان برحذر دارد و به حمايت مجلس وادارد ، با پسرش محمد على به نياوران رفت . محمد على شاه وى را به گرمى پذيرفت و پس از دلجويى در حالى كه يك ورق بزرگ كاغذ لوله‌كرده در دستش بود ، - و آن قبالهء دهى بود كه مىخواست به او ببخشد - به وى گفت : « تو\r\n\r\n","description":"","footnote":"","page_name":" 35 ","page_number":63},
  {"content":"\r\n\r\nهرقدر توانستى به من و نزديكان من بد گفتى و زيان رساندى ، حالا نوبت آنست كه جبران كنى و سازگار شوى تا فايده‌ها بينى . اگر يادت باشد زمانى كه وليعهد بودم و به تبريز آمدى ، به تو نيكيها كردم و لقب صدر الواعظين به تو دادم . حالا قدرتم بيشتر است و مىتوانم سرت را به آسمان بسايم يا از تن جدا كنم . »\r\nسيد كه كاغذ را نگرفته و نگشاده دانست كه چيست ، گفت : « اى شاه ، اگر مردم پروانه‌وار دور من جمع مىشوند و احترام و حمايتم مىكنند و حرفهاى مرا باور مىدارند به خاطر اين است كه شريك رنج و راحتشان هستم . از آنها نمىگسلم و به ديگرى نمىپيوندم . اگر تصور كنند در برابر رشوت‌ستانى از پشتيبانيشان باز ايستاده‌ام و آنان را به حال خود رها كرده‌ام اعتمادشان از من سلب مىشود و از آن پس هرگز حرفهايم را باور نمىدارند و من هرگز اين خطا و گناه نمىكنم . »\r\nشاه وقتى دانست كه فسونسازيش با او در نمىگيرد و رام نمىشود بر سر خشم آمد ، روى از او برگرداند ، و با تغير اجازه داد با همان كالسكه كه آمده بود باز گردد . كالسكه در تاريكى شب به سرعت زياد در حركت آمد . اتفاق را در فاصلهء ميان قصر قاجار و قهوه‌خانه‌اى كه بر سر راه بود كالسكه واژگون شد . يك پاى سيد زير چرخ رفت و شكست و مدتى بسترى شد و رفتن به مسجد نمىتوانست . اما پسرش سيد محمد على آسيب بسيار نديد . كالسكه‌چى از بيم سخط شاه يكى از اسبهاى كالسكه را باز كرد ، بر آن سوار شد ، خود را به زوايهء حضرت عبد العظيم رساند ، و بست نشست .\r\n\r\nحضور سيد جمال بر مزار عباس آقا تبريزى\r\nدو ساعت گذشته از شب شنبه 21 رجب 1325 عباس آقاى تبريزى 19 ، ميرزا على - اصغر خان اتابك را كشت و خود را نيز به تير مقتول ساخت . آزاديخواهان مراسم چهلم شهادت عباس آقا را برپا داشتند . سيد جمال با اينكه هنوز از رنج شكستگى پا همچنان بسترى بود لنگ‌لنگان در اين مراسم شركت جست و خطابه‌اى بليغ و\r\n\r\n","description":"","footnote":"","page_name":" 36 ","page_number":64},
  {"content":"\r\n\r\nمؤثر در لزوم مبارزه با ستمگرى و جهاد با بيدادگران بيان فرمود .\r\nشكستگى پاى سيد پس از مدتى التيام يافت اما چنان كه دكتر گاله استاد جراحى دار الفنون پيش‌بينى كرده بود اندكى كوتاه‌تر از پاى ديگر ماند و واعظ آزاده تا پايان عمر مىلنگيد و تند راه رفتن و دويدن نمىتوانست .\r\n\r\nشادى آزادىخواهان از بهبود پاى خطيب كامل\r\nگفتنى است پس از اينكه سيد قدرت حركت و رفتن به مسجد بازيافت همهء آزادىطلبان و معتقدانش شادمان شدند و مدير روزنامهء حبل المتين تهران زير عنوان مژده نوشت :\r\n« جناب ركن المله و مؤسس بنيان الحريه ، و باب نجات الامه ، آقاى سيد جمال الدين كه شرح معالى و مفاخرش كران تا كران را احاطه نموده ، و نطق گهر - فشانش ملت ايران را از ذلت بندگى و رقيت نجات داده ، چندى بود به واسطهء يك اتفاق ناگوارى حليف بستر بودند و عامه و خاصه را از نعمت كلمات حكمت‌آميز آثار محروم داشتند . به حمد الله اين ايام ديدار جمله را به جمال خود منور فرموده و ماه مبارك صيام سه ساعت به غروب در مسجد شاه ملت را مستفيض خواهند نمود .\r\nبشتابيد به اين فيض عظيم و فراگيريد آن بيانات حكيمانه را كه وسيلهء نجات اين ملت اصغاى فرمايشات آن يگانهء دوران است و بس . »\r\n\r\nنيرنگ محمد على شاه براى آرام كردن سيد\r\nچون محمد على شاه خود از رام كردن سيد مأيوس شد به سفير روس توسل جست . سفير روزى به بهانهء تشويق از خطابه‌هاى بيداركنندهء سيد به خانه‌اش رفت پس از اظهار تعارفات معمول گفت : « امپراطور روسيه به پاس كوششهاى تو در بيدارى مردم غفلت‌زدهء ايران انفيه‌دان طلاى مرصعى برايت فرستاده است . » سيد دانست كه غرض سفير از چنان دروغپردازى چيست . آن را نگرفت . همين كه شب دررسيد و مردم براى شنيدن مواعظ او در مسجد شيخ عبد الحسين گرد آمدند بر منبر رفت و\r\n\r\n","description":"","footnote":"","page_name":" 37 ","page_number":65},
  {"content":"\r\n\r\nپيش از آنكه بدخواهان وى را به رشوت‌ستانى از سفير روس ، متهم كنند گفت : « اى مردم ، شاه چون نتوانست مرا با دادن رشوه از حقيقت گفتن و بيدار و هشيار كردن شما بازدارد به سفير روس متوسل شد . اما دوست و غمخوار شما به يارى پروردگار فريب او را نخورد و منحرف نشد . » آنگاه آمدن سفير را به خانهء خود و دادن انفيه دان طلا و آنچه ميان آنان رفته بود به راستى ذكر كرد .\r\n\r\nسنگربندى محمد على شاه در باغ شاه و توپ بستن به مجلس\r\nبارى ، محمد على شاه چون از آرام و رام كردن سران آزاديخواهان نااميد شد به تحريك نزديكان شرانگيزش آشكارا به ستيزگرى با مجلس و مجلسيان پرداخت . نخست پس از تهيهء مقدماتى ، ناگاه به روز پنجشنبه چهارم جمادى الاول 1326 برابر چهاردهم جوزا ( خرداد ) 1287 با هياهو به باغ شاه رفت .\r\nبيست هزار سپاهى گرد خود جمع آورد ، باغ شاه را اقامتگاه و سنگر خويش قرار داد و از مجلس خواست هشت تن : ميرزا جهانگير خان مدير روزنامهء صور - اسرافيل 20 ، ميرزا نصر الله ملك المتكلمين ، سيد محمد رضاى شيرازى مدير روزنامهء مساوات ، سيد جمال الدين واعظ اصفهانى ، ميرزا داود خان بهاء الواعظين ، و دو نفر ديگر را كه در راه برقرارى مشروطيت فداكاريها كرده بودند و از مظالم او بد مىگفتند ، به دو سپارد ؛ و در بدام انداختن سيد جمال و ملك المتكلمين سماجت و اصرار بيشتر داشت . ملك چون از پيام شاه و سماجتش در دست يافتن به او و سيد آگاه شد گفت : « خاك‌برسر مملكتى كه مشروطيتش به وجود يك كور و يك شل قائم باشد . » ( چنان كه در پيش گذشت پاى سيد بر اثر صدمهء چرخ كالسكه لنگ مانده بود و چشمان ملك المتكلمين آب آورده بود . )\r\n\r\nاستخاره كردن محمد على شاه\r\nاين هشت تن كه شاه مستبد دستگيرى و تسليم ايشان را خواستار شده بود با چند نفر ديگر از بيم گرفتار آمدن ، در مجلس شوراى ملى متحصن شدند و در اتاق -\r\n\r\n","description":"","footnote":"","page_name":" 38 ","page_number":66},
  {"content":"\r\n\r\nهاى فوقانى عمارت غربى مجلس كه بعدها آن عمارت به چاپخانهء مجلس اختصاص يافت ، مقيم شدند . مجلس البته با اين تقاضا و ديگر كارهاى خودسرانه و غيرقانونى محمد على شاه موافقت نكرد و شاه سبكسر كوردل به تحريك سفير روس و درباريان شرانگيزش در خيال تعطيل مجلس افتاد . اما هنوز در اجراى اين كار پرخطر مردد بود . ازاين‌رو از حاج سيد ابو طالب موسوى زنجانى خواست كه در اين‌باره استخاره بگيرد و او را از بند ترديد و دودلى برهاند ؛ و چنين نوشت : « پروردگارا ، اگر من امشب توپ به در مجلس بفرستم ، و فردا با قوهء جبريه مردم را اسكات نمايم خوبست و صلاح است ، استخاره خوب بيايد ، و الا فلا ، يا دليل المتحيرين ، يا الله . »\r\nجواب چنين بود :   « قالَ لا تَخافا إِنَّنِي مَعَكُما أَسْمَعُ وَ أَرى فَأْتِياهُ فَقُولا إِنَّا رَسُولا رَبِّكَ فَأَرْسِلْ مَعَنا بَنِي إِسْرائِيلَ . »  \r\n« حكم خداوندى به حضرت موسى و حضرت هارون عليهما السلام شد : برويد نزد فرعون ، و بگوييد ما فرستادهء خدا هستيم به سوى تو ، بنى اسرائيل را همراه ما آزاد كن . »\r\nسابق آيه هم مىفرمايد : « نترسيد ، ما با شما هستيم ، كارها را مىبينيم ، حرفها را مىشنويم . » اين كارها بايد اقدام بشود . غلبه قطعى است اگرچه زحمت در اول داشته باشد ! »\r\n\r\nتوپ بستن به مجلس\r\nمحمد على شاه بدين جواب دل و جرأت يافت و به افراد ديويزيون قزاق ايران كه زير فرمان افسران روسى بودند دستور داد كه مجلس را به توپ ببندند و نمايندگان را بگيرند . قزاقان به فرمان لياخوف سپيده‌دم روز سه‌شنبه 23 جمادى - الاول 1326 برابر دوم تير 1287 - 2467 بهارستان را در محاصره گرفتند و پس آنگاه مجلس را به توپ بستند . در آخرين ساعت بعد از ظهر اين‌روز شوم پايدارى نمايندگان و رزمندگان مدافع آزادى كه در مجلس و مسجد سپهسالار سنگر گرفته بودند و مىجنگيدند درهم شكسته شد ، و صدها قزاق و افسر روسى در حالى كه از\r\n\r\n","description":"","footnote":"","page_name":" 39 ","page_number":67},
  {"content":"\r\n\r\nشدت خشم كف بر دهان آورده بودند ، و ديوانه‌سان فرياد مىكشيدند ، وارد مجلس شدند . هركه يافتند كشتند يا مجروح كردند ، و هرچه يافتند به غارت بردند يا شكستند و سوزاندند .\r\n\r\nگزارشهاى نمايندگان سياسى خارجى راجع به سيد جمال واعظ\r\nچنان كه اشاره شد نطقهاى تند و آتشين سيد جمال بر فراز منبر چنان پرشور و هيجان‌انگيز بود كه نه تنها در دل‌هاى مستمعان مؤثر مىافتاد ، و جنبش و غوغا مىآفريد ، بلكه خارجيان از آنهمه تهور و بيباكى آن خطيب دلير در شگفت مى - ماندند و نمايندگان دولتهاى بيگانه فشردهء خطابات وى را به مسئولان امور سياسى كشور خويش خبر مىدادند .\r\nگزارشهايى كه سرسيسيل اسپرينگ راس وزيرمختار انگليس در تهران به سر ادواردگرى وزير امور خارجهء دولت متبوع خود در اين‌باره فرستاده بسيار است و اين مختصر كه از راپرتهاى مورخ چهارم ژانويهء 1907 ميلادى برابر سيزدهم جدى ( دى ) 1285 مطابق 19 ذىقعدهء 1324 استخراج شده نمونه‌اى از آنهاست :\r\nخطاب به شنوندگان . . .\r\n« . . . روحانيان غالبا بر زبان مىآورند كه وليعهد ( محمد على ميرزا ) طرفدار مشروطيت است . شايد ، خدا كند كه چنين باشد . اما شك نكنيد و يقين بدانيد كه از قديم‌ترين زمان تاكنون هيچ ملتى بدون خونريزى و دادن فديه موفق به تحصيل آزادى نشده است . مثلا روسيه را به خاطر بياوريد ؛ تزار روسيه با اينكه دو ميليون قشون پشتيبانش بودند ، او را پدر خطاب مىكردند و پايه‌اش را تا مقام الوهيت بالا مىبردند ، وقتى با اتحاد و شورش مردم رويارو شد ناچار سپر انداخت و تسليم شد .\r\nاى مردم ، اى كسانى كه از بيدادگرى به جان آمده‌ايد و شيفتهء عدالتيد ، بدانيد كه آزادى رايگان نصيب هيچ ملت نشده . بايد بپاخيزيد از جانبازى دريغ نكنيد و بدانيد مرگ شرافتمندانه از چنين زندگى سراسر خوارى و تلخى بهتر و زيبنده‌تر است . »\r\n\r\n","description":"","footnote":"","page_name":" 40 ","page_number":68},
  {"content":"\r\n\r\nو در گفتار ديگر بيان كرده :\r\n« برادران گرامى من ، هموطنانم ، اين خواب غفلت تا كى ! بس است ، برخيزيد ، به خود آييد ، بيدار شويد ، و بنگريد كه مردمان كشورهاى ديگر چگونه پيش مىتازند و بر ما چه مىگذرد ! سياه‌پوستان افريقايى هشيار شده‌اند و براى كسب آزادى ، دانش آموختن و بهتر زندگى كردن تلاش مىكنند .\r\n« از همسايگان ما كه از بردن نامشان معذورم سرمشق بگيريد . ( مراد سيد كشور روسيه بود ) وضع اينان تا دويست سال پيش از ما بدتر بود . حالا ببينيد آنان به كجا رسيده‌اند و ما در كجاييم ! در زمانهاى پيش ما سرور بوديم و ثروت و شوكت بىاندازه داشتيم ، اكنون بىاعتبارترين ، خوارترين و فقيرترين ، ملل جهانيم . در آن روزگاران كه قدرت داشتيم شاه ما را شاهنشاه خطاب مىكردند يعنى شاه شاهان ، اما اكنون همسايگان شمالى و جنوبى مدعىاند كه وطن ما ملك طلق آنهاست ، و هروقت بخواهند ايران را ميان خود تقسيم مىكنند .\r\n« . . . تاريخ به ما مىگويد كه : روزگارى در كاشان دوازده هزار كارخانهء نخريسى و حريربافى داير بوده . اكنون از آنهمه بيش از چهار پنج كارخانهء كوچك بجا نمانده . اين انحطاط و عقب‌ماندگى و پريشانى نتيجهء استبداد و بيدادگرى و بىقانونى است . بايد بگويم كه در اين خوارى ، روحانيان و رهنمايان قومى شما بى - گناه نيستند . اينان بنا به مصلحت خويش دايم از بالاى منبر تلقين مىكنند : . . .\r\nزندگى كوتاه است و بىاعتبار ! هركسى پنج‌روزه نوبت اوست ! دين‌دارى به از دنيا دارى است ! هركس به دنيا و آنچه در اوست دل ببندد از ياد خدا غافل مىشود .\r\nگفته‌هاى زهرآگين اين دشمنان دوست‌نما شما را همچنان در بند نادانى و بيسوادى مىدارد . اينان هيچگاه بر زبان نمىآورند : بر همه مردم فرض و واجب است به تأسى از بزرگان دين در دفاع از حق و حقيقت و آزادى بكوشند و دست ستمگران را از بيدادگرى كوتاه كنند . مگر نه حضرت على و حضرت امام حسين در راه دفاع از حق شهيد شدند و به زبونى سرننهادند . . . اين روحانيان به نام صدقه ، اعانه ، و نام\r\n\r\n","description":"","footnote":"","page_name":" 41 ","page_number":69},
  {"content":"\r\n\r\nهاى ديگر از شما پول مىگيرند ، اسباب زندگى مرفه براى خود فراهم مىآورند و شما را از چنان زندگى پرآسايش برحذر مىدارند . . . پادشاهتان هم ( اشاره به محمد على شاه ) به صورتى ديگر شما را عذاب مىدهد و غارت مىكند و به اتكاى زور و قدرت گرانبهاترين نعمتها را كه آزادى است از شما مىربايد . خوب بينديشيد اين سوداگرى به كدام آيين و مذهب رواست كه دسترنج رنجبران را به عنف بستانند و شكنجه و ستم مكافات دهند . مگر نه اينست كه پروردگار دانا و دادگر بندگان صالحش را به مقاومت در برابر ظالمان فرمان داده است پس تا كى شكيباييد و كى به پا مىخيزيد تا سر كسانى كه آزادى و راحت را از شما سلب كرده‌اند به سنگ بكوبيد . . .\r\n« از اين دو خطر داخلى كه بگذريم خطر ثالث كه بيگانگانند باقيماندهء پولى را كه شاه و روحانيان نگرفته‌اند به نيرنگ از دستتان مىربايند ، و جاى آن پارچه هاى رنگين بىدوام پرزرق‌وبرق و چيزهاى تجملى مىدهند . حالا كه مسأله را روشن كردم و دريافتيد كه علت فقر و ذلت شما سه طايفه بيشتر نيستند : روحانيان ، درباريان ، و بيگانگان ، و از اين روست كه در ايران فقط دو جماعت روحانيان و دولتيان به آسودگى و تنعم زندگى مىكنند و صاحب سرمايه‌اند و بقيه در آتش بينوايى و بىسوادى مىسوزند . . . شما كه پاى منبر نشسته‌ايد اگر بدقت به گفته‌هاى من كه خيرخواه شما هستم گوش بدهيد وظيفهء اصلى خود را خوب تشخيص مىدهيد و مىفهميد نوبت و وقت آنست كه از خواب غفلت بيدار شويد ، بكوشيد مثل ملت هاى هشيار قوى شويد ، باسواد و دانا ، و به امور جهان واقف شويد . مثل ديگران قشون منظم و نيرومند داشته باشيد ، توپ و تفنگ براى خود آماده كنيد ، صنعت و تجارت خود را پيش ببريد و رونق دهيد . اينها شدنى است به شرط آنكه باسواد شويد .\r\nپس بايد در كشورتان مدارس باز كنيد . از كشورهاى بىطرف مانند امريكا كه نظر سياسى به ما ندارد معلم براى مدارس متوسط و دار الفنون بياوريد . . . اگر مردم باسواد شوند هرگز قبول و باور نمىكنند بيسوادى و فقر و فلاكت مردم ايران\r\n\r\n","description":"","footnote":"","page_name":" 42 ","page_number":70},
  {"content":"\r\n\r\nمشيت الهى است ، و مىفهمند خداوند مهربان هرگز بدخواه ملت ايران نيست .\r\nكودكان وقتى درس بخوانند و دانا شوند در راه تحصيل آزادى و رفع ظلم مبارزه مىكنند و اين همان سه چيز است كه اساس تعليمات قرآن را تشكيل مىدهد . و بدانيد كسب دانش و هنر اولين و بزرگترين دستور باريتعالى است . . . »\r\nسوموف كاردار سفارت روس در تهران روز 18 نوامبر 1905 به وزير امور خارجهء دولت متبوع خود چنين گزارش داده است :\r\n« . . . در ايران چند واعظ زبان‌آور مستعد و باشخصيت باصداقت و پرهمت ، بسيار به بيدارى مردم مىكوشند و از مداخلهء خارجيان در امور ايران و ستمگرى - هاى هيأت حاكمه به شدت انتقاد مىكنند . برجسته‌ترين آنان سيد جمال واعظ اصفهانى است . او همه‌روزه در مساجد عليه دولت سخن مىراند . او مىگويد . . .\r\nمطابق قانونى كه از قديم جارى بوده بايد دست دزدان را بريد . در زمان ما اين قانون دربارهء بيچارگان و بىپناهان اجرا مىگردد . قانون وقتى براى جامعه مفيد است كه دربارهء همه يكسان و بدون تفاوت عمل شود . مثلا ميان شاه و صدراعظم و گدا فرقى نگذارند . بدبختى مردم ايران در اين است كه قانون دربارهء دولتمندان و صاحبان مقامهاى بزرگ و فقيران و بىپناهان يكسان اجرا نمىشود »\r\nپروفسور ادوارد برون در كتاب « انقلاب ايران » از اين سيد جليل چنين ياد كرده است :\r\n« . . . شادروان سيد جمال الدين واعظ نخستين شخصيت منبرى بوده كه در اصفهان و شيراز و تهران نغمهء آزادى را ساز ، و موعظه خود را با سخنان دلنشين و اندرزهاى فاضلانه بر ضد ستمگاران و حكومت استبداد بر فراز منبر با استدلال به آيات قرآن و احاديث و اخبار ائمه اظهار و مردم را بيدار و هشيار مىكرد .\r\nكار پند و اندرز او در آن تاريخ به حمله و نكوهش به ملايان و آخوندهاى استبداد طلب به‌ويژه امام‌جمعه مىرسيد و صريحا به مرحوم امام‌جمعه كنايه‌هايى تند و نيشهاى تيز مىزد ، همچنين به درباريان و حتى . . . »\r\n\r\n","description":"","footnote":"","page_name":" 43 ","page_number":71},
  {"content":"\r\n\r\nو جاى ديگر همين كتاب چنين آورده :\r\n« . . . بويژه در ماه محرم قمرى سيد جمال به فعاليت خاص خود دست زده نفوذ بىاندازه‌اى در ميان كلاه‌نمديها و پيشه‌وران و طبقهء پايين و متوسط پيدا كرده بود . با زبان عوام‌فهم سخن مىراند و متناسبا مورد علاقهء آنان قرار گرفته بود ، و با اين روش براى آنها از يك نوع خودپرستى آشكار و خلاف آدميت حكايت مىنمود كه چگونه شبى كه شاه در گردش شكار بوده برف سنگينى با باد شديدى باريد كه سراپردهء همايونى را تهديد به سقوط مىكرده و براى جلوگيرى چند تن سرباز بيرون فرستاده شدند كه طناب چادر را در دست بگيرند و بامداد جسد منجمد و يخ‌زده آنها را يافتند . . . »\r\n\r\nتأثير سخنان سيد آزاده در ذهن و دل مردمان\r\nسيد جمال در علوم شرعى قريب به اجتهاد بود و از بسيارى از علماى طراز اول زمان خود به وفور دانش برترى داشت . بر اثر كثرت مطالعه يك چشمش نابينا و چشم ديگرش ضعيف شده بود . در نوشتن به زبان فارسى و عربى استاد ، و در فن خطابت و زبان‌آورى كم‌نظير بود ، به اقتضاى وقت گاه يك مطلب را كه مورد توجهش بود به روزها و هرروزى با بيانى تازه و دلنشين تقرير و تكرار مىفرمود .\r\nمثلا آيهء كريمهء ان الله يأمر بالعدل و الاحسان را به قصد تلقين لزوم دادگرى ، برابرى ، و آزادى ، ماهها تفسير و تشريح مىكرد . در گفتار و كردار راست و درست و دلير بود . مصالح جامعه را نيكو مىشناخت ، و مستمعانش را به آنها دلالت مىكرد .\r\nسخنش در دلها مىنشست از آنكه از دلش برمىخاست . مردم به وى معتقد بودند و پيروى از گفته‌هايش را واجب مىشمردند .\r\nفرج الله آق‌اولى كه در جوانى به تحصيل طب آغاز نهاده بود و بر اين نيت بود كه مانند پدرش پزشكى نامور شود پس از اينكه در مسجد شيخ عبد الحسين مواعظ سيد جمال اصفهانى را شنيد و دانست كه در آن روزگاران آموختن فن\r\n\r\n","description":"","footnote":"","page_name":" 44 ","page_number":72},
  {"content":"\r\n\r\nسپاهيگرى براى خدمت به وطن از ديگر فنون لازم‌تر است در مدرسهء ژاندارمرى به تحصيل پرداخت و پس از پايان بردن دوران دانشجويى به كسوت پرافتخار افسرى درآمد .\r\nروزى كه نمايندگان دورهء اول در نخستين جلسات خود با وام گرفتن از بيگانگان مخالفت كردند و گروهى از روشنفكران در انديشهء تأسيس بانك ملى افتادند ، سيد جمال بر منبر رفت و چنان از سوز دل سخن گفت و بديها و زيانهاى وام گرفتن از خارجيان ، و فايده‌هاى تأسيس بانك ملى را با زبان ساده بيان نمود كه زنان انگشترى - ها ، گوشواره‌ها ، و\r\n\r\n","description":"","footnote":"","page_name":" 45 ","page_number":73},
  {"content":"\r\n\r\nعكس خانوادگى سيد جمال با چهار پسر و يك دخترش از راست به چپ : جلال ، عيسى ، انيسه ، محمد على ، و خانه شاگردش مرتضى النگوهاى خود را از دست و گوش باز كردند و براى شركت در جمع‌آورى سرمايه بانك به پاى منبر نهادند .\r\nسيد به سبب پاك‌انديشى و حقيقت‌گويى و وارستگيش چنان مورد احترام و اقبال مردم بود كه نامش از زبانها نمىافتاد .\r\n\r\nنوشتهء مدير حبل المتين و مدير روزنامهء قلم پاك دربارهء سيد جليل\r\nروزنامهء حبل المتين عكس وى را در نخستين صفحهء تقويمى كه در سال 1326 قمرى منتشر كرد به چاپ رساند . مردم از اين تقويم ديوارى كه مزين به تصوير سيد جمال بود استقبال شايان كردند و زينت اتاق خود نمودند . بر اطراف عكس\r\n\r\n","description":"","footnote":"","page_name":" 46 ","page_number":74},
  {"content":"\r\n\r\nسيد اين مطالب درج بود :\r\n« خدماتى كه اين سيد بزرگوار در دورهء مشروطيت به امت مرحومه و ملت نجيبهء ايران نموده قلم از شرح و بيانش قاصر است . البته ايرانيان داخله بهتر از اين مهجور مىدانند كه اين سيد جليل بيست و پنج سال است كه در علو مدارج مسلمين با تيغ زبان جهاد فى سبيل الله مىنمايد . در عهد ناصر الدين شاه كه غالى در استبداد ، و زبانها از خوفش در كام خشك بود ، اين سيد المجاهدين به آواز بلند بدون هيچ خوف و بيم خلق را از خواب غفلت بيدار ، و به حقوق مليه آشنا مىفرمود و ازاين‌رو در هرنقطه قدم مىنهاد به اساس مختلفه به فشار هر طبقه‌اى از مستبدين مبتلا مىگرديد ولى چون به حق بود هميشه كلمهء عليا داشت . نه تنها به مواعظ حسنه و تقريرات سودمند اسلاميان را از خواب غفلت بيدار و به احقاق حقوق خود ترغيب مىنمود بلكه سالهاست صرير قلمش نيز به نداى ، قوموا يا ايها النائمون خفتگان بستر غفلت را بيدار مىفرمود . همواره مقالات مهيجانه ، و لوايح مشوقانه اين يكه‌تاز ميدان سياست زينت ده جرايد آزاد فارس بوده است . چنانچه از ده سال به اين طرف مكرر مقالات عالى و خيالات متعالى ايشان رونق‌بخش صفحات حبل المتين گرديده است . نه تنها جرايد فارسى و دانايان ايرانى معرف و قدردان اين وجود محترم‌اند ، بلكه غالب جرايد فرنگ و آمريكا و عمدهء سياسيون اروپا و و آتازونى به السنهء مختلفه ايشان را ستايش مىكنند ، تقريراتشان را ترجمه نموده مفتخرا در جرايد پلتيكى خود درج ، و رموز سياسى آن را حل مىنمايند ، و مى - گويند : ملتى كه پس از بيدارى داراى چنين خطباى بليغ باشد محال است دوباره به خواب غفلت افتد . و اين سيد بزرگوار را به بزرگترين خطبا و متكلمين سياسى گذشتهء خود تشبيه مىنمايند ، و مربى مدنيت و نوعش مىخوانند . الحق وجود مبارك اين سيد نبيل و فاضل جليل ايرانيان را مايهء فخر و مباهات ، و بنيان مشروطيت را استوانه‌اى قويم ، و محبوب‌ترين ايرانى نزد ايرانيان است .\r\n« هركس از دور و نزديك مايل به استفاضه از فرمايشات ايشان باشد به ادارهء\r\n\r\n","description":"","footnote":"","page_name":" 47 ","page_number":75},
  {"content":"\r\n\r\nشريفهء يوميهء نداى وطن در تهران رجوع نمايد . جريدهء مباركهء « الجمال » كه منحصرا به نقل تقريرات و تحقيقات ايشان است طلب نمايد . » و پنج سال پس از مرگش عبد الله‌زاده مدير و مؤسس روزنامهء قلم پاك اين مقاله را ذيل عكس سيد در شمارهء مورخ جمعه يازدهم ربيع الثانى 1341 درج كرد :\r\n اين‌كه با عزت و با شوكت و با تمكين است * سيد با خرد و فضل ، جمال الدين است \r\n گشت از گفتهء او ملت ايران آزاد * يك كلام از سخنش موجب صد تحسين است \r\nبعضى مىگويند ايرانى فراموشكار است ؛ ما مىگوييم : هركس ديگر عوض ايرانى باشد خودش را هم فراموش مىكند .\r\nملتى كه صبح تا ظهر فكر ناهار ، و ظهر تا شب فكر نان شب است چطور مىشود فراموشكار نباشد . ملت ايران به قدرى پريشان و بيكار و مستأصل است كه روز را از شب تميز نمىدهد . معذلك با تمام گرفتاريها با دردهاى بىدرمان كه هميشه در تزايد و تظاهر است و جها من الوجوه حقوق ثابتهء پيشقدمان آزادى و راهنمايان وادى ترقى را فراموش نكرده ، آثار آن بزرگواران را در نظر حقشناسان جلوه‌گر ساخته ، نام نيك شهداى حريت را زيب صفحات تاريخ و جرايد ملى نموده ملت را بقدردانى و حقشناسى از آن ذوات مقدسه دعوت مىنمايد . عجالتا ما با يك دنيا افتخار تصوير منير سيد جليل القدر يگانه درّ درياى كمال و معرفت ، چراغ روشنى بخش عالم انسانيت و اسلاميت ، مرحوم مبرور سيد جمال الدين واعظ اصفهانى طاب رمسه الشريف را زينت سردفترنامهء ملى كارگرى خود قرار داده ، تقديم ثمرهء شجرهء طيبهء اديب دانشمند آقاى جمال‌زاده و رفقاى با وفاى ايشان كه در برلن اقامت گزيده و احرار ايران را به فراق خود مبتلا نموده‌اند ، با ساير دوستان همفكران آن مرحوم تقديم ، و يك حديثى را كه از جدش مولاى متقيان در منابر و مجالس براى ارشاد عموم ذكر مىفرمود ، و هيچوقت از خاطرها محوشدنى نيست به سمع\r\n\r\n","description":"","footnote":"","page_name":" 48 ","page_number":76},
  {"content":"\r\n\r\nمسلمانان دنيا رسانيده بر احساسات عاليه و روان پاك آن اولاد پيغمبر رحمت خواهيم فرستاد .\r\nقال امير المؤمنين على بن ابيطالب صلوات الله عليه : المال مال الله ، و انتم عباد الله يقسم بينكم بالسويه . كلمات مقدسات كرامات آيات فوق كه خطمشى قاعدهء اسلام و مسلمين را معين مىكند ، و دستور كلى به تمام مسلمانهاى دنيا مى - دهد آيا در اين هزار و سيصد سال محل توجه شده و مذكور گرديده و به مضمون او عمل نموده‌اند ؟ اگر عمل كرده بودند روزگار اسلام و مسلمين خيلى بهتر از اينها بود .\r\nآرى منادى اسلام و علمدار حريت نداى فوق را در دورهء سلطنت مظفر الدين شاه با فرياد در همان منبرى كه جدش تعبيه كرده بود به گوش تمام اهل عالم رسانيده و به قدرى در اجراى او سعى و اهتمام نمود تا جان عزيز خود را فداى كلمات حقه نمود و كسى كه بدتر از پىكنندگان ناقهء صالح بود آن قهرمان آزادى را شهيد نمود . رحمة الله عليه رحمة واسعة . »\r\nوقتى مجلس و نايب السلطنه بر اثر فشار دولت روس ستار خان و باقر خان را از تبريز به پايتخت دعوت كردند طبقات مختلفه در استقبال و شادمانى از ورود سردار ملى و سالار ملى به رقابت برخاستند و هرطبقه ، باشكوهى تمام در تعظيم اين دو بزرگ‌مرد تاريخ ايران كوشيد . اشرف الواعظين به مناسبت ورودشان به تهران ، اشعارى خواند . چند بيتش اين است :\r\n اى شهيدان وطن خيزيد وقت خواب نيست * دورهء ظلم و جفا و جور و استبداد نيست \r\n اى « جمال » غرقه در خون شادبادت جسم و جان * اى « ملك » از خون تو ايران شده رشك جنان \r\n اى « سرافيلا » ز صورت بين قيامت شد عيان * جملگى خيزيد از جا شادمان شادىكنان \r\n\r\n","description":"","footnote":"","page_name":" 49 ","page_number":77},
  {"content":"\r\n\r\n حضرت « ستار » چون سام نريمان آمده * شكر جاى كفر و استبداد ، ايمان آمده . . . \r\n\r\nسرگشتگى و فرار سيد جليل\r\nدر نيمهء دوم ربيع الثانى 1326 هجرى قمرى اختلاف ميان آزاديخواهان و محمد على شاه ، سلطان خيره‌سر و تيره راى ، شدت يافت . شاه قاجار چون از ماندن در پايتخت بيمناك بود به تلقين برخى از فتنه‌گران شرانديش ، روز سه‌شنبه نهم جمادى الاول از كاخ سلطنتى بيرون شد و در عمارت باغ شاه خارج دروازهء غربى پايتخت پناه جست . بر اثر انتقال شاه ، اوضاع تهران بيش‌ازپيش آشفته و پريشان شد و بيم آن بود كه بر اثر تصادم هواداران مشروطيت و استبدادطلبان ، وقايعى سخت و خونين روى دهد .\r\nسرانجام پس از سپرى شدن دو هفته ، شاه بر اثر ترغيب و تحريض نزديكان و درباريان زشتكار و بدانديش كه نگين‌وار وى را در ميان گرفته بودند ، به لياخوف روسى فرمان داد مجلس شوراى ملى را كه ستاد و سنگر نمايندگان و آزاديخواهان بود به ضرب گلولهء توپ ويران كنند . قزاقان و سربازان سيلاخورى بدين فرمان ، يك ساعت برآمده از روز سه‌شنبه 23 جمادى الاولى 1326 برابر دوم تير ، جنگ را آغاز نهادند . اين پيكار خونين كه جنگ ميان نور و ظلمت يا فرشته و اهريمن بود تا سه ساعت به غروب مانده ادامه داشت .\r\nحاميان آزادى دليريها و فداكاريها كردند ، اما بر اثر اصابت گلوله‌هاى توپ به مجلس و انهدام قسمتى از آن ، قلت افراد ، تمام شدن فشنگ ، ناچار سنگرها را رها كردند و از ديوارهاى شرقى مجلس كه نسبتا كوتاه بود بالا رفتند و هرچند نفر به جايى گريختند .\r\nسيد جمال الدين واعظ اصفهانى كه به راستى در بيدارى مردم و استقرار مشروطيت ايران تدبير و همت و فداكارى كرده بود ، چون در يك پا نقص داشت و\r\n\r\n","description":"","footnote":"","page_name":" 50 ","page_number":78},
  {"content":"\r\n\r\nدويدن نمىتوانست در كوچهء پشت مجلس سپهسالار سرگردان و نگران ماند . پس از اندكى درنگ به خانهء ميرزا حسن خان تفرشى ( وارسته ) پناه برد . ميرزا حسن خان از مجاهدان و حاميان واقعى مشروطيت و مردى روشنفكر و به آزاديخواهى مشهور بود . وى كه خود در معرض قتل و غارت بود بر عاقبت كار دوست و همفكرش سيد جمال واعظ انديشناك شد . اتفاق را او با ميرزا اسد اللّه خان سرتيپ توپخانه ( پدر دكتر عيسى سپهبدى ) فرزند موسى خان اعتماد الدوله همسايه و هم‌فكر بود از آنكه اسد الله خان نيز در نهان از آزاديخواهان و مجاهدان جانبدارى مىكرد .\r\nاگر خانهء ميرزا حسن خان در معرض خطر و غارت بود سراى اسد اللّه خان سرتيپ به دو جهت مكانى امن بود ؛ نخست اينكه وى با خانوادهء سلطنت نسبت داشت و جدش شير خان اعتضاد الدوله پسر دائى عزة الدوله خواهر تنى ناصر الدين شاه و شوهر دوم او بود ، دو ديگر ناصر الدين شاه منصب سرتيپى توپخانه به اسد اللّه خان داده بود .\r\nميرزا حسن خان تفرشى پناهنده شدن سيد جمال الدين واعظ را به خانهء او با همسايه و دوست گراميش اسد اللّه خان سرتيپ در ميان نهاد ، و براى رهايى جان واعظ از او چاره‌گرى خواست . پرى خانم معروف به خانم مادر آقا ، زن اعتماد الدوله دايى محمد على شاه ، مادر سرتيپ ، زنى باسواد ، روشنفكر ، پرهيزگار و دلير بود .\r\nاو پس از جدايى از شويش اعتماد الدوله ، با فرزندش\r\nميرزا اسد اللّه زندگى مىكرد . اين زن شجاع وقتى\r\nدانست كه جان سيد جمال الدين در خطر است اجازه\r\nداد كه وى را از راه پشت بام به خانه‌شان ببرند .\r\nميرزا حسن خان نيز از همان راه به خانهء يكى از\r\nبستگانش فرار كرد .\r\nچنان كه اشاره شد پرى خانم زنى هوشمند ،\r\nمستعد ، خوش‌بيان ، نترس و اصلا قراباغى بود . پدرش\r\n\r\n","description":"","footnote":"","page_name":" 51 ","page_number":79},
  {"content":"\r\n\r\nاز جمله صاحبمنصبانى بود كه پس از پايان يافتن جنگ ايران و روس ، و انعقاد پيمان تركمن‌چاى به ايران مهاجرت كرده بود . اين بانوى فرزانه به ادبيات آشنا ، و چون خواهرزادهء ميرزا مشترى شاعر معروف بود گاهى شعر نيز مىسرود و پروانه تخلص مىكرد .\r\nبارى ، پرى خانم و فرزندش ميرزا اسد اللّه خان سرتيپ توپخانه ، در انديشهء طرح نقشه‌اى براى نجات جان سيد جمال افتادند . واعظ كه مىدانست اگر پيش از دميدن خورشيد از پايتخت بيرون نرود ، محتمل است محل اقامتش كشف شود و جانش در خطر بيفتد ، به خداوند خانه گفت : اگر بتواند خود را به همدان برساند آسان مىتواند به عتبات عاليات مشرف شود و تا هنگام پيروزى آزاديخواهان نزد سيد اسماعيل صدر عاملى پسر عمويش بماند ؛ و گفت مظفر الملك حاكم همدان از دوستان و طرفداران اوست ، و در اين كار به وى مدد مىرساند .\r\nميرزا اسد اللّه خان و مادرش پرى خانم موافقت كردند . اما مشكل كار رساندن سيد جمال به زاويهء حضرت عبد العظيم بود . زيرا پس از گلوله‌باران شدن مجلس ، دستگيرى برخى سران آزاديخواهان ، و پنهان گشتن مشروطه‌طلبان و ايجاد اختناق ، قزاقان در سراسر شهر پراگنده شده بودند و راه‌هاى آمدوشد به خارج پايتخت را زير نظر داشتند .\r\nمادر اسد اللّه خان گفت چاره جز اين نيست كه پوشاك و سرووضع آقا عوض شود ، بامداد پگاه به وسيلهء مطمئنى به حضرت عبد العظيم منتقل گردد تا با گارى پستى كه صبح فردا به قم مىرود بدانجا عزيمت نمايد و به هروسيله مىتواند خود را به همدان برساند .\r\nاسد اللّه خان سرتيپ گماشته‌اى داشت به نام عباد اللّه . او مردى بيست و هفت يا بيست و هشت‌ساله ، متدين ، غيرتمند ، ترك‌زبان بود و در ذهنش چنين نقش بسته بود كه مشروطه‌طلبان بابى و بىدينند و هركس به آنها كمك كند به جهنم مىرود .\r\n\r\n","description":"","footnote":"","page_name":" 52 ","page_number":80},
  {"content":"\r\n\r\nپرى خانم تصميم كرد بهر تدبير كه ميسر شود عباد اللّه را موافق و فرمانبردار خود كند و به وسيلهء او سيد جمال را به زاويهء عبد العظيم برساند . بدين اميد ، همان شب ، عباد اللّه را از خواب بيدار كرد و با انگيختن احساسات مذهبى او ، و اينكه حمايت از سادات مايهء خشنودى خدا و پيغمبر است و راه بهشت را به روى انسان مى گشايد ، وى را حاضر كرد كه سيد جمال را با درشكه به زاويهء حضرت عبد العظيم برساند ، و در اين‌باره با هيچكس سخن نگويد . پس از جلب موافقت عباد اللّه سرباز توپچى ، ميرزا اسد الله سرتيپ لباس و كلاه صاحبمنصبى خود را بر اندام سيد جمال پوشاند . ريش جوگندمى و تنك وى را با قيچى و ماشين اصلاحى كه در خانه داشت كوتاه كرد و عينك دودى به چشمان او زد تا شناخته نشود از آنكه چشمان آقا ، هم تنگ و هم لوچ بود و اين يكى از علائم مشخص وى بود .\r\nپس از انجام يافتن اين كارها ، عباد اللّه سرباز توپچى ، گماشتهء سرتيپ ، به جستجوى درشكه از خانه بيرون رفت . در آن حدود درشكه‌اى نيافت . زيرا شهر به سبب واقعهء گلوله‌باران شدن مجلس و چند خانهء مجاور آن ، در خاموشى و سكوت وحشتزايى فرورفته بود ، و هيچكس جرأت بيرون شدن از خانه نداشت . عباد الله سراسر خيابان دوشان‌تپه ( ژاله امروز ) و ميدان مجلس و توپخانه را تا آن‌طرف ميدان حسن‌آباد گرديد و درشكه نيافت . سرانجام نزديك خيابان دروازه قزوين به يك درشكه‌چى قفقازى كه تازه دو اسب چركسى و تيزرو خريده بود رسيد و او را به در خانه آورد ، و پس از آنكه آقا را سوار كرد ، و خود كنار رانندهء درشكه نشست به سوى حضرت عبد العظيم روانه شدند . در راه چند تن از قزاقان جلو درشكه را براى شناختن راكبان گرفتند و چون ديدند كه سرتيپى در آن نشسته و گماشته‌اش با لباس سربازى صنف توپخانه كنار راننده قرار دارد ، متعرض نشدند و راه را بر درشكه گشودند .\r\nبارى ، سيد جمال در مدتى كوتاه بىآنكه كس ديگر به او بدگمان شود به حضرت عبد العظيم رسيد . چند دقيقه بعد گارى پستى عازم قم كه چهار اسب بدان\r\n\r\n","description":"","footnote":"","page_name":" 53 ","page_number":81},
  {"content":"\r\n\r\nبسته شده بود آماده حركت شد ، و او پس از اينكه با عباد الله خداحافظى ، و در حق او دعاى خير كرد ، در گارى جاى گرفت و روانه گرديد . عباد اللّه نيز با همان درشكه به خانه بازگشت . رفتن و برگشتن وى بيش از چهل دقيقه مدت نگرفت . ازاين‌رو سرتيپ و مادرش بر او بدگمان شدند . اما عباد الله سوگند ياد كرد كه آقا را سالم به مقصد رسانده و از بركت وجود او اسبها چنان تيز مىدويده‌اند كه گفتى پر در - آورده بودند .\r\n\r\nورود سيد جمال به همدان\r\nيكى از كسانى كه با همان گارى سفر مىكرد حسين ، يكى از نوكران مظفر الملك 21 حاكم همدان بود كه براى هوا دادن قاليها ، پوستينها و لباسها و شالهاى كشميرى مخدوم خود به تهران آمده بود و پس از انجام دادن اين كارها به همدان بازمىگشت . او سيد جمال را مكرر ديده بود ، ازآن‌رو كه مظفر الملك با آقا روابط نزديك داشت ؛ به وى احترام مىنهاد و اظهار بندگى مىكرد . اتفاقا حسن او را شناخت . سيد نيز به سبب اعتمادى كه به وى داشت اقرار كرد كه از تهران گريخته قصد دارد كه چند روزى ميهمان مظفر الملك باشد و سپس به عتبات مشرف شود .\r\nهمين كه گارى پست به همدان رسيد و مسافران پياده شدند سيد جمال در اتاق يكى از كاروانسراهاى زوارى محله بنه‌بازار ورود كرد تا پس از رفع خستگى و رفتن به گرمابه پيش مظفر الملك برود . اما نادانى حسين ، نوكر حاكم ، مايهء گرفتارى اين بزرگ‌مرد شد . توضيح اينكه وى پس از ورود به شهر به دار الحكومه رفت و در حالى كه عده‌اى از مخالفان مشروطه از جمله اختبار الدولهء كاشى رئيس تلگرافخانهء همدان در آنجا گرد آمده بودند و از مظفر الملك به تأكيد تمام و گستاخى دستگيرى و كشتن صد نفر از آزاديخواهان ساكن همدان را طلب مىكردند ، پاى حاكم ، مخدوم خود را بوسيد و گفت : آقا ، سيد واعظ اصفهانى كه پس از توپ بسته شدن مجلس و گريختن آزاديخواهان از تهران فرار كرده و قصد رفتن به عتبات را\r\n\r\n","description":"","footnote":"","page_name":" 54 ","page_number":82},
  {"content":"\r\n\r\nدارد همسفر من بود ، حالا در كاروانسراى بنه‌بازار است و قصد دارد يكى دو روز بعد به عتبات برود .\r\nمظفر الملك چندان‌كه به اشاره بر او غريد كه خاموش و خارج گردد ، آن ناقص‌عقل درنيافت و به اميد اينكه مژدگانى شايانى بگيرد ، افزود : او با تغيير لباس و قيافه از تهران گريخته و از چنگ مأموران شاه سالم به دررفته است .\r\nمظفر الملك از زبان‌درازى و پرگويى نوكرش خشمگين شد ، او را دشنام داد و بيرون كرد .\r\n\r\nدشمنى دشمنان آزادى در حق سيد آزاده\r\nهمه حاضران كه دشمن سيد و ديگر آزاديخواهان بودند ، از ورود وى خوشحال شدند . اختبار الدوله بيش از ديگران شادمان شد . بىدرنگ از دار الحكومه بيرون رفت و خبر رسيدن آن خطيب نجيب و آزاده را به شاه و رئيس الوزراء تلگراف كرد . روز بعد به مظفر الملك دستور رسيد كه سيد جمال الدين واعظ را بگيرد و به هرگونه مصلحت مىداند بكشد .\r\nحسين ، نوكر حاكم را كه چنين بشارت آورده بود به لقب بشير ديوانى مفتخر كردند .\r\nمظفر الملك پس از رسيدن اين دستور ناچار و از روى اكراه حسن خان سرهنگ - ضرغام لشكر - را براى جلب سيد فرستاد . او به رهنمايى حسين آن مرد جليل را به دار الحكومه كشاند و در اصطبل به زنجير كشيد .\r\nپس از اينكه خانهء حاكم از بيگانه خالى شد مظفر الملك كه مردى آزاده و خدا ترس و روشنفكر بود و پسرش غلامرضا خان نيز از سرسپردگان آزاديخواهان بود ، نيمه‌شب پيش سيد رفت ، از او عذرها خواست ، و روز بعد محرمانه يكى از بالاخانه‌هاى دار الحكومه را براى اقامت او آراست ، و پسرش غلامرضا خان را كه خود از جملهء مدافعان مجلس بود و پس از توپ بسته شدن مجلس از پايتخت\r\n\r\n","description":"","footnote":"","page_name":" 55 ","page_number":83},
  {"content":"\r\n\r\nگريخته بود و به شتاب و رنج خويش را به همدان رسانده بود به ميزبانى وى مأمور كرد .\r\nغلامرضا خان با ميهمان گرامى خود به حرمت و محبت رفتار مىكرد ؛ برخى روزها وى را بر اسب مىنشاند و از راه‌هاى خلوت به گردش مىبرد ، و بعضى شبها نيز دسته‌دسته آزاديخواهان همدان را كه عده‌شان كم نبود مخفيانه حضور خطيب شهير هدايت مىكرد و با هم سخن مىگفتند .\r\n\r\nبىفايده ماندن چاره‌گرى حاكم پاك‌سرشت\r\nمظفر الملك براى رهايى جان سيد جمال الدين خطيب بزرگ تدبيرها انديشيد از جمله يكى از نزديكان خود را كه ميان روحانيان اعتبار و نفوذ داشت وادار كرد از علما بخواهد به وسيلهء تلگرام نزد شاه شفاعتگرى كنند .\r\nپس از اينكه متن تلگرام آماده شد آن را پيش حاج شيخ محمد باقر مجتهد كه از بزرگان روحانيان و پاكيزه‌سرشت بود بردند . او خواند و تحسين كرد و گفت حال ملايان همدان معلوم است ؛ اگر من اول تلگراف را امضا كنم بر برخى كه خود را اعلم و اتقى مىدانند گران مىآيد . پيش چند نفر كه خويش را داناتر مى - شمارند ببريد بعد از اينكه امضا كردند من هم امضا مىكنم .\r\nچون پيش امام‌جمعه بردند ، او كه از مخالفان سرسخت آزاديخواهان و مردى شرير و فتنه‌انگيز بود نه تنها امضا نكرد بلكه ديگر روحانيان را از اين كار بيم داد . از سوى ديگر رضا قلى ميرزا پسر مؤيد الدوله كه از خفيه‌نويسان محمد على شاه بود به پايتخت اطلاع داد كه مظفر الملك با سيد جمال واعظ چون ميهمانى گرامى و صاحب جاه ، به احترام و مهربانى رفتار مىكند ؛ دو روز بعد تلگرامى تند و تلخ به مظفر الملك رسيد كه بىدرنگ سيد جمال را تلف كند . او كه هرگز رضا نمىشد چنان مرد بزرگ آزاديخواه را نابود نمايد به بهانهء اينكه اگر مردم همدان از كشته شدن سيد آگاه شوند فتنه‌ها برمىخيزد و دار الحكومه به آتش كشيده مىشود استدعا كرد اين كار به امير افخم حاكم بروجرد واگذار شود . استدعاى\r\n\r\n","description":"","footnote":"","page_name":" 56 ","page_number":84},
  {"content":"\r\n\r\nمظفر الملك پذيرفته شد و ميرزا احمد خان مشير السلطنه رئيس الوزراء اين تلگرام را به امير افخم حكمران بروجرد مخابره كرد :\r\nبروجرد ، جناب مستطاب اجل اكرم آقاى امير افخم حكمران بروجرد دام اقباله ، سيد جمال واعظ معلوم الحال در موقعى كه با لباس مبدل فرار مىكرده گرفتار و در همدان محبوس شده است . نظر به ارتباط معنوى او با مظفر الملك حاكم همدان ، ماندن مشار اليه در آنجا صلاح نيست . حسب‌الامر جهان مطاع مبارك فورا پنجاه نفر از سوارهاى شخصى و محل اطمينان خودتان را به همدان بفرستيد تا او را تحويل بگيرند و محفوظا به بروجرد بياورند و در حفاظت او لازمهء مراقبت و مواظبت را به عمل آورند و نتيجهء اقدامات را اطلاع دهيد به عرض خاكپاى مبارك برسد . به مظفر الملك هم تلگراف شده است .\r\n\r\nتبه‌كارى حاكم ديوخوى\r\nامير افخم مردى پست نهاد ، بىرحم بود و از ستمگرى مال فراوان اندوخته بود چنان كه هرسال بيست و سه هزار خروار گندم از املاكش نصيب او مىشد .\r\nوى دو پسر داشت . پسر دومش احتشام الدوله شوهر قمر السلطنه دختر مظفر الدين - شاه بود ( زمانى كه مظفر الدين شاه وليعهد بود اين پيوند برقرار شده بود ) مراسم عروسى اين دو بيش از يك ماه مدت گرفت عدهء كثيرى از بزرگان و اعيان تهران و تبريز و اصفهان و كرمانشاه را دعوت كرد و در تمام طول مراسم هرروز براى چهار پنج هزار نفر سفره مىانداخت و اسب ميهمانان را عليق مىداد .\r\nزمانى كه حكومت لرستان به وى واگذار شد اوضاع ايران چنان آشفته بود كه حاكم جديد از بيم لرهاى بيرانوند كه ديه‌ها و آباديهاى بروجرد را گرفته بودند ياراى نزديك شدن به شهر را نداشت . شير محمد خان ، رئيس ايل سگوند او را دلدارى و كمك داد . با يك هزار سرباز پياده و مسلح و دويست سوار به پيشبازش رفت و او را وارد بروجرد كرد . ازاين‌رو ميان امير افخم و شير محمد - خان روابط الفت برقرار شد .\r\n\r\n","description":"","footnote":"","page_name":" 57 ","page_number":85},
  {"content":"\r\n\r\nبارى ، پس از وصول تلگراف رئيس الوزرا ، امير افخم شير محمد خان را طلبيد و در خلوت به او گفت با پنجاه سوار چابك به همدان برود ، سيد جمال كه قصد كشتن شاه را داشته و به همدان گريخته از مظفر الملك بگيرد و اگر بتواند در راه بكشد .\r\nگفتنى است پس از اينكه از مركز به مظفر الملك دستور رسيد كه سيد - جمال را به امير افخم بسپارد و حاكم بروجرد نوشت كه وى را تحويل احتشام - الدوله كند خيالش اندكى راحت شد . احتشام الدوله پسر امير افخم آن روزها در شورين سه كيلومترى همدان كه از آن پدرش بود و باغى وسيع و عمارت زيبا و دلگشا داشت به سر مىبرد .\r\nچون مظفر الملك با سيد جمال دربارهء رفتنشان به شورين صحبت كرد وى دانست كه اين سفر خالى از خطر نيست . ازاين‌رو گفت : من به سرنوشتى كه خداى مهربان و دانا در حق من روا داشته راضيم ؛ اگر قرار است در شورين مرا بكشند ، همين‌جا راحتم كنيد ؛ رنج سفر براى چيست ؟\r\nبه هرروى حاكم همدان و همراهانش وى را به مسافرت رضا كردند ، و همين كه چند درشكه و ديگر وسايل سفر آماده شد ، مظفر الملك با دو پسرش ؛ اختبار الدوله رئيس تلگرافخانه همدان ، حاج شيخ مهدى خان صدرى پيشكار فرمانفرما در املاك اسدآباد ، سيد جمال و دو نفر ديگر روانه شورين شدند . در آنجا احتشام الدوله از واردين به گرمى پذيرايى كرد . پس از چند ساعت مظفر الملك به سيد گفت : احتشام الدوله اردوى عظيمى بيرون شهر آراسته است من به ديدن آن مىروم و آنگاه كه برگشتم با هم به همدان مراجعت مىكنيم . بدين بهانه سيد - جمال را در شورين جا گذاشت و خود اندوهگين و بيمناك بر پايان كار آن خطيب دلير جليل به مقر حكومت خويش بازگشت . ديگر همراهان نيز هريك به بهانه‌اى برگشتند .\r\nآنگاه احتشام الدوله پانصد تومان به سردار شير محمد خان داد تا ميان\r\n\r\n","description":"","footnote":"","page_name":" 58 ","page_number":86},
  {"content":"\r\n\r\nسواران خود پخش كند و به او گفت بايد نيمه‌شب ، در تاريكى و سكوت سيد را از شورين بيرون ببرد و ميان راه بروجرد تلف نمايد ، سردار شير محمد خان سيد را بر قاطرى نشاند پاهايش را زير شكم قاطر با طنابى به هم بست و همه به راه افتادند . خطيب آزاده كه به آنچه خدا خواسته بود تسليم شده بود زبان به اعتراض نگشود و با سبحه‌اى كه داشت ورد و ذكر مىخواند . چون مسافتى پيش رفتند سحرگاه به دهى رسيدند . شير محمد خان نيت كرد وى را بكشد . چون هنوز از همدان بسيار دور نشده بودند ترسيد . دگربار به راه افتادند و پس از مدتى به دهى واقع در يك فرسنگى ملاير رسيدند . شير محمد خان به يكى از سوارانش كه مردى بلند اندام و زورمند بود گفت كه نيم‌شب سيد را راحت كند . چون همه خفتند وى به جايگاه سيد جمال رفت . گوشه‌اى كمين كرد و پنهان به وى نگريست . ديد كه وى به صدق و ارادت با خدا راز و نياز مىكند و قرآن مىخواند . بيمناك و پشيمان بازگشت و به شير محمد خان گفت : من هرگز دستم را به خون اين سيد بىگناه خداپرست نمىآلايم . دروغ گفته‌اند كه بابى و دشمن پيغمبر است . اين بهتانى عظيم است .\r\nشب ديگر شير محمد خان سه نفر ديگر از سوارانش را به خفه كردن سيد مأمور كرد و به ايشان وعده داد كه اگر مأموريت خود را انجام دهند به هركدام مبلغى پول و اسبى و خلعتى مىدهد ، آنان پذيرفتند و نيمه‌شب به اتاق ويرانى كه سيد را در آن به بند كشيده بودند رفتند و در كمين نشستند . ديدند كه وى با خضوع و خشوع تمام سر به سجده نهاده و چون سر برداشت به تلاوت قرآن پرداخت خود سردار نيز از پى ايشان رفت و همچنان ديد .\r\nچون سيد بزرگوار سردار و مأمورانش را ديد گفت : اى سردار ، تو قاتل من نيستى ؛ بيهوده خودت و مرا آزار مده . من چهرهء كشندهء خود را به خواب ديده‌ام و خوب به خاطرم مانده . آنگاه شمه‌اى از خدماتى را كه در راه بيدارى خلق ستمديدهء ايران كرده بود بيان كرد و گفت چرا شاه به كشتن او تصميم كرده است .\r\n\r\n","description":"","footnote":"","page_name":" 59 ","page_number":87},
  {"content":"\r\n\r\nسردار شير محمد خان به شنيدن سرگذشت آن مرد جليل متأثر و گريان گشت .\r\nدانست كه به غرض تهمت ياغيگرى به وى بسته‌اند . دستش را بوسيد و گفت اگر رضا شود او را از راه لرستان به كربلا مىرساند تا به هرجا كه خواهد برود .\r\nآن بزرگ‌مرد مىدانست قمر السلطنه دختر مظفر الدين شاه زن احتشام - الدوله بانويى خدا ترس و متدين و پاك اعتقاد است . آوازهء وعظهايش را شنيده و هوادار اوست . آن زن پرهيزگار در آن‌زمان از شوهر خود قهر كرده بود و در خانه پدرشوهرش زندگى مىكرد . سيد بر اين اميد بود كه وى به شفاعت برمى - خيزد و از مرگ رهايى مىيابد . ازاين‌رو مددگارى سردار محمد خان را نپذيرفت .\r\nبارى ، پس از اينكه خطيب جليل وارد بروجرد شد و قمر السلطنه از آنچه بر او گذشته بود و در پيش داشت آگاه گرديد دو تلگرام در طلب عفو وى به محمد على شاه مخابره كرد . هردو بىجواب ماند .\r\nمشير السلطنه در جواب تلگرامى كه امير افخم دربارهء سيد به او كرده بود چنين جواب فرستاد :\r\nجناب مستطاب اجل اكرم آقاى امير افخم حكمران بروجرد دام اقباله\r\nتلگراف جناب‌عالى راجع به آوردن سيد جمال از همدان به بروجرد به عرض خاكپاى مبارك رسيد . مقرر فرمودند وجود اين شخص مفسد كه فحول علماى اعلام حكم به تكفير و نفى او داده‌اند براى مملكت مضر است و به محض اغتنام فرصت اشخاص ساده‌لوح را اغوا ، و مفسده برپا خواهد كرد و اسباب زحمت خواهد شد . حسب الامر مبارك قدغن فرماييد به وصول اين تلگراف مشار اليه را راحت كنند و مراتب را سريعا اطلاع دهند به عرض برسد .\r\nچون امير افخم به كشتن سيد مصمم شد قمر السلطنه سوگند ياد كرد كه اگر مويى از سر سيد كم كند از احتشام الدوله طلاق مىگيرد و آن خانواده را ترك مىكند ؛ و نيز وى را بيم داد كه اگر اين بىگناه آزاديخواه را بكشد بتحقيق\r\n\r\n","description":"","footnote":"","page_name":" 60 ","page_number":88},
  {"content":"\r\n\r\nخانواده‌اش به سرنوشت شومى گرفتار مىگردد .\r\nامير افخم به دروغ و تأكيد تمام پيمان سپرد كه هرگز سيد را آزار و رنجه نخواهد كرد اما چون ناكسان و بدسيرتان پيمان نمىپايند روزى امير امنع چالان چولانى را وادار كرد كه در چالان چولان آبادى خود واقع در چهار فرسنگى بروجرد او و خانم قمر السلطنه را به ناهار و شام دعوت كند . در فاصلهء مدتى كه قمر - السلطنه در آنجا ميهمان بود امير افخم اسد نامى را به خفه كردن سيد جمال آن ناطق آزادهء كم همال ، مأمور كرد . اين كوردل بدگهر سفله كه تا ابد نفرين بر او باد با دستيارى دو سيلاخورى او را با طناب خفه كرد . جسدش را پيش از دميدن صبح به خاك كردند .\r\nقمر السلطنه وقتى از چالان چولان بازگشت و بر آنچه رفته بود آگاه شد چنان كه گفته بود به قهر آن خانوادهء زشتكار را ترك كرد و از بروجرد روانهء تهران شد . امير افخم چندانكه خواهش كرد كه بر او ببخشايد آن زن غيرتمند پارسا به التماس و زاريش اعتنا نفرمود .\r\n\r\n","description":"","footnote":"","page_name":" 61 ","page_number":89},
  {"content":"\r\n\r\nآقا جمال روستايى كه مردى روشنفكر و دراز عمر بود و در آخرين سفرش از خراسان به تهران ، بارها در مسجد ، مواعظ حكيمانهء سيد جمال خطيب معروف را شنيده بود گفته است : « روزى بنا به معمول در بازار سمسارهاى بروجرد در مغازه‌ام بودم . ديدم كه يك مرد كريه ، عبا و لباسهايى را كه روحانيان مىپوشيدند براى فروش عرضه كرد . عبا و لباسها به نظرم آشنا آمد ، فكر كردم ، يادم آمد كه آن عبا و لباس را در تهران بر اندام نازنين سيد جمال واعظ اصفهانى ديده‌ام . از دو سه روز پيش حاكم بر سر زبانها انداخته بود كه سيدى بابى و غريب از رنج بيمارى در بروجرد درگذشته است ، دانستم كه آن ناطق آزاديخواه را گرفته‌اند و كشته‌اند . در آن روزگاران ستمگرى و زجر و بند در بروجرد چنان رواج داشت كه هيچكس را ياراى شكوه و دادخواهى نبود . ناچار زبان در كام كشيدم و دم فروبستم . »\r\n\r\nفرجام بد زشتكاران\r\nروزگار امير افخم و دودمانش پس از اين زشتكارى چنان كه قمر السلطنه گفته بود سياه شد . دو پسرش احتشام الدوله و حسام الملك كه به ستمگرى دارايى بسيار اندوخته بودند ، پس از مدتى نه چندان دير ، درگذشتند . ثروت بىكران امير افخم كاستى گرفت ، و نيست شد . به بيمارى جانشكار نشناخته‌اى گرفتار گشت . در شورين بسترى شد و طبابت پزشكان ايرانى و امريكائى نتوانست وى را از مرگ برهاند . به زشت‌نامى جان سپرد .\r\nاسد نيز سرانجامى دردناك يافت ، او كه مالك دو آبادى بزرگ و تمول نسبتا زياد بود پس از مدتى داراييش تباه گشت . از آن پس دو چشمش كور ، و دو دستش فلج و خشك شد . چون از دارايى و تندرستى محروم و بىنصيب ماند ناچار به گدايى روى آورد . اما مردمان كه وى را مىشناختند كه سيدى جليل و آزاده و پرهيزگار و بيداردل به دست او خفه شده از مساعدت كردن به او خوددارى مىكردند . سرانجام از گرسنگى و بيمارى درگذشت . پسرش نيز كه در كودكى و تازه‌جوانى به تنعم\r\n\r\n","description":"","footnote":"","page_name":" 62 ","page_number":90},
  {"content":"\r\n\r\nو نازپرورده شده بود به بينوايى افتاد . چون در بروجرد مردم از او بيزارى مى - جستند و روى برمىگرداندند به يكى از آباديهاى دورافتاده پناه برد و چون هنرى نداشت ناچار سرتراشى پيشه كرد و سالى دو خروار گندم از مردم ده به مزد مى - گرفت .\r\nبدين‌گونه چراغ عمر سيدى جليل كه به سحر بيان در دلها شرار حريت‌طلبى و آزادىخواهى برافروخت ، خاموش شد اما نام بلندش جاودانه است .\r\n\r\nآرامگاه خطيب جليل\r\nپس از اينكه عمال استبداد خطيب بزرگ و آزاده سيد جمال الدين واعظ اصفهانى را در بروجرد خفه كردند ، جسد پاكش را شبانه در گورستان معروف به يخچال ، بيرون دروازهء يخچال واقع در مغرب بروجرد به خاك سپردند .\r\nبه زمان پادشاهى قاجاريان هركس را در اين شهر به فرمان حكام سر مى - بريدند يا بر دار مىكشيدند ، يا به ضرب گلولهء توپ پاره‌پاره مىكردند ، در اين گورستان دفن مىكردند . در آغاز سلطنت رضا شاه كبير نيز روزى كه دوازده نفر از اشرار و ياغيان آدمكش لرستان گرفتار و محكوم به اعدام شدند پس از اجراى حكم در همين گورستان به خاك شدند .\r\nاز آنگاه كه جسد شهيد راه حق و فضيلت سيد جمال الدين واعظ در اين مكان مدفون گشت نام گورستان « جماليه » شد و در نظر آزاديخواهان و رادمردان حرمت يافت . در سال 1327 قمرى - تنى چند از دوستداران آزادى به بناى بقعه‌اى بر مزار سيد جمال فدايى مشروطيت مصمم شدند . در شمارهء 59 روزنامهء ايران نو مورخ شنبه 22 شوال 1327 قمرى برابر 14 عقرب ( آبان ) 1288 چنين درج شده است :\r\n« جناب آقاى ناظم العلماى ملايرى وكيل سابق ملاير محض خدمت به عالم انسانيت اقدام به ايجاد بقعه‌اى در سر مقبرهء مرحوم مظلوم شهيد راه انسانيت آقا سيد جمال الدين واعظ طاب ثراه نموده ، يك صد تومان خودشان ، يكصد تومان حاجى محمد حسين آقا تاجر بروجردى ، و پنجاه تومان نواب و الا عضد السلطان براى\r\n\r\n","description":"","footnote":"","page_name":" 63 ","page_number":91},
  {"content":"\r\n\r\nمصرف اين خير اعانه داده‌اند . هركس ميل اعانت پرداخت اعانه دارد به ادارهء روزنامهء ايران نو رجوع نموده ، قبض رسيد را خدمت نواب و الا سليمان ميرزا تقديم دارد . »\r\nاما كوشش و آرزوى اين گروه بىحاصل ماند .\r\nپس از مدتى يكى از سربازان پاكدل كه مكرر از مواعظ سيد بهره يافته و دريافته بود كه آن پاك اعتقاد جليل در راه حق و حقيقت جان باخته است نام وى را بر سنگى حك ، و شبانه با ترس و بيم بر گورش نصب كرد .\r\nمدتى بعد مؤيد خاقان رئيس عدليهء وقت بروجرد كه از معتقدان سيد بود به تعمير قبر او كوشيد و سنگى بر آن نصب كرد . بر اين سنگ ، پس از زمانى بر اثر سرما و ديگر عوامل شكستگيهايى پديد آمد ، چنان كه از خطوط منقور بر آن جز اين عبارات و اشعار چيزى خوانده نمىشد :\r\n« العالم الجليل السيد جمال الدين همدانى ، در اصفهان تحصيل فرموده ، از ائمه تاريخ و اخبار و اجلهء علماى كبار ، مراحل عمر در بيدارى ملت و استخلاص وطن عزيز از چنگ اجانب به قدم ثبات و آزادى پيموده ، و از اداى كلمهء حق بيم نفرموده ، در تاريخ شهر . . . در بروجرد به درجهء رفيعهء شهادت فائز گرديد .\r\n چو شد شهيد وطن سيد تمام علوم * ز جور مرقد پاكش ز ديده شد معدوم \r\n رسيد خادم ملت مؤيد الخاقان * به قدر قوه نمودش به سنگ و خط معلوم \r\n برادران غيور وطن به قدرت زر * كنيد بار گهش را ز . . . . مرسوم \r\n سروش غيب سرود از براى تاريخش * . . . . . . . . . . . . \r\nروز سه‌شنبه 16 جمادى الثانى 1332 برابر 22 ثور ( ارديبهشت ) 1293 شمسى به قلب محسن خان فرزند ميرزا عليخان ، يكى از افسران رشيد و دلير و وطن - پرست ژاندارمرى كه هنوز بيش از سى سال از عمرش نگذشته بود ، در جنگ با اشرار لرستان ، تيرى جان شكار نشست . او در واپسين لحظات زندگى خويش به دكتر مزين السلطان پزشك رژيمان ششم كه بر سر بالينش بود وصيت كرد وى\r\n\r\n","description":"","footnote":"","page_name":" 64 ","page_number":92},
  {"content":"\r\n\r\nرا در كنار مزار شهيد راه آزادى سيد جمال الدين واعظ اصفهانى دفن كنند ؛ اسب و سلاحش را بفروشند و از بهاى آن بر گور وى و سيّد بنايى چهارطاقى بسازند .\r\nهنوز از مرگ جانسوز محسن بيش از ده روز سپرى نشده بود كه تقى فرزند عبد الحميد يكى ديگر از صاحبمنصبان رشيد ژاندارمرى ، روز شنبه 27 جمادى الثانى برابر دوم جوزاى 1293 در جنگ با اشرار شربت شهادت نوشيد . وى را نيز كنار قبر سيد به خاك سپردند .\r\nمزين السلطان بر سر اين گور چهارطاقى بنا نهاد . مدتى بعد دو افسر ديگر ژاندارمرى : سلطان رحمان خان و سلطان شاپور خان نيز در جنگ با ياغيان لرستان فدا شدند و آنان هم در فاصلهء پانزده مترى مزار سيد به خاك رفتند .\r\nگورستان جماليه شارع عام بود و كاروانهايى كه از شهر به آباديهاى غربى مىرفتند از آنجا مىگذشتند . ازاين‌رو محوطهء مزار هميشه كثيف بود و به مرور رو به ويرانى مىرفت .\r\nدر سال 1300 شمسى ميرزا همايون خان سياح فرزند حاج سياح معروف ، به پيشكارى دارايى بروجرد منصوب شد . حاج سياح و سيد جمال همفكر و دوستانى صميم و يكدل بودند ، و همايون نيز مكرر مواعظ حكيمانهء آن خطيب دانشور را شنيده بود و در دل به وى ارادت مىورزيد . او وقتى به بروجرد وارد شد و ديد كه مزار سيد رو به ويرانى است و اگر تعمير نشود پس از مدتى كوتاه اثرى از آن بر جاى نمىماند در انديشهء تجديد بنايش افتاد . محوطهء آن را به وسعت صد متر در صد متر هموار و پاك كرد . هردو طرف محوطه را به عرض سه متر و نيم درختان بيد و كبود و گل سرخ نشاند و جانب شرقى را كه به علت تنگ بودن جا غرس درخت ميسر نبود سيم كشيد كه چهارپايان و عابران از آنجا نگذرند . چهارطاق آجرى را كه مزين السلطان برآورده بود و در شرف انهدام بود مرمت فرمود . سه طرف چهار طاقى را با پنجره مسدود كرد و سنگ قبر را يك وجب بالا برد تا مشخص باشد ؛ و\r\n\r\n","description":"","footnote":"","page_name":" 65 ","page_number":93},
  {"content":"\r\n\r\nاين كتيبه را بر سر در جماليه نقش كرد :\r\n اثرى ماند در جماليّه * از همايون رئيس ماليّه \r\n خسروى گفت بهر تاريخش * قطعه‌اى نغز ارتجاليّه \r\n سال شمسى هزار و سيصد و چار * فرودين ماه از جلاليّه \r\n همتش سد فكند از پس سد * اين زمين شد به وضع حاليّه \r\nآنگاه روز يكشنبه دوم شوال 1343 قمرى برابر ششم ثور ( ارديبهشت ) 1304 به منظور تجديد تجليل از خطيب بزرگ و نمودن كوششى كه در تعمير مزار وى به عمل آمده بود ، و افتتاح مدرسهء چهار كلاسه‌اى كه به پاس مجاهدتهاى سيد در بيدارى مردم ، « جماليه » نام گرفته بود ، در محوطهء آرامگاه مجلسى آراست . در اين اجتماع عده‌اى از علما و آزاديخواهان و بزرگان حضور يافتند و على رضا ميرزا خسروى اين نطق پرمعنى را ايراد نمود :\r\nاجتماع علما و آزاديخواهان بروجرد بر سر مزار سيد جليل سيد جمال واعظ اصفهانى در سال 1304 خورشيدى\r\n\r\n","description":"","footnote":"","page_name":" 66 ","page_number":94},
  {"content":"\r\n\r\nبسم الله الرحمن الرحيم\r\n آسان گذران كار جهان گذران را * زيرا كه جهان خواند خردمند جهان را \r\n پيراسته مىدار به هرنيكى تن را * آراسته مىخواه به هرپاكى جان را \r\n ميدان جهان جمله فراز است و نشيب است * اى مركب تو حرص ، فروگير عنان را \r\n دى رفت و جز امروز مدان عمر كه اميد * بسيار به فردا نرساند حيوان را \r\n پيش از تو جهان بوده است آن كن كه پس از تو * گويند نكو بوده ره و رسم فلان را \r\nپس از ستايش خداوند جهان و درود بر روان سرآمد پيمبران عليهم صلوات الله الملك المنان ؛ در اين مجمع صاحبدلان و انجمن باحسان كه براى تجليل و تبجيل و تعظيم خاك پاك و قبر تابناك يكى از ذرارى سيد لولاك ، حضور بهم رسانيده‌اند با كمال ادب و با اظهار تشكر از ابراز حسى كه فرموده و در مقام قدردانى از زحمات اين سيد جليل جميل كه در راه خدمت به سعادت و استقلال ايران هرمكروهى را به جان خريده ، و بالاخره خون خود را در سرانجام مقصود فدا نمود ، برآمده‌اند عرضه مىداريم :\r\n هرگز نميرد آنكه دلش زنده شد به عشق * ثبت است بر جريدهء عالم دوام ما \r\nهمه‌كس به خوبى مىداند ، و هركس را مرتبه و درجهء تأمل و بصيرت بالاتر است بهتر فهميده كه صفحات تاريخ گذشتگان ، و دفاتر سرنوشت رفتگان - كه : لا يغادر فيها صغيرة و لا كبيرة - يعنى مجموعه‌اى كه از آنچه چشم دنيا و گوش روزگار ديده و شنيده در آن‌جا گرفته و سر سوزنى فروگذار نشده است ، كردار\r\n\r\n","description":"","footnote":"","page_name":" 67 ","page_number":95},
  {"content":"\r\n\r\nخوب و رفتار زشت كسانى كه به نوبهء خود هرچندى قائد يك قوم و پيشاهنگ يك طايفه و قبيله بوده‌اند آن جنگ بىپايان و آن جام جهان‌نما آشكار نموده و ذره‌اى را از مدنظر فراموش ننموده است . و بزرگان دنيا و آنان كه در طريق فداكارى و دفاع از نواميس مليت خود در مدت زندگانى رنجها برده و خونها خورده‌اند ، يا بالاخره اجراى مقصود و انجام مطلوب خود را با خون گلو معاوضه نموده‌اند ، اگر در به دو امر عمليات آنها داراى جلوهء صورى نبوده است ، روحانيت و معنويت اقدام افعال آنان در نزديك‌ترين زمانى به حكم آنچه تاريخ از رنج و تعب ايشان در مقابل اعلاى كلمه حقه ثبت نموده و تجسم يافته و قدر آن افعال و اعمال را به حكميت و قضاوت آتيه محول داشته و چندان‌كه اخلاف ناگزير از اداى حق و تقدير كردار اسلاف گرديده است . چنان كه يگانه گوهر ذى قيمتى را كه امروز خاك بروجرد در كنار گرفته و آن بدن طيب مرحوم مبرور آقا سيد جمال الدين همدانى شهير به اصفهانى طاب الله ثراه و جعل الجنة مثواه مىباشد با صدماتى كه در زمان حيات خود تحمل نموده ، و در آخر امر در اثر سوء القضا به دست جان شكاران محوطهء شوم استبداد جان سپرد ما دام الحيات براى بيدارى اولاد وطن خود ، و رهانيدن آن بيچارگان از چنگال گرگان آدم‌خوار خوددارى نكرده آنچه را بايد گفت ، نگفته نگذاشت ، و هيچگونه سد محكمى را قابل اعتنا نشمرده ، چنان كه مىبينيم اگر مختصر زمانى به سبب باقى ماندن زباله‌هاى دورهء مشئوم خود - سرى نام ناميش مستور ، و قبر ساميش غير معمور ماند پس از هيجده سال كه از شهادت او مىگذرد فداكاريهاى آن وجود گرانبها منظور نظر آمده و امروز به همت مجمعى از اشخاص با حس حقيقت‌شناس اين جمعيت تشكيل ، و اين اساس تجليل مرتب آمده ، و در مقام تعمير قبر و تعظيم قدر آن بزرگوار برآمده‌اند ، و اگر خود آن مرحوم نتايج زحمات خود را نديد ، روان مطهرش از غرفات جنان ناظر اين داستان ، و با لبى خندان به برادران خود خطاب و جامعهء ايرانى را طرف تكلم قرار داده ، و زبان روحش به اين مقال مترنم است كه :\r\n\r\n","description":"","footnote":"","page_name":" 68 ","page_number":96},
  {"content":"\r\n\r\n گنبد گردنده ز روى قياس * هست به نيكى و بدى حقشناس \r\n هركه نكويى كند آنش رسد * ور بديى كرد زيانش رسد \r\nيعنى اى بازماندگان عزيز ، اگر مرا زحمتى رسيد خوشدلم كه امروز شما را بىزحمت ديدم و اگر جفايى كشيدم خرسندم كه شما را در چنين حال قدردان زحمات خود مىبينم . پس چون چنين است ، و صفحهء روزگار كردار كسى را محو نخواهد نمود شما راست كه در راه آزادى ملك و استقلال مملكت خود به گذشتگان اقتفا ، و به نياكان اقتدا نموده ، سدى در مقابل اجراى مقصود نبينيد و به هيچ محظورى وقعى ننهيد تا آيندگان پس از شما نيز قدر حسنات اعمال شما بدانند و حق زحمات شما بشناسند .\r\nدر ازاى اين خطاب موعظت‌آميز آن واعظ جليل و آن ناصح جميل ماراست كه روح پرفتوحش را مخاطب ساخته ، عرضه داريم كه : اى سيد عظيم القدر ، آنچه فرمودى به جان‌ودل پذيراييم ، و توفيق اطاعت از درگاه حق متعال مىطلبيم ولى ما را در اين‌روز كه براى نثار فاتحه و تقديم تحيت در كنار قبر شريفت اجتماع نموده‌ايم براى روان سعادت تو أمانت ، دو مژده هست كه پس از اظهار آن مرخصى مىجوييم .\r\nيكى اينكه در چنين روزى به زيارت مرقد پاكت آمده‌ايم كه مىبينيم دست انتقام احديت كسانى را كه در ريزش خون بيگناه تو دخيل بوده ، يك‌به‌يك به سزاى خود رسانيده و هريك به روزگار نكبت و بدبختى دچار ، و عنقريب است كز آنها اثرى باقى نيست . چرا كه فقطع دابر القوم الذين ظلموا و الحمد لله رب - العالمين . و ديگر آنكه به نظر عطيت يزدانى و توجه عطوفت سبحانى يگانه رادمرد سعادت‌بخشى مصدر امور جامعهء ايرانى واقع ، و عنان اختيار اين مرز و بوم را به كف باكفايت خود گرفته ، كه اگر در حيات خود موفق به ديدن او نگشتى در مماتت نتيجهء زحماتت را عاطل نگذاشته ، و اثر تحملاتت را باطل نخواسته ، و آنچه را كه آرزو مىنمودى عملا نشان داده ، و هرچه توقع مىفرمودى به منصهء\r\n\r\n","description":"","footnote":"","page_name":" 69 ","page_number":97},
  {"content":"\r\n\r\nفعل و بروز آورده ، و او شخص شخيص و نفس نفيس بندگان حضرت اشرف اعظم آقاى سردار سپه رئيس الوزرا و رئيس كل قواى چنان مملكتى است كه براى ابقاى آن جان دادى ، و اكنون خوابگاه شريفت در آن واقع ، و راحتگاه عزيزت در آن قرار گرفته ؛ و به لسان مختصر عرض مىكنم كه اگر همت مردانهء آن وجود معظم ، و سربازان با همت رشيدش نبود و اطراف مضجع پاكت را از لوث وجود اشرار پاكيزه نمىفرمود ، امروز ما را جرأت و توانايى آن نبود كه با اين روى منبسط و چهرهء گشاده به فاتحهء روحت قيام كنيم و به قبر محترمت سلام دهيم .\r\nدر خاتمه نيز اين قسمت را مزيد و بر مژده‌هاى سابق اضافه مىنماييم كه بر حسب مرسوم ايرانيت و اسلاميت ، آمدن ما در اين محل مستلزم اين بود كه خيراتى آماده كرده و مبراتى تدارك نموده باشيم ؛ و اهالى اين بلد را بهتر از اين چيزى براى شادمانى روح پاك و بدن طيبت به نظر نمىرسد جز آنكه مدرسه‌اى به يادگار وجودت مفتوح و اسم آن را به افتخار نام ناميت جماليه ناميده و همين روز را كه دومين روز از ماه شهادتت باشد ، روز افتتاح آن قرار داده و شاگردان آن را به دور قبر شريفت طوف دهند چرا كه :\r\n نام نيكو گر بماند ز آدمى * به كزو ماند سراى زرنگار \r\nو اطراف گراميت را خيابانى كشيده و سايبانى قرار داده ، و كسانى كه دست قدرت خالق الموت و الحيات هم‌بالين و هم‌بستر قرار داده و خواهد داد به نام شريفت خوشدل و مباهى گرديد . زيرا كه :\r\n چو دنيا و جاهش ندارد دوام * خوش آنكو به گيتى بود نيكنام \r\nمخارج مدرسه از اعانات تجارت ترياك و درآمد ذبايح و مساعدتهاى مالى گروهى از نيكوكاران تأمين مىشد . گفتنى است كه در انجام رساندن اين كارهاى بزرگ كه در آن روزها ، به سبب ناآرامى محيط و حساسيت و بدگمانى مردم نسبت به ايجاد مدارس جديد سخت دشوار مىنمود شاهزاده عليرضا ميرزاى خسروى\r\n\r\n","description":"","footnote":"","page_name":" 70 ","page_number":98},
  {"content":"\r\n\r\nرئيس حسابدارى ماليه بروجرد كه مردى دانا و دانشپرور و متدين و درويش بود به همايون سياح ياريها كرد .\r\nدر سال 1315 شمسى - 2495 - به منظور زيبايى و آبادانى شهرها ، شهر - دارىها موظف شدند گورستانهاى قديمى و متروك را به باغ و پارك تبديل كنند .\r\nشهردار و فرماندار وقت بروجرد گورستان جماليه را تسطيح و باغ كرد و شايد به تعمد مزار سيد جمال الدين خطيب و گور محسن و تقى دو افسر شهيد را كه در راه پيراستن وطن از وجود ياغيان شربت شهادت نوشيده بودند زير خاك كرد . دو سال بعد حسين شجره كه از اعضاى عالىمقام وزارت دارايى بود و بزرگ‌مردى دانشمند است وارد بروجرد شد و به مساعدت گروهى از فرهنگيان قبر سيد و افسران شهيد را از زير خاك بيرون آورد و بر مزار خطيب جليل سنگ بزرگى كه اين عبارات بر آن نقش بود نصب كرد :\r\n هرگز نميرد آنكه دلش زنده شد به عشق \r\nبه هنگام جنبش آزادى ايران تنى چند از جوانمردان ايران براى بيدارى مردم جان‌بركف نهاده و فداكارى كردند ؛ يكى از آن رادمردان حق‌جو و حقگو سيد جمال الدين خطيب مشهور اصفهانى است كه حق را گفت و در بروجرد به سال هزار و سيصد و بيست و شش هجرى قمرى در ماه شوال المكرم شربت شهادت نوشيد ، و چون آثار قبر او رو به انهدام گذاشته بود به سال هزار و سيصد و هفده خورشيدى به شيوهء نوينى تعمير گرديد . مرداد 1317 .\r\nدر سال 1319 شمسى - 2499 - شهردارى براى استقرار ادارات خود ساختمانى زيبا در باغ جديد ( گورستان سابق جماليه ) بنا نهاد و شهربانى نيز عمارتى در آن برآورد . به تدريج براى زيبايى بيشتر ، باغ و اين دو ساختمان ، به صورتى بديع آراسته گشت ؛ دور مزار سيد و دو افسر ، خيابان احداث ، و بر كنارهء آنها درختان صنوبر و اقاقيا و زبان گنجشك و شمشاد غرس گرديد ، و در جاهاى مناسب گلكارى شد . قبرها تا عمارت شهردارى فقط شانزده متر فاصله دارد و بيشتر اين فاصله گلكارى است .\r\n\r\n","description":"","footnote":"","page_name":" 71 ","page_number":99},
  {"content":"\r\n\r\nباغ جماليهء بروجرد ، مزار سيد جليل سيد جمال واعظ كه به همت حسين شجره بازسازى شده با نشانه مشخص است در سال 1348 ، - 2528 - سازمان حفاظت آثار باستانى ايران در صدد تعمير قبر سيد جمال اصفهانى برآمد و محمود مهران در تاريخ چهارم اسفند 1348 به تيمسار سپهبد آق‌اولى رئيس وقت انجمن آثار ملى نوشت :\r\n« به طورى كه استحضار دارند مرحوم سيد جمال الدين واعظ اصفهانى از مبارزان راه مشروطيت بود كه توسط عمال استبداد به شهادت رسيد و هم‌اكنون قبر او در بروجرد وضع نامطلوبى دارد . در مسافرت اخير اينجانب به ژنو آقاى جمال‌زاده ضمن اظهار تأثر از اين وضع تقاضا داشت انجمن آثار ملى كه همواره در احياى مفاخر ملى و مقابر بزرگان ايران اقدامات مفيد و مؤثر مبذول مىدارند در اين مورد بخصوص نيز بذل مساعدت فرمايند . »\r\nموضوع تعمير قبر خطيب جليل در جلسهء مورخ هجدهم اسفند هيأت مؤسسان انجمن آثار ملى مطرح و با اجرا و انجام آن موافقت شد ؛ و چهل و پنج هزار تومان\r\n\r\n","description":"","footnote":"","page_name":" 72 ","page_number":100},
  {"content":"\r\n\r\nبه اين كار اختصاص يافت . طرح تعمير را مهندس محسن فروغى پس از رفتن به بروجرد و معاينهء محل تهيه كرد . بنابراين طرح چون وضع محل چنان بود كه ساختن بناى يادبود بر روى قبر مناسب نبود به اين اقتصار رفت كه سنگ يكپارچه‌اى از خارا با قطعات سنگهاى بزرگ از همان نوع به صورتى مناسب به جاى سنگ پيشين نصب گردد . پس از تصويب طرح روز ششم تيرماه 2530 انجمن آثار ملى به فرماندارى بروجرد نوشت :\r\n« بر اثر مراجعه و توجه علاقه‌مندان به مقام شادروان سيد جمال الدين اصفهانى خطيب نامدار و شهيد راه آزادى ايران از چندى قبل با تشريك مساعى سازمان محترم ملى حفاظت آثار باستانى ايران پس از بررسيهاى لازم طبق نظر و نقشهء جناب آقاى سناتور مهندس محسن فروغى ترتيب تهيهء سنگهايى از سنگ خارا جهت آرامگاه آن شادروان داده شده كه از طرف بنگاه آقاى قنبر رحيمى استادكار زبر - دست سنگ در ايران تهيه گرديده است و براى نصب در محل خود به بروجرد حمل مزار سيد فاضل كامل كه به همت انجمن آثار ملى بازسازى شده است\r\n\r\n","description":"","footnote":"","page_name":" 73 ","page_number":101},
  {"content":"\r\n\r\nمىشود . تمنا دارد مقرر فرمايند در انجام اين خدمت از طرف آقايان رؤساى ادارات و متصديان مربوط همكارى و تشريك مساعى شايسته به عمل آيد . موجب كمال امتنان خواهد بود . »\r\nسنگى كه روى آن اين عبارات حك شده : « مزار سيد جمال الدين واعظ شهير از رهبران نامدار مشروطيت و شهيد راه آزادى ايران 1279 - 1326 . 1241 - 1287 » با دقت نصب و مزار با مواظبت تعمير شد . تفضلى سرپرست وقت شهردارى بروجرد نيز به زيباتر كردن محوطهء مزبور كوشش و مراقبت بسيار كرد و آنجا را به چمن و انواع گل آراست . بدين‌گونه بازسازى مزار سيد فاضل كامل جليل - القدر سيد جمال خطيب اصفهانى به نيكوترين صورت پايان پذيرفت و اكنون چنان خوش‌منظر و زيباست كه زيارتگه شيفتگان آزادى و دانشوران است .\r\n\r\nفرزندان خطيب كم‌همال\r\nخطيب شهيد سعيد سه بار همسر گرفت . زنان اول و دوم او جوان‌مرگ شدند ، و از مريم همسر سومش صاحب هشت فرزند شد . سه تا در خردى درگذشتند ، و چهار پسر : محمد على ، عيسى ، جلال ، رضا ، و يك دختر به مرحلهء رشد رسيدند .\r\nجلال عضو وزارت فوائد عامه و مأمور سارى شد . اتفاق را در يكى از روزهاى ارديبهشت 1306 ، هنگام سوار شدن بر اسب از زين بر زمين افتاد و چند روز بعد ، دوشنبه هفدهم ذىقعدهء 1345 ، برابر 18 ارديبهشت درگذشت . از او يك دختر بجا ماند . عيسى نيز پيش از جلال به عالم باقى شتافت .\r\nسيد در بهار سال 1326 قمرى پسر ارشدش سيد محمد على را براى تحصيل به بيروت فرستاد . او با جمعى از بستگان و دوستانش فرزندش را تا گارىخانهء دروازهء قزوين بدرقه كرد . به هنگام بدرود اذان در گوشش خواند ، بوسيدش و گفت : « پسر جانم ، درس بخوان و آدم بشو . سفارش من همين است و بس . »\r\nهنوز بيش از چند ماه از رفتن سيد محمد على سپرى نشده بود ، كه پدرش به گناه آزاديخواهى و مبارزهء با استبداد به شرحى كه گذشت شهيد شد . پيش از\r\n\r\n","description":"","footnote":"","page_name":" 74 ","page_number":102},
  {"content":"\r\n\r\nشهادتش ، در آخرين روزهايى كه گرفتار و به زندان بود به فرزند سفر كرده‌اش كه در آن‌وقت بيش از چهارده سال نداشت نوشت :\r\n« ميرزا محمد على جانم ، گمان مىكنم اين آخرين كاغذى است كه از پدرت دريافت مىنمايى . چون‌كه به واسطهء اين ملت بىحس ، دشمن بر ما غالب شد .\r\nحالا ديگر چاره از دست رفته و بايد مردانه جان داد . رضينا برضاء الله . نور چشمم ، اگر عاقل باشى بايد خوشحال شوى چه پدرت شهيد وطن گشته و كشتهء شرف و افتخار است . تو هم اگر پسر من هستى پيروى از كردار پدرت خواهى نمود ، و از جان دادن مضايقه نخواهى كرد . »\r\nانيسه بر سر مزار پدرش\r\nهمسرش مريم سالها غم شهادت شوهر و دورى فرزند محبوبش را تحمل كرد و سرانجام سه ساعت بعد از نيمه‌شب شنبه دهم مرداد 1323 برابر يازدهم شعبان 1363 درگذشت .\r\nرضا پسر ديگر واعظ شهير نيز در حدود ده سال پيش رهسپار عالم بقا شد .\r\nاكنون از جمله فرزندان سيد ، نويسندهء نامور سيد محمد على جمالزاده و انيسهء تابش جمالزاده حيات دارند كه عمر و سلامت هردو دراز باد .\r\n\r\n","description":"","footnote":"","page_name":" 75 ","page_number":103},
  {"content":"\r\n\r\n\r\nتعليقات\r\n\r\n( 1 ) - سيد صالح عاملى :\r\nمردى شيعى ، خداترس و مردم‌دوست و درستكار بود . چون عمرش به چهل سال رسيد دل از ديار خويش بركند ، به كاظمين رفت و در آنجا اقامت گزيد .\r\nاو دو پسر داشت : سيد صدر الدين و سيد محمد على . سيد صدر الدين كه در تازه جوانى به اصفهان افتاده بود در سال 1263 قمرى به نجف اشرف رفت و پس از مدتى جان‌جان خانم دختر شيخ جعفر كبير نجفى صاحب كتاب معروف و معتبر كاشف الغطاء را به زنى گرفت . از اين زن دو پسر : سيد محمد على معروف به آقا مجتهد ، و حاج سيد ابو جعفر خادم الشريعه ، و چهار دختر : زهرا بيگم ، زمزم بيگم ، حبيبه بيگم ، و فاطمه بيگم در وجود آمدند . زهرا - بيگم زن ملا محمد صالح مازندرانى ، زمزم بيگم زوجهء حاج محمد باقر ( پدر شيخ محمد تقى معروف به آقا نجفى ) شد . حبيبه بيگم به همسرى محمد هاشم چهارسوئى درآمد ، و فاطمه بيگم زن ميرزا محمد تقى حسين‌آبادى شد . سيد صالح عاملى جز اينان از منقطعه‌هايش نيز دختران و پسرانى داشت ( سه پسر و دو دختر ) كه معروف‌ترين آنان حاج سيد اسماعيل صدر مجتهد بزرگ مقيم عتبات عاليات بود .\r\nسيد محمد على پسر ديگر سيد صالح عاملى كه در كاظمين مىزيست دو پسر آورد : سيد - هادى و سيد عيسى . فرزند سيد هادى ، سيد حسن صدر ، و پسر سيد حسن سيد محمد صدر بود . پسر سيد محمد على فرزند سيد صالح عاملى ، سيد عيسى نام داشت كه سيد جمال الدين - واعظ اصفهانى - صاحب‌ترجمه - شهيد راه آزادى ايران فرزند اوست . بنابراين اجداد سيد جمال واعظ اصفهانى از سادات موسوى شيعىمذهب جبل عامل بوده‌اند ، كه در دوران پادشاهى صفويان به سبب رواج شيعيگرى به اصفهان آمدند . ديرى نپاييد كه مردم به ايشان گرويدند ، و در دربار پادشاهان حرمت و نفوذ فراوان يافتند .\r\n\r\n( 2 ) - جبل عامل :\r\nكوهى است گسترده دامن ، كه پيرامون آن تپه‌هاى بسيار ، و دشتهاى نسبة مرتفع و وسيع جاى دارد . قله‌اش « الرأس الابيض » يا « رأس البياضه » است . در اراضى بلند اين كوه دشتهائى است كه ارتفاعشان از ششصد متر در مىگذرد .\r\nنوشته‌اند كه جبل عامل نخست جبال بنى عامله نام داشته و به مرور زمان جبال عامله ،\r\n\r\n","description":"","footnote":"","page_name":" 76 ","page_number":104},
  {"content":"\r\n\r\nجبل عامله ، و از آن پس جبل عامل شده است . اين سرزمين به نام بنى عامله فرزندان عاملة بن سبا كه از سرزمين كهن يمن به اين محل كوچيده‌اند منسوب است . در جنوب كشور لبنان واقع شده ؛ متوسط طولش از شمال به جنوب نزديك هشتاد كيلومتر ، و عرضش چهل كيلومتر ، و مساحتش سه هزار و دويست كيلومتر مربع است .\r\nسرزمين جبل عامل پيش از آنكه زير فرمان حكومت اسلام درآيد جزو قلمرو بيزانتىها بود . در سال سيزدهم هجرت لشكر اسلام اين سرزمين را تصرف كرد . چنين نوشته‌اند كه عثمان بن عفان سومين خليفه در زمان خلافت خود ابو ذر غفارى را به سرزمين جبل عامل تبعيد كرد و مردم اين ناحيه بر اثر دعوت ابو ذر به تشيع گرويدند . اگر اين گفته درست باشد بايد باور داشت كه پس از حجازيان ، مردم جبل عامل دومين گروه‌اند كه شيعه شده‌اند .\r\nبه هرروى ، ناصرخسرو كه در سال 437 هجرى به « صور » رسيده ضمن توصيف كلى اين شهر تصريح كرده كه بيشتر مردم صور شيعه‌اند ؛ و بىگمان اين كهن‌ترين سند تشيع مردمان جبل عامل است .\r\nزمانى كه جنگهاى صليبى درگرفت ، بيشتر سرزمينهاى سوريه و لبنان به تصرف مسيحيان درآمد ؛ ازاين‌رو غالب مسلمانان مقيم شهرهاى اين دو قسمت ديار خود را رها كردند ؛ اما ده‌نشينان چون به زمينهاى مزروعى خود پاىبند بودند ، ناچار ، ماندند ؛ و مسيحيان از جهت اينكه به فعاليتهاى كشاورزى آنان نياز بسيار داشتند با ايشان به مدارا رفتار كردند .\r\nبا اينكه پس از تسلط مسيحيان بر جبل عامل موقعيت علمى و دينى اين سرزمين كاهش يافت مدارس بزرگ آن متروك و خاموش نماند ، و در طى قرون ، صدها دانشمند و شاعر و متفكر در آنها تربيت يافتند ، و در سرزمينهاى دور و نزديك پراكنده شدند . از آن جمله :\r\nعلامهء حلى ، شيخ لطف اللّه عاملى ، شيخ حسين عبد الصمد ، و پسرش شيخ بهايى ، بنا به دعوت پادشاهان ايران بدين سرزمين روى آوردند و به آسودگى به تأليف آثار مفيدى پرداختند .\r\nبسيارى از مدارس جبل عامل به اعتبار تمام داير بود ، اما پس از اينكه در نجف و سامرا و برخى ديگر از شهرهاى اسلامى حوزه‌هاى علمى جديد و معتبر تأسيس يافت طالبان علم مقيم جبل عامل پس از طى دوره‌هاى مقدماتى براى كسب درجات عالى علوم به نجف و سامرا سفر مىكردند .\r\nدر زمان حاضر جبل عامل يكى از پنج استان لبنان ، و مركز آن شهر قديمى « صيدا » است و اين استان داراى پنج شهرستان : صور ، صيدا ، بنت جبيل ، نباطيه ، و مرجعيون است .\r\n\r\n( 3 ) - حاج ميرزا نصر اللّه ملك المتكلمين :\r\nپسر ميرزا محسن - مادرش شهربانو - در ماه رجب 1277 قمرى در اصفهان تولد يافت . در هفت سالگى در محضر شيخ تقى بروجردى به تحصيل فارسى و عربى پرداخت ؛ و چون شانزده ساله شد در خدمت آخوند ملا صالح فريدنى كه او خود از حاج ملا هادى سبزوارى دانش‌آموخته بود به تحصيل حكمت و معانى بيان اشتغال ورزيد . در بيست و دو سالگى به مكه رفت . به هندوستان نيز سفر كرد ؛ مدتى\r\n\r\n","description":"","footnote":"","page_name":" 77 ","page_number":105},
  {"content":"\r\n\r\nدر بمبئى ماندگار شد ، و در ربيع الاول 1303 قمرى به ايران بازگشت . از سيد رحيم استاد موسيقى اين هنر را آموخت . آواز خوش و رسا داشت . در جوانى روضه‌خوانى پيشه كرد . چون بيشى طلب و هوشمند و صاحب‌همت بود طبعش به كارهاى خرد قانع نگشت ؛ در جمع سياستمداران وارد ؛ به سالار الدوله نزديك و در دستگاه او صاحب قدر و محرم شد .\r\nدر مبارزات مشروطه‌طلبان و حاميان استبداد به آزاديخواهان پيوست و ميان مردم احترام موفور يافت . در سال 1326 قمرى پس از اينكه مجلس به توپ بسته شد و گروهى از مدافعان به سنگر آزادى گرفتار آمدند ، او نيز چون جهانگير خان صور اسرافيل به گناه مخالفت با استبداد مقتول و شهيد شد . يحيى دولت‌آبادى اين واقعه را در كتاب خود چنين آورده است : « با پاسى از روز برآمده - چهارشنبه 24 جمادى الاول 1326 برابر دوم سرطان 1287 - دو نفر قزاق به مجلس آمده ملك المتكلمين و ميرزا جهانگير خان را با زنجير مىبرند . ساعتى طول نمىكشد كه زنجيرهاى آنها را آورده آنجا مىاندازند . در هنگام بردن آنها ملك المتكلمين مىگويد : رفقا ، ديدار بازپسين است ؛ و همه گريه مىكنند .\r\nخلاصه آنها را مىبرند در گوشهء باغ شاه در ميان فوج قزاقان . اول طناب به گردن ملك - المتكلمين افكنده مدتى او را عذاب مىدهند ؛ و بالاخره ميرغضبان با كارد روى شكم او افتاده شكمش را پاره مىكنند و به سختى جان مىدهد . بعد از آن ميرزا جهانگير خان را مىآورند .\r\nچون كشتن رفيق خود را ديده است رمقى براى او باقى نمانده به پاى خود نمىتواند بيايد .\r\nاو را مىآورند . طناب بر گردنش انداخته به فشار كمى جان مىدهد . نعش هردو را ميان خندق شهر مىاندازند . نعشها آن‌روز و آن شب در خندق است و بعد به همت يكى از وطن - خواهان هرچه از آنها باقى مانده به خاك سپرده مىشود . . . »\r\nيك ماه و چند روز پس از تبعيد شدن محمد على ميرزا - شاه مخلوع - به روسيه ، هيأتى از وطن‌پرستان ، وسيله جرايد ، آزاديخواهان را براى حضور بر سر آرامگاه اين دو شهيد ، به منظور بزرگداشت فداكاريهاى آنان ، بدين شرح دعوت مىكنند :\r\n« به عموم ذوات قدرشناس ساكنين تهران محترما اعلام مىشود كه روز عيد فطر از دو ساعت از آفتاب گذشته تا ظهر ، در سر قبور مقدس جان‌بازان سعادت آتيهء وطن مرحوم ملك المتكلمين ، و مبرور ميرزا جهانگير خان ، در دروازهء باغ شاه ، نمايش عمومى ملى است ، و نطقهاى نافع و مناسب حاليه و آتيه به زبان فارسى و تركى خواهد شد . واضح است كه جهت اثبات قدردانى همه‌كس با دسته‌گلهاى مخصوص براى نثار آن قبور شريف خواهند شتافت . هيأتى از وطن‌پرستان »\r\n( از شمارهء چهل سال اول روزنامهء ايران نو مورخ چهارشنبه 27 شعبان 1327 )\r\n\r\n( 4 ) - محمد مجد الاسلام كرمانى :\r\nدر سال 1288 قمرى به دنيا آمد . در شش سالگى به مكتب رفت ، و چند سال بعد نزد ناظم الاسلام كرمانى به آموختن صرف و نحو پرداخت .\r\nمقدمات منطق و اصول را در محضر ملا رحمة اللّه كرمانى ، و فقه را از حاج عبد الله آموخت .\r\n\r\n","description":"","footnote":"","page_name":" 78 ","page_number":106},
  {"content":"\r\n\r\nدر سال 1308 قمرى به اصفهان سفر كرد . در حلقهء درس آخوند ملا محمد باقر درآمد ، و مدتى نيز در محضر سيد محمد باقر درچه‌اى درس خواند . مقارن همين احوال با ميرزا نصر اللّه بهشتى ملك المتكلمين و سيد جمال واعظ آشنا شد ، و اين سه همفكر با مساعدت يكديگر مدرسه‌اى تأسيس كردند و به تدريس علوم جديد پرداختند . ملايان قشرى مردم - فريب ، بانيان مدرسه را تكفير نمودند و هنوز بيش از دو ماه نگذشته بود كه دسته‌اى از جاهلان كوردل به تحريك روحانى نمايان مغرض بانيان مدرسه را به ضرب چوب مجروح و مدرسه را تعطيل كردند .\r\nمجد الاسلام پس از مدتى مغضوب ظل السلطان حاكم اصفهان شد و از بيم جان شبانه با لباس مبدل به تهران گريخت . در پايتخت در انديشهء روزنامه‌نويسى افتاد چون عين الدوله با دادن امتياز روزنامه به وى مخالفت كرد با اديب الممالك فراهانى در نوشتن و انتشار روزنامهء ادب شريك شد ، و مدتى نيز به تنهايى اين مهم را عهده‌دار بود .\r\nمجد الاسلام چون در آغاز ورود به تهران با عين الدوله روابط دوستانه داشت آزادى - خواهان وى را خفيه‌نويس وى مىشناختند ، از او پرهيز مىكردند و به چشم نامحرم به وى مىنگريستند . مجد الاسلام چاره‌گرى را گاه‌گاه در روزنامهء ادب از صدراعظم انتقاد مىكرد ، و در چند مورد علنا با عين الدوله به مخالفت سخت پرداخت . صدراعظم به تلافى حكم تبعيد وى را از شاه گرفت . مجد الاسلام آگاه شد ، ترسيد و به اميد رستن از بلاى بند و تبعيد عكس عين الدوله را در روزنامهء ادب چاپ كرد . شالى گرانبها و قلمدانى پرقيمت برايش فرستاد و بدين افسون دگربار وى را به خود مهربان كرد . اما ديرى نپاييد كه دشمنان مجد الاسلام چند نامه را كه وى به خط خود دربارهء زشتكارىهاى صدراعظم نوشته بود به دست عين الدوله دادند . او دستور داد مجد الاسلام را دستگير و به كلات تبعيد كنند . مأموران به جستجويش پرداختند و چون خبر شدند كه در خانهء ذو الرياستين پنهان شده روز جمعه 23 ربيع الثانى 1324 بدانجا رفتند . نبود . دانستند به خانهء حاجى عبد الحسين تاجر اصفهانى پناه برده ، نيم‌شب به آنجا رفتند و دستگيرش كردند ، و صبح روز شنبه 24 ربيع الثانى وى را با ميرزا حسن رشديه و ميرزا آقا اصفهانى به كلات فرستادند .\r\nچون آزاد شد به تهران بازگشت . به نشر روزنامهء نداى وطن پرداخت . چندى نيز روزنامهء كشكول و محاكمات را منتشر كرد . در همين اوان امتياز روزنامهء الجمال را براى ميرزا محمد حسين اصفهانى گرفت . مقالت اول شمارهء اول اين روزنامه از اوست .\r\nدر جريانهاى سياسى مدتى كوتاه در باغ شاه زندانى شد . چندى نيز خبرنگار يكى از جرائد روسى بود و آزاديخواهان به مكافات همين خطا و گناه از او بيزارى مىجستند .\r\nدر سال 1295 خورشيدى - 1334 قمرى - رئيس معارف كرمان شد ، يك سال بر اين سمت بود و سرانجام در سال 1342 قمرى - 1302 - درگذشت . از او شش پسر و يك دختر باقى ماند .\r\n\r\n( 5 ) - فصيح الملك شوريدهء شيرازى :\r\nميرزا محمد تقى ، فرزند عباس ، از\r\n\r\n","description":"","footnote":"","page_name":" 79 ","page_number":107},
  {"content":"\r\n\r\nدودمان اهلى شيرازى ، در سال 1380 قمرى در شيراز تولد يافت ، ديدگان جهان‌بينش در هفت سالگى بر اثر بيمارى آبله كور شد ، و از نعمت بينايى محروم گرديد . اما دل نباخت و نااميد و از زندگى سير نشد . در هفت سالگى به تحصيل دانش و از بركردن آثار متقدمان پرداخت و خود نيز در طفلى شعر مىسرود . چون نه ساله شد پدرش درگذشت . اين رنج جانفرسا را نيز تحمل كرد . در چهارده سالگى با دائيش به مكه و مدينه رفت و پس از بازگشت همچنان به تحصيل كوشيد . ديرى نگذشت كه در انواع علوم ادب فارسى و تازى بتخصيص در عروض و بديع دانا شد . و چون بدانش و فضل نامور گرديد ، بزرگان و افاضل به همنشينى و مصاحبتش مايل شدند . در سال 1309 قمرى به مسافرت در بنادر خليج‌فارس پرداخت و پس از مراجعت از سفر در سال 1311 همراه حسينقلى خان نظام السلطنه به تهران عزيمت نمود . ناصر الدين شاه به ملاقاتش مايل شد . چون استعداد و اهليت و تسلطش را در ادب و شاعرى دريافت وى را مشمول عواطف و عنايات خويش كرد . توليت بقعهء سعديه را به او داد و به فصيح الملك ملقب كرد .\r\nشوريده تا آغاز پادشاهى مظفر الدين شاه در تهران ماند از آن پس در مصاحبت ناظم - الدوله والى جديد فارس به شيراز بازگشت و متأهل شد . به سرودن شعر و تأليف كتاب پرداخت ديوانش چهارده هزار بيت دارد . « كشف المواد » مشتمل بر ماده تاريخهاى مختلف كه خود سروده ، « نامهء روشندلان » و چند كتاب و رسالهء ديگر از آثار اوست . افزون بر اين مشكلات چند ديوان از جمله كليات سعدى ، نظامى و فرخى را شرح و تفسير كرده است . صاحب پنج فرزند بود و سرانجام شب پنجشنبه ششم ربيع الثانى 1345 در شصت و پنج سالگى درگذشت .\r\nشوريده منظومه‌اى بليغ براى نقر بر سنگ قبر خود سروده كه چند بيتش اين است :\r\n من تهىدست سوى دوست شدم اين عجب است * وين عجب‌تر كه ز من مانده چه درهاى يتيم \r\n تنم از بار گنه چفته‌تر از قامت نون * دلم از وسعت غم تنگ‌تر از حلقه ميم \r\n اى بسا روز كه من خسبم و بس صبح دمد * كه همى بوى بهار آيد از انفاس نسيم \r\n حق آن را كه منت مونس ديرين بودم * بر مگير از سر خاكم قدم اى يار قديم \r\n سوى نادان ضريرى بگشا چشم كرم * تو كه بيناى بصيرستى و داناى حكيم \r\nاز اوست :\r\n اندرين دير سپنجى پيشه كن اين چهار چيز * تا بماند رخت قدرت در جهان كهنه نو \r\n تا نخواهندت مخواه و تا نبخشندت مگير * تا نپرسندت مگوى و تا نخوانندت مرو \r\n\r\n","description":"","footnote":"","page_name":" 80 ","page_number":108},
  {"content":"\r\n\r\n\r\n( 6 ) - مظفر الدين شاه :\r\nپسر چهارم ناصر الدين شاه ، به سال 1269 قمرى متولد شد .\r\nدر هشت سالگى به للگى رضا قلى خان هدايت ، و پيشكارى عزيز خان مكرى به حكومت آذربايجان رفت . در نه سالگى - روز هيجدهم ذىحجهء 1278 وليعهد شد ، و در پانزده سالگى با تاج الملوك معروف به ام خاقان دختر اميركبير و عزة الدوله عروسى كرد . اين پيوند دير نپاييد و در ماه صفر 1293 گسسته شد .\r\nپس از كشته شدن پدرش ناصر الدين شاه كه روز هجدهم ذىقعدهء 1313 قمرى اتفاق افتاد روز هيجدهم ذىحجهء 1313 نام پادشاه بر خود نهاد و 25 ذىحجه در تهران تاجگذارى كرد .\r\nكهنه‌پرست ، سست‌اراده ، جبان ، ضعيف النفس ، عليل ، ملايم طبع ، نرمخو و بخشنده بود . به بيگانگان امتيازات بسيار داد كه همه به زيان ايران بود ؛ از جمله امتياز تأسيس بانك استقراضى به روسيه ، و امتياز نفت به دارسى .\r\nدر زمان پادشاهى مظفر الدين شاه مبارزهء آزاديخواهان با استبدادطلبان به اوج شدت رسيد و به پيروزى مشروطه‌خواهان انجاميد . شاه فرمان مشروطيت را روز سيزدهم مرداد 1285 - 2465 - برابر چهاردهم جمادى الثانى 1324 قمرى مطابق پنجم اوت 1906 ميلادى صادر كرد . مظفر الدين شاه سه بار به اروپا رفت سفر اولش از پنجشنبه دوازدهم ذىحجهء 1317 تا يكشنبه دوم شعبان 1318 مدت گرفت ؛ و سفر دوم از 26 ذىحجهء 1320 تا 21 رجب 1321 شش ماه و 22 روز به طول انجاميد . سفر سوم در سال 1323 انجام پذيرفت . او در ماه ذىقعدهء 1324 درگذشت .\r\n\r\n( 7 ) - مسعود ميرزا ظل السلطان :\r\nچهارمين پسر ناصر الدين شاه و مادرش عفت الدوله ( بعدها عفت السلطنه ) دختر رضا قلى بيگ پيشخدمت بهمن ميرزا ، پسر عباس ميرزاى نايب السلطنه بود . در بيستم صفر 1264 قمرى برابر پنجم ژانويهء 1850 ميلادى تولد يافت و به سال 1291 به حكومت اصفهان منصوب شد . چون عملش پسند پدرش افتاد چندى بعد حكومت ولايتهاى فارس و يزد و لرستان و عراق و كردستان و كرمانشاه و بختيارى و خوزستان و بروجرد و گلپايگان و ملاير و تويسركان و نهاوند و كمره و محلات زير فرمان وى درآمد و بدين‌گونه بر بيشتر قسمت آباد ايران فرمانروا شد .\r\nظل السلطان پس از اينكه سراسر منطقهء حكومت خويش را از وجود راهزنان پاك و امنيت را برقرار كرد در انديشهء تشكيل و تربيت لشكرى مجهز برآمد و پس از مدتى سپاهى مركب از هفت هزار سواره و چهارده هزار پياده به خدمت گرفت و مربيان شايسته به تربيت آنان گماشت .\r\nخبر تشكيل اين سپاهيان منظم و نيرومند شاه را نسبت به پسر مغرورش بدگمان كرد و واگنر اتريشى را به اصفهان فرستاد تا در نهان قدرت جنگى سربازان ظل السلطان را ارزشيابى كند و به او خبر بدهد . واگنر پس از مراجعت از اصفهان ، تربيت و قدرت نظامى سپاهيان شاهزاده را بزرگ شمرد و شاه چنان بيمناك شد كه از همان روز به مرخص كردن و پراگندن سربازان تصميم كرد و منتظر فرصت مناسب بود .\r\nپس از مدتى ناصر الدين شاه ظل السلطان را از اصفهان به تهران خواند . مسعود\r\n\r\n","description":"","footnote":"","page_name":" 81 ","page_number":109},
  {"content":"\r\n\r\nميرزا چند روز بعد از ورود به پايتخت ، جشن و ضيافت باشكوهى در پارك مسعوديه ترتيب داد و شاه و جمعى از درباريان و بزرگان را به ناهار دعوت كرد . ( روز چهارشنبه نهم جمادى الثانى 1305 ) .\r\nدر پايان اين جشن مجلل و پرخرج به منظور جلب رضا و عنايت پدر تاجدارش هديه‌هائى كه بيش از بيست هزار تومان بها داشت پيشكش كرد . شاه چيزى نگفت اما پس از اينكه از كاخ مسعوديه بيرون و دور شد ميرزا على اصغر خان اتابك را از ميان راه نزد ظل السلطان فرستاد تا او را به استعفا كردن از حكومت همهء ولايتهائى كه زير فرمان او بود ، بجز اصفهان وادار كند .\r\nشاهزاده مهلت طلبيد مگر به رشوت و تضرع بار دگر دل پدرش را به خود گرم و مهربان سازد اما اتابك نپذيرفت و آن كرد كه شاه گفته بود .\r\nظل السلطان بىرحم ، كم‌خرد ، خودخواه ، سبكسر ، مردم‌آزار ، و شهوت‌پرست بود .\r\nاز شكنجه كردن مردمان لذت مىبرد . در مدت چهل سال كه بر اصفهان حكومت كرد بسيارى از آثار تاريخى و هنرى زيباى اين شهر را كه از دوران شهرياران صفوى بر جاى مانده بود نابود كرد تا اصفهان كه نيمهء جهان لقب گرفته بود در نظر شاه شهرى ويران و بىقدر جلوه كند و در انديشهء عزل او نيفتد . از جهت رعونتى كه داشت دائم در اين انديشه بود كه مگر جاى برادرش مظفر الدين ميرزا به وليعهدى انتخاب شود ، و روزى به شاه نوشت كه اگر وليعهد گردد دو كرور تومان پيشكش خواهد كرد . اين خبر در دل شاه وسوسه افكند و به اميد اينكه از مظفر الدين ميرزا وليعهد چيزى به رشوت ستاند مضمون نامهء برادرش را براى او نوشت . مظفر الدين ميرزا دستخط شاه را به حسنعلى خان اميرنظام گروسى پيشكار خود كه مردى خردمند و دانا و دورانديش بود نشان داد و اميرنظام از جانب وليعهد جواب فرستاد : كسى كه دو كرور پيشكش مىدهد تا وليعهد شود آسان بيست كرور تقديم مىكند تا شاه گردد .\r\nاين جواب كوتاه و گويا و كنايت‌آميز شاه را به تأمل واداشت و از آن پس در اين باب سخنى بر زبان نياورد .\r\nپس از مرگ مظفر الدين شاه كار بر ظل السلطان سخت‌تر و تنگ‌تر شد چه محمد على شاه نه تنها به عمويش مهربان نبود بلكه وى را بدخواه خويش مىشمرد . دشمنى نهانى اين دو آنگاه آشكار شد كه شاه جلال الدوله را به فيروزكوه تبعيد كرد ، و پس از اينكه مجلس را به توپ بست به بهانهء اينكه مسعوديه كمينگاه مجاهدين بوده به خراب كردن سر در كاخ و قسمتى از عمارت ظل السلطان اشارت كرد و به دو نوشت : شنيدم سر در كاخى كه در عالم تصور خيال تاجگذارى در آن داشتى به ضرب توپ ويران‌شده تسليت مىدهم ، و ظل السلطان جوابى نيكو داد .\r\nچند روز بعد محمد على شاه عده‌اى از آزاديخواهان بنام را دستگير كرد ، بعضى را كشت و به شكنجه كردن ديگران فرمان داد . ظل السلطان كه دائم درصدد يافتن فرصت تلافى بود تا تبعيد پسرش را بنوعى مكافات دهد دستگيرى آزاديخواهان را بهانه آورد و اين تلگراف تهديد آميز را به برادرزاده‌اش محمد على شاه مخابره كرد :\r\n« شنيده مىشود براى برهمزدن اساس قوميت و مليت ايران هرزگيها دادى اميد است\r\n\r\n","description":"","footnote":"","page_name":" 82 ","page_number":110},
  {"content":"\r\n\r\nننگ دودمان قاجاريه به شمشير مسعود تصفيه شود . اگر دستگيرى حضرات راست باشد نه خسرو گذارم نه خسروپرست . »\r\nظل السلطان را بروز حوادث ناگوار چنان نگران كرد كه ناچار به سفر اروپا رفت .\r\nپس از فتح تهران به دست مجاهدان كه يكى دو روز پيش از عزل محمد على شاه از سلطنت روى داد دولتيان وى را از وين احضار كردند تا بار دگر حكومت فارس به دو سپارند . شاهزادهء برگشته بخت به ايران وارد شد ، اما همين كه به منجيل رسيد جمعى از مجاهدان وى را دستگير و بپرداخت سيصد هزار تومان جريمه محكوم كردند . ظل السلطان براى رهايى خويش صد هزار تومان نقد پرداخت و اداى بقيه را بدين مضمون سند سپرد :\r\n« مبلغ دويست هزار تومان رايج خزانه كه نصف او يك صد هزار تومان باشد از مال خالص دولت عليهء ايران بر ذمهء اين‌جانب مسعود بن ناصر الدين شاه سعيد شهيد نور الله مضجعه ثابت و لازم است كه مبلغ مزبور را به وعدهء چهار ماهه در چهار قسط از قرار شرح ذيل كه نوشته شده در وجه اولياى دولت عليه كارسازى داشته : چهارم شوال ، چهارم ذىقعده ، چهارم ذى - حجه ، چهارم محرم ، و اين سند خود را دريافت نمايم . چنانچه در هرقسط از اقساط عذر و نكولى از طرف من شود اولياى دولت عليه حق دارند كه معادل مبلغ فوق از املاك شخصى و مخصوص من كه در اصفهان دارم ضبط كنند . براى من هيچ حرف شرعى و عرفى نخواهد ماند فى چهارم شهر رمضان 1327 محل مهر . »\r\nپس از تحمل اينهمه سختيها و ناهمواريها ، خوى تند و پرخشم ظل السلطان به نرمى و افتادگى گراييد ، روز نهم جمادى الاول سال 1334 قمرى ( 24 مارس 1916 ) در اثناى جنگ اول بين الملل كشتى انگليسى سيسكس  sissex  كه پسرش بهرام ميرزا در آن بود در درياى مانش به ضرب اژدر يك اژدرافكن آلمانى شكسته شد و به اعماق دريا فرورفت و بهرام ميرزا با جمعى از سرنشينان كشتى غرقه شدند . تلف شدن اين پسر پدرش را چنان دلشكسته و رنجور كرد كه بر اثر اندوه بسيار روز 22 رمضان سال 1336 قمرى درگذشت و جسدش به مشهد حضرت رضا انتقال يافت .\r\n\r\n( 8 ) - شيخ محمد تقى :\r\nاز مردم ايوان‌كى ، مردى وارسته و ديندار و دانشور بود . دو پسر داشت : شيخ محمد باقر و شيخ محمد حسين . اين دو هردو دانا و پارسا و از بزرگان شيعه بودند . برادر بزرگ كتاب معروف و معتبر الهدايه را نوشت ، و شيخ محمد حسين برادر كوچك كتاب مشهور الفصول را .\r\nفرزندان شيخ محمد حسين پس از مرگ پدرشان كه در اصفهان رياست دينى داشت ، راه پدر را رها كردند ؛ درويشى و گمنامى را برگزيدند و فقر و انزوا را بر مهترى و نامورى ترجيح نهادند ؛ اما پسران محمد باقر راه پدر را پيش گرفتند . ميان آنان شيخ محمد تقى به بيشىطلبى و شهرت‌جويى ميل و شوق بيشتر داشت و بسيار نپاييد كه در اصفهان نفوذ بسيار يافت . چون بر اين عقيدت بود كه بزرگى و شهرت بىثروت و مال به كمال نمىرسد در انديشهء اندوختن ملك و دولت برآمد و براى رسيدن به اين مراد از هيچ دسيسه و فتنه‌انگيزى و زشتكارى فروگذار نكرد .\r\n\r\n","description":"","footnote":"","page_name":" 83 ","page_number":111},
  {"content":"\r\n\r\nشيخ محمد تقى كم‌سواد و بىتقوا و شيفتهء نفوذ و قدرت بود . او در حدود پنجهزار نفر طلبه را زير حمايت خود گرفته بود و به هريك از سه تا پنج تومان شهريه مىداد . اينان سرسپرده و فرمانبردار او بودند و هرچه مىگفت اطاعت مىكردند و هيچ‌كس را در برابر تعرض شيخ و پيروانش جرأت و ياراى دفاع از مال و جان خويش نبود .\r\nدر آن‌زمان مسعود ميرزاى ظل السلطان پسر بزرگ ناصر الدين شاه بر اصفهان و بسيارى از ولايات ايران حاكم بود . اين دو با هم در تاراج كردن مردم اصفهان و ستمگرى يار شدند . روشنفكران و پاكيزه‌طلبعان را تبعيد كردند ؛ و بسيارى از مخالفان را به تهمت بابيگرى كشتند . بيداد و ستمشان به جايى رسيد كه ظريفى در حق اين دو گفت : ظل السلطان عمامه بر سر نهاده در كسوت روحانيت درآمده ، با شيخ محمد تقى معروف به آقا نجفى كه كلاه حكومت بر سر گذاشته همرأى و هماهنگ شده‌اند و اصفهان آباد را ويران ، و بزرگان روشن‌انديش و خوب اين ديار را تبعيد كرده‌اند .\r\nدربارهء مظالم آقا نجفى ، اين مرد دژخوى مردم‌گزاى مطالب بسيار نوشته‌اند : سيد ماربينى كه مردى كم‌آزار بود در همسايگى يكى از املاك وى زمينى آباد داشت . آقا نجفى به اين ملك چشم طمع دوخت ، و تصميم كرد به هرگونه ميسر شود آن را از تصرف سيد ماربينى درآورد و به زمين خود بيفزايد . نخست چند بار وسيلهء يكى از مريدانش اشتياق خود را به تملك آن ملك به گوش سيد رساند . چون جواب موافق نشنيد وى را به بابيگرى متهم كرد .\r\nغوغا انگيخت و چند تن از طلاب را به كشتن آن مرد خدا مأمور نمود . آن كوردلان بى - فرهنگ در روز روشن سيد بىآزار هشتاد ساله را كه در مدت عمر درازش هرگز ستمى به كسى آزار نكرده بود ، كشتند .\r\nدر قحطى وحشتناكى كه زمان پادشاهى ناصر الدين شاه در ايران پديد آمد ، خلق بسيارى از گرسنگى جان سپردند . مردم اصفهان نيز گرفتار اين بلاى پرگزند شدند . در آن‌وقت حاجى محمد جعفر كه مردى مردم‌دوست و نيكوكار بود مأمور بلديهء اصفهان بود . او جهد بسيار كرد كه بينوايان را از گرسنگى و مرگ برهاند . ملاكان به اميد اينكه بهاى گندم از آنچه بود بيشتر شود ، در انبارهاى خود را كه آكنده از گندم بود گل گرفتند و به گريه و زارى و رنجورى بينوايان و مستمندان وقعى ننهادند . يكى از اين ملاكان سنگدل حجة الاسلام آقا نجفى بود . حاج محمد جعفر چند بار نزد وى رفت و خدا و پيغمبر را شفيع آورد كه خود گندمهايش را بفروشد و ديگر ملاكان را نيز به دستگيرى خلق بلا رسيده تشويق كند . چون پيگيرى و اصرارش از حد گذشت آقا نجفى خشمگين شد و براى رهايى از مزاحمتش چند تن از طلاب را كه پيروش بودند به كشتن آن مرد نكوكار برانگيخت . آن از خدا بيخبران مردم - گزاى به ادارهء بلديه حمله بردند حاجى محمد جعفر را سر و پابرهنه بيرون كشيدند و وحشيانه كشتند و جسدش را بدرختى آويختند .\r\nآقا نجفى در ماه رجب 1307 قمرى به منظور بسط قدرت و تنبيه بدگويان خود عده‌اى را به بابيگرى متهم كرد و كشت . ناصر الدين شاه وى را به تهران خواند ؛ اما با او برنيامد .\r\nبه سال 1321 مظفر الدين شاه نيز آقا نجفى را به پايتخت احضار نمود ، اما جرأت رنجاندش\r\n\r\n","description":"","footnote":"","page_name":" 84 ","page_number":112},
  {"content":"\r\n\r\nرا نكرد . وى كه در ماه ربيع الاول سال 1262 قمرى به دنيا آمده بود سرانجام در شعبان 1332 جان سپرد و مردم اصفهان از شرش آسوده شدند .\r\n\r\n( 9 ) - حسن مشير الدوله :\r\nميرزا حسن پسر بزرگ ميرزا نصر الله خان مشير الدوله در سال 1250 به دنيا آمد . در مسكو ، در دو رشتهء نظام و حقوق تحصيل كرد . در بيست و هفت سالگى با سمت وزيرمختارى ايران در دربار روسيه به پطرزبورگ رفت . پس از مرگ پدرش كه روز چهارم شعبان 1325 قمرى اتفاق افتاد به لقب او - مشير الدوله ملقب شد - ( اول مشير - الملك لقب داشت ) در نخستين كابينهء مشير السلطنه كه روز هفتم شعبان 1325 به مجلس معرفى شد براى اولين‌بار وزارت يافت . در همين سمت براى اعلام پادشاهى محمد على شاه به پاريس و لندن سفر كرد . مدرسهء علوم سياسى به همت او تأسيس شد . در دوران خدمات سياسى خود چهار بار رئيس الوزرا ، هشت بار وزير عدليه ، شش بار وزير جنگ ، چهار بار وزير امور خارجه ، چهار بار وزير فرهنگ ، دوبار وزير كشور ، دوبار وزير پست و تلگراف ، و يك بار وزير تجارت شد . مردى وطن‌خواه و درستكار و شريف بود . روز پنج‌شنبه 29 آبان به سكتهء قلبى درگذشت .\r\n\r\n( 10 ) - امام‌جمعه :\r\nحاج سيد ابو القاسم فرزند حاج زين العابدين در سال 1282 قمرى تولد يافت . مدتى در محضر حاج ميرزا حبيب الله رشتى تلمذ كرد . در سال 1321 براى تحصيل علوم بالاتر به نجف اشرف رفت ، و پس از اينكه بازگشت امام‌جمعهء تهران شد .\r\nثروت دوست و خوشگذران بود ، و مال زياد فراچنگ آورد . در سال 1323 قمرى باشكوه - الدوله دختر مظفر الدين شاه كه شيخ فضل اللّه نورى ظاهرا بىرضاى شوهر اولش موقر السلطنه او را طلاق داده بود ازدواج كرد . در مبارزهء آزاديخواهان با استبدادطلبان ، با مجاهدان آزاديخواه دشمنىها كرد . به همين سبب پس از اينكه مشروطه‌طلبان پيروزى يافتند و محمد على شاه از سلطنت خلع شد ، و هيأت‌مديره به محاكمهء دشمنان مشروطيت آغاز نهاد ، او از بيم مجازات به سفارت روس پناهنده شد ؛ در پناه حمايت سفارت از ايران بيرون رفت و سالى چند در برخى از كشورهاى مهم اروپا گردش كرد . وقتى آبها از آسيابها افتاد و گناهانش از يادها رفت به ايران بازگشت و سرانجام يك ساعت قبل از ظهر روز چهارشنبه 26 جمادى الثانى 1346 برابر 29 آذر 1306 - 2486 - درگذشت . دولت روز پنج‌شنبه 27 ختم او را در مسجد شاه برپا كرد .\r\n\r\n( 11 ) - عين الدوله :\r\nعبد المجيد ميرزا نوادهء فتحعلى شاه در سال 1261 قمرى - 1224 شمسى - 2404 - به دنيا آمد . به طفلى سركش و تندخو و خوددارى بود . در جوانى وقتى به دار الفنون مىرفت نه در كار تحصيل مىكوشيد و نه فرمان استادان خود مىبرد . به مكافات اين دو گناه بزرگ با اجازهء ناصر الدين شاه كه شوهرخواهرش بود ، او را از مدرسه بيرون كردند . شاه وى را به تبريز نزد مظفر الدين ميرزاى وليعهد فرستاد . به خويشتن آمد و به جبران سهل‌انگاريهاى گذشته ، در آموختن خوشنويسى و ترسل كوشش كرد و موفقيت\r\n\r\n","description":"","footnote":"","page_name":" 85 ","page_number":113},
  {"content":"\r\n\r\nيافت . پس از چندى ميرآخورى ، و بعد در مدتهاى متفاوت حكومت انزاب ، هشت رود ، ارونق ، و مياندوآب به او واگذار ، و سرانجام پيشكار وليعهد شد . ناصر الدين شاه چون خبر يافت كه سربه‌راه و كوشا شده وى را عين الدوله لقب داد ، و مظفر الدين ميرزا نيز دخترش انيس الدوله را به عقد او درآورد .\r\nترقى عين الدوله از اين زمان آغاز گرديد . در سال 1213 قمرى ناصر الدين شاه كشته شد و مظفر الدين ميرزاى وليعهد به پادشاهى نشست . او به سال 1321 ميرزا على اصغر خان اتابك صدراعظم را معزول كرد و ادارهء مملكت را به مجمعى متشكل از پنج وزير واگذار كرد .\r\nعين الدوله وزير داخله بود . پس از مدتى صدراعظم شد . در ايام صدارت وى آزاديخواهان قوت گرفتند . عين الدوله كه با آزاديخواهى دشمنى آشتىناپذير داشت به كين برخاست .\r\nآزاديخواهان جانانه مبارزه كردند . جمعى از روحانيان بنام ، به نشان اعتراض با دشمنيها و كينه‌توزيها و سياهكاريهاى عين الدوله از تهران به قم مهاجرت كردند . مظفر الدين شاه انديشناك ، و از پايان كار بيمناك شد و روز يكشنبه هفتم جمادى الاول 1324 برابر ششم مرداد 1285 او را معزول و ميرزا نصر الله خان مشير الدوله را به جاى وى منصوب كرد .\r\nدر زمان محمد على شاه عين الدوله مأمور سركوبى مجاهدان غيور تبريز شد . تبريز را محاصره كرد ، و راه بردن خواربار را بر رزمندگان آزاديخواه بست . قحطى خلق بسيارى را كشت ، اما دليران رزمجو تسليم نشدند . عين الدوله نوميد از پيروزى ، با خفت و خوارى روز شنبه 24 ربيع الثانى 1327 برابر 25 ارديبهشت 1288 از بيرون تبريز روانهء تهران شد و روز 19 جمادى الاول به پايتخت رسيد . پس از اينكه مشروطيت استقرار و قوام يافت عين الدوله با آنهمه دشمنيها كه با مشروطه و مشروطه‌خواهان كرده بود ، در ظاهر هواخواه و همراى ايشان شد . بارها وزير و چند بار رئيس الوزرا شد . او در تمام مدت زمامدارى و وزارت به جاى حفظ منافع كشور خويش از مصالح انگلستان حمايت مىكرد . سروالتر تاونلى وزيرمختار انگليس در تهران ضمن نامه‌اى بخشنامه مانند به كنسولهاى انگليس در شهرهاى بزرگ ايران نوشته است : « ما عين الدوله را در سر كار خود نگاهداشته‌ايم و او براى ما همه كار خواهد كرد . » عين الدوله سرانجام در 84 سالگى به روز دهم آبان 1306 قمرى برابر هفتم جمادى الاول 1345 قمرى در تهران درگذشت و در حضرت عبد العظيم مدفون شد .\r\n\r\n( 12 ) - سيد عبد الله بهبهانى :\r\nپسر سيد اسماعيل به سال 1262 قمرى در نجف اشرف متولد شد . سالها در حوزهء تدريس ميرزا حسن شيرازى تلمذ كرد . همرأيى و همگامى وى در انقلاب مشروطيت و به ثمر رسيدن آن اثرى عظيم داشت ، و ظاهرا هم او بود كه اجازه داد آزادىطلبان در سفارت انگليس متحصن شوند . متهور ، لجوج ، رياست‌طلب ، و بخشنده بود .\r\nپس از اينكه مشروطيت از نو استقرار و اعتبار يافت بهبهانى در شميران نزديك تجريش روبه‌روى يخچالى كه بر سر راه رستم‌آباد بود ، خانهء وسيعى كه از آن يكى از ثروتمندان بزرگ بود به اجاره گرفت و براى خويش دستگاه مفصل و باشكوهى آراست . خانه‌اش\r\n\r\n","description":"","footnote":"","page_name":" 86 ","page_number":114},
  {"content":"\r\n\r\nقبله‌گاه و جاى اميد طبقات مختلف گرديد و چنان نفوذى يافت كه هميشه ده‌ها كالسكه و درشكه جلو سرايش متوقف بود . اينها از آن كسانى بود كه همه به طلب حاجتى به وى رو آورده بودند ! جمعه هفتم رجب 1328 قمرى در خانه‌اش به دست ناشناسى كشته شد .\r\nروحانى بزرگ سيد محمد طباطبائى در اين قسمت از نوشته‌هايش از آقا سيد عبد الله بهبهانى چنين ياد كرده است :\r\n« . . . محمد على ميرزا به تخت نشست ؛ و كرد آنچه كرد . مجلس را به توپ بست . آقا سيد عبد اللّه مرحوم را روانهء كرمانشاه ، و مرا به مشهد فرستاد . تا بختياريها مملكت را از شر او آسوده كردند ، و من به تهران آمدم . آقا سيد عبد اللّه نيز با تشريفات زياد وارد شد . او را كشتند و من ناخوش شدم كه تاكنون ناخوشم . مجددا مشروطه و مجلس درست شد ولى نه آن‌طور كه من مىخواستم .\r\n« اميد است انشاء اللّه به طور دلخواه شود . اكنون كه بيستم جمادى الثانيهء 1329 است درونك هستم به حالتى زياد بد . خداوند رحم فرمايد . اين دو كلمه را هم مىنويسم كار را شيخ فضل اللّه و آقا سيد عبد اللّه خراب كردند يكى به عنوان دشمنى ، يكى به عنوان دوستى . خداوند از هردو بگذرد . »\r\n\r\n( 13 ) - سيد محمد طباطبائى :\r\nپسر سيد صادق ، روز نوزدهم ذىحجهء 1257 در كربلاى معلى پا به عرصهء هستى نهاد . چون يك ساله شد او را به همدان آوردند . شش سال در آنجا بود . از آن پس به تهران سفر كرد و پدرش به تربيت وى كوشيد ، بعد از فراگرفتن علوم مقدماتى ، معقول را از ميرزا ابو الحسن جلوه ، و برخى علوم ديگر را در محضر حاجى شيخ هادى نجم‌آبادى آموخت . آنگاه به سامرا رفت و در زمرهء شاگردان ميرزاى شيرازى به تلمذ پرداخت . پس از ده سال اقامت در آن ديار ، به سال 1311 قمرى بنا بدعوت ناصر الدين شاه به تهران آمد . شاه در اين خيال بود كه براى بىاثر كردن فتواى ميرزاى شيرازى در مخالفت با امتياز رژى ، از وجود وى سود جويد . اما طباطبايى رضا نداد و از او فرمان نبرد .\r\nازاين‌رو شاه با او نامهربان شد . وى يكى از معتقدان باايمان و سرسخت مشروطيت بود و در راه رهايى مردم از بند استبداد فداكاريها كرد .\r\nپس از اينكه محمد عليشاه مجلس را به توپ بست و به دستگيرى و قتل سران آزاديخواهان پرداخت اين سيد جليل القدر با اينكه ميان مردمان نفوذ و حرمت بسيار داشت مورد آزار و شكنجهء شاه قاجار قرار گرفت ؛ روز شنبه 27 جمادى الاول 1326 وى را به دركه نزديك تهران تبعيد كرد . اقامت اجبارى طباطبايى در اينجا بسيار نپاييد ، و روز سه‌شنبه چهارم شعبان همين سال به مشهد تبعيد گرديد . در آنجا نيز از شر دست‌نشاندگان شاه در آسايش نماند . ناچار در به روى آشنا و بيگانه بست ، و به خاموشى و تنهايى پناه برد . پس از اينكه آزاديخواهان پيروز شدند .\r\nو محمد على شاه از سلطنت خلع شد در حالى كه عدهء بسيارى از مردم پايتخت تا چندفرسنگى به پيشوازش رفته بودند وارد تهران شد . به سال 1340 قمرى برابر 1299 شمسى در 82 سالگى درگذشت و در حضرت عبد العظيم مدفون شد .\r\n\r\n","description":"","footnote":"","page_name":" 87 ","page_number":115},
  {"content":"\r\n\r\nبهار در رثايش گفته است :\r\n تا حجت دين « محمد » از خاك برفت * از خاك خروش تا به افلاك برفت \r\n تاريخ وفاتش اين‌چنين است كه : « وى * پاك آمد و پاك زيست هم پاك برفت \r\n\r\n( 14 ) - مدرسهء دار الشفا :\r\nرو به روى پيشخان مسجد شاه ، در ضلع شمالى بازارى كه از غرب به شرق در جهت سبزه ميدان به سقاخانه نوروز خان امتداد داشت ، واقع بود .\r\nمدرسه‌اى پاكيزه و خوش‌منظر بود . چنارهاى بلند و تناور داشت . بر پيشانى ايوانهاى اتاقهايش كاشيهاى رنگين خوش‌طرح ، نمايانگر مجالس عيادت طبيب از مريض ، طرز معالجات قديم و مانند اينها نقش بود .\r\nميرزا ابو الحسن جلوه حكيم مشهور ، سالها در يكى از حجرات اين مدرسه زندگى كرده بود و ناصر الدين شاه دو بار به ملاقات اين مرد بزرگ به همين مدرسه آمده بود . اين مدرسه به هنگام احداث خيابان بوذرجمهرى خراب و جزو خيابان شد ، و در قسمتى از زمينش كه باقى ماند چند مغازه ساخته شد كه وقف و داير است .\r\n\r\n( 15 ) - ناظم الاسلام :\r\nمحمد پسر على به سال 1280 قمرى در كربلا به دنيا آمد . در هفت سالگى به مكتب رفت ، و خواندن و نوشتن زبان فارسى را آموخت ؛ سپس به ياد گرفتن زبان عربى پرداخت ، و در بيست سالگى از اين مهم فراغت يافت . افزون بر اينها از ميرزا آقا - خان كرمانى ، انقلابى معروف ، كه سرانجام در راه آزاديخواهى و آزادفكرى جان باخت منطق و شرح اشارات را فراگرفت . آنگاه در محضر حاج شيخ ابو جعفر كرمانى به تحصيل فقه و اصول كوشيد . در بيست و هشت سالگى ، ماه محرم 1309 به نيت تكميل تحصيل راهى تهران شد .\r\nدر پايتخت در محضر ميرزا ابو الحسن جلوه به خواندن حكمت الهى پرداخت ، اما پيشرفتى حاصل نكرد و به حوزهء درس سيد شهاب الدين شيرازى درآمد . چندى نيز در خدمت حاج ميرزا حسن آشتيانى و حاج شيخ هادى نجم‌آبادى به تلمذ پرداخت و سرانجام به حوزهء درس سيد محمد طباطبائى مجتهد بلندنام راه يافت و از نزديكان او شد . پس از اينكه مدرسهء اسلام به همت سيد محمد صادق طباطبائى و موافقت و حمايت والد ارجمندش تأسيس يافت چندى نظامت اين مدرسه را متعهد شد و بدين مناسبت ناظم الاسلام لقب گرفت . در سال 1320 متأهل شد و به نوشتن كتاب و نشر روزنامه پرداخت ، و چندى روزنامهء نوروز و كوكب درى را منتشر كرد .\r\nدر سال 1330 به جهتى چند از ماندن در پايتخت دلتنگ و آزرده شد ، با قبول شغل قضا - رياست محكمهء استيناف - به وطنش كرمان بازگشت . چون بيزار از تعصب بود با روحانيان آنجا كه غالبا متعصب بودند سازگارى نداشت . در آخر صفر 1337 قمرى ، در پنجاه و هفت سالگى بر اثر گرفتار شدن به بيمارى آنفولانزا كه بسيارى از مردم كرمان را كشت درگذشت . يك دختر و سه پسر داشت : على ، حسين ، احمد .\r\n\r\n","description":"","footnote":"","page_name":" 88 ","page_number":116},
  {"content":"\r\n\r\n\r\n( 16 ) - حاج ميرزا يحيى دولت‌آبادى :\r\nپسر دوم حاج ميرزا هادى دولت - آبادى ، روز چهارشنبه هفدهم رجب 1279 در دولت‌آباد اصفهان متولد شد . در طفلى از معلم سرخانه قرآن و خط آموخت . در سال 1290 با مادرش به عراق عرب رفت و در نجف اشرف به تكميل تحصيل پرداخت . پس از چهار سال اقامت در آنجا به ايران بازگشت . در سال 1297 قمرى با پدر و مادرش به مشهد رفت و هفت ماه در آنجا ماند . پس از بازگشتن به تهران به مصر و حجاز سفر كرد . چون به تهران مراجعت نمود به امور اجتماعى پرداخت . مردى بلندطبع ، پاكيزه‌سرشت ، خيرخواه بود و ميان طبقات مختلف مردم احترام و اعتبار داشت . به معارف ايران خدمتهاى شايان و درخور تحسين كرد . در سال 1315 قمرى مدرسهء سادات را بنيان نهاد . افزون بر اين در تأسيس چند مدرسهء ديگر شركت و اهتمام بليغ كرد . در سال 1911 ميلادى - 1329 قمرى - به نمايندگى دولت ايران در كنگرهء بين المللى كه در لندن تشكيل يافت شركت جست . او شرح زندگى و خاطرات و خدمتهايش را در كتاب مفصل حيات يحيى آورده است . در هشتاد سالگى به ماه آبان 1318 شمسى - 2498 - درگذشت .\r\n\r\n( 17 ) - محمد على شاه :\r\nروز چهاردهم ربيع الثانى 1289 قمرى زمانى كه پدرش مظفر الدين ميرزا وليعهد و فرمانرواى آذربايجان بود در تبريز تولد يافت . مادرش تاج - الملوك ( ام الخاقان ) دختر اميركبير و عزة الدوله خواهر تنى ناصر الدين شاه بود .\r\nدر اوايل ماه شوال 1324 قمرى بيمارى مظفر الدين شاه كه بيشتر دوران پادشاهيش بدان گرفتار بود شدت يافت و چون اميد از زندگى برگرفت بفور وليعهد را از تبريز به تهران احضار كرد . او روز دوشنبه اول ذىقعدهء 1324 برابر 25 قوس ( آذر ) 1285 شمسى به تهران رسيد . شاه زمام امور را به دو سپرد . نيمه‌شب چهارشنبه 24 ذىقعدهء 1324 مظفر الدين شاه درگذشت و روز شنبه چهارم ذىحجه 28 جدى ( دى ) 1285 مراسم تاجگذارى محمد - على شاه انجام يافت . به هنگام تاجگذارى سى و هشت تير توپ به شمارهء سالهاى عمر شاه رها شد و روز دوشنبه بيستم ذىحجه سكه‌هاى جديد طلا و نقره كه به اسم شاه نو ضرب شده بود رايج شد .\r\nدر آغاز پادشاهيش با آزاديخواهان همراه و با استقرار مشروطيت موافق بود ؛ اما ديرى نگذشت كه ناسازگاريهايش آشكارا شد . بعدازظهر روز جمعه 25 محرم 1326 قمرى برابر نهم حوت ( اسفند ) 1286 شاه با جمعى از همراهانش به قصد رفتن دوشان‌تپه از قصر سلطنتى حركت كرد . سه ساعت و پانزده دقيقه بعدازظهر به پيچ خيابان وحش مجاور تخت بربريها ( اكباتان امروز ) رسيد . در اين هنگام وسيلهء ناشناسى سه بمب كوچك دستى به طرف اتومبيل او پرتاب شد . بر اثر انفجار همه شيشه‌هاى اتومبيل شكست . دو تن نيز كشته و عده‌اى زخمى شدند اما خود او كه در كالسكهء سلطنتى بود صدمه نديد .\r\nپيشوايان مشروطيت كه راه استقرار مشروطيت را با مدارا و آهستگى هموارتر و آسانتر از برانگيختن شاه مىپنداشتند ، پس از حادثهء سوءقصد به سبب بدرفتاريهايش دريافتند كه جز مبارزات شديد چاره و گريزى ندارند ، شاه روز سه‌شنبه 23 جمادى الاول برابر دوم سرطان\r\n\r\n","description":"","footnote":"","page_name":" 89 ","page_number":117},
  {"content":"\r\n\r\n( تير ) مطابق 23 ژوئن 1908 ميلادى مجلس را به توپ بست و ظاهرا پيروز شد . اما مجاهدان خاموش و آرام ننشستند و سرانجام روز سه‌شنبه 24 جمادى الثانى 1327 مطابق 22 سرطان 1288 دليران مجاهد تهران را تصرف كردند و شاه برگشته بخت روز جمعه 27 جمادى - الثانى برابر 25 سرطان مطابق 16 ژوئيه 1909 به سفارت روس پناهنده شد . سران مجاهد و عدهء زيادى از علماى بزرگ حامى مشروطيت ، و جمعى از نمايندگان سابق مجلس و اعيان و برگزيدگان طبقات مختلف به منظور ادارهء امور مهم و ضرورى كشور و جلوگيرى از بى - نظمى و آشفتگى از ميان خود كسانى را به عضويت مجلسى به نام مجلس عالى برگزيدند ، و اين مجلس بىدرنگ لوايح ذيل را تصويب كرد : عزل محمد على شاه از سلطنت ؛ انتخاب احمد ميرزاى وليعهد به پادشاهى ؛ تعيين عضد الملك به نيابت سلطنت ؛ انتخاب وليخان سپهدار اعظم به وزيرى جنگ ، تعيين حاجى على قلى خان سردار اسعد به وزيرى داخله ؛ و در اجراى نظر اول اين نامه را براى محمد على ميرزا - شاه مخلوع و متحصن در سفارت - فرستاد :\r\n« اعليحضرتا ، مقتضيات وقت و شدت هرج‌ومرج مملكت ، و انزجار قلوب ملت از ادارهء اعليحضرت همايونى ضرورت به هم رسانيده كه آن اعليحضرت از زحمات بار سنگين سلطنت خود را معاف فرمايند . بر طبق همين ضرورت چون آن اعليحضرت امروز كه جمعه 27 جمادى الثانيه 1327 در سفارت محترمه دولت بهيه روس به حمايت دولتين فخيمتين انگليس و روس پناهنده شده ، بالطبع شخص همايون خود را از اين زحمت فارغ فرمودند .\r\nعليهذا مجلس عالى فوق العاده امروز جمعه 27 جمادى الثانيه 1327 در بهارستان تشكيل يافته اعليحضرت قوىشوكت اقدس سلطان احمد شاه خلد الله ملكه و سلطانه را به شاهنشاهى ايران پذيرفته و تا تشكيل پارلمان موقتا حضرت مستطاب اشرف عالى عضد الملك دامت شوكته را به سمت نيابت سلطنت اختيار نمود . »\r\nمحمد على ميرزا پنجاه و شش روز در محل تابستانى سفارت روس واقع در زرگنده ماند سرانجام پس از انجام يافتن مذاكرات لازم روز پنجشنبه 23 شعبان 1327 راهى روسيه شد .\r\nاو بر اثر تحريكات بيگانگان بر خلاف پيمانى كه سپرده بود در انديشهء بازگشتن به ايران و تصاحب تاج‌وتخت از دست رفته افتاد . بدين اميد از فروش بعضى جواهرات كه او و همسرش پنهان با خود برده بودند مقدار زيادى تفنگ و فشنگ و گلولهء توپ خريد و با موافقت پنهانى دولت تزارى روس با تذكره‌اى مجهول به نام خليل بغدادى از راه درياى خزر در گمش‌تپه پياده شد . اما توفيق نيافت ، و از همان راه كه آمده بود بازگشت . سرانجام پس از شانزده سال آوارگى و سرگردانى و تحمل رنجها و سختيها ، يكشنبه يازدهم رمضان سال 1343 قمرى برابر 16 حمل ( فروردين ) 1304 در پنجاه و چهار سالگى در ايتاليا درگذشت و در كربلا به خاك سپرده شد . از روز چهارشنبه چهاردهم رمضان تا سه روز به مناسبت مرگ او از يك ساعت به غروب مانده تا سه ساعت از شب گذشته ، مجلس ختم رسمى در مسجد سلطانى منعقد ، و از طرف دولت به شركت‌كنندگان در مجلس افطار داده شد . وزارتخانه‌ها دو روز و مدارس يك روز بدين مناسبت تعطيل شد !\r\n\r\n","description":"","footnote":"","page_name":" 90 ","page_number":118},
  {"content":"\r\n\r\n\r\n( 18 ) - جهانگير خان شيرازى :\r\nپسر آقا رجبعلى در سال 1291 قمرى در شيراز به دنيا آمد . در طفلى پدرش درگذشت و عمه‌اش كه در تهران مىزيست سرپرستى او را تعهد كرد چون پنج ساله شد به شيراز بازگشت . به تحصيل پرداخت و به ادبيات و رياضيات و منطق آشنا شد . در هفده سالگى بار دگر با عمه‌اش به تهران رفت و در مدرسهء دار الفنون به كسب دانشهاى جديد سرگرم شد . آن روزها كه همزمان با اوائل سلطنت مظفر الدين شاه بود در پايتخت چند انجمن سرى تشكيل يافته بود و بعضى از روشنفكران دم از عدالت و آزادى مىزدند . جهانگير خان كه جوانى پرشور و آزادىطلب بود به يكى از اين انجمنها پيوست و چون زبانى گشاده داشت و متهور و بيباك بود ميان آزاديخواهان نامش بر سر - زبانها افتاد .\r\nپس از چند سال ، وقتى دشمنى ميان محمد على شاه و هواداران مشروطيت آشكارا شد و شاه با شدت تمام به سركوبى آزاديخواهان مصمم شد بهانه را تبعيد اين هشت تن :\r\nميرزا جهانگير خان صور اسرافيل : سيد محمد رضا مساوات ، ميرزا على اكبر دهخدا ، سليمان خان ميكده ، بهاء الواعظين ، سيد جمال واعظ ، ملك المتكلمين و ميرزا داود خان را از مجلس طلب كرد . نمايندگان تسليم نشدند و شاه كه مصالحه را ناشدنى ديد مجلس را به توپ بست . پيشوايان آزادى و مجلسيان پراكنده شدند و هركس از گوشه‌اى فرارفتند . عده‌اى از جمله جهانگير خان به پارك ميرزا محسن خان امين الدوله پناه بردند . او از خشم و دشمنى شاه انديشه كرد و صور اسرافيل و ملك المتكلمين و ميرزا على اكبر ارداقى را به بهانه‌اى از خانه بيرون راند . ديرى نگذشت كه امير پنج قاسم آقا سردستهء قزاقان شاه به رهنمايى يكى از رهگذران محل اختفاى اين سه را پيدا كرد ، و با شكنجه و خوارى تمام آنان را به باغ شاه كشاند . ميرزا جهانگير خان در لحظه‌اى كه از برابر سفارت انگليس مىگذشت به سوى دسته‌اى از اروپائيان كه به تماشا ايستاده بودند ، رو كرد و گفت : « ما آزاديخواهيم و بدين گناه . . . »\r\nهنوز كلامش پايان نيافته بود كه قزاقى با شوشكه چنان ضربتى بر سرش زد كه شكاف منكرى برداشت و خون جهيدن گرفت . چون گرفتاران به باغ شاه رسيدند محمد على شاه دشنامهاى زشت به آنان گفت و صبح روز چهارشنبه 24 جمادى الاول 1326 به خفه كردن ايشان فرمان داد . حاج ميرزا نصر اللّه ملك المتكلمين با اينكه نزديك به شصت سال داشت چون قوىهيكل و نيرومند بود خفه كردنش چند دقيقه به طول انجاميد اما ميرزا جهانگير - خان به سبب ضعف بنيه زود از پاى درآمد .\r\nنوشته‌اند وقتى طناب بر گردنش افگندند مشتى خاك از زمين برگرفت ، بوييد و بوسيد و گفت : اى خاك مقدس ، ما در راه آزادى و نگهبانى تو جان مىسپاريم » و اين است قسمتى از اشعارى كه على اكبر دهخدا از زبان شهيد سعيد سروده و در روزنامه صور اسرافيل منطبعه سويس به چاپ رسيده است :\r\n اى مرغ سحر چو اين شب تار * بگذاشت ز سر سياهكارى \r\n وز نفخهء روح‌بخش اسحار * رفت از سر خفتگان خمارى \r\n\r\n","description":"","footnote":"","page_name":" 91 ","page_number":119},
  {"content":"\r\n\r\n بگشود گره ز زلف زر تار * محبوبهء نيلگون عمارى \r\n يزدان به كمال شد پديدار * و هريمن زشتخو حصارى \r\n ياد آر ز شمع مرده يادآر \r\n اى مونس يوسف اندرين بند * تعبير عيان چو شد ترا خواب \r\n دل پر ز شعف لب از شكرخند * محسود عدو به كام اصحاب \r\n رفتى بر يار خويش و پيوند * آزادتر از نسيم و مهتاب \r\n زانكو همه شام با تو يك چند * در آرزوى وصال احباب \r\n اختر به سحر شمرده يادآر \r\n چون باغ شود دوباره خرم * اى بلبل مستمند مسكين \r\n وز سنبل و سورى و سپر غم * آفاق نگارخانهء چين \r\n گل سرخ و به رخ عرق چو شبنم * تو داده ز كف زمام تمكين \r\n ز آن نوگل پيش‌رس كه در غم * ناداده به نار شوق تسكين \r\n از سردى دى فسرده يادآر . . . \r\n\r\n( 19 ) - عباس آقا تبريزى :\r\nساعت هشت و نيم بعدازظهر روز شنبه 21 رجب 1325 هجرى قمرى ، برابر هشتم شهريور 1286 عباس آقا صراف تبريزى كه از جوانان آزادىخواه متعصب و عضو يكى از انجمنهاى سياسى بود ، به وقتى كه ميرزا على اصغر خان اتابك اعظم همراه سيد عبد الله بهبهانى از مجلس بيرون مىشد ، او را به تير زد و خود را نيز كشت .\r\nكشته شدن اتابك كه از بيست سالگى مقام صدارت اعظم را يافته بود و از نيمهء دوم سلطنت ناصر الدين شاه و پادشاهى مظفر الدين شاه ، و پسرش محمد على شاه غالبا صدراعظم ، و پس از سلطان اول شخص كشور بود و بيشتر كارها به اراده و دلخواه او انجام مىيافت در سراسر ايران تأثيرى بزرگ بخشيد . خائنان و ظالمان سخت انديشناك ، و آزاديخواهان ، دلير و قوىدل شدند . جسد عباس آقا را نظميه نهان از مردم در گورستان مختار السلطنه - به قول برخى بىغسل و كفن - در خاك كرد . آزاديخواهان تحمل اين خوارى را نكردند .\r\nقاضى مدير مدرسه اميد قزوين همراه گروهى از آزادگان پنجشنبه 26 رجب به نظميه مراجعه كردند و پس از سماجت بسيار نشانى آن را گرفتند . همان روز گور اين فدايى غيرتمند را با آجر برآوردند . شنبهء هفته بعد - اول شعبان - كه مصادف با روز شهادت وى بود نزديك دو هزار نفر از مردم تهران و تبريز كنار گورش فراهم آمدند و آن را با دسته‌هاى گل پوشاندند . ملك المتكلمين نطقى شورانگيز كرد و بهاء الواعظين نيز ايستاده روضه خواند .\r\nروز يكشنبه 27 شعبان - 13 مهر 1286 - 2466 - به ياد چهلمين روز شهادت اين فدايى وطن مردم تهران بازارها را بسته ، به گورستان رفتند و آرامگاهش را از گل پوشاندند . اعضاى تمام انجمنهاى سياسى و ملى و همهء شاگردان تمام مدارس نيز از آغاز تا پايان اين مراسم شركت داشتند .\r\n\r\n","description":"","footnote":"","page_name":" 92 ","page_number":120},
  {"content":"\r\n\r\nدر يكى از روزهاى تيرماه 1287 به دستور محمد على شاه گور اين شهيد آزادى را كه در بيست و سه سالگى جان باخته بود ، و گور حاج سيد حسين و سيد عبد الحميد را كه از شهداى ديگر بودند ، شكافتند و استخوانهاى آنها را پراكندند .\r\n\r\n( 20 ) - روزنامهء صور اسرافيل :\r\nدر طول مدت مبارزهء هواداران مشروطيت با استبداد - طلبان چند تن از روشنفكران به نشر روزنامه قيام كردند . ميان اين جرايد ، روزنامه‌هاى صور اسرافيل و مساوات اعتبار بيشتر يافت . صور اسرافيل با همرايى و مدد مالى ميرزا - جهانگير خان و ميرزا قاسم خان تبريزى اداره مىشد . پس از چندى ميرزا على اكبر خان دهخدا با اين دو يار شد و مقالات تند و طنزآميز او كه زير عنوان چرندوپرند به امضاى مستعار « دخو » منتشر مىشد نفوذ بسيار يافت و محمد على شاه مصمم شد مدير و نويسندگان آن را از ميان بردارد .\r\nاولين شمارهء روزنامهء صور اسرافيل روز پنجشنبه 17 ربيع الاخر 1325 ، تقريبا يك سال و دو ماه پس از رسميت يافتن مشروطيت ايران انتشار يافت .\r\nپس از شروع استبداد صغير و كشته شدن جهانگير خان هواداران صور اسرافيل به انتشار روزنامه در خارج ايران مصمم شدند ، و پاريس را براى انجام اين مقصود مناسب يافتند . در آن زمان در پاريس بيست و دو چاپخانه با حروف فارسى داير بود اما صمد خان ممتاز السلطنه همين‌كه از نيت معاضد السلطنه كه براى اين كار به فعاليت آغاز نهاده بود آگاه شد به وزارت امور خارجهء فرانسه مراجعه كرد و عدم موافقت دولت ايران را با انتشار روزنامهء صور اسرافيل در فرانسه ، به تأكيد تمام بيان نمود .\r\nممانعت صمد خان كوشندگان را نااميد نكرد و با اتخاذ تدابيرى طبع و نشر روزنامه ادامه يافت . پس از چندى دفتر روزنامه به جهاتى از پاريس به سويس منتقل شد و سرانجام پس از طبع سه شماره ، به جهت مشكلات مالى چاپ صور اسرافيل در خارج ايران نيز متوقف و تعطيل گرديد . شمارهء اول روز اول محرم 1327 و شماره سوم پانزدهم صفر همين سال انتشار يافت و بدين‌گونه طبع و انتشار دورهء دوم صور اسرافيل به تعطيل انجاميد .\r\n\r\n( 21 ) - [ عبد اللطيف طسوجى تبريزى 
  ]\r\nيكى از بزرگ‌مردان و نيكان دورهء قاجاريه عبد اللطيف طسوجى تبريزى بود .\r\nاو پارسا و دانا و مردم‌گراى بود ، و زمانى كه ناصر الدين ميرزاى وليعهد در تبريز مىزيست محمد شاه وى را به معلمى وليعهد گماشت . محمد شاه پس از چهارده سال و سه ماه پادشاهى شب سه‌شنبه ششم شوال 1264 درگذشت و پسرش ناصر الدين ميرزاى وليعهد روز يكشنبه 18 شوال 1264 برابر 26 سنبله ( شهريور ) 1227 در تبريز تاجگذارى كرد ؛ و سپس عازم تهران شد . از جمله ملازمانش عبد اللطيف بود كه ملاباشى لقب يافته بود . وقتى شاه نو به قزوين رسيد ملاباشى سالخوردگى و فرسودگى را عذر آورد و از شاه تقاضا كرد اجازه دهد از خدمت كناره گيرد تا به عتبات رود و بقيت عمر را در آن مقام شريف بگذراند . شاه پذيرفت . ملاباشى محسن پسر ارشدش را به وى سپرد ، و راهى عتبات شد .\r\nمحسن زمانى كه پدرش در تبريز معلم وليعهد بود به منظور تكميل تحصيل علوم متداول\r\n\r\n","description":"","footnote":"","page_name":" 93 ","page_number":121},
  {"content":"\r\n\r\nزمان خود به عتبات رفته بود ، و پس از نيل به مقام اجتهاد به تبريز بازگشته بود . ناصر الدين شاه به وى محبت و عنايت خاص داشت . پس از سپرى شدن مدتى محسن به دعوت ظل السلطان به اصفهان رفت . شاهزاده جهت رفع فتنه و فسادى كه در جهرم برپا شده بود وى را به آنجا فرستاد و محسن كه مظفر الملك لقب يافته بود به تدبير غوغا و ناآرامى را به اصلاح بدل كرد .\r\nاز آن پس در نظر شاه تقرب بيشتر يافت و سالها در زمان پادشاهى ناصر الدين شاه و مظفر الدين شاه و محمد على شاه در شهرهاى مختلف حكومت راند . او به سال 1327 قمرى در هفتاد و دو سالگى در پايتخت درگذشت . پنج فرزند : چهار پسر و يك دختر داشت . دخترش زن حاج ميرزا يحيى دولت‌آبادى بود .\r\nحاج محسن خان مظفر الملك داراى يك برادر - مهدى ملقب به ظفر الممالك - و سه خواهر بود . نصرت خانم يكى از خواهرانش كه زنى باسواد و هوشمند بود پس از مرگ زن ظل السلطان - مادر جلال الدوله - به عقد شاهزاده درآمد .\r\nگفتنى است كه ميرزا عبد اللطيف طسوجى - ملاباشى - به خواهش بهمن ميرزا كه در زمان خردى ناصر الدين ميرزاىوليعهد از جانب او بر آذربايجان حكومت مىكرد ، با همكارى و يارى ميرزا محمد على خان سروش اصفهانى شاعر معروف - كتاب الف ليله و ليله را از زبان عربى به فارسى برگرداند . اين كتاب نخستين بار به سال 1259 در تبريز به طبع رسيد .\r\n\r\n","description":"","footnote":"","page_name":" 94 ","page_number":122},
  {"content":"\r\n\r\n\r\n- 2 - روزنامهء « الجمال »\r\nدر شرح احوال خطيب جليل ، اشاره شد كه خطابه‌هايش چندان پر اثر و مسحوركننده بود كه بسيارى از بازاريان و اهل حرفت براى شنيدن بياناتش كار خويش را رها مىكردند و پاى منبرش جمع مىآمدند . بسا اتفاق مىافتاد هرجا كه وعظ و ارشاد مىفرمود جا براى نشستن و ايستادن نمىماند و عدهء زيادى مشتاقان از فيض استماع سخنان بيداركننده‌اش محروم مىماندند .\r\nافزون بر اين ، ساكنان شهرهاى دور و نزديك را بهره بردن از مواعظش حاصل نمىشد . ازاين‌رو مجد الاسلام كرمانى مدير روزنامهء نداى وطن كه از معتقدان و همگامان صديق سيد بود به قصد خدمت مردم در انديشهء نشر گفتارهاى خطيب دلير افتاد . نداى وطن را گنجايش درج آن‌همه مطلب نبود . ناچار براى نيل به مقصود مصمم به نشر روزنامه‌اى جداگانه شد ، و نام « الجمال » را كه مناسبت با موضوع داشت ، انتخاب كرد .\r\nكار چاپ كتاب و روزنامه در آن روزها آسان نبود و مىدانست كه تنها از عهدهء انجام دادن اين مهم برنمىآيد . ميرزا حسين خان اصفهانى 1 كه جوانى روشنفكر و آزاده و پرهمت بود آمادهء همكارى با او شد . وى امتياز روزنامهء الجمال را از وزارت معارف و اوقاف طلب كرد ، و محمد باقر خان 2 رئيس وقت ادارهء انطباعات تقاضايش را پذيرفت . ميرزا احمد خان اشترى كه شيفتهء افكار و گفتار سيد بود نيز همكارى ميرزا حسن خان را پذيرفت و متعهد شد سايه - وار همراه سيد به مساجد و تكايا برود ، گفته‌هايش را بنويسد ، و براى طبع تسليم صاحب‌امتياز « الجمال » كند .\r\nنخستين شمارهء « الجمال » روز دوشنبه 26 محرم 1325 از طبع خارج ، و در ساعات اول انتشار ناياب شد . شمارهء دوم سه برابر شمارهء نخستين به طبع رسيد اما به سبب بسيارى خريدار جمع زيادى از جويندگان به تحصيلش دست نيافتند . گفتنى است كه محصلان مدارس به خواندن اين نشريه شوق و رغبت عجيبى نشان مىدادند و چون بسيارى قادر به خريدن « الجمال » نبودند يكى از خيرانديشان بهاى صد شماره روزنامه را مىپرداخت تا به تناسب عدهء شاگردان به\r\n\r\n","description":"","footnote":"","page_name":" 95 ","page_number":123},
  {"content":"\r\n\r\nپانزده مدرسه تهران و اصفهان بفرستند ، تا شاگردان بخوانند و ذهنشان باز و روشن شود .\r\nنخستين شمارهء « الجمال » با اين مقالت كه مجد الاسلام نوشته ، آغاز شده است :\r\n« به نام خداوند بخشندهء مهربان\r\n« جمعى از مشتركين محترم دار الخلافهء تهران ، و بسيارى از ساير بلدان مكرر به ما نوشته ، و اخطار كردند كه قدرى از مواعظ شافيه ، و بيانات وافيهء جناب مستطاب . . . آقاى آقا سيد جمال الدين صدر المحققين را در روزنامهء نداى وطن بنگاريم ، كه حقيقة كلمات دلپذيرش قلوب افسرده - دلان را روان ، و انفاس مقدسه‌اش ابدان مرده را جان بخشد ؛ و الحق از اثر داد اوست كه همشهريهاى ما از خواب سيصد ساله بيدار شدند و به هيجان آمدند ؛ و او اول كسى است كه به اين صراحت و وضوح مسائل سياسيه را در فراز منبر حل نمود ، و اصول امر به معروف و نهى از منكر را به اقتضاى زمان اجرا فرمود ؛ و مردمان عامى درس نخوانده را او از بيان كافى و تبيان شافى خود دانا و به حدود انسانيت آشنا ، و به استرداد حقوق مغصوبهء خود توانا ساخت ؛ و در ميدان سخن - دانى بيرق افتخار برافراشت . و انصاف نبود كه اين كلمات حكيمانه محو و نابود گردد و همه‌كس از آنها منتفع نشود . و ما اين خواهش را پذيرفتيم و اين فرمان را اطاعت كرديم . و چون دو ورق روزنامهء ما گنجايش نداشت ، مجبور شديم كه آن مواعظ را در يك ورق عليحده طبع نماييم . و نيز چون لازم بود كه يكى از دانايان و وطن‌پرستان متصدى اين امر گردد لذا امتياز طبع اين ورقه را براى يكى از دوستان صديق خود صادر نموده و ايشان هم محض وطن‌پرستى و خدمت به عالم\r\n\r\n","description":"","footnote":"","page_name":" 96 ","page_number":124},
  {"content":"\r\n\r\nانسانيت ، و براى انتشار و آگاهى عموم مردم از بيانات و نكات منبرى جناب آقا سيد جمال - الدين ، به عهدهء فتوت خود قبول كرده كه يك نفر منشى تندنويس در مساجدى كه ايشان وعظ مىكنند بگمارد ، و عين كلمات و عبارات را نوشته ، و اگر لازم به تصحيح باشد ، جرح و تعديل نموده ، هرهفته يك ورق به طبع برسانند . و محض آنكه طالبين اين جريده مجبور به اشتراك روزنامهء نداى وطن نباشند قيمت اشتراك ساليانهء او را عليحده قرار داديم از قرار ساليانه در دار الخلافه هشت قران ، و ساير بلاد يك تومان ؛ و بعدها نيز انشاء اللّه بر عدهء اوراق افزوده خواهد شد . »\r\nگفتنى است كه از اين روزنامه بيش از سى و شش شماره منتشر نشد و آخرين شماره روز پنجشنبه 27 ربيع الثانى 1326 ، يك هفته پيش از سنگر گرفتن محمد على شاه در باغ - شاه - به قصد مبارزهء جدى با مجلس و مجلسيان - انتشار يافت ، و از آن پس به سبب تحصن جستن سيد و يارانش در مجلس ، و ظهور وقايع تلخى كه در پى آنها خطيب جليل آزاده شهيد وطن شد تعطيل گرديد .\r\nدرخور ياد كردن است كه تا شمارهء چهارم « الجمال » به درج مواعظ سيد جليل اختصاص داشت ، اما از آن شماره به بعد ، برخى مقالات علمى و دينى و نامه‌هاى رسيده نيز در آن به طبع مىرسيد .\r\nچون نظر ، تنها ، باز نمودن خطابات واعظ آزاده است به نقل مواعظ اكتفا شد ، و به درج ديگر مطالب مندرج در روزنامه نپرداخت .\r\n\r\n","description":"","footnote":"","page_name":" 97 ","page_number":125},
  {"content":"\r\n\r\nبنام خداوند بخشندهء مهربان\r\n\r\nمنبر شب پنج‌شنبه 15 شهر محرم الحرام 1325\r\nبسم اللّه الرحمن الرحيم ، الحمد للّه رب العالمين ، خالق الخلايق اجمعين ، بارع الاولين و الآخرين ، جامع الناس يوم الدين . . .\r\nفبعد فقد قال اللّه تبارك و تعالى اعوذ باللّه من الشيطان الرجيم  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ  « 1 »\r\nخدمت آقايان خودم حفظهم اللّه تعالى عرض كردم كه اس اساس آبادى ، و اس اساس ترقى و اس اساس ثروت و رفاهيت و مكنت و دولت و خير دنيا و آخرت در چهار چيز است . در هرمملكتى و در هرملتى كه اين چهار چيز هست البته آن مملكت و ملت ترقى مىكند . از حضيض ذلت به اوج عزت مىرسد ؛ و بالعكس در هرمملكتى كه اين چهار چيز نباشد يا يكى از آنها نباشد و لو كان سه تاى ديگر بوده باشد آن مملكت مثل مملكت ما خراب و ويران ، و مردمانش فقير و ذليل\r\n\r\n\r\n","description":"","footnote":"\r\n( 1 ) - آيهء 13 سورة الحجرات ، سورهء 49 .\r\n","page_name":" 98 ","page_number":126},
  {"content":"\r\n\r\nو جاهل و بىعلم هستند . از نبودن اين چهار چيز است كه مردم جاهل و ضعيف بار مىآيند ، و اين است كه مردم فقير مىشوند ؛ تحصيل دولت نمىكنند ، و دست‌ودل مردم به هيچ كار نمىرود .\r\nو آن چهار چيز ، اول مساوات ، دوم امنيت ، سوم حريت ، چهارم امتياز فضلى است .\r\nشب گذشته عرض كردم معنى مساوات اين نيست كه بنده با پادشاه اسلام‌پناه پهلوى يكديگر بنشينيم ؛ معنى مساوات اين نيست كه مواجب سرباز و مير پنج بايد مساوى باشد ؛ معنى مساوات اين نيست كه شما احترام علما را نكنيد ، دست آنها را نبوسيد . اين اشتباه است ، و اين مثل همان معنى آزادى است كه بعضى مىكنند كه انشاء اللّه در موقع خودش معنى آزادى را نيز بيان خواهم كرد .\r\nمعنى مساوات اين است كه اجراى حدود خدا بر تمام اهل يك ملت مساوى باشد . يعنى هركس دزدى كرد دستش را ببرند ؛ هركس شراب خورد حدش بزنند ؛ هركس با زن شوهر - دار زنا كرد سنگسارش كنند ؛ هركس ملك دارد و ماليات به او تعلق گرفت ماليات بدهد ؛ هركس كه مىخواهد باشد بدون استثنا همانطورى كه در قرآن و اخبار و احاديث فرق نگذاشته است ما بين شاه و گدا . مثلا فرموده است  « أَقِيمُوا الصَّلاةَ » *  يعنى نماز بخوانيد . اين حكم خدا براى همه‌كس هست ديگر نمىشود آن بگويد من سيدم نماز نمىخوانم يا من حجة الاسلامم يا شاهزاده ، نماز نمىخوانم .\r\nفقط غير از آنهايى كه مستثنى كرده است ديگر همه‌كس مأمور نماز خواندن است . مثلا ضعيفه‌اى وقتى حائض باشد نماز او ساقط است ، زن هركس باشد ديگر فرقى ندارد ؛ و اگر زنا كرد به جهنم مىرود ، اگر توبه نكند . اين است معنى مساوات يعنى حكم خدا در تمام مساوى است . ايها الناس ، خدايى كه بين بنده‌هايش فرق بگذارد آن خدا نيست ؛ قانونى كه بين عالى و دانى فرق بگذارد قانون نيست . فرمود  « كُتِبَ عَلَيْكُمُ الصِّيامُ »  « 1 » يعنى در ماه مبارك صيام روزه بگيريد ، هركس باشد بايد روزه بگيرد . مگر آنهايى را كه مستثنى كرده است از قبيل مريض و مسافر ، آن هم فرق ندارد ما بين من كه مريض باشم يا تو كه مريض باشى .\r\nزكات هم اين‌طور است ، هركس زكات به مالش تعلق گرفت بايد بدهد . حج هم همين - طور است . جهاد هم همين‌طور است . اين است حاصل معنى مساوات . حال در مملكت ما كه اسمش ايران است اين قانون جارى نيست نه آنكه امسال بهم‌خورده ، پارسال هم نبوده ، ده سال پيش هم نبوده ؛ از اين جهة روزبروز فقيرتر و پريشان‌تر و خراب‌تر شديم .\r\nحكما و علما بعضى مطالب را از انبيا ياد گرفته‌اند پس ما هرچه داريم از انبياء داريم . انبياء هم از خانهء خودشان نياوردند ، آنها هم از خدا ياد گرفته‌اند .\r\n عقل جزيى عقل استخراج نيست * جز پذيراى فن و محتاج نيست \r\n جمله صنعتها يقين از وحى بود * اول او ليك عقل او را فزود \r\n اين نجوم و طب ز وحى انبياست * عقل و حس را سوى بىسوره كجاست \r\n كندن گورى كه كمتر پيشه بود * كى به فكر دانش و انديشه بود \r\nاگر خدا نگفته بود مرده‌هاتان را دفن كنيد ، ما نمىدانستيم . مثل قابيل كه مدتها معطل\r\n\r\n\r\n","description":"","footnote":"\r\n( 1 ) - آيهء 183 سورة البقره ، سورهء دوم\r\n","page_name":" 99 ","page_number":127},
  {"content":"\r\n\r\nشد نعش هابيل را چه كند ، تا آنكه خدا به او ياد داد . اگر انبياء نگفته بودند زيرجامه پا كنيد ما نمىدانستيم . غرض هرچه داريم از انبياء است ؛ آنها هم هرچه گفته‌اند از خدا ياد گرفته‌اند .   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى   « 1 »\r\nحال يكى از كارهاى خدايى مثل زدن است يعنى يك مطلب غامض عقلانى را مىخواهد حالى كند آن را بطورى مثل مىزند كه من و تو بفهميم . مثلا مىخواهد بگويد اين دنيا فانى است . مثل مىزند ، و او را تشبيه مىكند به خانهء عنكبوت  وَ إِنَّ أَوْهَنَ الْبُيُوتِ لَبَيْتُ الْعَنْكَبُوتِ  « 2 » يعنى مثل دنيا مثل خانهء عنكبوت است . حضرت عيسى در انجيل خيلى از اين مثالها زده . موسى هم همين‌طور . خدا در قرآن خيلى مثل زده ، مثلا مىفرمايد :\r\n إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً  « 3 » خدا مىفرمايد من مثل به پشه مىزنم و اين مثل زدن هم حيا ندارد .\r\n پست مىگويم به اندازهء عقول * زشت نبود اين بود كار رسول \r\n چونكه با كودك سروكارت فتاد * هم زبان كودكى بايد گشاد \r\nاول كسى كه مطالب معقوله را به طريق مثل بيان كرد خدا بود . اگر بخواهم تمام آنها را ذكر بكنم وقت مىگذرد . مثلا مىفرمايد :  يا أَيُّهَا النَّاسُ ضُرِبَ مَثَلٌ فَاسْتَمِعُوا لَهُ إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ وَ إِنْ يَسْلُبْهُمُ الذُّبابُ شَيْئاً لا يَسْتَنْقِذُوهُ مِنْهُ ضَعُفَ الطَّالِبُ وَ الْمَطْلُوبُ .  « 4 »\r\nخدا مىخواهد بگويد بت‌پرستى بد كارى است اين را به مثل مىفرمايد . مىفرمايد اى مردم ، اين بتها اينقدر عاجزند كه اگر هرچه بت در دنيا هست جمع شوند ، بخواهند يك مگس خلق كنند نمىتوانند . چون در آن زمان مردمان بت‌پرست شيره روى بتها مىريختند براى تبرك و تيمن برمىداشتند براى درد گلو و غيره مثلا ، و مگس‌ها مىآمدند روى شيره‌ها مىنشستند . يكى از اعراب بتى داشت . روزى رفت به صحرا دنبال كار خود ، وقتى برگشت ديد روباه‌ها آمده‌اند و به بت شاشيده‌اند اين شعر را خواند :\r\n ارب يبول الثعلبان برأسه * لقد خاب من بالت عليه الثعالب \r\nيعنى آيا اين خداست كه اينطور روباه‌ها به سر او شاشيده‌اند ؟ اين مثل براى امروز هم خوب است . يعنى براى اشخاصى كه العياذ باللّه اين امير المؤمنين ( ع ) را مىگذارند و مىروند بابى مىشوند . يعنى يك آدمى را العياذ باللّه مىگويند خدا . به جد اطهرم اينها از آن‌زمان جاهليت بدترند . خوب چطور مىشود آدمى كه نطفه بوده ، بعد علقه شده ، و از فلان مادرش درآمده هم غذا مىخورد ، هم مىخوابد ، هم لباس مىپوشد ، هم ناخوش مىشود ، هم مىخوابد ، اماله‌اش مىكنند ، اين خدا باشد . خلاصه اين مثالها كه در قرآن داريم و ليكن حكما هم تأليفاتى دارند\r\n\r\n\r\n","description":"","footnote":"\r\n( 1 ) - آيه‌هاى سوم و چهارم سورة النجم ، سورهء 53\r\n( 2 ) - آيهء 41 سورة العنكبوت سورهء 39\r\n( 3 ) - آيهء 26 سورة البقره سورهء 2\r\n( 4 ) - آيهء 73 سورة الحج سورهء 22\r\n","page_name":" 100 ","page_number":128},
  {"content":"\r\n\r\nبه طريق حكمت نوشته شده و مطالب معقوله را به لباس قصه درآورده‌اند كه همه‌كس مىتواند ميل كند بخواند . و اول ، حكماى هند اين كتب را تأليف و تصنيف مىكردند .\r\nسه چيز است كه مختص به هند است . اول شطرنج كه براى گرفتن مملكت و تدابير جنگ و فكر سلاطين خيلى فايده دارد و چيزها به نظر انسان مىآيد ، و هرحركتى مىكند ده حركت بعدش را بايد نگاه كند ولى در شريعت ما حرام است .\r\n2 - هندسه كه نه كلمه پيدا كرده‌اند 1 ، 2 ، 3 ، 4 الى آخر كه به اين نه كلمه صد كروركرور را مىتوان نوشت . فقط به يك صفر فرق مىكند ، يعنى يك نقطه اگر بگذارى ، صد ، هزار خوانده مىشود و هكذا .\r\n3 - كتابهاى رومان ، يعنى كتبى كه مطالب معقوله را به لباس قصه درآورده كه هم بچه‌ها و هم زنها و همه ، ميل به خواندن پيدا مىكنند و بهترين آنها كليله و دمنه است ، كه ترجمهء او انوار سهيلى است و بسيار خوب كتابى است . همين‌قدر بدانيد به تمام زبان‌هاى عالم اين كتاب ترجمه شده است . انوشيروان از هندوستان با مخارج گران در ايران وارد كرد و ترجمه نمود .\r\nبعد از حكماى هند اهل اروپا و فرنگستان از آنجايى كه همه چيز را به درجهء كمال رسانيده‌اند در اين قسم كتب هم تأليفات زياد دارند كه آنها را رومان مىگويند و خيلى مفيد است . بگيريد و بخوانيد هركدام سواد داريد . حال من ديگر نمىدانم اين اروپاييها كارهايشان از اين بالاتر هم هست يا خير . مثلا ما خيال مىكرديم كه تلگراف فوق علوم است كه انسان اينجا دست بزند پاريس صداى او شنيده شود . بعد ديديم بلى بالاتر هم هست تليفون كه اين‌جا حرف مىزنى عين حرف تو در قزوين مثلا شنيده مىشود . بعد ديديم خير بالاتر از اين هم هست تلگراف بىسيم كه از اين‌جا حرف مىزنى لندن معلوم مىشود و نه سيمى در كار است نه ستونى نه مرغى مىپرد نه بادى مىآيد .\r\nايها الناس ، اينها از كجا پيدا شد ؟ ببينيم از چه مىشود ! من مىدانم از علم ، علم ، علم ، علم ، و او در مملكت ما نيست ، نيست .\r\nاما يك علم در مملكت ما خيلى ترقى دارد ، مىدانى او چيست ؟ علم حرامزادگى ! يعنى تو كه امشب در خانه‌ات خوابيده‌اى فردا صبح كه از خواب برمىخيزى مىبينى كه خانهء تو را قباله كرده‌اند ، داده‌اند به يكى ديگر . فعلا از اينها چند نفر در طهران هست خيلى اين‌ها در حرامزادگى كار كرده‌اند ، و آنها در تحصيل علم .\r\nاهل اروپا همه چيز را كامل كرده‌اند . مثلا طبابت با اسبابى را كه عكس درون را مى - بيند ، مىگذارند به شكم ضعيفه ؛ بچهء توى دل او را مىبيند كه كجايش ناقص شده ، در چه نقطهء بدنش صدمه يا قرحه دارد . جعبه‌اى كه درش قفل است با آن اسباب توى جعبه را مىبينند ، اينها همه از علم است . و اللّه نه سحر است نه جادو ، نه معجزه ؛ از تحصيل علم به اينجا رسيده‌اند .\r\nهمين قسم در امر حكومت و سلطنت و وزارت كار را به جايى رسانيده‌اند كه مكرر گفته‌ام مملكتى كه دو هزار ميليون كه چهار هزار كرور باشد ماليات دارد خود رعيت مىآورد مىدهد ، و\r\n\r\n","description":"","footnote":"","page_name":" 101 ","page_number":129},
  {"content":"\r\n\r\nاين چهار هزار كرور ماليات اگر پنج قران يكى از مستوفيها بخواهد بخورد مىفهمند . اين هم از علم است .\r\nحال مردم ، ما كه مجلس مقدس شوراى ملى مىخواهيم نه اينست كه بخواهيم به قانون فرنگيها رفتار كنيم ، ما الحمد للّه بهترين قوانين عالم كه قرآن باشد خودمان داريم ، اما اروپاييها ترتيب مأموريت و دستور العمل وزارت و گرفتن ماليات و دادن ماليات را آنها طورى درست كرده‌اند كه ديگر به كسى ظلم نمىشود .\r\n( چون در شب گذشته وعده شده بود حكايت كدخدا نوروز را بفرمايند در اين مورد مستمعين خواهش كردند قصه كدخدا نوروز را بيان فرمايند ) .\r\nكدخدا نوروز كدخداى دهى بود خيلى بزرگ از صفحات آذربايجان ؛ جمعيت او هزار خانوار ؛ فرستاد در شهر كه يك معلم بياورند بچه‌اش را درس بدهد ، در شهر ملا صفر على نامى بود خيلى مقدس و زاهد ، گفت او را رفته ، آوردند .\r\nجناب آخوند وارد شدند . در اطاق بيرونى محلى براى ايشان معين كردند ، و شش نفر شاگرد براى او آوردند كه درس بدهد . فردا كدخدا آمد گفت : جناب آخوند سلام عليكم ، - عليكم السلام و رحمة اللّه و بركاته .\r\nكدخدا - اين شش نفر را آوردم براى اينكه شما به اينها درس بدهيد و اما آن يكى پسر خودم است و من او را خيلى دوست مىدارم ، و مادر او را هم خيلى دوست مىدارم بجهة آنكه مادر او سوگلى من است ؛ بايد به او خيلى توجه بكنيد .\r\nجناب آخوند : كدخدا ، من نفهميدم مادر او سوگلى شماست يعنى چه .\r\nكدخدا : من هفت زن دارم و اين را از همه بيشتر دوست مىدارم .\r\nجناب آخوند : مگر آنها را دوست نمىدارى ؟\r\nكدخدا : نه ، من آنها را سال‌به‌سال هم به خانه‌شان نمىروم .\r\nجناب آخوند گفت : اينكه به خلاف قرآن است ؛ قرآن كه اين‌طور نگفته ، پيغمبر فرموده ما بين دو زن به عدالت رفتار كنيد ، نوبت براى آنها قرار بگذاريد ؛ به يك چشم به آنها نگاه بكنيد ؛ اگر نمىتوانيد به عدالت رفتار كنيد دو تا نگيريد .  فَإِنْ خِفْتُمْ أَلَّا تَعْدِلُوا فَواحِدَةً  « 1 » يعنى اگر نمىتوانى عدالت كنى ، براى يكى رخت بگيرى براى ديگرى نگيرى ، به يكى قربانت شوم بگويى ، به يكى فحش بدهى ، دو زن نگيريد . آيهء ديگر مىفرمايد  وَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ  « 2 » يعنى هرقدر بخواهى عدالت كنى بين دو زن نمى - توانى ، چرا كه معصوم نيستى . پس لا بد منزل يكى بيشتر مىروى ، منزل ديگرى كمتر ، يا هيچ نمىروى . آخر آن بيچاره هم مسلمان است ، آن هم دختر بوده ، آن هم آرزوى شوهردارى داشت ، چطور وقتى كه او را گرفتى خوب بود ، حال بد شد . دهنش بوى تعفن مىدهد . آيه ديگر مىفرمايد :  فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ  « 3 » يعنى زنها را سردرگم نكنيد ؛ آخر اگر شوهرش\r\n\r\n\r\n","description":"","footnote":"\r\n( 1 ) - آيهء 3 سورة النساء ، سورهء چهارم\r\n( 2 ) - آيهء 129 سورة النساء سورهء چهارم\r\n( 3 ) - آيهء 129 سورة النساء سورهء چهارم\r\n","page_name":" 102 ","page_number":130},
  {"content":"\r\n\r\nبميرد كه آسوده مىشود ، مىرود شوهر ديگر مىكند ، يا خودش آسوده مىماند . اما اين مردم دو زن مىگيرند يكى را هرشب منزلش مىروند ؛ يكى را هيچ نمىروند . آن زن بيچاره هرشب چراغش را مىگيراند ، و چشم به در خانه دارد كه شايد شوهرش بيايد ، اقلا يك سلام به او بكند تا كسى هم مىآيد حرف بزند اين آيه را مىخواند كه :  فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  « 1 » آخر تو كه باقى آيه را نمىخوانى كه بفهمى مقصود چيست . پيغمبر اكرم ( ص ) در مرض موت ايها الناس ، در مرضى كه فوت شد ، رختخواب او يك شب در خانهء اين زن بود ، يك شب در خانهء آن زن .\r\nكدخدا نوروز : جناب آخوند ملا صفر على ، من شما را براى درس دادن آوردم نه براى فضولى كردن ، اين فضوليها به شما نيامده .\r\nما دلمان مىخواست بدانيم كه اين فضوليها با كى است . آيا با جناب وزير است يا جناب حاكم است با جناب آقاست . نمىدانم آخر جناب آقا تو كه هزار جور ديگر كار دارى پس كى بايد بگويد شراب نخور ، كى بايد بگويد زنا نكن .\r\n\r\nبقيهء مساوات « 2 »\r\nخدمت آقايان خودم حفظهم اللّه تعالى عرض كردم كه مبناى ترقى و اساس افتخار و سر - بلندى هرملتى و هر مملكتى متوقف بر اجراى حدود خدا و قانون است بطور مساوات ؛ و هرگاه از حفظ اين مبنى اندكى قصور كنند البته روزبروز ذليل اجانب و دستگير فقر و فاقه و محتاج به خارجه خواهند شد .\r\nاحكام جميع انبيا و مرسلين بدون استثنا بطور مساوات است ، چرا كه حكم آنها از جانب خدا است و هرچه به ما بگويند از قول خدا مىگويند . خدا هم در اوامر و نواهى ما بين احدى فرق نمىگذارد ، و از هيچكس ملاحظه نمىكند . ديگر آنكه عرض كردم كه معنى مساوات را از آيات قرآن و اخبار صحيحه متواتره براى شما بيان نمايم كه خيال نكنيد اين يك لفظ تازه است و ما مىخواهيم امروز اين مطلب را بگوييم . دين اسلام از تمام اديان بيشتر و صريحتر تأكيد در مساوات دارد و اين قانون متقنه را از بيشتر محترم فرموده ؛ و من اگر بخواهم تمام آيات و اخبارى كه دلالت تامه بر اثبات وجوب اجراى احكام الهى بطور مساوات دارد براى شما بيان كنم ممكن نيست . پس به قدر مقدور آنچه كه فعلا در نظر دارم عرض مىكنم .\r\nاولا مساوات معنى فارسى او يعنى برابرى ، به اين معنى كه خداوند تمام افراد عباد را در اداى وظائف و تكاليف دينيه و اجراى قوانين شرع مساوى قرار داده است . و همين است معنى آيه شريفه  قُلْ إِنَّما أَنَا بَشَرٌ مِثْلُكُمْ *  يعنى بگو به مردم اى پيغمبر من ، كه من انسانى هستم مثل شما يعنى هرچه بر شما واجب است بر من هم واجب است ، هرچه بر شما حرام است بر من هم حرام است .\r\n\r\n\r\n","description":"","footnote":"\r\n( 1 ) - آيهء 3 سورة النساء سورهء چهارم\r\n( 2 ) - شمارهء دوم « الجمال » مورخ سه‌شنبه پنجم صفر المظفر 1325 .\r\n","page_name":" 103 ","page_number":131},
  {"content":"\r\n\r\nدر حديث خود حضرت رسول ( ص ) مىفرمايد : حكمى على الواحد حكمى على الجماعة يعنى هرحكمى كه من مىكنم بر جميع مىكنم . حضرت امير المؤمنين ( ع ) مىفرمايد : و اللّه ما امرتكم بشيى الا و قد ائتمرت به قبلكم و لا نهيت عن شىء الا و قد انتهيت عنه قبلكم يعنى قسم به ذات احديت كه من امر نكردم شما را به چيزى مگر آنكه به تحقيق خودم به او عمل كرده‌ام پيش از شما ؛ و نهى نكردم شما را از چيزى مگر آنكه تارك آن بودم قبل از شما .\r\nيكى ديگر از آيات متقنهء محكمه كه دلالت بر مساوات دارد اين آيه است كه در سورهء زمر است :  وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ  « 1 » ظاهر معنى اينست اى پيغمبر من ، و بتحقيق وحى شده است به سوى تو و به سوى انبيائى كه قبل از تو بودند . اگر شرك بياورى به خدا هرآينه نابود خواهد شد عمل تو و هر آينه البته از زيان‌كاران خواهى شد . پس معلوم مىشود كه حكم خدا در حق كسى كه شرك بياورد به او مساوى است بين پيغمبر و غير پيغمبر .\r\nدر حديث دارد كه پيغمبر ( ص ) روزى در فراز منبر فرمود : ايها الناس ، بدانيد و آگاه باشيد حكم خدا اينست هركس دزدى كند دستش را ببرند . و اللّه هركس دزدى كند دستش را قطع مىكنم اگرچه دخترم فاطمهء زهرا باشد . حضرت فاطمه سلام اللّه عليها وقتى كه اين كلام را شنيد دلش شكست كه چرا پدرم به من مثال زد . آن‌وقت اين آيه كه عرض كردم نازل شد كه خدا مىفرمايد هركس مشرك بشود عملش نابود مىشود اگرچه خود پيغمبر باشد . پس معلوم شد كه حكم خدا به مساوات است .\r\nعدل كه يكى از اصول مذهب است ؛ و اگر منكر عدل خدا باشيد كافر خواهيد شد و خداوند در قرآن اينهمه امر به عدل فرموده است همان مساوات است . مىفرمايد  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ  « 2 » خداوند جلت عظمته در اين آيهء مباركه امر مىكند بندگان خودش را به عدل ؛ يعنى در احكام ظلم روا ندارند ، و به طريق عدل و مساوات رفتار كنند . آيهء ديگر مىفرمايد  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ  « 3 » اين آيه و بسيارى از آيات قرآنى صريح است در اين كه واجب است از براى هرحاكم شرعى كه حكم به عدل و حق كند . يعنى آنچه حكم خداست همان را بگويد بدون هيچ ملاحظه ، و فرق نگذارد ما بين بندگان خدا كه اين‌يكى فقير است و آن ديگرى از اعيان و اشراف و العياذ باللّه امروز حكمى نكند ، فردا پنجاه تومان بگيرد ناسخ بدهد . اين است معنى آيه مىفرمايد : اى داود ما ترا قرار داديم خليفه در روى زمين ؛ پس حكم بكن در ميان مردم به حق و درستى و راستى ، و اصلا نبايد متابعت كنى هواى نفس خود را . پس اگر متابعت كردى در احكام از هواى نفس خود ، هرآينه گمراه مىشوى از راه خدا يعنى از دين خدا خارج مىشوى .\r\n\r\n\r\n","description":"","footnote":"\r\n( 1 ) - آيه 65 سورة الزمر سورهء 39\r\n( 2 ) - آيه 90 سورة النحل ، سورهء 16\r\n( 3 ) - آيه 26 سورة ص ، سورهء 38\r\n","page_name":" 104 ","page_number":132},
  {"content":"\r\n\r\nالبته خوب فهميديد و دانستيد كه حاكم چطور بايد باشد و چه قسم حكومت بكند ما بين بندگان خدا . من خيلى افسوس مىخورم و دلم از اين مىسوزد كه ما چنين خدايى داريم ، چنين دينى داريم ، چنين قرآن و پيغمبرى داريم ، و بايد ديگران به قرآن ما عمل كنند و خودمان عمل نكنيم . اى كاش كه ما هم علم داشتيم و سواد داشتيم اقلا قرآن را خوانده بوديم و مىدانستيم اين حرفها در قرآن هست . بلكه در قرآن بيشتر ، و در دين اسلام تأكيد زيادتر از تمام اديان شده بر اينكه حاكم بايد عادل باشد ، حاكم بايد ملاحظه از كسى نداشته باشد ، حاكم بايد طرف قوى را نگيرد ، و طرف ضعيف را رها كند . از جمله مطالبى كه بر ما اشتباه شده است اين است كه خيال مىكنيم فقط امام جماعت بايد عادل باشد ؛ نه بيچاره ، اينطور نيست . تمام مردم بايد عادل باشند . اگر پيش‌نماز عادل نباشد تو پشت سر آن نماز نمىخوانى ، و نمازت را فرادى مىخوانى ، اما اگر كدخدا عادل نباشد ديگر تو شب در خانه‌ات خواب راحت نمىروى زن تو جرأت حمام رفتن نمىكند . هركس كه مسلمانست و خود را امت پيغمبر آخر الزمان مى - داند بايد عادل باشد ، خواه حجة الاسلام باشد ، خواه وزير باشد ، خواه حاكم باشد ، خواه تاجر باشد ، خواه كاسب باشد ، خواه روضه‌خوان باشد ، خواه طلبه باشد . بدون استثنا . من هم بايد عادل باشم كه مبادا يك مطلبى را به تو دروغ بگويم ، و مبادا از يكى پول بگيرم ، و بدون استحقاق تعريفش كنم . مكرر به شما عرض كرده‌ام كه من آنچه در روى اين منبر مىگويم يا از قرآن است و يا از اخبار صحيحه پيغمبر و ائمه اطهار ، و اغلب اوقات تعيين كتاب خبر را هم كرده‌ام . از جمله اين خبر از كتاب وسائل است كه از كتب موثقه نزد جميع علما است كه از كافى نقل مىفرمايد كه يكى از علماى بنى اسرائيل بسيار خائف از خدا و عادل بود و به هيچ وقت در مرافعه ملاحظه هيچ‌چيز جز رضاى خداوند نمىكرد . و همواره اوقات خدا را نصب العين خود مىدانست .\r\nبعد از آنكه از دار دنيا رفت او را در خواب ديدند در حالى كه مارى آمده مشغول خوردن بينى او است . از او پرسيدند : تو چه كرده‌اى ، تو كه از علما بودى و هيچ‌وقت حكم ناحق نداده‌اى و هميشه به عدالت حكم مىكردى ، و در ميان فقير و غنى فرق نمىگذاشتى . پس چرا خداوند ترا به اين عذاب مبتلا كرد ؟ جواب داد كه در تمام عمر خود يك روز دو نفر آمدند نزد من به مرافعه . يكى از آن دو نفر برادرزن من بود . من پيش خود گفتم : اى كاش كه در اين مرافعه حق به طرف برادرزن من باشد كه در اين حكم از من نرنجد . ملاحظه كنيد مسلمانان كه چقدر مطلب اهميت دارد و تا چه اندازه خداوند بنده‌هايش را دوست مىدارد و ميل دارد كه به عدل و مساوات بين آنها حكم بشود . و اللّه كه من هروقت اين حديث را مىخوانم حالم منقلب مىشود كه با اينهمه آيات و اخبار و احاديث ، در مملكت ما امروزه حكم خدا و حكم قرآن به دست اشخاصى افتاده كه هروقت هرطور ميلشان خواست آن‌طور اجرا مىكنند . يك دزد را دستش را مىبرند يكى ديگر را خلعت مىدهند ، يكى را عفو مىكنند ، و يكى را مىكشند .\r\nآيهء ديگر مىفرمايد :  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ  « 1 » به درستى كه فرستاديم پيغمبران خود را با معجزات\r\n\r\n\r\n","description":"","footnote":"\r\n( 1 ) - آيهء 25 سورة الحديد ، سورهء 57\r\n","page_name":" 105 ","page_number":133},
  {"content":"\r\n\r\nظاهره ، و نازل كرديم با ايشان كتاب را و ميزان را ، تا اينكه قائم باشند مردم به عدل . اولا اين آيه در جمله اول رد است بر جماعت ضاله مضله بابيه ، كه مىگويند معجزه دروغ است و پيغمبر معجزه لازم ندارد و حال آنكه خداوند صريحا فرموده من پيغمبران را با بينه يعنى معجزه فرستادم ، و ثانيا مقصود از ميزان ترازوى ظاهرى نيست بلكه مقصود از ميزان قانون است .\r\nپس هرپيغمبر قانونى از نزد خداوند مىآورد كه آن قانون عدالت و مساوات باشد و ميزان است براى سنجيدن اعمال و عقايد و اخلاق و صفات همه‌كس ، و البته وقتى كه ترازو درست و محكم باشد هرجنس از هرقبيل و از هركس را در سنجيدن فرق نمىگذارد خواه شاه ، خواه گدا ، و اگر يك مثقال يا يك نخود كم يا زياد باشد رسوا مىكند و معين مىنمايد . همين قسم است قانون الهى ترازوى عدل پروردگارى است . تمام اعمال بندگان در اين ميزان سنجيده مىشود :   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   « 1 » آيه ديگر مىفرمايد :  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  « 2 » يعنى مىگذارم ترازوهاى درست در روز قيامت ، پس نمىشود به يك نفر ظلم ، در هيچ‌چيز ، و اگر به مقدار دانهء خردلى كسى به كسى ظلم كند ، همان دانهء خردل را حاضر مىكنم . اللّه اكبر كه اگر ما مسلمانها اقلا سواد داشتيم قرآن را مىخوانديم و تدبر و تأمل در معنى آن مىكرديم مىدانستيم كه همان قانون انسانيت و عدالت و مساوات كه فرنگيها در ما بين خودشان گذاشته‌اند تمام در قرآن است در اين كلمهء مباركه . پشت انسان متدين مىلرزد كه مىفرمايد ذات مقدس احديت خودش حساب‌كنندهء بندگان است و كفايت مىكند در اجراء قانون عدل و مساوات همين‌كه محاسب ذات مقدس پروردگار است ديگر حساب چنين محاسبى رشوه‌بردار نيست ، و تعارف و تقديمى و خصوصيت در كار نيست . ترس از زيد و ملاحظه از عمرو در اين حساب مدخليتى ندارد ، و كسى ديگر به اشتباه‌كارى حق كسى را نمىتواند پامال كند ؛ محاسب شخص بزرگى است .\r\n\r\nبقيهء قصهء كدخدا نوروز و ملا صفر على\r\nمحض اختصار به جاى كدخدا نوروز « ك » و عوض ملا صفر على « م » مىنويسيم .\r\nك - اين بچهء دويمى پسر حضرت و الا است . او را هم بايد خيلى مواظبت بفرماييد .\r\nم - حضرت و الا كيست ؟\r\nك - حضرت و الا آن كسى است كه اين ده تيول اوست . يعنى اين ده را از شاه گرفته به اسم اينكه ماليات او را از رعيت بگيرد بجاى مواجب و جيرهء خودش .\r\nم - حضرت و الا در شهر تشريف دارند يا در ده منزل دارند ؟\r\nك - در شهر تشريف دارند ؛ اما جناب آخوند ، حضرت و الا يك حال خوبى دارند و آن اينست كه هردهى را كه تيول مىكنند هرچه دختر خوشگل و مقبول در آن ده هست صيغه ميكنند براى اينكه هروقت كه ده تشريف مىآورند تنها نباشند . اما جناب آخوند ، شما البته بعد از\r\n\r\n\r\n","description":"","footnote":"\r\n( 1 ) - آيه‌هاى 7 - 8 از سورة الزلزال ، سورهء 99\r\n( 2 ) - آيهء 47 سورة الانبياء ، سورهء 21\r\n","page_name":" 106 ","page_number":134},
  {"content":"\r\n\r\nاين محرم ما خواهيد شد و از مطالب ما به كلى مطلع مىگرديد . پس اين مطلب را من به شما مىگويم ولى خيلى محرمانه باشد كه اگر به گوش صاحبانش برسد زندگى مرا به باد خواهند داد . جناب آخوند ملا صفر على ، نمىدانى كه اين قوم‌وخويشهاى حضرت و الا چه بر سر اين رعيتهاى بيچاره مىآورند و چه آتشى در اين ده مىسوزانند ، و هيچكس از ترس حضرت و الا نمىتواند از آنها ممانعت كند . كسى در اين ده مالك مالش نيست ، قادر بر جانش نيست ، صاحب ناموسش نيست ، مخصوصا چندى قبل يكى از آنها يك نفر را كشت احدى جرأت حرف زدن نكرد .\r\nاما اين بچهء سيمى پسر خان ضابط است ؛ در حق او هم بايد خيلى پرستارى بفرمائيد .\r\nم - خان ضابط كى است ؟\r\nك - خان ضابط آن كسى است كه دهات حضرت و الا به او محول شده كه رسيدگى نمايد و ماليات آنها را وصول كند .\r\nم - مگر حضرت و الا چند تا ده دارد ؟\r\nك - حضرت و الا دهات متعدد دارند و تمام را از شاه تيول كرده‌اند و در اين قريه حكم حكم خان ضابط است . هرچه مىخواهد حكم مىكند ؛ تمام رعايا مطيع و منقاد امر او هستند .\r\nم - خان ضابط چقدر از حضرت و الا مواجب دارد ؟\r\nك - مواجب ندارد ، حق مأموريت دارد ، قلق دارد .\r\nم - بنده نفهميدم واضحتر بيان كنيد .\r\nك - حال كه ميل داريد واضح‌تر عرض كنم شرحش اينست كه اين دهات را وقتى حضرت و الا تيول مىكنند از شاه ، راجع مىكند به خان ضابط و قرار مىگذارد بر اينكه هرقدر ماليات او است تومانى يك تومان هم علاوه بگيرد به اسم حضرت و الا . خان ضابط هم مىآيد يك تومان كه حق شاه است و البته هم بايد بدهند آن يك تومان را مىگيرد ، يك تومان هم به اسم حضرت و الا مىگيرد ، پنج قران هم به اسم خودش مىگيرد ، يك قران هم به اسم فراشها .\r\nم - خوب آن يك تومان را به شاه مىدهند ؟\r\nك - نه ، آخر عرض كردم ده تيول حضرت و الا است ؛ تخفيف صادر كرده و نقد و جنس همه مال خود حضرت و الا است .\r\nم - جنس چه‌قدر مىگيرد ؟\r\nك - از جنس هم مثل نقد يك خروار به اسم شاه ، يك خروار به اسم حضرت و الا ، پنجاه من به اسم خان ضابط ، ده من به اسم فراشها .\r\nم - آن يك خروار را به شاه مىدهند ؟\r\nك - چرا شما اين‌قدر كند فهميد . گفتم ده تيول حضرت و الا است . جنس مال عليق او است .\r\nچهارمى پسر آخوند ملا رجبعلى مجتهد است كه در ده پيش‌نماز است و البته از او هم توجه زياد خواهيد فرمود .\r\n\r\n","description":"","footnote":"","page_name":" 107 ","page_number":135},
  {"content":"\r\n\r\nم - آخوند ده و مجتهد خيلى مطلب است .\r\nك - بلى همه مىدانند .\r\nم - كجا تحصيل كرده ، پيش كى درس خوانده ، نجف رفته‌اند ، يا در پاى تخت مشغول تحصيل بوده‌اند ؟\r\nك - آخوند ، چه مىگويى ؟ هيچ نمىفهمى ، اينها پشت‌اندرپشت آقازاده و مجتهدند ! پدرش مجتهد بود ، جدش مجتهد بود ، اين پسرش هم بعد از آنكه پيش شما عمه جزو و قرآن را خواند ، و قدرى هم بزرگتر شد كه بتواند بعضى كتابها را بخواند ، مىبريم او را مسجد به جاى پدرش ، آن‌وقت مجتهد است .\r\nم - همين يك آخوند در ده مجتهد است ؟\r\nك - بلى مجتهد همين يكى است ، اما يك آخوند ديگرى هست كه هفت سال در نجف درس خوانده و حالا آمده اينجا ، و ما چون او را نمىشناختيم به او اعتنايى نكرده‌ايم او هم انزوا و گوشه‌نشينى اختيار كرده و هيچ از خانه‌اش بيرون نمىآيد ، و شب و روز در خانه درس مىدهد ، اما مىگويند سواد ندارد و مجتهد نيست .\r\nاى اهل طهران صد هزار مرتبه خدا را شكر كنيد كه در پاى تخت واقع شده‌ايد و اين است كه پيغمبر فرموده : عليكم بالسواد الاعظم يعنى هميشه شهرهاى بزرگ را مسكن و موطن خود قرار بدهيد ، براى اينكه اگر يكى بخواهد به شما ظلم كند بتوانيد به ديگرى اظهار تظلم كنيد . اما در شهرهاى ديگر نرفته‌ايد مثل شيراز و اصفهان و غيره كه ببينيد همين حرفهاى ملا صفر على و كدخدا نوروز بعينه هست ، و اگر ملائى علم علامه حلى ، و زهد مقدس اردبيلى را داشته باشد . او را در شهر راهش نمىدهند و اجتهاد را به ارث مىبرند . من همه‌شب به شما گفته‌ام و امشب نيز مىگويم و اللّه باللّه ، به امام عصر قسم ، به قرآن و به سيد الشهداء ( ع ) سوگند ياد مى - كنم كه اين كار مجلس شوراى ملى از اختيار تمام بيرون بود ، و اين كار كار امام عصر است كه قدرى شماها را از خواب غفلت بيدار كرد كه من بتوانم اين حرفها را روى منبر بزنم .\r\nايها الناس ، ملا بايد تقدس داشته باشد ، ملا بايد تدين داشته باشد ، ملا بايد مال مردم را نخورد ، ملا بايد به فكر مردم باشد و بارى از دوش مردم بردارد و نه آنكه بارى سربار آنها نمايد .\r\n\r\nبقيه مساوات « 1 »\r\nبعد از اداى خطبه و درود و صلوات خدمت آقايان خودم حفظهم اللّه تعالى عرض كردم كه اجراى احكام و حدود الهى از قوانين متقنه و اصول مسلمه نزد شرع و عقل است و محتاج به استدلال و اقامهء برهان نيست . معذالك بعضى از آيات صريحه و اخبار صحيحه كه در باب مساوات وارد شده بود عرض كردم من جمله اين آيه است كه در سورهء الرحمن است :  وَ السَّماءَ رَفَعَها وَ وَضَعَ الْمِيزانَ . \r\nيعنى خداوند چنان خدايى است كه آسمان را برپا داشت و ترازوى عدل را منصوب\r\n\r\n\r\n","description":"","footnote":"\r\n( 1 ) - شمارهء سوم مورخ پنجشنبه سيزدهم صفر المظفر 1325\r\n","page_name":" 108 ","page_number":136},
  {"content":"\r\n\r\nنمود ، و اين آيه كنايه از اين است كه آسمان و زمين به عدل قايم است . بالعدل قامت السموات و الارض .\r\nو البته همين‌طور است عدل ، كه مملكت را آباد مىكند . عدل است كه ملت را با ثروت مىكند . عدل است كه انسان را به مدارج عاليه مىرساند . از عدل ريشه استبداد از بيخ و بن كنده مىشود . از عدل تخم نفاق و كينه برانداخته مىشود . از عدل اصلاح دنيا و آخرت مىشود . تمام فقها و مسلمين از خاصه و عامه در كتب فقهيه تصريح به اين مطلب كرده‌اند . مرحومين شهيدين اعلى اللّه مقامهما در شرح لمعه در كتاب قضاء مىفرمايند و تجب على القاضى النسويه بين الخصمين فى الكلام بينهما و السلام عليهما ورده اذا سلما و النظر اليهما و غيرها من انواع الاكرام كالاذن فى الدخول و القيام لهما و المجلس و طلاقة الوجه و الانصاف لكلامهما .\r\nحاصل معنى آنكه فرموده‌اند قاضى و حاكم نمىتوانند دو نفر مدعى و مدعى عليه را كه به مرافعه در محضر آنها حاضر شده‌اند به يكى بيش از ديگرى نظر كنند ، يا روى يكى خوش‌رويى و به ديگرى بدخويى نمايند ، و واجب است به يك آهنگ با آنها مكالمه نمايند و به هردو آنها سلام بكنند . نمىدانم فهميديد يا خير ! ديگر از اين بالاتر تصور نمىشود در مساوات تأكيد كرد .\r\nدر تمام كتب شيعه و سنى ضبط است كه امير المؤمنين ( ع ) در زمانى كه سلطان و فرمانفرما بود ، يك نفر يهودى به او ادعا كرد كه اين زره شما مال من است . اين وجود مبارك با يهودى رفته به محكمهء قضاوت به مرافعه . ايها الناس ، امير المؤمنين با آن مقام و مرتبت كه تمام انبياى سلف غبطهء شئونات و مقاماتش را نزد خدا خوردند خليفه پيغمبر آخر الزمان ، وقتى كه يك يهودى به او ادعايى مىكند مطابق حكم قرآن كه خودش بايد اين حكم را به موقع اجرا بگذارد به طور مساوات رفتار نمود . فرمود چه فرق مىكند بين من يا ديگرى . البته هركس به كسى ادعا دارد بايد بروند در محكمه قضاوت رسيدگى كنند . پس بدانيد كه دين اسلام بر مساوات است و ابدا فرقى ما بين احدى نگذاشته . هركس به ديگرى ظلم كند بايد به مجازات برسد خواه سيد باشد ، خواه عام ، خواه ملا باشد ، خواه طلبه باشد ، خواه شاهزاده باشد ، خواه وزير يا حاكم يا ضابط يا دبير يا مستوفى يا تاجر و كاسب هركس كه مىخواهد باشد ، خدا نفرموده است اگر فقير شراب خورد بايد حدش زد ، اما اين اغنيا و اين بزرگان و گردن‌كلفتها هر شب در پاركها با هزار چيز ديگر مست و لا يعقل باشند و كسى معترض آنها نباشد . جبلة الايهم غبنائى كه از سلاطين شام بود و رياست بر شصت هزار نفر سوار عرب داشت در مكهء معظمه در هنگام طواف يك مرد عرب سوقى يعنى بازارى و كاسب پايش خورد به پاى جبلة الايهم . او هم برگشت و زد در صورت آن مرد بيچاره ، شخص سوقى پس از فراغت از طواف رفت نزد عمر ، و براى او نقل كرد . عمر او را حاضر كرد و گفت چرا مرد مسلمان را زدى ؟ خيلى تعجب كرد .\r\nگفت خليفه ، آيا براى خاطر يك نفر مرد فقير بازارى به مثل من اعتراض مىكنى ؟ عمر جواب داد اى جبلة الايهم ، حكم اسلام تفاوت و امتياز را از ميان برداشت ، به قانون اسلام اين مرد بايد تقاص كند . گفت اى خليفه ، يك شب مرا مهلت بده ، عمر گفت مهلت با خود او است . آن مرد سوقى مهلت داد . جبلة الايهم ديد اگر فردا بماند يقينا خليفه او را حاضر خواهد كرد ، و مرد سوقى تقاص زدن در صورتش را مىكند . او هم فرار كرد و از حكم خدا فرار نمود و مرتد\r\n\r\n","description":"","footnote":"","page_name":" 109 ","page_number":137},
  {"content":"\r\n\r\nشد . يعنى از دين خدا برگشت . بعدا اصحاب عمر به او ايراد كردند كه مثل اين مرد اگر مسلمان بود شكوه دين اسلام بود . ببينيد عمر چه جوابى داد ، گفت : شكوه اسلام در اين است كه حكم خدا و قرآن جارى شود و تعطيل نگردد .\r\n\r\nبقيهء كدخدا نوروز و ملا صفر على\r\nاى اهل طهران ، بدون تملق پيشرفت اين مجلس شوراى ملى بعد از نظر امام عصر از اقدامات دو نفر سيد بزرگوار حجتين و آيتين آقاى آقا مير سيد محمد مجتهد طباطبائى و آقاى آقا سيد عبد اللّه بود كه متصل اين دو نفر سيد محترم داد زدند : مردم ، ظلم عالم را فراگرفته ؛ بايد يك مجلس عدالتى برپا كرد . اميدوارم هرملائى كه در كار شما همراهى كرد و فكر خودش نبود و در مقام اين نيست كه شما را بچاپد و براى خودش دستگاهى درست كند خداوند عزتش را زياد كند . ايها الناس ، اگر مىشنويد كه بعضى خائنين مفسدين مىخواهند در امر مجلس اخلالى بكنند نترسيد ، همان است كه مكرر عرض كردم اينها از پشه پست‌ترند به آنها بگوييد ما مىخواهيم مملكت را آباد كنيم ؛ مىخواهيم حكم خدا را جارى نماييم و شماها را پول‌دار كنيم كه اين‌قدر زن و مرد گدا نباشند ، و شب و روز در كوچه‌ها حيران و سرگردان نمانند .\r\nيك مثل ديگر از پشه‌ها براى شما مىزنم كه خوب بفهميد . پشه‌ها آمدند خدمت حضرت سليمان ، عرض كردند يا نبى اللّه ما از دست باد چه كنيم ، بادها خيلى به ما اذيت مىكنند . هرجا كه چهار تن ماها جمع مىشويم فورى باد مىآيد ما را متفرق مىكند . حضرت فرمود : ايتها الريح اقبلى ؛ اى بادها بياييد . به محض آنكه باد حاضر شد پشه‌ها فرار كردند .\r\n باد چون بشنيد آمد تيز نيز * پشه بگرفت آن‌زمان راه گريز \r\n پس سليمان گفت كى پشه كجا * هش به امر تو برانم من قضا \r\nفرمود اى پشه‌ها ، كجا مىرويد ، صبر كنيد بين شما حكومتى كنم :\r\n گفت اى شه مرگ من از بود اوست * خود سيه اين‌روز من از دود اوست \r\n او چو آمد من كجا يابم قرار * كو برآرد از نهاد من دمار \r\nاينها هم حكم پشه را دارند . ايها الناس ، بدانيد مجلس پدر رشوه را درمىآورد ؛ پدر قمارباز را مىسوزاند ؛ ديگر كسى حكم ناحق نمىدهد ؛ ديگر كسى نمىتواند شب اسكناس بگيرد صبح يك فسادى در شهر راه بيندازد . الحمد للّه ماها نوكر قانونيم ، نوكر ايرانيم ، همه سعى مىكنيم اين ايران آباد شود ، به دست دشمن نيفتد . اعليحضرت پادشاه اسلام‌پناه هم كمال همراهى را با مجلس شورى دارند و از همه‌كس بهتر و بيشتر فوائد و نتايج اين اساس را مىدانند . شماها هم سعى و كوشش داشته باشيد كه دماغ شاه نسوزد . وقتى كه مجلس انشاء اللّه مستحكم شد پشه خودش فرار مىكند .\r\nك - اما اين طفل پنجمى پسر آقاى متولىباشى است ، در درس و مشق او هم بايد خيلى دقت بفرماييد .\r\nم - متولىباشى كيست ؟\r\nك - متولىباشى امامزاده .\r\n\r\n","description":"","footnote":"","page_name":" 110 ","page_number":138},
  {"content":"\r\n\r\nم - متولىباشى مخارجشان از كجا مىگذرد ؟\r\nك - از موقوفات امامزاده .\r\nم - از موقوفات ؟\r\nك - بلى ، از موقوفات ؛ موقوفات همه مال خودش است پدرش هم مخارجش از موقوفات بود ، جدش هم همين قسم بود .\r\nم - كدخدا نوروز اين چه فرمايشى است مىفرماييد ، موقوفات امامزاده مصارف معينى دارد ، آن كسى كه يك ملكى را وقف امامزاده مىكند غرضش اين است كه مداخل آن ملك به مصارف مخصوصى خرج شود مثلا يا خرج روضه‌خوانى بشود يا به فقرا و سادات داده شود يا براى امامزاده اسباب چراغ و غيره فراهم كنند ؛ چطور متولىباشى موقوفات را خودشان خرج مىكنند .\r\nك - جناب آخوند ، باز فضولى كردى ! من نگفتم من شما را براى درس دادن آورده‌ام نه براى فضولى كردن !\r\nم - متولىباشى دخل ديگرى هم دارند ؟\r\nك - بلى ، اما جناب آخوند خجالت مىكشم عرض كنم ؛ ولى چون شما حالا ديگر با ما هستيد مىگويم يكى از مداخلهاى متولىباشى اينست كه هروقت يك مرده مىآورند بخواهند در امامزاده دفن كنند اگر فقير است مىگويد جا نداريم ، در امامزاده جا نيست ؛ اما اگر غنى باشد و بشود از صاحبش پول گرفت پنج تومان يا ده تومان مىگيرد دفن مىكند . يكى ديگر از مداخلهايش اين است كه متولىباشى با غسالهاى شهر و داروغه ساخته هروقت يك مرده را بياورند در مقبرهء امامزاده بخواهند دفن كنند اين مرده لا بد به واسطهء خوابيدن زياد در رختخواب يا پشتش سياه شده يا رنگش كبود گرديده مىگويد من اين مرده را دفن نمىكنم ؛ اين مسموم است . اين را كشته‌ايد . صاحب مرده بيچاره هم مىبيند كه الان متهم و بدنام مىشود يك مبلغى تعارف مىدهد كه مرده‌اش را دفن كنند . لا بد خوب فهميديد ، اما مردم خيال نكنيد من غرضم بعضى اشخاص هستند ، نه و اللّه من كلية مىگويم كارى به كسى ندارم البته هرمملكتى كه قانون ندارد و حكم خدا بطور مساوات در ميان مردم مجرا نگردد قهرا اين مطلب واقع خواهد شد .\r\nك - اين بچه هفتمى يتيم است ، پدر ندارد ، اما جناب آخوند نمىدانيد كه چقدر بدذات و موذى است . شما بايد كتك آنها را هم به اين بزنيد . اگر آنها تقصيرى كردند چوبش را اين بايد بخورد . در موذى بودن او همين دليل بس است كه خدا او را يتيم كرد .\r\nم - اين بچه‌ها چه مىخوانند ؟\r\nك - اما پسر خودم يك سال است مكتب مىرود و حالا از قرارى كه مىگويند : پس مبارك بود چه فرهما را دست گرفته ؛ اما مىگويند خيلى باهوش است كه به اين زودى به اينجا رسيده و اما پسر حضرت و الا ، او هم مدتى است كه مكتب رفته و حالا اول كارها به نام خدا را تمام كرده و مىخواهد شروع به پس مبارك بود چه فرهما بكند ، و اما پسر خان ضابط با پسر من همدرس است ولى به پاى او نمىرسد و اما پسر مجتهد ده ، آقازاده است و پدرش مجتهد است\r\n\r\n","description":"","footnote":"","page_name":" 111 ","page_number":139},
  {"content":"\r\n\r\nدرس ديگر نخوانده و اما پسر متولىباشى هم تا حال درس نخوانده حالا بايد شما زود به آنها عمه جزو را درس بدهيد كه زودتر كتاب موش و گربه و خاله‌سوسكه را شروع كنند . اما اين يكى كه عرض كردم يتيم است از بس موذى و بدذات است قرآن را هم تمام كرده و حالا كتابهاى فارسى مىخواند . از اين جهة است كه گفتم شما كتك آنها را هم به اين بزنيد .\r\nانشاء اللّه تعالى بعدها شرح تأديب و تربيت قديمه معلمين در مكتب‌خانه‌ها را به عرض شما مىرسانم كه بفهميد ما چه‌قدر بدبخت بوده‌ايم و از هرجهة كارهاىمان غلط و ناقص است و روزبه‌روز تنزل كرديم تا به اينجا رسيديم .\r\n\r\nمجلس شب جمعه 23 شب محرم الحرام\r\nبعد از خطبه و صلوات خدمت آقايان خودم حفظهم اللّه تعالى عرض مىكنم امتياز انسان با ساير حيوانات اين است كه خداوند او را ترقىپذير خلق فرموده يعنى انسان در هردرجه و هرمرتبه و مقامى كه بوده باشد قوهء اين را دارد كه از آن مقام ترقى كند به مقامى بالاتر و به مرتبهء بهتر خود را برساند . بر خلاف ساير حيوانات . مثلا اگر جمعى از حيوانات از قبيل گاو و گوسفند و شتر و غيره در يك صحرا و دشتى گرد آيند و مشغول چريدن و خوردن علف بيابان و آب جويبار باشند ، هرقدر كه زمان بر آنها بگذرد و كسى آنها را ببيند باز به همان حالت چريدن و خوردن و خوابيدن خواهد ديد بدون آنكه در آنها ترقى مشاهده كند . ولى اگر چند تن انسان در بيابان يا در كنار چشمه و قناتى رحل اقامت بيفگند در ابتدا جمعى هستند فقير و بدون اسباب و لوازم زندگانى ؛ نه خيمه و چادرى دارند و نه فرش و چراغى براى خود تهيه كرده‌اند . اما بعد از چند سال كه ملاحظه كنيد خواهيد ديد كه هم جمعيت آنها زيادتر شده ، و هم اسباب و لوازم زندگانى براى خود فراهم كرده‌اند . ولى به شرط اينكه دست ظلمى بر آنها مسلط نگردد ، كه اگر دست ظلم و تعدى به سوى آنها دراز نشود بعد از صد سال جمعيت آنها چهار برابر خواهد شد . قلعه براى خود خواهند ساخت ، داراى احشام و اغنام مىگردند ؛ صاحب‌خانه و اسباب خانه مىشوند ؛ اراضى مزروعه و قنوات جاريه و مواشى مختلفه بتدريج فراهم مىكنند . و اين چند تن انسان كه در روز اول با جمعيت قليل و داراى هيچ‌چيز نبودند به مرور دهور به واسطهء مسلط نبودن ظالم بر آنها روزبه‌روز بر جمعيتشان افزوده گرديده دولت و ثروت پيدا كردند و صاحب زراعت و مكنت شدند . مساجد و معابد براى خود بنا مىكنند ؛ حمامها و بازارها مىسازند ؛ تا آنكه به تدريج يك مملكت با عزت و شوكت براى خود مهيا مىنمايند . پس معلوم شد كه انسان ترقىپذير است و قابليت ارتقا به مقامات رفيعه و مراتب منيعه دارد . و لكن شرط اين ترقى كه عرض كردم آن است كه ظلم و استبداد در ميان آنها نباشد ، اگر ظالم بر آنها مسلط بشود هزار سال ديگر هم كه آنها ببينيد باز مىبينيد كه يك ده خرابه دارند و چند نفر رعيت فقير هستند ، به واسطهء آنكه ظالم نمىگذارد آنها ترقى كنند و دولتمند شوند ، هرچه تحصيل مىكنند ظالم از آنها مىگيرد و به جاى آنكه روزبه‌روز ترقى كنند و جمعيت‌شان زيادتر بشود و زراعت و دولتشان افزوده گردد بالعكس روزبروز تنزل مىكنند ؛ عددشان كمتر و زراعت‌شان\r\n\r\n","description":"","footnote":"","page_name":" 112 ","page_number":140},
  {"content":"\r\n\r\nبىحاصل‌تر ، و از وصول به درجات عاليه محروم ، و از تمام لوازم معاش بىنصيب مىگردند . مثل مملكت ما كه ايران بوده باشد . ايها الناس ، الحمد للّه شماها كه اينجا حاضريد اغلبتان يا همه‌تان از من بهتر مىدانيد و تاريخ خوانده‌ايد . هزار سال قبل اين ايران ما چه حالتى داشت مملكت ايران وسعت خاكش چه‌قدر بود ؛ سرحداتش كجا بود ؛ دولت ايران چه اندازه‌اى بود ؛ دستگاه ايرانيان چه وضع بود . آيا تصور مىكنيد كه اين ايران به همين وضع حاليه بود ؟ البته همه مىدانيد كه مملكت ايران اقلا ده برابر حاليه بود . اين قفقازيه كه الان به تصرف روسها است از ايران بود ؛ افغانستان جزو ايران بود ؛ تركستان و ارمنستان جزو ايران بود ؛ مصر جزو ايران بود ، در ايران چه مردها بودند ؛ صاحب علوم و صنايع بودند ؛ داراى حرف و بدايع بودند ؛ از روى انصاف و مروت نگاه كنيد كه ما خود را انسان مىخوانيم و بايد نسبت به هزار سال قبل صد مرتبه ترقى كرده باشيم .\r\nبالعكس هزار مرتبه تنزل كرده‌ايم . جمعيتمان ده مرتبه كمتر شده ؛ در همين ايران در سوابق زمان به تخمين فرنگيان سيصد كرور جمعيت داشت . اما فعلا از قرارى كه معروف است مى - گويند سى كرور ، و اين عده را هم مطابق حدس و تخمين معين كرده‌اند و به تحقيق معلوم نيست چونكه اين هم علم لازم دارد ، و در ممالكى كه اهل تمدن و علم هستند اين قانون مجرى است ، يعنى عدد رؤس هرقريه و هرشهرى معلوم و ثبت مخصوصى دارد ، و جمعيت آن شهر و مملكت را همه مىدانند چقدر است ، به واسطهء آنكه هربچه‌ئى كه از مادر متولد شود بايد صبح به ادارهء بلديه خبر بدهند كه ديشب در خانهء فلان ، كه در كوچهء فلان ، در فلان نمره منزل دارد ، زن فلان شخص يك اولاد پيدا كرد به اين اسم و اين رسم . رئيس بلديه هم اسم او را در دفتر بلديه ثبت مىكند و يك تعرفه براى او مىفرستد به اسم « تعرفهء ولادت » .\r\nو اگر به رياست بلديه اطلاع ندهند و تعرفه براى او صادر نكنند پدر و مادر او مقصر دولت خواهند بود . بعد وقتى كه طفل به حد بلوغ رسيد باز بايد به رياست بلديه اطلاع بدهند و يك تعرفهء ديگر براى او صادر كنند به اسم « تعرفهء شخصى » ؛ يعنى اين شخص جزو مردمان رسمى مملكت گشته و اگر بدون تعرفهء شخصى بعد از سن بلوغ در خيابان و بازار بخواهد عبور كند پليس از او ممانعت مىنمايد . و هكذا ، هركس بميرد بايد به رياست بلديه اطلاع بدهند كه فلان شخص از مرض فلان مرد ، و بايد يك تعرفه هم از دكترى كه او را معالجه مىكرد بگيرند ، و به رياست بلديه ارائه دهند كه معلوم گردد به واسطهء مرض مرده يا كسى او را مسموم نكرده و نكشته ؛ بعد اسم او را از ثبت بلديه خارج مىكنند .\r\n\r\nبقيهء مواعظ آقاى سيد جمال الدين در فوائد عدل و مضار ظلم از نمرهء 3 « 1 »\r\nپس هميشه در هرشهرى و هرمملكتى از ممالك متمدنه عدد نفوس و تعداد رؤس اهل\r\n\r\n\r\n","description":"","footnote":"\r\n( 1 ) - از شمارهء 4 مورخ پنج‌شنبه بيستم صفر 1325 ، ستون اول و نيمى از ستون دوم صفحهء اول اين شماره كه دربارهء اهميت معارف و تمجيد از مخبر السلطنه وزير معارف ، و نوشتهء صاحب‌امتياز روزنامه است حذف شد .\r\n","page_name":" 113 ","page_number":141},
  {"content":"\r\n\r\nآن شهر معلوم و واضح است و البته معلوم است مملكت حكم خانه را دارد و صاحب‌خانه بايد بداند كه امروز جمعيت خانه‌اش چه‌قدر است و اگر نداند نمىتواند از آنها پرستارى كند . تهيهء لوازم آسايش آنها را فراهم سازد . اگر شماها هركدام ندانيد كه چند نفر جمعيت در خانهء خود داريد چطور مىتوانى دستور العمل امر نان و آب آنها را بدهى . اين است كه در اين مملكت ما ، هميشه در سر هرچيزى نزاع و مرافعه مىشود . يك وقت در باب نان ، يك وقت در امر گوشت و هكذا .\r\nدر زمان سلاطين بنى ساسان ، ايران به اندازه‌اى آباد و معمور شده بود كه اگر كسى از شهرى به شهرى حركت مىكرد در تمام مدت حركت خود از هرجا كه عبور مىكرد در اطراف خود تمام آبادى و دهات متصل به يك‌ديگر مشاهده مىنمود . مثل آنكه الان در فرنگستان آنهايى كه رفته‌اند ديده‌اند ، وقتى كه در ماشين كسى سوار باشد و حركت كند از محلى به محل ديگرى در طرف راست و طرف چپ غير از شهرهاى باشكوه و عمارات عاليه و باغات با طراوت ، چيز ديگر نخواهد ديد . اما فعلا در ايران وقتى كه كسى بخواهد مثلا از طهران برود اصفهان ، هرچه به اين طرف نظر مىكند تمام اراضى لم يزرع مىبيند ، به آن‌طرف كه نگاه كند بيابان‌هاى خشك بىآبادى خواهد ديد . در اين مملكت اين‌قدر جهل غلبه پيدا كرده كه آنهايى هم كه به ظلم و تعدى هرچه رعيت بىچاره دارد از او مىگيرند ، اقلا خرج خود مملكت نمىكنند ، بعضى اراضى لم يزرع قابل زراعت آباد نمىكنند ، حفر قنوات نمى - نمايند كه لااقل بر ثروت خود بيفزايند ، بلكه ثروت مملكت را يا مىبرند در خارجه و به مصارف غيرمشروعه مىرسانند و يا آنكه از اسباب‌هاى خانه‌برانداز كه فرنگىها براى فقير كردن ما ايرانىها آورده خريده و زينت اطاق خود كرده و افتخار مىكنند كه اين چيز را امسال تازه از پاريس وارد كرده‌اند و هيچ‌كس هنوز نخريده ، من اول كسى هستم كه رفته‌ام ثروت مملكت را داده اين را خريده‌ام !\r\nدر زمان انوشيروان عادل روزى انوشيروان به وزير خود بزرگمهر گفت كه يك ده مخروبه پيدا كن مىخواهم بدهم به يكى از اجزاء خود كه آن را آباد كند براى خودش ، بزرگمهر يك ماه مهلت خواست . در اين مدت يك ماه در تمام مملكت به مقام تفحص و تجسس برآمد كه شايد در يكى از بلاد يك ده غير آباد پيدا نمايد ، نتوانست كه پيدا كند . در هر شهر و قريه و دهكده‌اى كه فرستاد تمام دهات معمور و صاحب مزارع و مراتع حاصل‌خيز بود . بعد از انقضاء يك ماه آمد نزد انوشيروان ، عرض كرد : قربان ، در تمام مملكت فرستاده و تحقيقات لازمه بجا آوردم و چنين دهى نيافتم . انوشيروان گفت اى بوذرجمهر ، من خودم مىدانستم و يقين داشتم كه به واسطهء عدل من جميع دهات و قراى آباد و معمور است ولى ميل داشتم كه تو ملتفت باشى و بدانى كه عدل مملكت را آباد مىكند و دولت و ثروت را زياد مىكند و ظلم مملكت را خراب مىكند ؛ اهل آن مملكت را فقير و ذليل مىنمايد ؛ جمعيت و نفوس را كم مىكند ؛ مردمان همه بىعلم و بىهنر و بدون حرفت و صنعت مىشوند . مثل مملكت ايران كه بىعلمى چنان سرايت در تمام اين مردم كرده و چنان پردهء جهل و نادانى\r\n\r\n","description":"","footnote":"","page_name":" 114 ","page_number":142},
  {"content":"\r\n\r\nدر مقابل آنها حاجب و حائل شده كه حد و حصر ندارد ؛ مثلا يكى از علومى كه در مملكت ما اسمى هم از او نيست علم تربيت و پرستارى اطفال شيرخوار است . يعنى آن كسى كه متصدى پرستارى و نگهدارى اطفال است از قبيل مادر و دايه چون علم بچه‌دارى و پرستارى ندارد و نمىداند كه چه وقت بايد به او غذا بدهد ، و چه غذايى مناسب حال امروز او است ، و نمىداند كه او را چطور بخواباند ، و چه قسم محل و منزل او را گرم يا سرد نگاه دارد ، و چه لباسى به او بپوشاند ، چون اين علم را ندارد اين‌قدر به طفل رضيع شيرخوار بىگناه اذيت مىكند تا بچه را مىكشد . بعد از كشتن هم مىگويد : چكنم ، خدا نخواست بچهء من بماند ! اى بىچاره بدبخت ، اين حرف غلط است . اين هم از بىعلمى است . بلى ، البته خداوند جلت عظمته هم زنده مىكند و هم مىميراند .  اللَّهُ الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ  « 1 » در وقت مردن عزرائيل از رب جليل مأمور به قبض روح است اما تو هم بايد حفظ الصحه بكنى ، يعنى واجب است كه حفظ اسبابهاى ظاهرى كه سبب صحت بدن و رفع مرض است بنمايى .\r\nاگر هركس بميرد يا آنكه هركس ديگرى را بكشد ما بگوييم خدا خواست او بميرد ، يا خدا خواست او كشته شود ، پس چرا ما مىگوييم حضرت حسين عليه السلام مظلوم است و او را به ظلم شهيد كردند . و نيز اعتقاد ما اين است كه حرمله ملعون به جهنم مىرود براى آنكه حضرت على اصغر را شهيد كرد . خلاصه البته همه نيكو مىدانيد كه تا چندى قبل كه آبله‌كوبى در ايران معمول و متداول نبود چه‌قدر از اطفال به ابتلا به اين مرض تلف مى - شدند و از وقتى كه آبله‌كوبى را فهميدند و در ايران عمل كردند تمام اطفال از اين مرض مصون و محفوظ شدند . پس نمىتوان گفت كه آنها را خدا كشت و هكذا مرض گلودرد كه به فرانسه « ديفترى » مىگويند كه در سال اقلا در هرشهرى هزار نفر از اطفال را در مدت دو روز يا سه روز مىكشت و در اين اوقات دواى او را پيدا كرده ، يعنى دوايى كه ضديت ميكرب اين مرض دارد و ميكرب او را مىكشد ، و در اشخاص مبتلا شده تزريق مىكنند و داخل در بدن طفل مىكنند به زودى علاج شده و از مرض محفوظ مىگردد . پس خداوند عالم هيچ‌وقت كسى را نمىكشد و اين عقيده كه ماها داريم از بىعلمى است و به واسطهء اين است كه قرآن را نخوانده‌ايم و اگر خوانده‌ايم معنىاش را نفهميده‌ايم . مىفرمايد :  وَ إِذا مَرِضْتُ فَهُوَ يَشْفِينِ  « 2 »  .  از قول حضرت ابراهيم مىفرمايد كه وقتى من ناخوش مىشوم خدا مرا شفا مىدهد ، پس خداوند شفادهنده است نه كشنده . بلكه مادر طفل رضيع است كه در پرستارى او كوتاهى مىكند ؛ يا كشنده بعضى از اعمال قبيحه و افعال شنيعه است كه مرتكب مىشوند ، و خود را دوچار امراض مسريهء صعب العلاج مىنمايند و در مهالك و مخاطره مىاندازند ، و بالاخره از همان مرض هم مىميرند . در حديث وارد است كه چند طايفه هيچوقت دعاى آنها مستجاب\r\n\r\n\r\n","description":"","footnote":"\r\n( 1 ) - آيهء چهلم سورة الروم ، سورهء 30 .\r\n( 2 ) - آيهء 80 سورة الشعرا ، سورهء 26 .\r\n","page_name":" 115 ","page_number":143},
  {"content":"\r\n\r\nنمىشود . اول مريضى كه پيش طبيب نرود و دوا و غذاى مناسب مرض خود نخورد ، و پرهيز از چيزهاى غيرمناسب نكند ، و بگويد دوا مىخواهم چكنم ، خدا خودش شفا مىدهد . دويم اشخاص بىكار كه با وجود صحت بدن وقت خود را به بطالت و حرافت صرف نموده و در صدد تحصيل معيشت خود برنيامده ، در خانه نشسته بگويد : خدا خودش روزى مىرساند .\r\nايها الناس ، اين دنيا دار اسباب است ، هيچ كارى و هيچ امرى بدون اسباب و لوازم درست نمىشود ، يعنى خداوند خودش اين‌طور مقرر فرموده ، اى مسلمان‌ها ، دست از تحصيل بر - نداريد ، اولاد خود را در مدارس جديده بفرستيد تحصيل كنند ، اول قدمى كه در پيشرفت ترقى برمىداريد اين است كه اطفال خود را عالم كنيد ، ترويج از علوم و مدارس بنماييد ، آنها را واداريد كه تحصيل علوم رياضى از قبيل حساب و هندسه و جغرافى بنمايند . حساب از علومى است كه بر هرانسانى لازم است بداند . جغرافى فايده‌اش اين است كه اطفال شما وسعت مملكت خودشان را ياد مىگيرند ، سرحداتش را مىدانند ، از ممالك خارجه با اطلاع مىشوند ، اقلا مىفهمند كه در اين مملكت چند شهر هست و همه ايرانى هستند و بايد متحد و متفق باشند ، و براى همديگر كار بكنند . هم‌چنين اطفال خود را تاريخ درس بدهيد كه از احوال حكماى سلف و علماء و بزرگان باشرف باخبر گردند ، و از حوادث و وقايع اتفاقيه مستحضر شوند ؛ فوايد عدل را بفهمند ، مضار ظلم را تصور كنند ، عاقبت ظالمين را اطلاع پيدا نمايند ، و از نتايجى كه بر اعمال حسنهء نيكوكاران مترتب مىشود مطلع شوند ، تا آنكه آنها هم درصدد افعال مستحسنه برآيند و از عواقب‌آموز تبه‌كاران مخبر گردند كه از ارتكاب به اعمال سيئه بپرهيزند ، و هم‌چنين اطفال خود را ترغيب و تحريض نماييد بر تحصيل صنعت به طرز صنايع جديده از قبيل نجارى و آهنگرى ؛ نه مثل همين نجارها و آهنگرها كه الان در مملكت داريم . اينها علم نجارى را ندارند اگر علمش را دارا بودند كشتى مى - ساختند مثل نجارهاى ممالك متمدنه ، مگر آنها انسان نيستند ؟ البته آنهايى كه به مكه معظمه مشرف شده‌اند ديده‌اند كه جهازات بحرى هركدام اقلا چند برابر اين مسجد است و اين جهاز داراى تمام لوازم زندگى انسانى هست . اطاق نشيمن مخصوص ، خوابگاه على حده دارد ، انبار براى اجناس مال التجاره محل مخصوص دارد ، اصطبل جهة حيوانات دارد ، و مختصرا به قدر چند دست خانه منظم داراى همه‌چيز اين جهاز جا دارد ، او را در روى دريا انداخته به قوهء بخار حركت مىكند و اختيار اين جهاز به اين عظمت به دست يك نفر كشتىبان است .\r\nبه واسطهء علمى كه دارد هروقت بخواهد او را نگاه مىدارد . و هروقت مىخواهد او را راه مىاندازد ؛ به طرف يمين و يسار حركت مىدهد ، اين يك نفر آدم با يك قطب‌نما و يك درجه نما كه در مقابل خود دارد زمام اختيار اين كوه متحرك به دست او است . اى مسلمانها ، و اللّه آنها هم انسانند ؛ جن و ملك و پرى نيستند ، سحر و معجزه و شعبده ندارند ، از تحصيل علم به كسب اين صنايع محير العقول رسيده‌اند ، امروزه كه هم به حمد اللّه شما اهالى ايران از خواب غفلت بيدار شده‌ايد و از مستى هشيار ، بر عموم شما لازم است كه اطفال خود را به مدرسه بفرستيد ، اول اصول دين و مسائل مذهبى خود را ياد بگيرد و تحصيل سواد فارسى\r\n\r\n","description":"","footnote":"","page_name":" 116 ","page_number":144},
  {"content":"\r\n\r\nو عربى نموده بقدرى كه بتواند قرآن را صحيح بخواند ، بعد از آن آنها را واداريد به آموختن صناعت و تحصيل علوم جديده ، تا آنكه انشاء اللّه در زير سايهء امام عصر و پادشاه اسلام و علماى اعلام ، و مجلس مقدس شوراى ملى ، و در زير سايه خودتان ، يعنى اتفاق ، كه بالاترين تمام چيزها است ، آنها با علم بشوند ، با اطلاع گردند . تا زمانى كه شماها علم پيدا نكنيد نمىدانيد ظلم چه ضررى به مملكت وارد مىآورد ، و نمىفهميد كه ظلم جمعيت مملكت را روزبروز كمتر مىكند . هرصد هزار نفر بعد از يك سال نود هزار خواهند شد . اگر روزنامه سرشمارى داشتيد و مىدانستيد كه در اين چندساله چند نفر در ايران به دنيا آمده‌اند و چند نفر مرده‌اند مىفهميديد كه ظلم عدد نفوس را كم مىكند . در زمان ظلم طبيب عالم در مملكت يافت نمىشود چرا كه در زمان ظلم امتحان در كار نيست هيچ‌كس در مقام حفظ جان و مال مردم نيست ؛ مردم از ظلم فرار مىكنند .\r\n\r\nاخطار و افتخار « 1 »\r\nيكى از دانشمندان محترم و حاميان معارف و هواخواهان ترقى ابناء وطن كه محض خواهش خود ايشان از ذكر اسم صرف‌نظر مىنماييم ، صد نسخه از اين جريدهء شريفه را از اين بنده خواستگار شده كه همه هفته در هنگام نشر و توزيع براى مدارس مليه و مكاتب ابتدائيه بفرستيم ، و وجه اشتراك ساليانهء او را به ذمت همت خود قبول فرمودند . بنده هم با نهايت افتخار از شمارهء اول به ترتيب ذيل ارسال داشتم كه به تصويب مديران معظم به نوباوگان وطن عزيز داده ، در هنگام فراغت از تكاليف مدرسه ، با خواندن اين جريده وقت خود را مصروف دارند :\r\nمدرسهء اسلام 8 نسخه ؛ مدرسهء سادات 8 نسخه ؛ مدرسهء اقدسيه 8 نسخه ؛ مدرسهء علميه 8 نسخه ؛ مدرسهء ادب 8 نسخه ؛ مدرسهء ثروت 8 نسخه ؛ مدرسهء سلطانى 5 نسخه ؛ مدرسهء كماليه 5 نسخه ؛ مدرسهء شرف 5 نسخه ؛ مدرسهء مظفريه 5 نسخه ؛ دبستان دانش 5 نسخه ؛ مدرسهء مديريه 5 نسخه ؛ مدرسهء رشديه 5 نسخه ؛ مدارس اصفهان 12 نسخه ؛ مدرسهء خيريه 5 نسخه .\r\n* * * بعد از اداى خطبه ، و درود و صلوات ، بسم اللّه الرحمن الرحيم « 2 »  يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى فَمَنْ عُفِيَ لَهُ مِنْ أَخِيهِ شَيْءٌ فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ ذلِكَ تَخْفِيفٌ مِنْ رَبِّكُمْ وَ رَحْمَةٌ فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ  . « 3 »\r\nخدمت آقايان خودم عرض كردم ، دويم از چهار چيزى كه لازمهء آسايش عباد و آبادى\r\n\r\n\r\n","description":"","footnote":"\r\n( 1 ) - اين اخطار چون خالى از فايده نبود حذف نشد .\r\n( 2 ) - شمارهء پنجم ، مورخ يكشنبه ، 27 صفر المظفر 1325 .\r\n( 3 ) - آيهء 178 سورة البقره ، سورهء دوم .\r\n","page_name":" 117 ","page_number":145},
  {"content":"\r\n\r\nبلاد است امنيت است . در معنى مساوات كه اولين از اين لوازم اربعه و اصول ممهده بوده به قدر قوه و استطاعت خود به عرض شما رسانيدم . ولى حفظ مقام امنيت از مساوات به درجات لازم‌تر و اهميت وجود او در مملكت بيشتر است . قبل از شروع به مراتب متفاوته و معانى مختلفهء او عرضه مىدارم : خداوند عالم جلت عظمته ، ما مردم را خلق فرموده براى غرضى ، چرا كه خداوند حكيم على الاطلاق است و حكيم ، آن هم حكيم على الاطلاق فعل لغو و عمل بيهوده و عبث نمىكند . صريح آيهء شريفه است . مىفرمايد  وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ  « 1 » شايد ظاهر آيه اين باشد كه ما خلق نكرديم آسمانها و زمين را و آنچه در ميان آنهاست در حالتى كه مىخواستيم بازى بكنيم . و البته همين‌طور است بازى كه نمى - خواست بكند از خلقت من و تو . آيهء ديگر مىفرمايد  أَ فَحَسِبْتُمْ أَنَّما خَلَقْناكُمْ عَبَثاً  « 2 » ظاهر آيه اينست : اى مردم آيا گمان مىكنيد كه ما شما را خلق كرديم به عبث و بدون غرض ؟ آيهء ديگر مىفرمايد :   إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ ، الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ .   « 3 » تفسير اين آيه بسيار مفصل است ولى مجملا به شاهد مطلب قناعت مىكنيم . مىفرمايد بدرستى كه در خلقت آسمانها و زمين و اختلافات واقعه در روز و شب از قبيل امتداد ايام در فصل تابستان و كوتاهى آنها در زمستان ؛ و امتداد در زمستان و كوتاهى آنها در تابستان ، و هكذا اعتدال هوا در فصل بهار و گرمى او در تابستان و سردى او در زمستان ، جميع اين تغييرات و اختلافات آيات است براى اثبات وجود صانع .\r\nاز براى اين عالم طبيعت ، ورد است به قول طبيعين و دهريين كه قائل به وجود صانع و خالق نيستند ؛ و حدوث هرحادثه و بروز هرامرى را نسبت به دهر مىدهند . مىگويند طبيعت چنين اقتضا داشت . ولى ما فعلا در مقام اثبات اين مطلب نيستيم و از مطالب دور نيفتيم .\r\nمىفرمايد مردمان عاقل آنهايى هستند كه نشان‌شان اين است كه خدا را ياد مىكنند ، و هميشه در فكر خدا هستند ؛ چه در حالت ايستادن ، و چه در حال نشستن ، و چه در موقع به پهلو خوابيدن ، و فكر مىكنند در خلقت آسمانها و زمين و عرض مىكنند بار پروردگارا خلق نكردى اين آسمان و زمين را بر باطل و بدون غرض عقلايى . پس از اين آيات صريحه استنباط مىگردد و معلوم مىشود كه خداوند ما مردم را بىخود و عبث خلق نفرموده و براى بازيچه خلق نكرده ، بلكه براى غرضى معين و مقصودى متقن خلقت فرموده ، و آن غرض هم راجع به ذات مقدس خودش نيست ، چرا كه در ذات حق جل و على هرچيزى به مرتبهء وجوب است ، ديگر استعداد و قابليتى در وجود او فرض نمىشود ، وجود او تام و عين كمال است ، و اين عالم را براى غرضى كه به خودش برسد خلق نفرمود بلكه براى غرضى كه راجع\r\n\r\n\r\n","description":"","footnote":"\r\n( 1 ) - آيهء 16 ، سورة الانبياء ، سورهء 21 .\r\n( 2 ) - آيهء 115 سورة المؤمنون ، سورهء 23 .\r\n( 3 ) - آيات 190 و 191 سورهء آل عمران ، سورهء 3 .\r\n","page_name":" 118 ","page_number":146},
  {"content":"\r\n\r\nاست به خود مردم خلقت فرموده ، و آن غرض معرفت است يعنى خداشناسى ، مىفرمايد :\r\nخلقت الخلق لكى اعرف  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  « 1 » يعنى خلق نكردم جن و انس را مگر براى عبادت ؛ و عبادت به معنى معرفت است در اين مورد ، و هيچ كمالى در دنيا بالاتر از خداشناسى نيست . اما برادر من ، معرفت كه به خودى خود حاصل نمىشود ؛ زحمت و مشقت دارد ، اقلا مدتى وقت لازم دارد كه انسان تحمل زحمات نموده در مقام تحصيل معرفت برآيد تا آن‌كه خدا را بشناسند و تهذيب اخلاق نمايد و داراى صفات اولياء بشود ، در اين مدتى كه در مقام تحصيل معرفت است البته بايد خيالش آسوده باشد ، امر معاشش منظم باشد ، زندگانى و كسب و تجارتش مرتب باشد ، تا بتواند شب بيايد مسجد تا ساعت سه يا چهار بماند .\r\nاگر امورات او منظم نباشد كه نمىتواند شب به مسجد بيايد ، بلكه نمىتواند نماز هم بخواند .\r\nچنانچه مكرر اتفاق افتاده العياذ باللّه اشخاصى كه خيلى اوضاع زندگىشان مختل و غيرمنظم است شايد نماز نمىخوانند و اگر كسى از آنها بپرسد كه چرا ترك نماز مىكنى مىگويد چه حواس نماز خواندن دارم ، اما اين حرف غلط است و انسان در هرحال كه بوده باشد حتى در حال مرض هم تا وقتى كه به هوش باشد بايد نماز را بخواند . پس حصول معرفت و خداشناسى و عبادت و حق‌پرستى متوقف شد بر نظم معيشت و ترتيب لوازم انسانيت ، و اين نظم و ترتيب حاصل نشود مگر وجود امنيت . يعنى اگر العياذ باللّه در يك مملكت امنيت نباشد يعنى امنيت جان نباشد ، يا امنيت مال نباشد ، يا امنيت ناموس نباشد ، انسان ديگر نمىتواند در آن مملكت نماز بكند ، و ديگر نمىتواند مكه برود ، و ديگر نمىتواند كربلا برود ؛ و ديگر نمىتواند كاسبى كند ، ضعيفه ديگر نمىتواند حمام برود . آن‌وقت امر دنيا و آخرت مختل مىماند ، تحصيل دنيا و آخرت ديگر نمىشود . اما وقتى امنيت شد يعنى مردم فهميدند كسى مال كسى را نمىخورد ، اگر امشب دزد آمد خانهء تو و اسبابهاى تو را دزديد ، اگر بدانى كه البته فردا چون مملكت پادشاه دارد وزراء هستند ، رياست بلديه هست ، ادارهء نقليه هست هرقسمى باشد مال تو را پيدا مىكنند و به دست تو مىدهند ، و دزد را هم مطابق قرآن دستش را مىبرند ، آن‌وقت آسوده هستى . روز مىروى دنبال كار و كاسبى خودت ؛ شب هم مىآيى مسجد مطالب دينى خودت را ياد مىگيرى و معرفت و خداشناسى پيدا مىكنى . ايها الناس ، آن كسى كه مىگويد من رئيس يك ملت هستم ، رئيس يك مملكت هستم يا رئيس نظميه هستم من بايد محافظت شهر را بكنم كه شب از دروازه كسى نيايد مال مردم را ببرد ، من رئيس پليس و كدخدا و داروغه هستم و اختيارشان با من است . تمام طهران را من امن مىكنم اين آدم بايد اگر در شهر مال كسى را به دزدى بردند بايد يا دزد را پيدا كند يا از جيب خودش قيمت اسباب را بدهد ؛ و انشاء اللّه همين‌طور هم خواهد شد ، اما به شرط اين‌كه تو هم در خانه‌ات را ببندى ، مواظبت و محافظت مال خودت را بكنى ، اين است معنى امنيت ، اين دين ما آن‌قدر مساوات دارد ؛ خداى ما آن‌قدر عدالت دارد كه محض اين‌كه ما خيال نكنيم\r\n\r\n\r\n","description":"","footnote":"\r\n( 1 ) - آيهء 65 از سورهء الذاريات ، سورهء 51 .\r\n","page_name":" 119 ","page_number":147},
  {"content":"\r\n\r\nمثلا كه سادات چون اولاد پيغمبرند و پيغمبر هم كه شخص اول عالم امكان است و اشرف مخلوقات است و خاتم انبياء است پس خوب بود سادات را سياست نكنند ، و سادات به جهنم نروند ، ولى خدا براى اين‌كه ظاهر كند براى من و تو كه عادل است و قوم و خويشى با كسى ندارد ، شيخ صدوق رحمه اللّه مىفرمايد در كتاب عقايد عقيده ما شيعه در باب سادات اين است كه محسن آنها يعنى هركدام كه كار خوب بكنند خدا دو ثواب به آنها مىدهد و مسيئى آنها يعنى هركدام كه كار بد بكنند خدا دو عقاب به آنها مىكند كه ما بدانيم خدا بنايش بر عدالت است ، خدا به مساوات حكم مىكند . اما امنيت از مساوات بالاتر است . پيغمبر مى - فرمايد : نعمتان مجهولتان الصحة و الامان ، يعنى دو نعمت است كه مردم قدر آنها را نمىدانند يكى صحت ، مثلا اگر امروز يك تومان پيدا كند هزار مرتبه خدا را شكر مىكند ، اما صحت كه داريم قدرش را نمىدانيم . دويم امنيت يعنى انسان از جانش امنيت داشته باشد ، از مالش امنيت داشته باشد ، از ناموسش امنيت داشته باشد . ايها الناس ، امنيت مراتب دارد يك مرتبه‌اش اين است كه ما الان در طهران داريم . الحمد للّه از بركت امام عصر و پادشاه اسلام ، به واسطهء وجود پادشاه است كه شبها در خانه‌مان آسوده مىخوابيم . پس ما كه پادشاه را دعا مىكنيم براى اين است . اما اين درجه دويم و سيم امنيت است . از اين بالاتر هم امنيت هست مثلا امروز اگر تو يك دشمن پيدا كنى يك نفر بر تو حسادت ببرد مثل فلان تاجر يا فلان كاسب بگويد كه چرا او اينقدر دولت دارد و من ندارم ، و فردا بيايد سر راه تو بدون مقدمه بزند در گوش تو ، مردم سئوال كنند چه كرده ، بگويد كفر گفته ؛ و تو هرچه فرياد كنى من كى كفر گفتم ، كسى گوش به حرف تو ندهد و بگويند بزنيد پدرسوخته را ، ديگر تو نمىتوانى در آن شهر زندگى كنى ، اين‌طور امنيت در مملكت ما نيست ، مثل ديگر ، اگر همسايهء تو غنى است و خانهء بزرگ دلش مىخواهد و مىخواهد خانهء تو را به زور ببرد صد تومان خرج مىكند خانهء تو را مىبرد تو از كجا مىتوانى ثابت كنى كه خانه مال من است پس امنيت تامه نداريم .\r\nامنيت تامه كى حاصل مىشود ؟ وقتى كه از روى قرآن عمل كنيم ، هرقدر از روى قرآن بيشتر عمل كنيم مملكت ما آباد مىشود ، هرقدر كمتر عمل كنيم مملكت خراب مى - شود ، دولت و ثروت ما مىرود ؛ عزت و دستگاه ما تمام مىشود . اگر از روى قرآن عمل كنيم فرنگى نمىتواند مال ما را ببرد ، از فرنگى نمىترسيم بلكه او از ما مىترسد . مثل صدر اسلام ، محتاج به فرنگى نمىشويم ، بلكه او محتاج به ما مىشود ، دنيا و آخرت‌مان آباد مىشود .\r\nچندين سال بود بواسطهء ظلم و استبداد ، و بواسطهء آنكه كار دست حاكم و وزير بود هرچه آن مىگفت همان بود ، احكام قرآن دو قسمت شده بود عبادات و معاملات و سياسات و حدود و ديات را دور انداخته بوديم و گذاشته بوديم طاقچه ، و خيال مىكرديم پيغمبر اينها را ديگر اعتنا نكرده . آيهء  إِنَّ اللَّهَ يَأْمُرُ بِالْعَدْلِ وَ الْإِحْسانِ  « 1 » را مىخوانديم در قرآن و ملتفت\r\n\r\n\r\n","description":"","footnote":"\r\n( 1 ) - آيهء 90 از سورة النحل سورهء 16 .\r\n","page_name":" 120 ","page_number":148},
  {"content":"\r\n\r\nنمىشديم يعنى چه . آيهء  كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ  « 1 » يعنى امر به معروف و نهى از منكر واجب است و آيهء  وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ  « 2 » يعنى اعتماد نكنيد به آنهايى كه ظلم مىكنند . تمام اينها را مىخوانديم و هيچ ملتفت نمىشديم . آيهء  لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ  « 3 » يعنى يهودى و نصارى را رفيق خود قرار ندهيد مىخوانديم و نمىفهميديم بلكه هركس در مجلس مىنشست هركدام كه قربشان به خارجه بيشتر بود آن محترم بود ، بلكه خودم شنيدم كه يكى از تجار مىگفت من پانصد تومان به بانك تنزيل مىدهم و افتخار مىكردند .\r\nاى مسلمانها ، گوش بدهيد ، خوب ملتفت شويد ، شما دو چيز داريد كه بايد قدرش را بدانيد و او را حفظ كنيد ، اول اسلام ، دويم ايران ، از بابت دين اهل قرآنيد و قائل به كلمهء لا إله الا اللّه ، و تمامتان از پادشاه و وزير و علماء ، حجة الاسلام و طلاب و تاجر و كاسب و نوكر باب و اهل زراعت از زن و مرد تمام بايد دينتان از روى قرآن باشد ، و از بابت دنيا اهل ايرانيم . تمام بايد ترتيبمان به ترتيب ايران باشد ، مسلمان آدم چه‌قدر بىغيرت باشد كه لباس و زبان خودش را رها و دست بردارد ، لباس فرنگى را بپوشد و زبان فرنگى را حرف بزند .\r\nاى متمدنين ، ايرانيت خودتان را رها نكنيد . آدم متمدن اگر خونش را بريزند بگويند اين كلاهت را بردار شاپو بگذار نبايد بگذارد ، ناپليون پادشاه فرانسه وقتى مرد در حبس انگليسها بود ، در جزيره‌اى او را حبس كرده بودند ، در آنجا ناخوش شد ، دكتر فرانسه هم در آنجا نبود ، دكتر انگليسى براى او آوردند . چون مىدانستند ناپليون خيلى در زبان خودش متعصب است در حالت نزغ اول از دكتر پرسيد شما اهل كجا هستيد ؟ گفت فرانسوى .\r\nاز حرف زدن او فهميد انگليسى است . گفت نه من به مردن راضى هستم و نبضم را به دست دكتر انگليسى نمىدهم ، با وجودى كه همدين هم بودند ، پس شما چرا اين‌قدر دكتر فرنگى دوست مىداريد ، شما چرا اين‌قدر لباس فرنگى دوست مىداريد . امروز روزى است كه بايد حرف زد ، بايد كار كرد ، اگر من نگويم پيش خدا و پيغمبر و وجدان خودم مؤاخذ خواهم بود ، و الله من صلح‌طلبم ، من مىخواهم دولت و ملت پشت هم باشند ؛ در زير سايهء امام عصر و پادشاه كار كنند . اما اين ننگ است كه ما اينقدر ذليل اجانب باشيم ، محتاج به فرنگيها باشيم . هنوز در مدرسهء دولتى ، ما معلم فرنگى داشته باشيم ؛ به زبان فرانسه درس بخوانيم . بايد پادشاه و مجلس شوراى ملى از وزير علوم بخواهند مجلس دار الترجمه‌اى مركب از حكما و علما و آنها كه ده سال يا بيست سال درس خوانده‌اند حاضر شوند ، كتاب - هاى خارجه را بياورند به زبان فارسى ترجمه كنند . آن‌وقت تصور كنيد بچه‌ها چقدر عمرشان\r\n\r\n\r\n","description":"","footnote":"\r\n( 1 ) - آيهء 110 از سورهء آل عمران ، سورهء 3 .\r\n( 2 ) - آيهء 113 از سورهء هود ، سورهء 11 .\r\n( 3 ) - آيهء 51 از سورة المائده ، سورهء 5 .\r\n","page_name":" 121 ","page_number":149},
  {"content":"\r\n\r\nزياد مىشود . اين بچه‌هاى بيچاره بايد چهار سال و پنج سال زبان فرانسه بخوانند تا بتوانند يك علمى را تحصيل كنند . وزير علوم هم همراه است . خيلى ميل دارد علوم و معارف را ترقى بدهد . چقدر خوب است كه هرعلمى از حساب و هيأت ، شيمى و فيزيك و جغرافى و جراحى و كحالى و طبابت ، و دواسازى تمام اين علوم را به فارسى در مدرسه‌ها درس بدهند . آن وقت در عرض ده بيست سال به كلى از احتياج به فرنگىها مستغنى مىشويم .\r\nخلاصه امشب شب بشارت است . امشب دو بشارت دارم : اول آنكه به حمد اللّه امروز در مجلس شوراى ملى تمام وكلا همقسم شدند كه با نهايت اتحاد و اتفاق به خدمت دولت و ملت مشغول گردند و خيانت به آنها نكنند . اگر چنانچه شماها دربارهء وكلا مطلبى شنيديد كه با يكديگر مدعى هستند و در مطالب مباحثه مىكنند خيال نكنيد خداى نخواسته با يكديگر متفق نيستند . رسم مجلس شورا همين است كه هركس رأى خود را بگويد . و در خارجه هم همين‌طور است . اما به شرط اين‌كه غرض شخصى در كار نباشد ، و جز خير دولت و ملت منظور ديگرى نداشته باشد . احترام اين مجلس بر جميع شماها لازم است . اين مجلس مى - خواهد حفظ قرآن را بكند . حفظ دين اسلام را بنمايد . قانونى كه مىخواهند اجرا بكنند انشاء الله همان قانون قرآن است ؛ قانون تازه نمىخواهند جعل كنند .\r\nبشارت دوم اينكه امشب حضرت مستطاب حجة الاسلام سيد الفقهاء الكرام آقا سيد جمال - الدين افجه‌اى مجلس را منور فرموده ، وقتى كه بنده آمدم فرمودند دستخطى از طرف حضرت آية اللّه آقاى حاجى ميرزا حسين تهرانى براى ايشان رسيده كه راجع به مجلس شوراى ملى است . و امشب فرمودند فراموش كردم بياورم . انشاء الله فردا شب مىفرستم كه به تمام مسلمانان ابلاغ كرده و تكليف خود را بدانند و مخصوصا فرمودند در روى منبر از من سؤال كن تا من خودم بگويم كه عموم مردم مطمئنا مطلع شوند . ( در اين موقع سؤال از آقا فرمودند . آقا هم جواب دادند : بلى ، صحيح است ، انشاء اللّه فردا مىفرستم . )\r\n\r\nمواعظ آقاى آقا سيد جمال الدين در معنى حريت « 1 »\r\nبسم اللّه الرحمن الرحيم ، الحمد للّه رب العالمين ، افوض امرى الى اللّه لا حول و لا قوة الا باللّه ، خدمت آقان خودم عرض كردم كه چهار چيز است كه بايد در مملكت باشد تا آنكه آن مملكت آباد گردد ، اول مساوات كه به قدر قوهء خود عرض كردم ، دويم امنيت بود و او را نيز عرضه داشتم ، و چون وقتمان خيلى كم است و مىخواهم زود اين مطالب را به عرض برسانم و به تكليف الهى خود عمل نمايم و اتمام حجت بر شما بكنم كه فردا نگوييد ما نمىدانستيم و ما نشنيديم ، امشب معنى حريت را عرض مىكنم . سوم حريت است . اين لفظ عربى است .\r\nفارسى او يعنى آزادى . قبل از شروع به معنى آزادى خدمت آقايان عرض كنم كه هرچيزى را در دنيا ممكن است تعريف و توصيف نمود و به عبارت خوب بيان كرد و هم ممكن است\r\n\r\n\r\n","description":"","footnote":"\r\n( 1 ) - از شمارهء ششم مورخ پنج‌شنبه چهارم ربيع الاول 1325 .\r\n","page_name":" 122 ","page_number":150},
  {"content":"\r\n\r\nتكذيب و مذمت نمود . به عبارت اخرى اگر كسى دوست است او را تعريف مىكند و به يك عبارت خوبى بيان مىكند و به يك طور صحيحى ادا مىكند كه طرف مقابل ميل به آن چيز پيدا مىكند ؛ و اگر دشمن است آن را به زبان بد تعبير مىكند و به معنى غلط و غيرمناسب تفسير مىنمايد كه انسان را از آن چيز منزجر نمايد . مثلا نماز كه اولين ركن اسلام است و بندگى خداست و معراج مؤمن است و در دين ما از نماز بالاتر چيزى نداريم ، اگر از شماها كه مسلمانيد و دوستيد بپرسند نماز چه‌طور است البته جواب خواهيد داد كه نماز عبادت پروردگار است و راز و نياز با خداست ؛ و حاضر شدن در ساحت قدس كبريائى است ؛ و قبول فيض از درگاه احديت است ، و ركن اعظم اسلام است . اما اگر از كفار و دشمنان سؤال كنند اين جواب را مىدهد كه آدم عاقل سرش را زمين نمىگذارد و پايش را هوا كند . پس بدانيد كه اين مغرض است و اين دشمن است كه نماز را به اين عبارت تعبير مىكند .\r\nايها الناس ، از آنجايى كه آفتاب طلوع مىكند تا آن‌جايى كه غروب مىكند و همچنين آن‌طرف زمين از جميع لذايذ و نعمت‌هايى كه خدا خلق كرده ، از قبيل سلطنت و پادشاهى ، و ملايى ، و رياست ، و اولاد ، و معشوق خوب ، و دولت ، و خانه و باغ ، و اسب‌هاى عربى ، هرلذت و نعمتى كه خيال كنى در دنيا هست نعمتى بالاتر از نعمت آزادى خلق نكرده . همه‌چيز را من روسياه و بدبخت با اين زبان الكنم به واسطهء آن قوه‌يى كه خدا به من داده است براى شما هموطنان خودم مىتوانم بيان كنم هرقدر هم مشكل و صعب - البيان باشد ، اما به جدم براى اهل ايران كسى نمىتواند بيان كند كه آزادى چيست و لذت اين نعمت الهى چه‌قدر است ، به واسطهء آنكه در مملكتى كه هزار سال است ملت آن بنده‌اند و اسيرند و عبيدند و ذليلند و توسرىخور ، و مجبورند ، و اختيار جان و مال و خانه و شرف و ناموس و زبان و قلم خود را ندارند ، چطور مىدانند آزادى يعنى چه ، آزادى چه چيز است . پس من نه خودم مىدانم آزادى چيست و نه شما مىفهميد ، اگر شماها باقلوا در دنيا نخورده بوديد و تمام صد و بيست و چهار هزار پيغمبر و جميع علماء و حكماء مىخواستند براى شما بيان كنند كه باقلوا چيست نمىفهميديد . من لم يذق لم يدر ، حلواى تنتنانى تا نخورى ندانى . يكى از رفقا كه اغلب شماها او را مىشناسيد ولى به واسطهء نبودن آزادى او را اسم نمىبرم ، نقل مىكرد در ايام سفارت شارژ دافر از من سؤال كردند اين عدالت كه شما مى - خواهيد يعنى چه ؟ گفتم : نمىدانم . گفت : پس چه مىخواهيد ؟ جواب داده بود جناب شارژ - دافر ما پنجاه سال از عمرمان مىگذرد غير از ظلم چيز ديگرى نديده‌ايم ، پس من و تو كه پنجاه سال يا چهل سال از عمرمان گذشته و به غير از ظلم چيزى نديده‌ايم چه مىدانيم آزادى يعنى چه ، اما :\r\n آب دريا را اگر نتوان كشيد * هم به قدر تشنگى بايد چشيد \r\nبه قدر خود براى شما نقل مىكنم و شما هم براى يك‌ديگر خواهيد گفت . مثل ساير نعمت‌هاى الهى كه ما از آنها بىخبريم و اسمى فقط از آنها به گوشمان خورده آزادى را هم\r\n\r\n","description":"","footnote":"","page_name":" 123 ","page_number":151},
  {"content":"\r\n\r\nهمان قسم تصور مىكنيم تا آن‌كه از نظر امام عصر عجل اللّه تعالى فرجه در زير سايه پادشاه اسلام‌پناه حقيت او را بفهميم .\r\n( در اين موقع اخوىزاده حضرت مستطاب حجة الاسلام آقاى آقا سيد جمال الدين افجه‌اى دستخط مبارك حضرت آية اللّه آقاى حاجى ميرزا حسين طهرانى را آوردند و به آقاى روى منبر رسانيدند كه براى مردم قرائت شود ، ايشان هم بعد از آنكه به دقت تمام مطالعه فرمودند ، اين بيانات را نمودند . )\r\nايها الناس ، اين دستخط آقاى حاجى ميرزا حسين طهرانى مىباشد ، البته همه مىشناسيد چون‌كه مرجع تقليد شما هستند و شماها همگى در اعمال و افعال دينى از ايشان تقليد مىكنيد و اگر من روسياه بخواهم اوصاف و خصائص و محامد اين وجود محترم را بيان كنم خود را قابل نمىدانم . اما همين‌قدر بدانيد همان‌طورى كه در زهد سلمان همه كس مىتواند قسم بخورد و هيچ‌كس نمىتواند منكر زهد سلمان بشود همين قسم هم اين وجود مبارك در زهد و ورع مقبول تمام علما است ، در چهل سال قبل هركدام از علماء نجف كه مىخواستند نماز جماعت بخوانند در نماز اين شخص محترم حاضر شده و اقتداء مىكردند ، خداوند را به حق امام عصر قسم مىدهم كه اين وجود مبارك را براى ما نگاه بدارد . اين وجود مبارك نايب امام است ، واسطهء بين تو و امام تو است ؛ و حكم او حكم امام است ، و حكم امام حكم خدا است . خدايا علمايى كه در ايرانند و ترويج دين پيغمبر مىكنند و گول شيطان را نمىخورند ، و غرض را كنار گذاشته‌اند ، وجود مبارك آنها را حفظ كن و اين نعمت‌ها را از مسلمان‌ها و از اهل ايران سلب مكن .\r\nاما مردم امشب من اين دستخط را نمىخوانم براى اين‌كه بعد از خواندن و شنيدن شماها ، تكليف شماها طور ديگر مىشود ، و مىترسم خداى نخواسته به تكليف خود عمل نكنيد ، و در اجراى امر اين دستخط كوتاهى كنيد ، و نزد خدا و امام زمان مؤاخذ شويد .\r\n( مستمعين يك‌مرتبه به صدا درآمده و استدعا كردند كه خواهش مىكنيم همين امشب بخوانيد .\r\nالبته ما هم مسلمانيم ، دين داريم ، آنچه كه مقلد ما ، و رئيس دين اسلام ، امر فرموده باشد ، در كمال جدوجهد اطاعت و اجراء خواهيم كرد . ) پس از آن آقا اين بيانات را فرمودند :\r\nايها الناس ، خيلى شكر كنيد كه الحمد للّه موفق شديد براى حاضر شدن و شنيدن اين دستخط ، همگى يك‌دل و يك جهت مصمم شويد كه بعد از خواندن او با تمام قوى تقويت از دين اسلام بكنيد و تقويت از پادشاه اسلام بكنيد ، و تقويت از ايران بكنيد ، و همراهى از مجلس بنماييد كه اين اساس مقدس روزبه‌روز ترقى كند ، و مشغول كار گردد ، و اصلاح امور دنيا و آخرت شما را بنمايد . بلكه همگى قسم ياد نماييد كما اينكه وكلاى ما قسم خوردند ، و به كورى چشم دشمنان تمام در حضور قرآن متحد و متفق شدند كه به دولت و ملت خيانت نكنند ، شماها هم بايد قسم بخوريد كه به آنها خيانت نكنيد . من هم كه براى شماها موعظه مىكنم بايد قسم بخورم كه خيانت نكنم ، شايد يك نفر هم هزار تومان به من داد و من با شما خيانت كردم ، پس همه بايد قسم بخوريم كه به يكديگر خيانت نكنيم ، اين ايران\r\n\r\n","description":"","footnote":"","page_name":" 124 ","page_number":152},
  {"content":"\r\n\r\nكه مال چهار نفر نيست ، اين ايران مال همهء ماها است و همه بايد در حفظ او بكوشيم ، در آبادى او سعى كنيم ، در ترويج صنايع او كوشش نماييم ، و به تربيت اطفال بپردازيم و تقويت مردانش را بكنيم . حال هركدام اين قصد را داريد بنشينيد و دستخط را گوش بدهيد ، و هركدام اين قصد را نداريد برويد .\r\n( اين فقره هم از جانب خدا بود كه آقاى حجة الاسلام آقا سيد جمال الدين بايد ديشب تشريف بياورند مسجد و به لفظ مبارك خودشان بفرمايند اين كاغذ خط خود آقاى حاجى ميرزا حسين است . )\r\nبعد از خواندن دستخط و تعبير استعارات ، و تفسير كنايات ، او خطاب به مردم كرد : ايها الناس ، اين عبارت تعليقه و دستخط آقا كه مرقوم داشته‌اند ، بر عموم مسلمانان و رعايا لازم است ، كه بعدها حكام جور را به هيچوجه در عهده نشناسند ، خيلى مقام دارد و خيلى بايد مداقه كرد در اين عبارت ، چرا كه لزوم و وجوب دو لفظ مترادف است يعنى معناى هردو يكى است . پس مقصود از اين‌كه فرموده‌اند بر عموم لازم است كه حكام جور را در عهده نشناسند ، يعنى واجب است بر من و شماها كه ديگر قبول ظلم نكنيم . اگر كسى توى سرمان زد ، سرمان را پايين نيندازيم ؛ اگر مال‌مان را بردند غمض عين نكنيم ، و جميع شما نه فقط شما كه پاى منبر من هستيد ، عموم مسلمانان ايران و معتقدين به قرآن و اسلام بعد از اين اگر ديگر تحمل ظلم كردند به موجب اين تعليقه و دستخط كه حكم او حكم قرآن است مخالفت با حكم خدا كرده‌اند ، پس اى برادران من اين خيلى مطلب بزرگى است بايد نهايت مواظبت و مجاهدت در اجراى اين امر الهى داشته باشيد كه اجراى اين امر ابزاء امر خدا و رسول و قرآن است .\r\n\r\nمواعظ آقاى آقا سيد جمال الدين در معنى آزادى « 1 »\r\nبعد از اداى خطبه و درود و صلوات ، بسم اللّه الرحمن الرحيم اعوذ باللّه من الشيطان - الرجيم ،  كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ  « 2 » خدمت آقايان خودم عرض كردم چهار چيز اس اساس آبادى است و اين چهار چيز حكم الهى است و حكم قرآن است . در تمام اديان و مذاهب مختلفهء اين چهار چيز معمول و متداول است . هرقانونى كه در عالم وضع شده چه از جانب خدا و چه از جانب خلق اجرا نمىشود مگر به ملاحظهء اين چهار چيز محكم . تورات هم مبنى بر اين چهار چيز است . در تورات هم احكام خدا به طور مساوات است ؛ در انجيل هم احكام خداوند بدون تفاوت است ، قانونى كه خدا واضع او باشد لا بد بايد بالسويه باشد و اين مطالب اين‌قدر واضح است كه محتاج به ذكر نيست ، چون مسلم است اگر در مملكت امنيت نباشد انسان ديگر هيچ كارى نمىتواند بكند ، اما ما مردم\r\n\r\n\r\n","description":"","footnote":"\r\n( 1 ) - از شمارهء هفتم ، مورخ پنج‌شنبه يازدهم ربيع الاول 1325 .\r\n( 2 ) - آيهء 110 سورهء آل عمران ، سورهء سوم .\r\n","page_name":" 125 ","page_number":153},
  {"content":"\r\n\r\nاز بس‌كه بدبخت بوده‌ايم بايد تازه روى منبر از اين مقولات حرف بزنيم و داد بزنيم كه ايها الناس ، حكم خدا بطور مساوات است و در مملكت امنيت لازم است . عرض كردم سيم از اصول اربعه آزادى است كه به عربى حريت مىگويند ؛ و در معنى اين كلمه خيلى بايد دقت كرد كه تمام طبقات مردم معنى و مقصود آزادى را بفهمند و راه غلط نروند . خيلى افسوس مىخورم كه همه‌شب پاى منبر يقين شماها هستيد و هرشب اين مطالب را مىشنويد و مىفهميد و مىدانيد اما دلم براى اشخاصى مىسوزد كه در اينجا حاضر نيستند و حال آنكه تمام مردم از هرطايفه و طبقه لازم است كه اين كلمات را بشنوند ، و معنى صحيح او را بفهمند كه از راه هدايت دور نشوند و به وادى ضلالت و گمراهى نيفتند ، و تصور نكنند معنى حريت و آزادى همان‌طورى كه خائنين و مغرضين بيان مىكنند اين است كه در مملكت هركس هر كارى دلش مىخواهد بكند ، هرمردى مىتواند دست زنش را بگيرد ، در بازار و خيابان گردش كند .\r\nيكى از مواردى كه مغرضين مىتوانند اغراض شخصى خود را به كار برند و خلط مبحث نمايند و امر را مشتبه كنند در معنى آزادى است . مخصوصا وقتى كه چند نفر پيره‌زن پيدا مىكنند وقت را غنيمت شمرده و مىگويند اشخاصى كه مىخواهند در مملكت آزادى باشد غرضشان اين است كه مردم علانيه شراب بخورند يا آنكه در معابر قمار كنند و دست زن خود را بگيرند در كوچه‌ها عبور نمايند .\r\nپس بر شما لازم است كه معنى اين كلمه را به طورى كه من روسياه ادا مىكنم براى سايرين بيان كنيد .\r\nاولا بايد بدانيد آزادى كه عربيش حريت است بدون مساوات ، ظلم محض و مطلق - العنانى و تجاوز بعضى از افراد ملت است به حقوق ديگران ، به اين معنى اگر در يك مملكتى بعضى از اعيان و رؤسا آزاد باشند و ديگران كه فقرا و ضعفا هستند بيچارگان همه بنده آنها باشند ، و مجبور باشند در اطاعت و قبول ظلم اعيان . معلوم است اين آزادى عين ظلم و جور مبغوض خدا و رسول و مردود تمام شرايع و اديان است . بلكه انبياء يك جهت عمدهء از بعثتشان همين بود كه مظلومين را از دست ظالم نجات بدهند ، مثل حضرت موسى عليه السلام كه مأمور بود از طرف پروردگار ، بنى اسرائيل را از دست فرعون و فرعونيان خلاص كند . پس معلوم شد كه آزادى بايد با مساوات باشد ، يعنى جان و مال و عرض و ناموس و زبان تمام مسلمانان با مساوات به حكم قرآن آزاد است به اين معنى كه احدى نمىتواند بدون حكم خداوند بر جان يا مال يا ناموس احدى ضرر و زيانى برساند .\r\nامير المؤمنين عليه السلام در وصيتش به حسين عليهما السلام مىفرمايد : و كونا للظالم خصما و للمظلوم عونا ، در صفات امير المؤمنين عليه السلام است :\r\n لا يطمع القوى فى باطله * و لا يياس الضعيف من عدله \r\nحالا مىرويم بر سر معنى آزادى به يك تقريرى كه همه بفهميم . حتى اين زنها هم بفهمند ، همشيره‌ها ، اگر كسى از شما بپرسد آزادى يعنى چه ؟ جواب بدهيد يعنى تمام\r\n\r\n","description":"","footnote":"","page_name":" 126 ","page_number":154},
  {"content":"\r\n\r\nافراد مسلمانان و ايرانيان بايد بدانند كه اين‌ها بنده و زرخريد و غلام و كنيز احدى نيستند ، بلكه تماما حر و آزاد و بندهء خداوندى هستند كه خالق آن‌هاست . وقتى كه اين مطلب را فهميدند قبول حكم احدى را نمىكنند مگر حكم خداى خود را ، هركس به آنها هرحكمى مىكند اگر موافق است با حكم قرآن قبول مىكنند اگرچه اين حكم به دست يك نفر طلبه فقير جارى شود ، و اگر مخالف حكم قرآن ، است قبول نمىكنند اگرچه يك نفر مقتدر باشد . به عبارت اخرى در مملكت وقتى آزادى شرعى محدود مىباشد كه در تمام آن مملكت در حق تمام ملت از وزير و مجتهد تا مرد فقير پينه‌دوز غير از حكم خداوند كه همان احكام قرآن مجيد است هيچ حكمى جارى نشود . به يك بيانى از اين واضح‌تر عرض كنم ؛ معنى حريت و آزادى اينست كه وقتى شب در خانه‌ات مىخوابى ، يا صبح از خانه‌ات بيرون مىآيى ، غير از خدا و حكم خدا از احدى نترسى ، و يقين داشته باشى تا خلاف قانون از تو صادر نشود ، يعنى خلاف فرمان خداوند از تو صادر نشود اگر هزار نفر دشمن داشته باشى نتوانند آسيبى به تو برسانند . به خلاف امروزه مملكت ما كه انسان همين‌قدر كه فقير شد و صاحب قوه و قدرت و طايفه نبود بايد از هزار نفر بترسد كه مبادا اسباب‌چينى بكنند و مالش را بخورند يا خانه‌اش را از دستش بگيرند يا تهمتش بزنند و عرض و شرف و ناموسش را ببرند .\r\nحالا يك مثالى عرض كنم تا مطلب خوب واضح شود . مثل ملت آزاد مثل طفلى است كه پدر و مادر داشته باشد و پدر و مادرش متشخص و عاقل و دين‌دار باشند ، معلوم است اين پدر تمام اسباب رفاهيت و آسايش و تحصيل علوم و صنايع را به طريق سهل از براى فرزندش فراهم مىآورد و اگر كسى خواسته باشد اذيتى يا آزارى نسبت به فرزندش وارد بياورد در كمال سختى مؤاخذه مىكند و تمام اسباب حفظ الصحه را در حق فرزندش مراعات مىكند ، و اگر مريض شود حكيم حاذق مىآورد و انواع دواها را موجود مىكند . و از اين طرف اگر اين پسر عزيزش خلافى بكند يا درس نخواند يا از مكتب فرار كند ، يا با مردمان هرزه راه برود ، تنبيه و مؤاخذه مىكند .\r\nآن‌وقت اين پسر بزرگ مىشود در حالى كه مردى شده است عالم و نجيب و صاحب علم و صنعت . و مثل ملت بدبخت اسير ذليل كه آزادى نداشته باشند ، مثل طفلى است يتيم كه در كودكى پدرش بميرد و مادرش شوهر بكند به يك نفر مرد ظالم جاهل از خدا بىخبر ، معلوم است اين مرد هيچ فكرى ندارد غير از اين‌كه اموال اين طفل يتيم را بخورد و اصلا در فكر اين نيست كه اين يتيم بيچاره تحصيل علم و صنعت كند بلكه عمدا نمىخواهد اين طفل داراى علم و معرفت بشود ، مبادا بزرگ كه مىشود به حد بلوغ مىرسد مطالبهء ارث پدرش را از اين ظالم غاصب بكند و مخصوصا ميل دارد كه جاهل و بىعرضه باشد كه بزرگ مىشود در هيچ محفلى او را راه ندهند و كسى گوش به حرفش ندهد ؛ و اگر هزار عمل خلاف شرع از طفل صادر شود اصلا درصدد مؤاخذه نيست و مخصوصا ميل دارد كه اين طفل بيچاره معصوم قمارباز و هرزه بشود . و هركس اين طفل را بزند اصلا نمىگويد به چه تقصير او\r\n\r\n","description":"","footnote":"","page_name":" 127 ","page_number":155},
  {"content":"\r\n\r\nرا مىزنند . برعكس اگر يك خلاف ميل و فرمان اين شوهر مادر ظالم را بجا بياورد اين طفل بيچاره را به انواع اذيتها ظلم و آزار مىكند ، و اگر مريض شود يك نفر طبيب حاضر نمىكند و سال‌به‌سال اين طفل مظلوم رنگ حمام را نمىبيند .\r\nهمچنين مملكتى كه داراى حكومت عادله باشد و رعايا تماما داراى حريت و آزادى باشند سلطان به منزلهء پدر مهربان ، و تمام رعايا فرزند او هستند . آنچه لازمهء حفظ صحت و آسودگى و رفاهيت رعيت است ، از برايشان فراهم مىكند ، و مدارس عديده و معلمين متدين عالم صحيح از برايشان فراهم مىآورد ، و مريض‌خانه‌ها تشكيل مىدهد ، و ادارات عدليه و نظميه و عسكريه و ماليه و بلديه و احتسابيه و غيره از براى رفع جور و تعدى و اجراى قوانين عادله الهى از برايشان به طرز صحيح فراهم مىكند ، تا اين يك مشت رعيت كه وديعهء پروردگارند و ، به منزلهء فرزندان سلطانند ، همگى بدون تفاوت و امتياز مشغول تحصيل علوم و صنايع باشند ، و با كمال امنيت و حريت اين چندروزه عمر را در زير سايهء اين پدر مهربان خود مشغول عبادت پروردگار و تهذيب اخلاق و تكميل معارف ربانيه بوده باشند . اميدواريم ملت ايران زير سايهء بلندپايه پدر مهربان خود اعليحضرت محمد على شاه قاجار خلد اللّه ملكه مانند فرزندى كه زير سايهء پدر مهربان است بر بستر امنيت و حريت غنوده به عبادت پروردگار و دعاى دوام دولت پدر مهربان خود مشغول باشند .\r\nبرعكس مملكتى كه داراى حكومت ظالمه باشد تمام رعايا مانند طفل يتيم كه در پنجهء قهر و غلبه يك نفر شوهر مادر ظالم جابر از خدا بى خبر مقهور بوده باشد .\r\nاين شوهر مادر بىانصاف هيچ فكرى ندارد غير از خوردن مال اين يتيم بدبخت . ديگر نه فكر اينست كه اين رعايا بايد تحصيل علم و معرفت كنند يا بايد اقلا داراى صنعت باشند ، يا مريض‌خانه بسازد ، يا مدرسه تشكيل دهد ، يا طرق و شوارع آنها را بسازد ، يا اسباب حمل‌ونقل مال التجاره آنها را آسان كند ، يا حفظ الصحه كند ، يا حقوق آنها را حفظ كند . بلكه شب و روز سعى مىكند كه اين فرزندان جاهل‌تر و ضعيف‌تر شوند ، مبادا كه اگر روزى داراى علم و معرفت بشوند طلب حقوق مغصوبهء خود را نمايند ، و هرچه بر اين فرزندان بدبخت بيچاره ظلم وارد بيايد اصلا مؤاخذه نمىكنند .\r\n اندكى با تو بگفتم غم دل ترسيدم * كه دل‌آزرده شوى ورنه سخن بسيار است \r\nالهم انا نشكوا اليك فقد نبينا و غيبته ولينا و قلة عددنا و كثرة عدونا و شدة الفتن بنا و تظاهر الزمان علينا .\r\nبارپروردگارا ، ترا قسم مىدهم به مقام و مرتبهء محمد و آل محمد عليهم السلام كه ما ملت ضعيف ايران را از دست ظلم اين ظالمان از خدا بىخبر نجات ده ، و اين پردهء جهل و نادانى را از پيش چشم ما بردار .\r\nاز اين مقدمات براى شما خوب واضح شد كه هيچ نعمتى از نعمتهاى الهى بعد از ايمان بالاتر از نعمت آزادى نيست كه هرملتى كه نعمت حريت و آزادى ندارند حكمشان حكم اموات است كه اصلا از لذايذ زندگانى در دنيا محظوظ نمىشوند .\r\n\r\n","description":"","footnote":"","page_name":" 128 ","page_number":156},
  {"content":"\r\n\r\nاينكه آنهايى كه معنى آزادى را فهميدند و لذت آزادى را چشيدند براى حفظ آزادى خويش از مال و جان و اولاد خود مىگذرند و در موقع جهاد فى سبيل اللّه بهم پيش‌دستى مىكنند يعنى مىدانند كه آزادى چنان گرانبهاست كه او را جز به نقد حيات به چيز ديگرى نمىتوان خريد ، حضرت سيد الشهدا عليه السلام مىفرمايد :\r\nالا و ان الدعى بن الدعى قد ركز بين اثنتين القتلة و الذلة و هيهات منا الذلة ابى اللّه ذلك لنا و رسوله و جدود طابت و حجور طهرت .\r\nحكيمى مىگويد آزادى و حب وطن توأم زاييده مىشوند يعنى هرجا آزادى نيست حب وطن نيست چگونه كه اشخاص بىاولاد از درجه مهر پدرى بيخبرند ملت غير آزاد نيز از محبت وطن بىخبرند .\r\n\r\nسؤال و جوابى ميان اين بنده و يك نفر جوان باغيرت شده بهتر است كه در جريدهء مقدسه درج فرماييد\r\nسؤال كرد آيا در اين حال كه نسيم بيدارى در ايران [ وزيده 
  ] و اهالى بالنسبه هشيار گرديده همه اهل غيرت مردم را ترغيب مىكنند به طرف شرف ، بهتر است آنچه موافق شرف است نسبت به هرطبقه و جماعت آن را تصريحا بگويند و بنويسند . بسيار مردم مىدانند بايد كارى كنند و نمى - دانند كه چه بايد كنند .\r\nگفتم بلى راست مىفرماييد حالت اغلب مردم الان شبيه است به كسى كه در خواب عميق بوده و يك‌دفعه به ضرب لگد سخت بيدار شده مىبيند چندين دزد مىخواهند همه چيز او را ببرند و اين بيدار شده مضطرب الحال و پريشان‌حواس مىخواهد كارى كند ، نمىداند چكند .\r\nاول فريادى مىزند ، ديگران هم بيدار شده بيهشانه مىدوند ، و به استقامت و تأمل راه نمى - روند تا حواس جمع شده به تدابير ، راه دزد بگيرى را بطور عقل پيش بگيرند . حالا بايد با تأمل و تأنى راه درك شرف و نجات و عزت و حياة را به يكديگر بنماييم . اما درك شرف اعلى براى ذات اقدس اعليحضرت شهريارى خلد اللّه از آن بالاتر متصور نيست كه فرمودند اولين شرف و عزت و قدرت و نام نيك و افتخار اعطاى عدالت بر رعيت ، و معيت با مشورت ، و القاء اتحاد تام ميان عقلاى ملت و رجال دولت ، و توجه به ترتيب ادارات ، و اصلاح امور ، و سپردن كارها به اهل ، و اجتناب از حركات هزل و مخارج بيهوده ، و ملاحظهء صرفه در امور و اشتغال به رفع نقايص و تمركز همت بزنده كردن اين مملكت قريب به احتضار كه همه را اين ذات مقدس داراست و چه نام بزرگى در سرلوحهء حياة جديد ايران يادگار براى آيندگان در ميان عالميان مثل ميكادو و بالاتر از اين خواهند گذاشت . اما شرف وزراء واضح است . ملاحظه بايد كنند كه دولت عليه مقام ايشان را به جايى برده كه رشتهء حيات اين دولت و رفاهيت چندين كرور رعيت و بقاى مملكت را به دست ايشان سپرده ، به راه انصاف هواى نفس و غرض شخصى را ترك كرده بطور جد به عوض اخذ شرف و افتخار اقدام به كار كنند نه مثل سابقها با اخذ عوض از جريمه\r\n\r\n","description":"","footnote":"","page_name":" 129 ","page_number":157},
  {"content":"\r\n\r\nو رشوه و واسطه و تملق و تضرع و تمجيد و تهديد اقدام به كار نمايند . خدا و خداوندگار و اين ملت پريشان و شأن بزرگوارى و نام تاريخى و اثر استقبالى و ثمر حالى را ملاحظه نمايند . به خدا قسم نكس و نكبت اين دولت و ملت اول از همه به دنيا و آخرت و راحت و عزت و شرف و ثروت ايشان صدمه مىزند .\r\nاما شرف وكلاى مجلس شوراى محترم ملى اين است كه ميان خود و خداوند بدون ملاحظهء ترفع يكى به ديگرى بطور برادرى با اتفاق تأمل و غور در مصالح اين دولت و ملت و مملكت نمايند و راحت را بر خود نپسنديده شب و روز خود را صرف اصلاح امور و ترتيب قوانين نمايند ، و حريص بر نطق تنها نباشند كه نامشان مشهور و يا در روزنامه مسطور گردد ، و نظم و ادب و احترام داخلى خودشان را زياد منظور دارند و از نفاق و اختلاف در مقصد پرهيز كنند اگر چه هزار اختلاف مقالى داشته باشند ، و حفظ اين مقام مقدس را بنمايند و بدانند در مورد خطرى واقع شده‌اند .\r\nو اما شرف بزرگان و شاهزادگان و امرايى كه مدت‌هاى مديد است از بركت سرپرستى سلطنت عليه در اين مملكت كه مسكن و محل امن و عزت و اقتدار ايشان است از اموال رعيت بيچارهء خدمتگار ، با كمال رفاهيت بدون اينكه از دلخواه ايشان مانعى باشد عيش و عشرت كرده و كرورها ذخيره نموده ، دولت خراب كرده و مقروض طمع ايشان ، و ملت و رعيت پريشان اخذ و حرص ايشان گرديده الان شرف ايشان اين است مىبينند دولت زير بار قرض مهلك خارجه ، و خرج بر دخل شش كرور فزونى كرده ، مملكت خراب شده ، و مزارع باير مانده ، و لشكر پريشان و گرسنه و ويلان ، خزينه خالى ، ملبوس و ذخيرهء عسكريه نابود ، امور مملكت در انقلاب ، اين بزرگان اداى حق عظيم سلطنت و شكر نعمت بر ايشان الزام مىكند كه از آن كرورها به اتفاق و معيت هريك به قدر مكنت جمع كرده خرج زايد دولت را كه باقى حقوق لشكر و ارباب حقوق پريشان است بدهند ، و نگذارند دولت بيشتر از سابق مقروض خارجه يا داخله شود ، و به بانك ملى حمايت كنند تا به كارهاى عمده از قبيل راه ساختن ، و كارخانه راه انداختن ، و استخراج معدن و غيرها اقدام نمايد ، و اشد لزوم بر ايشان اين است كه خود به دولت عليه اظهار دارند ماها كه از املاك و ذخاير خزاين خودمان بيشتر از كفايت ساليانه دخل مىبريم موقتى تا چند سال اين مواجب دستى كه مىگيريم و دولت و رعيت را پريشان كرده‌ايم اين را عفو كرديم ، نه اينكه در چنين حال دولت و ملت و مملكت ، ابدا رحم و انصاف ننموده باز پول گرفته منصب دهند و عزل كنند ، و نصب كنند ، و بطور اشد از دولت مطالبه كنند قرض كرده بدهد ايشان به صرف تجملات و عيشها برسانند .\r\n\r\nمواعظ آقاى آقا سيد جمال الدين در معنى آزادى « 1 »\r\nآزادى بر چند قسم است : آزادى هويت ، آزادى لسان ، آزادى قلم ، آزادى رأى و\r\n\r\n\r\n","description":"","footnote":"\r\n( 1 ) - از شماره هشتم الجمال مورخ پنج‌شنبه 18 ربيع الاول 1325\r\n","page_name":" 130 ","page_number":158},
  {"content":"\r\n\r\nانتخاب ، آزادى مجامع ، و اينها هم منشعب به شعب بسيار مىشوند .\r\nآزادى هويت يعنى آزادى شخص ، يعنى هركس بدنش آزاد است . كسى نمىتواند كسى را مگر به حكم خدا و قانون محبوس كند يا بگويد تو بايد از اين شهر سفر بكنى ، يا بايد از اين شهر بيرون به روى ، يا بايد فلان لباس معين را در بدن خود بكنى ، يا بايد البته بنشينى يا برخيزى . مثل اينكه آدم در كوچه دارد راه مىرود ، يك وقت مىبيند يك نفر در كالسكه نشسته است و مىآيد ؛ فراشها هركدام يك چوب در دست دارند فرياد مىكنند ، پاشو سرپا ، بايست سرجات ، دستت را از عبات درآر ، كور شو ، پشتت را بكن . و در شريعت اسلام در باب آزادى شخصى بسيار تأكيد شده است . مثل آن‌كه احدى را نمىرسد به احدى فحش و دشنام بدهد ، يا مشت و سيلى بزند ، حتى آنكه احدى حق داخل شدن در خانهء كسى ندارد ، و منع شده است در قرآن از تجسس و از ديوار داخل خانه شدن ؛ حتى اينكه خداوند نهى فرموده است از گمان بد در حق مسلمانان بردن ، در سورهء حجرات است :  يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً .  « 1 »\r\nو در سورهء نور است :   يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَ تُسَلِّمُوا عَلى أَهْلِها ذلِكُمْ خَيْرٌ لَكُمْ لَعَلَّكُمْ تَذَكَّرُونَ ؛ فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ وَ إِنْ قِيلَ لَكُمُ ارْجِعُوا فَارْجِعُوا هُوَ أَزْكى لَكُمْ   « 2 »\r\nو در سورهء بقره مىفرمايد :  وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها .  « 3 »\r\nمضمون اين آيات صريح است در اين مطلب كه تجسس حرام است ، و بدون اذن نمى - توان وارد خانهء احدى شد و از پشت‌بام نمىتوان داخل خانهء احدى شد .\r\nو از اين قبيل آيات و احاديث بسيار است كه مسلمان محترم است ، و بدون حكم خدايى و قانون به هيچ قسم نمىتوان توهين به مؤمن وارد آورد . حتى آنكه در قرآن خداوند مىفرمايد اسم برادر دينى خود را به توهين ذكر نكنيد و كسى را سخريه و استهزا نكنيد . در سورهء حجراتست :\r\n يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ وَ لا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ وَ لا تَلْمِزُوا أَنْفُسَكُمْ وَ لا تَنابَزُوا بِالْأَلْقابِ  « 4 » يعنى مسخره نكنيد كسى را ، بلكه او از شما بهتر باشد و عيب‌جويى مكنيد و مردم را به لقبهاى زشت نخوانيد .\r\n\r\n\r\n","description":"","footnote":"\r\n( 1 ) - آيهء 12 سورة الحجرات سورهء 49\r\n( 2 ) - آيه‌هاى 27 و 28 سورة النور سورهء 24\r\n( 3 ) - آيهء 189 سورة البقره سورهء 2\r\n( 4 ) - آيهء 11 سورة الحجرات ، سورهء 49\r\n","page_name":" 131 ","page_number":159},
  {"content":"\r\n\r\n به چشم عجب و تكبر نظر به خلق مكن * كه دوستان خدا ممكنند در اوباش \r\n مراد اهل طريقت لباس ظاهر نيست * كمر به خدمت سلطان ببند و صوفى باش \r\nمرحوم مجلسى اعلى اللّه مقامه در بحار نقل مىكند : قال رسول اللّه ( ص ) من استذل مؤمنا او حقره لفقره و قلة ذات يده شهر اللّه على جسر جهنم يوم القيامه يعنى هركس تحقير و توهين كند مسلمانى را به واسطهء اينكه فقير است خداوند تعالى در روز قيامت آن شخص را بر سر جسر جهنم نگاه مىدارد تا در نزد خلايق رسوا شود . ايضا در بحار است : قال اللّه عز و جل لياذن بحرب منى من اذل عبدى المؤمن ، خداوند فرموده است هركس يك بندهء مسلمان مرا توهين كن بداند با من كه خداى او هستم جنگ مىكند . اللّه اكبر از اين حديث شريف كه چقدر تأكيد شده است دربارهء مؤمن و مسلمان ، فى البحار ؛ قال امير المؤمنين ( ع ) لا يحل لمسلم يروع مسلما يعنى حلال نيست بر مسلمان كه مسلمان را بترساند . فى البحار قال رسول اللّه ( ص ) من دفع مؤمنا دفعة ليذله او لطمه لطمة او اتى اليه امرا بكرة لعنة الملئكه حتى يرضيه و يتوب و يستغفر ، يعنى هركس مسلمان را دفع كند به واسطه اينكه او را ذليل كند يا سيلى به صورت مؤمنى بزند ، يا كارى كند كه مسلمان را خوش نيايد از آن كار ، تمام ملئكه آسمان‌ها او را لعنت مىكنند . تا وقتى كه آن مؤمن را از خود راضى كند و از آن عمل زشت خودش استغفار كند . ايضا بحار :\r\nقال رسول اللّه ( ص ) من لطم خد مسلم او وجهه بدد اللّه عظامه يوم القيامه و حشر مغلولا حتى يدخل جهنم الا ان يتوب . كسى كه لطمه بزند به صورت مسلمانى ، خداوند تعالى استخوان‌هايش را آشكار مىكند در روز قيامت ، و محشور مىشود در قيامت مغولا يعنى هركس يك سيلى به صورت مسلمانى بزند روز قيامت محشور مىشود در حالى كه در غلهاى آتشين است ، و تمام استخوانهايش آشكار است ؛ ديگر گوشت و پوست در بدنش نيست .\r\nايضا فى البحار : قال رسول اللّه صلى اللّه عليه و آله من اذى مؤمنا فقد اذانى و من اذانى فقد اذى اللّه و من اذ اللّه فهو ملعون فى التورية و الانجيل و الزبور و القرآن . شيخ كلينى رحمة - اللّه عليه در كتاب مستطاب كافى نقل مىكند : قال رسول اللّه صلى اللّه عليه و آله : قال اللّه تعم يا محمد ، من اذل لى وليا فقد ارصدلى بالمحاربه و من حاربنى حاربته قلت يا رب و من وليك هذا قال اللّه تعم ذاك من اخذت ميثاقه لك و لوصيك و لذريتكما بالولايه يعنى خداوند فرمود اى محمد ( ص ) ، كسى كه توهين كند دوست مرا پس مهيا كرده است خودش را از براى محاربه با من كه خداى او هستم ؛ و هركس با من جنگ كند من هم با او جنگ مىكنم . عرض كردم بارپروردگار من ، كيست دوست تو كه اين‌قدر در نزد تو عزيز است ؟ فرمود : دوستان تو و فرزندانت .\r\nپس معلوم شد از اين اخبار كه مسلمان در نزد خدا عزيز است و كسى نمىتواند مسلمان را اذيت كند يا توهين كند يا فحش بدهد ، يا سيلى بزند . ايضا در كافى است : قال رسول اللّه صلى اللّه عليه و آله سباب المؤمن كاالمشرف على الهلكه ، يعنى كسى كه سب بكند مسلمان را مثل كسى است كه مشرف به هلاكت باشد . مرحوم مجلسى مىفرمايد معنى اين حديث اينست كه هر كس عادت كند مسلمانان را سب كند و فحش بدهد نزديك به اين است كه از دين اسلام خارج\r\n\r\n","description":"","footnote":"","page_name":" 132 ","page_number":160},
  {"content":"\r\n\r\nشود . اين حديث را كه همه مىدانيد المسلم من سلم المسلمون من يده و لسانه .\r\nحالا ايها الناس ، شما را به حق خداوند قدرى چشم خود را باز كنيد و در مضمون اين آيات قرآن و احاديث معتبره نظر كنيد ؛ ببينيد چگونه اين اشخاصى كه ظلم مىكنند به مسلمانان ، و بيچاره رعيت مسلمان را به انواع و اقسام ظلم و شكنجه و آزار و اذيت و فحش و شتم اذيت مى - كنند باز هم دعوى مسلمانى مىكنند . من نمىدانم اين مسلمانى را اينها از كجا پيدا كرده‌اند كه با هيچ ظلم و معصيتى اين مسلمانى منافات ندارد . مثل وضوى بىبى تميز كه شيخ بهائى عليه الرحمه در نان و حلوا ، قصه‌اش را ذكر مىفرمايد . بىبى تميز زنى بود فاحشه اما دائم الصلواة بود . صبح يك وضو مىگرفت تا وقت خواب هرقدر زنا مىداد به محض اينكه از آن عمل زشت فارغ مىشد فورى مشغول نماز مىشد لكن به همان وضوى صبح .\r\n اين وضو از سنگ و روى محكم‌تر است * اين وضو نبود سد اسكندر است \r\nحالا اين مثل ايمان و مسلمانى اين ظالمها است ، شراب مىخورد ، باز مسلمان است ؛ قماربازى مىكند باز مسلمان است ؛ نماز نمىخواند باز مسلمان است ؛ روزه نمىگيرد باز مسلمان است ؛ مال يتيم مىخورد باز مسلمان است ؛ مال بيوه زن ضعيفه بيچاره را مىخورد باز مسلمان است ؛ مال رعيت بيچاره را مىخورد باز مسلمان است ؛ مال كاسب بدبخت را مى - خورد باز مسلمان است ؛ به ملت خودش خيانت مىكند باز مسلمان است ؛ به دولت متبوعه خودش خيانت مىكند باز مسلمان است ؛ به سلطان و ولينعمت خودش خيانت مىكند باز مسلمان است . چرا از مسلمانى يك چيز را ياد گرفته است ده روز روضه‌خوانى مىكند و لباس سياه مىپوشد ، از بس‌كه متدين است جورابش را هم سياه مىكند . بابا و اللّه شما خودتان تقصير داريد ؛ شما خودتان احمقيد ؛ شما خودتان خريد ؛ شما خودتان جاهليد ، باز هم فلان روضه - خوان مىرود منزل اين ظالم بىدين از خدا بىخبر ، بالاى منبر و دعا مىكند خدايا مقرب - الحسين غلام با اخلاص حضرت عباس ؛ مرد كه اين كجايش مقرب الحسين است ، اين كجايش غلام با اخلاص حضرت عباس است . امام حسين عليه السلام از اين آدم بيزار است . بصريح همين آيات و اخبارى كه هزار يك آنها را براى شماها عرض كردم ، اينها دشمن خدا و رسول هستند . اينها شب و روز با پيغمبر خدا صلى اللّه عليه و آله با جنگ و جدالند ، با خدا محاربه مى - كنند . چكنم كه تمام عيبها از خود ماست . اگر ما چشم از اين ده تومان و پنج تومان بپوشيم و خانهء اين ظالمها نرويم و اين قسم دعاها در حق آنها نكنيم اينها كجا جرأت مىكنند اين‌قدرها جسارت و جرأت پيدا كنند و اينقدر علانيه ظلم بر مسلمانان نمايند .\r\n گفتا ز كه ناليم كه از ماست كه بر ماست \r\nايها الناس ، هيچ معصيتى در عالم با ظلم برابر نيست . ايها الناس ، پيغمبر صلى اللّه عليه و آله فرمود : الملك يبقى مع الكفر و لا يبقى مع الظلم . ايها الناس ، ظالم با خدا جنگ مىكند ؛ با پيغمبر جنگ مىكند ؛ با امير المؤمنين جنگ مىكند ؛ ظالم دشمن خداست ؛ ظالم دشمن رسول است ؛ ظالم دشمن امام است ؛ ظالم دشمن خلق خداست ، ظالم دشمن جان خودش هست و نمىداند .\r\n\r\n","description":"","footnote":"","page_name":" 133 ","page_number":161},
  {"content":"\r\n\r\n لا تظلمن اذا ما كنت مقتدرا * فالظلم مصدره يفضى الى الندم \r\n تنام عيناك و المظلوم منتبه * يدعو عليك و عين اللّه لم تنم \r\n يكى بر سر شاخ و بن مىبريد * خداوند بستان نظر كرد و ديد \r\n بگفتا كه اين شخص بد مىكند * نه با من كه با جان خود مىكند \r\n مكن صبر بر حاكم ظلم دوست * كه از فربهى بايدش كند پوست \r\n سر گرگ بايد هم اول بريد * نه چون گوسفندان مردم دريد \r\nبسم اللّه الرحمن الرحيم « 1 »\r\n كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ \r\nعرض كردم خدمت آقايان خودم حفظهم اللّه تعالى كه آزادى بر چند قسم است :\r\nآزادى هويت ، آزادى لسان ، و آزادى قلم ، آزادى مطبعه ، آزادى رأى و انتخاب ، آزادى مجالس .\r\nاما آزادى هويت را به تفصيل معروض داشتم كه بدن انسان به حكم قرآن آزاد است .\r\nكسى نمىتواند مجبور كند احدى را به اين‌كه بايد از اين شهر بيرون به روى ، مگر به حكم قرآن ، كسى نمىتواند به كسى حكم بكند از اينجا كه ايستاده‌اى بايد عقب‌تر به روى يا جلوتر به روى . حديث مكالمه مأمون عباسى با حضرت جواد عليه السلام معروف است كه حضرت جواد در كوچهء بغداد با اطفال ايستاده بودند . مأمون خليفه با كبكبه و دستگاه سلطنتى از دور نمودار شد . اطفال فرار كردند ولى حضرت امام محمد تقى عليه السلام با كمال وقار در كنار كوچه توقف فرمود . مأمون پرسيد اى طفل تو چرا فرار نكردى ؟ فرمود به چه جهت فرار كنم ، راه خليفه را تنگ نكرده بودم ، و تقصيرى هم در خود گمان نداشتم و خليفه هم نبايد كسى باشد كه بىتقصير كسى را اذيت و آزار كند . غرض اينكه هيچكس بدون حكم قانون نمىتواند به هيچ كس تحكم كند . الناس مسلطون على انفسهم و اموالهم .\r\nدوم آزادى لسان است ؛ و اين آزادى لسان همان معنى امر به معروف و نهى از منكر است كه اينهمه در قرآن و احاديث تأكيد در اين باب شده است ؛ و تمام شماها وقتى كه در مكتب درس مىخوانديد استاد شما براى شما گفته است كه فروع دين هشت است : اول نماز ، دوم روزه ، سوم زكات ، چهارم خمس ، پنجم حج ، ششم جهاد ، هفتم امر به معروف ، هشتم نهى از منكر . و لكن بواسطهء ظلم ظالم و استبداد حكام جور احدى از شما اين عبارت بزرگ را كه از جملهء فرايض و اركان دين اسلام است ، بجا نياورده بوديد . بلكه هيچ نمىدانستيد يك همچنين چيزى هم در دين اسلام هست ؛ و حال آنكه اگر به ديدهء تحقيق نظر كنيد خواهيد فهميد كه مقام امر بمعروف و نهى از منكر نسبت به ساير عبادات نسبت روح است با بدن . چگونه بدن بىروح در قليل مدتى مىپوسد و اجزايش متلاشى مىشود ؛ همين قسم اگر امر به معروف و نهى از\r\n\r\n\r\n","description":"","footnote":"\r\n( 1 ) - شمارهء 9 الجمال مورخ پنج‌شنبه 25 ربيع الاول 1325\r\n","page_name":" 134 ","page_number":162},
  {"content":"\r\n\r\nمنكر از ميان برود و موقوف شود عنقريب تمام احكام شرعيه از واجبات و محرمات متروك و موقوف مىشود .\r\nحالا از براى تصور اين مطلب گوش بكنيد به اين مثالى كه عرض مىكنم تا خوب ملتفت بشويد : خداوند تبارك و تعالى در انسان به اصطلاح قدماى از حكما چند روح خلق فرموده است كه حضرت امير عليه السلام هم در حديث كميل اشاره به آنها فرموده است :\r\nناميهء نباتيه ، حسيه حيوانيه ، ناطقهء انسانيه ، انسانى داراى اين سه مرتبه است و هر يك از اين ارواح صاحب قواى مخصوصه است . روح نباتى سه قوه دارد : غاذيه و ناميه و مولده . دو قوهء اول كه غاذيه و ناميه باشد از براى بقاى شخص است و قوهء سومى كه مولده باشد از براى بقاى نوع است .\r\nحالا قوهء غاذيه معلوم است ، احتياج به اين قوه از براى اين است كه به واسطهء حرارتى كه در بدن انسان است چه حرارت غريزيه ، و چه حرارت عرضيه ، متصل بدن در تحليل است و رطوبات بدن تحليل مىرود . على هذا محتاج است به بدل ما يتحلل كه غذا خوردن باشد . و اين قوهء جاذبه هم چهار خادم دارد يعنى خداوند در بدن انسان و حيوان و نباتات چهار قوه خلق فرموده است ، از براى استخدام قوهء غاذيه ، اول جاذبه ، دوم هاضمه ، سوم دافعه ، چهارم ماسكه .\r\nاما احتياج به قوهء جاذبه معلوم است كه اگر اين قوهء جاذبه كه در بعضى موارد ناميده مىشود به اشتها در مزاج انسان خلق نشده بود هرگز غذا به‌خودىخود تقسيم در اعضا نمى - شد . اما قوهء هاضمه از براى هضم و پختن غذاست . و هضم به اصطلاح قدما چهار مرتبه دارد .\r\nمرتبهء اول هضم در معده است ، و ابتداى اين هضم از دهان شروع مىشود . پس از آنكه در دهان مضغ شد دو سوراخ متصل به حنجره و حلقوم است . يكى قصبة الريه است از براى تنفس و متصل است به ريه ، و يكى مرى از براى دخول غذا و متصل است به فم معده ، و غذا در معده كيلوس مىشود ، اينجا هضم اول تمام مىشود ، و هضم دوم در كبد است . بعد از آنكه غذا در معده پخته شد آنچه صفر است مىرود در مراره و سودا و طحال و بلغم در مثانه . و آنچه جوهر غذاست كه همان بخار لطيف باشد مىرود به سوى كبد ، بواسطهء عروق بسيارى كه آنها را ماساريقا مىگويند كه به منزله پالايش هستند و در كبد صورت نوعيه غذائيه از او گرفته مىشود ، و صورت خلطى پيدا مىكند و شريان او را جذب مىكند ، و واسطه عروق در تمام بدن حركت مىكند . هضم سوم در همين عروق است و هضم چهارم در تمام اعضاست كه خون در هرعضو به شكل همان عضو مىشود . پس از آنكه اين چهار هضم تمام شد ، قوهء مولده شروع مىكند به اخذ منى و در بيضتين ذخيره مىكند . قوهء سوم دافعه است كه فضولات را دفع مىكند . حالا اين سه قوه محتاجند به يك قوهء چهارمى كه سلطنت و حكومت دارد بر تمام اين قوى . به اين معنى كه اگر آن قوه نباشد هيچيك از اين قوا نمىتوانند مأموريت خود را به اتمام برسانند ، بلكه دستگاه بدن انسان مختل مىشود و از حركت طبيعى خود مىافتد و وضع زندگانى بهم مىخورد ، و آن قوهء چهارم است كه قوهء ماسكه باشد كه شغلش اينست\r\n\r\n","description":"","footnote":"","page_name":" 135 ","page_number":163},
  {"content":"\r\n\r\nكه نگاهدارى كند از تمام قوى و مواظبت نمايد كه هرقوه با كمال سكون و آرامى و اطمينان شغل خود را انجام دهد و تا يك مأموريت را انجام نداده است شروع به كار ديگر نكند .\r\nاگرچه عقيدهء حكماى جديد و اطباى اين عصر اين است كه كليهء حيوانات و نباتات ساخته شده‌اند از اجسام صغيرهء ذره‌بينى موسوم به سلول ، و اين سلولها ، هم حركت مىكنند و هم تغذيه مىكنند ؛ و همچنين در باب هضم اغذيه ، قائل بر اين هستند كه غذا وقتى كه در دهن خوب خاييده شد به واسطهء غده‌هايى كه در دهن هست مايعاتى ترشح مىشود كه آن مايعات موادى در آنها هست براى اينكه اين غذا را نرم و قابل هضم مىكند ، و به واسطهء فشار هوا و قوهء جراثقالى كه ما بين حلق و معده است ، عمل بلع واقع مىشود . در معده هم سلولهاى معدى ترشح عصير معدى مىكنند و اغذيه را نرم و مرطوب مىكنند و اغذيه يا مواد بياض البيض هستند يا مواد دسمه ، يا مواد قندى ، يا مواد نشاسته مىباشند ، مواد نشاسته در معده مبدل مىشود به يك قسم قندى . اثر اين عصير معدى در مواد دسمه اين است كه آنها را متخلخل و منفرج مىكند و دسومت را به حالت اول درآورد ، ولى ما فعلا در اين مقام نيستيم و از اين مقوله بحث نمىكنيم .\r\nحالا اين مطلب را كه خوب ملتفت شديد عرض مىكنم : همين قسم شارع مقدس از براى حفظ دين و دنياى ما قانونى بيان فرموده است و دستور العمل داده است كه اگر ما به آن دستور العمل رفتار كنيم هم دنياى ما معمور مىشود ، هم آخرت ما ، هم اوضاع دنياى ما منظم مىشود هم اوضاع آخرت ما . قال اللّه تعالى :  ما فَرَّطْنا فِي الْكِتابِ مِنْ شَيْءٍ  « 1 »  « وَ لا رَطْبٍ وَ لا يابِسٍ إِلَّا فِي كِتابٍ مُبِينٍ »  . « 2 »  وَ كُلَّ شَيْءٍ أَحْصَيْناهُ فِي إِمامٍ مُبِينٍ  « 3 » ، و خود آن حضرت فرمود كه دين من تا روز قيامت هست ، و هرگز شريعت من منسوخ نمىشود . حلال محمد حلال الى يوم القيمه و حرام محمد حرام الى يوم القيمه . حالا بايد يك قوه را مقرر بفرمايد كه آن قوه نسبت به ساير قوا در بدن شريعت به منزلهء قوهء ماسكه باشد كه حافظ ساير قوا يعنى احكام و تكاليف باشد ، به اين معنى كه اين قوه مثل يك نفر سلطان مقتدرى باشد كه هميشه مواظب افعال و حالات رعايا است كه مبادا آنها از جادهء صواب منحرف شوند ؛ و اسم آن قوه امر به معروف و نهى از منكر است كه پيغمبر اكرم صلى اللّه عليه و آله از جانب پروردگار خود واجب فرمود بر تمام افراد ملت ، و آحاد مسلمانان ، امر به معروف و نهى از منكر را كه در واقع اين دو قوهء ماسك و حافظ شريعت مطهره اسلامند . انتها همچنانكه نماز و روزه و ساير احكام بر تمام مسلمانان واجبند ، اما با شرايط مقرره ، همين قسم امر به معروف و نهى از منكر هم بر تمام افراد مسلمين واجب است اما با شرايط .\r\nمن اگر خواسته باشم تمام آيات قرآن و اخبارى را كه در باب امر به معروف و نهى\r\n\r\n\r\n","description":"","footnote":"\r\n( 1 ) - آيهء 38 سورة الانعام ، سورهء 6 .\r\n( 2 ) - آيهء 59 از سورة الانعام سورهء 6 .\r\n( 3 ) - آيهء 12 سورهء 36 ، سورة يس .\r\n","page_name":" 136 ","page_number":164},
  {"content":"\r\n\r\nاز منكر است براى شماها عرض كنم نمىشود ، و لكن اختصار مىكنم به ذكر چند آيه و چند خبر ، قال اللّه تعالى ،  كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ  « 1 » ظاهر آيه شايد معنيش اينست : شما مسلمانان بهترين مردم هستيد به واسطهء اينكه امر به معروف مىكنيد و نهى از منكر ؛ مفهومش اين مىشود اگر امر به معروف و نهى از منكر نكنيد بهترين امم نيستيد .\r\nآيهء ديگر در سورهء آل عمران ،  وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ .  « 2 » آيهء ديگر نيز در سورهء آل عمران است :\r\n يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسارِعُونَ فِي الْخَيْراتِ وَ أُولئِكَ مِنَ الصَّالِحِينَ  « 3 » و از اين قبيل آيات در قرآن بسيار است كه خداوند تبارك و تعالى مىفرمايد بايد امر بمعروف و نهى از منكر نمود . همچنين اخبار متكاثره هست . من جمله در بحار است مىفرمايد :\r\nالامر بالمعروف و النهى عن المنكر خلقان من خلق اللّه عز و جل فمن نصرهما اعزه اللّه و من خذلهما خذله اللّه . يعنى امر به معروف و نهى از منكر دو مخلوقى هستند از مخلوقات خداى تبارك و تعالى . هركس يارى كرد آنها را خداوند عزت و رفعت مىدهد به او ، و هركس يارى نكرد آنها را خداوند او را مخذول و منكوب مىكند .\r\nايضا ، در بحار است : قال رسول اللّه ص ( لتامرن بالمعروف و لتنهون عن المنكر و ليلحينكم اللّه كما لحيت عصاى هذه ) . يعنى البته بايد امر به معروف و نهى از منكر بكنيد و اگرنه خداوند تمام عزت و اعتبار و آبروى شما را سلب مىكند ؛ مثل اين عصاى من كه پوست او را كنده‌اند .\r\nايضا ، در بحار است : قال امير المؤمنين ( ع ) لا تتركوا الامر بالمعروف و النهى عن المنكر و الا فيولى اللّه اموركم شراركم ثم تدعون فلا يستجاب لكم دعاؤكم . يعنى امر به معروف و نهى از منكر را ترك نكنيد به جهت اينكه اگر ترك امر به معروف و نهى از منكر بكنيد اشرار شما بر شما حكومت پيدا مىكنند ، و هرچه دعا مىكنيد مستجاب نمىشود .\r\nايضا فى البحار : حضرت امير مشغول خطبه بود . شخصى عرض كرد يا امير المومنين ، حدثنا عن ميت الاحياء ، يعنى خبر بده از كسى كه در ظاهر زنده است ولى در باطن حكم اموات را دارد . حضرت فرمود آن كسى است كه نهى از منكر مىكند به قلبش و زبانش و دستش ، و اين مردى است تمام داراى جميع خصائل ، و ديگرى نهى از منكر مىكند به قلبش و لبانش ولى به دستش كارى ندارد . اين شخص دو خصلت خوب دارد ، و ديگر كسى است كه نهى از منكر مىكند به قلبش ولى به دست و لبانش كارى ندارد . اين صاحب يك خصلت خوب است ،\r\n\r\n\r\n","description":"","footnote":"\r\n( 1 ) - آيهء 111 از سورهء آل عمران سورة 3 .\r\n( 2 ) - آيهء 104 از سورهء عمران سورهء 3 .\r\n( 3 ) - آيهء 114 از سورة آل عمران سورهء 3 .\r\n","page_name":" 137 ","page_number":165},
  {"content":"\r\n\r\nو اما كسى كه نهى از منكر را هم به قلب و لسان و دست ترك كند آن مرده‌اى است كه به ظاهر زنده است .\r\nايضا فى البحار ، حضرت صادق هم مىفرمايد : خداوند تبارك و تعالى ارمياى پيغمبر را فرستاد به سوى بنى اسرائيل و فرمود بگو به بنى اسرائيل مثل شما ، مثل شهرى است كه در آن شهر اقسام ميوه‌ها و درختهاى انگور غرس كرده باشند و آنها را از هرعيبى منزه كرده باشند و دست هرظالمى را از آنها كوتاه كرده باشند .\r\nپس اهالى آن شهر خلاف بكنند . آن‌وقت صاحب آن باغها تمام آن درختها را از بيخ بكند . اين مثل شما است و آن شهر بيت المقدس است و آن درختهاى تاك بنى اسرائيل مىكنند كه من آنها را در بيت المقدس منزل و مسكن دادم به كمال عزت و اقتدار و دست هرظالم جبارى را از آنها قطع كردم ، تا اينكه مرا فراموش كردند ، و مشغول معصيت گرديدند . من هم عن قريب كسى را بر آنها مسلط كنم كه رحم بر صغير آنها نكند و احترام پيرمرد آنها را نگاه ندارد ، و خون آنها را بريزد ، و زنهاى آنها را اسير كند ، و شهر آنها را خراب كند . حضرت ارميا اين خبر را از براى بنى اسرائيل از جانب پروردگار آورد . علما و اخيار شروع كردند به جزع‌وفزع . عرض كردند بار پروردگارا ، بدان معصيت ترا كردند ، آيا تقصير ما چيست ؟ خطاب رسيد : بدان را به واسطهء معصيت عذاب مىكنم ، و خوبان را به جهت اينكه مىديدند و امر به معروف و نهى از منكر نكردند .\r\nآن‌وقت خداوند بخت النصر را فرستاد و بيت المقدس را خراب كرد و بنى اسرائيل را كشت و اسير كرد .\r\nاز اين قبيل آثار و اخبار بسيار است كه من نمىتوانم همه را براى شما ذكر كنم .\r\nهمين است معنى آزادى لسان كه علما و وعاظ علانيه بالاى منابر بگويند و فرياد بزنند ، و احكام خدا را براى مردم ذكر كنند . و مخصوصا مذمت كنند ظلم و ظالم را ؛ و هركس ظلم مىكند او را صريحا نهى كنند ، اگرچه فلان امير يا فلان وزير يا فلان شاهزاده باشد . و معنى آزادى قلم و مطابع هم همين است كه ارباب جرايد در روزنامه‌ها از روى انصاف و درستى بدون غرض شخصى احكام خداوند را از براى مسلمانان بيان كنند ، تا همه بخوانند ، و از احكام قرآن مجيد مستحضر شوند . آخر آقاجان من ، از بسكه مردم اين حرفها را كسى از براى آنها نگفت ، و آنها نشنيدند ، چنان گمان مىكردند كه واقعا فلان حاكم كه مىرود مثلا شيراز يا خراسان ، حق اين حاكم اينست كه بايد ظلم كند ، بلكه چنان گمان مىكردند كه واقعا خداوند اختيار جان و مال و عرض و ناموس تمام اين يك مشت رعيت بيچاره را داده است به دست اين حاكم ظالم جابر از خدا بى خبر كه هركارى خواسته باشد مختار است ؛ و حال آنكه از توجه امام زمان عليه السلام از روى آيات قرآن و اخبار پيغمبر صلوات اللّه عليه ، و آثار ائمه نام عليهم السلام بر شما واضح شده است در اين مدت از عرايض من روسياه را كه احدى حق تعدى و ظلم بر احدى ندارد و هيچكس غير از حكم خداوند و صريح قرآن نمىتواند به كسى حكم بكند . حالا اين نكته را هم بايد به عرض برسانم كه آزادى لسان و\r\n\r\n","description":"","footnote":"","page_name":" 138 ","page_number":166},
  {"content":"\r\n\r\nقلم معنيش همين بود كه من عرض كردم ، نه اينكه فلان واعظ بالاى منبر محض غرض شخصى بندگان خدا را اذيت كند ، يا تهمت بزند ، يا فحش بدهد ، يا رسوا كند . همان خدايى كه امر به معروف و نهى از منكر را واجب فرموده است همان خداوند غيبت كردن و تهمت زدن و نمامى و عيب‌جويى و هتاكى را حرام كرده است . پس بايد هركس منبر مىرود يا روزنامه مىنويسد محدود به حدود شرعيه باشد ، و از حدود شرع انور تجاوز نكند ، و از روى اغراض شخصيه صحبت نكند ، و هرچه مىگويد يا مىنويسد ملاحظهء اطرافش را بكند .\r\n\r\nبقيهء مواعظ آقاى آقا سيد جمال الدين در معنى آزادى كلام و آزادى قلم « 1 »\r\nخدمت آقايان خودم عرض كردم كه اولا امر به معروف و نهى از منكر يكى از فروع دين است در صورتى كه شرايط او موجود باشد و مفاسدى بر او مترتب نگردد بر عموم مسلمانان واجب است . يعنى همان‌طورى كه خداوند نماز را تكليف فرموده و واجب كرده امر به معروف و نهى از منكر را هم واجب فرموده ، و اختصاص به علماء و مجتهدين و واعظين ندارد . هركس كه قائل به كلمهء توحيد و رسالت محمدى صلى اللّه عليه و آله و معتقد به خدا و قرآن بوده باشد امر به معروف و نهى از منكر در صورت اجتماع شرايط مثل نماز بر او واجب است . حتى زن اگر ديد كه شوهرش مرتكب معصيتى مىشود بر او واجب است كه نهيش كند و اگر پسرش نماز نمىخواند بر او واجب است كه نهيش نمايد . اما مرد كه به طريق اولى واجب است بستگانش را امر به معروف و نهى از منكر نمايد . مطابق :\r\n يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ  « 2 » پس معلوم شد كه امر به معروف و نهى از منكر از واجباتى است كه تمام مردم مكلف به آن مىباشند . حال آزادى كلام و آزادى قلم كه ما مىگوييم بايد در مملكت باشد همين امر به معروف و نهى از منكر است كه خداوند جزء دين ما معين فرموده . به عبارت اخرى مقصود از آزادى اين است كه تمام اهالى مملكت مطيع و منقاد قانون آن مملكت باشند و از احدى خائف و حارس نباشند مگر از مجازات قانون مملكت . و اگر كسى مخالفت قانون رفتار كرد يعنى به قانونى كه خداوند در قرآن بيان فرموده عمل نكند عموم ملت حق نهى او را داشته باشد ، ولى نه بطور هرج‌ومرج و فتنه و شورش ، بلكه همين‌طورى كه عقلاى عالم و دانشمندان امم بعد از هزاران فكر و تدبير اتفاق كرده‌اند بر اينكه عموم ملت از طرف خود مردمان عالم كامل خبير و بصير و متدين را انتخاب كنند و از هرشهرى و قريه‌اى بر حسب استعداد و جمعيت آن محل عدهء معينى از كسانى كه شايسته و لياقت داشته باشند انتخاب نموده به مركز كه دار الخلافه باشد بفرستند و مجلس برپا كنند بعنوان ( مجلس شوراى ملى ) و اين وكلاء\r\n\r\n\r\n","description":"","footnote":"\r\n( 1 ) - شمارهء 10 الجمال مورخ پنجشنبه سوم ربيع الثانى 1325 .\r\n( 2 ) - آيهء 6 از سورهء 66 سورة التحريم .\r\n","page_name":" 139 ","page_number":167},
  {"content":"\r\n\r\nكه نمايندهء عموم ملت هستند در مصالح و مفاسد راجعهء به دولت و ملت بحث و مشورت بنمايند ، و حافظ و حامى قوانين موضوعهء الهى باشند ، و هرگاه يكى از اربابان امور كه رشته و زمام كار به اختيار اوست و مجرى احكام قانون است در انجام امور راجعه به ادارهء خود و در اصلاح مطالب مرجوعه به او تسامح و تكاهلى ورزيد و يا آنكه خيانتى از او نسبت به دولت و ملت مشهود گرديد وكلاى ملت حق نهى از او دارند . و همچنين اگر در مواقعى مطلبى پيش آمد كه مطابق با قانون شريعت است و صلاح دولت و ملت در انجام اوست ، وكلاى ملت حق امر دارند كه از اولياء امور خواستگار شوند كه اقدام در اين امر لازم است و بايد به انجام برسد . پس امر به معروف و نهى از منكر مختص به اين نيست كه اگر كسى نماز نخواند او را امر به نماز خواندن بكنند ، و اگر كسى شراب بخورد نهيش كنند .\r\nقوانين الهى و احكام قرآنى اعم از عبادات و معاملات و حدود و ديات در حكم مساوات است .\r\nدر هركدام از آنها كه قصور يا تقصيرى بشود بر مسلمانان لازم است كه مرتكبين را از افعال منهيه بازدارند و به اعمال مأثوره وادارند . به همين نحوى كه عرض كردم ، به طورى كه احكام خداوندى اجراء گردد . بسته به ميل حكام نباشد ، يعنى در تمام مملكت حكم ، حكم خدا باشد ، و خدا را حاكم بدانند و مخالفت او را حرام بدانند و هيچ‌كس را هم شريك در احكام ندانند . مىفرمايد :  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ  « 1 » يعنى خداوند نمىآمرزد آن كسى را كه شريك براى او قائل باشد و ليكن ساير معاصى را اگر بخواهد مىآمرزد . پس معلوم شد كه خالق واحد است يعنى هركس بگويد خدا دوتاست كافر است ولو شخص امير المؤمنين صلوات اللّه و سلامه را شريك خدا قرار بدهد ، و هم‌چنين رازق و روزىدهنده هم يكى است . محيى و زنده‌كننده هم منحصربه‌فرد است . اگر جميع عالم جمع شوند و تدابير عمليه خود را روى هم بريزند و بخواهند يك آدم بىجانى را زنده و جاندار بكنند نمىتوانند . حاكم هم خداست و بس . يعنى حكم اينست كه دزد را بايد دستش را بريد و ساير احكام مثل وجوب صلوات و حرمت شراب و احترام پدر و مادر و صلهء ارحام و تعيين قوانين ديگر مختص به خدا است و بس .\r\nدر تمام مشرق و مغرب عالم اگر كسى پيدا شود و بگويد حاكمى غير از خدا هست كه مىگويد شراب حرامست يا نماز واجب است ، او كافر و نجس است . پس مقنن و حاكم و آن كسى كه اين قوانين را وضع و معين فرموده خداست و احكام او در قرآن است و در هزار و سيصد سال قبل فرموده و تصريح فرموده كه مقنن غير از خودش ديگرى نيست و كسى را نمىرسد كه در آن مقام دست‌اندازى كند و يا آنكه شفاعت مخالفين قوانين او را بنمايد . چنانچه مى - فرمايد :  اللَّهُ لا إِلهَ إِلَّا هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ لَهُ ما فِي السَّماواتِ وَ ما فِي الْأَرْضِ مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ ،  اگر بخواهم تفسير مفصل اين اين آيه را بيان كنم وقت مىگذرد حاصلش اين است : مىفرمايد : در قيامت كى است كه بتواند شفاعت گناهكاران را و وساطت\r\n\r\n\r\n","description":"","footnote":"\r\n( 1 ) - آيهء 48 سورة النساء سورهء 4 .\r\n","page_name":" 140 ","page_number":168},
  {"content":"\r\n\r\nخائنان را بنمايد ، يعنى بگويد : اى خدا ، اينكه شراب خورده است حاجىزاده است ، اين را به جهنم مبر ، يا اينكه ظلم كرده است اين شاهزاده است ، او را عذاب مفرما . پس معلوم شد كه حاكم مطلق ذات احديت است لاغير . پيغمبر اكرم صلى اللّه عليه و سلم با آن مقام و مرتبت كه نزد خداوند داشت مىخواست كه قبلهء او قبله بنى اسرائيل نباشد . مدتى اين ميل و اراده را داشت و به خداوند اظهار نمىكرد و در وقت نماز روى خود را به طرف آسمان مىفرمود تا وقتى كه ارادهء الهى تعلق گرفت كه ميل پيغمبرش مجرى شود . امر به جبرائيل فرمود . در بين نماز جبرائيل آمد و پيغمبر را برگردانيد به طرف مكه معظمه ، كه امروزه ما به آن‌طرف نماز مىخوانيم .\r\nمىفرمايد :     وَ لَوْ تَقَوَّلَ عَلَيْنا بَعْضَ الْأَقاوِيلِ لَأَخَذْنا مِنْهُ بِالْيَمِينِ ثُمَّ لَقَطَعْنا مِنْهُ الْوَتِينَ فَما مِنْكُمْ مِنْ أَحَدٍ عَنْهُ حاجِزِينَ     « 2 » شايد ظاهرا به اين باشد : اى مردم چه تصور مىكنيد و چه خيال مىنماييد اين پيغمبر كه از جانب من مبعوث به رسالت است اگر بخواهد يك حكمى از پيش خود بكند با يد قدرت خود ، ما رگ حياتش را قطع مىكنيم ! اى افسوس كه اين‌همه آيات را مىخوانديد و استبداد نگذاشت معنايش را بفهميد ، و بواسطهء ندانستن و نفهميدن و نگفتن آنهايى كه حقشان گفتن و فهماندن شما بود ، احكام الهى به كلى از ميان شما رفت . كسى ديگر اعتنا به احكام قرآن نكرد كان لم يكن شيئا مذكورا تصور كرديد ، و هركدام براى خود در هرمحلهء ده حاكم درست كرديد كه هركدام مطابق ميل خود و موافق رأى خود حكمى كردند كه نه خدا فرموده بود و نه پيغمبر آورده بود . اگر امروز يك نفر از شما صد تومان از ديگرى طلبكار باشيد و او منكر باشد مجبوريد اول برويد نزد حاكمهايى كه براى خود درست كرده‌ايد كه آقاى نايب خان ، براى دوستى و رفاقت ، يا براى خدا يك كارى براى من بكن اين پول من وصول شود . اول مىگويد : برو گم شو ، من كى وقت دارم به اين كارها برسم ، دويمى مى - گويد : اگر پنجاه تومان بدهى من فكرى برايت مىكنم . سيمى مىگويد : ميرزا ، بيا اينجا ، اين ده يك اين پول را حساب بكن چقدر مىشود مثلا ده تومان مىشود . آنوقت مىگويد شما عجالتا ده تومان را بدهيد هرچه داد بزنى ، جزع‌وفزع كنى كه شما هنوز براى من كارى انجام نداده‌ايد ، من ده‌يك كجا بدهم ثمر ندارد . به هرشكلى هست خواهند گرفت . پس آن بيچاره مجبور مىشود يا از طلبش بگذرد يا اهل و عيالش را رها كند و از شهر فرار نمايد ، لا بد خوب فهميديد . ايها الناس ، حكم خدا اينها نيست كه مىبينيد ، اينها حاكم بظلم هستند ، از پيش خود حكم مىكنند . در مملكت بايد اگر كسى از كسى طلب‌كار باشد تمام مردم بدانند در وزارت عدليه رسيدگى مىكند و اگر منكر شود او را مىفرستند نزد حاكم شرع متدين عادل ، كه يا مدعى ادعاى خود را ثابت نمايد و اقامه بينه و شهود بكند و يا مدعى عليه قسم ياد نمايد .\r\nپس آزادى كه از قرآن استخراج مىشود اين است كه انسان وقتى كه صبح از خانهء خود بيرون مىآيد خواه مسلمان باشد يا غيرمسلمان ، از هيچ‌كس و از هيچ‌چيز نترسد ، به‌جز از\r\n\r\n\r\n","description":"","footnote":"\r\n( 2 ) - آيات 45 - 46 - 47 سورة الحاقه سورهء 69\r\n","page_name":" 141 ","page_number":169},
  {"content":"\r\n\r\nاحكام خدا و پيغمبران خدا كه بتوسط جبرئيل از نزد خدا رسيده و آن احكام قرآن ماست ، و قانون ماست . اى مسلمان‌ها ، وقتى شما آسوده و آزاد خواهيد شد كه يهودىهاى مملكت شما هم از هيچكس غير از حكم خدا و حكم قرآن و حكم قانون از احدى نترسند . هروقت كه ديديد وضع مملكت ايران اينطور شد بدانيد مملكت آزادى است ، نه مثل حاليه كه يهودى بيچاره در كوچه عبور مىكند يكى توى سرش مىزند ؛ يكى مىگويد براى من شعر بخوان ؛ يكى مىگويد به حضرت موسى فحش بده ؛ وقتى هم كسى از آن‌طرف عبور مىكند به عوض اينكه آنها را منع كند آفرين به آنها مىگويد ، و بيشتر آنها را به اذيت و صدمه زدن وامىدارد . مكرر گفته‌ام باز هم مىگويم حضرت امير المؤمنين چه‌طور سلوك با يهودىها مىكرد . پيغمبر اكرم چه نحو رفتار مىفرمود . چند مرتبه بايد شما شنيده باشيد كه يهوديها خاكستر به سر مباركش مىريختند ، اصحاب مىخواستند به آنها صدمه بزنند ، مىفرمود به آنها كارى نداشته باشيد .\r\nروزى از در خانهء يكى از آنها عبور فرمود . فرمود اين شخص را ما چند روز است نديده‌ايم و خبر از حالش نداريم . اصحاب عرض كردند يا رسول اللّه ناخوش است . فرمود خوب است از او عيادتى بكنيم . رفتند در خانهء يهودى ، و دق الباب كردند . يهودى فرياد كرد كيست ؟ گفتند پيغمبر است كه به عيادت اين يهودى آمده است . يهودى دويد و خود را به قدمهاى آن حضرت انداخت . از همين حسن خلق پيغمبر صلوات اللّه عليه هشتاد نفر يهودى مسلمان شدند .\r\n\r\nمواعظ آقاى آقا سيد جمال الدين در معنى آزادى « 1 »\r\nدر اين چند شب معناى آزادى را به قدر قوهء خودم بيان كردم ، و اقسام و شعب او را هر كدام عرض كردم . لا بد برادران من خوب فهميدند كه مقصود از آزادى چيست و شخص آزاد كيست . اما اى اهل ايران ، شما امروزه آزاد نيستيد . شما عبد و ذليليد . خدا لعنت كند آنهايى را كه شما را تا اين درجه ذليل فرنگيان كردند . اى كاش كه حالا هم مىفهميديد و در استخلاص خود سعى مىكرديد ! اما چكنم كه قوهء منفعله نداريد ! باز هم در مقام سلب احتياج خود از اجانب نيستيد ! خود را از قيد اسارت و ذلت فرنگيان خارج نمىكنيد ! باز هم حسرت داريد كه با فرنگيها معاشر باشيد ! اما يهودىها را توى سرشان مىزنيد . اگر بدند كه هردو هستند .\r\nچرا از آنها اين‌قدر احترام و تملق مىگوييد ، و اين بيچاره‌ها را مىزنيد . اقلا اينها اهل وطن خودتان هستند . مختصرا شما مردمان ايران نزد بزرگان حكم اين يهودىها را داريد كه هروقت بخواهند شما را توى سرتان مىزنند ، مالتان را مىبرند ، و رفع اين كار نمىشود مگر به قوهء علم و درس خواندن و عمل كردن به قانون محكم الهى كه قرآن بوده باشد . و در زير سايهء امام عصر و پادشاه اسلام و اتفاق خودتان بايد يكدل از مجلس محترم شوراى ملى همراهى كنيد ، تا آنكه به تدريج رفع نواقص مملكت را بكنيد . اصلاح امورات شما بشود كه مثل حيوانات بار نياييد . مملكت ما امروزه حكم فرزندى است كه پدر ندارد ، و شوهر ننه دارد ،\r\n\r\n\r\n","description":"","footnote":"\r\n( 1 ) - شمارهء يازده الجمال مورخ پنجشنبه دهم ربيع الثانى 1325 .\r\n","page_name":" 142 ","page_number":170},
  {"content":"\r\n\r\nو شوهر ننه هم البته دلش نمىخواهد كه اين فرزند ترقى كند . شايد مجتهد يا عالم بشود و در صدد مطالبه حقوق خود برآيد . خدايا ، من نمىدانم ديگر با چه زبانى اين مردم را حالى كنم ! ايها الناس ، شوهر ننه دلش مىخواهد اولادش بىسواد و بىعلم بار بيايد ، مثل شما اهل ايران كه هرچه توى سرش مىزنند ، حرف نزند . بگوييد ما مىخواهيم مملكتمان آباد شود ، پادشاه ما پادشاه حقيقى باشد ، عزيز و محترم باشد ، همهء اهل علم و سواد باشيم . زنهايمان محترم و باسواد باشند ، اخلاقمان معزز باشند . داراى ثروت و صناعت باشيم ، اما شوهر ننه مى - گويد تا قدرت داريم نمىگذاريم تو آدم بشوى و چيز ياد بگيرى . اگر چيز ياد گرفتى ديگر نمىگذارى من شوهر ننه باشم . چكنم كه در سى كرور جمعيت ايران شايد پنجاه هزار نفر هستند كه فهميده‌اند و از عواقب امور اطلاع دارند و مىدانند كه شوهر ننه پدر نمىشود ، غير از اهل آذربايجان كه تمام فهميده‌اند و ما اگر اميدوارى داشته باشيم بعد از نظر امام عصر بايد به آنها داشته باشيم . خيال نكنيد كه اين جمعيت كه پاى منبر من جمع مىشود همه ملتفت باشند . شايد در صد نفر پنج نفر مىفهمند كه من چه عرض مىكنم . ايها الناس ، آنهايى كه دويست سال است عادت كرده‌اند مال دولت و ملت را بخورند ، چطور به اين زودى دست برمىدارند آنچه بتوانند وسوسه و شيطنت مىكنند .\r\nاما اميدواريم كه انشاء اللّه به مقصود خود نرسند . تكليف امروزه شما اتفاق و اتحاد است كه از هرچيزى لازم‌تر است .\r\nيكى از شعب آزادى آزادى مطابع بود ، يعنى آزادى چيز نوشتن كه هركس آنچه به نظرش مىرسد در صلاح ملك و ملت آزاد است بنويسد و به طبع برساند ؛ ولى اين آزادى البته بايد محدود به حدود باشد و از حدود شرع تجاوز نكند .\r\nاولا مخالف با قانون محمد بن عبد اللّه صلى اللّه عليه و آله نباشد . ثانيا مخالف منفعت عامه صحبت نكند و چيزى در روزنامه خودش ننويسد كه مضر به هيئت اجتماعيه مسلمين باشد ؛ و ملاحظه احترام و مقام علماء اعلام را بنمايد ، حفظ شئونات سلطنت را داشته باشد ، با كمال احترام صحبت كند ، نام احدى را به زشتى در روزنامه ذكر نكند . مجملا روزنامه‌نويس از قانون شريعت محمدى صلى اللّه عليه و آله نبايد قدمى تخطى كند و اگر چنانچه تخطى كرد و به كسى تهمتى روا داشت يا هنك عرض كسى را كرد بايد به مقتضاى قانون كه همان مقتضاى قرآن است در معرض تنبيه و سياست درآيد نه اينكه روزنامه‌نويس را منع از نوشتن كنند يا روزنامه را توقيف نمايند .\r\nيكى از چهار چيزى كه لازمهء ترقى و آبادى هرمملكت است و بدون او هيچوقت در هيچ مملكتى آثار پيشرفت و وصول به مقامات رفيعه ممكن نيست امتياز فضلى است . يعنى در مملكت هركس به قدر لياقت و قابليت و شايستگى بايد به او امتياز داد . بعبارة اخرى هركدام از مستخدمين دولتى كه در كار خود بيشتر زحمت كشيده و تحمل مشقت نموده و از روى بصيرت عارف به دقايق شده باشد بايد به او بيشتر مواجب و مستمرى داد تا آن كسى كه هيچ زحمت نبرده و شب و روز راحت بوده و در خانه نشسته . و تا اين امتياز فضلى در كار نباشد هيچ امرى پيشرفت نخواهد كرد .\r\n\r\n","description":"","footnote":"","page_name":" 143 ","page_number":171},
  {"content":"\r\n\r\nمثلا سرباز كه به نظر شما ايرانىها خيلى خوار و خفيف مىآيد ولى اميد است كه بعد از اين از تمام طبقات محترم‌تر گردند ، همانطور كه در ساير ممالك متمدنه سرباز از هرطبقه احترامش بيشتر است و در انظار ملت خيلى عزيز و محترم مىباشد چرا كه سرباز حافظ حدود و ثغور مملكت است ، حامى دين و مذهب ملت ، حارس جان و ناموس دولت و ملت است ، هرمملكتى كه قشون بيشتر داشته باشد البته ساير دول اجنبيه كه همسايهء او هستند جرأت تعدى به او را نخواهند كرد . در مملكت خارجه مطابق قانون خودشان مجازات هرگناهى و ظلمى را حبس قرار داده‌اند كه بر حسب خيانت و معصيت شخص مرتكب را تا مدت معينى حبس مىكنند يا حبس ابدى مى - نمايند . اما اگر يك نفر از رعاياى مملكت به سربازان مملكت توهينى بكند يا تعدى بنمايد بعد از آنكه ثابت و معلوم شد ، آن شخص موهن را مىكشند . خلاصه اگر امتياز فضلى در امر مملكت باشد سرباز وقتى كه يك خدمت شايانى به دولت نمود و در موردى جانفشانى فوق العاده كرد و فتح نمايانى بجا آورد و دولت منصب او را زياد كرد و بر مواجبش افزود البته اين سرباز در مواقع ديگر بيشتر و بهتر به خدمت دولت و ملت خود اقدام و اهتمام مىكند ، و ساير سربازان ديگر هم به او نگاه كرده ، محض تحصيل امتياز فضلى جدوجهد نموده و با نهايت ميل و كمال دلگرمى به خدمات دولت و ملت مشغول مىشوند ، و حدود و ثغور مملكت را حفظ مىكنند ، و روزبروز بر ازدياد قوت و شوكت و دولت و ملت افزوده خواهد شد . اما وقتى كه سرباز بيچاره شب نان ندارد بخورد ، در زمستان از سرما و در تابستان از گرما آرام ندارد ، و بايد خودش برود حمالى و هيزم‌شكنى بلكه دزدى بكند تا آنكه يك لقمهء نان براى خود تحصيل كند ، اما سرهنگ يا سرتيپش كه تمام حقوق سرباز بيچاره را زهرمار كرده با وجودى كه اصلا بر سرباز هيچ امتيازى در فنون حربيه ندارد و هيچ خدمتى به ملت يا دولت نكرده است وقت جنگ هم كه مىشود سرباز بايد برود جنگ كند و سينهء خود را جلو گلوله نگاه دارد . شما را به خدا ديگر اين سرباز قوهء جنگ كردن دارد و در اين جنگ فتح خواهد كرد . و در مقابل ( سلدات ) هاى روسى مىتواند مقاومت كند . اين است وضع مملكتى كه امتياز فضلى در او نباشد . اگر يك نفر هم پيدا شود در ميان اهل نظام و برود سالهاى متمادى در خارجه در مدارس نظامى تحصيل علم جنگ و فنون حربيه بكند ، به خيال اينكه مراجعت كرده در مملكت خود آن علم را به كار ببرد ، و صاحب‌امتياز بشود ، وقتى كه برگشت بعد از آن‌همه زحمات و صدماتى كه برده تا آنكه تمام علوم نظامى را دريافته اول كارش اين است كه عريضه‌اى عرض كند به حضور مبارك جناب وزير لشكر يا وزير نظام ، يا سپهسالار ، هركس كه امر قشون با اوست چرا كه اگر خودش بخواهد برود او را ببيند راهش نخواهد داد . لا بد است عريضه‌اى عرض كند كه قربان وجود مباركت گردم ، بنده مدتى است در اطريش در مدرسهء نظامى آنجا مشغول تحصيل علوم نظامى و فنون حربيه بوده‌ام ، حال فارغ التحصيل شده‌ام ، و صاحب ( ديپلم ) . يعنى اجازه تامه دارم كه در اين علم كامل هستم . مواجب زياد نمىخواهم اجازه بفرماييد من بيايم سربازها را مشق بدهم .\r\nوقتى كه اين عريضه را مىفرستد مگر كسى مىخواند يا آنكه اعتنا به حرفش مىكنند . بلكه عريضه‌اش را دور خواهند انداخت ، اما يك صاحب‌منصب بىعلمى كه از هيچ قسم از علوم حربيه\r\n\r\n","description":"","footnote":"","page_name":" 144 ","page_number":172},
  {"content":"\r\n\r\nباخبر نيست و سالها مبالغى پول دولت و ملت را مىخورده وقتى كه بميرد و پسر بزرگ هم نداشته بلكه يك بچهء سه ماهه داشته باشد فورا يك عريضه‌اى عرض مىكند به شاه كه قربان يك غلام - زاده از فلانى باقى مانده ، استدعا از خاكپاى مبارك آنكه لقب و منصب و مواجب او در حق او مرحمت شود . پس بچهء سه ماهه مىشود مير پنج ! بچه‌اى كه احتمال دارد وقتى بخواهند او را ختنه كنند بميرد ، شد يك مير پنج فوج ، حال تصور كنيد كه ديگر اين مملكت آباد مىشود ، و قشون مسلح منظم پيدا خواهد كرد ، و حفظ حدود مملكت را خواهد نمود ، و خداى نكرده در مقابل دشمنهاى ايران ، رفته جنگ مىكند . اين سردارهاى ما هيچ كارى ندارند مگر آنكه امروز اين صاحب‌منصب را عزل كنند و يك تعارفى از شخص ديگر بگيرند ، منصبش را بدهند به او . چند روز كه گذشت فردا هم او را عزل كنند و باز از شخص ثالثى تعارف بگيرند به او بدهند . شب و روز كارشان اين است ، ابدا به فكر اين نيستند كه يك قشونى براى خود مهيا كنند به آنها علم جنگ كردن بياموزند . پس فهميديد كه در مملكت از جمله چيزهايى كه لازم است امتياز فضلى است كه هركس بر حسب لياقت و استعدادش در هركارى و در هرعلمى و در هرفنى كه زحمت كشيده ، تحمل تعب نموده و رنج برده بايد به همان اندازه امتياز از طرف دولت داشته باشد و به همان مقدار مواجب بگيرد نه آنكه كار و منصب و حكومت و رياست به ارث به كسى داده شود و تا زمانى كه اين قانون مراعات نگردد ما ترقى نخواهيم كرد . ثروت و مكنتمان زياد نخواهد شد . روزبه‌روز بر ذلت و مسكنت‌مان افزوده خواهد گرديد . مثل وضع حاليهء مملكت ايران كه همه مىدانيد و مىبينيد ابدا ملاحظهء علم و فضل در كار نيست . هركس سردار است پسرش بعد از خودش ولو آنكه سه ماهه باشد سردار مىشود . هركس ميرپنج است همين‌طور . هركس ملا و آقا است و مجتهد است بعد از خودش پسرش اگرچه به حد بلوغ هم نرسيده باشد بايد مسجد آقا را براى او بگذارند ، و اگر يك نفر مجتهد ديگرى كه سالهاى زياد در نجف اشرف تحصيل كرده و رياضت كشيده ، خون‌دل خورده ، اجازه از تمام علماى نجف گرفته بيايد در اينجا و بگويند يك مسجد براى آقا پيدا كنيد ، مىگويند مسجد كجا بود ! از كجا بياوريم ؟ پس وقتى كه امتياز فضلى در كار نباشد و مردمان لايق و قابل رياست نداشته باشند و مسند حكومت شرعى و عرفى به دست اشخاصى بوده باشد كه يا به ارث و يا به رشوه و تعارف و يا به حيله و تدليس خود را داخل در امر حكومت مسلمانان بكنند و هيچكس هم حق تعرض بر آنها نداشته باشد ، و اگر يك نفر بيچاره هم بخواهد اظهار درددل بكند فورا جواب بدهند كه : پر مگو ، جاهل را بر عالم بحثى نيست ، آنوقت در ميانه سلسله جليله علما كه نواب امام عصرند و حكم آنها حكم امام عصر است و بايد به قدر سرمويى از فرمودهء خدا تجاوز نكنند يك نفر پيدا مىشود در اصفهان كه به چشم خود ديدم و يقينا در ميانه شماها چند نفر اهالى اصفهان هستند كه ديده باشند و اغلب تجار اصفهانى كه در طهران هستند البته بوده‌اند و مىدانند من چه عرض مىكنم . اين آقا اگرچه فعلا مرده است ولى در زمان حيات خودش هركس در شهر و اطراف شهر در بلوكات و دهات كه مىمرد هنوز روح از بدنش خارج نشده بود كه فورا چند نفر از فراشهاى آقا مى - آمدند و درب اطاقها را مهروموم مىكردند بعنوان اينكه آقا ثلث مىخواهد يعنى اموالش را\r\n\r\n","description":"","footnote":"","page_name":" 145 ","page_number":173},
  {"content":"\r\n\r\nبايد سه قسمت بكنيد يك قسمت به او بدهيد . اين ورثه بيچاره از يك طرف پدرشان يا مادرشان مرده و در غم و غصه گرفتار شده و از طرف ديگر اين فراشها آمده‌اند ، چه جواب بگويند . بايد ملتجى به اين و آن بشوند ، كه يك توسطى نزد آقا بكنيد . خلاصه آنچه اسباب قيمتى از قبيل فرش و مس و پول نقد و غيره اين بيچاره‌ها داشته مىبردند و اولاد اين مسلمان را به گدايى مىانداختند .\r\nديگر بيش از اين نه خودم تاب گفتن دارم و نه شما طاقت شنيدن داريد ؛ همين‌قدر بدانيد كه جميع اين ظلمهاى خانمان‌سوز بواسطهء نبودن امتياز فضلى است ، اما اين قصه را هم عرض كنم بىمزه نيست .\r\nيكى از تاجرهاى اصفهان كه دلال هم بود اين شخص وقتى كه مرد و آقا خبر شدند آدم فرستادند ، آمدند به ترتيب معمول در اطاقها را قفل و مهروموم كنند . ورثه او خيلى زرنگ بودند و مىدانستند كه چه خبر است ، وقتى كه فراشهاى آقا آمدند فورى فرستادند طبيب حاضر كردند و دوا خريدند و خود را مشغول دوا و غذا درست كردن نمودند . آدمهاى آقا پرسيدند حاجى آقا حالشان چطور است آنها هم جواب دادند خير ، الحمد للّه بهترند و قدرى بهبودى حاصل شده از اين دوايى كه جناب حكيم‌باشى داده‌اند . در صورتى كه حاجى دو ساعت است مرده است و از طرف ديگر در اندرون خانه زنها هرچه اسباب قيمتى و پول نقد و اشرفى حاجى داشته تمام را مىبرند خانهء همسايه‌ها و از آنجا به جاى ديگر . وقتى كه تمام اسبابها را مىبرند آنوقت شروع به گريه و دادوفرياد مىكنند و به عزادارى مشغول مىشوند . فراشهاى آقا كه تشريف مىآورند توى خانه مىبينند حاجى خودش است با لباسهاى تنش .\r\nايها الناس ، اول كسى كه مراعات حفظ امتياز فضلى را فرمود و اشخاص را بحسب لياقت و استعداد رياست و مرتبت بخشود ذات مقدس حضرت احديت جل و علا بود . منصب نبوت و رتبهء رسالت به احدى مرحمت نكرد مگر بعد از آنكه دانست كه اين شخص از هرجهة لياقت و شايستهء مقام پيغمبرى هست . تصور مىكنيد كه حضرت موسى على نبينا و آله عليه السلام در زمان خودش امتياز ما بين مردم نداشت ، البته ارجح مردمان زمان خودش بود ، اعلم قوم خودش بود . در حكمت و عدالت و سخاوت و قدس و ورع و تقوى بر تمام افراد مردم آن عصر برترى داشت كه خداوند او را به نبوت اختيار و مبعوث به رسالت شد ، اگر كه غير از اين باشد يعنى از حضرت موسى بهتر و سزاوارترى در آن‌زمان يافت مىشد و با وجود اين حضرت موسى برگزيدهء به پيغمبرى گرديد لازم مىآيد كه خداوند عالم جلت عظمته العياذ به ظالم باشد و اين منافات با عدل خداوندى دارد كه ترجيح بلا مرجح يا ترجيح مرجوح بر راجح بفرمايد ، و اين مسئله شرعا و عقلا محال است و ممكن نيست تصور كرد كه فرعون لياقت نبوت را داشته باشد ، او شايستهء رسالت بوده . صريح آيهء شريفه است كه مىفرمايد  وَ يُؤْتِ كُلَّ ذِي فَضْلٍ فَضْلَهُ  « 1 » يعنى در روز قيامت هركس به قدر لياقت و عمل خود مشمول رحمت الهى مىگردد .\r\n\r\n\r\n","description":"","footnote":"\r\n( 1 ) - آيهء سوم از سورة هود سورهء 11\r\n","page_name":" 146 ","page_number":174},
  {"content":"\r\n\r\nحضرت ابراهيم خليل ( ع ) قطع‌نظر از اينكه شايستهء مقام نبوت و رسالت بود و خداوند مىدانست كه او لياقت اين منصب را دارد معذالك خداوند او را امتحان هم فرمود . اول امتحان به مال فرمود . ديد كه از امتحان خوب بيرون آمد ، منصب رسالت به او مرحمت فرمود . دويم امتحان به جان فرمود . ديد كه در راه خدا جانش را هم حاضر شد تسليم كند . آن‌وقت منصب نبوت به او عنايت فرمود ، امتحان سبم اولاد بود كه فرزندش حضرت اسمعيل را امر فرمود در راه من قربانى كن ، ديد كه از فرزند هم در راه دوست دست برداشت ، منصب خلت به او بخشود يعنى لقب خليل اللّه به او مرحمت كرد .\r\n\r\nبقيهء امتياز فضلى از مواعظ آقاى آقا سيد جمال الدين « 1 »\r\nخدمت آقايان خودم عرض كردم مطلب چهارم از امور اربعه كه اس اساس آبادى است امتياز فضلى است و نسبت اين امر به سايرين مثل نسبت روح است به بدن ، يعنى در هرخانه و دهكده و شهر و مملكتى كه امتياز فضلى مراعات شود و ملاحظه شخصى در كار نباشد ، و هركس كه قابليت خدمت و مأموريت دارد مرجع كار دولتى گردد ، البته آن مملكت آباد مىشود ، و اهلش در كمال ميل و شوق و شعف چه خودشان در آبادى مملكت كار مىكنند ، و چه فرزندانشان را واميدارند به تحصيل كمال و تحصيل علم و صنعت ، ولى اگر ديدند كه در مملكت هرج‌ومرج است ، و اگر هزار قسم كمال داشته باشند كسى اعتنا نمىكند ، و هركس پول بدهد هرمنصبى به او داده مىشود البته ديگر كسى در مقام كسب علوم و فنون برنمىآيد و هميشه در مقام اين است كه او هم يك پولى پيدا كند و تقديمى به فلان و فلان بدهد بلكه به منصب و رياستى برسد ، و هيئت مملكت از وجود مردمان دانا و اشخاص با علم خالى ميماند . در مذهب شيعه حقه اثنا عشر به اين قاعده خيلى ملاحظه شده است اگرچه اساس عقل و قرآن هم بر همين قاعده است . مىفرمايد :\r\n هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  « 2 »\r\nو نيز در سورهء فاطر است مىفرمايد :    وَ ما يَسْتَوِي الْأَعْمى وَ الْبَصِيرُ وَ لَا الظُّلُماتُ وَ لَا النُّورُ وَ لَا الظِّلُّ وَ لَا الْحَرُورُ    « 3 »\r\nيعنى تاريكى و نور مثل يكديگر نيستند ، و جاهل و عالم يكى نيست . آدم جاهل مثل آدم مرده است و انسان عالم حكم انسان زنده را دارد . و نيز مىفرمايد  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ  « 4 »\r\nيعنى اى بندگان من ، آيا كسى كه مردم را هدايت مىكند به راه راست بهتر است ، يا كسى كه خودش هم يك هادى و مربى لازم دارد ، و معلم مىخواهد . اى برادران من ، اين\r\n\r\n\r\n","description":"","footnote":"\r\n( 1 ) - شمارهء 12 الجمال مورخ پنجشنبه 17 ربيع الثانى 1352\r\n( 2 ) - آيهء 9 از سورة الزمر سورهء 39\r\n( 3 ) - آيهء 21 از سورهء 35 ، سورهء فاطر\r\n( 4 ) - آيهء 35 از سورهء يونس ، سورهء 10\r\n","page_name":" 147 ","page_number":175},
  {"content":"\r\n\r\nعرايض من مكرر است ، چرا كه مىخواهم مطالبى را كه هزار سال است به اشتباه رسوخ در ذهن شما كرده رفع اشتباه نمايم . پس مجبورم كه مكرر عرض كنم .\r\n چند گويى كه حديث از لب من بازمگو * ما نداريم دگر صحبت شيرين‌تر از اين \r\n باز از همه به حديث علم است * صد بار اگر شنيده باشى \r\nپس من هم بايد اين مطلب را مكرر نمايم كه شما خوب متذكر شويد . خداوند تبارك و تعالى پنج وقت نماز واجب فرمود براى اينكه آقايان وزرا و رؤسا و اربابان مناصب بدانند خدا هست و انتقام مىكشد .\r\nپس معلوم شد كه اگر امتياز فضلى در كار نباشد يكى از مفاسدى كه بر او مترتب مىگردد اين است كه مردم بىعلم و بىسواد خواهند بود ، و همه بدون حرفت و صنعت مىشوند .\r\nعلم بر دو قسم است : علم دنيا و علم آخرت . علم آخرت اشرف علوم است . عالم به او بعد از امام عصر اشرف تمام مردم هستند . اما دنيا هم علم دارد . زندگانى هم علم مىخواهد و چون ما علم دنيا نداشته‌ايم روزگارمان به اينجا رسيد . انسان وقتى به دنيا مىآيد مىخواهد ذليل و فقير و محتاج و توسرىخور نباشد . پس اين آدم علم لازم دارد ، هركارى بخواهد بكند محتاج به علم است . تجارت اگر بخواهد بكند بايد عالم باشد ، اگر علم تجارت داشتيد از بانك روس نسيه نمىخريديد و خود را مقروض خارجه نمىكرديد . زراعت هم علم لازم دارد اگر علم زراعت داشتيم اربابان تيول كه املاك ديوانى را مىگرفتند دخل خود را در احتكار غلات قرار نمىگذاشتند . و هكذا تمام كارها بايد از روى علم باشد . حتى خبازى و حمامى . اگر علم نانوايى را داشتيد در اين شهر كه گويا يك كرور جمعيت دارد امر نان اين‌طور مختل و معوق نمىماند . در شهر لندن كه 16 كرور جمعيت دارد شايد ده سال نرخ نان به يك قيمت است و اين مطلب به واسطهء اين است كه آنها از روى علم كار مىكنند . اما در اين‌جا نمىتوانند شش ماه نان يك شهرى را به يك قيمت بفروشند ، و يكى مىگويد تقصير شاطر است ؛ يكى مىگويد تقصير كمپانى است ؛ يكى مىگويد تقصير دولت است . اين‌طور نيست تمام تقصير بىعلمى است ؛ و بواسطهء اين است كه هركس اولاد داشت بعد از آنكه چند كلمه فارسى تحصيل مىكرد خواه تاجرزاده يا شاهزاده يا سرتيپ‌زاده يا بقال‌زاده بود فورا عوامل جرجان بايد بخواند يا نصاب بخواند :\r\n ده اسپند در تاختن هريكى را * به ترتيب نامى است روشن نه مشكل \r\n مجلى مصلى مسلى و تالى * چو مرتاح و عاطف خطى و مؤمل ! \r\nرا بايد حفظ كند ، اما اگر مىگفتند كه جغرافى يا حساب يا هندسه بايد بخواند فورا مىگفتند اين فرنگىمآب شده ، پس معلوم شد كه علم منحصر به علم آخرت نيست . دنيا هم علم لازم دارد . تحصيل صنعت لازم است ، مگر همين ايران نبود كه در سوابق زمان مبدء جميع فنون و صنايع بودند و چقدر مال التجارهء آنها به خارجه حمل‌ونقل مىشد . چرا بايد الان از عمامهء سر تا كفن مرده‌هامان از خارج باشد ، مگر آنها از جنس ما نيستند كه كشف اين\r\n\r\n","description":"","footnote":"","page_name":" 148 ","page_number":176},
  {"content":"\r\n\r\nصنايع بديعه را نمودند و اين كارخانه‌جات را ساخته‌اند كه از يك طرف چوب مىريزند و از طرف ديگر روزنامهء چاپ شده و تا شده بيرون مىآيد . ببينيد اين چه بايد كرده باشد كه چوب كاغذ بشود و كاغذ چاپ شده و مهيا شده بيرون بدهد . به حق خدا اينها معجزه و سحر نيست ، اينها تمام از قوهء علم است . تمام ماليات ايران ده كرور است و يك عالم را رسوا كرده ، اقلا دو هزار مستوفى و منشى دارد و بالاخره نمىتوانند جلو دزدى را بگيرند ، و در ممالك خارجه كه هرشهرى شايد پنجاه كرور ماليات دارد خود رعيت مىآورد مىپردازد ، بدون آنكه يك دينار حيف‌وميل شود و اين هم بواسطهء علم است .\r\nپس بر شما مسلمانان لازم است كه اولاد خود را بعد از آنكه اصول دين و فروع دين خود را ياد گرفت اگر از طبقهء علما و طلاب و اگر از طبقهء نوكر باب است درس سربازى و توپ‌اندازى و علم جنگ و جهاد كه پيغمبر فرموده است به آنها ياد بدهيد ؛ و اگر تاجرزاده است علم تجارت به او بياموزيد . و اللّه استعداد ايرانيها خيلى زيادتر از فرنگيها است ، و فرنگيها خيلى بيهوش هستند . اما بواسطهء قوهء علم به آنجا رسيده‌اند كه ما مسلمانها بايد ذليل آنها باشيم و محتاج به صنايع آنها باشيم .\r\nايها الناس ، آيا مىدانيد كه در سال چند كرور تومان پول ما به روس و انگليس مىدهيد ؟\r\nاين يك فقره جنس است و هم‌چنين از قند و چاى و شمع و نفت و غيره ، اگر علم داشتيد و تصور اين مطالب را مىكرديد لا بد در صدد علاج برمىآمديد . پس حالا كه از نظر امام عصر قدرى از خواب غفلت بيدار شده‌ايد و به فكر اصلاح خرابىهاى گذشته افتاده‌ايد ، بايد جدا ايستادگى داشته باشيد . به خواست خدا و در زير سايهء پادشاه اسلام ، و زير سايهء اتفاق خودتان كه بالاتر از همه است ، از مجلس شوراى ملى همراهى كنيد . دست از اطاعت احكامش كه احكام خداوندى است برنداريد . ايها الناس آن كسى كه مىگويد مجلس مىخواهد قانون بنويسد بر خلاف قانون اسلام ، آن دشمن است ، كافر است ، دروغ مىگويد . چطور مىشود مجلس از پيش خود حكمى بكند ، احدى نمىتواند از پيش خود حكمى كند ، مقنن قانون خداست . حدود قرار دادن امر شريعت است . مجلس مىخواهد احكام اسلام كه سالها است جارى نشده و در عهدهء تعطيل مانده بود آنها را جارى كند . اى دشمن خدا و رسول ، چرا نسبت به مجلس مىدهى كه مىخواهد قانون فرنگى را جارى كند ، فرنگى كه قانون ندارد . اگر چهار كلمه قانون داشته باشند از اسلام دزديده‌اند . پس اى عزيز من ، شماها اين مطالب را مىدانيد اما من مىخواهم جواب منافقين و خائنين را بدهيد كه ديگر مستمسك پيدا نكنند .\r\nهيچكس نمىتواند حكم خدا را تغيير بدهد . مجلس متشخص‌تر است يا مرحوم آية اللّه ميرزاى شيرازى ، ميرزاى شيرازى العياذ باللّه نمىتوانست از سامره بنويسد : ايها الناس ، شراب حلال است . پس مجلس به طريق اولى نمىتواند چيزى مخالف قانون شريعت محمدى بنويسد ، وانگهى شما همه‌تان مسلمان هستيد ، هرقانونى كه مجلس وضع كند البته چاپ مىكند و نسخ متعدده مىفرستد به ولايات و اطراف ، اگر خداى نخواسته چيزى از او مطابق با شرع نيست چطور مردم قبول خواهند كرد . از طرف ديگر حجج اسلام هم در مجلس تشريف دارند .\r\n\r\n","description":"","footnote":"","page_name":" 149 ","page_number":177},
  {"content":"\r\n\r\nتمام قوانين را مطابق با شريعت مىكنند و هرمسئله كه محل اختلاف باشد به نجف مى - فرستند و از علماى نجف استفتاء مىكنند . بعد جزو قانون اساسى مىنويسند . پس بدانيد اى مسلمانان و برادران من ، كه اين مجلس محيى دين محمد بن عبد اللّه است ، يعنى احكام قانون اسلام را زنده مىكند و هركس كه مخالف با اين اساس مقدس باشد ، خواه عمامه‌اى باشد خواه كلاهى ، از هرطبقه باشد ، او به حكم خدا و رسول دفعش لازم است ، او طالب هرج و مرج است . نمىخواهد مملكت قانون داشته باشد . مىترسد كه جلو دزدى او را بگيرند .\r\nالبته وقتى كه مملكت قانون پيدا كرد و مجرى قانون داشته باشد و اشخاصى باشند كه حافظ قانون باشند رشوه از مملكت برداشته مىشود . ديگر كسى حكم ناحق نمىتواند بدهد .\r\nمستوفيها ديگر به هزار اسم مواجب و مستمرى نمىبرند ، و دولت بيچاره را مقروض روس نمىكنند . خدايا ، من ديگر به چه زبانى براى اين بندگان تو بيان كنم . اينها كه از مجلس بد مىگويند دو طايفه‌اند . يك طايفه صادقند و خرند ؛ از روى نفهمى مىگويند قانون فرنگى را مىخواهند جارى كنند . طايفهء ديگر دزدند ، دزد . ايها الناس دزد كه نمىخواهد چراغ روشن باشد . اگر چراغ روشن باشد ، دزد ديگر نمىتواند كلاه تو را بردارد ، و كفشت را ببرد . پس بدانيد اينها آن اشخاصى هستند كه كارشان دزدى بوده و عادت كرده بودند كه از شما پول مفت مىگرفتند ، حالا البته عدالت نمىخواهند . چيزى كه نمىتوانند بگويند ، مى گويند ، مجلس مىخواهد قانون فرنگى را جارى كند ، چطور مجلس مىتواند چنين كارى را بكند و حال آنكه تمام حرفهاى مجلس همه‌روزه در روزنامه چاپ مىشود و در تمام دنيا مىرود . وانگهى اين حرف خائنين قصاص قبل از جنايت است . مجلس هنوز يك قانون تمام وضع نكرده كه محل ايراد باشد . مثل اين است كه كسى در كوچه راه مىرود يك شخصى مىزند در صورت او . اگر بپرسى كه چرا زدى ؟ مىگويد چون اين مىخواست فردا شراب بخورد ، من امروز او را زدم . در اين مدت كه مجلس منعقد گشته كدام‌يك خلاف شرعى از مجلس ديده شد . در باب استخراج مرواريد در خليج‌فارس كه غواص‌ها غوص مىكنند ، يعنى مىروند در دريا و مرواريد بيرون مىآورند ، چون بانك ملى مىخواست امتياز اين را منحصر به خود بكند ، مجلس رد كردند و جواب دادند اين حكم مطابق با شرع نيست . مرواريد دريا حق تمام ملت است ، نمىشود منحصر به عدهء محصورى باشد و سه شبانه‌روز زحمت كشيدند تا آنكه راه شرعى او را پيدا كردند و مطابق قانون شرع حكم كردند .\r\n\r\nبقيهء مواعظ آقاى سيد جمال الدين در امتياز فضلى ، از شمارهء پيش « 1 »\r\nپس معلوم شد كه مجلس مقدس شوراى ملى هرحكمى بكند مطابق با حكم خدا و قرآن خواهد بود ، و البته هم همين‌طور است . احكام شرع موضوعيت دارد و تغيير داده نمىشود .\r\nمثلا خدا فرموده است : صبح دو ركعت نماز بايد كرد ، اگر كسى بگويد كه چون چهار\r\n\r\n\r\n","description":"","footnote":"\r\n( 1 ) - شمارهء 13 الجمال مورخ پنج‌شنبه 24 ربيع الثانى 1325 .\r\n","page_name":" 150 ","page_number":178},
  {"content":"\r\n\r\nركعت ثوابش زيادتر است ، پس من چهار ركعت مىخوانم ، نمىشود و غلط است و بدعت در دين خدا است ، و همچنين روزهء ماه مبارك رمضان خداوند فرموده است وقت افطار بايد افطار كرد . اگر كسى افطار نكند و بگويد من امروز افطار نمىكنم و سحرى هم نمىخورم ، فردا هم روزه مىگيرم ، البته ثوابش بيشتر است ، ممكن نيست و حرام است . و اين روزه وصال است كه پيغمبر صلى اللّه عليه و آله حرام فرموده . غرض اينكه همان‌طور كه پيغمبر فرموده بايد به همان‌طور رفتار كرد دين اسلام كه تازه پيدا نشده هزار و سيصد و سى و هفت سال است كه اين دين مقدس طالع گرديده احكام او را تمام بچه‌ها مىدانند چطور ممكن است كه كم يا زياد شود . حتى امام زمان صلوات اللّه و سلامه عليه هم كه بيابد نمىتواند احكام او را تغيير بدهد . اگر حضرت امام جعفر صادق صلوات اللّه و سلامه عليه بيايد و بفرمايد نماز ظهر پنج ركعت است ، كسى قبول نخواهد كرد ، حتى خود پيغمبر صلى اللّه عليه و آله هم در احكام خداوندى تغييرى نمىتواند بدهد . مثلا حضرت رسول را مدتها يهوديها توبيخ و سرزنش مىكردند كه تو كه مىگويى يهوديها بد هستند پس چرا به قبلهء آنها نماز مىخوانى ؟\r\nچونكه در اوايل بعثت حضرت به سمت بيت المقدس نماز مىفرمود كه در طرف راست قبله امروزه كه كعبه است مىباشد . پيغمبر صلى اللّه عليه و آله وقتى كه آن حرفها را مىشنيد غصه بزرگى براى حضرت شده بود و مايل بود كه اين حكم تغيير پيدا كند ولى به خداوند جرأت نمىكرد عرض كند . چرا كه خدا همچو قرار داده بود . سيزده سال و شش ماه به طرف بيت - المقدس نماز مىخواند ، بالاخره به خدا عرض نكرد كه اين حكم را تغيير بده تا آنكه جبرئيل اين آيه را نازل كرد :  قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها  « 1 » به تحقيق اى پيغمبر مىبينم صورتت را طرف آسمان مىكنى پس ما قبلهء ترا تغيير خواهيم داد بجاى ديگر . حضرت رسول صلى اللّه عليه و آله اين خبر را به اصحاب فرمود و اين مطلب بود تا آنكه حضرت در جايى مهمانى تشريف برده بودند . وقت ظهر مشغول به نماز ، اصحاب هم صف كشيده مشغول نماز بودند . جبرئيل نازل شد ، دستهاى حضرت را گرفت و به طرف مكه و خانهء كعبه برگردانيد . پس معلوم شد كه حكم خدا تغييرپذير نيست و هيچ‌كس نمىتواند در حكم خدا تصرفى كند . ايها الناس ، گوش به حرف مغرضين و مفسدين ندهيد ، قصاص قبل از جنايت نكنيد . مجلس كه منعقد نشده براى اين‌كه نماز و روزهء ما را درست كند . در نماز و روزه بايد از مجتهد عادل جامع الشرايط تقليد و اطاعت كرد . مجلس براى اين برپا شده كه مردم به يكديگر ظلم نكنند ، و مال يكديگر را نخورند . هركسى حد خودش را بداند ، حاكم كه مأمور شد به حكومت فلان شهر ، از حد خودش تجاوز نكند . اهل آن شهر را غارت و اموالشان را به يغما نبرد . بستگان به حكام ، هركدام به عنوان خاص به مردم بيچاره اذيت و صدمه نزنند . بلكه تعرض به عرض و ناموس مسلمانان نتوانند بكنند ، خدايا تا كى اين اهل ايران بايد در خواب غفلت باشند ، و از مصالح و مفاسد خود بى خبر باشند ؛ امروزه هم\r\n\r\n\r\n","description":"","footnote":"\r\n( 1 ) - آيهء 144 از سورهء البقره ، سورهء دوم .\r\n","page_name":" 151 ","page_number":179},
  {"content":"\r\n\r\nكه از توجهات امام عصر عجل اللّه تعالى فرجه و اهتمامات علماء و حجج اسلام ، خصوصا نورين النيرين آقاى سيد عبد اللّه مجتهد و آقاى آقا مير سيد محمد مجتهد كه خداوند اين دو وجود مقدس كه امروزه علمدار اسلامند و در پيشرفت اساس مقدس مجلس از بذل مال و جان مضايقه ندارند روزبه‌روز بر عمر و عزت آنها بيفزايد قدرى از خواب غفلت بيدار شده‌اند ، و به فكر روزگار خود افتاده‌اند و در مقام رفع نواقص خود برآمده‌اند ، باز از اطراف بعضى روبه صفتان و گرگان به لباس ميش كه هميشه ميل به بازار آشفته دارند القاء شبهه در قلوب عوام مىنمايند و غافل از اينكه به حمد اللّه امروزه چون خداوند مقدر و مقرر فرموده كه ديگر اين ملت در خواب غفلت نباشد و در وادى جهالت نمانند به اين حيل و دسائس فريب نخواهند خورد و به آواز بلند مىگويند : دين ما دين اسلام است ، وكلاى ما هم تمام يا از علماى متدين هستند و يا اشخاصى هستند كه ما يقين داريم تمام مسلمان و متشرع به شريعت محمدى صلى اللّه عليه و آله هستند ؛ و اگر خداى نخواسته در بين وكلا يك نفر پيدا شد و خواست كه مطلبى بر خلاف قانون اسلام بگويد البته حرف او را در روزنامه فرداى آن‌روز خواهند چاپ كرد ، و در تمام دنيا منتشر خواهند كرد ، و ما خودمان او را از مجلس بيرون خواهيم كرد . پس حالا كه به حمد اللّه امروزه قدرى آگاه شده‌ايد بايد اولين قدمى كه در پيشرفت كار خود برمىداريد اتفاق است كه يكدل و يك جهة متفق بشويد و نفاق و شقاق را دور بيندازيد و خودتان براى خودتان كار كنيد . منتظر نباشيد ديگران براى شما كار كنند .\r\nهيچ‌كس دلش براى من و تو نسوخته و هرگز براى من و تو كارى نخواهند كرد ، اين قصه را براى شما نقل كنم كه بدانيد هيچكس براى كسى كار نخواهد كرد .\r\nدو تا گنجشك در صحرايى در ميان حاصل گندم يا جو خانه گذارده بودند و كم‌كم تخم گذاشته و بچه پيدا كردند . روزى گنجشك‌ها رفته بودند و بچه‌هاى آنها مانده بودند . صداى حرف به گوش آنها خورد . گوش دادند ، ديدند صاحب اين ملك و زراعت است ، آمده سر ملك و حاصل خود كه وقت درو كردن اوست ؛ و با پسرهايش مشغول مذاكره است ؛ و مى - گويد فردا برويد در خانه همسايه من و بگوييد چون من ناخوش هستم و نمىتوانم خودم بيايم صحرا ، شما مرحمت بفرماييد آن خيش و اسباب درو را بياوريد اين گندمهاى مرا درو كنيد . بچه گنجشكها از شنيدن اين حرف خيلى اوقاتشان تلخ شد و مشغول به جيك‌جيك بودند تا وقتى كه ننهء آنها آمد . مطلب را براى ننه نقل كردند ، گفت : آسوده باشيد . هيچكس جرأت ندارد شما را از اين‌جا بيرون كند . يك هفته گذشت و كسى نيامد گندمها را درو كند .\r\nبعد از يك هفته دوباره آمد ، پسرهايش را خواست و گفت مگر شما نرفتيد به فلان همسايه من بگوييد بيايد اين گندمها را درو كند ؟ گفتند : چرا ، ولى نيامد . گفت پس برويد به پسر عموى من بگوييد كه بيايد اين گندمها را درو كند . باز گنجشكها اين صدا را كه شنيدند متوحش شدند . تا وقتى كه ننه‌شان آمد . باز گفت آسوده باشيد ، كسى جرأت نمىكند شما را بيرون كند . يك هفته گذشت ، باز كسى نيامد . سر هفته آمد گفت : برويد برادرهاى مرا بگوييد بيايند . باز يك هفته گذشت و كسى نيامد . بالاخره بعد از اين مدت خودش آمد و گفت برويد\r\n\r\n","description":"","footnote":"","page_name":" 152 ","page_number":180},
  {"content":"\r\n\r\nاسباب درو را بياوريد من خودم مشغول كار شوم و گندمها را درو كنم . وقتى كه اين خبر را به ننه‌شان دادند گفت : حالا ديگر كار مىشود و ما را بيرون خواهند كرد . پس بايد براى خود جايى پيدا كنيم .\r\nعرب مىگويد : لا يحك ظهرى غير ظفرى ، كس نخارد پشت من جز ناخن و انگشت من .\r\nپس شما بايد كار خودتان را خودتان بكنيد . اين مجلس مقدس شوراى ملى هم خودتان هستيد .\r\nاينها وكلاى شما هستند از تمام طبقات و همهء شهرها . خداوند تبارك و تعالى در كلام مجيد مىفرمايد :  لَيْسَ لِلْإِنْسانِ إِلَّا ما سَعى .  « 1 »\r\nبسم اللّه تعالى\r\n\r\nبقيهء مواعظ آقا سيد جمال الدين در امتياز فضلى « 2 »\r\nبعد الحمد و السلم خدمت آقايان خودم حفظهم اللّه تعالى عرض كردم كه اصول آبادى مملكت و اس اساس آسايش ملت و رفاهيت عموم رعيت ، و باعث عمدهء زيادتى ثروت ، چهار چيز است و آن چهار چيز در مملكت به منزلهء روح است در بدن . به اين معنى كه چنانچه بدن بىروح مرده است و حكم جماد را دارد و از او نبايد متوقع خوبى و بدى شد ، همچنين مملكتى هم كه داراى اين چهار چيز نباشد يعنى مراعات اين چهار چيز نشود جزء ممالك حيه محسوب نمىشود . و همين قسم كه در بدن انسان به مضمون حديث شريف كميل ابن زياد چهار روح است و يكى از آن چهار روح اشرف و افضل است از ساير ارواح ، همين قسم در بدن مملكت هم اين چهار چيز به منزلهء چهار روح است : يكى مساوات ، دوم حريت و آزادى ، سوم امنيت ، چهارم امتياز فضلى . و نسبت امتياز فضلى به آن سه روح ديگر مثل نسبت روح انسانى است به روح نباتى و روح حيوانى . و بايد بطريق يقين بدانيد تا در وطن عزيز ما كه اسمش ايران است اين قاعده مجرى نشود محال است كه ما ايرانيان روى سعادت و نيك‌بختى را مشاهده كنيم . و اين قاعده يعنى امتياز فضلى از جمله چيزهايى است كه در نزد تمام ذوى العقول معمول به است ، يعنى هرگز نمىشود كسى بدون مرجعى يك چيزى را بر يك چيز ديگر ترجيح بدهد . اين قاعده يعنى اينكه ترجيح بلا مرجح محال است در نزد عقلا از محالات است ، چه برسد به اينكه مرجوح را بر راجح مقدم بدارند . و معنى امتياز فضلى اين است كه هروقت مىخواهند به كسى شغلى يا منصبى بدهند اعم از اين‌كه آن منصب از مناصب دنيوى و ديوانى باشد مثل حكومت يا وزارت و غيره ، يا از مناصب شرعى و اخروى باشد مثل قضاوت و فتوى و امامت جماعت و غيره ، بايد فقط ملاحظهء استحقاق و قابليت و علم و دانش آن شخص را بنمايند . نه اينكه تمام نظرشان به تشخص يا پول يا جلال ظاهرى يا خانواده يا بستگى به فلان بزرگ يا آقا باشد . چگونه اگر خواسته باشيد يك خانه براى\r\n\r\n\r\n","description":"","footnote":"\r\n( 1 ) - آيهء 39 از سورة العجم سورة 53 .\r\n( 2 ) - شمارهء 14 الجمال مورخ پنج‌شنبه ششم جمادى الاول 1325 .\r\n","page_name":" 153 ","page_number":181},
  {"content":"\r\n\r\nخود بسازيد هيچ ملاحظه نداريد مگر اينكه اين بنا در علم بنائى كامل و با سررشته و متدين باشد . ديگر هيچ ملاحظه نمىكنيد كه اين بنا پسر كيست يا دولت‌مند است يا شاهزاده است يا سيد است . همين قسم نجار بخواهيد كه يك درب براى خانهء شما بسازد فقط چيزى را كه منظورنظر شما است اينكه اين نجار خوش‌دست‌وپنجه و با سليقه و استاد و متدين در كار خودش باشد . يعنى متقلب نباشد و قس على هذا ساير مشاغل و كارها .\r\nهمين قسم هم بايد شما وقتى كه مىخواهيد يك نفر حاكم براى فلان شهر تعيين كنيد بايد تمام نظر اولياى دولت و امناى ملت مقصور بر اين باشد كه اين شخص حاكم لايق حكومت و فرمانفرمايى و اداره كردن يك ايالت را داشته باشد به اين معنى كه از طفوليت ابتدا علومى كه متعلق به حكومت است مثل علم حقوق و علوم سياسى و غيره را به ترتيب صحيح خوانده باشد و از مدارس مختصه به اين علوم ديپلم داشته باشد و بعد از آن عمر خودش را صرف خدمت به دولت و ملت كرده باشد ، و مدتها كدخدائى و كلانترى و داروغگى كرده باشد ، و از مقام كدخدايى بواسطهء حسن كفايت و صداقت و درستى اندك‌اندك ترقى كرده باشد ، كه فعلا شايستهء حكومت فلان ايالت بزرگ مثل فارس يا آذربايجان را مثلا داشته باشد .\r\nو علاوه بايد داراى اخلاق حسنه باشد و عارى از صفات رذيله باشد . همين قسم از براى سرتيپى يا امير پنجه يا سردارى بايد كسى را انتخاب كنند كه در مدارس نظامى سالها علم نظام را تكميل كرده باشد و بعد از سربازى بتدريج به حسب حسن خدمت و صداقت ترقى كرده باشد تا مقام سردارى فايض شود . اما چه كنم كه در ايران ما آنچه ملاحظه نمىشود علم و دانش و لياقت و قابليت و قدمت خدمت و صداقت است . مكرر ديده شده است يك نفر تاجر حاجى - زاده يا يك نفر رعيت‌زادهء از همه چيز بىخبر پيشكشى مىدهد و سرتيپ مىشود ، يا مير - پنجه مىشود . ايها الناس ، تمام خرابى مملكت ما از همين مطلب است كه منصب را به غير اهلش مىدهند . در تمام روى زمين رسم است از براى كار آدم تحصيل مىكنند اما در ايران ما از براى آدم كار پيدا مىكنند . به اين معنى كه در تمام عالم مثلا مىگويند هندوستان موعد فرمانفرماييش سرآمده است بايد يك نفر فرمانفرما از برايش تعيين كرد ، تفحص مىكنند در ميان مردمان كارى مملكت تا يك نفر را كه از همه جهت قابل است از حيث علم و آگاهى و پلتيك بين الدول و حقوق بين الملل پيدا مىكنند و مدتها مشورت مىكنند ، اگر اكثر آراء بر لياقت آن شخص متفق شد آن‌وقت فرمان حكومتش را مىنويسند . اما در مملكت ما از براى آدم كار پيدا مىكنند مىگويند برادر فلان بيكار است يا پسر فلان بيكار است يا فلان اميرزاده با وجود پيشكشى كه مىدهد بيكار است بايد يك كارى براى او پيدا كرد . خواه اين شاهزاده يا اميرزاده قابليت آن شغل را داشته باشد يا نداشته باشد .\r\nو اين حكم صريح قرآن است  « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ » .  « 1 »\r\n\r\n\r\n","description":"","footnote":"\r\n( 1 ) - آيهء نهم از سورة الزمر ، سوره 39 .\r\n","page_name":" 154 ","page_number":182},
  {"content":"\r\n\r\nحالا بايد دانست كه دو چيز است كه اسباب سلب امتياز فضلى از مملكت و وطن عزيز ما شده است .\r\nاول رشوه ؛ دوم اينكه مناصب به ارث داده مىشود . اما رشوه ، الرشوة و ما الرشوهء و ما ادراك ما الرشوة ، دين خدا پايمال نشد مگر به واسطهء رشوه . احكام پيغمبر ما صلى اللّه عليه و آله از ميان نرفت مگر به واسطهء رشوه ، مملكت ايران خراب نشد مگر به واسطهء رشوه ، ملت اسلام ذليل اجانب نشد مگر به واسطهء رشوه ، خانهء مسلمانان را خراب نكرد مگر رشوه .\r\nاحكام ناسخ و منسوخ در ميان بعضى عالم‌نمايان شايع نشد مگر به واسطهء رشوه ، مردمان عالم زحمت كشيده خانه‌نشين نشدند مگر به واسطهء رشوه ، اشخاص بيعرضهء جاهل صاحب مناصب عاليه نشدند مگر به واسطهء رشوه .\r\nبالجمله تعطيل تمام حقوق اسلاميت و انسانيت از شومى اين كلمه منحوسهء رشوه است .\r\nجهل ابناء مملكت و رغبت نكردن به تحصيل علوم و معارف همه به واسطهء رشوه است . قال - رسول اللّه صلى اللّه عليه و آله :\r\nلعن اللّه الراشى و المرتشى و الرايش ، يعنى خداوند لعنت كرده است رشوه‌دهنده و رشوه گيرنده و كسى را كه واسطهء رشوه است ما بين راشى و مرتشى . در كتاب مستطاب شرح لمعه شهيد ثانى اعلى اللّه مقامه نقل مىكنند از حضرت امام محمد باقر عليه السلام كه مىفرمايد :\r\nهركس رشوه بگيرد به خدا كافر شده است . اى مسلمانان آخر شما را چه شده است ! آيا عقل و هوش شما چه شده است ! آيا از مقام انسانيت خودتان به واسطهء كثرت ظلم و استبداد تنزل كرده‌ايد يا اينكه اين احاديث را نمىشنيديد . امام ما مىفرمايد رشوه خورنده كافر است ؛ و در شرح لمعه صريحا مىفرمايد كه قاضى اگر در حكم حقى هم كه مىكند تعارف بگيرد همان هم رشوه است و حرامست ، و به منزلهء كفر خدا و رسول است ، پس آقاجان من ، معلوم شد كه اگر بخواهيم امتياز فضلى كه اس اساس ترقى دين و دولت است رواج پيدا كند ، بايد به كسى منصب‌فروشى نكنند ، يعنى پول نگيرند و منصب بدهند . خدا شاهد است كه اگر من بدبخت بيچاره با اين زبان و بيان اخرس خودم خواسته باشم شرح بدهم مفاسد و معايب رشوه را كه چه ضررها به مملكت ايران وارد آورده است هرآينه بايد اقلا چند شب براى شما شبى دو سه ساعت موعظه كنم باز هم تمام نمىشود . مختصر اين‌كه تا اين كلمه و اين اسم از ميان رؤساى ما متروك و منسوخ نشود كارهاى ما اصلاح نمىشود . حالا الحمد للّه رب العالمين مجلس مقدس شوراى ملى صريحا اين حكم قرآن را اجرا داشته است كه هر وزيرى يا اميرى يا حاكمى يا . . . رشوه بگيرد بايد به حكم قرآن مؤاخذه شود به همان ترتيبى كه مجلس مقرر داشته است از روى احاديث و اخبار .\r\nحالا اين حكم را كى اجرا كند و چه وقت اجرا كند ديگر معلوم نيست .  يَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي  « 1 »\r\n\r\n\r\n","description":"","footnote":"\r\n( 1 ) - آيهء 187 از سورة الاعراف سورهء 7 .\r\n","page_name":" 155 ","page_number":183},
  {"content":"\r\n\r\n گفتمش كى بينمت اى خوش‌خرام * گفت نصف الليل لا كن فى المنام \r\nرجآء ان يلاحظ من البداية الى النهاية .\r\n\r\nبقيه امتياز فضلى از مجلس سابق « 1 »\r\nقال اللّه تعالى  فَإِذا نُفِخَ فِي الصُّورِ فَلا أَنْسابَ بَيْنَهُمْ \r\nعرض كردم خدمت آقايان خود سلمهم اللّه تعالى كه چهارم از چيزهايى كه اس اساس ترقى مملكت است امتياز فضلى است يعنى كارها را بايد به كاردان داد . جز ملاحظهء استحقاق و لياقت و علم و معرفت و تدين و درست‌كارى ، هيچ ملاحظهء ديگرى نبايد كرد .\r\nآقا جانم ، هيچ سلطنتى بر باد نرفت و هيچ مملكتى خراب نشد مگر به واسطهء اينكه كار را به مردمانى دادند كه قابل و مجرب و كارآزموده نبودند ؛ و برعكس مردمان مجرب كارآزموده را خانه‌نشين كردند .\r\nخوب است براى شما عرض كنم اين خبرى را كه مسعودى در مروج الذهب در ضمن حالات سلاطين بنى اميه مىنويسد :\r\nنقل مىكند كه روزى عبد اللّه بن مروان كه مروان پدرش آخر ملوك بنى اميه بود در مجلس منصور حضور داشت . منصور گفت شنيده‌ام كه تو در حين فرار از ما به سلطان نوبه پناه بردى . مىخواهم براى من تعريف كنى صحبتهايى كه ما بين تو و پادشاه نوبه ردوبدل شد . عبد اللّه گفت اى خليفه ، بعد از آنكه من فرار كردم و وارد نوبه شدم بعد از سه روز سلطان به ديدن من آمد . اولا بر روى زمين نشست . گفتم چرا بر روى كرسى نمىنشينى ؟ فرمود من سلطان زمينم و حق سلطان ارض اينكه در برابر سلطان آسمان و زمين بر زمين بنشيند .\r\nآن‌وقت گفت چند سئوال از شما مىكنم اميدوارم درست و صديق جواب بدهيد . اولا بگوييد بدانم با اينكه شراب در مذهب شما حرام است چرا شما شراب مىخوريد ؟ من گفتم فعل هذا عبيدنا و اتباعنا لجهلهم يعنى اين كار را نوكران و غلامان ما مرتكب مىشدند .\r\nپرسيد چرا با مركب‌هاى خود كشت و زرعهاى مردم را پايمال مىكنيد ؟ من باز گفتم :\r\nفعل هذا عبيدنا و اتباعنا لجهلهم . گفت : چرا لباسهاى ابريشمين و زربفت مىپوشيد با وجودى كه در دين شما حرام است ؟ گفتم : چونكه با عجمها معاشرت داشتيم و آنها اغلب لباسهاى حرير و ديباج مىپوشند . على هذا ما هم متابعت كرديم . ديدم صورتش برافروخته شد و دستش را مىزد بر زمين و هى مكرر مىفرمود : عبيدنا و اتباعنا و الاعاجم ! آنوقت سربلند كرد و گفت و اللّه تمام را دروغ مىگويى . بلكه شما مردمانى بوديد شهوت‌پرست ؛ حرام خدا را حلال ، و حلال خدا را حرام كرديد ؛ و تمام اوقات خود را صرف شهوت‌رانى و هواى نفس نموديد . على هذا كارها را به مردمانى كه قابل كار نبودند داديد . اين‌كه سلطنت\r\n\r\n\r\n","description":"","footnote":"\r\n( 1 ) - شمارهء 15 الجمال مورخ پنج‌شنبه 15 جمادى الاول 1325 .\r\n","page_name":" 156 ","page_number":184},
  {"content":"\r\n\r\nاز خانواده شما بيرون رفت و حقيقت اينست كه من مىترسم بلا بر شما نازل شود و هم به آتش عذاب شما بسوزم . مهمانى از سه روز بيشتر نمىشود ، از مملكت من بيرون برويد تا من به آتش شما نسوخته‌ام . حالا ببينيد همين قسم هست ، يا نيست به واسطهء شهوت و بعضى ملاحظات ركيكهء منحوسه كه و اللّه انسان خجالت مىكشد بالاى منبر اظهار بدارد . اعطاى مناصب بزرگ مثل سرتيپى و سردارى به بعضى اشخاص مىنمودند كه اينها از روى مروت از براى هيچكار خوب نبودند مگر بازى كردن در كوچه‌ها .\r\nمىخواهيد با وجود اين مملكت خراب نشود . مىخواهيد روزگار ايرانيها به اينجا نرسد كه قلب دوست و دشمن براى ما مىسوزد !\r\nبيچاره سيد بزرگوار مروج ملت اسلام محيى سنت سنيهء سيد انام عليه و على آله افضل - السلام آقاى مؤيد الاسلام سيد جلال الدين كاشانى ادام اللّه تعالى بركات وجوده الشريف و متع اللّه الاسلام و المسلمين به طول بقائه كه الحق و الانصاف مروج است و از روى تحقيق مجاهد فى - سبيل اللّه است .\r\nچهارده سال است در اقصى بلاد هندوستان در آن هواى گرم با اينكه مزاج مباركشان اغلب اوقات عليل است ، با آن‌همه صدمات جسمانى و روحانى و تراكم انواع و اقسام عوائق و موانع ، كالجبل لا تحركه العواصف ، مثل سد سكندر نشست و قلم در دست گرفت و نوشت ، اينهمه فرياد كرد كه صداى صفير قلمش به اقصاى جنوب رسيد ؛ باز هم به گوش ما ايرانيان جاهل بدبخت فرونمىرود .\r\nبارى غرض اينكه تا امتياز فضلى در مملكت رواج نگيرد كارها اصلاح نمىشود . و عرض كردم دو چيز مانع است كه كار را به كاردان رجوع كنند ، يكى رشوه كه ما پيشكش و تعارف مىگوييم در مملكت رواج دارد ، معلوم است هركس پول بيشتر بدهد آش بيشتر مىخورد ، معروف است كه يك‌وقت مرحوم سپهسالار به شاهزاده حاج بهاء الدوله بىمرحمت شد و خواست شاهزاده را معزول كند ، گفت شاهزاده ، شاه فرموده است كه شما بايد معزول بشويد ، و از منصب امير تومانى خلع بشويد و شمشير خودتان را باز كنيد . شاهزاده مرحوم بدون معطلى جواب داد به چشم . البته فرمان شاه را اطاعت مىكنم اما اين منصب را به استحقاق نگرفته بودم و خدمتى به دولت متبوعه خود نكرده بودم كه حالا به واسطهء خيانتى كه كرده‌ام معزول بشوم . نه آن‌روز فتحى كرده بودم و نه امروز شكستى خورده‌ام ، بلكه پولى تقديم كرده‌ام و منصبى را خريده‌ام حالا كه نمىخواهيد ، بسيار خوب پول مرا پس بدهيد منصب خودتان را بگيريد . الحق حرف تمام صحيحى زده است مطلب همين قسم بود . دوم حكايت ارث است يعنى منصب و رياست در ايران ما عمده به ارث است . همينقدر پدر كه سرتيپ بوده است پسرش بايد سرتيپ باشد اگرچه هيچ قابليت نداشته باشد يا پدر سردار بوده است حالا مىميمرد يك پسر سردار يك ساله فورا اولياى اين طفل يك عريضه عرض مىكند به خاك پاى مقدس همايونى با فلان مبلغ تقديمى ، فردا است كه يك فرمان صادر مىشود و اين پسر دوازده ماهه مىشود يك نفر سردار محترم ، داراى سالى بيست هزار تومان مواجب ،\r\n\r\n","description":"","footnote":"","page_name":" 157 ","page_number":185},
  {"content":"\r\n\r\nهزار خروار جيره . آن‌وقت اگر شب سردار گريه بكند دايه بالاى گهواره صدا مىكند لولو بيا سردار را بخور .\r\nخدا لعنت كند معاوية بن ابى سفيان را كه اين بدعت را او در دين اسلام گذاشت و پسرش يزيد را جانشين خودش قرار داد . بابا طبيب است ، سالهاى سال زحمت كشيده است ، درس خوانده است ، تجربه حاصل كرده است ، تا وقتى كه مردم به او رجوع مىكنند و شده است حكيم‌باشى ، به محض اينكه مرد فردا يك نفر پسرش كه سنش منتها بيست سال است و اصلا درس نخوانده است و معنى طبابت را نمىداند در محكمه مىنشيند و مىشود حكيم‌باشى ، يا فلان حجة الاسلام مىرود نجف اشرف سالهاى دراز تحصيل كرده است تا مجتهد شده است ، برمىگردد ايران و مىشود آقا و حجة الاسلام ، به محض اينكه آقا از دنيا رحلت فرمود پسر آقا با وجود اينكه اصلا درس نخوانده است و تحصيل ننموده است مىشود حجة الاسلام ، همان توقعى را كه پدر مرحومش از مردم داشت اين پسر هم بىزحمت همان توقع را دارد ، و مىگويد من هم حجة الاسلام هستم . متملقين چاپلوس هم براى اينكه آش بخورند و از پهلوى آقازاده بچرند اطراف آقازاده را مىگيرند ، و مختصر آقا مىشود حجة الاسلام ، با وجود اينكه تمام اينها خلاف قرآن است ، خلاف دين اسلام است ، علم و تدين و رياست و آقايى به ارث نيست .\r\nعلامه مجلسى رحمة اللّه عليه در مجلد هفتم بحار الانوار نقل مىكند كه در وقت رحلت حضرت باقر عليه السلام زيد بن على بن الحسين عليهما السلام خدمت برادر خود عرض كرد :\r\nبرادر ، چه مىشد همان قسمى كه عمويم امام حسن عليه السلام با وجود پسرهاى متعدد كه داشت امامت را سپرد به برادرش امام حسين عليه السلام ، شما هم مرا وصى خود قرار بدهيد .\r\nحضرت فرمودند : برادر تو چنان گمان مىكنى كه منصب امامت به واسطهء ارث يا اختيار بنده است ، اين منصب از جانب خداست ، و خداوند بايد تعيين كند . بعد فرمودند جابر بن عبد اللّه انصارى را حاضر كنيد . بعد از حضور فرمودند جابر كجا است آن صحيفهء مادرم فاطمه زهرا سلام اللّه عليها كه در او است اسامى تمام اوصياى پيغمبر صلى اللّه عليه و آله . بعد جابر صحيفه را نشان داد به ترتيب اسم يكىيكى از ائمه عليهم السلام ثبت بود .\r\nغرض اينست كه آقا جان من ، منصب چه دنيوى باشد چه اخروى بايد از روى استحقاق و لياقت باشد ، و اين نمىشود مگر ترك رشوه و ترك منصب ارثى ؛ اما چه كنم كه در ايران به واسطهء شدت جهل و نادانى كه ثمرهء ظلم و استبداد است تمام مناصب چه دنيوى چه اخروى همه به واسطهء پيشكشى و تعارف بود ، مگر قليلى از علما كه آنها از بسكه خوب بودند و الحق و الانصاف وارسته و متدين هستند منصب ذاتى خودشان را به ارث از براى اولاد خودشان نمىگذارند و به مردم مىگويند كه بعد از ما هركرا قابل تقليد مىدانيد از او تقليد بكنيد .\r\nحال اى مسلمانها ، اميدوار باشيد كه انشاء اللّه از بركت مجلس مقدس شوراى ملى به تدريج اين بىاعتدالىها بر طرف مىشود ، و تمام مناصب و مهام امور دولتى و مملكتى به اشخاص لايق و قابل سپرده مىشود ، و ديگر به رشوه و تعارف كسى نمىتواند مقام و منصبى را بگيرد .\r\n\r\n","description":"","footnote":"","page_name":" 158 ","page_number":186},
  {"content":"\r\n\r\nو امروزه روز ترقى شماها است . امروز روزى است كه شما تازه در راه افتاده‌ايد و از راه كار وارد شده‌ايد ، و لكن در جلو اين راه موانع زياد و دشمن‌هاى بيشمار داريد كه متصل سنگهاى بزرگ و چاههاى عميق جلو راه شما مىكنند . بايد همگى از خدا بخواهيد كه دشمنان شما را از ميان بردارد و بايد با تمام حواس ملتفت حركات و اعمال و افعال آنها باشيد مبادا خداى نخواسته غفلت كنيد . اين دشمن‌ها هرقدر بتوانند سد طريق ترقى شما را مى - كنند و از يك راه كه مأيوس شدند از راهى ديگر داخل مىشوند . هرلحظه به شكلى بت عيار درآيد . خدا گواه است اينها نه فقط دشمن شماها هستند ، اينها دشمن دين اسلام هستند ، دشمن مملكتند ، دشمن پادشاهند ، اينها اشخاصى هستند كه براى چهار روز زندگانى خود حاضرند تمام مملكت را بر باد بدهند ، اينها دشمن عدالتند ، ميل به قانون ندارند . مى - دانند كه اگر مملكت قانون پيدا كند ديگر راه دزدى آنها بسته خواهد شد ؛ راه تقلب و تزوير بسته مىشود . خدايا به محمد و آل محمد صلى اللّه عليه و آله اين شيطانهاى انسى و اين خائنين دين و دولت كه امروزه كمر همت بسته‌اند كه اين مسلمانان ذليل باشند ، خودت آنها را ذليل كن . ايها الناس ، بدون سؤال و جواب يقين بدانيد اگر امروزه كه شما در راه ترقى افتاده‌ايد و صلاى اتحاد و اتفاق شما گوش‌زد همسايگان شما شده دفع موانع را نكنيد و دشمنان خود را كه دشمن دين و مملكتند از ميان برنداريد و خداى نخواسته دوباره به بدبختى اول رجوع كنيد كار شما تمام است و مملكت به كلى از دست خواهد رفت . همسايگان جنوب و شمالى شما هردو منتظرند ببينند كى صداى نفاق از ميانهء شما بلند مىشود كه مقصود خود را انجام بدهند . خدايا ، من چه بكنم كه اين اهل ايران علم و اطلاع ندارند ، و از امور سياسى و مملكت باخبر نيستند ، و از آن‌طرف اين منافقين و مفسدين شب و روز هم خود را مصروف به القاء فتنه و نفاق بين مسلمانان گماشته‌اند كه اين مسلمانان نبايد در امنيت باشند . اى مسلمانها ، بدانيد و آگاه باشيد فريب شياطين انسى را نخوريد كه قيصريه را براى يك دستمال به باد مىدهند . مجلس مقدس شوراى ملى امروزه اگرچه منافقين بين وكلا هم نفاق و تفرقه انداخته‌اند ، ولى اميدواريم كه اين جزيى نفاق به زودى رفع شود ، اگرچه نفاق نيست البته در مجلس كه جمعى مذاكره مىنمايند لا بد هركس ميل دارد براى او پسنديده و مطبوع باشد . اما در مجلس مقدس شوراى ملى بايد تمام متحد و متفق - الكلمه باشند و ابدا ملاحظهء شخصى در كار نباشد ، و اميد است كه بعدها هم همين‌طور باشد و در انتخاب ثانوى ملاحظه و مداقه بنمايند و امتياز فضلى را مراعات كنند كه وكلاى جامع باشند .\r\n\r\nمواعظ آقاى آقا سيد جمال الدين در باب حقوق\r\nبسم اللّه الرحمن الرحيم « 1 »\r\nالحمد للّه رب العالمين بعد از تحميد و درود و صلوات ، خدمت آقايان خود عرض مى -\r\n\r\n\r\n","description":"","footnote":"\r\n( 1 ) - شماره 16 الجمال مورخ پنج‌شنبه 22 جمادى الاول 1325 .\r\n","page_name":" 159 ","page_number":187},
  {"content":"\r\n\r\nكنم كه به حكم عقل و شرع و پيغمبر و ائمهء اطهار و قرآن ، بلكه تمام اتفاق دارند بر اينكه انسان داراى حقوق است . حق يكى از اسماء خداست و حق مقابل باطل است . وقتى كه به نظر دقت نگاه كنيم خواهيم فهميد كه هرفردى از افراد در تمام عالم بر يكديگر صاحب حق هستند و ممكن نيست از طرفى كسى بر ديگرى حق داشته باشد ، و از آن‌طرف او حق بر او نداشته باشد ، حق بين مولا و عبد يعنى آقا و غلام ، مثلا حق مولا بر عبد اين است كه بنده از آقاى خود اطاعت كند و در اوامر و نواهى او تخلف نكند . يعنى هرمطلبى كه غير از خلاف شرع باشد هرحكمى كه مىكند و هرچه بگويد بايد بنده و غلام از آقاى خود اطاعت كند ولى از آن‌طرف بنده هم بر آقاى خود حقى دارد و او اين است كه آقا بايد غذاى او را بدهد ، لباس او را مهيا كند ، از هرجهة لوازم زندگى او را فراهم سازد . مثلا حق اولاد بر پدر و مادر اين است كه از حين تولد تا سن بلوغ بر پدر و مادر واجب است كه از اولاد خود نگاهدارى كنند و حفظ و حصانت او را بنمايند . او را تربيت و تعليم كنند . به مدرسه ببرند . او را وادار درس خواندن بكنند . در تمام مذاهب اين حقوق ثابت است و اين حقوق را حقوق بشريت مىگويند . موافق عقل سليم و رأى مستقيم بر هرفردى از افراد ملت فرض و متحتم است كه حقوق خود را بدانند و به مقام اخذ آن برآيند ، و وظائف خود را بشناسند و براى انجام آن سعى نمايند . اين مطلب واضح است كه اگر كسى به هواى نفس حقوق ديگران را پايمال كند فرقى ندارد با كسى كه به تضييع حقوق خود راضى شده به مقام اخذ آن برنيايد .\r\nو اين هردو طايفه بىوجدان و نزد خالق خود مسؤل و مؤاخذاند . انسان بىحقوق مثل حيوان وحشى است كه از ارتباطات مشفقانه انسانيت بىبهره و از لذائذ برادرى و نوع‌پرستى محروم است . انسان بدون حقوق آلتى است براى ظلم و ستم ظالمان و ستمكاران كه او را مثل حيوانات به كار انداخته و مقصود خود را انجام مىدهند و حال آنكه خداوند انسان را اشرف مخلوقات خطاب فرموده و وظيفهء او را افكار عاليه و اعمال حسنه و عبادت و معرفت قرار داده و چنين مقرر داشته كه انسان در ميان نوع خود بطور مساوات و برادرى و برابرى زندگى كند مسلم است يك نفر به تنهايى نمىتواند در مقام تحصيل شرف و حفظ حقوق خود برآيد و لا بد بايد اتحاد و انفاق نمايد و اين اتحاد حاصل نمىشود مگر به انجام وظائف انسانيت و به محبت خالصانه . اگر معنى اتفاق را فهميديم و به مفاد آن عمل نموديم اميدوارى كامل براى هريك حاصل خواهد شد ، ولى بدانيد فقط خيال اتفاق كافى نيست بايد اين نيت مقدس را از قوه به فعل آورد . بهترين افكار و مهمترين علوم وقتى كه به آنها عمل نكنيم علمى است بىنتيجه ، و فكرى است بىفايده . علم وقتى ثمر دارد كه به او عمل شود العلم بلاعمل كالشجر بلاثمر . پس بايد كار كرد و تن به زحمت و مشقت داد . بدون تحمل زحمت به اين انقلابات و اغتشاشات دوچار خواهيم بود ولى هزار افسوس به جاى اينكه شب و روز در كار باشيم و حقوق پايمال‌شدهء خود را به دست آوريم هريك به گوشه‌اى افتاده و اوقات شريف خود را به بطالت صرف مىنماييم بلكه فتنه و فساد ما بين مسلمانان راه مىاندازيم و اسباب نفاق آنها مىشويم . خلاصه بعضى علاوه بر حقوق بشريت حقوق ديگرى هم دارند مثل همسايه كه بواسطهء\r\n\r\n","description":"","footnote":"","page_name":" 160 ","page_number":188},
  {"content":"\r\n\r\nهمسايگى حق بر همسايهء خود دارد . حضرت مىفرمايد : لا زال ان يوصى بالجار حتى ظننا انه سيورثهم ، يعنى در خصوص حق همسايه بر همسايه اين‌قدر تأكيد و سفارش شده است كه گمان كردم همسايه از همسايه خود ارث مىبرد . پس حق همسايگى خيلى اهميت دارد و قابل رعايت است و همسايه اگرچه كافر هم باشد حق همسايگى دارد . اما اگر مسلمان باشد دو حق به همسايهء خود دارد اول حق برادر دينى ، دويم حق همسايگى از قبيل عيادت و همراهى در امور معيشت .\r\nخداوند مىفرمايد چهار طايفه‌اند در روز قيامت جاى آنها در چاه ويل است .   وَيْلٌ لِلْمُطَفِّفِينَ   .     وَيْلٌ لِكُلِّ هُمَزَةٍ لُمَزَةٍ الَّذِي جَمَعَ مالًا وَ عَدَّدَهُ يَحْسَبُ أَنَّ مالَهُ أَخْلَدَهُ     « 1 » از براى ( ويل ) مفسرين چند معنى كرده‌اند . اول آنكه مراد از ويل دركه‌ايست از دركات جهنم كه عذاب آن طبقه از ساير طبقات شديدتر و زيادتر است . بعضى مىگويند چاهى است در جهنم ؛ بعضى ديگر مى - گويند كلمه جامعه عذاب است كه مستلزم هرنوع محنت و عتاب و شدت . به هرجهة اين محل جاى سه طايفه است . اول طايفه كم‌فروش يعنى كسانى كه در وزن و كيل كم بدهند .   الَّذِينَ إِذَا اكْتالُوا عَلَى النَّاسِ يَسْتَوْفُونَ وَ إِذا كالُوهُمْ أَوْ وَزَنُوهُمْ يُخْسِرُونَ   « 2 » ظاهرا آيه معنايش اين است كه مطففين كسانى هستند كه وقتى چيزى را مىخرند تمام مىخواهند بگيرند و بخرند ، و چون به كس ديگر مىخواهند بفروشند كم مىدهند . حالا ديگر نمىدانم اين نوع اشخاص در مملكت ما هست يا نيست . شماها از من بهتر مىدانيد . اما برادران من ، اين اشخاص كم‌فروش تقصير ندارند . به گفتن من هم درست نمىشود . اين مطالب حكم لازم دارد . قانون مىخواهد . دزد را هرقدر موعظه و نصيحت كنى دست از دزدى خود برنمىدارد . زانى هم همين‌طور است . قانون و مجازات و سياست لازم است . كم‌فروشى هم همينطور است . از خاك انزلى كه به روى بيرون ، در تمام روى زمين كه شايد اغراق باشد ولى در اغلب ممالك كم‌فروشى معدوم است . به واسطهء اين‌كه وزن را مطابق مقياس صحيح معين كرده‌اند . يعنى از روى وزن آب ، مثلا آب كه چهار درجه حرارت داشته باشد يك حجم معين او را گرفته‌اند . بعبارة اخرى يك متر مكعب آب را كه از يك ذرع مكعب قدرى كمتر است . اين متر مكعب را وقتى به يك ميليون قسمت متساوى بكنى و يك قسمت از آن را اختيار كرده‌اند و او را واحد وزن قرار داده‌اند كه باصطلاح خود آنها يك گرم باشد كه معادل است با پنج نخود و دو عشر نخود . و تمام اوزان را از روى گرم اخذ مىنمايند و اين وزن آب در درجهء حرارت معين كه مقياس گرم است هيچوقت تغيير نمىكند و هميشه اوزان آنها از مقياس صحيح اخذ مىشود . اما مقياس اوزان ما بالاخره منتهى مىشود به نخود . هرمثقالى بيست و چهار نخود است و هرنخود يا چهار گندم است و يا يازده برنج . و معلوم است كه وزن گندم و برنج چه‌قدر فرق دارد . خلاصه در اوزان ما هيچ مقياس صحيح ندارد و بايد اين مطلب را رياست بلديه اصلاح كند ، و سنگها را از روى وزن صحيح معين كرده و مهر مخصوص بزند ، و براى تمام ولايات همان سنگها را حكم برواج و تعيين\r\n\r\n\r\n","description":"","footnote":"\r\n( 1 ) - آيه‌هاى 1 ، 2 ، 3 سورة الهمزه سورهء 104\r\n( 2 ) - آيه‌هاى 2 و 3 سورة المطففين ، سورهء 83\r\n","page_name":" 161 ","page_number":189},
  {"content":"\r\n\r\nبراى دادوستد كند . و هرگاه بعد از اين ترتيب كسى مخالفت كرد و باز كم‌فروشى نمود به حكم قرآن و حكم مجلس شوراى ملى او را مجازات بدهند . و الا به موعظهء من و امثال من اينها درست نمىشود . و هم‌چنين به ترتيب اصلاح حكام سابق كه در هرولايتى يك وقت يكى از اجزاء حكومت به خيال دخل مىافتاد به حكومت اظهار مىكرد كه كم‌فروشى در شهر خيلى معمول شده است اجازه بفرماييد يك مميزى از سنگها و قپانها و غيره بشود . حكومت هم كه دلش براى مردم نسوخته بود اجازه مىداد . اين شخص دو نفر از اجزاء حكومت و فراش و غيره را حركت مىداد در اطراف شهر ، با يك سنگ آهن مخصوص . در هردكانى كه مىرسيد اولا شخص كاسب وقتى كه مىديد چنين خبرى شده و مىخواهند سنگها را امتحان كنند سنگهاى غيرصحيح خود را مخفى مىكرد و سنگهاى درست را مىآورد . ولى معذالك اين شخص يك مهرى مىزد و يك قران از هردكانى مىگرفت . بعد از رد شدن او همان سنگهاى غلط باز در دكان معمول و متداول بود . اين بود وضع اصلاح و جلوگيرى از كم‌فروشى ؛ البته در چنين مملكتى كم‌فروشى معمول و رواج پيدا خواهد كرد .\r\nطايفهء دوم از طوائفى كه در قيامت محل و منزل آنها در چاه ويل است اشخاص هماز و لماز هستند . يعنى مردمانى كه عيب‌جو و عيب‌گو باشند . مثلا بگويد اين شخص كلاهش كج است ، يا فرنگىمآب است ، و امثال اين مهملات كه بين ما مردم خيلى معمول و متداول است . بعضى همزه را تفسير كرده‌اند به كسى كه در حضور شخصى طعن به او بزند و عيب‌گويى او را بكند و لمزه كسى است كه در غياب او غيبت كند . اما نبايد اشتباه كرد اين مورد را كه خدا مىفرمايد عيب‌جويى و عيب‌گويى نكنيد با امر بمعروف و نهى از منكر ؛ چرا كه مقصود از اينكه فرموده است عيب‌گويى و عيب‌جويى بد است در چيزهايى است كه خلاف شرع نباشد . مثلا در باب لباس پوشيدن . چون شريعت مقدسه محمدى صلى اللّه عليه و آله حكم نفرموده است كه لباس بايد شكل معين و قد مخصوص و وضع بخصوصى داشته باشد و فقط حكمى كه در باب لباس داريم اين است كه لباس بايد غصبى نباشد ، نجس نباشد ، حرير و ابريشم خالص براى مرد نباشد ، ولى نفرموده است كه آستين او بايد چه شكل باشد يا دامن او چطور باشد . پس بنابراين اگر من كه از اهل منبر و عمامه‌اى هستم بگويم اين شخص كلاهى لباسش بد است اين را عيب‌جويى و عيب‌گويى مىگويند ؛ و اين نمره اشخاص در روز قيامت در چاه ويل جا خواهند داشت .\r\nطايفهء سيم كسى است كه در رفع احتياج همسايهء خود كوتاهى كند و حقوق همسايگى را بجا نياورد . مثلا وقتى محتاج به پول مىشود قرض الحسنه به او ندهد ، در تشييع جنازه او حاضر نشود و رعايت ساير حقوق ديگر را نكند .\r\nبسم اللّه الرحمن الرحيم\r\n\r\n","description":"","footnote":"","page_name":" 162 ","page_number":190},
  {"content":"\r\n\r\n\r\nبقيهء موعظهء آقاى آقا سيد جمال الدين در معنى حقوق « 1 »\r\nبعد الحمد و الصلاة ، خدمت آقايان خودم حفظهم اللّه تعالى عرض كردم كه هرنفسى صاحب حقوق بسيارى است كه بايستى در دار دنيا اين حقوق به آن شخص برسد كه اسم اين حقوق حقوق آدميت است . ديگر شرط ثبوت اين حقوق آقا بودن يا سلطان بودن يا وزير بودن يا امير بودن يا ملا بودن يا سيد بودن نيست . ديگر شرط استحقاق اين حقوق اسب و كالسكه و نوكر و دستگاه نيست ، بلكه شرط اثبات اين حقوق تقدس و اسلام هم نيست بلكه اين حقوق حقوق آدميت است . كارى به هيچ ندارد . همين‌قدر كه يكى انسان است و بشر است و آدم است اين كس با حيوان فرق دارد اگرچه كافر هم باشد . مثلا شما نمىتوانيد مال كسى را بدزديد يا به زور و عنف غصب كنيد اگرچه يهودى باشد . مثلا اگر شما همسايه‌اى داريد نمىتوانيد از حياط و خانهء همسايه خودتان داخل خانهء خودتان بكنيد اگرچه اين همسايه فرنگى باشد يا يهودى باشد .\r\nاما چكنم كه اين بزرگان و رؤساء و اعيان مملكت ما شما رعايا و ضعفا را مانند حيوان و گوسفند فرض كرده‌اند اصلا حقى از براى شماها معتقد نبودند . يقين داشتند كه مخصوصا خداوند شماها را از براى راحتى آنها خلق فرموده است . مخصوصا خداوند شماها را خلق كرده است كه خدمت بكنيد ، و جان بكنيد ، و زحمت بكشيد ؛ زراعت كنيد ، آفتاب بخوريد ، بيل به زمين بزنيد ؛ كاسبى كنيد ، به هزار خون جگر صد دينار پيدا كنيد ، آن‌وقت اين صد دينار را در طبق اخلاص گذارده و تسليم آقا بكنيد . عجب‌تر از اين مطلب اينست كه شما فقرا و رعايا و ضعفاى ايران هم خودتان هم همين اعتقاد را داشتيد . يقين كرده بوديد كه واقعا اين بزرگان و اعيان و وزرا و اركان راستى در نزد خداوند يك تقرب مخصوص دارند . چگونه كه حيوانات را خداوند براى انسان و آسايش انسان خلق كرده است همين قسم شماها هم يقين داشتيد كه شماها هم خر اين بزرگان هستيد . هرقسم بخواهند بارتان بكنند ، تسلط دارند .\r\nخصوصا بعضى از شعراى متملق هم در اشعار خودشان بعضى تملقات دروغ و ريشخندهاى بى - معنى مىگفتند :\r\n بندگانيم جان‌ودل بر كف * چشم بر حكم و گوش بر فرمان \r\n گر سر جنگ دارى اينك دل * ور سر خشم دارى اينك جان \r\nيك وقت مخدومى را تشبيه شير نر مىكردند :\r\n در كف شير نر خونخواره‌اى * غير تسليم و رضا كو چاره‌اى \r\nيك مرتبه اجراى قضا و قدر الهى را منوط به رأى و ارادهء مولانا مىنمودند :\r\n نرود كار عالمى به نظام * گرنه پاى تو در ميان باشد \r\nامان از اين شعراى متملق هرزهء دروغ‌گو كه بيشتر اين سلاطين و وزراى ايران را\r\n\r\n\r\n","description":"","footnote":"\r\n( 1 ) - شماره 17 روزنامه الجمال مورخ پنجشنبه هفتم جمادى الثانى 1325\r\n","page_name":" 163 ","page_number":191},
  {"content":"\r\n\r\nهمين متملقين و چاپلوسهاى از خدا بىخبر ضايع و مغرور كردند . يك نفر مردكهء مهمل خسيس لئيم بىپدر مادر جبان كم‌دل ترسو را كه اغلب صفات ذميمه را داراست ، و هيچيك از اخلاق حسنه را ندارد ، محض اينكه چهار روزى داراى يك منصبى يا رياستى مىشود آنقدر اين متملقين اغراق و تعريفهاى دروغ و مدحهاى بىمعنى درباره‌اش مىگويند كه واقعا به خودش هم مطلب اشتباه مىشود . شجاعتش را گاهى به رستم و اسفنديار تشبيه مىكنند ؛ سخاوتش را به حاتم طائى و معن زائده شيبانى ؛ و حال آنكه از موش مىترسد . خدا رحمت كند كريم خان زند را خوب سلطانى بود . چند سال اغلب بلاد ايران و وطن ما ايرانيان در دورهء سلطنت اين پادشاه عادل عاقل در كمال امنيت بود . در واقع سلطانى بود آزادىطلب و عدالت‌پرور . اسم سلطنت بر - خودش ننهاد . اسم خودش را وكيل الرعايا گذارده بود . همين معنى سلطنت مشروطه است .\r\nاخلاق بسيار خوب داشت .\r\nبارى ، يك روز شاعرى آمد قصيده‌اى از براى كريم خان خواند . كريم خان گوش داد ، وقتى كه تمام شد گفت : كره ، صد تومان بدهيد به اين شاعر . شاعر چند مرتبه آمد ، كسى پولش نداد . عاقبت آمد پيش كريم خان . گفت قربان ، شما فرموديد صد تومان به من بدهند ، كسى نمىدهد . گفت اى كره ، تو يك دروغى گفتى ما خوشمان آمد ، ما هم خواستيم يك دروغى بگوييم تو خوشت بيايد . غرض اينكه از بس كه دروغ گفته بودند و اينها دروغ شنيده بودند واقعا به خودشان هم امر مشتبه مىشد . به شما فقرا و ضعفا هم مشتبه شده بود ، هنوز هم مشتبه است ، گمان نكنيد حالا ديگر شما ايرانيها همه چيز را فهميده‌ايد و پى به حقوق خودتان برده‌ايد و دانسته‌ايد كه شماها با حيوان و گوسفند فرق داريد ، و ميان شما با رؤساى شما فرقى نيست .\r\nهمان خدايى كه ترا خلق كرده است او را هم خلق كرده است ، همان قسم كه شما فقرا و كسبه و ضعفا بايد تجاوز از حدود و حقوق خودتان نكنيد همان قسم اغنيا و وزرا و سلاطين و شاهزادگان و علما و قضات و مجتهدين هم بايد از حدود و حقوق خودشان تجاوز نكنند . به اين معنى كه همان قسم كه شما بايد اطاعت از سلطان عصر خودتان بكنيد و ياغى نشويد ، همان قسم سلطان هم بايد با شما به قانون الهى رفتار كند و ظلم در حق شما روا ندارد .\r\nهمان طوريكه شما بايد اطاعت از علماى خودتان داشته باشيد و احترام آنها را لازم بدانيد همان قسم علماى اعلام هم بايد از حدود و حقوق خودشان تجاوز نكنند و تصرف به غير حق در اموال و اعراض مسلمانان ننمايند . بارپروردگارا ، من چكنم مىترسم بميرم و بعضى مطالب را به شما هم‌وطن‌هاى خودم عرض نكرده باشم ، آن‌وقت پيش خداوند روسياه و مؤاخذ باشم .\r\nمىگويم هرچه باداباد .     رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي .     « 1 »\r\nاى پروردگار من ، اى خالق من ، ترا قسم مىدهم به حق مقربان درگاهت ، و به حق حقيقت و حقانيت دين مقدس اسلام ، كه نيت مرا خالص فرما و در گفتن كلمات حقه قوت\r\n\r\n\r\n","description":"","footnote":"\r\n( 1 ) - آيات 25 ، 26 ، 27 ، 28 سوره طه ، سورهء 20 .\r\n","page_name":" 164 ","page_number":192},
  {"content":"\r\n\r\nقلبى به من عنايت فرما كه جز از حضرتت نترسم و از ملامت بعضى جهال انديشه ننمايم .\r\nآنچه مىخواهم عرض كنم كه ما ايرانيان مثل ساير ملل عالم تا پارسال گرفتار دو دسته ظالم بوديم كه اين دو دسته ظالم از هيچ‌گونه ظلم و تعدى در حق ما بيچارگان مضايقه نمى كردند . در واقع مثل ما مثل آن حبه گندمى كه در ميان دو سنگ آسيا مبتلا به فشار سخت باشد و اين دو دسته مستبدين حكام و وزراى جور بودند ، اينها را امسال از توجه امام زمان عليه السلام و اتفاق و اتحاد خودتان ، و كوششهاى بعضى از غيوران وطن ، مخصوصا سلسلهء جليلهء طلاب علوم دينيه سلمهم اللّه تعالى ، و همراهى بعضى از علماى اعلام خصوصا سيدين السندين حجتين آقاى آقا سيد عبد اللّه بهبهانى و آقا ميرزا سيد محمد طباطبائى مدظلهما قدرى به جاى خودشان نشانيديد ، يعنى از پادشاه رؤف خودتان استدعاى مجلس شوراى ملى نموديد و آن سلطان هم نظر به پاكى فطرت خودش مضايقه نفرمود ، و سلطنت ايران شد دولت و سلطنت مشروطه . به اين معنى كه حقوق و حدود هركسى معين باشد و احدى نتواند از حدود خود تجاوز كند و حاكم بر همه همان كلمه قرآن و قانون باشد .\r\nبه اين معنى كه تا چندى قبل ممكن نبود مرد فقير ضعيف بيچاره‌اى با يك نفر حاكم مستقل يا يك نفر متشخص مقابل شود ، و اصلا تصور اين مطلب را نمىكرديم . حالا نموديم و با چشم خودمان ديديم كه آصف الدوله فرمانفرماى مملكت خراسان و سيستان و سالار مفخم حاكم قوچان با دو نفر مرد زارع فقير قوچانى برابر و وزير عدليه اصلا فرقى ما بين آنها نمىگذارد .\r\nبعبارة اخرى بعد از هزار سال حالا مىبينيم احكام قرآن دارد كم‌كم جارى مىشود . بجز در قرآن مىخوانديم  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ  « 1 » و در كتب فقهيه مىخوانديم : و تجب التسوية بين المتخاصمين يعنى بر حاكم شرع و قاضى واجب است كه ميانه مدعى و مدعى عليه بطريق تسويه و مساوات رفتار كند . ديگر اصلا در خارج چنين چيزى را مشاهده نمىكرديم . از جمله معجزات امير المؤمنين عليه السلام يكى هم مىگفتيم اينست كه با مرد يهودى بر سر مرافعه يك زره رفت به مرافعه . ديگر ابدا فكر نمىكرديم كه اين حكم قرآن است . اين قانون اسلام است اين حقيقت مسلمانى است ، اين باعث قوام و استحكام بنيان شرع و شريعت است . اين مطلب كه تسويهء بين متخاصمين است كه همان معنى عدل و مساوات است باعث قيام آسمانها و زمين است . بالعدل قامت السموات و الارض اين از جمله حقوق است كه اين حكام ظالم مستبد غصب كرده‌اند ، و به حكم قرآن با ما رفتار نمىكنند . هيچ ملتفت اين همه مطالب نمىشديم . حالا از بركت اتحاد و اتفاق و زير سايه مجلس مقدس شوراى ملى شيد اللّه اركانه مىبينيم كه حاكم و محكوم برابر هم نشسته و بدون خوف و ترس ، فقير اقامهء حجت خود را مىنمايد ؛ و وزير عدليه در كمال درستى از روى قانون حكم مىكند .\r\n هذا الذى كانت الايام تنتظر * فاليوف للّه اقوام بما نذروا \r\n المنة للّه كه نمرديم و بديديم * ديدار مساوات و بمطلب برسيديم \r\n\r\n\r\n","description":"","footnote":"\r\n( 1 ) - آيه 26 از سورهء ص سورة 38\r\n","page_name":" 165 ","page_number":193},
  {"content":"\r\n\r\nواقعا از روى انصاف بايد از حضرت و الا فرمانفرما وزير عدليه هم من از لسان تمام ملت تشكر كنم كه اين اقدامات را به جا مىآورد ، و اين قسم از روى صداقت به دولت متبوعهء خودش و به ملت خودش خدمت مىكند . خداوند توفيقاتش را زياد كند . ( در اين موقع تمام مستمعين گفتند الهى آمين ) .\r\nآمديم بر سردستهء مستبدين . دوم از مستبدين كه دست ظلمشان بر سر ما بيچاره دراز بود و هنوز هم كوتاه نشده است شما مىدانيد من الان قريب پنج سال است اين حرفها را فرياد زده‌ام و بالاى منابر براى شما گفته‌ام حالا هم مىگويم . اميدوارم تا زنده‌ام و قدرت دارم بگويم . آن دستهء دومى بعضى از علماى سوء بودند كه و اللّه العلى الغالب ضرر اين نمره از عالم‌نمايان بى تدين دين‌فروش دنيادوست رشوه‌خوار از براى خرابى مملكت و ويرانى ايران و تسلط كفار و خرابى دين اسلام ضرر اين عالم‌نمايان از تمام چيزها بيشتر است . از حاكم ظالم ، ملاى ظالم بدتر است . از امير ظالم ، ملاى ظالم ، بدتر است از وزير ظالم ملاى ظالم بدتر است . امام مىفرمايد ضرر اين قسم از علما بيشتر است از براى شيعيان از جيش يزيد بن معاويه . آخر آقا جان من ، عزيز من ، عالم يعنى حافظ دين مسلمانان ، عالم يعنى حافظ قانون پيغمبر صلى اللّه عليه و آله .\r\nعالم يعنى جانشين پيغمبر صلوات اللّه عليه ؛ عالم يعنى كسى كه تمام مردم بايد افعال و اعمال او را سرمشق كارهاى خودشان قرار بدهند . عالم يعنى كسى كه بايد مردم را هدايت كند به راه راست . حالا شما را به حق خدا اگر بنا شد يك نفر برود درس بخواند و ملا بشود آنوقت در عوض اينكه ترويج كند احكام قرآن را ، يا حفظ كند قانون اسلام را ، يا حفظ كند ناموس الهيه را ، در عوض اين كارها شروع بكند در جمع مال حرام ، و اخذ رشوه ، و دادن احكام ناسخ و منسوخ ، و مداخله در امور عرفيه ، و ضبط املاك مسلمانان ، و خوردن موقوفات ، و خوردن مال ايتام ، و اذيت كردن به مسلمانان ، و احتكار گندم كه قوت مسلمين است ، و پاره‌اى كارهاى ديگر كه و اللّه العلى الغالب خجالت مىكشم بالاى منبر بگويم حالا اين‌چنين كس را بايد احترام كرد ؟ اين‌چنين كس را بايد لازم اطاعت دانست ؟ اين‌چنين كس را بايد نايب امام عصر عليه السلام دانست ؟ آيا اين‌چنين كس را بايد وارث پيغمبر صلوات اللّه عليه دانست ؟ حاشا و كلا ! به شهادت قرآن و ، به شهادت اخبار و احاديث متظافرهء متكاثره ، اين آدم جزء حيوان محسوب مىشود . فمثله كمثل الكلب . اين‌چنين ملاى صورت‌نما از خر بدتر است به صريح قرآن  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً .  « 2 »\r\nآقا جانم ، اينها همه در قرآن و اخبار آل محمد عليهم السلام مملو است . اما صد هزار حيف كه ظلم و استبداد نمىگذاشت كه كسى براى شما اين آيات قرآنى يا اين احاديث را بخواند . همين مىشنيدند اطاعت مجتهد واجب است اما ديگر كسى نمىگفت چه قسم مجتهد .\r\nايها الناس من به شما مىگويم و هميشه گفته‌ام در دين اسلام خصوصا در مذهب حقه شيعه اثنى\r\n\r\n\r\n","description":"","footnote":"\r\n( 2 ) - آيه 5 از سورهء الجمعه سورة 62\r\n","page_name":" 166 ","page_number":194},
  {"content":"\r\n\r\nعشريه اين مطلب بديهى بلكه ضرورى است كه امروزه بعد از امام عصر عليه السلام احدى متشخص‌تر و محترم‌تر و بالاتر از مجتهد جامع الشرايط نيست . يعنى احدى بالاتر از عالم با عمل و ملاى متدين نيست . اين مسئله جزء مذهب ماست كه در مذهب شيعهء اماميه ، مجتهد جامع - الشرايط از همه‌كس بالاتر است .\r\nاما هركس يك عمامه بر سرش گذاشت و چند نفر نوكر پيدا كرد ، و چهار نفر طلبه فقير بيچاره را دور خودش جمع كرد ، و شروع كرد به مال مردم خوردن ، و ظلم به مسلمانان كردن و با وجود بىسوادى مرافعه كردن ، آيا اين كس نايب امام عصر عليه السلام است ؟ حاشا و كلا .\r\nدو چيز لازم است : اول علم ، دوم تقوى . علم بىعمل مثل شجر بىثمر است .\r\n لو كان فى العلم من دون التقى شرف * لكان اكرم خلق اللّه ابليس \r\n چو علمت هست خدمت كن چو بىعلمان كه زشت آيد * گرفته چنيان احرام و مكى خفته در بطحا \r\n چو علم آموختى از حرص آنگه ترس كاندر شب * چو دزدى با چراغ آيد گزيده‌تر برد كالا \r\nحالا براى شما چند كلمه از نهج البلاغه كلام امير المؤمنين عليه السلام عرض كنم . قال كميل بن زياد النخعى اخذ بيدى امير المؤمنين عليه السلام فاخر جنى الى الجبان فلما اصحر تنفس السعدا . كميل مىگويد كه امير المؤمنين عليه السلام دست مرا گرفت و رفتيم به طرف بيابان . همين كه به صحرا رسيديم حضرت آهى كشيد و فرمود : يا كميل ان هذه القلوب اوعية فخيرها اوعاها ، يعنى اى كميل ، اين دلهاى مردم ظرفست از براى علم و معرفت ، و بهترين دلها دلى است كه علم و معرفت در آن دل بيشتر باشد . آن‌وقت حضرت شروع كرد در تعريف علم ، و فرمود : يا كميل ، العلم خير من المال ، العلم تحرسك و انت تحرس المال و المال تنقصه النفقه و العلم يزكو على الانفاق تا آنجا كه مىفرمايد ها ان هيهنا لعلما جما و اشار الى صدرء حضرت اشاره به سينه مباركش فرمود ، و فرمود : آگاه باشيد ، در اين سينه علوم بسيار است اى كاش مىيافتم كسى را كه اين علوم خودم را به او تعليم مىكردم ان اصيب لقنا غير مامون عليه مستعملا آلة الدين الدنيا و مستظهرا بنعم اللّه على عباده . مىفرمايد چرا پيدا مىشود اما چه قسم عالمى ، عالمى كه خوش‌فهم و خوش‌قريحه است و لكن علم كه اسباب تحصيل آخرت است اسباب تحصيل دنيا قرار مىدهند . او منهو ما باللذة سلس القياد بالشهوه يا يك عالم پيدا مىكنم كه فرورفته است در لذتهاى دنيوى و شهوتهاى نفسانى . هيچ خيالى ندارد غير از خوردن و شهوت راندن ، اينها را من نمىگويم ، امير المؤمنين مىفرمايد . در نهج البلاغه او مغرما بالجمع و الادخار ليسا من رعات الدين فى شىء . يا يك عالم پيدا مىكنم كه تمام همتش در جمع كردن مال و زياد كردن دولت است . حالا اين كلام را به بين كه مىفرمايد اقرب شى شبها بهما الانعام الساعه قلم اينجا رسيد و سر بشكست مىفرمايد مثل آن قسم از علما مثل آن گاو و گوسفند و شتريست كه در بيابان خوش آب و علفى مىچرند و شب و روز غير از چريدن و خوردن كارى ندارند .\r\n\r\n","description":"","footnote":"","page_name":" 167 ","page_number":195},
  {"content":"\r\n\r\nغرض اين بنده شرمنده از اين كلمات اينكه شما مسلمانان بعد از اين بايد حق را از ناحق تميز بدهيد ؛ دوست را از دشمن بشناسيد ؛ عالم عاقل يعنى مجتهد صاحب تقوى بعد از امام زمان عليه السلام بهترين خلق خداست ؛ و هركارى بكند از براى ما شيعيان اطاعت حكمش لازم است .\r\nو لكن به صريح قرآن و صريح نهج البلاغه و صريح اخبار ، كسى كه صورتش صورت اهل علم است ولى سيرتش سيرت امرا و اعيان و الواد است ، به اين معنى كه يا اصلا علم ندارد و زوركى مىگويد ملا هستم ، و يك لقبى هم از دولت مىگيرد ، يا علم دارد ولى عمل و تقوى ندارد ، اين آدم حكم گاو و گوسفند را دارد به صريح نهج البلاغه . پس استدعا مىكنم از شما پامنبريهاى خودم كه بعد از اين هوش خودتان را باز كنيد و خادم را از خائن بشناسيد و عالم حقيقى را از ملاى زوركى تميز بدهيد ، و بدانيد شرف در علم با عمل است . انشاء اللّه فردا شب براى شما بعضى احاديث و اخبار در اين باب نقل خواهم كرد .\r\nبسم اللّه تعالى\r\n\r\nبقيهء مواعظ جناب آقاى آقا سيد جمال الدين واعظ در باب حقوق « 1 »\r\nبعد الحمد و الصلاة قال اللّه تعالى فى سورة الاعراف   وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ وَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ   « 2 » عرض كردم خدمت آقايان خودم حفظهم اللّه تعالى كه استبداد بر دو قسم است : جسمانى و روحانى ، بعباره اخرى مستبدين در دو لباس ظهور و بروز داشتند يكى لباس ظلمه و امرا و حكام كه اينها شغلشان و همشان ظلم بر عباد و تخريب بلاد بود . علانيه مىگفتند بابا ، ما ظالميم كار ما ظلم كردن و اذيت كردن مخلوق است . كانه وقتى كه يك حاكمى مأمور مىشد به حكومت مثلا فارس ، بر فرض يكصد هزار تومان تقديمى مىداد . در واقع اين مبلغ صد هزار تومان پول را مىداد و اهالى مملكت فارس را از دولت مىخريد بعد از آن هم اقلا پنجاه هزار تومان مخارج مى - كرد يك اردو حركت مىداد به طرف فارس . ده هزار تومان كرايه بايد بدهد ؛ علاوه بر پانصد نفر جمعيت با خودش بايد ببرد همه گرسنه ، همه مقروض ، همه پريشان ، همه پر طمع .\r\nچند سال است خانه نشسته‌اند حالا تازه يك مأموريتى پيدا كرده‌اند . بدتر از همه از شخص حاكم تا فراش هيچكدام اميدوارى و اطمينان اينكه يك سال تمام در اينجا حكومت خواهند كرد ندارند . مختصر اينست كه اين اردوى گرسنه بىتدين بىانصاف پرطمع هيچ قصدى ندارند غير از خوردن مال بيچاره مردم فارس . من هيچ مثلى براى اجزاى اين حكومت نمىتوانم بزنم براى شما مگر همان ملخ . مثل اين اردو مثل ملخ است كه در ميان حاصلى\r\n\r\n\r\n","description":"","footnote":"\r\n( 1 ) - شماره 18 الجمال مورخ شنبه 23 جمادى الثانى 1325 .\r\n( 2 ) - آيه‌هاى 175 - 176 از سورة الاعراف سورهء 7 .\r\n","page_name":" 168 ","page_number":196},
  {"content":"\r\n\r\nبريزد چگونه بفاصلهء قليلى اين فوج ملخها كه مأمور غضب الهى است مىريزند ميان حاصلها و نمىگذارند يك برگ سبز يا يك خوشه از آن خرمن باقى بماند تر و خشك را مىخورند و مىبرند . خدا شاهد است همين قسم بود حال حكام جور و ظلم در زمان استبداد . به محض اين‌كه مىرسيدند به اين شهر ، از آقا و حاكم تا وزير و دبير و ناظر و ميرآخور و فراشباشى و نايب و قهوه‌چىباشى و آبدارباشى و يساول‌باشى و كشيكچىباشى و غيره و غيره ، حتى خانمهاى اندرون حاكم ، حتى خواجه‌هاى حرم‌سراى حاكم تا آن فراشها ، هيچ فكرى ندارند مگر چاپيدن مردم بيچاره ، و گربه رقصاندن ، و اسباب‌چينى كردن ، و پول گرفتن ، حالا ملاحظه بفرمائيد حال اين رعيت بيچاره چيست يك مشت مردمان بدبخت عاجز بيچارهء سلطان دوست به اصطلاح خودشان شاه‌پرست بىعلم كه اصلا تصور اينكه مىشود مخالفت از حكم اين حاكم كرد ، مىشود زير بار ظلم اينها نرفت ، ماها يك مملكت هستيم اينها بر روىهم‌رفته هزار نفرند . عدد مظلومين خيلى بيشتر است از عدد ظالم هيچ اين تصور را نمىكردند فقط آنها را واجب الاطاعة و لازم الاحترام مى دانستند . مىگفتند اين حاكم نماينده شخص سلطان است و اطاعت سلطان بر ما ايرانيان فرض است و اين بود كه هربلايى بر سرشان مىآوردند صبر مىكردند .\r\nفرضا اگر يكوقت يكنفر از اينها مىخواست عرض حال مظلوميت خودش را به اولياى دولت در پاىتخت برساند اولا كجا چنين جرأتى مىكرد . بر فرض هم از جان خودش مى - گذشت و اين عرض را مىخواست تلگرافا به طهران برساند مگر بىانصاف تلگرافچى اين تلگراف را مخابره مىكرد . به اين معنى كه حاكم روز ورود ابتدا چند كار مىكرد . يكى با رئيس تلگرافخانه و پستخانه طرح دوستى مىريخت و تطميع و تخويف مىكرد كه او تلگرافها را از نظر حاكم ابتدا بگذراند و اين كاغذ پستى را ( سانسور ) كند . بيچاره تلگرافچى هم اگر بىشرف بود قبول مىكرد ، و اگر بر فرض قبول نمىكرد بهر قسمى بود اسباب عزلش را فراهم مىآورد . حالا بر فرض هم قاصد مىگرفت و عريضهء خودش را به طهران مىرسانيد ، كجا كسى مىخواند ؟ كجا كسى اعتنا به عرضش مىكرد ؟ اگر اين عارض خيلى محترم بود و تقديمى خوبى در طهران تقديم كرده بود و يك واسطهء معتبر خوبى هم در طهران داشت بعد از همه اين تفصيلات از طرف صدارت عظمى يك دستخطى صادر مىشد خدمت خود شخص حاكم با كمال ادب حضور مبارك حضرت اشرف اقدس افخم اعظم و الا روحى فداه اين شخص عارض چنان معلوم مىشود مظلوم واقع شده است ، استدعا از آستان مقدس اعلى آنست كه محض سلامت ذات كثير البركات خودتان و خانمتان و نوكرهاتان و اسبهاى سرطويله‌تان و كرمهاى مطبختان مقرر بفرمائيد گماشتگان حضرت اقدس و الا نظر به حال اين عارض بفرمايند .\r\nاز شما انصاف مىخواهم كدام ظالمى است كه مال كسى را خورده باشد آن‌وقت به خودش رجوع كنند كه شما به عرض اين برسيد . آن هم با اين‌همه چم‌وخم و تعارف . اين بود كه جناب حاكم وقتى كه مىرفت سيصد هزار تومان قرض داشت بعد از يك سال دو سال كه برمىگردد قرض را داده و يك كرور هم ملك خريده و صد هزار تومان پارك ساخته و صد هزار تومان مبل فرنگى خريده و دويست هزار تومان هم پيش بانك گذارده منفعتس را مىگيرد و مى -\r\n\r\n","description":"","footnote":"","page_name":" 169 ","page_number":197},
  {"content":"\r\n\r\nخورد . اى بيچاره رعيت ، اى بدبخت رعيت ، اى مظلوم رعيت ، تمام اجزاى حكومت هم كه برمىگردند همين حال را دارند . از همه بدتر اصل ماليات ديوان را هم مىخورند حقوق بيچارهء ارباب حقوق را نمىدهند ، از براى ديوان حساب انگشت مىسازند ؛ آدم ديوانه مىشود ؛ مسلمان نمىدانم چرا اولياى دولت و امناى دربار سلطنتى از خواب غفلت بيدار نمىشوند .\r\nاگر به فكر رعيت نيستند اقلا دلشان به حال خودشان بسوزد . آخر پادشاه ما ايرانيها چه گناهى كرده است كه اين قسم بايد مالش را خورد . مگر سرباز دولت فرزند سلطان نيست ؟\r\nمگر نه اگر كسى مواجب سرباز را بخورد خيانت به شخص سلطان كرده است ؟ آدم مىميرد كه هرروزه مىبيند سرباز سلطنتى در كوچه‌ها فعلگى و هيزم‌شكنى و عملگى مىكند . همه گرسنه همه برهنه ، كه : قوتشان همه جوع است و جامه عريانى ! آقا جانم ، از براى حفظ استقلال سلطنت ايران و حفظ مليت و قوميت ايرانيان فعلا هيچ‌چيز به قدر عساگر منظمه و سربازهاى مرتبه ، مدخليت ندارد . بيچاره حضرت شريعتمدار مروج الاحكام آقاى مؤيد الاسلام ادام اللّه تعالى ايام افاضاته چه‌قدر در نامه مقدسهء حبل المتين فرياد مىزند : بابا ، سرباز ، بابا سرباز ، بابا ادارهء عسگريه ايران منظم نيست . آن مرد بزرگ كه محققا خيرخواه ملت و دولت ايران است رأى خودش را از كلكته اظهار فرموده است . من هم كه يكى از افراد ملت ايران مىباشم بلكه بخواست خدا و توجه امام زمان عليه السلام لسان من لسان عموم ملت است آنچه را من بگويم از جانب تمام شماها مىگويم ، و خداى واحد شاهد است هيچ غرضى جز آبادى و خير ملت را نخواسته و نمىخواهم . من چنين به نظرم مىآيد كه هركارى درست نمىشود مگر وقتى كه آن كار را به اهلش رجوع كنند . چند شب قبل همين تفصيل را خدمت شماها عرض كردم كه هرمملكتى كه خراب شد به واسطهء اين بود كه كار را به غير اهلش دادند و مردمان كارآزموده كاردان را خانه‌نشين كردند . من عرض مىكنم از براى اداره عسگريهء ايران اگر خواسته باشند منظم باشد و در تحت تربيت صحيح باشد بايد يك نفر آدم پيدا كرد مثل حضرت اقدس و الا ظل السلطان ، شماها مىدانيد من نوعا با اينها معاشرت و مراوده ندارم و تعريف هم از آنها نمىكنم و نمىگويم ظل السلطان خوب آدميست يا بد آدمى است ، اما مى - گويم براى سپهسالارى و وزير جنگ ايران خدا شاهد است كه من كسى را مثل ظل السلطان نمىدانم . همه چيز دارد . عمده استعداد و لياقت است . تمام غرض من اينست كه از براى كار بايد آدم پيدا كرد نه از براى آدم كار . شما فعلا پاى منبر من شايد چهار پنج هزار نفر باشيد همه قسم آدم هم ميان شماها هست اگر منكر اين رأى من هستيد تقيه لازم ندارد بگوئيد خير ، ظل السلطان براى سپه‌سالارى خوب نيست .\r\nايها الناس ، اميدواريم به خواست خدا زير سايه امام زمان عليه السلام از بركت مجلس مقدس شوراى ملى شيد اللّه اركانه كم‌كم كارها درست شود ، كم‌كم كارها به كاردان رجوع شود .\r\nاين نكته را هم بايد عرض كنم اول ما قانون مىخواهيم كه وزير جنگ بايد از قانون يك وجب و يك‌ذره تخلف نكند و خود شرا مسئول مجلس مقدس يعنى مسئول سى كرور نفوس ايرانى بداند بعد از آن اين وزير مسئول بايد چكيده كار و آزموده و با عرضه و بااستعداد هم باشد\r\n\r\n","description":"","footnote":"","page_name":" 170 ","page_number":198},
  {"content":"\r\n\r\nمثل ظل السلطان . آن‌وقت خواهيد ديد بعد از قليل مدتى اقلا چهل هزار سرباز منظم مرتب همه با لباسهاى صحيح همه با وضعهاى خوب مواجبشان سر ماه مىرسد سربازخانهء همه مرمت شده همه تعمير شده ، در تمام نقاط سرحديه قلاع مستحكمه ساخته شده ، قورخانه دولت معمور شده ، بدون اينكه يك پول هم از آنچه امروز از دولت مىگيرند زيادتر بگيرند بدون آنكه يك پول بر بودجه وزارت جنگ افزوده شود به اين معنى كه حالا تمام را ميخورند آن‌وقت تمام را اخراج مىكنند . تا ادارهء عسكرى مرتب و منظم نشود پل ما ايرانيان آن‌طرف آب است .\r\nآمديم بر سر قسم دوم مستبدين ، كه تعبير از آنها به استبداد روحانى كرده‌اند . قسم دوم علماى سوءاند يعنى بعضى از عالم‌نمايان كه لباسشان لباس بايزيد بسطامى است و طينتشان طينت يزيد بن معاويه است .\r\n ظاهرش چون گور كافر پرحلل * باطنش قهر خدا عز و جل \r\n ظاهرش طعنه زند بر بايزيد * وز درونش ننگ مىدارد يزيد \r\nدر هرشهرى چند نفر از اينها بودند اول كارى كه مىكردند دستشان را با حاكم يكى مىكردند آن‌وقت مىافتادند به جان رعيت ، بيچاره مردم ايرانى ، بدبخت هم مثل دانه كه در ميان دو سنگ آسيا گير كند آرد مىشدند .\r\nاين را هم بدانيد كه ضرر اين دسته مستبدين بيشتر است از آن دسته اولى ؟ چرا كه مردم اينها را نايب پيغمبر خودشان صلى اللّه عليه و آله مىدانند ، همين قسم هم هست مجتهد جامع الشرايط وارث پيغمبر صلى اللّه است . اين‌ها را حافظ دين اسلام مىدانند . اينها را نمايندهء امام زمان عليه السّلام مىدانند . يعنى فلان مرد يا زن عوام ميگويد اين‌كه نايب امام است البته اخلاقش هم مثل امام است . آن‌وقت مىبيند اين مرد ظلم مىكند ، مال مردم را مباح مىداند ، حكم ناحق مىكند . آن شخص عوام هم پيش خودش فكر مىكند كه العياذ باللّه پس پيغمبر و امام هم كه اين جانشين آنها است ظالم بوده‌اند . آن‌وقت دينش متزلزل مىشود . در اين بين يك نفر بابى بيدين لا مذهب هم پيدا مىشود و شروع مىكند بد گفتن از دين اسلام ، و تمام دليلش هم وجود علماى عصر است . مىگويد آخر اين ملاها را ببين چگونه غرق دنيا شده‌اند ! چگونه شب و روز فكر جمع مال‌ومنال دنيوى هستند اصلا به فكر قيامت نيستند .\r\n گوئيا باور نميدارند روز رستخيز * كاين همه رنگ و دغل در كار داور ميكنند \r\nپس معلوم مىشود دين اسلام روحانيت احكامش تمام شده است بعبارة اخرى منسوخ شده است .\r\nحالا براى شما چند حديث در مذمت علماى سوء عرض كنم . فى البحار قال امير المؤمنين عليه السلام ان اهل النار ليتاذون من ربك العالم النارك لعلمه يعنى امير المؤمنين عليه السلام فرموده است كه اهل جهنم در جهنم متاذى مىشوند از بوى تعفن ملائى كه در دار دنيا بعلم خودش عمل نمىكند . مىگويد رشوه حرام است باز مىخورد ، مىداند مال يتيم حرام است ، باز مىخورد .\r\nيقين دارد ظلم بد است باز ظلم مىكند اين عالم را در جهنم خداوند چنان عذابى ، مىكند كه اهل جهنم از بوى گندش متأذى مىشوند .\r\n\r\n","description":"","footnote":"","page_name":" 171 ","page_number":199},
  {"content":"\r\n\r\nفى البحار عن الخصال قال امير المؤمنين عليه السلام ان فى جهنم رحى تطحن افلا تسألونى ما طحنها فقيل له فما طبحها يا امير المؤمنين قال عليه السلام العلماء الفجره و القراء الفسقه و الجبابرة الظلمه و الوزراه الخرنه و العرفاه الكذبه يعنى در جهنم آسيائى است آرد مىكند .\r\nنپرسيديد چه چيز را آرد مىكند ؟ عرض كردند يا امير المؤمنين چه‌چيز را آرد مىكند فرمود پنج چيز را .\r\nاول كله ملاى فاجر زير سنگ آسياى جهنم آرد مىشود ؛ دوم قارى قرآن كه فاسق باشد ؛ سوم پادشاه ظالم ؛ چهارم وزير خائن ؛ پنجم كدخداى دروغ‌گو . مقصود از عرفا جمع عريف است كه كدخدايان دهات و اصناف باشد . غرض اينكه اول كله را كه امير المؤمنين فرمود در آسياب جهنم آرد مىشود سر ملايان فاجر فاسق است ، تا شما مردم بفهميد كه در نزد عدل حضرت احديت تمام مردم يك‌سان است . مىخواهد شاه باشد ، مىخواهد وزير باشد ، مىخواهد ملا باشد ، مى خواهد قارى قرآن باشد . بايد مسلمان شد و مطيع احكام قرآن و تابع قانون اسلام . درس خواندن كارى بخوب بودن ندارد .\r\nفى البحار عن الخصال قال عيسى ابن مريم الدينار داء الدين و العالم طبيب الدين فاذا رأيتم الطبيب يجر الداء الى نفسه فاتهموه و اعلموا انه غير ناصح لكم .\r\nيعنى درهم و دينار طلا و نقره درد دين است و عالم طبيب دين است . همين كه ديديد ملا خودش اقبال به دنيا دارد و در صدد جمع مال است ، او را متهم كنيد و رجوع به او نكنيد او خودش مريض است .\r\nفى البحار اوحى اللّه الى داود عليه السلام لا نجعل بينى و بينك عالما مفتونا بالدنيا فان اولئك قطاع طريق عبادى المريدين .\r\nدر كتاب معانى الاخبار شيخ صدوق اعلى اللّه مقامه نقل مىفرمايد كه راوى عرض كرد خدمت امام محمد باقر عليه السلام كه مقصود از اين آيه چيست :  وَ الشُّعَراءُ يَتَّبِعُهُمُ الْغاوُونَ  « 1 » حضرت فرمود آيا تا به حال ديده‌اى شاعرى را كه كسى متابعت او را نكند . عرض كرد پس مقصود از اين شعرا كيست كه خدا مىفرمايد مردمان گمراه آنها را متابعت مىكنند . حضرت فرمود اولئك علماء السوء الذين تفقهوا لغير الدين فضلوا و اضلوا .\r\nفى البحار عن ثواب الاعمال قال رسول اللّه صلى اللّه عليه و آله سياتى زمان على امتى لا يبقى من الاسلام الا اسمه و لا من القرآن الا رسمه مساجدهم عامره و هى خراب من الهدى فقهاء ذلك الزمان شر فقهاء من فى الارض منهم خرجت الفتنه و اليهم تعود . سبحان اللّه غريب خبريست كانه حضرت رسول صلى الله عليه و آله خبر از بعضى علماى امروز داده است كه مى - فرمايد بعضى از فقهاى اين زمان بدترين فقهاى روى زمين هستند كه هرفتنه و فسادى كه پيدا مىشود باعث و جهتش همين فقهاى سوء هستند . مثل اين فتنه امروزى كه بعضى از عالم‌نمايان در يك روز چهارده تلگراف زدند براى چهارده ولايت محض القاء فتنه و آشوب ، و بر هم زدن\r\n\r\n\r\n","description":"","footnote":"\r\n( 1 ) - آيه 224 سورة الشعراء سورهء 26 .\r\n","page_name":" 172 ","page_number":200},
  {"content":"\r\n\r\nبلاد مسلمين است ، و سلب امنيت از تمام شهرهاى مسلمانان . سبحان اللّه آيا شقاوت فوق اين شقاوت مىشود و حال اينكه صريح قرآن است و الفتنة اشد من القتل . خداوند را قسم مىدهم به حرمت دين اسلام ، به حرمت محمد و آل محمد عليهم السلام ، اين نمره اشخاص را كه نمى - خواهند مردم از دست ظالم نجات بيابند ، نمىخواهند بساط معدلت گسترده شود ، نمىخواهند ريشهء درخت ظلم و استبداد از بيخ كنده شود ، اينها را رسواتر از اين كند و يك عقلى هم بشما ايرانيها بدهد كه خوب و بد را بشناسيد ، و فرق بين ملاى متدين و مجتهد جامع الشرايط با اين نمره ملاهاى بىتدين دين‌فروش شهوت‌پرست دنياطلب بگذاريد . ديگر اينقدر با هم نگوييد عالم را با جاهل بحثى نيست ، غيبت ملا جايز نيست . برادر جان ، غيبت هيچ مسلمانى جايز نيست مگر ظالم ؛ مگر ظالم ؛ مگر متجاهر به فسق ، مگر كسى كه ظلم بخلق خدا مىكند .\r\nديگر امشب خسته شدم . اگر بخواهم تمام اين احاديث را نقل كنم ده شب تمام نمى - شود . قصه بلعم باعور را كه خدا در قرآن مىفرمايد و آيه‌اش را ابتداى مجلس خواندم نگفتم بماند براى شب ديگر .\r\n\r\nبقيهء مواعظ آقاى آقا سيد جمال واعظ در معنى حقوق « 1 »\r\nاين مطلب كه اثبات كليه حقوق است موقوف است بر تقديم يك مقدمه ، و آن مقدمه اينكه عرض مىكنم : انسان مدنى الطبع است يعنى در بقاى نوع انسان محتاجند به يكديگر ، چونكه جنس حيوان بر دو قسم است . يك قسم حيوانات ضاره و موذيه كه به لسان عجم و فرس قديم تندبار است . اين نوع حيوانات را خداوند تبارك و تعالى قسمى خلق كرده است كه در زندگانى محتاج به يكديگر نيستند . مثل شير ، ببر ، گرگ ، پلنگ ، مار ، كژدم . چه معلوم است اگر بنا بود شير مثلا هزار عدد از آنها در يك جا جمع مىشدند ، اسباب خرابى و ويرانى شهرها و قريه‌ها بود .\r\nاينست كه در ترتيب خلقت اينها انواع حكمتها به كار رفته است كه باعث رفع احتياج آنها است از يكديگر ، چه لوازم زندگانى آنها در خودشان موجود است ، ديگر محتاج به ادوات و آلات قطع و كسر و اساس البيت و طبخ طعام و غيره نيستند . مثل دندان و چنگال و قوه هاضمه شديده و پشم و جلد غليظ و غيره و غيره كه حكما در كتب خودشان شرح و بسط داده‌اند . ولى بعضى از انواع حيوانات هستند كه در وجود آنها يك نوع نفعى از براى غيرملحوظ شده است ، مثلا زنبورعسل كه غرض از خلقت اين حيوان آن عسلى است كه متفرع بر خلقت اوست . حالا اين حيوان را متمدن مىگويند ، چه محتاج به يكديگرند . اگر يك جفت زنبور بنا بود تنها در يك گوشه زندگانى مىكردند ، عسلى كه از آنها دفع ميشد معتنى به نبود . اقلا بايد سى هزار چهل هزار زنبور در يك جا مجتمع شوند تا عسلى متعدبه بدهند . على هذا خداوند اينها را قسمتى خلق فرموده است كه هميشه به حالت اجتماع زندگانى مىكنند . و اين را هم بايد دانست كه حكمتهاى اين حيوان كوچك خلقت بيشتر و بالاتر از اين است كه عقول بشرى بتواند احاطه كند ، اينست\r\n\r\n\r\n","description":"","footnote":"\r\n( 1 ) - شمارهء 19 الجمال مورخ پنج‌شنبه پنجم رجب 1325 .\r\n","page_name":" 173 ","page_number":201},
  {"content":"\r\n\r\nكه در قرآن يك سوره مخصوصا سورهء نحل است . قال اللّه تعالى   وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ فِيهِ شِفاءٌ لِلنَّاسِ   « 2 » ظاهر ترجمهء آيهء وافى هدايت شايد ابن قسم باشد و وحى فرستاد پروردگار تو به سوى زنبورعسل ، اينكه در سه موضع از براى خودت منزل مهيا كن . اول در شكاف كوهها ، دوم در ميان درختها و بيشه‌ها ، سوم در آن كندوها كه بنى نوع انسان ميسازند كه عرب عريش مىگويد و ما كندو مىگوييم . يكى از معجزات قرآن اينست كه اگر در تمام روى زمين بگرديد غير از اين سه موقع محال است جاى ديگر زنبورعسل بگذارد يا در شكاف دره‌هاى كوهها است ، يا در ميان شاخه‌هاى انبوه درختان ، يا در همين كندوها است .\r\nمنزه است پروردگارى كه چنين حيوان را خلق فرموده كه گياه مىخورد و مدفوع او يا آنچه را كه قى مىكند عسل است كه باعث شفا است و از اغذيه است . چون‌كه اختلاف است كه زنبور ، عسل را دفع مىكند يا قى مىكند . معروف است ارسطوى حكيم خواست اين مطلب را بفهمد امر كرد يك چيزى به شكل اين كندوها ساختند از بلور شفاف ، آن‌وقت زنبورها را ريخت ميان آن هرقدر نشست و نظر كرد زنبورها هيچ عسل ندادند تا وقتى كه خوابش گرفت و خوابيد . آن‌وقت فورا زنبورها ابتدا اطراف آن ظرف بلور را پوشانيدند و با عسل كه لايرى داخلها من خارجها و لايرى خارجها من داخلها . يكى ديگر اينكه اين حيوان‌ها ميروند بيرون از براى چريدن وقتى كه مراجعت مىكنند قراول دم درب كند و مىايستد ، اينها كه مىخواهند داخل شوند استشمام مىكند . اگر بوى خوب داد يعنى بر علفهاى خوب و يك موضع پاكيزه نشسته است رها مىكند تا داخل بشوند ، ولى اگر بوى بد داد مىفهمد كه بر جاى كثيف نشسته است ، فورا نيش خودش كه مثل مقراض است كه خداوند به او مرحمت فرموده است مىزند كمرش را دو نيم مىكند .\r\nيكى ديگر از حكمتهاى متعلقه وجود اين حيوان آن خانه‌هاى مسدس است كه تشكيل مى دهند كه هيچ مهندسى در عالم نمىتواند بدون فرجار و پرگار اين قسم مسدسها تشكيل بدهد .\r\nمسدس را مىدانيد يعنى چه ؟ يعنى شش گوش تمام ، اين خانه‌هاى شش‌گوش تمام يعنى متساوى الاضلاع و الزوايا كه در تمام اين هزار خانه ، همه اضلاعش مساوى و زوايايش مساوى ، حالا اگر يكى از شما بپرسد سر اينكه اين حيوان در ميان تمام اشكال هندسى شكل مسدس را اختيار كرد چيست آخر اشكال هندسى بسيار است : مثلث ؛ مربع ، مخمس مسدس ، مربع مستطيل ، ذو الشرف هليليجى ، نعلى هلالى ، دايره ، بيضى ، و غيره عرض مىكنم سرش اينست كه مناسب با خلقت اين حيوان شكل دايره است كه گرد است و اين حيوان هم گرد است و مدور است ساير اشكال مناسبت با خلقت زنبور ندارد مثل مثلث و مربع و غيره ، چه اينها مشتملند بر زواياى حاده و قائمه و زاويه حاده و قائمه مناسبت با دايره ندارد . ولى مسدس تمام زوايايش منفرجه است و شبيه‌ترين اشكال است به دايره ، آنجا مىتوانيد بفرمائيد پس چرا همان شكل دايره را اختيار نكردند ، عرض مىكنم سرش اينست كه اگر چند دايره را پهلوى هم بگذارند در اطرافش فرج و سوراخها پيدا مىشود\r\n\r\n\r\n","description":"","footnote":"\r\n( 2 ) - آيه‌هاى 68 و 69 از سورهء النحل سورهء 16\r\n","page_name":" 174 ","page_number":202},
  {"content":"\r\n\r\nچنانچه چند هندوانه مثلا پهلوى هم بگذاريد در ميان هرسه هندوانه يك سوراخى احداث مىشود ، اما مسدس اين قسم نيست ؛ اگر هزار مسدس را پهلوى هم بچينند يك فرجه و يك سوراخ احداث نمىشود ، يكى از مزاياى اين حيوان اينست كه هيچوقت بدون سلطان و رئيس زندگانى نمى كنند كه عرب آن سلطان را يعسوب مىگويد ، جهتش هم معلوم است . چونكه اين حيوان مدنى بالطبع است يعنى در زندگانى محتاج به يكديگرند ، على هذا خداوند تبارك و تعالى از براى آنها سلطان قرار داده است ، كه نظم امورات بدهد و ترتيب زندگانى آن‌ها را مرتب نمايد تا اموراتشان در تحت نظم و قانون درآيد .\r\nحكما از همين دليل اثبات مىكنند وجود انبياى مرسل و پيغمبران را صلوات اللّه عليهم اجمعين ، ولى آقاجان من ، محال است صد نفر آدم در دنيا زندگانى كنند مگر اينكه بايد يك نفر رئيس داشته باشند .\r\nحضرت ثامن الائمه عليه السلام در عيون اخبار الرضاست كه مىفرمايد انا ما رأينا مذهبا من المذاهب و ملة من الملل بقوا و عاشوا الابقيم و رئيس .\r\nبارى ، از مطلب خارج نشويم . انسان مدنى الطيع است يعنى در زندگانى خود و ترتيب اوضاع زندگانى محتاج به يكديگرند ، چگونه يك نفر صاحب اعضاست كه بايد اين اعضا معاون يكديگر باشند ، همين قسم يك خانه يا يك عائله يا يك قريه يا يك شهر يا يك مملكت بمنزله اعضاى يكديگرند كه تماما يك نوع ارتباط و اتصال معنوى حقيقى به يكديگر دارند كه در تمام زندگانى و جلب منافع و دفع مضار كمال احتياج را به هم دارند .\r\n بنى آدم اعضاى يكديگرند * كه در آفرينش ز يك گوهرند \r\n چه عضوى به درد آورد روزگار * دگر عضوها را نماند قرار \r\nاين مطلب چندان محتاج به اقامهء دليل نيست همين احتياج است كه باعث اكتساب حرف و صنايع شد همين احتياج است كه تشكيل عائله و خانوادها را نمود ، همين احتياج بنى نوع انسانرا مجبور بمراوده و معاشرت با يكديگر نمود ،\r\nبالجمله ارسال رسل ، و انزال كتب ، و تأسيس اساس شريعت و تقنين قوانين و اديان ، همه به واسطهء همين احتياج بود .\r\n حكمتى كه حق نمود از ازدواج * كشت پيدا از نياز و از لجاج \r\n آب را بر سر زنى سر نشكند * خاك را بر سر زنى سر نشكند \r\n كر تو مىخواهى كه سر را بشكنى * آب را و خاك را بر هم زنى \r\nبسم اللّه تعالى\r\n\r\nبقيهء مواعظ جناب آقا سيد جمال الدين در حقوق « 1 »\r\nعرض كردم خدمت آقايان خودم حفظهم اللّه تعالى كه بنى نوع انسان در تعيش و زندگانى\r\n\r\n\r\n","description":"","footnote":"\r\n( 1 ) - از شماره بيستم مورخ چهارشنبه ، 18 رجب 1325 .\r\n","page_name":" 175 ","page_number":203},
  {"content":"\r\n\r\nمحتاج به يكديگرند و چونكه دو قوه در تمام افراد انسان بلكه حيوانات خلق شده است كه لازمه بقاى انسان است كه اگر اين دو قوه نبود در خلقت ناقص بودند ، شهوت و غضب كه اگر اين دو قوه در انسان نباشد ناقص الخلقه است . شهوت از براى جلب ملايم است ؛ غضب از براى دفع مضار . و چون اين غريزه در تمام افراد انسان خلق شده است الا ما شذ و ندر على هذا بر يكديگر ظلم و تعدى روا مىدارند . پس يك قانونى بايد در ميان مردم باشد كه حافظ حدود و حقوق تمام افراد باشد . يعنى حد هركس را معين كرده باشد ، و از براى تمام مردم حقوقى ثابت نموده باشد .\r\nاين مطلب خيلى واضح است ولى بايد براى اينكه همه خوب بفهميم قدرى بسط و شرح بدهيم . آخر آقا جانم ، وقتى كه دانستى بنى نوع انسان محتاج به همديگرند ، و دانستى كه تمام افراد دو قوه دارند يكى شهوت و يكى غضب ، پس معلوم است هركس در دار دنيا زورش برسد مىخواهد هرچيز خوبى كه مىبيند جذب كند به سوى خودش . اگر كسى زن خوبى دارد ، اگر كسى العياذ باللّه بچهء خوبى دارد اين مرد قاهر ظالم جذب مىكند به سوى خودش .\r\nاگر يك باغ خوبى در شهر سراغ مىكند به هرتدبيرى باشد غصب مىكند . اگر يك دهى پهلوى ملك اين ظالم است بايد تصرف كند . همين قسم هم در مقام غضب به محض اينكه از يك نفر جزيى تغيرى پيدا كرد محض اطفاء حرارت غضبيه آن بيچاره را چوب مىزند ، گوش مى - برد ، دماغ مىبرد ، سرش را مىبرد . خفه مىكند . به دار مىكشد . دم توپ مىگذارد . شقه مىكند . چنان كه در تواريخ ايران مملو است اقسام ظلمهايى كه سلاطين و حكام ظلم و جور نسبت به رعاياى خود منظور مىداشتند . اگر طفل رقاصى در حضورشان خوب نمىرقصيد حكم مى - كردند آن طفل را سرنگون در چاه كنند . اگر سرناچى بد سرنا مىزد حكم مىكردند سرنا را به ماتحتش كنند . گاهى بعضى از مظلومين را حكم مىكردند به بيضتين بياويزند . گاهى مغز سر مظلوم را خمير مىگرفتند و سرب را داغ مىكردند به مغز سرش مىريختند . سبحان اللّه آدم را در ديگ مىجوشانيدند يا در تنور آتش مىسوزانيدند ! اگر يك حاكمى شاطر دكان نانوايى را زنده زنده در تنور مىانداخت مردم او را دعا مىكردند كه چقدر خوب حاكم عادلى است ؛ يا قصاب را بواسطهء كم‌فروشى به قناره مىكشيدند . آقا جانم ، خداوند انبيا عليهم السلام را فرستاد براى رفع اين‌گونه ظلمها . يعنى رفع مطلق ظلم . به اين معنى كه قانونى قرارداد از براى اينكه هركسى تكليفش معلوم باشد . معنى حقوق همين است كه اين قسم نيست كه پدر و مادر تنها بر فرزند حق دارند ، بلكه فرزند هم بر پدر و مادر حق دارد . يا مثلا مولى و آقا بر - غلام و كنيز خود حق دارند بلكه غلام و كنيز هم بر مولى و آقاى خود حق دارند . يا مثلا سلطان بر رعيت خود ذى حق است ، بلكه رعيت هم بر سلطان ذيحق است . يا تصور كنيد كه عالم و ملا بر عوام الناس حق دارند ، بلكه عوام الناس هم بر علما حق دارند . از اين بالاتر عرض كنم شما تصور مىكنيد پيغمبر صلى اللّه عليه و آله ، يا امام عليه السلام بر رعيت حق دارند همين قسم هم هست آنها بسيار حق بر گردن شيعيان خودشان دارند اما از اين طرف شما هم بر پيغمبر صلى اللّه عليه و آله و بر ائمه خودتان حق داريد . مجملا هيچ‌كس نيست كه در دنيا حقى به كسى\r\n\r\n","description":"","footnote":"","page_name":" 176 ","page_number":204},
  {"content":"\r\n\r\nداشته باشد مگر اينكه آن‌كس هم به او حق دارد ، و اين حق مختص به مسلمان نيست بلكه حقوق بر دو قسم است : حقوق اسلاميت ، و حقوق انسانيت و آدميت . همين‌قدر كه يكى آدم شد يعنى جزو بنى نوع انسانست ، اين آدم بر افراد بشر حق دارد . مخصوصا كه در ذمه اسلام باشد و رعيت ايران باشد . حالا خوب است براى شما اين خطبه امير المؤمنين عليه السلام را كه در نهج البلاغه است بخوانم تا درست مطلب را بفهميد كه صريحا امام مىفرمايد همان حقى را كه والى به رعيت دارد مثل همان حق را هم رعيت بر والى دارد .\r\nاما بعد فقد جعل اللّه لى عليكم حقا بولاية امركم و لكم على من الحق مثل لى عليكم فالحق اوسع الاشياء فى التواصف و اضيفها فى التناصف لا يجرى لاحد الا جرى عليه و لا يجرى عليه الاجرى له ولو كان لاحد ان يجرى له و لا يجرى عليه لكان ذلك خالصا للّه سبحانه دون خلقه لقدرته على عباده و لعدله فى كل ما جرت عليه صروف قضائه و لكنه جعل حقه على عباده ان يطيعوه و جعل جزائهم عليه مضاعفة الثواب . حاصل ترجمه كلمات بلاغت آيات اينكه همان قسمى كه من بر شما حق دارم به واسطهء ولايت بر شما ، همان قسم هم شما بر من حق داريد . بعد مى - فرمايد در مقام قول همه‌كس دعوى حق و اداى حق مىكند اما در مقام عمل بسيار مشكل است كسى بتواند به طريق عدل در ميان مردم رفتار كند و حق هرذى حقى را به صاحبش برساند .\r\nو هيچ نمىشود كه از براى يك نفر حقى بر ديگرى باشد مگر اينكه اين ديگرى هم حق دارد ؛ و اگر بنا بود كه يك نفر در عالم بر سر مردم حق داشته باشد ولى مردم هيچ حقى به او نداشته باشند آن يك نفر ذات مقدس حضرت احديت بود كه معلوم است خداوند و خالق است و تمام حقوق را او بر بندگانش دارد و احدى بر خداوند حقى ندارد . مع ذلك خداوند تعالى بر ذات مقدس خودش واجب و لازم فرموده است كه با بندگان خودش به طريق مرحمت و بخشش و مغفرت رفتار بفرمايد . قال اللّه تعالى فى سورة الانعام :  كَتَبَ رَبُّكُمْ عَلى نَفْسِهِ الرَّحْمَةَ أَنَّهُ مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِهِ وَ أَصْلَحَ فَأَنَّهُ غَفُورٌ رَحِيمٌ  « 1 » و اعظم ما افترض سبحانه من تلك الحقوق حق الوالى على الرعيه و حق الرعيه على الوالى فريضة فرضها اللّه سبحانه لكل على كل فجعلها اللّه نظاما لالفتهم و عزا لدينهم فليست تصلح الرعيه الا بصلاح الولاة و لا تصلح الولات الا باستقامة الرعيه فاذا ادت الرعيه الى الوالى حقه و ادى الوالى اليها حقها عز الحق بينهم و قامت مناهج الدين و اعتدلت معالم العدل و جرت على اذلالها السنن فصلح بذلك الزمان و طمع فى بقاء الدوله و يئست مطامع الاعدا و اذا غلبت الرعية واليها و احجف الوالى برعيته اختلف هنالك الكلمه و ظهرت معالم الجور و كثر الادغال فى الدين و تركت محاج السنن فعمل با لهوى و عطلت الاحكام فهنالك تذل الابرار و تعز الاشرار مىخواهم خدمت شما عرض كنم تمام مطالبى را كه حكما و صاحبان علم حقوق در كتب خود تدوين كرده‌اند حاصل فرمايش امير - المؤمنين عليه السلام است كه حاصل مضمون بلاغت مشحونش اينست كه همان قسمى كه ولات و سلاطين بر رعايا حق اطاعت و فرمانبردارى دارند همان قسم رعايا هم بر سلاطين حق عدالت\r\n\r\n\r\n","description":"","footnote":"\r\n( 1 ) - آيهء 54 از سورة الانعام سورهء 6 .\r\n","page_name":" 177 ","page_number":205},
  {"content":"\r\n\r\nدارند . اگر سلطان به حق خودش با رعيت رفتار كرد و به طريق عدالت رفتار كرد و رعيت هم به حق خودش عمل كرد و سر از اطاعت سلطان نپيچيد آن‌وقت مملكت آباد مىشود و راه راست معلوم مىشود . و دين خدا رواج مىگيرد ، و دست دشمنان دين و دولت از رخنه كردن در بنيان دين و تخريب اساس سلطنت كوتاه مىشود ، و كسى نمىتواند به هواى نفس عمل كند .\r\nبه عكس اگر سلطان به وظيفهء خودش عمل نكرد و ظلم كرد و به طريق عدالت با رعيت رفتار نكرد و رعيت هم به وظيفهء خود عمل نكرد و اطاعت سلطان ننمود لازمه اين دو مخالفت اينكه مملكت خراب مىشود و طمع اجانب در تصرف مملكت زياد مىشود ؛ و هركس به هواى نفس خود عمل مىكند و دين خدا ضعيف مىشود . بالجمله باعث هرج‌ومرج و اختلال كار ملك و ملت مىشود .\r\nمثل اينكه تمام شماها تا پارسال در تمام شهرهاى ايران صدق فرمايش امام عليه السلام را به رأى العين مشاهده مىكرديد و تمام سببش همين بود كه نه سلطان به حق خودش رفتار مىكرد و نه رعيت به حق خودش عمل مىكرد . از طرف حكام و اولياى دولت عدالت نبود ، و از طرف رعيت و عموم ملت اطاعت .\r\nاين بود كه كار مملكت يكسره ضايع و هرج‌ومرج بود . هركس چهار نفر نوكر داشت و صبح زودتر از خواب بيدار مىشد حاكم و فرمانفرما بود . در واقع ملوك الطوائف بود . هر كس مال هركس را مىخواست مىخورد ، و به هركس زورش مىرسيد تحكم مىكرد . نه كسى در حياتش آسوده بود و نه كسى بعد از مردنش . بزرگان هرشهرى در آن شهر وارث اموال مردم بودند . به قسمى كار ايران هرج‌ومرج بود كه همسايگان جنوبى و شمالى سالهاى سال بود ايران را ملك خود مىدانستند .\r\nبسم اللّه الرحمن الرحيم\r\n\r\nبقيهء مواعظ آقاى آقا سيد جمال واعظ در معنى حقوق « 1 »\r\nعرض كردم خدمت آقايان خودم حفظهم اللّه تعالى كه تمام افراد مسلمين بر گردن يكديگر حقوقى دارند بلكه هرانسان صاحب حق است به اين معنى كه شخص جنابعالى تا در خانهء خودت تنها نشسته‌اى و كسى پهلوى شما نيست ، هرقسم دلت بخواهد مىتوانى بنشينى . بخوابى برهنه باشى ، فرياد بزنى ، قمه در دستت بگيرى ، به هرطرف ميل دارى بگردانى ، دور سر خودت بگردانى ، دور سر خودت چرخ بدهى ، تفنگ بيندازى ، شش‌لول دربكنى ، همه چيز را مختارى ، كسى نمىتواند ترا منع بكند كه چرا فرياد مىزنى چرا برهنه شده‌اى چرا تفنگ مىاندازى .\r\nاما وقتى كه چند نفر شديد آن‌وقت حقوقى اينجا پيدا مىشود از براى طرفين ، يعنى آن وقت نمىتوانى برهنه بشوى ، چون‌كه ناظر محترم در كار است ، اگر باعث اذيت رفيقت باشد نمىتوانى فرياد بكنى . آن‌وقت نمىتوانى قمهء خود را برهنه كنى و اشاره به شكم رفيقت مثلا بكنى . نمىتوانى شش‌لول طرف رفيقت رها كنى . بعبارة اخرى حالا شما چونكه تنها نيستى\r\n\r\n\r\n","description":"","footnote":"\r\n( 1 ) - شمارهء 21 مورخ پنج‌شنبه سوم شعبان 1325\r\n","page_name":" 178 ","page_number":206},
  {"content":"\r\n\r\nبايد از حكم و حد قانون تجاوز كنى . ديگر نمىتوانى بگوئى الناس مسلطون على اموالهم و انفسهم . من مختارم ، دلم مىخواهد هركارى كه دلم مىخواهد مىكنم ، جواب مىدهند اين قاعده در وقتى هست كه باعث ضرر ديگرى نشود ، مثلا شما اگر يك خانه داشته باشيد در يك جاى خلوتى مثلا در بيابان ، آن‌وقت شما مختاريد هرقسمتى بخواهيد خانه خود را مىسازيد ، چاه در هركجاى خانه‌ات بخواهى حفر مىكنى ، درها و پنجره‌ها به هرطرف بخواهى باز مىكنى .\r\nاما وقتى كه اين خانه در محله باشد . و اطراف خانه‌ات خانه‌ها باشد ، آن‌وقت شما نمى توانيد چاه در بيخ ديوار خانه همسايه‌ات بكنى ، نمىتوانى درى يا پنجره‌اى به طرف خانه همسايه‌ات باز كنى ، اگرچه پشت ديوار خانه‌ات حريم خانهء شما است . اگر معبر عام باشد نمىتوانى پشت خانه خودت چيزى بسازى و معبر عام را ضبط كنى .\r\nحالا مىفهميد كه چرا محتكر ملعون است ؟ به جهت اينكه اين گندمى كه او انبار كرده است و حبس نموده است اگرچه ملك او است و او صاحب گندم است و لكن خداوند فرموده است بيشتر از قوت سال خودت ذخيره مكن . اين حق تمام افراد مسلمانان است كه در اين شهر هستند .\r\nشما ايرانيان تا پارسال اصلا نمىدانستيد كه شما رعايا هم در اين آب و خاك وطن عزيزتان كه اسمش ايران است صاحب حق مىباشيد ، بلكه به عكس يقين داشتيد كه تمام اين حقوق مختص است به اعيان و اشراف و وزرا و امرا و علما و بزرگان . و اعتقاد شما اين بود كه همين قسم كه خداوند انعام و چهارپايان را از براى منفعت بنى نوع انسان خلق فرموده است ديگر گوسفند و شتر و گاو و الاغ و اسب هيچ ملاحظه‌اى در خلقت آنها نشده است مگر فقط محض آسايش و راحتى و آسودگى بنى نوع انسان ، همين قسم خيال مىكرديد كه در خلقت شماها هم خداوند هيچ غرضى نداشته است مگر آسايش و راحتى و آسودگى اين اعيان و اشراف و رؤسا .\r\nقال اللّه تعالى    أَ وَ لَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً فَهُمْ لَها مالِكُونَ وَ ذَلَّلْناها لَهُمْ فَمِنْها رَكُوبُهُمْ وَ مِنْها يَأْكُلُونَ وَ لَهُمْ فِيها مَنافِعُ وَ مَشارِبُ أَ فَلا يَشْكُرُونَ    « 1 »\r\nحاصل ترجمهء آيه وافى هدايه شايد اينست كه خداوند مىفرمايد ما خلق فرموديم از براى راحت بنى نوع انسان چهارپايان را كه انسان مالك آنها بشود ، و چهارپايان را ذلول و رام كرديم از براى انسان . بعضى از آنها را سوار مىشوند ؛ بعضىها را از گوشتشان مىخورند ؛ بعضىها را از شيرشان مىخورند ؛ بعضىها را از پشمشان منفعت مىبرند ؛ بلكه يك حيوان را هم سوار مىشوند هم از گوشتش مىخورند هم از شيرش مىدوشند ، هم از پشمش لباس مىدوزند ، مثل شتر . حالا اين اربابها خوب است وقتى كه اين آيه را مىخوانند متذكر شوند كه علاوه بر انعام خداوند اين رعاياى بيچاره را كانه از براى آنها خلق كرده است ، و آيهء  أَنَّا خَلَقْنا لَهُمْ مِمَّا عَمِلَتْ أَيْدِينا  رعايا  فَهُمْ لَها مالِكُونَ .  منزه است پروردگارى كه خلق كرده است از براى اين اعيان و اشراف و اربابها رعايا را كه اين اربابها نسبت به رعاياى خودشان مثل همان بنى نوع\r\n\r\n\r\n","description":"","footnote":"\r\n( 1 ) - آيه‌هاى 71 ، 72 و 73 سورهء يس سورهء 36\r\n","page_name":" 179 ","page_number":207},
  {"content":"\r\n\r\nانسانست نسبت به چهارپايان   وَ ذَلَّلْناها لَهُمْ فَمِنْها رَكُوبُهُمْ وَ مِنْها يَأْكُلُونَ وَ لَهُمْ فِيها مَنافِعُ وَ مَشارِبُ ،   شما را به حق خداوند ملاحظه كنيد ببينيد همين قسم هست يا خير كه اين بيچاره رعيت سال دوازده ماه خدمت مىكند ، جان مىكند ، آفتاب مىخورد ، سرما مىخورد ، گرما مىخورد ، پدرش درمىآيد ، بىخوابى مىكشد ، زمين را شخم مىكند ، گندم را مىپاشد به زمين ، آب يارى مىكند ، درو مىكند ، بوجارى مىكند گندم را مىكوبد ، همين كه گندم را خرمن كرد يك وقت نوكر ارباب با فراش ديوانى حاضر مىشود اولا از پنج خروار گندم چهار خروار حق ارباب است يك خروار حق رعيت . از اين يك خروار بايد ماليات ديوانى را بردارد . بعد هم يك خروار رعيت اصلا هفتاد من اگر باشد بعد هم مىگويد چهل من مساعده گرفته ، مختصر يك قسمى حساب براى اين بيچاره رعيت مىسازد كه يك چيزى هم بده‌كار مىشود . آنوقت اين بدبخت بعد يك سال زحمت حالا بايد خودش و عيالش با بدن برهنه و عريان تا آخر سال نان ارزن بخورد ، حالا شما به‌بينيد كدام چهارپايى و كدام گاو و گوسفندى اين قسم مداخل براى صاحبش دارد .\r\nحالا اين تقصير از كيست ، اين تقصير به اعتقاد من از خود رعيت است كه مثل گوسفند در خواب غفلت است و اصلا خبر از حقوق خودش ندارد اصلا نمىداند كه در نزد عدل پروردگار اين رعيت با اربابش هيچ فرقى ندارد . هردو بنده يك خدا و امت يك پيغمبرند . چونكه نمىفهمند لازمه اين جهل همين است چنانچه خداوند در قرآن مىفرمايد اعوذ باللّه من الشيطان الرجيم  وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ .  « 1 »\r\nظاهر آيه شايد معنيش اينست كه بدرستى و تحقيق كه خلق فرموده‌ايم از براى جهنم بسيارى جن و انس را . آن اشخاص كيستند ؟ مردمانى هستند كه از براى آنها دلهايى است كه حق را نمىفهمند ، و گوشهاييست كه حق را نمىشنوند ، و چشمهائيست كه حق را نمىبينند .\r\n چشم باز و گوش باز و اين عمى * حيرتم از چشم‌بندى خدا . \r\nعجب اينست كه خداوند نمىفرمايد چشم و گوش آنها را ، بلكه مىفرمايد چشم دارند اما نمىبينند ، و گوش دارند اما نمىشنوند . آن‌وقت مىفرمايد :  أُولئِكَ كَالْأَنْعامِ بَلْ هُمْ أَضَلُّ  اينها هستند مثل چهارپايان بلكه از چهارپايان هم گمراه‌تر هستند . حالا صريح ملاحظه بفرمائيد كه خداوند آن طايفه را تشبيه به چهارپايان فرموده است . خوب ديگر شما چه توقع داريد از اين مردم اگر يكى از شما هرقدر هم آدم خوبى باشيد در بيابان يك گوسفند به‌بينيد مىچرد بيصاحب ، هيچكس نيست مؤاخذه بكند . يقينا اين گوسفند را مىگيريد و قصد تمليك مىكنيد . پشمش را شيرش را ، كوشتش را ، بره‌اش را ، همه را تصرف مىكنى . من نمىدانم از غفلت ايرانى چه بگويم ، از جهل ايرانى چه بنويسم . شده است سى كرور جمعيت از شاه تا رعيت همه در خواب غفلت . اينكه مىگويند ملت حيه و ملت ميته معنيش همين است . ملت حيه يعنى زنده ؛ يعنى بيدار ؛ يعنى صاحب حس انسانيت ؛ كه تمام افراد مملكت همه عارف و آگاه بحقوق شخصى و حقوق ملى خودشان\r\n\r\n\r\n","description":"","footnote":"\r\n( 1 ) - آيهء 179 از سورة الاعراف ، سورهء 7\r\n","page_name":" 180 ","page_number":208},
  {"content":"\r\n\r\nهستند . احدى از داخل و خارج جرأت ندارد دست تعدى و پاى نخطى به طرف حقوق آن ملت دراز كند مثل ترانسواليها ، مثل ژاپونيها ، كه تمام ملت حتى زنان و دختران از بذل جان و مال و ريختن خون خودشان در راه حفظ حقوق قوميت و مليت خود دريغ ندارند . به عكس مال ميته كه تمام افراد ملت از اعلى و ادنى رئيس و مرؤس ، شاه تا رعيت ، هربلايى كه بر سرشان بيايد ، هرخللى كه به مليت و شرف قوميتشان وارد بيايد اصلا ملتفت نيستند . مثل مرده كه هركس هر بلايى بر سرش بياورد نمىفهمد .\r\nشما را به حق خدا قدرى تصور بفرمائيد و ببينيد كه از ما ايرانيان بدبخت‌تر و جاهلتر خداوند ديگر بنده‌اى دارد ! كه الان مدت يك سال است در تمام روزنامه‌هاى عالم مىنويسند كه انگليس و روس مىخواهند در سر ايران و افغانستان و تبت معاهده‌اى قرار بدهند . ما مردم ايران هم اين روزنامه‌ها را مىخوانيم و اين عبارت را هم مىبينيم . در اين مدت يكنفر پيدا نشد كه فرياد كند بابا چه خبر است مگر ايرانيها مرده‌اند كه شما بر سر تقسيم مملكتشان با يكديگر عقد محبت و مودت مىبنديد ، چرا يك نفر هست كه همان يكى است كه مربى ايرانيان و حافظ حدود و حقوق تمام ملت بدبخت بيچاره ايرانى است . جناب مستطاب شريعتمدار ثقة الاسلام مروج الاحكام آقاى مؤيد الاسلام ادام اللّه تعالى ايام افاضاته و افاداته كه همين در روزنامهء مقدس ملى خودش حبل المتين فرياد مىزند كه اى ملت غافل ايران ، اى پادشاه اسلام ، اى وكلاى ملت ، اى اشخاصى كه سى كرور ملت بيچاره ايرانى شما را از ميان خودشان انتخاب كرده‌اند و سعادت آتيه و حفظ حقوق مليت خودشان را از شما اميدوارند ، چرا اصلا در اين فكر نيستيد . چرا ملتفت اين مطلب بزرگ نمىشويد ، واقعا خيلى قضيهء غريبى است كه يكى زنده است دو نفر همسايه مىآيند مىنشينند خانه‌اش را ميان خودشان قسمت مىكنند . حالا اين كس را نمىشود گفت زنده است ، اين مرده است . ما ملت ايرانى هم مرده‌ايم ، مبعوثان وكلاى ما هم مثل خودمان مىباشند اگرچه در ميان وكلا و جلساى مجلس مقدس شوراى ملى شيد اللّه اركانه هستند اشخاصى كه الحق و الانصاف سبب افتخار ملت ايران هستند . آنچه يك نفر وكيل يك ملت لازم دارد از دانايى معرفت و قوت قلب و تدين حقيقى و ملت‌خواهى و وطن‌پرستى همه را دارا هستند . اما اينها بسيار كم‌اند و قليل من عبادى الشكور ، اما بسيارى از وكلا بيچاره‌ها صاحب مرتبه عقل هيولائى مثل لوحى ساده كه همهء اشكال را قبول مىكنند راى جناب مولانا مطابق راى جناب رئيس است ، تاراى رئيس چه اقتضا كند . بيچاره پنجاه سال يا كمتر يا بيشتر از عمرش گذشته است همه را عادت كرده است در حضور بزرگان مملكت خواه از علما باشد خواه از اركان و وزرا با دو زانوى ادب بنشيند و دستهايش از عبا بيرون بياورد و همى تصديق بلا تصور كند . بلى قربان ، بلى قربان . اين بيچاره حالا آمده است در مجلس شوراى ملى وكيل شده است . خيال مىكند اينجا هم دربار دولتى يا محكمه قضاوت آقا است . هرچه را جناب رئيس يا يك نفر از وزراى مسئول يا يك نفر كه از اين وكيل متشخص‌تر است رأى بدهد اين بيچاره بجز بله قربان هيچ رايى ندارد .\r\nمن يك وقت در كتب حكما مىخواندم كه مىگفتند بالاى فلك اطلس كه فلك الافلاك است لا خلا و لا ملا ، يعنى مىگويند فوق فلك اطلس نه پر است نه خالى است . من با خودم تصور مىكردم اين\r\n\r\n","description":"","footnote":"","page_name":" 181 ","page_number":209},
  {"content":"\r\n\r\nچگونه مىشود كه يك چيزى هم نه خالى باشد هم نه پر ، بعبارة آخرى نه بتوان گفت خالى است نه بتوان گفت پر است ، تا اينكه به حمد اللّه تعالى چشمم به زيارت مجلس مقدس شوراى ملى روشن شد ديدم اين مجلس ما فوق فلك اطلس و محدد الجهات است لا خلاء و لا ملاء نه پر است نه خالى است .\r\nبه حسب ظاهر گوش تا به گوش وزرا ، علما ، تجار ، كسبه شاهزادگان ، طلاب وكلاى تمام ولايات مبعوثان ملت قديمهء ايران نمايندگان بيست و پنج گرور جمعيت همه جابجا نشسته متصل صداى زنگ جناب رئيس است كه شنيده مىشود ، هيچكدام فرصت نمىدهند كه كلام ديگرى تمام شود ، اما به حسب معنى غير از چند نفر معدودى كه آنها هم مستهلكند در جنب قدرت و عظمت سايرين مجلس در واقع خالى است .  صُمٌّ بُكْمٌ عُمْيٌ فَهُمْ لا يَعْقِلُونَ \r\nيكى مىگويد ما قرآن داريم ، ديگر قانون اساسى مىخواهيم چكنيم ! يكى فرياد مى زند اين ملت مگر نه ما را وكيل خودشان كرده‌اند ديگر چه حق مداخله در كار دارند . يكى مى گويد حبل المتين چه حق دارد كابينه وزرا را راى مىدهد و تعيين مىكند ، يكى مىگويد روزنامه چه فايده دارد ، بايد تمام روزنامه‌ها را توقيف كرد . يكى مىگويد اين انجمن بازى چه چيز است . يكى مىگويد اين ملتى كه اين‌قدر وحشيند كه صدراعظم خود را بيرحمانه مىكشند من ديگر از امروز استعفا مىدهم .\r\n با كه گويم در همه ده زنده كو * سوى آب زندگى پوينده كو \r\nو اللّه العلى الغالب از غصه نزديك است هلاك شوم ، از خدا طلب مرگ مىكنم . تمام شماها مىدانيد كه من بدبخت بيچاره چقدر فرياد زدم ، از همه‌چيز گذشتم ، منتظر مرگ بودم اگر براى شما قسم بخورم كه من هيجده ماه در زمان عين الدوله شب كه مىرفتم خانه مىگفتم امشب مرا خواهند گرفت و حال اينكه زحمت من در جنب زحمات ديگران هيچ است ، مثل حضرت مؤيد الاسلام كه پانزده سال است در هزار فرسنگى نشسته و همى فرياد زد . از همه بالاتر از زحمات و صدمات دو نفر رؤساى روحانى و پدر ملت سيدين سندين و حجتين آيتين آقاى آقا سيد عبد اللّه و آقاى آقا ميرزا سيد محمد مد ظلهما تا وقتى كه اين مجلس مقدس برپا شد . حالا بايد مذاكرات و وضع داخله اين مجلس مقدس اسباب مضحكه خارجه شود ، باعث خجلت عقلاى مملكت شود .\r\nايها الناس ، صريحا به شما بگويم تا وضع داخله مجلس منظم نشود ، تا اقلا بيست نفر وكيل عالم صحيح درست متدين كه داراى علم حقوق باشند و عالم به مقتضيات عصر باشند ، بعبارة اخرى همه چيز تمام باشند پيدا نكنيم كار مجلس مقدس ما همين قسم خراب است ، و تمام عقلاى عالم بر ما مىخندند ، و هرروزه ملت و دولت در زحمتند . من آنچه شرط بلاغ است با تو مىگويم ، ديگر شما خود مىدانيد . چرا بايد مثل حضرت اشرف آقاى احتشام السلطنه كسى را كه از روز اول جزو منتخبين محترم است و فعلا چند روز است در طهران تشريف دارند شما مردم جمع نشويد و برويد و از ايشان خواهش كنيد كه بروند مجلس و مشغول خدمات خودشان بوده باشند .\r\nالبته بايد اين كار را تعويق نيندازيد و اين وجود مقدس را مغتنم بشماريد و بهر ترتيبى كه مجلس مقدس و خودتان صلاح مىدانيد اين كار را فيصل كنيد .\r\n\r\n","description":"","footnote":"","page_name":" 182 ","page_number":210},
  {"content":"\r\n\r\nبسم اللّه الرحمن الرحيم\r\n\r\nبقيهء مواعظ جناب آقا سيد جمال الدين واعظ در معنى حقوق « 1 »\r\nاعوذ باللّه من الشيطان الرجيم بسم اللّه الرحمن الرحيم عرض كردم خدمت آقايان خودم حفظهم اللّه تعالى كه : تمام دردهاى بىدرمان ما ايرانيان بدبخت به واسطهء اين بود كه ما نمى - دانستيم حقوق داريم . خيال مىكرديم تمام حقوق ثابت است از براى متشخصين و معتبرين .\r\nديگر رعايا و فقرا هيچ حقى ندارند ، و حال اينكه به ضرورت عقل و نقل خداوند تبارك و تعالى تمام بنى نوع انسان را محترم و معزز خلق فرموده است ، و جز به حكم خداوندى كه اسمش قانون است احدى نمىتواند در مقام اضرار و ايذاء و اذيت احدى برآيد . حتى كافر را كه كافر حربى نباشد و اهل كتاب باشد بدون جهت نمىتوان اذيت كرد . خصوصا اگر در ذمهء اسلام و رعيت پادشاه اسلام باشد . اللّه اكبر ، آيا در قرآن مجيد و كلام مقدس پروردگار و اخبار پيغمبر ما صلى اللّه عليه و آله بعد از شرك باللّه بالاتر از ظلم بر بندگان خدا مىشود ؟ آيا شارع مقدس ما صلوات اللّه عليه هيچ معصيتى را اينقدر نهى فرموده است كه ظلم را نهى فرموده است . در سورهء انعام صريح مىفرمايد : اعوذ باللّه من الشيطان الرجيم  الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الْأَمْنُ وَ هُمْ مُهْتَدُونَ  « 2 » ظاهر آيه معنيش اينست كه اشخاصى كه ايمان آوردند به خدا و پيغمبر و روز قيامت و بعد از آن مخلوط نكردند ايمان خودشان را به ظلم يعنى در حق احدى ظلم نكردند ، اينها از عذاب قيامت ايمن مىباشند حالا شما ملاحظه كنيد كه ظلم كردن چه‌قدر معصيت بزرگى است كه خداوند در قرآن صريح مىفرمايد هركس مسلمان باشد و ظلم نكند خداوند او را مىآمرزد . خوب البته حالا شما خيال مىكنيد كه ما مسلمان مىشويم و ظلم هم نمىكنيم مىرويم بهشت . ديگر محتاج به نماز نيستيم . عرض مىكنم كسى كه نماز نمىكند ظلم به نفس خودش مىكند .\r\nمقصودم اينست كه تمام انبيا مبعوث شدند از براى اينكه راه خداشناسى را به بندگان خدا نشان بدهند و هم از براى رفع ظلم يعنى علت غايى از بعثت يكصد و بيست و چهار هزار پيغمبر نبوده است مگر معرفت اللّه ، و مگر رفع ظلم . خداوند قسم خورده است به ذات مقدس خودش كه از ظلم ظالم نمىگذرم : ( و عزتى و جلالى ، لا يجوز نتى ظلم ظالم و لو مسحة به كف و لطمة ما بين الشاة القرناء و الشاة الجماء ) .\r\nيعنى به عزت و جلالم قسم است كه از ظلم ظالم نمىگذرم اگرچه كسى يك سيلى آهسته به گوش ديگرى بزند يا گوسفند شاخ‌دارى به گوسفند بىشاخ صدمه بزند . پس تمام اين‌ها همه تقصير خودمان است . وقتى كه من و تو خوب شديم حكومت ما هم خوب مىشود . تا ما بديم حكومت ما هم بد است . شما خيال مىكنيد خوب يعنى كسى كه لباسش دراز باشد ؟ شما خيال مى كنيد خوب يعنى كسى كه عمامه بر سر داشته باشد ؟ يعنى كسى كه كفش سرپايى و نعلين زرد در پا كند ، خوب يعنى كسى كه ناخنهايش را هميشه حنا ببندد ؟ خير آقاجان ، رعيت خوب يعنى رعيت\r\n\r\n\r\n","description":"","footnote":"\r\n( 1 ) - شماره 22 مورخ يك‌شنبه بيستم شعبان 1325 .\r\n( 2 ) - آيهء 82 سورة الانعام\r\n","page_name":" 183 ","page_number":211},
  {"content":"\r\n\r\nعادل ، رعيت عادل يعنى ملتى كه عالم به حقوق ملى خودش باشد . يعنى ملتى كه از حدود و حقوق خودش تجاوز نكند ؛ به اين معنى كه عالم باشد هم به حقوق خودش هم به حقوق ديگران .\r\nشما ايرانيها چنان تصور مىكنيد كه پيشنماز بايد عادل باشد ؛ كسى كه در حضور او صيغهء طلاق جارى مىشود بايد عادل باشد ؛ و حال اينكه اين مطلب اشتباهست ، بلكه تمام ملت بايد عادل باشند ، اول كسى كه بايد عادل باشد شخص سلطان است بلكه شرط عمده سلطنت عدالت است .\r\nعلامهء مجلسى ، در بحار نقل مىفرمايد از حضرت رسول صلى اللّه عليه و آله كه : آن حضرت فرمود هركس برده نفر رياست داشته باشد روز قيامت او را مغلولا وارد صحراى محشر مى كنند . آن‌وقت رعايايش را هم حاضر مىكنند . از آنها مىپرسند كه اين شخص رئيس با شما در دار دنيا چه قسم سلوك مىكرد . اگر بگويد خوب سلوك كرد و به طريق عدالت رفتار نمود زنجيرش را باز مىكنند و مىفرستند به سوى بهشت . و اگر گفتند ما از او راضى نيستيم و ظلم مى كرد مىاندازندش برود به جهنم .\r\nپس معلوم شد كه سلطان بايد عادل باشد . حاكم بايد عادل باشد . ملا بايد عادل باشد .\r\nقال رسول اللّه صلى اللّه عليه و آله صنفان من امتى اذا صلحا صلحت امتى و اذا فدا فسدت امتى : دو صنف از امت من هستند اگر صاحب صلاح باشند امت من هم صاحب صلاح مىشوند ؛ و اگر اين دو صنف فاسد شدند امت من هم فاسد مىشوند : امرا و علما . پس معلوم شد كه عالم بايد عادل باشد ملا بايد متدين باشد . ملا بايد از خدا بترسد . شيخ بهائى اعلى اللّه مقامه در اربعين مىفرمايد : خداوند در قرآن مىفرمايد :  إِنَّما يَخْشَى اللَّهَ مِنْ عِبادِهِ الْعُلَماءُ .  هرعالمى كه از خدا بترسد آن عالم حقيقى است و هرعالمى كه از خدا نترسد دروغ مىگويد و عالم نيست . بعبارة اخرى نشانى عالم خوف از خداست و اگر از خدا نترسد دروغ مىگويد . مثلا طبيب بايد عادل باشد از خدا بترسد . معصيت خدا را نكند ، شرب خمر نكند ، چه معلوم است جان مردم به دست طبيب است . اگر طبيب عادل نباشد جان مريض در معرض خطر است . تاجر بايد عادل باشد . مى خواهم عرض كنم اهميت عدالت تجار از همه‌كس بيشتر است . اگر تاجر عادل نباشد و امين نباشد و امانت نداشته باشد همه كارها مختل مىشود . ثروت در مملكت پيدا نمىشود . بانك ملى تشكيل نمىشود . متصل بيچاره و كلا در مجلس مقدس فرياد مىكنند بانك ملى . يك نفر بايد حضور مبارك و كلا عرض كند آقايان ، بانك ملى وقتى تشكيل مىشود كه تاجر امين باشد . فعلا اطمينان ملت ايران از اين تجار مسلوب است . زمانى كه سلب امنيت شد از يك ملتى نسبت به تجار خودشان ، چگونه مىشود بانك ملى تشكيل داد . اين شركتها كه در ايران در دورهء اخيره تشكيل يافت سلب امنيت و اطمينان را از ملت نمود . مثل شركت عمومى ، شركت اسلامى ، شركت صفائيه ، شركت محموديه ، كمپانيه عمومى ، و غيره و غيره . بانك ملى يعنى خزينهء ثروت ملت ؛ بانك ملى يعنى نمايندهء ثروت ملت ؛ بانك ملى يعنى حافظ شرف ملى ، بانك ملى يعنى حافظ حقوق ملى يك مملكت ؛ بانك ملى يعنى حافظ حدود مملكت ؛ بانك ملى يعنى حافظ استقلال ، سلطنت ؛ بانك ملى يعنى رافع احتياج ملت از اجانب ؛ بانك ملى يعنى ظاهركننده معادن مملكت ؛ بانك ملى يعنى بروزدهنده ثروت ملت ؛ بانك ملى است كه باعث تسطيح طرق و شوارع مىشود ؛ به واسطه\r\n\r\n","description":"","footnote":"","page_name":" 184 ","page_number":212},
  {"content":"\r\n\r\nبانك ملى است كه راه‌آهن ساخته مىشود . به واسطهء بانك ملى است كه قوه‌ها و استعدادات خدا دادهء ملت به مقام فعليت مىآيد ؟ به واسطهء بانك ملى است كه فابريكها و كارخانجات ساخته مىشود . مجملا بانك ملى يك لفظ است به جاى هزار معنى . بانك ملى يعنى كليد در گنج تمام سعادتهاى ملت ، و نجات‌دهندهء ملت ايران از ننگ ، و فقر و فلاكت و احتياج و استقراض از اجانب .\r\nبانك ملى يعنى طبيب حاذق امراض مزمنه ؛ بانك ملى يعنى دواى تمام دردهاى بىدرمان .\r\n مرحبا اى بانك خوش سوداى ما * اى طبيب جمله علتهاى ما \r\n اى دواى نخوت و ناموس ما * اى تو افلاطون و جالينوس ما \r\nاما اين مطلب را هم خودتان از من بهتر ميدانيد كه اين بانكى كه در ابتدا چند نفر از تجار محترم ما خيال داشتند تشكيل كنند اين بانك ملى نبود بلكه اين بانك شخصى بود و بانك ملى از اسمش معنايش مفهوم مىشود ، مثل مجلس شوراى ملى ، يعنى اين بانك اختصاص به اشخاص معين ندارد ، اين بانك صراف‌خانه تمام ملت است ، چگونه مجلس شوراى ملى عبارت است از مجلسى كه در آن مجلس نماينده تمام از عموم طبقات و شهرها حاضر باشند و رأى بدهند ، و عموم ملت هم علاوه حق نظارت و حفظ حدود و حقوق اين مجلس را دارند . همين قسم است بانك ملى اولا بايد از طرف عموم ملت و تمام شهرها مردمان صحيح متدين خبره با اطلاع با كثريت آراء با ترتيب صحيح انتخاب شوند ، كه اجزاء بانك و كارگذاران اين صراف‌خانه ملى باشند . ثانيا تمام اهالى ايران حق نظارت دارند ، يعنى آنها كه سهيم و شريكند ؛ و شرطى كه از همه شروط واجب‌تر است يعنى اگر اين شرط نباشد بانك تشكيل نمىشود بايد يك نفر معلم و چند نفر اجزاء از قبيل دفتردار و تحويلدار و غيره از دول بىطرف طلب كنيم تا اينكه شالودهء كار را از روى اساس محكم و قانون صحيح و ترتيب علمى بريزند ، مخصوصا اين اشخاص اگر جماعت زردشتيان و فارسيان مهاجر به هندوستان باشند البته بهتر است ، چه معلوم است جماعت فارسيها اصلا ايرانى و ايرانىنژاد و طالب ترقى ايران هستند . علاوه خودشان هم صاحب مكنت بسيار هستند .\r\nتمام شما ديديد كه در ابتداى كار چگونه تمام ملت با يك شور و هيجان مخصوص اقدام به اين امر خير كردند وقتى كه حقير بالاى منبر اظهار نمودم زنها از بذل گوشواره و دست برنجن مضايقه ننمودند ، طلاب علوم دينيه كتابهاى خود را فروخته و شريك شدند ، اما با هزار تأسف يك‌مرتبه ملتفت شدند كه اين بانك بانك ملى نيست . بلكه چند نفر از تجار از براى پيشرفت پلتيك شخصى خود و حفظ حدود خودشان مىخواستند يك بانك شخصى به اسم بانك ملى تشكيل بدهند . بدون اساس صحيح و قانون محكم علمى ، اين بود كه ملت هم از آن جوش‌وخروش افتادند و اقدام نكردند . ولى اميدواريم بحسن توجه اين رئيس تازه جناب . . . . احتشام السلطنه عن قريب اهتمام بفرمايند كه با اساس علمى و قانون درست به همان ترتيبى كه خودشان خيلى بهتر از ما مىدانند معلم و اجزاء عالم از خارج بياورند و يك صرافخانه ملى حقيقى كه اصلا وجود اشخاص معين در او مدخليت نداشته باشد تشكيل بدهند ، آن‌وقت من بنده سيد جمال الدين كه خادم اين ملت نجيب هستم از طرف عموم ملت بر عهده مىگيرم كه به خواست پروردگار در همين ماه\r\n\r\n","description":"","footnote":"","page_name":" 185 ","page_number":213},
  {"content":"\r\n\r\nمبارك رمضان هرقدر وجه و سرمايه خواسته باشند جمع كنم ، به شرط اينكه كار از روى صحت باشد ، ايها الناس ، من مكرر خدمت شما عرض كرده‌ام حالا هم عرض مىكنم ما مردم ايران جاهليم ، بدون معلم و مربى و استاد هيچ كار ما درست نمىشود .\r\nبفرمايش جناب . . . . . . پرنس ملكم خان اگر ما خواسته باشيم يك كارخانه كبريت سازى تشكيل بدهيم بدون معلم خارجه محال است . اگر خواسته باشيم يك كارخانه ريسمان سازى بسازيم مسلما محتاجيم به يك نفر معلم خارجه . اگر بخواهيم يك كارخانه چلوار بافى تشكيل بدهيم بدون معاونت يك نفر معلم خارجه محال است و قس على هذا تمام كارها ، اما مى خواهيم يك بانك ملى تشكيل بدهيم بدون معلم ، و اين نمىشود . حالا يك گريز هم بزنيم آيا اداره كردن يك وزارت‌خانه دولتى به قدر يك كارخانه صابون‌پزى علم لازم ندارد ؟ چگونه ما ايرانيها بدون معلم خارجه نمىتوانيم يك قوطى كبريت فرنگى بسازيم و يا يك عدد قورى يا استكان يا يك لامپا بسازيم ؟ لا بد محتاج به معلم خارجه هستيم ، اما از براى اداره كردن وزارت ماليه يا وزارت‌خانه عدليه و غيره اصلا وزراى ما محتاج به علم خارجه نيستند ، خدا شاهد است اين وزراى ما خيلى بىانصاف هستند . از براى گلخانه‌هاى خودشان گل‌كار از خارجه مى آورند و در ماه هزار تومان و دو هزار تومان مواجب مىدهند ؛ از براى مشق پياده‌نظام معلم و مشاق خارجه مىآورند ، اما از براى ترتيب دخل‌وخرج مملكت و ادارهء ماليه عقل خودشان را كافى مىدانند ، مختصر اينستكه تا وزراى ما و مجلس مقدس از دول بىطرف مردمان عالم جلب نكنند محال است اين اداره‌هاى ما و اين وزارت‌خانه‌هاى هشتگانه مرتب شود . هرروز تقصير را به گردن اين وزير و آن وزير مىاندازيم ، هى اين كابينه را عوض مىكنيم و كابينه ديگر را به جايش نصب مىكنيم ، اما اگر اداره مرتب باشد و چرخ راه بيفتد هركس مدير باشد كارخانه را مىگرداند ، يك نكته كوچك هم هست كه بايد عرض كنم ، اگر بگوييد ترتيب هراداره و قانون هروزارت را از روى قانون‌هاى خارجه ترجمه مىكنند عرض مىكنم اين هم ناقص است ، مثل اينكه كسى بگويد بچه‌هايى كه مىخواهند طبيب بشوند محتاج به درس خواندن و معلم نيستند . ما از براى آنها بعضى از كتب طبيه خارجه را ترجمه مىكنيم از روى همان كتاب رفتار كنند . هرعاقلى مىداند اين حرف بىمعنى و ناقص است .\r\nبايد در نزد معلم صحيح درس خواند ، و مدتها مشغول عمل يدى و نسخه‌نويسى در نزد طبيب حاذق شد ، همين قسم وزير بايد درس بخواند و از طفوليت هم درس خوانده باشد ، هم در نزد استاد مشغول خدمت در آن اداره وزارتخانه بوده باشد ، بعبارة اخرى وزير مثل طبيب بايد ديپلم داشته باشد و با بصيرت باشد ، ديگر اين مطلب خيلى طويل الذيل است و امشب بس است .\r\n\r\nبقيهء مواعظ آقاى آقا سيد جمال الدين در معنى حقوق « 1 »\r\nبسم اللّه الرحمن الرحيم خدمت آقايان خود حفظهم اللّه عرض كردم كه خداوند از براى\r\n\r\n\r\n","description":"","footnote":"\r\n( 1 ) - شماره 23 مورخ پنج‌شنبه نهم رمضان 1325 .\r\n","page_name":" 186 ","page_number":214},
  {"content":"\r\n\r\nبندگان خودش حقوقى معين فرمود ، و تا زمانى كه عالم به حقوق خود نشوند و حقوق خود را استيفاء ننمايند ، از مراتب انسانيت و كمالات بشريت محروم خواهند ماند ، و هم چنان كه عرض كردم حقوق اقسامى دارد ، از جمله اين است كه كسى نتواند بر شما حكمى بكند و براى شما قانونى به ميل و غرض شخصى خود مقرر دارد ، و شما اهل ايران تا پارسال گذشته عالم به حقوق خودتان نبوديد و تصور مىكرديد كه هرحكمى دربارهء شما بشود لازم الاطاعه است خواه حكم به حق يا به غير حق ، و چنان چشم شما را بسته بودند و گوش شما را پنبه گذارده بودند ، زبان شما را بريده بودند ، كه نه چشمتان مىديد و نه گوشتان مىشنيد . اگر در ميانهء شماها هم يك نفر پيدا مىشد و مىگفت به چه جهت و از چه جهت و از چه راهى و به چه حقى ما مردم را عبد خود مى دانيد و هرچه مىخواهيد به سر ما مىآوريد ، فورا مفقودالاثر مىشد ، و شما كه فردا مىديديد يا مىشنيديد ابدا نمىفهميديد كه اين رفيق ما را براى چه بردند . مگر چه گفته بود . شما را به خدا آيا غير از اين بود كه عرض مىكنم . ايها الناس ، قدر امروزه را بدانيد فكر گذشته‌هاى خود را بكنيد و تصور ايام گذشته را بنماييد ، چه روزگارى داشتيد ! چه اوضاعى بود ؛ در مملكت هرچه مىخواستند از شما مىگرفتند . آيا مىدانيد كه آنها كه چشم و گوش شما را بسته بودند كى بودند ، البته تا حال فهميده‌ايد . ولى اگر نمىفهميده‌ايد براى شما عرض بكنم . دو دست بود در ايران كه وقتى اين دو دست باهم متحد مىشد و اتفاق مىكردند چنان چشم و گوش شما را مىبستند ، و آنچه كه تصور مىشد در حق شما مىكردند ، و شماها جرأت اظهار و ابراز نداشتيد .\r\nبلكه مىخواهم عرض كنم اگر كسى به تاريخ و اخبار و احاديث امعان نظرى نمايد يقين خواهد كرد كه از بعد از حضرت رسول صلى اللّه عليه و آله هرظلمى كه در عالم واقع شده به واسطهء اتخاذ و يكى شدن اين دو دست بود . اما هزار افسوس كه شما نمىفهميديد ، مثلا شايد هركدام شما هزار مرتبه روضه سيد الشهداء را شنيده‌ايد و ظلم يزيد بن معاويه عليه اللعنه را شنيده‌ايد ، و گريه كرده‌ايد ، اما نفهميده‌ايد كه براى چه اين ظلم در عالم واقع شد . حضرت موسى ابن جعفر صلوات اللّه و سلامه عليه را هفت سال در زندان حبس كردند و روضه‌خوانها براى شما روضه آن حضرت را مىخوانند شما مىشنويد و گريه مىكنيد . اما علت اين ظلم به اين بزرگى را تصور نمىكنيد . آيا شما برادران من و شما خواهران من چند مرتبه شنيده‌ايد كه شمر و ابن زياد پاهاى حضرت امام زين العابدين صلوات اللّه و سلامه عليه را زير شكم شتر بستند و متصل قوى سرتان زده‌ايد ، اما يك مرتبه خيال نكرده‌ايد كه باعث و سبب اين ظلم‌ها چه بوده ، البته معلوم است نمىگذاشتند شما قوه مميزه پيدا كنيد ، از حقوق خود با اطلاع باشيد . اگر شماها عالم مىشديد و مىدانستيد كه هيچ‌كس حقى ندارد بر ديگرى ، مگر آن حقى را كه خدا و پيغمبر معين فرموده ، از كجا مىتوانستند در اين مملكت آنچه مىتوانستند بكنند ، آيا مىدانيد چه نوع ماليات از رعاياى بىچاره مىگرفتند ؟ البته ديده‌ايد يا اگر نديده‌ايد شنيده‌ايد كه در يك ده خرابى وقتى يك نفر مأمور از طرف حكومت مىرفت اين رعاياى بىچاره بايد براى اين مأمور پلو و چلو و مرغ حاضر كنند . قند و چائى و ترياك ، بلكه اين بيچاره‌ها بايد آنچه كه خودشان در سال نخورده‌اند براى او تهيه كنند . حتى مشروبات . اگر كه خيلى بىحيا و بىشرم بود توقعات\r\n\r\n","description":"","footnote":"","page_name":" 187 ","page_number":215},
  {"content":"\r\n\r\nديگر هم از رعايا داشت ، وقتى كه حواله ارباب يا ضابط و حاكم را نشان مىداد هرقدر و هر مبلغى كه بود بايد بپردازند ، و اگر نمىپرداختند به انواع صدمات و سياسات از قبيل چوب زدن و حبس كردن و شكنجه نمودن بلكه زن او را در حضورش زدن ، بچه او را در مقابلش اذيت كردن ، به هرقسمى كه ممكن بود بايد اگرچه لباس زنش هم هست بفروشد و ماليات را راه بيندازد . اما مصرف اين ماليات كه به اين نوع وصول مىكردند چه مىشد ؟ خدايا ، خدايا ، من ديگر چه بگويم ، براى اينكه چشم و گوش اين مسلمانها باز شود ؛ پردهء غفلت از جلو چشم اينها برداشته شود ! اين ماليات كه خداوند فرموده بايد رعيت بدهد كه اول به مصرف قشون برسد ، و قشون تهيه كنند براى حفظ بلاد مسلمين ؛ وقتى كه به پاى تخت مىرسيد اين سلاطين جابره و مستبده كه بر ما سلطنت داشتند يك‌مرتبه صد هزار تومان يا پنجاه هزار تومان مىبخشيدند به فلان پيشخدمت يا فلان رقاص ، يا فلان ، مسخره ، پنجاه هزار تومان يك‌مرتبه مىدادند به فلان سيد ، خيال مىكردند از خانهء باباشان آوردند ، و اينها نبود مگر به واسطهء جهل كه شما مسلمانها را احاطه كرده بود . ايها الناس ، گوش بدهيد ، و اللّه باللّه از من گذشته است كه بخواهم ديگر به هواى نفس حرفى بزنم ؛ آيا چند مرتبه شما روضه اباذر را شنيده باشيد و همين گريه كرده باشيد مىدانيد اباذر چه مىگفت ؟ اباذر هم مىگفت اين ماليات و اين پولى كه از رعيت گرفته مىشود ، اين مال بيت المال است . بايد به مصارف خودش برسد ، روزى او را عثمان آورد در مجلس خودش ، پولهايى كه به عنوان زكات يا غير زكات براى خليفه آورده بودند عثمان در مقابل خود ريخته بود روى يكديگر ، تمام پولهاى زرد ، به اباذر گفت اباذر ، هرقدر از اين پولها مىخواهى بگو تا به تو بدهم ، اباذر فرمود : اين پولها مال تو كه نيست كه مى خواهى به من بدهى ، خليفه گفت پس مال كيست كه مال من نيست ؟ گفت : اينها از بيت المال است ، بايد به مصارف خودش برسد ، بايد خرج قشون بشود بعد به فقراء و مساكين و آنهايى كه خداوند مقرر فرموده است برسد . خليفه خيلى متغير شد ، بعد يكى از آن اشخاص كه همدست مىشوند با سلاطين جابره ، كعب الاحبار حاضر بود . سؤال كرد اى كعب الاحبار ، اباذر چه مى گويد ؟ گفت خير آقا ، شما خليفه هستيد ، اباذر فضولى مىكند ، شما به هرمصرفى كه بخواهيد مىتوانيد برسانيد ، پس فهميديد ايها الناس ، از بعد از پيغمبر آخر الزمان صلى اللّه عليه و آله غير از مدت سلطنت و خلافت حضرت امير المؤمنين صلواة اللّه و سلامه عليه تمام سلاطينى كه بر ما سلطنت داشته‌اند تا امروز سلطنت آنها بر غير حق بوده و سلطنت جابره داشته‌اند ؛ و اين جزو مذهب ما است ، و آنها نبود مگر به واسطهء بىعلمى شما ، و بسته بودن چشم و گوش شما ، و چشم و گوش شما را نبسته بود مگر آن دو دست كه عرض كردم با هم متحد شدند و نگذاشتند شما از حقوق خود مطلع شويد ، و كردند آن‌چه كردند . بعد از پيغمبر ما صلى اللّه عليه و آله هرظلمى كه بر ما مسلمانها وارد شد به واسطه اتحاد اين دو دست بود ، ائمهء ما را شهيد نكردند مگر به واسطهء اتحاد اين دو دست ، خانه‌نشين نكردند ، مگر به واسطهء اتحاد اين دو دست . ممالك اسلامى ضعيف نشد مگر به واسطهء اتحاد اين دو دست ، فرنگىها بر مسلمانها استيلا و غلبه پيدا نكردند مگر به واسطهء اتحاد اين دو دست بود . مختصرا هرچه سر ما آمد از اتحاد اين دوست بود . ايها الناس ؛\r\n\r\n","description":"","footnote":"","page_name":" 188 ","page_number":216},
  {"content":"\r\n\r\nاين مطالبى كه من مىگويم از خود نمىگويم . علامه مجلسى اعلى اللّه مقامه در جلد اول بحار مىفرمايد : شيخ صدوق محمد ابن بابويه در كتاب خصال مىفرمايد صنفان من امتى اذا فسدا فسدت امتى و اذا صلحا صلحت امتى ، يعنى دو طايفه هستند از امت من كه اگر اين دو طايفه فاسد شدند بعبارة اخرى خود راى شدند ، و از فرموده من تجاوز كردند ، امت من فاسد خواهد شد . و هرگاه اين دو طايفه خوب شدند امت من خوب خواهد شد ، اى داد ، اى داد ، كه ظلم و استبداد چنان ما ايرانيان را فراگرفته بود كه از كلمات پيغمبر صلى اللّه عليه و آله هم خبر نداشتيم .\r\nطايفهء اول امرا هستند يعنى سلاطين جابره بودند يا مستبده . اين سلاطين كه ما تا پارسال داشتيم آنها سلاطين جابره بودند . اينها بودند كه در هردقيقه هرحكمى كه مىخواستند پيش خود در حق ما مىكردند . پس معلوم شد كه يكى از آن دو دست سلاطين جابره و مستبده بودند اين يك دست اگر تنها بود هيچ نمىتوانست بكند ، و چشم شما را نمىتوانست ببندد . اين دست در هرزمانى و هردوره تا با دست ديگر متحد و متفق نمىشدند بر ما مسلمانها مسلط نمىشدند .\r\nيزيد بن معاويه اگر خودش تنها بود هرگز جرأت نمىكرد اقدام بر قتل حضرت سيد الشهداء نمايد . هارون الرشيد اگر تنها بود حضرت موسى بن جعفر را نمىتوانست شهيد كند .\r\nايها الناس ، بدانيد كه اين يك دست هروقت ظلم كرد به واسطهء اتحاد با دست ديگر بود . طايفهء دويم علما هستند كه اگر اين طايفه هم فاسد شدند عالم فاسد مىشود . اى مسلمانها ، درست گوش بدهيد ! مجتهد جامع الشرايط نايب امام است ، و بعد از امام از تمام مردم افضل و اجل شانا هست اما همان خدا و همان پيغمبرى كه فرموده است علماء امتى افضل من انبياء بنى اسرائيل يعنى علماء امت من بهتر از انبياء بنى اسرائيل هستند ، همان خدا هم فرموده : بدترين مردم علماء سوء هستند . يعنى مجتهد غير عادل . يعنى مجتهدى كه با سلطان و حاكم دستش را يكى كند و مسلمانها را بچاپند . اى مسلمانها ، تمام ظلمهايى كه اين حاكم‌ها در ولايات مىكردند نبود مگر به واسطهء اتحاد آنها با اين عالم‌نماها . وقتى كه وارد مىشدند فورا آقا مىآمد ديدن حاكم ، حاكم هم آنچه كه بايد به او بگويد مىگفت . او هم هردستور العملى كه داشت به حاكم مىداد ؛ آن‌وقت شروع مىكردند به چاپيدن مسلمانها . همين‌طور نبود شما را به خدا ؟ اين‌طور نبود ؟ و الا حاكم كجا جرأت مىكرد تسلط بشما پيدا كند . پس معلوم شد كه تمام ظلمهايى كه در ايران و در ممالك اسلامى واقع مىشود به واسطهء اتحاد اين دو دست بود و اين دو دست با يكديگر متحد و متفق بودند ، تا پارسال كه خداوند عالم مقدر فرمود از نظر عنايت حضرت حجة عجل اللّه فرجه اين دو دست از يكديگر جدا شدند ، و گفتند سلطنت مستبده غلط است ، سلطنت بايد مشروطه باشد . يعنى در تحت قانون باشد . آنچه كه قانون حكم مىكند بايد اجرا شود بسته به ميل پادشاه و حاكم و صدراعظم نيست . اى بيچاره‌ها ، آيا نظرتان مىآيد كه اين صدر اعظم‌ها چه مىكردند در مملكت شما ؟ فعال ما يشاء بودند . از هركس هرچه بخواهند بگيرند ، بهر كس هرچه بخواهند بدهند ، از حاكم صد هزار تومان بگيرند به اسم شاه ، و او را مأمور فلان شهر اصفهان يا شيراز مىكردند . اين حاكم هم كه صد هزار تومان مىداد مىخواست دويست\r\n\r\n","description":"","footnote":"","page_name":" 189 ","page_number":217},
  {"content":"\r\n\r\nهزار تومان بگيرد . كاش اين صد هزار تومان را به شاه مىداد كه بيچاره شاه هم در دست آنها مظلوم و مقهور بود . پادشاه را هم مىچاپيدند . حالا مىخواهم ببينم چه شد كه اين دو دست از يكديگر جدا شد . اين دو دست كه بعد از پيغمبر صلى اللّه عليه و آله تا پارسال با هم يكى بودند ، و از يكديگر نگاهدارى مىكردند چه شد كه از يكديگر جدا شدند . اولا از نظر توجه امام عصر يعنى امام عصر كه پدر مهربان ما مسلمان‌هاست و طبيب امراض روحانى ماست وقتى فهميد امروزه مزاج شما مستعد است از براى اينكه در تحت قانون داخل بشويد و از زير ظلم و استبداد خارج بشويد چنان توجهى فرمود كه اين دو دست از يكديگر جدا شدند .\r\nدويم همان جهتى كه امير المؤمنين صلوات اللّه و سلامه عليه فرمود . جمعى رفتند خدمت حضرت از ظلم ظالمى شكايت كردند . حضرت فرمود جمعيت ظالم زيادتر است يا جمعيت مظلوم .\r\nعرض كردند مظلوم . فرمود پس ظلم نكشند ، قبول ظلم نكنند . حالا هم در مملكت ما شما خودتان ديگر قبول ظلم نكرديد . وقتى كه شما قبول ظلم نكرديد و به حقوق خود آگاه شديد ، خداوند مقدر فرمود كه ابتدا دو نفر از رؤساى روحانى يعنى سيدين سندين و حجتين آيتين آقاى آقا سيد عبد اللّه ، و آقاى آقا مير سيد محمد ، با يكديگر عقد اتحاد بسته و در بناى اساس عدالت و مشروطيت سلطنت اقدام فرمودند . و در هرموقع و هرمورد از هيچ‌چيز مضايقه نفرمودند تا اينكه سى كرور ملت را از قيد رقيت درآوردند . پس اين اساس نتيجه اين اتفاق دو نفرى بود . اگر از طرف جميع رؤساى روحانى اقدام مىشد از اول ظالم ظلم نمىكرد ، يعنى جرأت ظلم كردن نمىكرد ، در هردوره و هرزمانى كه ظالم مسلط بر مسلمانها شد به واسطهء اتحاد او با علماء سوء بود . وقتى كه او با علماء سوء متحد و متفق مىشد چند نفر عالم عادل و مجتهد خدا شناس هم كه در مملكت بوده لا بد خانه‌نشين مىشد . اى اهل تهران ، صد هزار مرتبه شكر كنيد كه در طهران واقع شده‌ايد . اگر در ساير بلاد ايران از قبيل شيراز و اصفهان رفته بوديد مى - فهميديد كه من چه عرض مىكنم . پس امروزه كه بواسطهء اين مقدمات اين دو دست از يكديگر جدا شدند و حقوق مغصوبهء شما را رد كردند بايد قدر بدانيد .\r\n\r\nبقيهء مواعظ آقاى آقا سيد جمال الدين از شماره 23 « 1 »\r\nپس قدر اين نعمت را بدانيد و بر تقويت اين اساس بكوشيد . اين اساس و اين مجلس مقدس هم به منزلهء خانهء شماست . آنها هم نمايندهء شما هستند . هركارى كه مىكنند براى شماست . پس هرقدر در تقويت و استحكام او سعى بكنيد در حق خودتان كرده‌ايد . امروزه هم كه روز سيم ماه مبارك است قانون اساسى از صحهء همايونى گذشته و چاپ شده ، آورده‌اند مى - فروشند . از حسن اتفاق چون اين قانون تمامش مطابق با احكام قرآن است و مجرى احكام قرآن است ، و قرآن در شهر مبارك رمضان نازل شده ، بايد چنين اسبابش فراهم بيايد در شب غره شهر رمضان هم قانون اساسى به صحهء همايونى برسد . قرآن كتاب قانونى ما است . يعنى هرچه كه اسباب خير دنيا و آخرت ما در او است در اين قرآن است . اما چه كنم كه ظلم نمى -\r\n\r\n\r\n","description":"","footnote":"\r\n( 1 ) - شماره 24 مورخ دوشنبه 27 رمضان 1325 .\r\n","page_name":" 190 ","page_number":218},
  {"content":"\r\n\r\nگذاشت كه شماها علم پيدا كنيد ، و معنى قرآن را بفهميد ؛ و آنهايى هم كه مىدانستند و حق آنها بود براى شما بيان كنند باز به واسطهء اتحاد همان دو دست كه سلاطين جابر و علماء سوء بودند ، بيان نمىكردند . در ميانه شماها اشخاص پنجاه ساله و هفتاد ساله هست ، هرگز شنيديد كه كسى برود بالاى منبر بگويد ايها الناس ، خداوند از براى تمام بندگانش حدى معين كرده ؛ حتى از براى شاه . او هم تكاليف معين و مخصوص دارد . فعال ما يشاء نيست هرگز شنيده بوديد يك نفر برود و بالاى منبر بگويد حجة الاسلام ولو اينكه نايب امام است و افضل از تمام ناس است ولى براى او هم خدا حدودى معين فرموده ، او هم بايد مطابق قانون رفتار كند .\r\nپس چون از بعد از پيغمبر صلى اللّه عليه و آله غير از زمان خلافت امير المؤمنين تا پارسال اين دو دست با يكديگر متحد و متفق بودند نگذاشتند شما بفهميد كه در قرآن تمام اين مطالب را نوشته و براى پيغمبر نازل شده ، كه شاه بايد چطور با رعيت سلوك كند ، وزير چه تكليفى دارد ماليات را چطور بايد گرفت ، و به چه مصرفى بايد رسانيد ؟ حجة الاسلام چه‌جور آدمى بايد باشد ، مجتهد جامع الشرايط كى است . اما از پارسال كه اين دو دست از يكديگر جدا شد ، كم‌كم معلوم شد كه قرآن منحصر به اين نيست كه فرموده باشد نماز بخوانيد و روزه بگيريد ؛ شراب نخوريد . در قرآن هم نوشته است ظلم نكنيد . بلكه ظلم را بدتر از هرمعصيتى فرموده . عقاب او را از هرمعصيتى زيادتر فرموده ، و فرموده است . اگر كسى نماز نخواند احتمال دارد من او را بيامرزم ، اما اگر كسى در حق ديگرى ظلم كرد از گناه او نمىگذرم . حالا آن مطالبى را كه نمىخواستند من و تو بفهميم امروزه در اين قانون اساسى نوشته‌اند و چاپ كرده‌اند اين حديث كه مىخواهم عرض كنم در كتاب كافى است . شيخ كلينى قدس سره نقل مىفرمايد ؛ همين قدر كه گفتم شيخ كلينى ، ديگر كفايت مىكند . مىفرمايد : روز قيامت كه مىشود قرآن وارد محشر مىگردد با بهترين صورت از هرچيزى كه تصور كنى خوشگل‌تر . با جمالى زيبا كه تمام اهل محشر بر حسن و زيبايى او غبطه مىخورند و متحير مىشوند كه آيا اين مظهر كدام‌يك از انبيا است . قرآن مىرسد به صف عباد ، يعنى آن اشخاصى كه در دنيا بندگى خدا را كردند ، عبادت پروردگار را نمودند ؛ از آنها رد مىشود ، مىرسد به صف شهداء ، از صف آنها هم مى گذرد بعد مىرسد به صف علما معلوم مىشود صف علما بالاتر از صف شهدا است ، البته بايد بالاتر هم باشد . عالم خيلىشان و مقام دارد . عالم آن‌كسى است كه خدا مىفرمايد در روز قيامت خون شهداء را با مركب علما موازنه و مقايسه مىكند . مركب عالم خيلى مقامش بالاتر از خون شهيد است : اذا قامت القيامه توزن دماء الشهداء مع مداد العلماء فترجح مداد العلماء . اما اين عالمى كه مركبش از خون شهيد بالاتر است نه هرعالمى است . خيال نكنيد هرچه ملا هست مركبش از خون شهيد بالاتر است . آن ملائى مركبش ارفع و اعلى مقاما از خون شهيد است كه وقتى با قلم و مركب خود نوشت : اليوم استعمال تنباكو و تتن در حكم محاربه با امام زمان است بواسطه اين دو كلمه كه شايد يك عشر گندم مركب به مصرف رسيد سى كرور ملت ايران را از چنگ دشمن نجات داد ، آن عالمى كه احكام شريعت را بنويسد ؛ آن عالمى كه حكم بما انزل اللّه بكند ؛ آن عالمى كه كتب علميه تصنيف كند ، آن عالمى كه جواب فتاوى مسلمانان را بنويسد .\r\n\r\n","description":"","footnote":"","page_name":" 191 ","page_number":219},
  {"content":"\r\n\r\nاى مسلمانها ، اين نوع علما در نزد خدا مقام و منزلت دارند نه هرملاى رشوه‌خوار حكم ناحق كن دنيادوست . پس قرآن رسيد به صف علما ، از صف علما هم مىگذرد مىرسد به صف اولياء . از آنجا هم مىگذرد تا مىرسد به صف انبيا ، در حضور حضرت ختمىمرتبت صلى اللّه عليه و آله عرض مىكند يا رسول اللّه من مىخواهم امروز از اهل قرآن شفاعت كنم . مىفرمايد برو در ميان مسلمانان از آنها شفاعت كن . عرض مىكند من آنها را نمىشناسم ، حضرت مىفرمايد آنها نشانى دارند . از نور پيشانى آنها را مىشناسى ، پس قرآن مىگويد من مىخواهم اهل قرآن را شفاعت كنم ، اهل قرآن كى است ؟ آيا شما مىدانيد اهل قرآن كه در روز قيامت قرآن از او شفاعت مىكند كى است ؟ آيا اهل قرآن آن كسى است كه در ماه رمضان يك قرآن خط ميرزا احمد نيريزى با كاغذ ترمه و جلد نقاشى و جلد ترمه همراه او بياورند در مسجد شاه ، روى قاليچه بنشيند ، يك جزو قرآن بخواند و برود ! نه معنى قرآن را بفهمد نه فايده قرآن خواندن را بداند .\r\nآيا اينها اهل قرآنند ؟ اينها را قرآن شفاعت مىكند ؟ نه بىچاره ، اهل قرآن آنهايى هستند كه قرآن را بخوانند و به او عمل كنند . اهل قرآن آنها هستند كه در قرآن نوشته ظلم مكن ، قرآن را بخوانند و ظلم نكنند . اهل قرآن آنهايى هستند كه رشوه نگيرند ، مال يتيم را نخورند ، حكم ناحق ندهند ، تهمت نزنند ، غيبت نكنند . پس فهميديد كه اهل قرآن كى است . خداوند مىفرمايد كه من امروزه پنج چيز به اهل قرآن خواهم داد .\r\n وعده وصل تو را غير به فردا انداخت * دارم اميد كه امروز بفردا نرسد \r\nاى مسلمانها ، من مىگويم اگر شما در اين دنيا هم از روى قرآن عمل كنيد خداوند آن پنج چيز را در دنيا هم به شما مىدهد ، و چون به اين قانون اساسى عمل كنيد و احكام او را اجرا بداريد يقينا خداوند آن پنج چيز را به شما خواهد داد . پس چشمتان را باز كنيد ؛ گوشتان را باز كنيد ؛ درست گوش بدهيد ؛ بفهميد من چه مىگويم . فردا دشمنان من كه دشمن ملتند و دشمن حرف حق هستند ، طورى ديگر معنى نكنند براى شما . هرچه بيشتر به قرآن عمل كنيد روز به روز مملكت شما ترقى مىكند . اگر در مملكت ما به قرآن عمل كرده بودند و قانون مساوات و عدالت كه خداوند فرموده اجراء شده بود چرا ما بايد حالا ذليل فرنگيها باشيم ؟ ايها الناس ، بدانيد اين مساواتى كه من مىگويم همان مساواتى است كه خدا در قرآن فرموده ، و همان مساواتى است كه در قانون اساسى نوشته شده ، يعنى هركس دزدى كرد بايد دستش را بريد ، هركه مىخواهد باشد . وزير باشد ، امير يا شاهزاده باشد ، يا آقازادهء حجة الاسلام باشد ، يا صدر اعظم . اين حكم حكمى است كه در هزار و سيصد و بيست و پنج سال پيش محمد بن عبد اللّه صلى اللّه عليه و آله فرموده دو ماه محرم و صفر در مسجد مرحوم شيخ عبد الحسين معنى اين كلمات را براى شما گفتم ، كه خائنين و گرگان به لباس ميش و عالم‌نماها شما را گول نزنند و كلمات مرا در روزنامه چاپ كردند باز چند نفر از عالم‌نما كه رفتند به حضرت عبد العظيم نوشتند و داد زدند كه مردم بياييد دين از دست رفت ، اسلام از دست رفت . مردم مىگفتند چه شده ؟ جواب مىدادند كه مجلس مىخواهد قانون مساوات را جارى كند ، يعنى ما با يهودى و ارمنى يكى باشيم . ما به آنها دختر بدهيم و از آنها دختر بگيريم و شما مردم گوش به مزخرفات آنها مىداديد ، و هيچ نمىگفتيد\r\n\r\n","description":"","footnote":"","page_name":" 192 ","page_number":220},
  {"content":"\r\n\r\nتو دروغ مىگويى و تهمت به مجلس مىزنى . مجلس مىخواهد مساواتى كه خدا و پيغمبر و ائمهء اطهار فرموده‌اند مجرى بدارد . خدايا ، من ديگر چه بگويم ، چه كنم كه اين يك مشت مسلمان بىعلم ضعيف اهل ايران از دست ظلم و تعدى چند نفر گردن‌كلفت خلاص شوند .\r\nخلاصه عرض كردم خدا مىفرمايد من امروز پنج چيز به اهل قرآن مىدهم و آن پنج چيز اينها هستند :\r\nاول يك جوانى به اهل قرآن مىدهم كه هرگز پير نشوند . دوم قوتى به آنها خواهم داد كه هيچ‌وقت ضعيف نخواهند شد . بنده مىگويم در دنيا هم اگر شما به قانون اساسى كه مجرى احكام قرآن است عمل كنيد خداوند در دنيا جوانى به شما خواهد داد كه هرگز پير نخواهيد شد . يعنى مملكت شما روزبروز آبادتر مىشود . البته مملكت آباد هميشه جوان است . اين مملكت ما كه امروزه از ممالك حسيه خارج شده شماها زنده نيستيد . مملكت شما جزء ممالك ميته است اگر زنده بوديد ، حس داشتيد ، شما الان تا گردنتان زير بار قرض روس و انگليس است . تاجرهاى ما دلال بانك روس و انگليس هستند . ترقى و تنزل پول ما به دست آنها است .\r\nاى ايرانيها ، بس است . بيدار شويد ، به‌بينيد چه داريد . اى بيچاره‌ها ، شما چراغ نداريد ، نفت نداريد ، تمام چشم شما به اين بندر انزلى است . اگر يك روز نفت وارد نشود ، شما ديگر چراغ نداريد . اگر يك روز قند نيايد ، شما ديگر چاى نمىتوانيد بخوريد . شما را به خدا تصور كنيد مسلمانها بايد روزه بگيرند ، اما افطار از قند روس بايد بكنند . ما بايد قرآن كه كلام خدا است در روى كاغذ روس چاپ كنيم . مطلبى كه قصد داشتم امروز عرض كنم اين بود كه اگرچه بناى قوانين عالم بر آزادى است و ليكن به همان تفصيلاتى كه سابق عرض كرده‌ام آزادى تا بجايى است كه شرع مطهر اذن داده باشد ؛ اما هرجا را كه از طرف شرع مطهر اسلام مأذون نيستيم آزادى در آنجا غلط است . مثلا آزادى عقايد در دين اسلام ممنوع است . به اين معنى كه پيغمبر ما صلى اللّه عليه و آله اين قسم قرار داده است كه هركس از ابتدا پدرش يا مادرش مسلمان بوده است بعد مرتد شود و برگردد از دين اسلام و دين ديگر اختيار كند حالا فرموده است قتل اين آدم بعد از ثبوت شرعى لازم است و اگر توبه كند توبه‌اش قبول نمىشود و ليكن كسى كه از ابتدا داخل دين اسلام نشده نبايد به آنها اذيتى روا بداريم . هتك كنيم حرمت آنها را ؛ بالجمله آنهايى كه رعيت ايرانند يا اگر رعيت خارجه باشند در ايران متوطنند باصطلاح علماى اعلام اهل ذمه هستند و حفظ جان و مال و شرف و ناموس آنها لازم است .\r\nپيغمبر ما صلى اللّه عليه و آله سفارش اهل ذمه را بسيار فرموده است . من هم براى شما عرض كردم سلوك پيغمبر صلى اللّه عليه و آله و سلوك امير المؤمنين عليه السلام را با طايفه بنى اسرائيل كه در ذمه و پناه اسلام بودند . اين مطالب در حق مطلق ذمى است اما طايفه نجيبه زردشتيان اينها فارسيان حقيقى مىباشند . ايرانى اصيل نجيب همين‌ها هستند . مراعات جانب طايفهء زردشتى بر اهالى دولت ايران و مجلس مقدس شوراى ملى لازم است . اميدواريم قسمى با اين طايفه قديمه نجيبه رفتار شود كه مهاجرين چندين ساله فارسيان كه بواسطهء فشار ظلم دست از وطن عزيز خودشان برداشته مجبور به جلاى وطن شده‌اند باز با كمال دلگرمى برگردند بر سر\r\n\r\n","description":"","footnote":"","page_name":" 193 ","page_number":221},
  {"content":"\r\n\r\nخانه خودشان . ولى جاى هزار افسوس است كه اغراض نفسانى نمىگذارد حكم خدا جارى بشود . در يزد يك نفر از تجار محترم زردشتيان را علانيه بهواى نفس فلان رئيس مىكشند احدى در صدد احقاق حق برنمىآيد . اميدواريم انشاء اللّه تعالى بعد از اين كم‌كم كارها بهتر بشود و شماها از خواب غفلت بيدار شويد ، و اين پردهء جهل و نادانى از پيش چشم شما برداشته بشود ، تا اينقدر به هواى نفس بعضى از رؤسا رفتار نكنيد . ايها الناس ، هزار مرتبه گفته‌ام باز هم مى - گويم : تا شما خودتان ملتفت حقوق خودتان نشويد بزرگان شما به هرقسمى كه بتوانند شما را برهنه مىكنند ؛ شما را لخت مىكنند . آخر وقتى كه شما بفهميد كه فلان وزير پنج سال قبل تمام اوضاعش مثلا بيست هزار تومان بود بمحض چهار سال وزارت يك مرتبه صاحب ده كرور دولت مىشود ، صاحب يك كرور پارك و مبل و اسباب خانه مىشود ، هيچ فكر نمىكنيد مال شما بيچاره‌ها است . اينها خون شما مسلمانان است كه به زور از شما و رعاياى بيچاره اخذ كرده‌اند .\r\n\r\nبقيهء مواعظ آقاى آقا سيد جمال الدين از شمارهء 24 « 1 »\r\nمن چه بكنم عمامهء حجة الاسلام بايد پارچه‌اش از فرنگستان بيايد ، كفن مرده‌هامان از پارچه روس و انگليس است . آخر مگر آنها آدم نيستند ! آنها جن كه نيستند ! آنها هم مثل شما انسانند . و اللّه از اين بندر انزلى كه بگذرى وقتى كه نگاه مىكنى تمام شهرها آباد ، راهها شوسه خطآهن كشيده ، صاحب كارخانجات ، مدارس ، مريضخانه‌هاى متعدده ، تمام مردم مشغول به كار ، يك نفر بيكار در تمام شهر پيدا نمىشود . از طرف ديگر به روى همين‌طور . فرض كنيد اين ايران مثل يك خانهء خرابه مىماند كه اطراف اين خانه آباد شده ، بنا شده ، و اين يك قطعه همين‌طور خراب مانده ، و حال آنكه در سابق از تمام ممالك آبادتر و جمعيتش زيادتر بوده . اى ايرانيها ، چكنم كه استبداد و ظلم نگذاشت شما چيز بفهميد ، علم و سواد پيدا كنيد ؛ تاريخ بخوانيد . همين عثمانى كه الان بر مملكت ما حمله كرده ، همين سلاطين روم ، تمام به سلطان ايران باج و خراج مىدادند . در زمان سلطنت شاپور تا پنجسال هروقت كه سوار مى - شد بايد پايش را بگذارد روى گرده قيصر روم و سوار شود . پس چه شد كه شما ايرانيها اين‌قدر ذليل و ضعيف شديد . همان‌كه عرض كردم براى اتحاد آن دو دست كه سلاطين جابره و علماء سوء ، بعضى عالم‌نماها ، آنهايى كه به لباس اهل علم بودند و نوع علما را ضايع مىكردند .\r\nخلاصه خدا مىفرمايد من به اهل قرآن قوتى بدهم كه هرگز ضعيف نخواهند شد . البته اگر به قرآن عمل كنيد با شير و عقاب مىتوانيد جنگ كنيد . با خرس و پلنگ مىتوانيد طرف شويد .\r\nتوى دهن نهنگ برويد . چه قوتى است بالاتر از اتحاد ؟ اگر شما ملت با يكديگر متحد باشيد ديگر كى مىتواند به شما غلبه پيدا كند . اين ذلت شما كه امروزه اين‌قدر ضعيف هستيد به واسطه تفرقه‌اى است كه بين شما انداخته‌اند . كلاهىها با عمامه‌اىها دشمن بودند ، عمامه‌اىها\r\n\r\n\r\n","description":"","footnote":"\r\n( 1 ) - شمارهء 25 مورخ پنجشنبه 7 شوال 1325 .\r\n","page_name":" 194 ","page_number":222},
  {"content":"\r\n\r\nبا كلاهىها . يك دسته مرشد شده بودند يك دسته قطب مىشدند . يك دسته شارب مىگذاشتند ، يك دسته زلف مىگذاشتند ، و هركدام همديگر را بد مىدانستند و تكفير مىكردند . اينها همه از بيكارى و بىعلمى اهل ايران است ، و الا در تمام فرنگستان يك نفر نيست بگويد من قطب هستم يا مرشد هستم . در عالم خلسه مطالب براى من كشف خواهد شد . جميع اين مرشد بازيها و قطب‌بازيها در همين قطعه خاك است ؛ مردم بىعلم و بىكار چه بكنند ، چاره ندارند نان بايد بخورند ! وقتى كه من مىخواهم نان بخورم و كار هم كه در مملكت نيست مردم هم كه بىعلم و ساده ، ادعاى همه چيز مىكنم . يك طايفه از بيكارهاى مملكت محض تحصيل نان ادعا كردند كه ما رمال هستيم و اجنه را حاضر ميكنيم و آن كارهايى كه همه مىدانيد . و از اين راه بناى دروغ گفتن و خدعه كردن و مال مسلمانان را چاپيدن گذاشتند . و آن‌همه مفاسدى كه بر اين كار مترتب شد كه ما بين زنها و شوهرها چه فسادها كه كردند . باز هم آدم بيكار زياد آمد . طايفهء ديگر ادعاى قطبى كردند كه ما در عالم امكان قطب هستيم ، و هرچه بخواهيم مىتوانيم بكنيم . طايفهء ديگر دعوى مرشدى كردند باز هم بيكار زياد آمد . وقتى كه از همه كار مأيوس شدند دعوى نبوت و پيغمبرى كردند . اى داد ، اى داد ، كه تمام اينها از ندانستن شما مسلمانان بوده و الا يك شخصى كه افعال و اعمال او بر همه‌كس واضح و هويدا است چه‌طور جرأت مىكند بگويد من پيغمبر هستم ! اگر شماها علم داشتيد و درس خوانده بوديد و فضيلت علم را مىدانستيد چطور قبول مىكرديد ! پس تمام اين مفاسد و خرابيهايى كه در اين قطعه خاك ظاهر و آشكار شده به واسطهء بىعلمى اهالى اين مملكت است ، و بىعلمى شما را همان دو طايفه مانع و جلوگيرى مىكردند يعنى سلاطين جابره و علماء سوء ، اگر واعظهاى شما در منبر كه مىرفتند براى شما فضيلت علم را از قول خدا و پيغمبر صلوات اللّه عليه بيان مىكردند شماها به اين بىعلمى نبوديد كه هركس هرادعائى بكند بپذيريد . اين حديث را گوش بدهيد كه مىفرمايد : فان حضور ساعة فى المجلس العلم افضل من عيادة الف مريض و تشييع الف جنازة و من صيام الف يوم و من قيام الف ليلة و من الف حجة مبرورة سوى الفريضه و من الف درهم بتصدق بها فى سبيل اللّه ؛ يعنى اگر كسى يكساعت در مجلس علم حاضر شود ، يعنى در يك مجلس و محفلى كه به او يك علمى را بياموزند ثواب او زيادتر و بهتر است از عيادت كردن به هزار مريض ، و از هزار مرتبه تشييع جنازه ، و از هزار روز روزه گرفتن ، و از هزار شب نماز خواندن ، و از هزار حج بجا آوردن ، سواى حج واجبى ، و از هزار درهم تصدق دادن در راه خدا . اين است ثواب حاضر شدن در مجلس علم . چه علم دنيا باشد چه علم آخرت . البته هم دنيا علم لازم دارد هم آخرت ، اگر شما مسلمانها عالم به حقوق خودتان بوديد كه اين‌قدر ظلم در مملكت نمىشد . اين رؤساى شما نگذاشتند شما علم پيدا كنيد و اين احاديث و اخبار را بخوانيد و بفهميد . براى اينكه هرنوع بخواهند با شما سلوك كنند . حالا هم نمىدانم چه شد نمىدانم از اثر آه و نالهء كدام بيوه‌زن يا كدام يتيمى بود كه بايد يك نفر - سيد جمال - خدا از ميانه شما برانگيزد كه دست از جان و مال خود بردارد ، و اين‌همه دشمن براى خود بتراشد ، و بيايد بالاى منبر داد بزند بگويد : اى مردم ، ظلم نكشيد ، قبول ظلم نكنيد ، ظالم را دستش را نبوسيد\r\n\r\n","description":"","footnote":"","page_name":" 195 ","page_number":223},
  {"content":"\r\n\r\nمن آن‌وقتى كه پا اينجا نهادم ترك سر كردم . مرا خدا فرستاده است از براى بيدار كردن اهل ايران . بجز مرگ هيچ‌چيز زبان مرا نمىبندد . حالا يك احمقى نگويد سيد ادعاى نبوت مىكند . خير ، بنده پيغمبر نيستم خداوند يك كلاغى را فرستاد براى تنبيه قابيل - فبعث اللّه غرابا يبحث فى الارض - .\r\nاين حديث از امير المؤمنين است مىفرمايد : ظلم ثلثه ظلم لا يغفر و ظلم يغفر و ظلم لا يترك ؛ مىفرمايد ظلم بر سه قسم است . يك ظلمى هست كه خداوند نمىآمرزد ، و آن شرك به خداست :  إِنَّ اللَّهَ لا يَغْفِرُ أَنْ يُشْرَكَ بِهِ ؛ *  و يك ظلم است كه خداوند مىآمرزد ، و آن ظلم به نفس است كه اگر انسان توبه كند خداوند مىآمرزد ، و يك ظلم است كه خداوند هرگز نمىآمرزد و آن ظلم به غير است .\r\nدر تفسير اين آيهء شريفه :  إِنَّ رَبَّكَ لَبِالْمِرْصادِ  « 1 » حضرت صادق مىفرمايد مرصاد قنطره‌ايست در پل صراط كه از آن قنطره نمىگذرد كسى كه به قدر جوى مظلمه به گردنش باشد .\r\nعلامه مجلسى در بحار نقل مىفرمايد از حضرت امام جعفر صادق عليه السلام كه فرمود : من حبس حق المؤمن اقامه اللّه يوم القيمه خمسمائهء عام على رجليه و ينادى مناد من عند اللّه هذا الظالم الذى حبس من الناس حقهم ثم يؤمر به الى النار . هركس حبس كند حق مؤمنى را ، در روز قيامت پانصد سال بر روى دو پايش مىايستد و منادى ندا مىكند : اين است آن ظالمى كه حق خدايى را به صاحبش نمىرساند . بعد از آن حكم مىشود سرنگونش كنند به آتش جهنم . خداوند مى - فرمايد در سورهء يونس :  وَ لَوْ أَنَّ لِكُلِّ نَفْسٍ ظَلَمَتْ ما فِي الْأَرْضِ لَافْتَدَتْ بِهِ  « 2 » ظاهر مفادش اين است كه اگر ظالم در قيامت آنچه در روى زمين است مالك بود هراينه تمام را مىداد كه عذابش نكنند . در چند جاى قرآن است كه خداوند مىفرمايد يك سيرى در عالم بكنيد ، يك نظرى در تاريخ گذشتگان بكنيد ، ببينيد كه ظالمان عاقبت كارشان به كجا انجاميده است :  فَانْظُرْ كَيْفَ كانَ عاقِبَةُ الظَّالِمِينَ . *  ايها الناس ، بدانيد هرمملكتى كه خراب شد به واسطهء رشوه بود ؛ هرمملكتى كه خراب شد به واسطهء ظلم بود ؛ هرسلطنتى كه بر باد رفت به واسطهء ظلم بود .  وَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا  « 3 » هرخانواده‌اى كه سلطنت از دودمان آنها منقتل شد به واسطهء ظلم بود . هرطايفه‌اى كه ذليل شدند به واسطهء ظلم بود . هرملتى كه ذليل اجانب شدند به واسطهء ظلم بود . هرقومى كه قوميت و مليت خود را وداع كردند به واسطهء ظلم بود .\r\nهرظالمى كه به هرمملكتى مسلط و فرمانفرما شد به واسطهء ظلم بود . بلى تعجب مكن از اين عرض بنده . اگر بواسطهء ظلم ماها نباشد ظالم بر ما مسلط نمىشود . خدا مىفرمايد  وَ كَذلِكَ نُوَلِّي بَعْضَ الظَّالِمِينَ بَعْضاً  « 4 » پس تمام خرابى كارهاى ما به واسطهء ظلم است و تاما تماما بدون\r\n\r\n\r\n","description":"","footnote":"\r\n( 1 ) - آيه 14 از سورة الفجر سورهء 89 .\r\n( 2 ) - آيه 54 از سوره يونس سورهء 10 .\r\n( 3 ) - آيه 13 از سورهء يونس سورهء 10 .\r\n( 4 ) - آيهء 129 از سورة الانعام سورهء 6 .\r\n","page_name":" 196 ","page_number":224},
  {"content":"\r\n\r\nاستثنا ، كوچك و بزرگ ، آقا و نوكر ، سلطان و رعيت ، شاه و گدا ، عالم و جاهل ، غنى و فقير ، عادل نشويم و از ظلم پرهيز نكنيم كار ما درست نمىشود ، و دست ظالم از سر ما كوتاه نمىشود .\r\nنه اينكه ما به زبان بگوئيم ظلم بد است ، و ما عدالت مىخواهيم و ما مجلس شوراى ملى مى - خواهيم ، اما تمام افراد خودمان شب و روز در حق يكديگر ظلم كنيم .\r\n ببرى مال مسلمان و چو مالت ببرند * بانگ و فرياد برآرى كه مسلمانى نيست \r\nبصريح همين آيه كه قبلا عرض كردم و كذالك نولى بعض الظالمين بعضا و بصريح اين آيه كه در سورهء جاثيه است :  وَ إِنَّ الظَّالِمِينَ بَعْضُهُمْ أَوْلِياءُ بَعْضٍ  « 1 » رعيتى كه خودشان ظالم هستند نمىشود سلطانشان در حق آنها عدالت كند ؛ رعيت ظالم استحقاقش سلطان و حاكم ظالم است .\r\nاما وقتى كه يك ملتى تماما يعنى اغلب افراد آن ملت عادل شدند و در حق يكديگر به طريق عدل رفتار كردند ، و پى به حقوق ملى خودشان بردند ، و در صدد ايذاء و اذيت يكديگر برنيامدند ، و به طريق اتحاد و اخوت و برادرى باهم رفتار كردند ، محال است آنوقت سلطان ظالم بر سر آنها مسلط شود .\r\n\r\nبقيهء مواعظ جناب آقا سيد جمال الدين « 2 »\r\n( اعوذ باللّه من الشيطان الرجيم )\r\n( بسم اللّه الرحمن الرحيم )\r\nالحمد للّه رب العالمين و صلى اللّه على محمد و آله الطاهرين و بعد فقد قال اللّه تعالى :\r\n يا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ وَ هُدىً وَ رَحْمَةٌ لِلْمُؤْمِنِينَ .  « 3 »\r\nعرض كردم تمام سعادت دنيا و آخرت ما مسلمانها در اين است كه قبول كنيم احكام قرآن را ، و اطاعت كنيم اوامر و نواهى قرآن را ، و مجرى بداريم قوانين قرآن را . مثل اينكه تمام خرابى كار ما مسلمانها از اين جهت است كه عمل به احكام قرآن نكرديم . آنقدر قرآن را متروك داشتيم كه علاوه بر اينكه قرآن را به مضمونش عمل نمىكنيم اصلا معنى قرآن را نمىدانيم ، و همان مصداق فرمايش پيغمبر ما است صلى اللّه عليه و آله كه فرمود :\r\nسياتى زمان على امتى لا يبقى من الاسلام الا اسما و لا من القرآن الا رسما\r\nشما ملاحظه كنيد از غايت ظلم و استبداد و بدبختى و جهل در واقع معنى قرآن و مقصود پيغمبر ما صلى اللّه عليه و آله بيشتر از سى چهل سال بعد از وفات پيغمبر ما صلوات اللّه عليه در ميان مردم شايع نبود . يعنى همان صدر اسلام كه هنوز آن دين خالص خدايى و آن قانون تابناك اسلامى دستخوش اغراض شخصى و هواجس نفسانى اين و آن نشده بود . همين كه دوره\r\n\r\n\r\n","description":"","footnote":"\r\n( 1 ) - آيهء 19 سورة الجاثيه سورهء 45 .\r\n( 2 ) - شمارهء 26 مورخ جمعه 15 شوال 1325 .\r\n( 3 ) - آيهء 57 از سورة يونس سورهء 10 .\r\n","page_name":" 197 ","page_number":225},
  {"content":"\r\n\r\nصحابه و تابعين منقضى شد آنوقت اول اختلاف شد .\r\nيكى گفت واجب است اعتقاد كنيم كه قرآن مخلوق است ، ديگرى گفت خير تو نفهمى واجب است ما معتقد شويم كه قرآن قديم است چونكه كلام خداست ؛ و كلام بر دو قسم است كلام لفظى و كلام نفسى و يك شعرى هم پيدا كردند :\r\n ان الكلام لفى الفؤاد و انما * جعل الفؤاد على اللسان دليلا \r\nسر اين مطلب چهار صد سال مسلمانها بر سر هم زدند و اختراع علم كلام از آن روز شد .\r\nجنگها بر سر اين كلمه كردند ، نزاعها كردند . خونها ريخته شد .\r\n در ميان اين دو لشكرگاه رفت * چالش بيكار آنچه رفت رفت \r\nيك‌وقت نزاع سنى و شيعه را مغرضين و رؤساى خودپسند بر سر پا كردند . اين نزاع آنقدر ماده را غليط كرد كه به كلى مسلمانان را كه پيغمبر ما صلى اللّه عليه و آله اين‌همه امر به اتحاد و اتفاق فرمود و خداوند فرمود :\r\n إِنَّمَا الْمُؤْمِنُونَ إِخْوَةٌ  « 1 » ، و حضرت رسول صلوات اللّه عليه در صدر اسلام صيغهء اخوت ما بين اصحاب خود مخصوصا مهاجر و انصار به امر پروردگار جارى كرد و فرمود المؤمن للمؤمن كالبنيان ليندر بعضه بعضا به همين‌قدر اكتفا نكرد كه يكى اسم خود را سنى بگذارد ، يكى اسم خود را شيعى ، بلكه فريب بعضى رؤساى نادان مغرور جاهل شهوت‌پرست رياست‌طلب را خوردند و شروع كردند علنا بر سر منابر و در صفحات دفاتر بد گفتن به يكديگر و سب كردن .\r\nاللّه اكبر كه مسلمانان چقدر بدبخت بودند و چگونه اصلا منفعت خودشان را نمىدانستند ، و نمىگفتند : خوب ، اگر ما مسلمانها بر سر خليفه پيغمبر صلى اللّه عليه و آله اختلاف داريم اما در وجود مقدس خود آن حضرت كه اصل مطلب است كه اختلاف نداريم ، قرآن ما هم كه قانون آسمانى ما است آن هم كه يك قرآن است ، و معنى قرآن هم كه در همه جا و همه‌وقت يك‌چيز است ، شخص امام هم كه نمىتواند از نزد خودش وضع قانونى بكند . تمام خلفاى پيغمبر صلوات اللّه عليه بايد متابعت يك قانون را بكنند كه همان قرآن است ، خواه آن خليفه بر حق باشد يا آن خليفه ناحق باشد .\r\nپس قدرى اگر فكر مىكردند مىديدند دعواى اينها امروز نيست مگر محض جهالت ، مگر محض بدبختى ، مگر محض بىعلمى كه رئيس آن طايفه مىخواهد راه را منحصر به خودش كند ، و رئيس اين طايفه مىخواهد مريدهايش در خانهء احدى را بلد نشوند مگر در خانهء اين يك نفر را ، اين بود كه اصل مطلب را كه خود دين اسلام و متابعت قرآن و احكام قرآن باشد كنار گذاشته و شب و روز مشغول جنگ‌هاى خانگى شدند ، تا كار به جايى كشيد كه مخصوصا جماعت شيعه كم‌كم در ميان آنها اسم خدا و پيغمبر كمتر شنيده مىشد ، تمام در كوچه‌ها و سر گذرها دراويش ايستاده بودند و مدح امير المؤمنين را مىخواندند . حالا اشتباه نشود بعضى عوام بدبخت خيال نكنند من مىگويم مدح امير المؤمنين العياذ باللّه بد چيزيست . خير حاشا و كلا . من مىگويم بايد ما بعد از آنكه اين امير المؤمنين را تعريف كرديم آن‌وقت\r\n\r\n\r\n","description":"","footnote":"\r\n( 1 ) - آيهء 10 از سورة الحجرات سورهء 49 .\r\n","page_name":" 198 ","page_number":226},
  {"content":"\r\n\r\nبگوييم و بدانيم كه اين على با اين تشخص كارش و شغلش و مأموريتش در دار دنيا چه بود . اين على در دنيا آمده بود به چه مأموريتى ، اين را ديگر براى عوام شيعه كسى نمىگفت يا اين بود كه خواص خودشانهم نمىدانستند . يا اين بود كه اگر مىدانستند بروز نمىدادند . مثلا فلان سلطان مىگويد بگذار رعيت من شب و روز على على بگويد و شب و روز به فلان خليفه بد بگويد ، اينكه براى من ضررى ندارد . شخصى روستائى از ده آمد به شهر ، ديد يك شخصى بالاى مناره فرياد مىكند . پرسيد اين مرد چه مىگويد ؟ گفتند اذان مىگويد . گفت اين چيز را كه اين شخص فرياد مىزند براى گوسفند و گاو من ضرر ندارد . گفتند : نه ، چه ضرر دارد ؛ گفت آنقدر فرياد بزند كه خسته بشود . سلاطين مستبد هم مىگفتند علما و وعاظ و خطبا و مداحين و محررين فقط چيزهايى را بگويند و بنويسند كه براى سلطنت ما ضرر نداشته باشد ، ديگر هرچه مىخواهد باشد . اين بود كه بيچاره شيعه بدبخت را بر سر همين يك كلمه چهار صد سال است معطل كرده‌اند كه عمر خوب نبود و غصب كرد خلافت امير المؤمنين را . حالا اگر يكى پيدا مىشد مىگفت مردم ، اين حرف يك اعتقاديست قلبى ، بسيار خوب ، من مىگويم عمر خوب بود تو منكر قول من هستى اما هردو ما مىگوييم محمد بن عبد اللّه صلى اللّه عليه و آله پيغمبر خدا بود ، و هردو اهل قرآنيم ؛ بياييد اين نزاع خانگى را كنار بگذاريم و آنقدر فريب اين رؤساى بىانصاف را نخوريم و پشت‌به‌پشت هم بدهيم به همان قسمى كه خود امير المؤمنين در صدر اسلام رفتار كرد ، و به محض اينكه ديد مردم دور خليفهء اول را گرفته فورا يعنى بعد از چند روزى آمد ميان مردم و با كمال دلگرمى مشغول ترويج دين پيغمبر صلى اللّه عليه و آله ، و ترويج قرآن شد . حالا ما اصل دين را كنار گذارده بر سر اينكه حافظ اين دين در صدر اسلام كى بوده است اقلا پنجاه كرور بلكه صد كرور مسلمان تا به حال كشته شده است . خوب مقصودم از دست نرود مطلب اينجا بود كه مداح يا درويش يا واعظ و روضه‌خوان شروع مىكرد تعريف كردن از امير المؤمنين . اما اصلا ديگر نه خودش و نه مستمعين اصلا ملتفت اين نكته نبودند مثل اينكه حالا هم نيستند شايد شماها هم كه پاى منبر من نشسته‌ايد از هزار نفر پنج نفرتان جان كلام مرا نفهميديد و دشمنهاى من خواهند گفت سيد جمال حالا ديگر سنى شده است .\r\nبگويند . كار من از اين چيزها گذشته است .\r\n بگرد دور سرم آسياى دور فلك * بهر روش كه تو دانى كه سنگ زيرينم \r\n إِنِّي تَوَكَّلْتُ عَلَى اللَّهِ رَبِّي وَ رَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ  « 1 » حالا من براى شما برادران دينى و وطنى خودم عرض مىكنم شايد يك پرده از آن پرده‌هاى جهل شما كمتر شود . من عرض مىكنم اعتقاد ما جماعت شيعه اينست كه امام بر حق بعد از پيغمبر صلى اللّه عليه و آله دوازده نفراند ، اول امير المؤمنين است با يازده نفر فرزندانش عليهم السلام ، و محبت و معرفت اينها بر ما لازم است ، و در قبر هم از ما سئوال مىكنند خوب شد پس ما هروقت اسم امير المؤمنين را مىشنويم بايد فورا تصور كنيم كه تشخص اين\r\n\r\n\r\n","description":"","footnote":"\r\n( 1 ) - آيهء 56 سورة هود سورهء 11\r\n","page_name":" 199 ","page_number":227},
  {"content":"\r\n\r\nعلى براى چه بوده است ، و مأموريتش در دار دنيا چه بوده است . من براى شما عرض مىكنم تمام شئونات اين على عليه السلام در اين بوده است كه امام و خليفهء پيغمبر صلى اللّه عليه و آله و نوكر در خانهء پيغمبر بوده است . ( انا عبد من عبيد محمد ) پس على نوكر پيغمبر شد . حالا برويم بر سر پيغمبر صلوات اللّه عليه . اين مرد بزرگوار كه ما جماعت شيعه خيلى كم از خصائل و حالات اين بزرگوار خبر داريم و اصلا نشده است كه شرح زندگانى پيغمبر خودمان را بدانيم يا يك كتاب مخصوصى در اين باب پيدا كنيم و بخوانيم ، يا غزواتى را كه در مدت ده سال اين بزرگوار به نفس نفيس خودش تشريف برده است مستحضر باشيم . از تمام غزوات اين حضرت كه از هشتاد متجاوز است همان قلعهء خيبر و كشتن عمر و عنتر را مىدانيم . چونكه اينهم تعلق به امامت دارد . خدا شاهد است از براى ما مسلمانها گمان نمىكنم هيچ كتابى و هيچ تاريخى و هيچ موعظه‌اى آنقدر نافع باشد كه مطالعه در حالات و سيرهء پيغمبر صلى اللّه عليه و آله و اصحاب آن حضرت ، و جنگهاى مسلمانان ، چه در زمان آن حضرت ، چه در زمان خلفاى راشدين ، كه اينها چگونه بدون اختلاف كلمه و بدون من و تو ، و بدون ملاحظه آقا نوكرى ، و بدون تقلب ، همه با كمال الفت و محبت و چسبندگى پشت‌به‌پشت هم نقطهء نظرشان مصروف يك كلمه بود ، كه اسلام باشد .  الَّذِينَ يُقاتِلُونَ فِي سَبِيلِهِ صَفًّا كَأَنَّهُمْ بُنْيانٌ مَرْصُوصٌ  « 1 » در برابر دشمن از آهن و فولاد سخت‌تر بودند ، در پيش خودشان و ضعفاى ملت دلهايشان از موم نرم‌تر بود :  أَشِدَّاءُ عَلَى - الْكُفَّارِ رُحَماءُ بَيْنَهُمْ .  « 2 »\r\n\r\nبقيهء مواعظ آقاى آقا سيد جمال الدين از شماره 26 « 3 »\r\n متفق بودند يك گوهر همه * بىسر و بىپا بدند آن سر همه \r\n مجتمع بودند همچون آفتاب * بىگره بودند و صافى همچو آب \r\n جان گرگان و سگان از هم جداست * متحد جانهاى شيران خداست \r\nبارى ، حالا باز ما مسلمانها اصلا فكر نمىكرديم ، يعنى ظالم نمىگذاشت كه فكر كنيم كه اين پيغمبر صلى اللّه عليه و آله در دنيا چه شغلى داشت ؛ مأموريتش چه بود ؛ از نزد خدا براى چه آمده بود . اين بزرگوار و اين شخص محترم در هزار و سيصد سال قبل در زمانى كه مردم دين خدا را فراموش كرده بودند و هركس به هواى نفس خودش از براى خودش خدايى درست كرده بود ؛ مشركين عرب سنگهايى را از روى تقليد كلدانيين و صابئين مىپرستيدند ، يعنى واسطه ما بين خود و خداى ناديده قرار داده بودند . يهود و نصارى به كلى دست از حقيقت دين حضرت موسى و عيسى برداشته ، فقط خود را مطيع و منقاد علماى خودشان قرار داده بودند همچنانكه صريح آيهء قرآن است در سوره توبه آيه ( 31 )  اتَّخَذُوا أَحْبارَهُمْ وَ رُهْبانَهُمْ أَرْباباً مِنْ \r\n\r\n\r\n","description":"","footnote":"\r\n( 1 ) - آيهء 4 سورة الصف ، سورهء 61 .\r\n( 2 ) - آيهء 29 از سورة الفتح ، سورهء 48 .\r\n( 3 ) - شمارهء 27 مورخ دوشنبه 24 شوال 1325 .\r\n","page_name":" 200 ","page_number":228},
  {"content":"\r\n\r\n دُونِ اللَّهِ وَ الْمَسِيحَ ابْنَ مَرْيَمَ وَ ما أُمِرُوا إِلَّا لِيَعْبُدُوا إِلهاً واحِداً لا إِلهَ إِلَّا هُوَ سُبْحانَهُ عَمَّا يُشْرِكُونَ . \r\nمىفرمايد كه يهود و نصارى گرفتند علما و رهبانان خودشان را پروردگار خود ، غير از خداوند و عيسى بن مريم . مقصود اينست كه اگر در ابتدا مىگفتند عيسى خداست آن‌وقت اقرار به خدايى قسيس كه معرب كشيش است و رهبانها نمودند . راوى از امام سئوال مىكند كه چگونه يهود و نصارى اعتراف به خدائى كشيش و رهبانهاى خودشان داشتند . حضرت فرمود به جهت اينكه پاك اختيار خودشان را داده بودند به دست علماى خودشان ، و هرچه آنها مىگفتند اينها بدون فكر و تأمل مىگفتند : اين درست و صحيح است . ديگر نمىگفتند اين حرف مطابق با تورية و انجيل هست يا نيست . بعد از اين آيه خداوند مىفرمايد :  يا أَيُّهَا الَّذِينَ آمَنُوا إِنَّ كَثِيراً مِنَ الْأَحْبارِ وَ الرُّهْبانِ لَيَأْكُلُونَ أَمْوالَ النَّاسِ بِالْباطِلِ وَ يَصُدُّونَ عَنْ سَبِيلِ اللَّهِ  « 1 » يعنى مردم فريب اين كشيشها و علماى يهود و نصارى را نخوريد چرا كه بسيارى از اينها مال يتيم مىخورند ، و مردم را از فيوضات الهى به واسطهء اعمال و افعالشان بازمىدارند . حال من هم عرض مىكنم اى گروه مسلمان ، خواب غفلت بس است ! ملتفت باشيد كه شما هم امروز مثل آن روز يهود و نصارى نباشيد . العياذ باللّه علماى خودتان را به جاى خدا پرستش نكنيد .\r\nچشم عقل خودتان را باز كنيد . قرآن امروز نازل نشده است . دين اسلام دين ده ساله نيست هزار و سيصد سال است كه اين دين در ميان مردم است . پس فريب عالم‌نما را نخوريد . اولا عالم بايد صفاتى چند داشته باشد كه در همين حديث مذكور است و من انشاء اللّه براى شما فردا عرض مىكنم ، ثانيا ملاحظه كنيد كه اين حرف را كه آقا مىزند و اين رفتارى را كه از آقا مشاهده مىشود مطابق قرآن هست يا نيست ،  يا أَيُّهَا الَّذِينَ آمَنُوا إِنَّ كَثِيراً مِنَ  العلماء السوء  لَيَأْكُلُونَ أَمْوالَ النَّاسِ بِالْباطِلِ ،  اى مسلمانها بسيارى از عالم‌نمايان كه متلبس به لباس علما هستند مىخورند مال مردم را از روى باطل ، و مىخورند مال يتيم را ، و بازمىدارند مردم را از راه حق و راه خدا ، پس ملتفت باشيد كه فريب هركس را نخوريد !\r\n اى بسا ابليس آدم رو كه هست * پس بهر دستى نبايد داد دست \r\nمقصود از دستم بيرون نرود ، مىخواستم عرض كنم مأموريت پيغمبر ما صلوات اللّه عليه در دنيا چه بود . پيغمبر در آن زمان كه مردم همه سنگ‌پرست و آدم‌پرست ، و بصريح قرآن ملاپرست شده بودند ، از جانب خدا مأمور شد كه خلق را به توحيد بخواند . يعنى بفرمايد :\r\nمردم عبادت و پرستش مختص يك نفر است كه خدا است . آقاى من ، تا به حال شايد هزار مرتبه براى شما گفته‌ام كه عبادت تنها نماز كردن نيست . اطاعت فرمان هركس را كه كردى همين اقرار به خدائى است . خدا مىفرمايد  أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ  « 2 » عبادت شيطان همان اطاعت شيطان است . پيغمبر صلى اللّه عليه و آله براى همين يك مطلب آمد كه\r\n\r\n\r\n","description":"","footnote":"\r\n( 1 ) - آيهء 34 از سورة التوبه سورهء 9 .\r\n( 2 ) - آيهء 60 از سورة يس ، سورهء 39 .\r\n","page_name":" 201 ","page_number":229},
  {"content":"\r\n\r\nبفرمايد : خدا يكى است . اطاعت يك نفر را بايد كرد . حكم و فرمان ، حكم و فرمان يك نفر است . به‌جز يك فرمانفرما در مملكت نبايد باشد . آن فرمان فرمان خدا است و بس . يعنى چه ؟ يعنى در تمام ايران از جلفاى تبريز و آب ارس تا بندر عباس در تمام شهرها و تمام قريه‌ها ، و تمام دهات ، و تمام دوائر ، چه دواير دولتى چه دوائر ملتى ، بايد يكى باشد ، قانون بايد يكى باشد همه بايد از روى يك قانون رفتار كنند .\r\nهمه بايد محكوم به يك حكم باشند ، آن حكم خداست . آن حكم قانون اسلام است .\r\nآن حكم قرآن است . ديگر اين حاكم ميلش اينست كه اين دزد را خلعت بدهد ، و يك دزد را سر ببرد ، نشد . هرگز فراموش نمىكنم كه در زمان ناصر الدين شاه كه تازه از سفر فرنگ آمده بود و يك هوس كاذبى در دماغش احداث شده بود كه وضع ايران را مثل وضع فرنگ قرار بدهد . گمان مىكرد تمام خوش‌وضعى فرنگ منحصر به همين اوضاع ظاهرى است .\r\nميرزا عباس خان مهندس‌باشى را كه فرنگ رفته و دانا بود ، خواست ، و حكمهاى صريح مؤكد جدى كرد كه بايد دو ماهه طهران مثل پاريس شود .\r\nاين بيچاره هم گفت بسيار خوب .\r\nاول كارى كه كرد شب عملجات بسيارى فرستاد سكوهاى بازارها را خراب كردند .\r\nصبح رفتند خدمت وزير نظام ، و آقاى نايب السلطنه . وزير نظام ديد اين مطلب منافى رياست اوست . رفت خدمت شاه مرحوم . هرچه گفت شاه اعتنا نكرد . فرمود حكم همان است كه كرده‌ام . وزير نظام رفت بزرگ خواجه‌هاى حرمسرا را واسطه كرد . شاه فرمود حكم همان است كه كرده‌ام . انيس الدوله را كه از محترمات حرم‌سراى سلطنتى بود واسطه كرد . شاه فرمود حكم همان است كه كرده‌ام واسطهء هيچكس در اين باب قبول نيست .\r\nوزير نظام از همه جا كه مأيوس شد متمسك شد به ذيل ولايت مليجك كه آنوقت به سن هشت نه ساله بود و عزيز شاه ، كسان و پرستاران مليجك و امين اقدس كه آن هم از محترمات حرمخانه بود رفتند خدمت شاه ، كه مليجك ديشب تب كرده است و تا به صبح خواب نكرد .\r\nمعلوم است كه اين سلطان چه حالى پيدا مىكند ! خوب ، حالا چه بايد كرد ؟ جواب دادند به واسطهء ظلم ، به واسطه آه بيچاره كسبهء مظلوم . چه شده است ؟ شما حكم كرده‌ايد ميرزا عباس خان مهندس‌باشى سكوهاى بازار را خراب كند . اين بيچاره فقرا و ضعفا و كاسبهاى بدبخت بعد از اين چه كنند ؟ شاه مرحوم هم فورى امر كرد كه بروند سكوهاى مردم را مثل اول بسازند تا به واسطهء اين رفع ظلم خداوند مليجك را شفا بدهد ! شما را به حق خدا خوب ملتفت شديد براى شما چه گفتم ؟\r\n من از مفصل اين قصه مجملى گفتم * تو خود حديث مفصل بخوان از اين مجمل \r\nاين بود ايران ، اين بود احكام قرآن . باز شما مسلمانان از خواب غفلت بيدار نشويد ! آقا جان من ، اگر خداوند پنجاه سال ديگر به من عمر بدهد و منبر بروم باز همين يك كلمه را تكرار مىكنم .\r\n\r\n","description":"","footnote":"","page_name":" 202 ","page_number":230},
  {"content":"\r\n\r\nبسم اللّه الرحمن الرحيم\r\n\r\nبقيهء مواعظ جناب آقا سيد جمال الدين « 1 »\r\nاعوذ باللّه من الشيطان الرجيم بسم اللّه الرحمن الرحيم الحمد للّه رب العالمين و صلى اللّه على سيدنا و نبينا محمد و آله الطاهرين و بعد فقد قال اللّه تبارك و تعالى فى كتابه الكريم اعوذ باللّه من الشيطان الرجيم  فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً  « 2 » امروز خدا بخواهد مىخواهم براى شما چند آيه قرآن را ترجمه كنم . من هميشه خدمت شما عرض كرده‌ام كه من هرچه مىگويم تمام از قرآن است يا از احاديث معتبره ؛ و آن احاديث هم معنى قرآن است .\r\nتا شما بدانيد كه اين عرايض من تمام صحيح و متين و موافق قرآن است . مقصود ما در اين بود كه هركس مىگويد لا إله الا اللّه بايد از روى خلوص نيت و اعتقاد بگويد ، و واقعا خدا را يكى بداند . وقتى كه اين مطلب را از روى حقيقت فهميد و دانست كه خدا يكى است آنوقت مىداند كه خالق هم يكيست . روزىدهنده يكيست . زنده‌كننده هم يكيست . مرگ هم به دست يكى . پس آنوقت بىاختيار بجز او كسى را پرستش نمىكند . و باور مىكند كه پرستش مختص يك نفر است كه اسمش خداست . بعد از اينكه اين مطلب را فهميد و يقين كرد معبود به حق يكى است و انسان بايد بجز آن غيب القلوب احدى را پرستش نكند و خضوع و خشوع نياورد فورا مىفهمد كه پس بايد حاكمى هم در روى زمين نباشد مگر همين يك نفر كه اسمش خداست .\r\nحكم حكم خداست و بس . اينستكه در نماز هرروز و هرشب ده مرتبه مىخوانى اياك نعبد و اياك نستعين . ترا عبادت مىكنيم و بس از تو يارى مىجوييم و بس . آقا جان من ، حكم حكم خداست . حكم خدا اسمش قرآن است . احكام قرآن قانون خدايى است . غير از قانون هيچ چيز را ما بايد نشناسيم . غير از قانون حكم احدى را ما نبايد متابعت كنيم .\r\nقانون فرق بين شاه و گدا نمىگذارد . قانون فرق بين آقا و نوكر نمىگذارد . قانون ترازوى عدل پروردگار است . اگر فرزند پيغمبر باشد صلوات اللّه عليه خلاف قانون كرد بايد مجازات شود . قسم به يگانگى پروردگار ، اگر اصلاح ترتيب مملكت و سلطنت خودمان را مىخواهيم بايد از روى قانون در ديوانخانه عدليه حكم خدا جارى شود . اگر ثروت مى - خواهيم بايد اصلاح وزارت عدليه شود . اگر بانك ملى مىخواهيد تشكيل شود موقوف است به اصلاح وزارت عدليه . اگر سرباز ما مرتب نيست موقوف است به اصلاح وزارت عدليه .\r\nاگر قشون منظم مىخواهيد موقوف است به اصلاح وزارت عدليه . اگر مواجب سربازها نرسيده است به واسطهء خرابى وزارت‌خانه عدليه است . اگر از شصت فوج سرباز ما امروز شش فوج مرتب صحيح بلكه يك فوج منظم حسابى نداريم ، به واسطهء خرابى كار وزارت\r\n\r\n\r\n","description":"","footnote":"\r\n( 1 ) - شمارهء 28 مورخ شنبه هشتم شوال 1325 .\r\n( 2 ) - آيهء 65 از سورة النساء ، سورهء 4 .\r\n","page_name":" 203 ","page_number":231},
  {"content":"\r\n\r\nعدليه است . اگر كار وزارت خارجه مغشوش است به ملاحظه اغتشاش وضع وزارت عدليه است ، اگر بعضى از قشون در مملكت خارجه به رعيت بيچاره ايرانى ظلم و اذيت مىكند به ملاحظه اغتشاس وضع وزارت عدليه است . در مكه معظمه رعاياى همه جا معزز و محترم است و هيچكس نمىتواند به آنها ظلم كند مگر رعيت بيچاره ايرانى كه نماينده‌هاى دولت متبوعه خودشان به آنها ظلم مىكنند . اينهم به واسطهء اغتشاش وضع وزارت عدليه است . اگر فرياد تجار ايران در اسلامبول از دست تعديات سفيركبير به آسمان مىرسد به واسطهء خرابى وزارت عدليه است اگر حكام در ولايات ظلم مىكنند و كسى به فرياد رعيت بيچاره نمىرسد ، به واسطهء خرابى وزارت عدليه است . اگر سرباز آدم مىكشد و كسى قصاص نمىكند تقصير وزارت عدليه است .\r\nاگر بعضى از علماى از خدا بىخبر حكم ناحق مىدهند تقصير وزارت عدليه است . اگر بعضى از وكلاى ملت در مجلس مقدس شوراى ملى از وظيفهء خود خارج مىشوند يا العياذ باللّه از جاده انصاف و تدين مىخواهند منحرف شوند ، اين هم تقصير وزارت جليله عدليه است . اگر بعضى متقلبين دروغ‌گو به لباس مشروطيت بيرون آمده ، داخل بعضى انجمنها مىشوند ، و بعضى كار هاى زشت مىكنند ، اين‌هم تقصير اغتشاش وضع وزارت عدليه است . مختصر اگر تا غروب براى شما بشمارم تمام نمىشود همينقدر عرض مىكنم :\r\nبالعدل قامت السموات و الارض . آسمان و زمين به عدل برپاست ، و بالظلم خربت السموات و الارض . ظلم باعث خرابى آسمان و زمين است . قسم به يگانگى پروردگار ، تا ديوان قضاوت و عدالت‌خانهء شما مسلمانها و ايرانيها درست نشود محال است كه مملكت آباد شود ، و اداره‌هاى شما منظم شود . تا وزارت عدليهء شما صحيح نشود هيچ كار شما درست نخواهد شد .\r\nآخر آقا جانم ، شما خودتان بهتر از من مىدانيد در مملكت بايد سه قوه باشد : يكى قوهء مقننه يكى قوهء مجريه ، يكى قوهء قضائيه . قوهء مقننه اسمش مجلس مقدس شوراى ملى و مجلس سنا است و شخص اعليحضرت همايونى قوه مجريه وزرا هستند ، به رياست شخص سلطان كه وكلا مىگويند و قانون وضع مىكنند كه بايد اين كار را كرد و وزرا آن كار را اجرى مىدارند .\r\nآنوقت قوهء ثالثى مىخواهد كه حافظ حدود و حقوق تمام اين دو قوه باشد كه نه قوه مقننه بتواند خلاف كند و نه قوهء مجريه . پس خوب معلوم شد كه جلوگيرى از تمام مملكت فقط همان قوه قضائيه است ، يعنى وزارت عدليه . حالا خوب فهميديد كه بنده اغراق عرض نكردم كه خرابى تمام كارها به واسطهء خرابى امر ديوان‌خانه عدليه است . تا اين اداره مرتب و منظم نشود محال است محال است ، كه هيچ كار شما درست بشود . عجب اينست كه اين ملت بدبخت بيچاره فكر همه چيز هستند و فكر اين مطلب نيستند . فرياد مىزنند سرباز نداريم سرباز مىخواهيم . يكى مىگويد سرباز جديد مىخواهيم ، اما هيچكس نمىگويد چرا سرباز نداريم .\r\nتا ترتيب ديوانخانه عدليه به قانون درست صحيح مرتب نشود محال است هزار وزير جنگ عاقل كافى بىغرض عالم بتواند يك قوج سرباز صحيح مرتب كند .\r\nتا ترتيب ديوانخانه منظم نشود هزار وزير امور خارجه عالم عاقل بىغرض نمىتواند جلو تقلب و دزدى بعضى قونسولهاى ايرانى را سد كند . تا وضع وزارت عدليه منظم نشود هزار\r\n\r\n","description":"","footnote":"","page_name":" 204 ","page_number":232},
  {"content":"\r\n\r\nمجلس مقدس شوراى ملى ، و هزار فريادهاى ملت ، و هزار وزير داخله عالم و عاقل ، نمىتواند جلو دخل حكام را سد كند .\r\nهزار مرتبه قوام را با پسرهايش با معتمد ديوان بياورند طهران و برگردانند ، تا ترتيب ديوانخانه منظم نشود محال است شهر شيراز منظم شود ، اگر تمام عقلاى عالم جمع شوند و بخواهند باب رشوه مسدود شود تا ترتيب ديوانخانهء عدليه منظم نشود محال است . اى پروردگار ، من نمىدانم چه بگويم و چه قسم مطلب را گوشزد اين ملت نجيب بدبخت بكنم كه سال ديگر وكلاى مجلس شوراى ملى شما به مراتب مغشوشتر از اين مرتبه خواهد شد ، يعنى انتخاب دومى بسيار بسيار مغشوشتر خواهد شد . چرا كه در انتخاب اول مردم نمىدانستند چه خبر است . حالا كه فهميدند وكالت خوب كارى است . هم پول مىگيرد ماهى صد تومان ، هم محترم است ، هم خداى نخواسته اگر بىشرف باشد مدخل زياد هم دارد . اينكه يقين دارم در اين انتخاب دومى هركس به يك وسيله مىخواهد خود را داخل اين مجلس مقدس بكند به عنوان وكالت . انشاء اللّه تا آنوقت من مرده‌ام و اين مطلب را نمىبينم . چاره اين كار چيست ؟\r\nنظم وزارت عدليه . من يك كلمه عرض مىكنم : اگر وضع وزارت عدليه كما هو حقه مرتب شده باشد ايران مشروطه شده است ، و اگر به همين ترتيب است كه ما مىبينيم ايران مشروطه كه نشده است بلكه هزار مرتبه بدتر از اولش شده است .\r\nحالا شما بپرسيد مگر وزارت عدليه چه عيب دارد كه تو اين‌قدر تكذيب مىكنى ، من عرض مىكنم آقا جانم ، اگر ساعت كه هزار چرخ و پيچ و مهره دارد ، يك پيچش يا يك ميخش يا يك مهره‌اش را از جايش بردارى فورا ساعت خراب مىشود و از كار مىافتد . همين قسم عقلاى عالم بعد از هزار سال فكر ترتيبى قرار داده‌اند از براى ادارهء وزارت عدليه ، اگر يكى از اين ترتيبها را ما بخواهيم تغيير دهيم فورا كار خراب مىشود و ساعت از كار مىافتد . مثل اينكه هزار سال است از كارافتاده است . يكى از شرايط اينستكه توسط موقوف باشد . تا هزار سال من بخواهم ضرر واسطه را عرض كنم تمام نمىشود . يكى اينست كه بست موقوف باشد .\r\nيكى اينست كه قانون كلى باشد . فرق بين احدى نگذارد . يكى اينست كه اگر يكى از اجزاى وزارت عدليه معلوم شد كه خيانت كرده است ، يا رشوه گرفته است ، مجازاتى كه قرار مىدهند اگر كشتن باشد فورا در حقش مجرى شود . يكى اينست كه اجزاء علم داشته باشند . يكى اينست كه همهء مردمان عالم نجيب ممتحن درستكار راست‌گوى باشرف باشند . يكى اينست كه در وقت محاكمه مردمان محترم متدين درست صحيح بسيار ممتاز حاضر باشند با صد تا يكهاى ديگر كه هيچ‌كدام را نه من مىدانم و نه تو مىدانى و نه اجزاى وزارت‌خانه عدليه مىدانند .\r\nبر فرض هم اگر وزير عدليه يا دو نفر ديگر هم درسش را خوانده باشند ولى محض خواندن در كتاب ، انسان عالم نمىشود مدتى اعمال و عمل و ممارست در كار مىخواهد . مثلا بنا برود از روى كتاب درس بنائى را بخواند تا مدتى كار نكند بنا نمىشود . اينها را كه عرض كردم از براى اصلاح وزارت عدليه همه فرع مطلب بود .\r\n\r\n","description":"","footnote":"","page_name":" 205 ","page_number":233},
  {"content":"\r\n\r\n آنچه اصل اصل اصل است آن بجا است * آن نگفتم آنچه گفتم فرعها است \r\n گر بگويم آن بلغزد پاى تو * ور نگويم هيچ از آن واى تو \r\n گر بگويم آنچه دارم در درون * بس جگرها گردد اندر حال خون \r\nآن مطلب كه اصل است آن همان آيه‌ايست كه اول مجلس خواندم اعوذ باللّه من - الشيطان الرجيم .\r\n فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً  اين آيه در سورهء مباركهء نساء است ، آيه 65 . ايها الناس ، تا معنى اين آيه در ايران رواج نيابد و به معنى اين آيه تمام خلايق عمل نكنند ، محال است كار ايران درست شود ، و محال است كه ما وزارت عدليه داشته باشيم . ظاهر معنى آيه اينست كه پس به حق پروردگار تو اينها مؤمن نيستند مگر وقتى كه ترا كه پيغمبر منى حاكم قرار بدهند در هرمطلبى كه خلاف شود ميان آنها يعنى غير از حكم پيغمبر كه همان حكم خدا و قرآن است احدى در ميان مردم نتواند حكم كند .\r\nيعنى در تمام ايران يك نفر قاضى پيدا نشود كه از پيش خود و به ميل خود حكم كند يعنى حكم به غير ما انزل اللّه بدهد مىدانى مىخواهم چه عرض كنم ؟ عرض مىكنم تا قاضى و ملا خاطرجمع است كه هرحكمى بكند حقا ام باطلا احدى نيست مؤاخذه بكند محال است كار ايران منظم شود .\r\n\r\nبقيهء مواعظ آقاى آقا سيد جمال الدين « 1 »\r\nاعوذ باللّه من الشيطان الرجيم بسم اللّه الرحمن الرحيم . بعد الحمد للّه و الصلاة قال اللّه تعالى فى محكم كتابه الكريم اعوذ باللّه من الشيطان الرجيم  فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً  اين آيه در سورهء نساء است آيه 65 . در سابق هم قدرى اشاره كرديم كه تمام صدمات و زحمات ما ايرانيهاى ضعيف بيچاره به واسطهء اينست كه ما به قرآن عمل نمىكنيم ، يعنى به قانون عمل نمىكنيم و هرطبقهء از ما مردم از براى خودمان قانونى داريم غافل از اينكه حكم اللّه دربارهء تمام مردم از شاه تا گدا يكسان است . ظاهر همين آيه وافى هدايه اينست كه پس نيست چنين قسم به پروردگار تو ايمان نمى - آورند ، مگر وقتى كه ترا حاكم قرار بدهند در كارهاى خودشان و به تمام احكام تو كه از جانب خداست راضى باشند . و تسليم بكند ارادهء خود را در نزد ارادهء پروردگار خود . يعنى مثلا شخصى كه زنا كرد و مرتكب اين معصيت شد اگر راست مىگويد و مسلمانست بايد خودش را با كمال ميل و رغبت حاضر كند از براى اجراى حدود الهى يعنى قبول قانون كند و از قانون سرنپيچد نه اينكه هركجاى قانون كه براى او منفعت دارد قبول كند اما هركجا كه ضرر دارد\r\n\r\n\r\n","description":"","footnote":"\r\n( 1 ) - شماره 30 مورخ دوشنبه 22 ذىحجه 1325 . در شماره 29 مواعظ سيد جليل درج نشده ، از اين جهت از آن نقل نشد .\r\n","page_name":" 206 ","page_number":234},
  {"content":"\r\n\r\nرد كند . اين نمىشود . امروز هم همان قسم است . مشروطه و مجلس خوب است پس هركس كه ايرانى است و اين مجلس را قبول دارد بايد تمام احكام و قوانين موضوعهء در اين مجلس را هم قبول داشته باشد نه اينكه هركجا برايش منفعت دارد خوب است ، همين كه برايش ضرر دارد بگويد من اين امر را قبول ندارم . اين نشد . اين خلاف قرآن است . خدا مىفرمايد :  ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ .  آخر آقا جان ، تمام ما ايرانىها از وضيع و شريف در مقام خود ظالم بوديم ، و از حدود پروردگار خودمان كه قانون باشد تجاوز ورزيده بوديم . الا ما شذوندر كه بسيار قليل بودند . حالا وقتى كه بنا شد همه از روى قانون واحد كه همان قرآن است عمل كنيم ، آن‌وقت مىبينى كه همه‌كس فريادش بلند مىشود . حالا يك مثالى براى شما بزنم . يكى از كارهاى مجلس مقدس شوراى ملى حكايت كسر حقوق و تعديل بودجهء مملكت است كه در واقع مىتوانيم ادعا كنيم اين كار مجلس از تمام كارهايش بالاتر است و فائدهء اين كار بيشتر از آن است كه محتاج به شرح و بسط باشد . چونكه اين مطلب واضح است كه خرابى هر مملكتى يا هرشخصى به اين است كه خرجش از دخلش بيشتر باشد و مخارج ايران به واسطهء بىمبالاتى وزرا و مستوفيان شش كرور تومان از دخلش علاوه بود . حالا شما خوب مىفهميد مملكتى كه امسال شش كرور كسر بودجه دارد ، سال دوم ده كرور مىشود ؛ سال سوم پانزده كرور مىشود ؛ سال چهارم بيست كرور ، سال پنجم حساب تمام است . حالا بعضى اشخاص كه از حقوقشان كسر شده است دشمن مشروطه و مجلس مقدس شوراى ملى شده‌اند .\r\nپس معلوم شد كه ما مسلمان‌ها بمضمون قرآن كه كلام پروردگار ماست رفتار نمىكنيم مطلب ديگر حكايت قصاص و مجازات است . ايها الناس ، من به شما صريح عرض مىكنم اگر مجازات و مكافات نباشد هيچ كار ما درست نمىشود . به زبان فارسى پاداش نيكى و كيفر بدى هركس كار بد كرد مجازات و كيفر ببيند و هركس خوبى كرد مكافات و پاداش ببيند .   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   معنى اين آيه معلوم است كه اگر كسى به قدر ذرة المثقالى عمل نيك ازو سر بزند جزايش را مىبيند و همين قسم اگر به قدر ذرة المثقالى كار بدى بكند جزايش را مىبيند . ايضا در سورهء انبياء آيهء 47 مىفرمايد  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ . \r\nظاهر آيهء معنيش است : و مىگذاريم ترازوهاى عدل را در روز قيامت ، و ظلم كرده نمىشود احدى و اگر بوده باشد به وزن يك حبه و يك دانه از خردلى مىآوريم آن را و بس است خداوند از براى حساب .\r\nآقا جان من ، اين مطلب گمان مىكنم اصلا محتاج به دليل نبوده باشد كه نظم مملكت بدون مجازات محال است . خداوندى كه اين‌قدر مهربان و رحيم است بعد از آنكه مىفرمايد زناكننده و زنادهنده را البته بايد يكصد تازيانه بزنيد ، بعد مىفرمايد البته نبايد كه بگيرد شما را با آن دو رأفت و رحمتى در دين خدا . خوب است خود آيه را بخوانم . در سورهء مباركه نور است آيهء دوم :  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ  يعنى زن زنادهنده و مرد زناكننده را پس\r\n\r\n","description":"","footnote":"","page_name":" 207 ","page_number":235},
  {"content":"\r\n\r\nبزنيد هريك از آنها را يك صد تازيانه و نبايد كه بگيرد شما را نسبت به آن دو رأفت و شفقتى در دين خدا اگر راست مىگوئيد و ايمان به خداوند و روز قيامت داريد . علاوه بر اين ملاحظه كنيد خدايى كه غفور است ، خدايى كه ستار است ، خدايى كه پرده‌پوش است ، خدايى كه پرده پوشى را دوست مىدارد بعد از اين مىفرمايد  وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ  يعنى بايد در وقت حد زدن جمعى از مسلمانان بيايند و با چشم خودشان ببينند كه چگونه حدود الهى جارى مىشود . معلوم است وقتى كه جمعى ديدند هم خودشان مىترسند و مرتكب معصيت نمىشوند ، هم براى ديگران حكايت مىكنند . پس معلوم شد كه مجازات چقدر لازم است . ولى با هزار افسوس عرض مىكنم اين ايام به كلى مجازات از ميان رفته است . هرگونه مقصر باشد به هيچ وجه كسى كارش ندارد . آدم مىكشند ، دزدى مىكنند ، باعث فتنه و فساد مىشوند ، هركارى بخواهند مىكنند و احدى در مقام مؤاخذه و مجازات و اجراى حدود الهى برنمىآيد . نمىدانم اين درد را به كجا ببرم ، با كه بگويم كه مرد مسلمان را در ميدان قطعه‌قطعه كردند ، چشمش را با قلمتراش بيرون آوردند ، احدى تقاص نكرد . شب ريختند خانه يك نفر تاجر محترم فارسى فريدون رئيس اداره جهانيان از پهلوى عروسش كشيدند و كشتند احدى تقاص نكرد .\r\nاى دادوبيداد ، اى دريغ و افسوس ، تف بر اين مسلمانى ما ! تف بر اين غيرت و شرف و ناموس ما ! خدا شاهد است صفحات تاريخ ايران را اين اعمال و اين اشخاص ملوث كردند . اى پروردگار من ، اى پيغمبر خاتم ، اى امام زمان عليه السلام ، شما را به شهادت مىطلبيم كه ما ايرانيها بيزاريم از اعمال اين پست‌فطرتان و ديوسيرتان . خوب ، حالا مىگوييد اى كاش ما مصدر كارى بوديم تا تقاص مىكرديم و طلب خون اين بيچاره‌ها را مىنموديم . من يك عرضى مىكنم كه بدانيد شما هم تقصير داريد ، آخر اى مردمان بدبخت جاهل بيچاره ، شما اقلا قرار بگذاريد اين اشخاصى كه در ميدان توپخانه بودند از سيد و ملا و معمم و روضه‌خوان و امام و امام جماعت و غيره بعد از اين با اينها مراوده نكنيد ؛ در كوچه مىبينيد سلام نكنيد ؛ خانهء آنها نرويد ، نماز عقب سرشان نخوانيد ، مرافعه در خانهء آنها نبريد . بالاخره بهيچ‌وجه من الوجوه با آنها مراوده نداشته باشيد . اين‌كه مىگويم اين دستور العمل خدا و پيغمبر صلواة اللّه عليه است در قرآن ، بموجب اين آيه كه الان براى شما تلاوت مىكنم در سورهء توبه آيهء 118 اعوذ باللّه من الشيطان الرجيم  وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ ثُمَّ تابَ عَلَيْهِمْ لِيَتُوبُوا إِنَّ اللَّهَ هُوَ التَّوَّابُ الرَّحِيمُ ،  شأن نزول اين آيه چنانچه امام فخر رازى در تفسير كبير و مرحوم فيض در تفسير صافى و ساير مفسرين از علماى خاصه و عامه مىنويسند  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ \r\n\r\nبقيه از شمارهء گذشته\r\nاگر در سلسله علما اعلام كه پيشوايان ملت و نواب امام عصرند يك نفر مثل شيخ عيده شود ما ملت نبايد قلوبمان از نوع منزجر و خاطرمان از همگى مكدر شود . در هردوره و زمانى\r\n\r\n","description":"","footnote":"","page_name":" 208 ","page_number":236},
  {"content":"\r\n\r\nدر تمام طبقات و طوايف هستند اشخاصى كه هميشه بدنام‌كننده نوع و مضيع سلسلهء خود بودند .\r\nاگر در ميان سلسلهء جليلهء علماء اين نوع اشخاص نباشند اخبار و احاديثى كه از ائمهء اطهار در بارهء علماء سوء رسيده و بيان حال آنها را فرموده و مردم را از اطاعت آنها نهى كرده بلكه امر به احتراز از آنها شده بىموضوع و محل مىماند . طبيعى است كه اين نوع اشخاص در هر دورهء بايد باشند . اگر جناب شيخ مدعى شوند كه در اصل مطلب يعنى در اينكه از ائمهء اطهار اخبار صحيحه در مذمت علماء سوء رسيده و آنها را بدترين تمام ناس شمرده من حرفى ندارم ؛ اما از كجا كه من داخل در اين جمع باشم عرض مىكنم از وقايع مدت توقف در حضرت عبد العظيم و نسبتهاى غير مشروعه و غيره گذشتيم با اين قضيه چه كنيم كه جنابعالى وقتى از حضرت عبد العظيم آمديد در محضر خودتان كه اقلا پنجاه نفر حاضر بودند از ميان دو لب بزرگوارتان فرموديد ما مقاصدى داشتيم از مهاجرت و او اين بود كه حدود مجلس و مجلسيان را معين كنيم ، و الحمد للّه انجام گرفت . از مجلس سئوال كرديم آنها هم جواب دادند و آن سئوال و جواب را هم در مطبعهء مخصوص خودتان چاپ و منتشر گرديد . آيا در اين قضيه چه مطلبى شما را وادار كرد كه مجددا در توپخانه حاضر شده و تن به وقوع اين منهيات بدهيد و ساكت نشسته بلكه امداد آنها را هم بكنيد . اگر شما توپ‌خانه نبوديد سيد على يزدى و اكبر شاه از كجا اينطور متجرى مىشدند و امر به قطعه‌قطعه كردن جوان مسلمان مىنمودند كه الان مادر او از مفارقت پسرش ديوانه شده ، و جگر تمام مسلمانان را كباب كرده . خوب است اندكى در اين مطالب فكر و تأمل كنيد و خود انصاف دهيد آيا اين قضيهء تاريخى از صفحهء روزگار محو خواهد شد ؟ فرض مىكنيم كه به امر شما يا غير شما مجلس شورى را هم به توپ مىبستند و تمام وكلاء را مىكشتند آيا شما به رياست اوليهء خود نايل مىشديد ؟ نه باللّه ، آيا از زمانى كه شما از حضرت عبد العظيم مراجعت كرديد تا اين زمان هيچوقت مجلس از حدود خود تجاوز كرده بود ؟ آيا يك كلمه خلاف شرع صحبتى نموده بود ، پس ما ملت چطور خود را راضى كنيم و اين مطالب را صرف‌نظر نمائيم و ببينيم وقتى آن بدن قطعه‌قطعه را دار زدند در ميدان تمام فرنگيها و ارمنيها به تماشا مىآمدند و از سبعيت و وحشىگرى ايرانيها تعجب مىنمودند . آيا اين شرط اسلاميت است ؟ و اللّه اركان اسلام از اعمال و افعال شما متزلزل شد ، روح اسلاميت از رفتار شما منزجر و متنفر گرديد .\r\nقلب امام عصر از سيئات كردار شماها به رنجش درآمد اما مجلس در اين مدت به غير از رفع ظلم و اغاثهء مظلومين و تصحيح و تعديل ماليه ، و خرج و دخل دولت و مملكت و رفع دزديهاى چندساله كه هركس به اسمى و رسمى خون اين ملت بىچاره را مكيده بودند و براى خود حقوق درست كرده بودند ، آن هم از اشخاصى كه تمام ملت مىدانند چقدر مال ملت را خرج لهو و لعب خود كردند حتى خودشان هم با كمال رضايت و ميل و رغبت از مجلسيان تشكر دارند كارى كرده بود يا بعد از اين خواهد كرد كه شماها باز به مردم مىگوييد خر شويد و حرف ما را بشنويد ! اين مطلب غيرممكن است كه ديگر از حس ملت جلوگيرى كرد ، و گفت با داشتن چشم و گوش كور و كر ، و با بودن ادراك و شعور خر شويد و اطاعت ما را بكنيد .\r\nبالاخره مقصود اين بود كه ملت سيئات افعال و اعمال اين اشخاص را ابدا نظر نداشته\r\n\r\n","description":"","footnote":"","page_name":" 209 ","page_number":237},
  {"content":"\r\n\r\nباشند و اصلا اينها را از نوع و سلسلهء علما ندانند تا تكليفشان مشكل شود بلكه توجه ملت بايد اولا به ذات مقدسهء حجج اسلام عتبات عاليات باشد كه چون ضمائر منيرهء آن بزرگواران از لوث جميع خباثت منزه و مبرى است از به دو تأسيس اساس مقدس مجلس دائما در مقام تأييد و تشييد آن اساس بوده‌اند . چنانچه در اين قضيه هم تلگرافات عديده از ناحيهء مقدسهء آن بزرگواران كه رؤساى روحانى اين ملت‌اند به مجلس مقدس و سيدين السندين رسيد بر وجوب دفع مخالف ، و ثانيا توجه ملت بايد به شخص اقدس و وجود مقدس آية اللّه آقاى آقا سيد عبد اللّه مجتهد بهبهانى كه گويا اين وجود مبارك از طرف قرين الشرف امام عصر عجل اللّه تعالى فرجه مأمور مخصوص است براى حفظ و وقايهء اين اساس مقدس ، و هروقت هرحادثه‌اى كه رخ مىدهد اول كسى كه پيش‌قدم است و با كمال قوت قلب و ثبات‌قدم در مقام محارست و علمدارى حاضر مىشود اين وجود مبارك است و همچنين حضرت حجة الاسلام آقاى آقا ميرزا سيد محمد مجتهد طباطبائى كه از ابتداى امر با ايشان هم‌قدم و متفق القول و متحد الكلمه با كمال جدوجهد همراه و هم‌آواز بودند . و چشم و گوش خود را بعد از اين باز كنيم اشخاص خائن را تميز بدهيم . اگر يكنفر مثل ميرزا جواد آقاى ملعون تبريزى كه وقتى از تبريز آمده بود در انجمن آذربايجان فرياد مىكرد ايها الناس ، من مشروطه‌تراش هستم ، من آمده‌ام اينجا كه پيراهن خود را به خون مشروطه آلوده كنم به تبريز بفرستم ! اما از آنجايى كه خباثت ذاتش اقتضا داشت بعد از چندى بواسطهء گرفتن مبلغى جيفهء دنيايى كه در واقع خون‌بهاى وطن خود بود در مجالس و محافل به اسم مشروطه‌طلبى بناى فتنه و فساد را گذارد . بعضى نسبتها به ناحيهء مقدسهء حجج اسلام مىداد و اين عبارات را وسيلهء شيطنت خود قرار داده بود كه به خود من يك روز گفت :\r\nما خود را از تحت رقيت و از قيد استبداد دولتيان خارج كرديم حالا بايد گرفتار استبداد علما باشيم . پس اى ملت ايران شما يك‌وقتى به مشروطيت نائل شده‌ايد كه از تمام ملل عالم بايد بيشتر دقت و مواظبت داشته باشيد چرا كه اذهان شما صاف است اطلاعات شما كم ، دشمنان شما زياد ، از دسايس و حيل شيطانيه بىخبر . خيلى زود مىتوانند يك مطلبى را بر شما مشتبه كنند اگرچه در اين قضيه ديگر گمان نمىكنم اميدى براى مستبدين باقى باشد و اما معذالك شماها بايد با كمال بصيرت و بينايى و نهايت هوشيارى ، مواظب اعمال و افعال آنها باشيد ، دوست خود را از دشمن بشناسيد . از جمله بزرگان علما و اركان اسلام كه در اين قضيه بر تمام ملت مكشوف و مشهود داشت كه بر حسب تكليف شرعى خود با تمام قوا در حفظ اساس مقدس حاضر است حجة الاسلام آقاى حاجى شيخ محمد تقى نجفى در اصفهان بود . بعد از اطلاع از قضيه حادثه حسب‌الامر ايشان تمام اهالى اصفهان تعطيل ، و قريب چند هزار نفر فدائى از شهر و دهات تمام مسلح و مكمل بطورى كه خبرنگار ما نوشته بود جميع رعايا يك لقمه نان در يك شانه انداخته و يك تفنگ در شانه ديگر عازم حركت به طهران بودند . وقتى كه از طرف مجلس مقدس خبر صلح مىرسد آنها را مراجعت مىدهند .\r\nدر اينجا لازم است دو كلمه جمله معترضه براى آگاهى ملت عرضه بداريم كه امروزه در تمام بلاد ايران شهرى مثل شهر اصفهان منظم‌تر و آسوده‌تر نيست ؛ و مىخواهم بگويم اول\r\n\r\n","description":"","footnote":"","page_name":" 210 ","page_number":238},
  {"content":"\r\n\r\nجماعتى كه لذت مشروطيت را چشيده‌اند اهالى اصفهان است كه بدون اختلاف كلمه متفقا با كمال اتفاق و اتحاد قبول كلمه حقهء عدل و مساوات را نموده و ديگر ابدا حاضر نيستند تحمل ظلم و استبداد كنند . و اين اتحاد كلى و اتفاق عمومى نيست مگر بواسطهء همراهى و معاضدت حجج اسلام آنجا از قبيل آقاى نجفى و آقاى ثقة الاسلام ، و اگر كسى روزنامه‌هاى اصفهان را خوانده باشد يقين بر صدق عرايض ما خواهد كرد . پس شما را به خدا انصاف بدهيد آيا سزاوار است با اين مساعدتها و همراهىها روزنامه ( تمدن ) و ( تنبيه ) به واسطهء تحريكات خارجى و خوش‌آمد فلان ، در مقام اهانت و نسبتهاى غير واقع با اين اشخاص برآيند ؟ و اللّه سزاوار نيست و ما مكرر خواستيم در مقام تعرض با اين دو روزنامه در اين باب چيزى بنويسيم موقع نشد و مختصرا مىگويم اگر خداى نخواسته ما بين اهالى اصفهان هم اختلافى پيدا شد بدانيد از اثر اين دو روزنامه است . اگرچه در اين نمرات اخيره مختصرى از اقدامات و همراهىهاى آقايان اصفهان را اظهار و درج كرده بودند اما اين مطلب جبران جسارات گذشته را نمىكند و بايد با كمال ادب از ساحت مقدس آن بزرگواران معذرت تامه بخواهند .\r\n\r\nبقيهء مواعظ آقاى آقا سيد جمال الدين از شمارهء 30 « 1 »\r\nدر قرآن بموجب اين آيه مباركه كه براى شما تلاوت مىكنم در سورهء توبه ، آيه 118 اعوذ باللّه من الشيطان الرجيم  وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ ثُمَّ تابَ عَلَيْهِمْ لِيَتُوبُوا إِنَّ اللَّهَ هُوَ التَّوَّابُ الرَّحِيمُ  شأن نزول اين آيه چنانچه امام فخر رازى در تفسير كبير و مرحوم فيض در تفسير صافى و ساير مفسرين از علماى خاصه و عامه مىنويسند اين است كه در غزوه تبوك كه آخرين غزوات پيغمبر صلى اللّه عليه و آله است و لشكر حضرت را در اين غزوه جيش العمره ناميدند ، چونكه زمان قحطى بود و مسلمانان در اين سفر بسيار سختى و گرسنگى ديدند ، و چشيدند ؛ مخصوصا حديث دارد كه ده نفر يك شتر داشتند كه بنوبت سوار مىشدند و كان زادهم لشعير المسوس و التمر الزئيد و الاهالة السنحه يعنى خوراكشان در اين سفر جو كرم‌زده و خرماى خوشيده ضايع شده و دنبهء متعفن شده بود . سبحان اللّه اى مسلمانان ، ملاحظه كنيد به‌بينيد در صدر اسلام مسلمانان با چه محنت و زحمتى ترويج دين مىكردند و با چه عسرت و تنگى اعلاى كلمهء حقه نمودند . خدا گواه است حديث دارد كه از شدت فقر و پريشانى يك دانهء خرما را يكى مىگرفت در دهان قدرى مىمكيد آن‌وقت مىداد ديگرى قدرى مىمكيد . همين قسم چندين نفر مىمكيدند تا از آن خرما غير از هسته‌اش چيزى باقى نمىماند . به اين قسم ترويج دين كردند . مقصود اينجا نبود ، مطلب در اين بود كه در اين سفر سه نفر از اصحاب حضرت از اين سفر تقاعد ورزيدند :\r\nكعب بن مالك ، و هلال بن اميه ، و مرارة بن ربيع . با اينكه شترهاى خوب راهوار داشتند و عذرى نداشتند تنبلى كردند و در ركاب حضرت رسول صلوات اللّه نرفتند . روزى كه حضرت\r\n\r\n\r\n","description":"","footnote":"\r\n( 1 ) - شمارهء 31 مورخ شنبه 19 محرم 1326 .\r\n","page_name":" 211 ","page_number":239},
  {"content":"\r\n\r\nمراجعت فرمود اينها آمدند استقبال . سلام كردند . حضرت جواب داد ولى به آنها اعتنا نفرمود . آنها هم اعتنا نكردند . رفتند پيش رفيقهاشان . آنها هم اعتنا نكردند . رفتند خانهءشان ؛ زن و بچه‌هايشان هم اعتنا نكردند . به زن‌هاشان گفتند شما چرا با ما تكلم نمىكنيد و حرف نمىزنيد ؟ گفتند : ما مسلمانيم و ما بيزاريم از كسى كه پيغمبر از او بيزار است . اينها چاره‌اى نديدند جز اينكه از مدينه هرسه نفر بيرون رفتند و رفتند در كوههاى مدينه ، بچه‌هاشان مىآمدند و برايشان غذا مىآوردند و لكن نزديكشان نمىرفتند . غذا را همان كنار مىگذاردند و برمى - گشتند . بعد از چند روز با هم گفتند ما خودمان هم مسلمانيم بايد خودمان هم با يكديگر تكلم نكنيم و از يكديگر دورى بجوييم و منتظر امر پروردگار باشيم . هركدام در گوشه‌اى نشستند و شب و روز گريه مىكردند . تا وقتى كه درياى كرم الهى متلاطم شد و اين آيه نازل گرديد  وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ  ظاهر معنيش اين است كه خداوند قبول فرمود توبهء آن سه نفر را كه در مدينه بماندند و در ركاب پيغمبر صلوات اللّه عليه به جنگ نرفتند تا وقتى كه زمين با اينهمه وسعت بر آنها تنگ شد . چه در مسجد نمىتوانستند درآيند به واسطه اينكه احدى به آنها اعتنا نمىكرد و در بازار نمىتوانستند به همين جهت عبور كنند ، و در خانهء خويش نمىتوانستند باشند ، چه زن و بچهء آنها به آنها تكلم نمىكرد و ضاقت عليهم انفسهم جان خودشانهم بر آنها تنگ شده بود چه قرار گذارده بودند كه خودشانهم با يكديگر تكلم نمىكردند . آن‌وقت خداوند توبه آنها را قبول كرد .\r\nمن عرض مىكنم اى مسلمانها ، اى اهل قرآن ، اى اشخاصى كه خود را مسلمان و امت پيغمبر صلى اللّه عليه و آله مىدانيد ، شما هم قرار بگذاريد به اين اشخاصى كه خلاف قرآن عمل مىكنند و شق عصيان مسلمين نمودند و در ميدان توپخانه جماعت كردند و باعث قتل نفس و هتك آبروى اسلام شدند و بالجمله اصعب معاصى از آنها صادر شد اقلا بعد از اين با اين اشخاص معاشرت و مراوده نكنيد ، اگر به صورت علما و سادات و روضه‌خوان هستند بعد از اين مرافعه نزد آنها نبريد ، نماز جماعت عقب سر آنها نكنيد ، روضه‌خوانى از آنها دعوت نكنيد .\r\nبا اين جماعت به كلى مراوده را ترك كنيد ، در كوچه آنها را ملاقات مىكنيد ، به قانون پيغمبر صلى اللّه عليه و آله صورت از آنها برگردانيد ؛ در هيچكدام از مجامع خود آنها را نپذيريد ؛ در انجمن‌هاى مقدس آنها را به عضويت قبول نكنيد . و اللّه اكر ما مسلمان واقعى و مشروطه طلب حقيقى بوديم ترتيب كار ما بهتر از اينها بود . اين اشخاص حقش اين بود كه زن و بچه آنها از آنها اظهار تنفر و دورى كنند . اما صد هزار افسوس كه آن عرق تدين و وطن‌خواهى در ما ايرانيها هنوز پيدا نشده است مگر از هزار نفر يك نفر .\r\nاگر حقيقتا ما مسلمان بوديم بايد اصلا در اجراى حدود الهى فرق بين احدى نگذاريم هركس كه باعث فتنه و فساد است و هركس باعث قتل بيچاره مسلمان يا بيچارهء فريدون فارسى است به قانون اسلام مجازات بدهيم . ديگر اصلا ملاحظه نكنيم اين سيد است يا اين آخوند است ، يا اين نوكر مقرب سلطان است ، يا بستهء فلان وزير است . در سابق هم عرض كردم حالا هم عرض مىكنم تا قانون اسلام و قانون مجازات از روى مساوات بدون ملاحظه در ميان ما\r\n\r\n","description":"","footnote":"","page_name":" 212 ","page_number":240},
  {"content":"\r\n\r\nمسلمانها جارى نشود محال است كارها اصلاح شود . محال است ايران آباد شود . محال است قطع طمع اجانب از ما بشود . محال است كه ثروت مملكت كه فرع تجارت است زياد شود محال است بازار تجارت كه فرع امنيت است رواج پيدا كند . با هزار محال ديگر . فلا و ربك لا يومنؤن حتى يحكموك فيما شجر بينهم حكم حكم خداست و بس . حاكم قانون است و بس . قانون با احدى قوم و خويشى ندارد ؛ قانون سيد و ملا و پيشخدمت شاه را نمىشناسد . مىخوانم براى شما همان آيه‌اى را كه روز اول در مسجد شاه خواندم  لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ .  « 1 »\r\nبسم اللّه الرحمن الرحيم\r\n\r\nبقيهء مواعظ آقاى آقا سيد جمال الدين در معنى حقوق « 2 »\r\nعرض كردم خدمت آقايان خودم حفظهم اللّه تعالى كه : خداوند تبارك و تعالى در احكام شرعيه و اوامر و نواهى تكليفيه اصلا و ابدا فرقى ميانهء غنى و فقير و وضيع و شريف نگذاشته است . چگونه همهء مسلمانان واجب است نماز كنند ، ديگر اختصاص به فقرا ندارد . سلطان و وزير و حجة الاسلام در اين حكم مساويست . مگر همان اشخاصى را كه قانون استثنا فرموده است . مثلا مثل زن در حين حايض بودن . روزه هم همين قسم است .  يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ  همين قسم تمام مسلمانان بايد روزه بگيرند ، ديگر اختصاص به بعضى دون بعضى ندارد . نه اينكه شاه بفرمايد من چون كه پادشاهم نبايد روزه بگيرم ، همين قسم تمام افراد مؤمنين . مگر باز همان مواردى را كه قانون مستثنى فرمود و من كان مريضا او على سفر فعدة من ايام اخر . همين قسم است در باب حقوق الناس ، و ظلم نكردن ، و تعدى نكردن ، و اذيت به خلق نكردن . بلكه مىخواهم عرض كنم و همين قسم هم هست كه حق الناس سخت‌تر است از حق اللّه .\r\nچه بعضى معاصى ظلم بر نفس است آن را ممكن است خداوند بگذرد . اما ظلم بر غير را هرگز خداوند نمىگذرد . امير المؤمنين مىفرمايد : گناه بر سه قسم است : ذنب يغفر ، و ذنب لا يغفر ، و ذنب لا يترك ، گناهى را كه ممكن است خداوند بيامرزد ظلم بر نفس است ، و گناهى را كه نمىآمرزد شرك است . ان اللّه لا يغفر ان يشرك به . گناهى را كه خداوند هرگز نمىگذرد ظلم است . پس آقا جان من ، حالا مىفهميد كه شما مسلمانها چقدر اشتباه كرده‌ايد ، اگر يك سيدى ، يا يك واعظى ، يا يك حاكمى ، يا يك عالمى ، العياذ باللّه علانيه شرب خمر كند ، يا قماربازى كند ، شما او را مىكشيد در تمام محافل و مجالس ذكر مىكنيد . اما اينهمه حكام ظلم مىكنند ، يا فلان عالم‌نما حكم ناحق مىدهد اصلا شما تعجب نمىكنيد ؛ اصلا از آن حاكم و ملانما سلب اعتقادتان نمىشود ؛ و حال اينكه معصيت اولى آسانتر است . ظلمى بر نفس خودش كرده است و ممكن است خداوند بيامرزد ولى ظلم بر غير را خداوند قسم خورده است كه نمىآمرزد .\r\n\r\n\r\n","description":"","footnote":"\r\n( 1 ) - آيهء 65 از سورة الزمر ، سورهء 39 .\r\n( 2 ) - شماره 32 مورخ چهارشنبه غره صفر المظفر 1326\r\n","page_name":" 213 ","page_number":241},
  {"content":"\r\n\r\nباعث اين مطلب همان است كه به شما عرض كردم . اينها همه نتيجهء ظلم و استبداد است . اينها همه به واسطهء اين است كه آن دودست چشمهاى شما را بسته‌اند . چشم ظاهر شما را نبسته‌اند بلكه چشم عقل شما را دوخته‌اند .  فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  « 1 » آقا جان من ، اگر خداوند پنجاه سال ديگر به من عمر بدهد و من منبر بروم ، باز همين يك كلمه را تكرار مىكنم ، و باز هم كم است ؛ و آن كلمه اين است كه : هيچ حكمى و هيچ حاكمى در مملكت نيست مگر قانون ، قانون است كه فرق بين شاه و گدا نمىگذارد . قانون است كه فرق بين سيد و غير سيد نمىگذارد . قانون است كه ملا و غير ملا نمىشناسد . قانون است كه حضرت اقدس اشرف و الا را با فلان پينه‌دوز به يك چشم ملاحظه مىكند . خداوند در كلام مبارك خودش در چند جا اسم عدالت و قانون را ميزان ، ذكر فرموده است . من جمله در سورهء حديد مىفرمايد :  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ .  و نيز در سورهء الرحمن مىفرمايد :  وَ السَّماءَ رَفَعَها وَ وَضَعَ الْمِيزانَ .  مقصود از تمام اين ترازوها همان قانون عدل الهى است كه خداوند در ميان تمام بندگان خودش مقرر داشته است . چگونه ترازو هرچه را در او بگذارى تميز مىدهد و حكم مىكند ، حتى اگر يك خردل باشد معلوم مىكند . ديگر ترازو فرق بين شاه و گدا نمىگذارد . قانون خدايى هم همين قسم است . اگر يك خردل كسى به كسى ظلم كند خداوند حساب مىكند . در سورهء انبياء : آيهء 47  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ . \r\nدر بعضى از دول اروپا رسم است بالاى درب عدالت‌خانه شكل يك نفر پيرمرد كور و پك ترازو مىكشند . يعنى در ديوانخانهء عدليه ترازوى عدالت منصوب است كه قانون باشد ، و اين قانون كور است . به اين معنى كه هيچ‌كس را نمىبيند تا اينكه ملاحظه بنمايد ، اى مسلمانان ، خدا شاهد است اغلب شما مسلمانها به واسطهء شدت ظلم و استبداد اصلا معنى قرآن را نفهميديد ، يعنى روح اسلام را ندانستيد . اگر دنيا مىخواهيد بايد عدالت و امنيت در مملكت باشد . اگر آخرت مىخواهيد بايد عدالت و امنيت در مملكت باشد . مملكتى كه با عموم طبقات رعيت به طريق عدالت و مساوات در حقوق رفتار نشود و بازار ظلم رواج داشته باشد مردم اين مملكت نه دنيا دارند نه آخرت . حالا شما زود است اين حرف را بفهميد كه چگونه ظلم باعث خرابى دنيا و آخرت است . بلكه براى اينكه فرزندان شما بعد از پنجاه سال ديگر بفهمند عرض مىكنم كه هركارى كه اسباب خرابى دنيا است همان كار اسباب خرابى دين و آخرت است و به عكس ، هرچه اسباب آبادى دنيا است باعث تحصيل آخرت است .\r\nاگر تاريخ صدر اسلام و حالات حضرت خير الانام صلوات اللّه عليه را خوانده بوديد خوب مىفهميديد كه هيچ‌چيز باعث آن ترقى فوق العاده مسلمانها در صدر اسلام نبود مگر همان قانون عدل ، و مساوات . مثل سيلى كه از كوه سرازير شود همان قسم مسلمانها پيش مىرفتند ، آن\r\n\r\n\r\n","description":"","footnote":"\r\n( 1 ) - آيهء 46 از سورة الحج ، سورهء 22 .\r\n","page_name":" 214 ","page_number":242},
  {"content":"\r\n\r\nوقت حديث من و تو در ميان نبود . حرف آقا و نوكر نبود . تمام در احكام خدا و قانون اسلام مساوى بودند . يهودى و نصرانى و زردشتى با مسلمان در حقوق انسانيت مساوى بود . يعنى مسلمانها نمىتوانستند به يهوديها يا ارامنه يا گبرها ظلم كنند ، يا اذيت كنند ، يا مال آنها را بخورند ، يا به آنها فحش بدهند . خدا شاهد است دول خارجه تعجب مىكنند وقتى كه مىشنوند مسلمانها در ايران بچه‌هاشان يهوديها را فحش مىدهند . چگونه چنين ملتى اميد ترقى دارند كه در پاىتخت ، در معبر تمام ، در ميان بازار ، يك‌وقت مىبينى يك نفر شروع مىكند به يك يهودى فحش دادن ، و كتك زدن . مردم هم مىبينند و اصلا تعجب نمىكنند ، و منع نمىكنند ، و از غضب خداوند نمىترسند . اى بيچاره ايرانى ، اى بدبخت مسلمانها ، كه چقدر از وادى انسانيت بدور افتاده‌ايد و چقدر از شاهراه آدميت بر كنار شده‌ايد ! و اللّه ، اگر اين كارها را ترك نكنيد ، و اگر قانون عدل و مساوات و برابرى و حريت و آزادى در ميان شما رواج نيابد ، كه تمام رعاياى ايرانى در حقوق آدميت مساوى باشند ، مىترسم خيلى زود مسلط شوند بر سر ما اشخاصى كه همان قسم بر شما رحم نكنند . همان قسمى كه شما يهود را ظلم مىكنيد آنها بر شما ظلم كنند .\r\nولى بعضى حقوق است كه مختص به مسلمان است ، در آن حقوق سايرين با مسلمين شريك نيستند . غير از آن موارد ، ديگر در تمام حدود و حقوق تمام رعاياى ايران مساويند . همه ايرانيند .\r\nهمه در ذمهء اسلام و مسلمانانند . اما چكنم از بدبختى كه الان چندى است فريدون فارسى را كشتند و هنوز كسى دادخواهى نكرده است . ديگر نمىداند ضرر اين كار از براى ما ايرانيها شايد دويست كرور باشد . به جهة اينكه اغلب فارسيهاى ايرانى كه به هندوستان فرار كرده‌اند همين‌كه شنيده‌اند ايران مشروطه شده است ميل كردند برگردند به وطن اصلى خودشان . آن وقت در ايران راه‌آهن بسازند . ملاحظه كنيد به واسطه يك ظلم و يك ترك عدالت چقدر ضرر به ايران و ايرانيان وارد كردند . خداوند روى ظالم را سياه كند كه عالم را خراب كردند .\r\nمكرر عرض كرده‌ام كه دين اسلام بهترين اديان ، قرآن بهترين كتب آسمانى است ، و جهتش اين است كه صاحب اين دين و آورندهء اين شريعت ، از جانب خدا وجود مقدس حضرت ختمىمرتبت است ؛ و اين بزرگوار بهترين خلق خداست . حتى آن اشخاصى كه آن حضرت را پيغمبر نمىدانند اقرار به بزرگوارى آن پيغمبر دارند ، و او را اول حكيم مىدانند . خداوند از براى هرپيغمبرى معجزه‌اى قرار داد . اما معجزه پيغمبر ما را كتاب كه اين قرآن باشد مقرر فرمود . مثلا معجزه حضرت عيسى اين بود كه مرده زنده مىكرد . انجيل معجزه او نبود معجزه حضرت داود زبور نبود ، معجزه‌اش اين بود كه آهن در دستش نرم مىشد . اما پيغمبر ما علاوه بر آنكه تصرف در حيوانات و نباتات و جمادات داشت قرآن را معجزه‌اى از براى او قرار داد . حضرت موسى تا خودش بود عصايش را مىانداخت اژدها مىشد ؛ اما بعد از خودش معجزه‌اش هم رفت . اگر امروز به يهوديها بگوييم شما امروزه چه معجزه‌اى در دست داريد مىگويند پيغمبر ما كه رفت ، معجزه‌اش را هم برد . اما پيغمبر ما معجزه‌اش قرآن است و هرگز از ميان نمىرود . هرگاه كسى از شما سئوال كند كه بعد از هزار و سيصد سال شما چه معجزه‌اى در دست داريد ؟ مىگوييد : قرآن ، كه هرگاه جميع اهل عالم جمع بشوند يك سوره مثل اين\r\n\r\n","description":"","footnote":"","page_name":" 215 ","page_number":243},
  {"content":"\r\n\r\nقرآن نمىتوانند بياورند . احكام اين قرآن باقى خواهد بود تا روز قيامت حلالنا حلال الى يوم القيمه و حرامنا حرام الى يوم القيمه . مثلا نمىشود يك زمانى دزدى خوب بود حالا بد شده ؛ يا دروغ گفتن حرام است اما يك وقتى جايز مىشود .\r\nپس معلوم شد كه دين ما بهترين اديان و قرآن ما بالاترين كتب آسمانى است ؛ و علت اينكه ايران ما روزبروز رو به خرابى گذاشت ، و مردمانش همه از بين رفته ، علم و ثروت و دولت ما ايرانيها تمام شد ، اين است كه سلاطين شما از روى قرآن عمل نكردند ؛ به احكام قرآن رفتار نمىشد . حكم به دست خود آنها بود . بلكه تا دو سال قبل شما اهل ايران اسير و ذليل در دست اين بزرگان بوديد . بلكه از اسير هم بدتر . از اسيرهايى كه تركمانها مىبرند بدتر . چرا كه اقلا آنها وقتى كه يك اسير مىبرند مخارج او را مىدهند . اما بزرگان شما ، هم شما را اسير كرده بودند هم هرچه پيدا مىكرديد به انواع و اقسام ظلم از شما مىگرفتند .\r\nاى اهل طهران ، شما خبر از ولايات دور داشتيد كه چه بر سر رعيت بىچاره مىآوردند تا آنچه كه مىخواستند از او مىگرفتند . پس معلوم شد كه جهة ذلت ما ايرانيها اين است كه از روى قرآن و به احكام قرآن عمل نمىكنيم ، و بقول پيغمبر خودمان رفتار نمىنماييم . من نمىدانم اين حرفها را چطور حالى شما بكنم . مثلا پيغمبر ما صلّى اللّه عليه و آله كه به قول خودمان و به قول كافرها هم اول حكيم بوده فرموده : حب الوطن من الايمان يعنى هركس مؤمن است است و ايمان به خدا و رسول آورده بايد وطن خود را دوست بدارد . اما چكنم كه مرض نقرس و شقاقلوس نمىگذارد كه شما معنى اين كلمات را بفهميد يكى مىآيد عرفانش مىكند ، مىگويد :\r\n اين وطن مصر و عراق و شام نيست * اين وطن جايى است كورا نام نيست \r\nمىگويد مقصود از وطن نه اين وطن است كه در او زندگى مىكنيد . و اللّه دروغ گفته .\r\nمقصود پيغمبر صلى اللّه عليه و آله همين وطن بوده . آخر اى برادران من ، آدم بايد نگذارد كسى بيايد خانه‌اش را بگيرد . اين مطلب كه از بس واضح است دليل لازم ندارد . البته وقتى كه دشمن اين زمينهاى پرمنفعت ايران را مىبيند ، اين معادن زير خاك را مىداند اين اراضى حاصل‌خيز كه رعيت تخم را مىپاشد و مىرود توى خانه‌اش مىنشيند ، وقت خرمن مىآيد گندم خودش سبز شده و درشت شده و رسيده خشك شده را مىچيند . آخر اين ايران معدن طلا دارد .\r\nمعادن ديگر دارد . اما شما قدرش را نمىدانيد ، مردمانى كه در ايران هستند در كدام مملكت دارد اما صد حيف كه مربى ندارند !\r\nبسم اللّه تعالى\r\n\r\nبقيهء مواعظ جناب آقا سيد جمال الدين « 1 »\r\nاعوذ باللّه من الشيطان الرجيم بسم اللّه الرحمن الرحيم الحمد لله رب العالمين و صلى الله\r\n\r\n\r\n","description":"","footnote":"\r\n( 1 ) - شماره 35 مورخ سه‌شنبه 26 ربيع الاول 1326 . در شماره‌هاى 33 و 34 مواعظ سيد جمال درج نشده است .\r\n","page_name":" 216 ","page_number":244},
  {"content":"\r\n\r\nعلى سيدنا محمد و آله الطاهرين و بعد فقد قال الله تعالى فى محكم كتابه الكريم سوره اسرى آيهء 33  وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً .  « 1 »\r\nمكرر خدمت آقايان خودم عرض كرده‌ام كه هم چنان كه اعتياد به استعمال ترياك مثلا موجب ضررهايى است كه به تدريج در وجود و مزاج انسان پيدا مىشود بعبارة اخرى ترياك بالخاصيه موجب اين امراض است مثل لاغر شدن و زرد شدن و تحليل نرفتن غذا و درد سينه ، يبوست ، و هزار قسم ديگر از امراض تا وقتى كه بميرد ، همين قسم است ظلم و استبداد .\r\nبه اين معنى كه در هرمملكتى كه حكومت ظالم بود و سلطنت ، سلطنت مستبده بود ، بالخاصيه مرضهايى در اين مملكت خواهىنخواهى پيدا مىشود .\r\nيكى فقر است كه در هرملتى كه سلطنت مشروطه نباشد يعنى اختيار به دست يك نفر باشد كه هركار بخواهد بكند و اصلا رادعى و مانعى از اجراى خيالات ظالمانه و هواى نفس او در مملكت موجود نباشد به اين معنى كه مملكت مملكت قانونى نباشد و مسئوليت در كار نباشد شما چنان گمان نكنيد كه در سلطنت مستبده فقط يك نفر كه اسمش سلطان است ظالم است يا به ميل خودش رفتار مىكند يا مسئوليت ندارد ؛ بلكه مىخواهم بگويم لازمه ظلم و استبداد سلطان اينست كه تمام رؤسا هم مىتوانند ظلم كنند و به ميل خود رفتار نمايند . آقا جانم ، شما در خانهء خودتان اگر نماز نخوانيد نمىتوانيد امر كنيد به نوكرتان يا پسرتان كه نماز بخوان ؛ يا اگر كسى خودش قمارباز است نمىتواند پسرش را نهى كند از قماربازى . همين قسم در مملكتى كه سلطان ظالم و خودسر باشد لازمه اين مملكت اينست كه تمام رؤسا ظالم مىشوند . به همان دليل كه عرض كردم يعنى شخص ظالم نمىتواند ديگران را از ظلم نهى كند وقتى كه رؤساى طبقه اولى ظالم شدند مثل صدراعظم و وزير لازمه‌اش اين است كه رؤساى نمرهء دوم هم ظالم باشند . و وقتى كه سپهسالار ظالم شد لازم دارد كه سردارها هم ظالم باشند ، و ظلم سردار لازم دارد ظلم امير تومان را ، و ظلم امير تومان باعث ظلم امير پنجه است ، و ظلم امير پنجه لازم دارد ظلم سرتيپ اول را ، و هلم جرا . لابدا در اين صورت سرتيپ دوم و سرهنگ و ياور و سلطان و نايب با تمام افراد سربازها ظالم مىشوند . پس از اين مقدمات خوب واضح و معلوم شد كه همين‌قدر كه يك نفر سلطان در مملكتى مستبد و خودسر شد لازمهء اين مطلب اين است كه تمام افراد رعايا از حاكم و محكوم ، خودسر و ظالم در حق يكديگر بشوند . آن‌وقت كه همه ظالم شدند لازمه‌اش اينست كه همه مظلوم باشند . چقدر خوب گفته است شاعر :\r\n ظالم و بدخواه هرچه عاجز و مسكين * عاجز و مسكين هرچه ظالم و بدخواه \r\nبعد از آنكه اين مطلب معلوم شد كه در مملكتى سلطان ظالم و سلطنت سلطنت مستبده شد تمام افراد رعيت ظالم و بدخواه يكديگرند به خوبى معلوم مىشود كه در چنين مملكتى تمام افراد فقير و گدا مىشوند و اصلا ثروت در اين ملت يافت نمىشود و عموم ملت به مرض فقر و\r\n\r\n\r\n","description":"","footnote":"\r\n( 1 ) - آيهء 33 سورة الاسرى ، سورهء 17 .\r\n","page_name":" 217 ","page_number":245},
  {"content":"\r\n\r\nبينوائى مبتلا مىشوند فقط چهار نفر از اجزاى سلطنت هستند كه به واسطهء خيانت به ملت و دولت متبوعهء خود و نمك‌نشناسىها كه كرده‌اند جزئى ثروتى تحصيل كرده‌اند و اگر از اين چند نفر بگذرد عموم ملت فقير و از براى قوت يوميه خودشان معطلند . ديگر از امراض كه در دولت مستبده البته پيدا مىشود مرض جهلست كه يقينا در چنين مملكتى افراد ملت جاهل و بىعلم مىشوند .\r\nبايد اين مطلب را شما مستمعين پاى منبر بنده تصديق كنيد كه حكماى عالم اجتماع كرده‌اند كه استبداد با ثروت و علم و دانش و ادب و شرف ضد يكديگر و دشمن هستند به اين معنى كه محال است با وجود استبداد افراد مملكت عالم شوند .\r\nاگرچه بهتر دليل از براى اثبات مدعى همين حال حاليه مملكت است كه مشاهده مى - رود تمام جاهل ، تمام عوام ، تمام بىعلم ، تمام بىمعرفت ، يك مشت گوسفند به هم ريخته اصلا نفع و ضرر خود را نمىفهميم و نمىدانيم ، دوست و دشمن خودمان را نمىشناسيم هركس بيشتر به ما اذيت مىكند و آزار مىرساند او را بيشتر احترام مىكنيم ، و هركس خير را مىخواهد و مى - گويد او را دشمن مىداريم و اذيت مىكنيم ؛ بلكه تكفير مىكنيم كه اين كافر شده است ؛ چرا خير ما را مىخواهد و حرفى مىزند كه نفع ما در اوست . چنانچه شاعر در اين باب گفته است :\r\n آزارجو عزيز بود لطف جوى خوار * اينست طبع دهر دلت منقلب چراست \r\n مستوجب ممات بود زهر و قيمتى است * سرمايهء حيات بود آب و كم‌بهاست \r\nبه حدى اين مطلب در مملكت ما كه مملكت مستبده است رواج دارد كه گمان مىكنند لازمهء دهر و طبيعت عالم بر اين جارى شده است ، و حال اينكه نه چنين است اينها همه ثمره ظلم و استبداد است .\r\nمثلا شعراى ما گمان كرده‌اند كه واقعا چرخ‌وفلك با مردم دانا دشمن و با مردم نادان دوست و مهربانست آنجا كه گفته‌اند :\r\n[ تعس الزمان فان فى احشائه بغضا لكل مبجل و مفضل و تراه يعشق كل رذل ساخط حب النتيجه للاخس الارذل 
  ]\r\nو نيز شاعر عجم گويد :\r\n فلك به مردم نادان دهد زمام مراد * تو اهل دانش و فضلى همين گناهت بس \r\nايضا شاعر عجم گويد :\r\n اى چرخ كه با مردم نادان يارى * پيوسته بر اهل فضل غم مىآرى \r\n هرلحظه مرا از تو بدل بار غمى است * گويا كه ز اهل دانشم پندارى \r\nو نيز از اين قبيل اشعار عربى و فارسى بسيار است كه بيچاره مردم ايران يقين كرده‌اند اينها همه طبع دهر و روزگار است و حال اينكه نه چنين است ، بلكه اينها نتيجهء ظلم و استبداد است به اين معنى كه وقتى كه در مملكت امتياز فضلى نباشد و مناصب و امتياز از روى قابليت و لياقت و استحقاق نباشد بلكه از روى ميل و خواهش نفسانى باشد يا به واسطهء تقديمى و رشوه\r\n\r\n","description":"","footnote":"","page_name":" 218 ","page_number":246},
  {"content":"\r\n\r\nباشد البته مردمان عالم فقير و ذليل و گوشه‌نشين مىشوند و مردمان رذل دزد ظالم صاحب مشغله و كار مىشوند . به عبارتى كه همه بفهميم در عوض متابعت قانون و حكم خداوند متابعت هواى نفس خود را مىنمايند .\r\nقال الله تعالى  أَ فَرَأَيْتَ مَنِ اتَّخَذَ إِلهَهُ هَواهُ  « 1 » يعنى اى پيغمبر من ، مىبينى اين مردم را كه در عوض متابعت حكم خداوند كه همان قانون است ، متابعت هواى نفس خود را مىكنند .\r\nايها الناس ، هيچ مملكت شما را آباد نمىكند مگر متابعت قانون . مگر ملاحظه قانون ؛ مگر حفظ قانون ؛ مگر احترام قانون ؛ مگر اجراى قانون . قانون ؛ باز هم قانون ، ايضا قانون .\r\nاطفال بايد از طفوليت در مكاتب و مدارس قانون بخوانند ، و بدانند كه هيچ معصيتى در شريعت و دين بالاتر از مخالفت قانون نيست . معنى معصيت يعنى خلاف قانون عمل كردن . دين يعنى قانون . مذهب يعنى قانون . دين اسلام يعنى قانون اسلام . قرآن يعنى قانون خدايى . آقا جانم ، قانون . قانون . بچه‌ها بايد بفهمند ؛ زنها بايد بفهمند ، كه حاكم قانون است و بس .\r\nهيچ‌كس در مملكت حكمش مجرى نيست مگر قانون . مجلس شوراى ملى يعنى حافظ قانون .\r\nوكيل يعنى كسى كه تدوين قانون كند . مجلس مقننه و قوهء مقننه يعنى مجلسى كه قانون وضع مىكند . وزير يعنى مجرى قانون . سلطان يعنى رئيس قوه مجريه . سرباز يعنى حافظ قانون ، پليس يعنى حافظ قانون ، عدالت يعنى قانون . ثروت يعنى اجراء قانون . استقلال سلطنت يعنى احترام قانون . مختصر آبادى مملكت ، شيرازه‌بندى مليت ، و قوميت هرملت منوط است به اجراى قانون .\r\n( بسم اللّه الرحمن الرحيم )\r\n\r\nمواعظ جناب آقا سيد جمال الدين در مسجد شاه يعنى در اتحاديه طلاب كه روزهاى جمعه عصر در مسجد شاه منعقد مىشود و تخمينا هشت نه هزار نفر جمعيت حاضر است . روز جمعه 7 شهر ربيع الثانى و اين مجلس تمام در باب اتحاد ملت است با شخص اعليحضرت همايونى خلد اللّه ملكه « 2 »\r\nاعوذ باللّه من الشيطان الرجيم   وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ وَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ ذلِكَ مَثَلُ الْقَوْمِ الَّذِينَ كَذَّبُوا بِآياتِنا فَاقْصُصِ الْقَصَصَ لَعَلَّهُمْ يَتَفَكَّرُونَ .   « 3 »\r\nعلماى معانى بيان فرموده‌اند : الفصاحة فى الكلام مطابقته المقتضى الحال . امروز مناسب مجلس با دو مطلب است كه بايد به آقايان خودم عرض كنم . يكى اينكه مىشنوم بعضى از بى -\r\n\r\n\r\n","description":"","footnote":"\r\n( 1 ) - آيهء 43 سورة الفرقان ، سورهء 25 .\r\n( 2 ) - شماره 36 مورخ پنجشنبه 27 ربيع الثانى 1326 .\r\n( 3 ) - آيه‌هاى 175 ، 176 سورهء اعراف ، سورهء هفتم .\r\n","page_name":" 219 ","page_number":247},
  {"content":"\r\n\r\nخردان فريب مردمان مفسد مغرض را خورده با يكديگر مذاكره مىكنند كه چرا عدليه سيد على آقاى يزدى و برادرزادهء مفسدش سيد محمد يزدى را طلب به ديوانخانه عدليه كرده‌اند و با هم مىگويند : چه معنى دارد كه سيد عالمى را در ملاء عام و با حضور نمايندگان انجمنهاى ملى در معرض استنطاق درآورند . على هذا لازم دانستم به حضور مبارك آقايان خودم حفظهم الله عرضه بدارم و هرچه مىگويم از روى قرآن است . من مكرر عرض كرده‌ام كه هرچه مىگويم از روى قرآن است . هروقت من اگر يك مطلبى به شما عرض كردم مخالف با قرآن ، تمام شماها مختاريد كه مرا از منبر پايين بكشيد ، و بزنيد به دهان من ، كه چرا مخالف با قرآن صحبت كردى . چون كه اين مطلب مسلم تمام علماى عالم است كه قرآن شامل و جامع تمام مطالب سياسى و قوانين محتاج اليه در امورات دنيا و آخرت است . حالا استدعا دارم كه التفات بفرمائيد و ببينيد كه مىخواهم چه عرض كنم . آقا جانم ، اين مطلب جزء مذهب ماست كه عالم با عمل يعنى مجتهد جامع الشرايط يعنى عالمى كه صاحب تدين و تقوى باشد و عمل كند به آنچه مىداند مثل حضرت آية الله حاجى ميرزا حسين ، حاجى ميرزا خليل ، و حضرت آية الله آخوند ملا كاظم خراسانى ، و حضرت آية الله آخوند ملا عبد الله مازندرانى ، بعد از امام زمان عليه السلام از تمام مردم افضل و برترست . و بر ما مردم مسلمان و شيعى لازم است كه چنين كسى را دوست داشته باشيم و اطاعت كنيم اوامر و نواهيش را ؛ اما برعكس اگر كسى به صورت علما باشد نه به سيرت ايشان ، يعنى متلبس به لباس اهل علم باشد بلكه عرض مىكنم درس هم خوانده باشد و ليكن صاحب تقوى نباشد ، يعنى عالم با عمل نباشد و معصيت‌كار باشد بلكه متجاهر به فسق باشد به مذهب ما مسلمانان چنين شخصى بدترين خلق خداست . من در اين باب براى شما سابق بر اين اخبار بسيار عرض كرده‌ام ، اما امروز اكتفا مىكنم به دو آيهء قرآن و يك حديث . آيه اول اين آيه است :  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً  مقدمتا عرض كنم كه همه مىدانيد انسان اشرف مخلوقات است ، ولى اين انسانى كه اشرف مخلوقات است خداوند در قرآن او را در سه جا به حيوان تشبيه كرده است .\r\nاول عوام الناس است كه خداوند آنها را به چهارپايان تشبيه كرده است  وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ  « 1 » در دو موضع ديگر خداوند انسان را به حيوان تشبيه كرده است يك جا به الاغ ، يك جا به سگ ، و هردو تشبيه عالم بىعمل است كه خداوند تشبيه به اين دو حيوان كرده است . يكى در سورهء جمعه است كه تمام شماها در شبهاى جمعه اين سوره را مىخوانيد آيه 5 .\r\n مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً  يك موضع ديگر همان آيه است كه اول مجلس براى شما خواندم . اين آيه در سورهء اعراف است آيهء 174 . تمام مفسرين اتفاق نموده‌اند كه مقصود از اين آيات بلعم باعور است كه از علماى بنى اسرائيل و\r\n\r\n\r\n","description":"","footnote":"\r\n( 1 ) - آيهء 179 از سورة الاعراف ؛ سورهء هفتم .\r\n","page_name":" 220 ","page_number":248},
  {"content":"\r\n\r\nو حافظ توراية بود و اسم اعظم مىدانست و بسيار مريد داشت .\r\n بلعم باعور را خلق جهان * شيعه شد مانند عيسى زمان \r\n سجده ناوردند كس را دون او * صحت رنجور بود افسون او \r\n پنجه زد با موسى از كبر و كمال * آن‌چنان شد كه شنيدستى تو حال \r\n صد هزار ابليس و بلعم در جهان * همچنين بوده است پيدا و نهان \r\n اين دو را مشهور گردانيد إله * تا كه باشند اين دو بر باقى گواه \r\nعمالقه و فراعنه خواستند با حضرت موسى نزاع كنند . گفتند ما مىدانيم موسى پيغمبر است و مدد غيب او را مىرسد بايد يكنفر را پيدا كنيم كه آن هم مانند حضرت موسى مدد غيبى داشته باشد ، اين بود كه رفتند نزد بلعم باعور . مثلا گفتند هزار تومان تقديم مىكنيم كه تشريف بياوريد با حضرت موسى دعوا كنيد . گفت عجب مردمان احمق كه شما بوديد ! مىخواهيد من هزار تومان بگيرم و با پيغمبر خدا جنگ بكنم . فهميدند جناب آقا در اصل نزاع حرفى ندارد از بابت كمى مبلغ راضى نيست . گفتند : خوب ، اين مطلبى نيست ؛ بيشتر مىدهيم . بلى آقا جانم ، اين پول و اسكناس اثر غريبى دارد . قيمت دين و تقواى اغلب زهاد و عباد و عالم‌نمايان پول است . انتها بعضى از اينها به مبلغ پنج تومان دين خودشان را مىفروشند ، بعضى به مبلغ هزار تومان و ده هزار تومان . حالا گمان نكنى كه تدين اين آقا كه ده هزار تومان مىگيرد بيشتر است از دين آن طلبه‌نمايى كه دو قرآن مىگرفت و در ميدان توپخانه فرياد مىكرد : ما دين نبى خواهيم ، مشروطه نمىخواهيم . خير ، دين هردو اينها قيمتش همان دو قران است ؛ غير از اين كه اين آقا شئونات ظاهريه و اعتبارات صوريه‌اش بيشتر است . بارى ، بلعم باعور پولها را گرفت و سوار خرش شد و رفت به جنگ حضرت موسى . در بين راه الاغش از حركت بازماند .\r\nهرچه مىزد نمىرفت . گفت عجب خر بىحيائى هستى ، هرچه مىزنم راه نمىروى ! خر به زبان آمد كه من بىحيايم يا تو كه پول گرفته‌اى و مىخواهى به جنگ پيغمبر خدا به روى . در عوض اينكه متنبه شود آن‌قدر حيوان را زد كه مرد . فورا اسم اعظم را فراموش كرد . پولها را تمام از او پس گرفتند . مسخ شد به صورت سگ . فمثله كمثل الكلب ان تحمل عليه يلهث او تتركه يلهث آقا جانم ، پس فهميديد كه عالم فقط به واسطهء اينكه عالم است شرف ندارد ، بلكه وقتى شريف و محترم است كه علمش مقرون به عمل باشد .\r\n لو كان فى العلم من دون التقى شرف * لكان اشرف خلق اللّه ابليس \r\nيك حديث هم براى شما عرض مىكنم و اين مطلب را ختم مىكنم . حديث در مجلد اول بحار الانوار علامه مجلسى اعلى اللّه مقامه نقل مىفرمايد كه حضرت موسى عليه السلام شاگردى داشت سالها در خدمت حضرت موسى بود بسيار خوب آدمى . يك وقت عرض كرد يا نبى اللّه مرا اذن بدهيد بروم شهر خودم مردم را هدايت كنم . فرمودند مىترسم به روى مشغول قضاوت بشوى شيطان و نفس اماره ترا فريب بدهد . گفت هرگز نمىشود . رفت و هميشه از براى حضرت موسى عريضه عرض مىكرد . مدتى شد كاغذى از او نرسيد ، حضرت موسى فرستاد در شهرش پرسيدند .\r\nگفتند چند ماه است كه ما از او خبرى نداريم . حضرت موسى از جبرئيل يك روز مستفسر\r\n\r\n","description":"","footnote":"","page_name":" 221 ","page_number":249},
  {"content":"\r\n\r\nاحوالش شد . عرض كرد فعلا در ميدان اردوى شما است . حركت كردند در ميان اردو . پاى يك چادرى حضرت موسى ديد يك ميمونى آنجاست ، گوشش مثل گوش آدمىزاد است . عرض كرد اين همان شاگرد شماست . عنتر شروع كرد تبصبص كردن و التماس كردن . حضرت موسى عرض كرد : بارپروردگارا ، چه مىشد از تقصير اين عالم مىگذشتى . خطاب رسيد ، اى موسى ، اگر تمام مقربان درگاه من در حق اين مرد شفاعت كنند من از تقصيرش نخواهم گذشت به جهت آنكه من علم به او دادم كه بندگان مرا هدايت كند و او باعث ضلالت و گمراهى بندگان من شد .\r\nحالا آقا جانم ، اين چند آيه و حديث را براى شما عرض كردم كه معرفت شما زياد شود و گمان نكنيد كه هركس به صورت اهل علم است احترام دارد . بلكه بايد به سيرت اهل علم باشد . مطلب ديگر كه امروز بسيار مناسب است براى شما عرض كنم اين اتحاديست كه الحمد للّه رب العالمين در ميان افراد ملت و تمامى انجمنهاى ملى با شخص مقدس اعليحضرت همايونى حاصل شده است . لازم است خدمت شماها عرض كنم كه اين ائتلاف و اتحاد دواى آخرى اين مملكت است به اين معنى كه در نزد تمام عقلاى ايران واضح و روشن است كه مثل امروزى مملكت ما مثل يك كشتى است كه چهار موجه شده باشد و از چهار طرف آب داخل اين كشتى بشود . حالا تكليف اشخاصى كه در اين كشتى هستند چيست ؟ معلوم است جز اين نيست كه تماما بدون ملاحظه من و تو از آن كاپيتان و ناخداها ، آن آتش روشن كن ، و تمام عملجات و مسافرين بدون استثنا پشت‌به‌پشت هم بدهند و با تمام قوهء خودشان شروع كنند متصل آب را از كشتى بيرون كنند . معلوم است در چنين وقتى اگر اجزاى كشتى خواسته باشند بر ضد رئيس خود حركت كنند ، يا رئيس بر ضد عملجات حركت كند مآل كار كشتى و تمام ساكنين كشتى غرق شدن است .\r\nپس آقايان من ، اگر مرا خيرخواه خود مىدانيد بعضى حرفها را كنار بگذاريد و فريب بعضى مردمان مغرض مفسد را نخوريد ، و از صميم قلب با پادشاه خودتان متحد و موافق بشويد ، و زبانهاى خودتان را در خلاء و ملاء از بعضى كلمات زشت نگاه بداريد . همچنان استدعا مىكنم كه آقايان ارباب جرايد هم قلمهاى خودشان را حفظ كنند ، و تمام از اين رشته صحبت و بدان عنان قلم را به طرف محبت و مودت و اتحاد و ائتلاف منعطف بدارند . اميدوارم كه قلب مبارك پادشاه هم از اين پس با ملت خود از در محبت و پدرى بوده باشد و جز به نظر فرزندى به طرف ملت ايران نظر نداشته باشد ، و يقين بداند كه سلطنت فرع ملت است . وقتى او شاه است كه ملتى داشته باشد و مملكتى در جاى باشد .\r\n رعيت چه بيخ است و سلطان درخت * درخت اى برادر به بيخ است سخت \r\n مكن تا توانى دل خلق ريش * و گر ميكنى ميكنى بيخ خويش \r\nيك مطلب را هم بايد تمام ملت متذكر باشند و آن مطلب تشكر زحمات حضرت مستطاب اشرف آقاى عضد الملك مد ظله العالى است كه الحق و الانصاف اين وجود محترم و اين شخص بزرگوار اگرچه از ابتداى امر زحمات بسيار متحمل شده‌اند مخصوصا آن‌وقتى كه حجج اسلام و علماى اعلام به طرف حضرت معصومه سلام اللّه عليها هجرت كردند هركس در آن سفر همراه بود مىداند كه اين وجود مقدس چه زحماتى كشيد تا اسباب اصلاح را فراهم نمود .\r\n\r\n","description":"","footnote":"","page_name":" 222 ","page_number":250},
  {"content":"\r\n\r\nاز آن‌روز تا به حال دقيقه‌اى از وظايف مسلمانى خود دريغ و مضايقه نفرموده است . اين كار آخرى سرآمد تمام خدمات نمايان اين شخص محترم است كه اسباب اتحاد ما بين ملت و دولت را فراهم آورده است و قلب مبارك اعليحضرت همايونى را به طرف ملت منعطف فرموده است . اميدوارم ان شاء اللّه تعالى عن قريب از حسن اهتمامات اين مرد مسلمان عاقل خيرخواه ، كليهء خرابيها رو به اصلاح بگذارد و مردمان مفسد مغرض دربار همايونى رانده بشوند ، و پدر تاجدار ما ايران و فرزندان بىگناه خود را در كنف حمايت با قلبى روشن و نيتى صاف تربيت بفرمايد و نعمت وجود حضرت مستطاب اشرف آقاى عضد الملك را از عموم ايرانيان سلب نفرمايد .\r\n خدا را بر آن بنده بخشايش است * كه خلق از وجودش در آسايش است \r\n برومند باد آن همايون درخت * كه در سايهء آن توان برد رخت \r\n\r\n","description":"","footnote":"","page_name":" 223 ","page_number":251},
  {"content":"\r\n\r\n\r\nتعليقات\r\n\r\n( 1 ) - ميرزا محمد حسين اصفهانى :\r\nپس از اينكه رشتهء طب را در دار الفنون به پايان رساند ، دبير الحكما لقب يافت . برادرش نيز كه در اصفهان مىزيست مجد الحكما لقب داشت . دوازده سال پس از صدور امتياز « الجمال » ميرزا محمد حسين اصفهانى ، صاحب و مؤسس روزنامه ، امتياز آن را به خواهرزاده‌اش دكتر صديق - بزرگ‌مردى كه در راه گسترش فرهنگ جديد ايران خدمات عظيم فرموده است - واگذار كرد ، و نوشت :\r\n« امتياز روزنامهء « الجمال » كه در تاريخ محرم 1325 قمرى از طرف وزارت جليلهء معارف به اين‌جانب داده شده بود به جناب آقاى صديق اعلم واگذار مىنمايد كه در انتشار آن با همان اسم يا تغيير اسم ديگر به نام مرحوم فقيد شهيد سعيد آقاى آقا سيد جمال الدين نشر نمايند . بتاريخ برج حمل - دبير الحكما . »\r\n\r\n( 2 ) - محمد باقر خان :\r\nپسر ارشد عبد العلى خان اديب الملك نوهء حاجى على خان مراغه‌اى اعتماد السلطنه - قاتل اميركبير - در سال 1274 قمرى متولد شد . از شش سالگى در شمار غلام بچه‌هاى ناصر الدين شاه درآمد . برادر كوچكش محمد تقى خان نيز در اوان طفلى بر اين كار بود .\r\nچون بيست ساله شد مأمور رساندن عرايض به ناصر الدين شاه شد . عبد العلى خان در سال 1303 قمرى درگذشت و لقبش به پسرش محمد باقر خان رسيد . سال بعد پيشخدمت مخصوص و كتابخوان شاه شد . به سال 1306 همراه ناصر الدين شاه به اروپا رفت و پس از مراجعت از سال 1308 در ادارهء عمارات و باغها و قناتهاى دولتى به عمويش محمد حسن خان اعتماد السلطنه يارى مىكرد . به سخن ديگر معاون او بود . محمد حسن خان روز سيزدهم فروردين 1313 قمرى به سكته درگذشت و لقب و كارش به محمد باقر خان واگذار گرديد و از اين زمان وزير انطباعات شد .\r\nمحمد حسن خان برادر كوچك عبد العلى خان در خاطراتش نوشته :\r\n« يكشنبه 28 صفر 1303 خانهء مرحوم اديب الملك ( برادرش عبد العلى ) رفتم . پسرهاى خرى از آن مرحوم بجا مانده ، با قرض زياد . »\r\n\r\n","description":"","footnote":"","page_name":" 224 ","page_number":252},
  {"content":"\r\n\r\n\r\n- 3 - « راپورت » هاى مأموران خفيه\r\nمنبر سيد جمال چنان پرشور و غوغاانگيز بود كه صدراعظم و دولتيان از عواقب تأثير آن سخت نگران و پراكنده خاطر بودند و بيم آن داشتند كه عامهء مردم از بسيارى خشم ناگهان سر به شورش بردارند ، چنان كه چاره كردن فتنه ميسر نشود .\r\nآنان براى آگاهى بيشتر از سخنان آتشين و تند و تلخ سيد ، عده‌اى مأمور كرده بودند كه در مجالس وعظ و ارشاد آن حقيقتگوى بىباك و باايمان حاضر شوند و خلاصهء گفته‌هايش را به صورت گزارش بنويسند .\r\nاين گزارشها زياد و بيشتر در تصرف جناب حسين ثقفى اعزاز فرزند اعلم الدوله ثقفى است . و آنچه در صفحه‌هاى بعد آورده مىشود نمونه‌ايست از آنها . برخى از اين گزارشها جز گفته‌هاى سيد جليل مطالب ديگرى نيز در بردارد ، چون خالى از فايده نيست حذف آنها را جايز نشمرد .\r\n\r\n","description":"","footnote":"","page_name":" 225 ","page_number":253},
  {"content":"\r\n\r\nراپورت‌ها\r\n\r\nراپورت پنجشنبه ششم شهر رمضان 1324\r\nمسجد آ شيخ عبد الحسين ، آ سيد جمال واعظ ، وعظ مىكرد ، از تفصيل بخت النصر صحبت مىكرد كه اى مردم ، آنقدر به همديگر رحم نكنيد تا يك‌مرتبه خداوند يك بخت النصرى به شماها بگمارد ، و نسل شماها را از روى زمين براندازد . بعد دعا به وجود مبارك اعليحضرت همايونى .\r\nتقريبا دو ساعت به غروب مانده مجلس بهم خورد . محض اطلاع عرض شد .\r\nچاكر عباسقلى\r\n* * * \r\nراپورت دوشنبه دهم شهر رمضان المبارك 1324\r\nدروازه قزوين ، مسجد آ سيد هاشم ، سيد جمال واعظ ، وعظ مىكرد . صحبت از حضرت ابراهيم بود كه مىخواستند حضرت را بسوزانند . بعد خداوند تبارك و تعالى به قدرت خودش آن بزرگوار را از آتش نجات داد و آتش گلستان شد . بعد صحبت از مجلس مىكرد كه آقايان هرروز در مجلس مىروند و عاقبت هم معلوم نيست كه كار مجلس به كجا انجام گرفته است .\r\nو من يك آدمى هستم كه خداوند ترس در دل من قرار نداده است . خدا به حق پنج تن اين سه نفر را هم مثل آن فلان فلان شده بر طرف بكند شايد مردم از بدذاتى اينها خلاص بشوند .\r\nوزير دربار ، سپهدار ، حاجب الدوله . بعد گريز زد به صحراى كربلا كه سيد الشهدا آمد به ميدان ، و تكيه به نيزه بىكسى زدند . وقتى كه حضرت على اصغر را آوردند و تير به گلوى آن بزرگوار زدند ، وقتى كه حضرت نگاه كرد به غير از خودش كس ديگر را نديد . حالا اين دوره هم همانطور شده ، هركس به فكر خودش است . بعد دعا به وجود مبارك اعليحضرت همايونى .\r\n( بىامضاء )\r\n* * * \r\nراپورت چهارشنبه 12 شهر رمضان 1324\r\nآقا تشريف آوردند مسجد . نماز خواندند . بعد از نماز فخر الاسلام بالاى منبر رفت . موعظه\r\n\r\n","description":"","footnote":"","page_name":" 226 ","page_number":254},
  {"content":"\r\n\r\nفرمود . بعد دعا به وجود مبارك اعليحضرت همايونى . بعد آقا تشريف آوردند خانهء سيف الملك .\r\nعصرى تشريف آوردند خدمت آقا . تقريبا يك ساعت محرمانه با آقا صحبت نمود . بعد تشريف بردند . بعد شيخ العراقين تشريف آوردند . فرمودند كه مسجد ميرزا موسى بسيار خوب شده است ، آقا سيد جمال بالاى منبر معركه مىكند . اگر امسال آقا سيد جمال نبود مثل سالهاى قبل كسى نمىآمد . اما مسجد شاه امسال خيلى خالى است ، كسى نمىرود .\r\nآقا فرمود كه آقا سيد جمال بالاى منبر حرف ناشايسته نمىزنند ؟ گفت نه . در چند روز قبل بعضى حرفهاى شكافته نسبت به آقاى امام‌جمعه زد . شب او را خواستم به او گفتم كه اين گونه صحبتهاى ناشايسته به همچو شخص بزرگى زدن صورت خوشى ندارد و خوب نيست .\r\nبعد شيخ العراقين به آقاى آقا سيد محمد گفت كه در زمان سابق در ماه مبارك ، در روزهاى جمعه جايى را خلوت مىكردند شاه تشريف مىآوردند ، وضع مسجد را ملاحظه مىفرمودند و موعظه گوش مىدادند اما دريغ در اين زمان شاه را ترسانيده‌اند . محض اطلاع عرض شد .\r\nچاكر نايب على\r\n* * * \r\nراپورت يوم پنجشنبه 20 شهر رمضان المبارك 1324\r\nامروز در مسجد شيخ عبد الحسين آقا سيد جمال واعظ بالاى منبر وعظ مىكرد . از جمله صحبت‌هايش اين بود كه : « اى مردم ، چقدر شما عوام هستيد . شماها مىرويد دست اين آقايان را مىبوسيد . اما مىخواهم بدانم مگر اينها نعوذ باللّه ، امام يا امامزاده هستند كه شما مردم عوام دست آنها را مىبوسيد ، دست اينها را بايد بريد . شما مردم كه هيچ نمىفهميد ، خود اينها هم كه خجالت نمىكشند . »\r\nيكى هم مىگفت : « مثل اين آقايان ما كه بعضيهايشان مىروند زن مىگيرند از جهت اسم ، اما فعل حرام مىكنند . » اسم نبرد ، اما همهء مقصودش امام‌جمعه بود . مقصود كه تمام را به آقايان بد مىگفت اما به كنايه .\r\nچاكر اسمعيل\r\n* * * \r\nراپورت جمعه 21 شهر رمضان 1324\r\nمسجد شيخ عبد الحسين ، پسر مرحوم شيخ عبد الحسين نماز خواند و آ سيد جمال واعظ وعظ كرد . صحبتش از وصيت حضرت امير بود كه مثل ديشب حضرت وصيتهاى خودش را فرمود و مىفرمود : حسن جان ، حسين جان ، به يتيم‌ها رحم بكنيد . احترام يتيم را نگهداريد . هميشه به دو كار اقدام بكنيد ، يكى اينكه ظالم را هميشه دشمن بشماريد ، يكى اينكه رفع ظلم را از مظلوم بكنيد . مردم ، رؤسا ، علما ، اعيان ، فرياد مىكنم ، داد مىزنم ، شايد يك نفر خير خواه فرياد مرا به اين اشخاصى كه مهرشان كار مىكند ، حرفشان دررو دارد برساند ، مثلا\r\n\r\n","description":"","footnote":"","page_name":" 227 ","page_number":255},
  {"content":"\r\n\r\nحضرت امير مىرفت نان و خرما و بعضى مأكولات ديگر توى دامن مىريخت و مىبرد به يتيم‌ها مىداد و يتيم‌ها را دور خودش جمع مىكرد ، نوازش مىكرد . مردم ، كدام يكى از ماها اين‌جور كارها را كرده‌ايم ! آخر اگر نگويم طاقت نمىآورم . مردم ، آخر ماها از يهودى ، از نصارا ، بدتر شده‌ايم . عدالت آفاق تا آفاق خارجه را گرفته است ، چه جهت دارد ؟ جهتش اينست كه عدل و داد مال ماها بوده ، آنها ضبط كرده‌اند . براى اين است كه مواسات با هم مىكنند ، به مردم گلوله نمىزنند ، آن‌وقت مير پنجى ، مير ششى به او مىدهند ، مثل همين آدم كه فعلا تصور مىكنيد و مىبينيد و الحال در وسط اين مسجد نشسته است ! كدام‌يك از ماها با او همراهى مىكرديم ، نه اينكه اين بدبخت فلك‌زده براى خاطر عدالت و دين شماها گلوله خورده است . اى بىمروت مردم ، بىانصافى تا كى ، تا چند ، تا كى به فكر خودتان نيستيد ، تا كى رحم نمىكنيد ، فردا بچه‌هاى ما هم يتيم مىشوند ، آخر مردم برويد توى بازار مرغىها و سبزه ميدان ببينيد چند نفر بچه مثل توله‌سگ توى سوراخها خوابيده‌اند . اين عدالت است كه ما به جهت اطفالمان هرروز يك نوع معلم بياوريم و اين طفلها اين‌طور باشند ، ماها ده رنگ خورش و جوجه و پلو بخوريم و اين زنهاى بىباعث و يتيم شام نداشته باشند ! مگر به جهت حضرت امير جوجه و پلو و نان فرد اعلا قحط بود ، نبود ، اما على عليه السلام كار محض رضاى خدا مىكرد . صحبت خيلى از مصيبت حضرت امير ، بعد از مصيبت ، دعا به وجود مبارك اعليحضرت همايونى . محض اطلاع خاطر مبارك عرض شد .\r\nچاكر عباسقلى\r\n* * * \r\nراپورت تاريخ يكشنبه 23 شهر رمضان المبارك 1324\r\nمسجد آقا سيد هاشم در دروازه قزوين . بعد از نماز ، جناب آقا سيد جمال رفت بالاى منبر .\r\nخطبهء اول فرمودند گفتگوى معاشرت با خلق ، و از معاد حرف مىزدند . از آن جمله گفتند : در زمان مرحوم آقا محمد مهدى نراقى اعلى اللّه مقامه قحطى شد در كربلاى معلى . آقا محمد مهدى مىرود از دست پريشانى به سر قبر حضرت امير المؤمنين شكايت مىكند كه چند روز است كه من با اهل و عيال گرسنه هستم . خوابش مىبرد . در عالم خواب مىبيند او را . حضرت فرمودند مىروى در وادى السلام در سر فلان قبر مىايستى و صدا مىزنى اى صاحب قبر ، بيرون بيا . بعد از آن بيدار مىشود . مىرود به همان دستور العمل در وادى السلام . در سر قبر مىايستد و صدا مىزند . جواب مىگويد : اى فلان پسر فلان ، داخل شو در قبر . وقتى داخل مىشود مىبيند خيابانى باصفا و باغ بهشت‌آئينى به نظرش جلوه مىكند . در آن‌وقت مشاهده مىكند يك شخصى آمد نزد او . گفت پدر تو دوازده من گندم از من طلب دارد مىخواهى گندم‌ها را به تو بدهم ، نمىخواهى در عوض هرچه مىخواهى بدهم . در جواب مىگويد : عيال من گرسنه ، من گرسنه ، همان گندم را بدهيد . بعد مىگويد ظرفت را بگير گندم را بدهم ، مىگويد ظرف ندارم ، گوشهء عبا را مىگيرد ، مىبيند از آسمان گندم مىريزد ، آنقدر ريخت ، يك‌مرتبه\r\n\r\n","description":"","footnote":"","page_name":" 228 ","page_number":256},
  {"content":"\r\n\r\nصدا آمد بس است . دوازده من گندم شد برمىدارد و مىآيد بيرون ، مىبيند همان قبرستان است ، مىرود به منزلش . همان گندمها را آرد مىكند ، قريب بيست سال گذران مىكند . هر چه مىخورند تمامى نداشته ، تا اينكه يك روز عيالش مىپرسد اين چه گندمى است كه تمام شدنى ندارد ؛ آقا محمد مهدى جواب مىگويد : گندم بهشتى است . بعد از آن تمام مىشود . بعد جناب آقا سيد جمال فرمودند آن نان غير از نان ماهاست . اين مخلوق ديگرى هستند .\r\nبارى ديگر رفتند سر روضه . محض اطلاع عرض شد .\r\n* * * \r\nراپورت يوم دوشنبه 24 شهر رمضان المبارك 1324\r\nامروز در مسجد شاه جمعى از طلبه و سادات جمع شده بودند . داشتند مشورت مىكردند كه بروند در مسجد آ موسى به تحريك بعضى از آقايان ، آ سيد جمال واعظ را بكشند از منبر پايين و مفتضح بكنندش ، به جهت آنكه ديگر بالاى منبر از آقايان بد نگويد .\r\nچاكر در كنار اينها ايستاده بودم . گوش به صحبت اينها مىدادم . بعد اينها كه خيال حركت را داشتند ، كه يك سيدى رسيد به اين اشخاص ، ملتفت شد كه اينها چه خيال دارند ، بعد به دليل و برهان اين اشخاص را از اين خيال برگردانيد .\r\nچاكر اسماعيل\r\n* * * \r\nراپورت دوشنبه 24 شهر صيام 1325\r\nمسجد شيخ عبد الحسين آقا سيد جمال وعظ كرد ، صحبت از نجاسات بود . مطلب را كشاند به اينكه چهار چيز است كه باعث آبادى مملكت است . دوباره مطالب نجاسات را بيان كرد كه اول نجاسات ظلم است . مثلا چطور ظلم است ؟ اين‌طور كه بايد فلان آدم حمام پاك و تميز داشته باشد ، اما حمام عمومى بايد سالى يك‌مرتبه هم خالى نشود . مردم ، اين كار كه با سلطان نيست ، با حاكم است . همين‌طور كه خودش تميزى مىخواهد بايد براى مردم هم بخواهد . آخر مردم ، ببينيد اين دكانهاى ديزىپزى مثلا پنجاه سال يك‌دفعه هم ديزىها را عوض نمىكنند ، مگر اين بندگان خدا كه ديزى مىخورند نبايد پاك باشند ، آخر تمام اينها توليد ناخوشى مىكند ، كله‌پزيها همين‌طور . بارى ، بايد حاكم حكم بكند كه اقلا ماهى يك‌دفعه عوض بكنند ، زير آب حمام‌ها را بزنند ، مثلا يك روز يك نفر يهودى آمد ، پرسيد كه پيغمبر از دنيا رفته ، جانشين او كيست ؟ گفتند : ابو بكر ، آمد پيش ابو بكر ، پرسيد شنيده‌ام على جانشين پيغمبر است ، پس كجاست ؟ من چهار مسأله دارم مىخواهم بپرسم تو جواب مىدهى ؟ گفت : بلى . بعد صحبتى كرد با ابو بكر ، گفت تو دست‌نشاندهء مردمى ! ابو بكر متغير شد . عاقبت گفت كه چهار مسأله كدام است ؟ يهودى گفت اول اينكه مكان خدا كجاست ؛ دوم اينكه بهشت بقدرى بزرگ است كه تمام عالم توى او جا مىگيرد ، پس جهنم كجا مىرود ؟ سيم اين است كه مىگويند\r\n\r\n","description":"","footnote":"","page_name":" 229 ","page_number":257},
  {"content":"\r\n\r\nخداوند ديده مىشود ، چطور ديده مىشود ؛ چهارم اينكه فلان . ابو بكر نتوانست جواب بگويد .\r\nحضرت امير آمد به يهودى جواب داد به اين معنى كه بايد خدا را به وجهه‌اى شناخت كه مثل سلمان و ابو ذر مىشناسند . مجددا صحبت را زد به نجاسات تا اينكه گفت : اى مردم ، پريروز از كره افلاطونى صحبت كردم ، حالا هم مىگويم دولت آلمان خودش آمد توى لشكر ، فرياد زد كه ظلم نكنيد ، چه بكنيد ، چه نكنيد ، مثل اينكه افلاطون مىگويد و دستور العمل نوشته است . اگر به اين دستور العمل رفتار بكنند هيچوقت كارشان عيب پيدا نمىكند . مثل اينكه چهار سال قبل از اين مىخواستند كه دولت چين مويز قسمت بكند اما به عدل رفتار كردند ، ديگر كسى دل پر پيدا نكرد ، مثل اينكه فرنگيها به پنج شش آيهء قرآن شما رفتار كردند كه كارشان عيب پيدا نكرد .\r\nخارجه مىگويند كه اگر روس ظلم نمىكرد ژاپن به او فائق نمىشد ، مثل اينكه دو سال قبل اگر ما يك نفر روسى مىديديم از او مىترسيديم ، افلاطون آن‌طور كه نوشته است آخرش عدل است ، يعنى چه ؟ سلطان سرباز مىخواهد ، نه سرباز ماهى هفت هزار و ده شاهى گرسنه و تشنه روزى پنج شاهى جيره ، آن‌وقت اين سرباز نمىتواند جنگ بكند . بارى ، اقلا بايد ماهى بيست تومان به او بدهند ، مثل انوشيروان كه به وزيرش گفت : برو ، يك ده پيدا كن آباد كنم ، وقف كنم ، هرچه گردش كرد پيدا نكرد ، اما منصور شاه از بس كه ظلم كرد مثل اينكه چند دانه جغد آمدند توى بارگاه بنا كردند حرف زدن ، يك نفر آنجا بود ، خنديد ، شاه بدش آمد . بعد به شاه عرض كرد كه من در طفوليت زبان حيوانات را خوانده‌ام ، به واسطه حرفى كه زدند من خنديدم . شاه گفت : چه گفتند ؟ گفت يكى از اينها مىخواهد دختر يكى از اينها را بگيرد سر مهر گفتگو كردند . گفت بايد پنجاه ده خراب در قبالهء او بيندازى . او جواب داد كه اگر اين شاه است و اين صدراعظم و اين وزرا ، من به تو صد هزار ويرانه مىدهم .\r\nبعد گفت چهار چيز كه آبادانى مملكت است فردا عرض مىكنم .\r\nبعد مصيبت حضرت پيغمبر ص ، بعد از مصيبت دعا به وجود مبارك اعليحضرت همايونى .\r\nچاكر عباسقلى\r\n* * * \r\nراپورت سه‌شنبه 25 شهر صيام 1324\r\nبقيهء صحبتى كه ديروز آ سيد جمال مسجد شيخ عبد الحسين كرد اين بود : اى مردم ، به موجب كره افلاطونى مملكت نظم مىخواهد ، به چه معنى ؟ به اين معنى كه پادشاه سرباز مىخواهد نه سرباز ماهى هفتهزار و ده شاهى مواجب و روزى پنج شاهى جيره .\r\nمسلمانان ، اگر دولت ما سرباز داشت روسيهاى ريائى را كه اقلا سالى چند هزار تومان براى دولت خرج داشت نمىگرفت . كله‌اش آتش بگيرد كه اين كار را كرد ، همان صدراعظمى كرد كه خودتان مىدانيد . آخر اهل اسلام ، ده نفر مثل من سيد قربان يك سرباز ، چه‌جور سربازى ، كه مقابل دشمن بايستد نه اينكه براى معاش خودش سيد را بكشد ، اگر سرباز\r\n\r\n","description":"","footnote":"","page_name":" 230 ","page_number":258},
  {"content":"\r\n\r\nواقعى باشد مىفرستند سرحدات ، رفع دشمن مىكند ، مواجب سرباز و قشون را پادشاه بايد بدهد نه از خودش بدهد ، از رعيت بگيرد ، اما تا رعيت امنيت نداشته باشد نمىتواند ماليات بدهد . امنيت از كجا پيدا مىشود ؟ از عدل . تجارهاى ايرانى چيزى كه ياد گرفته‌اند دلالى جهت فرنگيهاست . از اين طرف براى روسيها ، از آن‌طرف با انگليسيها . جلد جلد مال التجاره فرنگ مىآورند - مسلمانان اين وضع مسلمانى است كه ما داريم ، خاك‌برسر ما ، اى آقازاده‌ها ببينيد ، ياد بگيريد ، يك نفر آقازاده الساعه تقريبا پنجاه نفر را به كار وادار كرده است .\r\nآ سيد صادق ، پسر جناب آ ميرزا سيد محمد ، كارخانه باز كرده است ، كتان‌بافى . مگر شماها سر علف جويده‌ايد ، اى هوار ، همراهى بكنيد ، با هم مواسات بكنيد ، مثلا مردم مىگويند اين سيد خر چه حرفهايى مىزند ، من نمىترسم ، و آنچه نبايد بگويم مىگويم . اينهايى كه مىروند بالاى منبر عرفان‌بافى مىكنند ، مردم يك حرفى بزنند كه فائده به حال دولت و ملت داشته باشد . صحبت خيلى ، بعد دعا به وجود مبارك اعليحضرت همايونى . محض اطلاع عرض شد .\r\nچاكر عباسقلى\r\n* * * \r\nراپورت محله بازار ، به تاريخ چهارشنبه 26 رمضان المبارك 1324\r\nمسجد مرحوم موسى : جناب آقاى شيخ العراقين امام جماعت بودند . بعد از فريضهء ظهر و عصر جناب آقاى آقا سيد جمال به منبر رفته ، جمعيت كثيرى در مسجد جمع شده بودند كه از كثرت جمعيت راه بند آمده است ، درب مسجد را بسته‌اند .\r\nامروز صحبت مىكرد از دست تجار . زياد شكايت داشت . كه تجار اهل ايران غيرت ندارند ، چرا بايد در ايران هيچ كارخانه نباشد ، آنقدر مردمان گدا داشته باشد ؛ در كار تجار و كمپانيها حميت بنمايند كارخانجات و مدرسه بسازند از براى بيكارها و اطفال مردم خوب است ، چرا بايد دولت ايران قشون و سرباز نداشته باشد . دولت چه كند ، تمام پول دولت را بىمعرفتها و خدانشناسها برده‌اند كه دولت را صاحب كلى قرض كرده‌اند . رعيتهاى اين مملكت غيرت ندارند ، تصور نماييد مردمان تبريز چگونه غيرت دارند . يك نفر مجتهد و حجة الاسلام حكم ناحق كرد ، همت كردند از شهر تبريز بيرونش كردند . ولى مردمان ايران ، روزى سى تا حكم ناحق حجة الاسلام‌ها مىدهند هيچ نمىگويند . چرا آنقدر از ظلم و تعدى خوشتان مىآيد ؟ حكايت ماها مردمان به مثل آنست كه در زمان فرعون ملعون آن‌همه ظلم كرد آخر الامر خداوند عالم به واسطهء يك نفر زن حامله كه فرعون را نفرين كرد ديديد چه بلاها بر سرش آورده ، حالا ماها مردمان بيچاره آنقدر به درگاه خداوند ناله مىكنيم تا داد ماها را از اين مردم ظالم بگيرد .\r\nبعد روضه خوانده ، بعد گوشه زد كه پادشاه بايد عادل باشد . هرگاه سلطان شب و روز عبادت خدا را بنمايد ، اگر رعيت‌پرورى نداشته باشد ، آن عبادت هيچ است . پادشاه بايد عدالت داشته باشد ، بهتر از اين است كه عبادت نمايد . بعد دعاى بسيار به قبله عالم و اركان\r\n\r\n","description":"","footnote":"","page_name":" 231 ","page_number":259},
  {"content":"\r\n\r\nدولت نموده ، مجتهدين را دعاى بسيار نموده ، دو ساعت به غروب ، مجلس به هم خورده ، مردم متفرق گرديدند .\r\nچاكر محتسب الملك\r\n* * * \r\nراپورت چهارشنبه 26 شهر صيام 1324\r\nمسجد شيخ عبد الحسين جناب آ سيد جمال وعظ كرد . اول آيهء امانت را خواند ، بعد مسألهء نجاسات را خواند كه نجاسات چهار قسم است : اول نجاسات ظاهرى ، دوم نجاسات معصيت و ظلم . سوم كسى كه به امانت مردم خيانت بكند ، بعد گفت حضرت پيغمبر ( ص ) به امت فرموده كه : شما شش چيز را ضمانت بكنيد ، اول اينكه دروغ نگوييد ، بعد از اينكه شماها اين ضمانت را به عمل آورديد من هم يك ضمانت براى شما مىكنم كه برويد بهشت .\r\nبارى ، يك روز يك جوانى آمد خدمت حضرت رسول ( ص ) . عرض كرد كه من گناهكارم ، مرحمتى بكنيد كه من توبه كنم . حضرت فرمود ، برو دروغ نگو . جوان آمد منزلش ، گفت :\r\nپيغمبر فرمود من دروغ نگويم ؛ شراب مىخورم ، چه مىكنم ، چه مىكنم ، دروغ نمىگويم .\r\nاول آمد شراب بخورد ، بعد گفت من شرط كرده‌ام دروغ نگويم ؛ فردا اگر از من بپرسند ديشب چه كرده‌ام نمىتوانم دروغ بگويم ، پس شراب هم نمىخورم ، و كذا ، و هكذا . ديگر هيچكارى نكرد . پس معلوم مىشود دروغ گفتن كليد تمام معصيتهاست . آخر به بينيد فرنگيها به قول امام ما رفتار مىكنند و ما نمىكنيم . مثل اينكه مىروى از فلان فرنگى چيزى بخرى ، مىگويى : صاحب ، چند ؟ مىگويد : بيست و پنج تومان . ديگر سؤال و جواب نمىكنند ، يا بايد بخرى يا بايد حرف نزنى . اما فلان شيخ كه نماز جماعت مىخواند چه مىكند ، مىروى فلان چيز را از او بخرى ، مىگويد چهار هزار دينار بيست دفعه او قسم حضرت عباس مىخورد ، بيست دفعه تو ، آخر هم به سى شاهى مىخرى . تا دو چيز نباشد كار ايران درست نمىشود يكى صداقت ، يكى آزادى . معنى صداقت چه چيز است ، وقتى كه بنا شد صداقت باشد هيچوقت معصيت نمىشود ، يكى هم آزادى ، بعد آيهء حب وطن را خواند كه پيغمبر ما مىفرمايد هركس حب وطن را بخواهد مؤمن است . معنى آزادى اين است . مثلا بچه يتيم مىشود ، زن پدر چه‌جور رفتارى مىكند ، اما وقتى كه مادر داشته باشد ، پدر داشته باشد آزاد است . اگر ناخوش بشود طبيب مىآورند ، دوا و غذا تا وقتى كه خوب بشود . مثلا هرچه خوب باشد مال بچه است .\r\nدر ضمن او را تربيت مىكنند ، مكتب برو ، درس بخوان ، مشق بكن ، چه بكن ، آن‌وقت آزاد است ؛ چه هست ، چه هست ؛ پس ماها به منزلهء اولاد هستيم ، نسبت به شاه . هيچوقت پدر خوشش نمىآيد كه اولادش هرزه بشود ، هيچوقت نمىخواهد بد شود . پادشاه هم همين‌طور .\r\nپس معلوم مىشود ما مردم اسير هستيم . چطور ؟ همانطورى كه طفل بىمادر به دست زن پدر ، ما هم همين‌طور اسيريم . اما پادشاه از همهء ماها اسيرتر است مثل اينكه ماها دشمن داريم ، او هم دشمن دارد . مثلا فلان مرد بيچاره اول زنش با او دشمن است ، چطور ؟ بيچاره مىرود ،\r\n\r\n","description":"","footnote":"","page_name":" 232 ","page_number":260},
  {"content":"\r\n\r\nشب نمىآيد ، زنش گمان مىكند كه شوهرش رفته است زن بگيرد . پادشاه هم زنها با او دشمن‌اند پيشخدمتها با او دشمن ، اما وقتى كه آزادى باشد ، اين‌طور نيست . آخر مردم ، ايران خانهء ماست ، اگر چنانچه دين ما بد باشد ، غيرت ما قبول مىكند ؟ همين‌طور ناموس ، همين‌طور خانهء ما . پس عمده چهار چيز خانه ماست . خانهء ما كجاست ؟ ايران است . اى اهل اسلام ، اى اهل غيرت ، وقتى كه فرنگى خانهء شما را گرفت ، ديگر نمىتوانى به اين امنيت بيايى در مسجد .\r\nامثال ماها ديگر نمىتوانيم بياييم مسجد ، مثل قفقاز بادكوبه ، كجا ، كجا ، اهل شهر مسلمان‌اند ولى حاكم فرنگى است . مثلا اگر زنى بخواهد بيايد مسجد يا بازار ، بايد ماليات بدهد ، آن‌وقت به ماها مىگويند وقتى كه مسجد مىآييد عمامه‌هاتان را سر بگذاريد ، وقتى مىخواهيد بيرون برويد كلاه سر بگذاريد . پس خانه نگهدار مىخواهد . مثلا فلان يا فلان بيچاره مىرود توى دكان نانوايى ، چهار ساعت بايد تملق بگويد ، آخر هم نانش نمىدهند ، اما فلان نايب يا فلان فراش يا فلان سلطان كه مىرود شاطر سلام عليكم ، دست شما درد نكند ، بعد او زير چشمى نگاه بكند به يك افاده نان بدهد . اما يك بيوه‌زن بيچاره بايد چهار ساعت معطل شود ؛ اين مسلمانى است ؟ اما وقتى كه آزادى شد اين‌طور نمىشود . مثل گرگ است و گوسفند كه باهم شريك شدند . عاقبت گرگ گوسفند را خورد . اى مردم ، مىدانيد كه اين صحبتهاى من تمام راپورت مىشود ؟ اما باز هم مىگويم . به ذات پروردگار اگر اين‌طور بماند ايران را انگليسيها و روسها خواهند گرفت . مردم ، خوب پادشاهى است ، خدا عمرش بدهد .\r\nبعد مصيبت حضرت رقيه خاتون ، بعد دعاى زياد به وجود مبارك اعليحضرت همايونى .\r\nمحض اطلاع خاطر مبارك عرض شد .\r\nچاكر عباسقلى\r\n* * * \r\nراپورت سلخ شهر رمضان المبارك 1324\r\nآقا سيد جمال واعظ در مسجد شيخ عبد الحسين از حكام و كارگذاران امور دولتى خيلى بدگويى كرد ، اسما و رسما . بعد عنوانى هم از حضرت اشرف آقاى وزير مخصوص كرد بطور توهين ، كه او ديگر چه مىگويد . از آن روزى كه او حكومت مىكند چه كرده براى اين فقرا . كدام كار اين مردم بيچاره را اصلاح كرده ؛ و بعضى حرفهاى ركيك . قدرى مجددا از وزرا و كسانى كه اطراف اعليحضرت همايونى هستند بد گفت كه يك ماه هست من مىخواهم صحبت از نان بكنم و ترتيبى براى نان گفتگو بكنم ، هرشب پيغام براى من مىرسد كه فردا هم صبر بكنيد ، تا حال . آخر الامر كارى نكردند و تمام را خانه و بارگاه و زينت و درشكه و كالسكه ترتيب دادند و كسى به درد شما نمىرسد . اى فقرا ، پس بياييد و خودتان در فكر خودتان باشيد و يك كارى بكنيد .\r\nمحض اطلاع عرض شد ، انتظام العلما دعاگوست\r\n* * *\r\n\r\n","description":"","footnote":"","page_name":" 233 ","page_number":261},
  {"content":"\r\n\r\n\r\nراپورت سلخ شهر رمضان المبارك 1324 ( نمرهء 73 ) « 1 »\r\nآقا سيد جمال واعظ در مسجد ميرزا موسى صحبتهايى كرد تمام مشعر بر دعاگوئى ذات اعليحضرت اقدس شهريارى ارواحنا فداه ، و تمام مشعر بر مذمت و بدگويى وزرا و اجزاء و كارگذاران دوائر دولتى . و اسما و رسما به شاهزاده عين الدوله و به ميرزا على اصغر خان خيلى بدگويى كرد ، كه باعث خرابى مملكت ايران شدند ، و تمام جواهرات و وجوهات خزانه را به اسم ديگران و مخارج بردند و خوردند و آتش زدند و هى خرج تراشيدند . سلطان بيچاره قرض كرد و داد ، و باز كفايت نكرد ، و آنچه را كه توانستند سلطان اسلام را دوشيدند و به خاك سياه نشاندند ، و از مجلس عدالت و تفويض امور مملكت از طرف اعليحضرت اقدس شهريارى به عموم ملت و مجلس ، زياده از حد دعا كرد ، و مردم كردند ( ؟ ) كه مملكت از دست رفت . اين سلطان ما يك نفر است ، چه بكند با اينهمه گرگهايى كه دورش را گرفته‌اند . پس بياييد شما مردم از زن و مرد همراهى به اين شاه رؤوف مهربان بكنيد ، و راضى نشويد كه ناموس شما يك مشت مسلمان دست كفار بيفتد . بعد زنى بلند شد و به زبان فصيح حرف زد و نتيجه‌اش گفت كه من يك زن هستم و هزار تومان مىدهم و هزار زن ديگر در اطاعت من هستند ، و ايشان هم به من گفتند به شما عرض كنم كه آنها هم يكى صد تومان الى هزار تومان مىدهند « 2 » بعد در اين مقام مردم خيلى گريه كردند و معدودى هم غش كردند . زن ديگر بلند شد و كاغذى داد كه آن هم مشعر بود بر دلسوزى سلطان و خرابى مملكت .\r\nمحض اطلاع عرض شد انتظام العلما دعاگوست\r\n* * * \r\nراپورت محلهء سنگلج ، چهارشنبه يازدهم شوال 1324\r\nدو ساعت از شب رفته جناب آقاى مشير السلطنه خدمت حضرت اقدس و الا آقاى نايب السلطنه مىروند به اتفاق حضرت و الا توى درشكه نشسته به طرف ميدان توپخانه مباركه مىروند . چاكر هژبر السلطنه .\r\nحضرت طبيعين و جمهوريين تمام مظالم و مفاسد مملكت را بواسطهء وجود اتابك و ثانيا به واسطهء نفاق شيخ فضل اللّه حمل مىنمايند كه شيخ فضل اللّه محرك مستبدين ملت است ، كه مردم هرشهر و دهى را تحريك به طرف شدن با مجلس مىكند به صورت مذهبى ؛ و اتابك اعظم مستبدين دولتى را محرك مىشود در هرشهرى و دهى به صورت استبداد دولتى . و اينها دشمن دين ما هستند ، مملكت را از دست دادند . يكى از چهار نفرى كه مىخواهند بكشند\r\n\r\n\r\n","description":"","footnote":"\r\n( 1 ) - از ميان راپورتها تنها راپورت انتظام العلما شماره دارد .\r\n( 2 ) - گويا موقعى بود كه دولت ايران مىخواسته از ممالك خارجه قرض بكند و سيد جمال الدين و ملت بر ضد آن بوده‌اند .\r\n","page_name":" 234 ","page_number":262},
  {"content":"\r\n\r\nحاجى شيخ فضل اللّه است و زياده از اندازه به نايب السلطنه 2 بد مىگويند كه او شيخ فضل اللّه 3 را گول زد . روز دوشنبه حضرات بابىها تمام جواب و سؤالشان با صنيع الدوله 4 بود به اسم طلاب ، و حال آنكه انجمن طلاب مسلم خبر ندارند . به جبر حاضر شدند در انجمن ، و محض اينكه كسى نيست ممانعت نمايد چند نفر ملا داريم كه به آنها بسته‌اند حجة الاسلام . ايشان به همين اسم دلخوش هستند كه در داخله و خارجه اسمشان شهرت نمايد ، و ضمنا فايده‌يى هم ببرند . شب دوشنبه هم موقع مجلس شورا بود براى طرفيت وزير داخله و اغتشاش شهر . آقا سيد عبد اللّه در اين امر راضى نبود ، ولى آقاى سيد محمد سكوت داشت . محرك آقا سيد جمال اصفهانى سيد محمد رضا طبيعى شيرازى سيد يعقوب ميرزا ابراهيم عينكى قمى . فكليها به دستور العمل آنها توى بازار ريختند دكانها را مردم راضى نشدند ببندند .\r\n* * * \r\nراپورت محلهء سنگلج بتاريخ 21 شهر شوال المكرم 1324\r\nجناب آقاى آقا سيد محمد مجتهد ديشب در مسجد چال حصار نماز جماعت خوانده ، بعد آقا سيد جمال بالاى منبر رفته مشغول موعظه مىشود . بعد صحبت زياده نموده قدرى از احتساب بلديه بدگويى نموده كه اين اجزاى احتساب مبلغى از دولت پول لباس و مواجب مىگيرند .\r\nاين خيابان و اين كوچه‌هاى شهر ماست كه نه در تابستان از شدت گرد و خاك و نه زمستان از شدت گل و كثافت مىتوان حركت كرد . معلومست همه پول مىخواهند . بعد مىگويد من هم در بالاى منبر موعظه مىكنم اگر پول نباشد منبر نمىروم . اجزاى حكومت بايد اطلاع اين گونه مطالب را بدهند و مؤاخذه از اين قبيل عنوانات كرده ، جمعيت تقريبا هزار نفر جمع بودند .\r\nدر ساعت دو از شب متفرق مىشوند . بالاى منبر مذكور داشت كشيش‌هاى ارامنه و يهود خدمت آقايان آمده‌اند كه ملت ما را در مسجد شيعه‌ها راه نمىدهند قرار شد در روزها مجلس شود .\r\n* * * \r\nراپورت محلهء سنگلج بتاريخ 14 شهر شوال المكرم 1324\r\nجناب آقاى سيد محمد مجتهد در تكيهء چال حصار نماز جماعت خوانده بعد آقا سيد جمال واعظ بالاى منبر رفته مشغول موعظه مىشود . قدرى از آيهء قرآن خوانده ترجمه مىنمايد .\r\nبعد ، از جناب ميرزا على اصغر خان امين السلطان 1 بدگويى نموده ، مىگويد : اين كارها تمام نتيجهء عمل اوست كه مكافات مىكشيم . بعد ، از نواب عين الدوله بدگويى مىكند كه تمام رعيت و مملكت را به خارجه فروخت ، و به مردم نصيحت مىكرد كه بچه‌هاى كوچك خودتان را به مكتب بگذاريد درس بخوانند و علم ياد بگيرند ؛ و از دو نفر هم اسم نبرد ، خيلى بد گفته مىگويد از شمر بدتر است ليكن اگر آن شمر است در ضمن شريح قاضى هم هست .\r\nچاكر هژبر السلطنه\r\n* * *\r\n\r\n","description":"","footnote":"","page_name":" 235 ","page_number":263},
  {"content":"\r\n\r\n\r\nراپورت محلهء سنگلج بتاريخ يكشنبه 22 شوال المكرم 1324\r\nديشب بعد از نماز جماعت آقا سيد محمد مجتهد ، آقا سيد جمال بالاى منبر رفته مشغول موعظه مىشود . صحبت زيادى از حضرت امير نموده بعد مىگويد اين حجة الاسلامان و اين پيشنمازها كه هستند ؟ اى مردم ، باباى ارسىدوز هم مىتواند نماز جماعت بخواند . بايد شخص حجة الاسلام بچه و اطفال مردم را پرستارى نمايد نه اينكه نه معلم را بگذارد درس ياد بدهد ، و نه مال يتيم را بخورد و توى سرش هم بزند . ما كار از حجة الاسلام مىخواهيم نه اينكه شبها سينه مرغ بخورد . در اين شهر هفتاد هشتاد معلم خانه لازم است كه علم يادشان بدهند . كتابهاى فرنگى را جمع كنند ببينند چه نوشته است . آقايان بايد به اين دردها برسند نه اينكه شب بخوابند صبح در وقت بيرون آمدن مردم دستشان را ببوسند . من هم از منبر پائين بيايم دستم را ببوسند . ماها سگ كسى نيستيم ، هركس بميرد وكيل وصى شوند ، مالش را بخورند . بايد كار كرد براى عموم . مردم ، همين حرف زدن در بالاى منبر مال من است . ديگر كسى نيست در اين شهر حرف در منبر بزند همان من يك نفر هستم . اين مجلس كه فراهم شد بايد در لندن كسى حرف بزند ماها در اين مجلس بدانيم كه به چه خيال هستند ، و چه خيال براى ما دارند . آقاى ارسىدوز چه مىداند مجلس يعنى چه . حالا از لابدى اين اشخاص را در مجلس راه داديم . اى مردم بىغيرت ، اى مردم بىحميت ، شماها كه مىرويد درب دكان خرازىفروشى پول زيادى مىدهيد ارسى و پيرهن مىخريد ، مىپوشيد ، نمىدانيد ديگر رنگ آن پول را نمىبينيد . يك جفت ارسى را ده تومان ، پنج تومان مىخريد ، مىپوشيد مرد كه ايرانى هرقسم ميل داريد ارسى مىدوزد چرا نمىخريد ، جنس ايرانى را كسى ندارد ، چرا نمىخريد ؟\r\nاز اين قبيل حرفها زياد زد ، وعده مىدهد كه فردا شب زودتر بياييد تا اينكه صحبتها براى شما در منبر بگويم . از منبر پايين آمده دو سه نفر فرنگىمآب و سيد كاغذى به دست آقا سيد جمال داده مىگويد خدمت حجة الاسلام ببريد . نزد جناب آقا سيد محمد مجتهد رفته مىفرمايند فردا در مجلس همين صحبت مذاكره مىشود . متفرق شده مىروند .\r\n( بىامضاء )\r\n* * * \r\nراپورت يكشنبه 22 شهر شوال 1324\r\nديشب آقا سيد محمد تشريف آورند مسجد ، نماز خواندند . بعد آقا سيد جمال رفت بالاى منبر موعظه بفرمايند . سيدى طالقانى آمد پاى منبر . سؤال كرد . آقا سيد جمال گفت : آقا ، حالا قدرى صبر كن . سيد صبر نكرد ، بنا كرد بد گفتن . كه خداوند روزگار شماها را مثل من بكند . من بدبخت هستم ، با چند سر عيال گرسنه هستم ، حتى فحاشى نمود . آقا سيد جمال اوقاتش تلخ شده از منبر به زير آمد ، بعد سيد را آوردند ، يك تومان پول و يك عبا به او\r\n\r\n","description":"","footnote":"","page_name":" 236 ","page_number":264},
  {"content":"\r\n\r\nدادند . بعد سيد جمال گفت وقت ندارم . آقا آمد منزل .\r\n* * * \r\nراپورت يوم جمعه 27 شوال المكرم 1324\r\nديشب گذشته كه شب جمعه بود در مسجد چاله‌حصار آقاى آ سيد محمد نماز را خواندند .\r\nبعد از نماز آقا سيد جمال رفت به منبر ، وعظ كرد . مىگفت : اى مخلوق ، چند وقت مىباشد كه مىخواهم حرفى بزنم اما حالا ديگر خواهم گفت . اين‌قدر بدانيد كه عيسوى از ما بهتر مىباشد . محض اينكه آنها تماما از قول جناب پيغمبر ( ص ) رفتار مىكنند ، و ما نمىكنيم . آنها از روى قرآن كلام خدا رفتار مىكنند و ما نمىكنيم . اگر چنانچه از قول پيغمبر راه برويد حاكم را براى چه مىخواهيد . پادشاه هست ، باشد . حكومت و اداره براى چه مىخواهيد . پس لا بد از بس كه تقلب داريم بايد يا اينكه گرفتار حاكم باشيم يا گرفتار مذلت . اما چرا ؟ انشاء اللّه كارخانه باز مىشود ، همه راحت مىشويد ، بدانيد ، غير از پادشاه كه خداوند بر عمرش بيفزايد ديگر هيچكس را اعتنا نكنيد ، و هركس خواست به شما زور بگويد شما همه گلوى او را بگيريد بفشاريد كه تخم چشم او بيرون بيايد . نگذاريد به شما زور بگويند . آن‌وقت كه من مىترسيدم حرف بزنم ، وقت ديگر بود ، الحمد للّه ديگر ترسى از كسى ندارم .\r\n* * * \r\nراپورت سه‌شنبه دوم ذيقعده 1324\r\nديشب آقاى آقا سيد محمد در مسجد نماز خواند . بعد آقا سيد جمال رفت بالاى منبر موعظه فرمودند . بعد گفت : چوب و فلك در زمان معاويه و يزيد ولد الزنا برقرار شد . مردم مىگويند كه حضرت اقدس از براى علما كاغذى نوشته است . اى مخلوق ، چرا اينقدر دروغ پيش خود مىسازيد و مىگوييد ، و مردمان معزز محترم را تهمت مىزنيد و بىاحترامى مىكنيد .\r\nهمچو كاغذى كه شما مىگوييد از براى آقا سيد محمد و آقا سيد عبد اللّه نوشته‌اند دروغ است .\r\nهمچو چيزى نيست . چرا افترا به مردمان محترم مىزنيد كه انشاء اللّه خداوند به بهتان شماها را گرفتار نمايد . صد هزار همچو مجلس اگر برپا بشود اين حركات شماها و اين ربا خوردن ، و اين بىرحمى شماها نخواهد گذاشت كه عاقبت كار به جايى برسد . اگر نگاه به پيشوا بكنى و عقب او را داشته باشى ، هيچ‌وقت كارت عيب نمىكند . پشت‌اندرپشت آسوده است و كارت بىعيب مىشود . نه اينكه نگاه به فرنگيها بكنى ، به روى پول بدهى ميز و صندلى بخرى توى خانه‌ات بگذارى ، يا تنگ با اسبابش را فراهم بياورى . مىگويى كه رفتم خانهء فلان فرنگى ، اين اسبابها را داشت ، من بايد داشته باشم ، بايد بدوى بركت از مال تو برداشته مىشود و آخر هم پول پيش فرنگيها خواهد رفت ، نه اين است كه ترا بگويم ، به آن بزرگترها هم مىگويم كه هميشه دنبال اسباب فرنگى مىگردند و اگر در تهران پيدا نشود مىفرستند از\r\n\r\n","description":"","footnote":"","page_name":" 237 ","page_number":265},
  {"content":"\r\n\r\nخارجه مىآورند با قيمتهاى گزاف . پول ايران را مىدهند اسباب فرنگ ميگيرند . بعد ، دعا به وجود مبارك اعليحضرت همايونى نمود .\r\nچاكر نايب على\r\n* * * \r\nراپورت پنجشنبه چهارم شهر ذيقعدة الحرام 1324\r\nامروز بعد از اينكه آقا سيد محمد نماز خواند ، آ سيد جمال منبر رفته مردم را موعظه كرد ، و دعاى زيادى به اعليحضرت همايونى و حضرت اقدس وليعهد . بعد گفت : امروز حضرت اقدس وليعهد مرا خواست و بعضى مطالب به من فرمود كه انشاء اللّه در روز جمعه در مسجد آ سيد عزيز اللّه عرض مىكنم . مجددا دعاى زيادى به وجود مبارك اعليحضرت همايونى ، محض اطلاع عرض شد .\r\nچاكر آ سيد حسين مداح\r\n* * * \r\nراپورت پنجشنبه 4 شهر ذيقعدة الحرام 1324\r\nبه شرفعرض اشرف عالى مىرساند . ديشب را جناب آقاى سيد علاء الدين شوشترى با اصحاب خودشان ملاقات از جناب حاجى ميرزا ابو طالب نمودند و چونكه ايشان تا به حال با ايشان ملاقات نكرده بودند اما در باطن ارسال مرسول و همعهد بودند . لذا ديشب را عهد مؤاخات و مواسات را در خيال آيندهء خودشان محكم نمودند تا بعد را چه شود . و همچنين طلبه‌هاى مدرسه سپهسالار قديم كه عرض شده بود به تحريك جناب آقا سيد عبد اللّه جمعى الواط بىخبر شبانه برايشان در مدرسه وارد و حمله نموده بودند و چونكه ايشان ديده بودند تاب مقاومت ندارند و اگر چنانچه پادارى بكنند منجر به خونريزى خواهد شد لذا سكوت و دست روى دست گذارده و كردند آنچه را الواط نبايد بكنند كه تفصيل آن را در عرايض قبل نموده بودم . و پس از آنكه چند روزى طلبه از مدرسه خودشان هجرت نمودند به وسايطى چند و شرائط و وعده جناب آقا سيد عبد اللّه ايشان را معاودت دادند ليكن باز هم چونكه طلبه‌ها درست از آقا سيد عبد اللّه تمكين و اطاعت ندارند باز هم از بابت تحريكات و اشارهء جناب آقا سيد عبد اللّه احتمال قوى دارد سيد تقى اهرابى الواط را تحريك بكنند كه بر مدرسه و طلبه حمله بياورند .\r\nو چونكه طلبه‌ها هم از اين قضيه مطلع شده و هستند و از جهت خيالات ديگر كه معاهده با جناب شيخ جعفر گلپايگانى دارند چندين مدرسه از جمله مدرسه صدر و دار الشفاء و غيره و غيره را با خود يار و مددگار نموده‌اند و همعهد شده‌اند كه اگر در حق ايشان چيزى شود آنها هم حاضر باشند از جهت حمله الواط كه سيد تقى برايشان حمله مىدهد و هم از جهت خيالات آينده جناب شيخ جعفر و غيره و احتمال قوى دارد كه در ميان سيد تقى و طلبه زدوخوردى بشود بعد را\r\n\r\n","description":"","footnote":"","page_name":" 238 ","page_number":266},
  {"content":"\r\n\r\nچه شود . گفتند ديروز جناب آقا سيد ريحان اللّه به حضور مبارك مشرف شده‌اند و احوال شاه بهتر است . گفتند حضرت وليعهد گردون مهد از عمارت سلطنتى به عشرت‌آباد تشريف خواهند برد . بر همه معلوم شد اينطور كه سيد جمال عداوت با حضرت اشرف اتابك اعظم دارد كسى ندارد ، و تمام اسبابش را حبل المتين و سيد جمال فراهم مىآورند با همدستى معاندين شريعت غرا . و خيلى اسباب خطر است . خدا رحم بكند . هم درصدد اذيت شخص صدراعظم هستند ، و هم شب و روز اسباب‌چينى براى انقلاب شهر و بر هم ريختن مردم مىكنند . خداوند متعال به اين مشت مسلمان رحم نمايد . به خدا قسم اگر جلوى آنها گرفته نشود عنقريب آتش افروخته مىكنند كه هم دولت اسلام و هم ملت اسلام منهدم شود . راضى به خارجه هستند و راضى به اسم مسلمان نيستند . خدا عذاب را به آنها مزيد نمايد كه مكلف هستند به نفى اينها و طرد و منع اينها و نمىكنند . ديگرى محرمانه مىگفت محرك سيد جمال بيشتر موارد ظل السلطان است .\r\nاطلاعا عرض شد .\r\n* * * \r\nراپورت دوم پنجشنبه چهارم شهر ذيقعده 1324\r\nديشب گذشته كه شب پنجشنبه بود در مسجد چاله حصار آقاى آقا سيد محمد نماز را خواند . بعد از نماز آقاى آ سيد جمال رفت بالاى منبر ، موعظه كرد . از پادشاهى حضرت سليمان موعظه كرد . بعد بنا كرد قبلهء عالم را دعا كرد بسيار . بعد دعا بر حضرت وليعهد كرد . بعد دعا بر آقاى صدراعظم كرد و مابقى را بسيار بد گفت . على الخصوص آقاى وزير دربار را بسيار بد گفت . دوباره به اعليحضرت همايونى دعا كرد و گفت كه ديروز گذشته حضرت وليعهد بسيار با بنده صحبت كرد ، ولى بيشتر فرمودند كه بايد به تمام خلايق بگويم ، و روز جمعه در مسجد حاضر بشويد ، بر تمام خلق بگويم . فراموش نكنيد . بعد دست آخر گفت : خبر از اين حاكم نداريم ، نمىدانيم كه با اين يك مشت خلايق چه كرده و چكند ، اما بايد كه انشاء اللّه درست رفتار نمايد . هنوز كه من چيزى نفهميده‌ام .\r\nعرض ديگر ، در بند مسجد چند نفر نشسته بودند وقتى كه آقاى آ سيد جمال گفت روز جمعه فرمايش وليعهد را بگويم ، همهمه در خلق افتاد و همه سر در گوش همديگر گذاشتند ، بنا كردند به حرف زدن .\r\nآ سيد حسين مداح\r\n* * * \r\nراپورت پنجشنبه چهارم شهر ذيقعده 1324\r\nديشب آقاى آ سيد محمد تشريف آوردند مسجد ، نماز خواندند . آ سيد جمال رفت بالاى منبر ، موعظه فرمود بعد گفت وقت ندارم . چند كلمه از سلمان فارسى گفت ، آمدند رفتند منزل .\r\nو آقا سيد جمال وعدهء مردم را گرفت در مسجد شيخ عبد الحسين كه نظامنامهء تازه را كه برده‌اند\r\n\r\n","description":"","footnote":"","page_name":" 239 ","page_number":267},
  {"content":"\r\n\r\nخدمت حضرت اقدس كه امضاء نمايند از براى خلق بخواند .\r\n* * * \r\nراپورت جمعه پنجم ذيقعدة الحرام 1324\r\nتقريبا دو ساعت و نيم به غروب مانده از درب مسجد مرحوم آ سيد عزيز اللّه مىگذشتم .\r\nديدم مردم دسته‌دسته مىروند توى مسجد . چاكر هم رفتم . ديدم آ سيد جمال منبر نشسته وعظ مىكند . صحبت از ماليات مىكرد كه مثلا يك نفر فراش را مأمور مىكنند كه برود دويست تومان ماليات فلان ده را جمع كند ، آن‌وقت دو هزار تومان از آن ده مىگيرد و ده را خراب مىكند ، اما آن دو هزار تومان اگر صرف كارهاى دولت و مواجب سرباز و فراش و توپچى و قورخانه‌چى و فلان فلان بشود خوب است ، تمام توى جيب فلان وزير ، فلان مستوفى مىرود . آخر چرا ؟ چه جهت دارد ؟ اما اين مجلس كه شد ديگر نمىتوانند اين‌طور بكنند .\r\nخدا انشاء اللّه به پادشاه ما طول عمر بدهد . يك شخص حاكمى بود كه اسمش را نمىبرم . در وقتى كه برف و طوفان و سرما و باد بود خيال سفر و شكار به سرش افتاد . كالسكه خواست .\r\nحاضر كردند . با چند سوار و يدك حركت كرد . در بين راه چنان برف و طوفانى شد كه الى ما شاء اللّه ! اسبهاى روسى را به كالسكه بسته بود و در كمال راحت توى كالسكه نشسته بود ، خز و سنجاب پوشيده ، درهاى كالسكه را محكم بسته بود . بعد در ضمن خوش‌طبعى به نظرش آمد : يكى از جلودارها را صدا كرد گفت برو به برف و باد و سرما بگو من به هيچ‌وجه از تو واهمه ندارم پاغولى به بيضهء من ببند ! قدرى گذشت از آنجايى كه از ظاهر و باطن گرم بود ، مجددا او را صدا كرد كه به سرما گفتى ؟ تاملى كرد ، بعد گفت : گفتم . جواب داد كه من با تو كارى ندارم ولى پدر نوكرهاى تو را مىسوزانم .\r\nبارى ، يك شخص اسمش را نمىبرم براى من باقر آن قسم خورد كه فراشباشى يك صدر اعظمى درشكه‌اى مىخرد هشتصد و پنجاه تومان . آن‌وقت به جهت شخصى پيغام داده بود كه معادل اين وجه براى من بفرست ، آخر اين مال من و تو است چرا بايد اين‌طور باشد ؟ وقتى اين مجلس هست نمىتوانند . آخر اين نوكرهاى سلطان مسلمان هستند . بعد مىگفت به من مىگويند چرا فحش مىدهى ، آخر چه بكنم چرا فحش ندهم . مىگويند چرا تو مىگويى مجلس پارلمند پدرسوخته فلان‌فلان‌شده مگر قرآن حكم خدا نيست اين مجلس حاكم خداست . مردم ، فرياد مىكنم مجلس مبعوثين است ، مجلس دار الشوراى ملى است ، مجلس است كه ديگر در سر سال وزير ماليه عوض ماليات كاغذ به شاه تحويل نمىدهد پول تحويل مىدهد . آخر ببينيد مثلا سابق جناب صدر العلماء يا فلان آقا فلان تاجر يا فلان اعيان مىخواست صد تومان به كربلا به حضرت حجة الاسلام حاجى ميرزا حسين حاجى ميرزا خليل حواله بدهد ، بايستى مبالغى خرج بكند قاصد بفرستد آيا قاصد را بكشند پول را ببرند چه بكنند فلان بكنند ، آيا پول مىرسيد يا نمىرسيد اما حالا صد هزار تومان به پنج دقيقه مىرسد . تلگراف مىكنى فلان آدم ، مثلا حاجى غفور ، صد تومان حواله دادم بده به حاجى ميرزا حسين حاجى ميرزا\r\n\r\n","description":"","footnote":"","page_name":" 240 ","page_number":268},
  {"content":"\r\n\r\nخليل . اين كار را كى به اين آسانى كرد ؟ عقل كرد و علم ، علم ، علم ، علم . پس اين مجلس را هم علم كرد . بعد صحبت خيلى ، آن‌وقت گفت حالا ديگر خيلى زحمت دادم فرمايشات حضرت اقدس وليعهد را به شما مىرسانم . ديروز فرستاده بود عقب من . من رفتم . بعد از صحبتها به من فرمود هرنوعى كه پدر بزرگوار من و آقاى من و وكلاى دولت و ملت فرموده‌اند و گفته‌اند من قبول دارم . اين صحبتهائيكه مردم گفته‌اند خلاف است ، من چرا قبول ندارم البته راضى هستم ، اين مطلب را در زمان جد كبارم ناصر الدين شاه 5 مىخواست بكند در زمان ميرزا تقى خان امير ، در زمان حاج ميرزا حسين خان سپهسالار 6 مىخواستند اين كار را بكنند ، جهت اينكه نكردند دو علت داشت يكى اينكه مردم وحشى بودند ، يكى اينكه دولت مىگفت مبادا اغتشاش داخله در مملكت فراهم بيايد ، اما خير ، حالا كه الحمد للّه اعليحضرت همايونى دستخط فرمودند و اهل مملكت هم از خواب غفلت بيدار شدند و مجلس برقرار شد در زمان همين شاه كه پدر بزرگوار باشد در زمان صدارت ميرزا عليخان امين الدوله 7 مىخواستند بكنند مردم وحشت مىكردند كه مبادا بخواهند قانون فرنگى باشد ، به اين واسطه مجلس برقرار نشد . اين مطلبى است كه بدون كم و زياد حضرت وليعهد فرمود . ديشب مجددا فراش عقب دعاگو فرستاده بود كه فردا سه ربع از آفتاب بالا آمده بيا من با تو كار دارم . صبح رفتم قدرى هم دير شده بود ، بارى فرمود حرف مرا رسانيدى ؟ عرض كردم وعده كرده‌ام ظهر جمعهء بعد . فرمود امر ما را برسان و نظامنامه را هم آوردند بعد از قرائت ، من دو فقره را قبول ندارم ورد هم نمىكنم . مجددا نظامنامه را ببينيد ، بسنجيد ، اگر چنانچه به همان‌طور است كه من گفته‌ام كه هم شاه امضاء مىكند و هم من امضاء مىكنم . اگر خير ، صحه گذاشتند باز هم امضاء مىكنم . بعد گفت بعد ازين حاكم نمىتواند پيش خود سر ببرد ، دست ببرد ، فلان بكند ، حاكم سگ كيست . حكم حكم مجلس است . مثلا مجلس مىگويد بايد فلان آدم نباشد خودش اجرا نمىكند بايد شاه اجرا بكند ، اجراكننده مظفر الدين شاه است . بعد دعاى زياد به اعليحضرت همايونى و حضرت اقدس وليعهد ، بعد روضهء صحراى كربلا ، حضرت سيد سجاد را خواند .\r\nمجددا دعاى زياد به اعليحضرت همايونى . محض اطلاع عرض شد .\r\nچاكر عباسقلى\r\n* * * \r\nراپورت پنجشنبه ششم شهر ذيقعده 1324\r\nديشب آقا سيد محمد تشريف آوردند مسجد ، نماز خواندند و آقا سيد جمال رفت بالاى منبر ، موعظه فرمودند . بعد گفت كه اين دكان قصابيها پنج رأس ميش مىآورند ، يك رأس گوسفند نر . آن پنج رأس را تكه‌تكه مىكنند ، با اين رأس مىفروشند . اگر شماها از بىچيزى نميريد از اين گوشت ميش خواهيد مرد . باز اين قصابهاى ترك يك بوى مسلمانى ازشان مىآيد ، از دكان قصاب كه نمىشود گوشت خريد ، نمىدانم به كدام دردمان بناليم ! خداوندا ،\r\n\r\n","description":"","footnote":"","page_name":" 241 ","page_number":269},
  {"content":"\r\n\r\nتوبه داد ماها برس كه از دست رفتيم . بعد آقا تشريف آوردند منزل ، آقاى آقا سيد عبد اللّه كاغذى نوشته بود ، آوردند . . . محض اطلاع عرض شد .\r\nچاكر عبد العلى\r\n* * * \r\nراپورت يكشنبه هفتم شهر ذيقعده 1324\r\nديشب آقاى آقا سيد محمد آمد مسجد ، نماز خواند . بعد آقا سيد جمال رفت بالاى منبر ، موعظه فرمودند . بعد ، از معاويه صحبت نمود كه : آمد به ديدن حضرت امام حسن ، در صورتى كه زهر خورده بود . بعد گفت كه : اى مخلوق ، اگر بخواهيد كه كارتان درست بشود و برقرار باشيد وقت مخارج كردن شما حالاست . وقت پول خرج كردن حالاست . بايد پشت‌به‌پشت همديگر بدهيد ، سخت بايستيد ، اگر اينطور نباشيد اين مجلس از ميانه خواهد رفت . به جدم كه موقوف خواهد شد . شماها كار را به اينجا رسانيده‌ايد ، دست برنداريد تا مجلس برقرار و محكم كه شد آن‌وقت ديگر كسى نمىتواند كارى بكند و موقوف نمايد . هركارى را تياترش ( تئاتر ) را درآورده‌اند و شما ديده‌ايد ، اما تياتر اين مجلس را نديده‌ايد . امشب برويد خانه ، تدارك ببينيد ، صد نفر بچه خودتان را بفرستيد فرنگستان ، هريكى يك درس بخواند ، يكى درس تجارت ، يكى درس سياست ، يكى درس حكمت ، يكى درس طبابت ، يكى درس عسكرى . هركدام يك رشته‌اى پيش بگيرند ، درسش را بخوانند تا سر سال هركدام قابل شده‌اند بيايند آن‌وقت آنها را هركدام تقسيم نماييد . يكى برود پيش حكومت ، يكى برود ادارهء نظميه ، يكى برود مجلس . هركس هردرس خوانده است بگذارند سر آن كار ، آن‌وقت شما آسوده خواهيد بود و گرنه همه كار از دست شما خواهد رفت و بيهوده زحمت كشيده‌ايد و خواهيد كشيد . شماها آمده‌ايد اينجا چه كنيد ؟ تمام دور مرا گرفته‌ايد و مسجد را پر كرده‌ايد .\r\nاگر آمده‌ايد كه صحبت مرا گوش بكنيد همين است كه گفتم . اگر اين‌طور بكنيد اگر صد توپ به شماها خالى بكنند كارى نمىتوانند بكنند . همان كارى كه اعليحضرت همايونى با شما كرده است حضرت اقدس مىكند به شرطى كه اين‌طور كه گفتم رفتار نماييد ، و گرنه فردا اين كار موقوف خواهد شد . تو مىگويى به من چه ، او مىگويد به من چه ، اين‌همه زحمت كه كشيده‌ايد تمام به هدر رفته و خواهد رفت . همچو كارى را تا به حال ديده‌ايد كه پينه‌دوز بيايد با شاه شريك بشود و يا با شماها شريك شود ، اين نوع تا به حال كسى نديده است . در هرمجلس يك نفر آدم مىخواهد خداترس باشد ، آخر مىخواهم بدانم اين گرسنه كه يك سال مواجب نگرفته است ، لخت و گرسنه مىخواهد برود خانه‌اش ، به چه رو برود . مىرود پشت ديوار را مىزند از ترس صاحبخانه كه كرايهء خانه نداده است و هرروز او را جواب مىكند .\r\nامروز و فردا مىكند . لا بد بايد همينطور برود خانه‌اش ، عيالش ، آن هم دست خالى . فلان كس را رئيس يك اداره‌اى مىكنند اول كه مىرسد از مداخل مىپرسد كه دخل اين اداره در\r\n\r\n","description":"","footnote":"","page_name":" 242 ","page_number":270},
  {"content":"\r\n\r\nكجاست . در هراداره‌اى ده نفر فضول است به آنها راهنمايى مىكنند . ديگر نمىپرسد كه اين اجزاء اسمشان چه چيز است ، پسر كيست ، چند سال است كه خدمت مىكند ، منصب او چيست ، دو سال سه سال رياست مىكند و شكم خالى را پر مىكند ، از قبل كى ؟ از قبل اينكه اسمش را نمىداند و پدرش را نمىشناسد ، اين مىرود و يك گرگ گرسنه ديگر مىآيد كه دهانش مثل شير باز است ، اگر خودش هم مثل شير باشد خوب است . نه ، از براى مداخل شير است و از براى نان دادن به نوكر فلان است . اى بيچاره ، تو كه بخواهى مداخل بخورى اين نوكر بيچاره هم مثل تست ، تو يك نوكرى ، او هم يك نوكر ، ترا گذاشته‌اند كه اين بيچاره را رسيدگى نمايى ، ترا گذاشته‌اند كه گرگ گوسفند را نبرد ، نه اينكه شير گوسفند را بخورى و خود گوسفند را هم بخورى ، اى مردم ، چشم باز نماييد و جلو پاى خودتان را ببينيد . محض اطلاع عرض شد .\r\nچاكر نايب على\r\n* * * \r\nراپورت يكشنبه 14 شهر ذيقعده 1324\r\nديشب آقاى آقا سيد محمد تشريف آوردند مسجد . نماز خواندند . بعد از نماز آقا سيد جمال رفت بالاى منبر ، موعظه فرمودند . بعد گفت كه : اى مخلوق ، من ديگر به تنگ آمده‌ام ، و ديگر كارى از من ساخته نيست ، و از من گفتن است كه مىگويم و اين شالى كه به گردن من است كفن من است كه هميشه همراهم است . من مىگويم كه كسبه ، تجار و غيره كه به دعوا نمىرود ، و جنگ نمىكند ، و سرحد نگه نمىدارد ، و تمام اين كارها را نوكر مىكند ، سرحد مىرود ، جنگ از براى ماها مىرود ، سينه‌اش را جلو گلوله مىدهد و جانش را نثار ملت و رعيت مىكند و من واسطهء نوكر هست كه صاحب مال و عيال و بچه هستم و شب آسوده مىروم مشغول كارى كه دارم مىشوم ، من مىگويم چرا اين نوكر بايد حقوقش نرسد ، گرسنه و برهنه باشد ، و اگر هم مواجب بدهند چرا كسى ديگر ببرد از براى خود عمارت درست بكند ، و اسباب بزرگى از براى خود فراهم بياورد . اين حرف كه بدى ندارد . اين سلطان كه پول مىدهد ، خودش كه نمىخورد ، پس چرا ديگرى ببرد بخورد ، و نوكر بيچاره لخت و گرسنه و سرگردان باشد و چشمش به دست خلق باشد . خوب ، خدا خوشش مىآيد ؟ شاه هم از اين مطلب خشنود است و راضى است كه يك شاهى مال نوكرش را كسى ببرد بخورد ؟ اما اين چهار پنج نفر نمىگذارند . يكى از آنها به درك و اصل شده است اما اين چهار نفر هستند ، خداوند اينها را هم با آن چهار نفر محشور نمايد . اى مخلوق ، ديگر حالا خودتان مىدانيد من خسته شده‌ام و هرچه داد مىزنم فريادرسى نيست كه به داد اين بندگان خدا برسد ، مگر خداوند صاحب ولايت را برساند كه داد مردم را از اين بىدين‌ها بگيرد . الحال كه كسالت نمىگذارد كه سلطان ماها به عرض ما برسد و اين اشخاص هم نمىگذارند . شبها مىروند توى\r\n\r\n","description":"","footnote":"","page_name":" 243 ","page_number":271},
  {"content":"\r\n\r\nتالار ، چراغهاى رنگ‌ووارنگ ، مشروبات رنگ‌ووارنگ ، كبابها همه جور ، پلوها همه نوع ، خورشهاى گوناگون مىخورند ، با فلان‌هاى بسيار اعلا عشق مىكنند ، بخار اينها به كله‌شان مىزند ، ديگر خدا را نمىشناسند تا برسد سلطان يا رعيت . تا صبح مشغول عيش و و نوش هستند ، از كجا ياد اين رعيت بيچاره و اين نوكرهاى فقير هستند ، ديگر خيال نمىكنند كه عزت ماها به واسطهء نوكر است ، اگر نوكر نباشد ماها را عملگى نمىبرند ، تونتابى راه نمىدهند . تمام اين عزت كه ماها داريم و پيش سلطان با احترام هستيم به واسطه نوكر است اگر اين كور و كچلها نباشند تو هم مثل فلان حمال يا فلان عمله هستى ، فرقى ندارد . پس قدر اين بيچاره‌ها را بدان ، تا مىتوانى همراهى به او بكن . پيش خدا تو و او فرقى نداريد . به خود نناز كه خداوند ترا هم به زودى مثل او مىتواند بكند . عقل دخلى به بزرگى ندارد .\r\nگمان مىكنيد كسى كه پلو مىخورد عقلش زيادتر است از فقير نان خشكه خور ، و نان خالى خور ! عقل دخلى به بزرگى و كوچكى ندارد . من يقين دارم كسى كه نان خالى مىخورد عقلش زيادتر است چرا كه بجز كيف خودش و كيف حقيقى ، كيف ديگر در دسترسش نيست ، مزاج طبيعى خودش باقى است البته عقلش زيادتر است از كسى كه شب و روز پلو و چلو و خورشهاى رنگ‌ووارنگ و مشروبات مىخورد و بخار مىكند . كيف آنها نزديكست كه ديوانه بشود ، مثال نرخران به خودش مىغرد و مىخروشد ، مثل اين شترهاى لوك كه در زمستان مست مى - شوند ، آنوقت آن عقل كه دارد از سرش مىرود و عقلش زايل مىشود . اينست كه تمام اين اركان از زور اين نعمتها تمام عقلشان زايل شده است ، و گرنه در اين مدت يكى نبود كه به اين سلطان همراهى نمايد و عيب كار را به او بنمايد و نگذارد كه مال دولت تفريط شود . پس عقلشان فاسد شده بود ، كم‌كم به آنجا رسيد كه ملت دلش به حال دولتش و سلطانش سوخت ، آمدند شورا نمودند تا رشته به اينجا رسيد . بعد آقا آمدند منزل . محض اطلاع عرض شد .\r\nچاكر نايب على\r\n* * * \r\nراپورت سه‌شنبه 17 شهر ذيقعدهء 1324\r\nديشب آقاى آقا سيد محمد تشريف آوردند مسجد ، نماز خواندند . بعد هم آقا سيد جمال رفت بالاى منبر موعظه فرمودند . بعد گفت كه : اى مخلوق ، شما حال گاو را داريد ، هرچه بدوشند شير مىدهيد . اين‌يكى را كه شير داديد يكى ديگر كاسه‌اش را مىآورد شير بدوشد .\r\nتا رمق داريد شير از شماها مىخواهند ، اما خبر خوشحالى به شما مىدهم كه يا امشب يا فردا خسرو جهانگير و سلطان تاج‌بخش شما را آسوده فرموده‌اند . انشاء اللّه خداوند سايه مباركش را از سر اهل ايران كم نكند ، ماها كه عوض نداريم ، خداوند اجر دنيا و آخرت به او مرحمت بفرمايد .\r\nبعد وضع نظامنامه را از براى مخلوق خوانده گفت : نظامنامه اين است . شخصى مى -\r\n\r\n","description":"","footnote":"","page_name":" 244 ","page_number":272},
  {"content":"\r\n\r\nگفت كه هرگز اين نظامنامه را شاه مهر نخواهد فرمود ، و الحال هم پاى منبر نشسته است و باور نمىكند . آقا جان من ، مردم دلسوخته‌اند ، آه يك نفر گيرا مىشود ، خدا به دل شاه انداخت ، دلش سوخت مهر نمود . بعد دعا به وجود مبارك اعليحضرت همايونى و حضرت اقدس و آقاى نايب السلطنه فرمودند . بعد جمعيت متفرق شدند ، بجز طلابهاى مدرسه‌ها ، تا دور آقا جمع شدند . بعد نظامنامه را تمام گرفتند ، خواندند و تمام شكرانه بجاى آوردند . بعد آمدند منزل . جناب مجد الدوله كاغذى نوشته بود آوردند از براى آقا . خواند ، نوشته بودند كه آقا سيد جمال را صبح يا حال مىگويد برود خانهء جناب مجد الدوله . نوشته است كه بيايد من كار با او دارم . نايب ميرزا محمد فرستاد خبر كردند كه صبح اول بيايد خدمت آقا . بعد آقا فرمودند كه ديشب جناب مجد الدوله نوشته بود كه آقاى آقا سيد جمال را بفرستيد پيش من ، كارى به او دارم . حالا برو ببين چه‌كار دارد . آقا سيد جمال رفت .\r\nنايب على\r\n* * * \r\nراپورت سه‌شنبه 17 ذيقعدهء 1324\r\nديشب آقاى آقا سيد محمد تشريف آوردند مسجد . نماز خواندند . بعد آقا سيد جمال رفت بالاى منبر موعظه فرمودند . بعد گفت : اى مخلوق ، ماها همراهىكننده نداريم كه با ما همراهى نمايد . از بس كه من يكنفر بالاى منبر داد زدم و فرياد كردم خسته شدم . اما انشاء اللّه به يارى امام زمان و به يارى خود اعليحضرت همايونى درست شده است و بعدها هم بهتر خواهد شد . در مجلس قرار گذاشته‌اند كه روز شنبه نظامنامه را امضاء و مهر كرده بياورند ، به توسط حضرت مستطاب صدراعظم در مجلس بدهند . خداوند سايهء اعليحضرت قدر قدرت شهريارى را از تمام اهل ايران كم نكند . اى مخلوق ، اين روزنامه كه امروز چاپ شده است بگيريد و بخوانيد و از روى آن رفتار نماييد ، و بايد چهار مدرسه در اين تهران باز شود به مثل اين مدرسه‌هاى جديد كه باز شده است . انشاء اللّه اگر زنده ماندم اين روز جمعه كه مىآيد خدمت آقايان خودم ترتيبات مدرسه را به عرض مىرسانم كه تكليف خودتان را بدانيد . از ذوق نمىدانم چه بگويم ، و چه دعايى در حق اين سلطان عادل بكنم كه اگر هرچه دعا بكنم الحق بيشتر حق دارد ، كارى كرده است كه تا دنيا برپا شده است كسى نكرده است . كسى نمى - داند كه اين وجود مبارك چه گذشتى در حق اهل ايران كرده است . بعد كه مدرسه باز شد بايد يك فوج عسكر بگيرند مثل عسكرهاى روسى . آنجا عسكر مىگويند ماها سرباز مى - گوييم . لباس و اسبابشان تمام مثل عسكرهاى روسى باشد ، و اينها فوج ملتى باشند ، و هريك نفر دو نفر يكى كفيل مخارج آنها بشود ، كى را گرسنگى كشت ، در اين زمان شنيده‌ايد كه يكى از گرسنگى مرده باشد ؟ يكى را واگون كشت ، يكى را درشكه كشت ، يكى زير دوچرخه رفت ، مردم هركسى به يك زجر كشته مىشود ، بايد يك مالياتى اين دوچرخه‌دارها بدهند از براى\r\n\r\n","description":"","footnote":"","page_name":" 245 ","page_number":273},
  {"content":"\r\n\r\nخيابانها ، كه خيابانها را دوچرخه و كالسكه و درشكه خراب مىكند ، خيابانهاى شهر را تعمير بكنند . بعد آقا آمدند رفتند خانه . بعد آقا سلطان تعريف از آقا سيد جمال مىكرد كه مىگويند خيلى بالاى منبر سخت صحبت مىكند ، آقا فرمودند كه اول كه منبر نمىرفت ، بعد هم چند دفعه بىملاحظه موعظه نمود ، من او را دلالت كردم كه شخص بايد ملايم باشد و كسى را از خودش نرنجاند . بعد آقا در مجلس فرمودند كه اگر اين نظامنامه عقب نيفتاده بود حالا مردم آسوده بودند و نوكرها تمام پولشان را گرفته بودند . محض اطلاع عرض شد .\r\nچاكر نايب على\r\n* * * \r\nراپورت سه‌شنبه 7 ذيحجة الحرام 1324\r\nدر منزل آقا سيد محمد پسر مرحوم آقا سيد على اكبر جماعتى آنجا بودند ، صحبت شد از اين‌كه نصر السلطنه را شاه مىخواست بكشد . يكصد هزار تومان خون خودش را خريد .\r\nشاه هم پولها را گرفت . چند روزى ديگر لا بد يك ترتيبى خواهد چيد و پولها مىگيرد از اينها ، و قرض شاه را هم خودش مىدهد . ابدا زير اين‌بار نمىرود كه اين پول ملت ، جمع شوند هر نفرى يك تومان دو تومان بدهد . آقا سيد محمد گفتند در چند روز قبل از خانه امير بهادر 8 چهار اراده توپ بيرون آوردند .\r\nامير بهادر خيالها داشت . آقا شيخ على اكبر گفتند خداوند انشاء اللّه كه روزبه‌روز بر عمر و عزت و اقبال اين وجود مقدس ملوكانه‌اش بيفزايد . عجب سلطانيست خداوند به ما عنايت فرموده . بايد قدر اين سلطان را بدانيم كه نعمت كاملى است براى رعيت . انشاء اللّه مخربين و منافقين دولت ذليل مىشوند . آقا سيد محمد گفتند كه آقا سيد جمال تمام اين مردم را كه عوام هستند از راه بيرون برده ، ايران را هرج‌ومرج كرده ، مردم را از راه بدر برده .\r\nآقا سيد محمد گفتند به گمان خودشان مىرسد كه به اين ترتيبات دولت منهدم مىشود و از ميان مىرود . ديگر نمىدانند كه منتهاى عمل اينها تا بعد از ماه صفر مىباشد و سلطنت شريك بردار نمىشود . اطلاعا عرض شد .\r\nعبد الوهاب\r\n* * * \r\nراپورت محله سنگلج به تاريخ شب چهارشنبه 15 ذيحجه 1324\r\nامشب جناب آقا سيد محمد دير تشريف آوردند و نماز جماعت خوانده نشد . آقا سيد جمال منبر رفت . در بين صحبت كردن آقا سيد محمد آمد .\r\nترتيب صحبت آقا سيد جمال از اين قرار بود كه : ظلم و استبداد موجب فقر وفاقه و بىناموسى و بىشرفى و بىغيرتى است . ظلم و استبداد نگذاشت قانون اسلام مجرى شود .\r\n\r\n","description":"","footnote":"","page_name":" 246 ","page_number":274},
  {"content":"\r\n\r\nپادشاهان ظالم و حكام مستبد و علماى بىدين مانع گشتند از اظهار قانون محمدى . مثلا عالم خواست رساله بنويسد ، از چهار تا مسئله نماز و روزه و حيض و نفاس و طهارت و نجاست مىنوشتند .\r\nديگر از ساير احكام الهى ابدا ذكرى نمىكردند و در كتب فارسى نمىنوشتند . در صورتى كه حكم عدل و مساوات و مواسات و حديث و برابرى و برادرى و اتفاق و اتحاد تمام در قانون پيغمبر ما و قرآن ما نوشته شده است . مثلا واعظ مىگويد : شراب نخوريد ، بايد بگويد كه حدش هشتاد تازيانه است . يا مرد زن‌دار زنا بكند حدش سنگسار كردن است ، و بايد اجرا شود .\r\nو اين احكام در حق شاه و رعيت يكسان است . مثلا عالم و مجلس شوراى ملى بايد چنان قدرت داشته باشد كه اگر پسر پادشاه هم زنا كرد حد الهى جارى شود . همچنين پسر رعيت . بدون تفاوت . اى بيچاره مردم ، شعور نداريد ، اتفاق كنيد ، با هم متفق شويد ، مجلس را محترم بداريد ، احكام مجلس را اجرا كنيد . اگر مجلس امر كرد فلان وزير را بياوريد البته بياوريد ، اگر حكم مجلس را نخواند كافر است . بكشيد باك نداشته باشيد . بدون حكم مجلس ماليات ندهيد ، احدى حق ندارد نيم‌شاهى بدون حكم مجلس از شما بگيرد . پادشاه اجراى احكام با اوست ولى حكم با مجلس است .\r\nحاكمى از حكام كه حكم مجلس را اطاعت ننمود اتفاق كنيد بكشيدش . تفنگ ورولور براى چيست . غيرت داشته باشيد . تو نگو به من چه . همين به من چه و به تو چه كارها را خراب كرده . قربان اهل تبريز ، خوب مردمان باغيرتى هستند كار خودشان را جلو انداخته‌اند .\r\nبايد شما از آنها ياد بگيريد . بدبخت و بىغيرت اهل خراسان كه مبتلا به وافور شده‌اند و هنوز منتخبين نفرستاده‌اند . اى بيچاره مردم ، روح داشته باشيد . داروغه پول از شما مىخواهد ، يك تومان ، دو تومان به سختى مطالبه مىكند . ندهيد . اگر حكم مجلس در دست دارد اطاعت كنيد ، و الا ندهيد . اگر اصرار كرد بزنيد ، نترسيد . تمام كارها از اتفاق درست مىشود . بيست و پنج كرور تقريبا اهل ايران هستند ، يك كرور باغيرت و باهمت باشيد تمام كارها درست مىشود و قانون اسلام مجرى مىشود .\r\nمگرنه ، جبلهء . . . غسائى پادشاه بود در مملكت شام . صد هزار سوار داشت . به دين اسلام درآمد . زمانى كه عمر به حج رفته بود او هم به مكه آمد . در حين طواف يك نفر بازارى مثل پينه‌دوز پا روى لنگ او گذاشت . جبله متغير شد . سيلى به صورت بازارى زد ، شخص پينه‌دوز به عمر عرض كرد . عمر فرمود « 1 » كه بايد قصاص شود . جبله گفت براى خاطر يك نفر بازارى نبايد مرا مفتضح كنيد . عمر فرمود : قانون اسلام است و چاره‌اى ندارى جز اينكه او را راضى كنى يا قصاص شوى . جبله يك شب مهلت گرفت . نصف شب با تبعهء خود فرار كرد نزد سلطان روم . بعضى به عمر عرض كردند كه مثل جبله كه پادشاه بود چرا رنجانيدى براى يك امر جزئى . عمر در جواب گفت قانون اسلام جزئى و كلى ندارد ، اطاعت به قانون پيش\r\n\r\n\r\n","description":"","footnote":"\r\n( 1 ) - استعمال لفظ « فرمود » هم در حق عمر از طرف يك نفر سيد واعظ آن هم در مجلس وعظ و در مسجد جالب توجه است .\r\n","page_name":" 247 ","page_number":275},
  {"content":"\r\n\r\nمن بزرگتر است از صد هزار مثل جبله .\r\nمردم ، كارى بكنيد كه قانون مجرى شود . مجال ظلم براى احدى باقى نخواهد ماند .\r\nتمام در آسايش و رفاه خواهيد بود . اگر كسى به مجلس بىاحترامى بكند به قانون بىاحترامى كرده است . خونش را بايد ريخت . بر هريك از شماها لازم است كه حفظ احترامات مجلس را بنمائيد .\r\nگمان نكنيد كه در مجلس چند نفر تاجر و بقال و اهل صنعت جمع شده‌اند . هيئت مجلس قانون محمدى است و محترم است . معاند مجلس دشمن خدا و رسول است .\r\nبعد ذكر مصيبت كرد . غالب اهل مجلس فرنگىمآب و بابى و دهرى هستند . مسلمان و اهل نماز خيلى كم است . همه جوقه‌جوقه مىنشينند پشت به قبله و صحبت سياسى مىنمايند .\r\nهژبر السلطنه\r\n* * * \r\nراپورت بتاريخ 27 شهر ذيحجه 1324\r\nاز بعدازظهر تا دو ساعت به غروب مانده در مجلس اتفاقى كه قابل اهميت باشد نبود .\r\nبعد از خوردن ناهار در تالار شمالى عمارت بهارستان جمعيت پر بود و در تالار جنوبى هم قدرى جمعيت بود . در اطاق وكلا هم متفرقه را راه نمىدادند .\r\nدر تالار شمالى كه پر از جمعيت بود سيد ابو السادات رقعه‌اى از سيد جمال قرائت كرد بدين مضمون كه « ميرزا عبد اللّه « 1 » فرستادهء جناب‌عالى را ملاقات كردم ، اينكه مرا احضار به مجلس فرموده بوديد اطاعت دارم . از عوض پا با سر خواهم آمد ولى حالا چند نفر ميهمان عزيز دارم اگر لازم است اطلاع بدهيد عصر حاضر شوم . عجالتا شما هم بايد دست از آن كلمه مقدسه برنداريد . »\r\n* * * \r\nراپورت سه‌شنبه چهارم شهر محرم الحرام 1325\r\nامروز بعضى قول نمودند كه امشب را سيد جمال در منبر فرموده‌اند : اى مردمان ، اين كه متصل مىشنويد كه سوار خواسته‌اند و قشون خبر نموده‌اند ، وارد خواهد شد و قزاق روسى وارد شده و خواهد شد ، همه‌اش دروغ و كذب محض است . نترسيد ، ايستادگى داشته باشيد .\r\nو از اين مقوله بسيار صحبت نموده بوده است و گفته است كه شاه تا سى سال ديگر هم سيصد سوار نمىتواند تهيه كند .\r\n* * *\r\n\r\n\r\n","description":"","footnote":"\r\n( 1 ) - احتمال دارد مقصود ميرزا عبد اللّه كاوه باشد كه مشروطه‌طلب سختى بوده است .\r\n","page_name":" 248 ","page_number":276},
  {"content":"\r\n\r\n\r\nراپورت پنجشنبه نهم محرم الحرام 1325\r\nاز روز قبل تاكنون حضرات آقايان خيلى در تزلزل و استيحاش مىباشند . با هم قراردادى در خصوص اجتماع و اتفاق كردند كه همه‌شب محرمانه به هم رسيده و اغلب شبها در منزل سيد جمال واعظ جمع مىشوند و مشغول شور مىباشند .\r\nانتظام العلما\r\n* * * \r\nاز راپورت يكشنبه 18 محرم الحرام 1325\r\nدر يوم جمعه عصر ، چادر مسجد شيخ عبد الحسين را كه متعلق به شركتهايى بوده‌اند انداختند و روضه را ترك نمودند در حالى كه تدارك روضه‌خوانى را تا اواخر شهر صفر ديده بودند . عنوان انداختن چادر آن بوده كه سيد جمال در منبر زيادى زبان‌درازى مىكرده ، به واسطهء تحريك نمودن بعضى حضرات بزرگترهاى اينها « 1 » را و سيد جمال را منع مىكنند و چون فايده نمىكند چادر را مىخوابانند و دستگاهها و چراغها و غيره را برمىدارند .\r\nاما امروز جوانها جمع شدند و چادر را سرپا نمودند و به حاجى عبد الرزاق فحش مىدادند كه اگر او پول ندهد مگر ما مرده‌ايم . در ميانهء خودمان تقسيم نموده و روضه را سرپا مىداريم .\r\nبدون امضاء\r\n* * * \r\nراپورت شب شنبه غرهء صفر الخير 1325\r\nچاكر رفتم مسجد شيخ عبد الحسين . بعد از اين‌كه آ سيد جمال رفت منبر و مشغول موعظه گرديد يك‌مرتبه حضرات اصفهانى وارد مجلس شدند . سه نفر سيد داخل مسجد شدند يا جدا ، يا جداگويان رفتند تا پاى منبر . اولا دو نفر از آن سيدها آن‌قدر خودشان را زدند كه ضعف كردند ، بعد آن يكى ديگر رفت بالاى منبر و گفت من امشب عوض آقا روضه مىخوانم .\r\nامضاء ندارد\r\n* * * \r\nراپورت يكشنبه نهم صفر المظفر 1325\r\nديشب تقريبا سه ساعت از شب گذشته چاكر از درب مسجد شيخ عبد الحسين عبور مىكردم\r\n\r\n\r\n","description":"","footnote":"\r\n( 1 ) - گويا اشاره به حاج محمد اسماعيل مغازه مىباشد كه تاجرى ترك بود و صداقت و خلوص آذربايجانىهاى ديگر را نداشت .\r\n","page_name":" 249 ","page_number":277},
  {"content":"\r\n\r\nآ سيد جمال صحبت مىكرد ، روى منبر كه :\r\nاى مسلمانان ، اين‌همه كه شماها را چاپيدند پس چرا نوكرانشان هميشه گرسنه‌اند ، گدايى مىكنند ، باز اگر نوكر خودتان را اداره مىكرديد عيبى نداشت - اين وضع سرباز است ؟ اين وضع قورخانه است ، اين وضع ذخيره است ، پس كجا رفته است اين تمول ايرانيان ؟\r\nخودشان كه چيزى ندارند ، شما هم كه تمام گدا شده‌ايد ، نوكر هم تمام از گرسنگى گدا شده‌اند ، پس كجا رفته است دولت ايرانيان ، ثروت ايرانيان ؟ غير از اينكه تمام را خائنين پارك و عمارت ساخته‌اند . اگر چنانچه ديوار ذخيره و قورخانه بلند باشد اين‌طور كه نمىشود . ديوارهاى خانهء شما هم بايد بلند باشد ، خزانهء اسلحهء دولت بايد خيلى بلند باشد نه اينكه مثل ديوار خانهء يهودىها كه دست به ديوارش نرسد . اگر چنانچه ديوار ذخيره بلند بود آتش نمىگرفت . صحبت خيلى .\r\nبعد از روضه دعاى زياد به وجود مبارك اعليحضرت همايونى .\r\n* * * \r\nتحريك علما بر ضد سيد جمال واعظ يوم جمعه 28 شهر صفر المظفر 1325\r\nدر منزل آقا ميرزا كوچك پسر آقاى آقا سيد عبد اللّه ، مجلس روضه ، جمعيت كثيرى مرد و زن بودند . جماعت طلاب و سادات آنجا بودند . از آقايان هم چند نفرى بودند . يك اعلانى درآوردند توى طلاب بنا كردند به خواندن . هى متصل مىخواندند و به دست ديگرى مىدادند .\r\nدر اعلان نوشته بود كه : اين سيد جمال بىدين اول مرتبه بابى است . اين شخص مأمور به دعوت است . اين سيد جمال كسى است كه آقا نجفى از اصفهان او را بيرون كرد .\r\nاى مردم ، گوش به حرفهاى اين بدبخت ندهيد . اى مردم ، تمام شما به قول اين يك نفر بابى بىدين لامذهب در چاه رفتيد ، گرفتار شديد ، فرداست كه اسير خواهيد شد . گمان نكنيد كه دولت مشروطه كرديد كارى از پيش برديد ، گمان نكنيد كه با دولت طرف شديد . اى بدبخت مردم ، چنين نيست ، ذلت خود را فراهم كرديد ، اسيرى خود را دنبال كرديد . و در اين اعلان خيلى بدگوئى از آقا سيد جمال كرده است و بدست طلاب بود كه مىخواندند ، و از جانب آقا سيد عبد اللّه جماعتى از طلاب و سادات مىخواهند كه آ سيد جمال را از منبر پايين بكشند ، اليوم اجتماع كرده بودند كه بريزند در خانهء حاجى سيد مهدى او را پايين بكشند ، دو نفر از طلاب جلو آمدند كه قاصد بودند ، منتظر شدند آ سيد جمال نيامد به خانه حاجى سيد مهدى . فعلا چنان اغتشاش دارند و توى مردم همهمه افتاده است ، و خود آ سيد جمال در هركجا كه منبر مىرود بدگويى از سيد عبد اللّه مىكند . اسما بد مىگويد به واسطهء اينكه آ سيد عبد اللّه حكم كردند كه بره‌كشى را بكنند و پول گرفتند . « 1 »\r\n\r\n\r\n","description":"","footnote":"\r\n( 1 ) - مقصود اين است كه سيد جمال الدين در ضمن يكى از نطقهاى خودش گفته بود\r\n","page_name":" 250 ","page_number":278},
  {"content":"\r\n\r\nفردا هم طلاب و سادات در مسجد سپهسالار جمع مىشوند و خيال دارند كه آ سيد جمال را از منبر به زير آورده ، بكشند و اگر چنين بشود فتنه بزرگى خواهد شد . زيرا خيلى مردم مريد آقا سيد جمال هستند .\r\nعبد الوهاب\r\n* * * \r\nراپورت سلخ شهر صفر المظفر 1325\r\nدر چند يوم قبل ، از قرارى كه نقل نمودند در مسجد مدرسهء خان روضه بوده . سيد جمال منبر رفته و مسائل نماز را بيان نموده بوده . شيخ محمد حسن نامى كه از طلاب آن مدرسه بوده فرياد نموده كه سيد آن مطالب را كه در مجالس ديگر مىگويى بگو تا چنان بر دهانت بزنيم كه دندانهايت در دهانت بريزد .\r\nمسألهء نماز در اينجا لازم نيست بگويى ؛ اين آقايان همه مجتهد مىباشند . سيد جمال هم جواب گفته بود كه آقايان بنده زورم به شماها نمىرسد و از منبر به زير آمده و رفته است .\r\nامضاء ندارد\r\n* * * \r\nراپورت يكشنبه سلخ شهر صفر المظفر 1325\r\nديشب بعد از اينكه آقا سيد جمال مردم را در مسجد شيخ عبد الحسين موعظه كرد گفت :\r\nاى مردم ايران ، من كه هم خسته شدم و هم مرده ، از بس كه دوندگى كردم ، فريادها زدم ، دادها كشيدم ، و هنوز شما مردم عوام ملتفت نيستيد چه خبر است . چرا اينقدر عواميد ! من تمام شدم ، شما فقط در اين مدتى كه من فرياد زدم به قدر يك سنگر سد بسته‌ايد اما خوب سنگرى است ، خوب طورى است ، به شرط اينكه محكم نگاه بداريد ، در حالى كه اين رؤساى . . .\r\nفلان‌فلان شده مانع هستند و نمىگذارند ؛ اما سگ كى هستند . منتها اين است كه زحمتى زياد مىكنند . چيزى كه كار را مغشوش كرده است اسكناس است كه تقريبا هزار تومانش توى پاكت باشد كسى نمىفهمد ، نه پيشخدمت ، نه فلان . هيچكس ملتفت نمىشود . نوكر پاكت را مىبرد مىدهد ، فورى باز كردن پاكت و اسكناسها در جيب لباده و رسيد پاكت . اى پدر\r\n\r\n\r\n","description":"","footnote":"\r\nحجاج بيت اللّه الحرام اين‌همه در آنجا گوسفند و بره ذبح مىكنند ، شايد بهتر باشد به جاى اينكه از شدت زيادى گوشت و خون آن حيوانات مذبوح را زير خاك دفن كنند قيمت آنها به به مصرف امورى برسانند كه در خير مسلمانان باشد و علمايى كه از جهات ديگر با سيد عداوت پيدا كرده بودند همين گفتهء او را پيراهن عثمان ساختند و در صدد آزار و اهانت او برآمدند .\r\n","page_name":" 251 ","page_number":279},
  {"content":"\r\n\r\nسوختهء بىدين . . . پول را بگير و بخور ، پدرش را بسوزان ، آتش به قبر پدرش بزن ، نه اينكه ملت‌فروشى بكنى ، پدرسوخته‌هاى لامذهب متصل مىگويند بابى است . بابى فلان فلان ، بابى كيست - مردم چقدر عواميد ، چقدر بيشعوريد ، متصل مىگوييد قبلهء عالم ، قبلهء عالم ، قبلهء عالم كيست ، قبلهء عالم امام زمان است . بى خود مزخرف مىگوييد ، نمىفهميد . شاه يعنى خادم ملت ، يعنى پرستار ملت ، يعنى هزار گله را به او مىسپاريد كه پرستارى و نگاهدارى و مواظبت بكند كه از ظلم گرگ ، . . . و غيره اين گوسفندها آسوده باشند و در ضمن شير گوسفندها را بخورد نه اينكه بخواهد گوشت گوسفندها را بخورد ، اگر بخواهد اين‌طور بكند تمامش مىكنند .\r\nشما متصل بسته‌ايد ، قبلهء عالم ، حضرت اقدس فلان . اينها يعنى چه ، بگوييد پاسبان ملت اسلام ، من نمىدانم شماها تا كى بايد بترسيد ، اى مردم ايران ، به شما مىگويم ايران حركت كرده است ، پرده از پيش چشم مردم برداشته شده ، ديگر نمىخواهند ظلم به خودشان ببينند .\r\nمثلى براى شماها بزنم : يك پادشاهى بود ، عيالى داشت ، سوگلى حرم ، اسمش ملكه بود . در زمان آن پادشاه هم مجلس شوراى ملى بود . شاه خيلى عيال سوگلى را دوست مىداشت . يك روز خدا دخترى از سوگلى به پادشاه داد . دختر را فرستاد به مجلس كه كنيز ملت است . براى او مواجبى برقرار كردند ، بعد از چندى خدا پسرى به او داد ، فرستاد مجلس كه غلام ملت است . باز هم مواجبى براى او برقرار كردند ، تا چهار اولاد خدا به پادشاه داد .\r\nهمه را فرستاد به مجلس . گاهى گفت كنيز ملت است ، گاهى گفت غلام ملت است . تا خدا بچهء پنجم را به او داد . فرستاد به مجلس كه غلام ملت است . مجلس جواب داد كه چه خبر است ، گاهى غلام ملت ، گاهى كنيز ملت ! قدغن شد از مجلس كه پادشاه پيش سوگلى نرود ملت كه نمىتواند هرروز از عهدهء مواجب غلام و كنيز خودش برآيد ، مال كى را بدهند ؟ شايد پادشاه بخواهد روزى يك دختر ببرد و هرروز هم خدا به او اولاد بدهد ، ملت كه نمىتواند از عهده برآيند .\r\nبفهم چه مىگويم ، ديگر براى شما چيزى باقى نگذاشته‌اند ، تا كى و تا چند مىترسيد ، مگر شماها را از گچ ساخته‌اند ، جان شماها را گرفته‌اند . از اين بىچيزتر نخواهيد شد ، اگر چنانچه بچهء ترا روبرويت تكه‌تكه بكنند بايد روبرگردان نباشى ، تا اينكه انشاء اللّه به سنگر دوم برسى ، و الا اگر اين مجلس شوراى ملى به هم بخورد ناموستان به دست روسىها خواهد افتاد اگر سينهء ترا پر از دود كردند نترس .\r\nصحبت خيلى ، بعد گفت امشب شب آخر است . من بايد سه چهار روز خستگى بگيرم تا اينكه بگويم معنى مشروطه را و سياسى را . يك‌مرتبه طايفهء آذربايجانيها به صدا درآمدند كه :\r\n« آقا شما بايد ده روز ديگر تشريف بياوريد . » از آ سيد جمال ابرام ، از آذربايجانيها اصرار .\r\nعاقبت يك چيزى نوشتند و فرستادند روى منبر ، آ سيد جمال كاغذ را كه ديد گفت مرحبا ، آذربايجانيها پيش جنگ هستند .\r\n\r\n","description":"","footnote":"","page_name":" 252 ","page_number":280},
  {"content":"\r\n\r\nبعد گريز زد به اينكه حضرت سيد الشهدا به واسطهء استحكام دين اسلام سرداد ، پسر داد ، زن داد ، خواهر داد ، تمام اسير كفار شدند . عيال و اطفال شما از آنها عزيزتر نيستند ، همت بكنيد ، سنگر را از پيش برداريد تا به سنگر دوم برسيد .\r\nصحبت خيلى ، بعد جار كشيدند كه ده روز ديگر روضه است ، بعد دعاى زياد به وجود مبارك اعليحضرت همايونى .\r\nچاكر نايب على\r\n* * * \r\nراپورت شب شنبه پنجم شهر ربيع الاول 1325\r\nجناب حاجى شيخ محمد در صحن امامزاده يحيى ، وقت مغرب به نماز ايستادند ، تقريبا دويست اناث و ذكور كه حاضر بودند به ايشان اقتدا نمودند . بعد از نماز مغرب و عشا ، يك ساعت و نيم از شب گذشته ، آقا سيد جمال واعظ بر منبر رفتند . بعد حمد حضرت پروردگار و نعت سيد ابرار ، و قرائت آيه‌اى از كلام اللّه مجيد ، چنين گفتند كه : خداوند ترازوى عدل در وسط آسمان بازداشته است . هركس مىخواهد باشد از شاه و گدا ، از مجتهد و عامى كه بدان ميزان راه رفت البته در نزد خدا و رسول و خلق خدا مقرب است ، احترامش واجب است . هر كه بر خلاف آن حركت كرد معلوم است در قيامت جايش كجاست ، ما وزارت عدليه داريم ، و ليكن اسم بىمسما . چند شب قبل عرض كردم مملكت آلمان از تمام مملكتها كوچكتر بود .\r\nسردر وزارت عدليه آلمان صورت يك نفر پيرمرد منحنى ، كه يك چشم او كور است كشيده‌اند يعنى وزير عدليه قوهء شهوت و حرص و حسد ندارد . تمام مردم را از عارض و معروض ، به يك چشم نگاه مىكند . تفاوتى بين صدراعظم و يك نفر رعيت در محاكمه نمىگذارد . اين قانون قرآن است ، بايد شخص حاكم شرع يا عرف همين صفت را داشته باشد . برعكس ايران ماست آمدند تزوير سرمشق خودشان كردند . مشروطهء مشروعه كردند ، خاك‌برسر تو ، مىتوانى به قانون مشروعه رفتار نمايى ! اى مردم ، به خدا رعيت ، پادشاه و حاكم و كدخدا را به ظلم وامىدارد ، چقدر بگويم اگر اتفاق پيدا كرديد انشاء اللّه ريشه ظلم و استبداد را خواهيد كند و الا به همين ظلم گرفتار هستيد . انشاء اللّه اميدواريم به توجه امام عصر ظلم به كلى بر طرف شود .\r\nحاكم چه حق دارد به معروض فحش بدهد . اگر خلاف مىگويد مطابق حكم خدا با او عمل كن . يك بيچاره مىرود نزد آقايى كه از راه لابدى كه امرش بگذرد نوكر مىشود ؛ اولا بايد هرچه قرار گذاشته در سر ماه به او بدهد ؛ حق فحش دادن را هم ندارد . او هم مثل تست . حالا كه ايران ، بزرگان ما مواجب نمىدهند ، خدمتهاى فوق العاده هم رجوع مىكنند ، تنبيه و حبس و مجازات هم مىنمايند ، اينها ظلم است ، پيغمبر ( ص ) فضه را به دخترش حضرت فاطمه بخشيد ، فرمود : اى فرزند من ، همان لباسى كه خودت مىپوشى به او بپوشان ، همان غذايى را كه خودت مىخورى به او بخوران ، خدمت خانه را يك روز خودت بكن ، يك روز به او\r\n\r\n","description":"","footnote":"","page_name":" 253 ","page_number":281},
  {"content":"\r\n\r\nواگذار . ظلم به او مكن ، اينها را جهت كى فرموده ؟ سرمشق من و تست . ضعيفه اسم خود را خانم مىگذارد به واسطهء ماهى يك تومان كه به ضعيفهء بيچاره‌اى مىدهد ، دماغش را هم خودش نمىگيرد ، تا ساير كارها برسد . تو . . . خوردى خانم شدى ، اگر يك نفر از يك سيد عمامه به سر طلبكار باشد علاوه بر اينكه طلب او را نمىدهد كتكش هم مىزند . هركس مىرسد مىگويد :\r\nآقا ببخشيد ، نفهميد به شما جسارت كرده ! پيغمبر راضى از همچو اولاديست ؟ و اللّه بيزار است .\r\nخداوند تمام اين احكام را در قرآن فرموده است ،  لا رَطْبٍ وَ لا يابِسٍ إِلَّا فِي كِتابٍ مُبِينٍ ،  اين مشروعه است كه خارجه عمل مىنمايد ، ديگر بس است . بعد ذكر مصيبتى نمودند . اهل مجلس كه تقريبا دو هزار و ششصد نفر بودند ساعت سه متفرق گرديدند .\r\nچاكر كلانتر\r\n* * * \r\nراپورت يكشنبه 14 شهر ربيع الاول 1325\r\nهنگام مغرب تقريبا دو هزار نفر جمعيت در صحن امامزاده يحيى حاضر شدند ، جناب حاجى شيخ محمد سرخه‌اى به امامت برخاستند . تقريبا سيصد نفر به ايشان اقتدا نمودند . نماز مغرب و عشا را به جماعت قرائت نمودند . بعد يك ساعت از شب گذشته آقا سيد جمال واعظ بر منبر رفته پس از حمد حضرت پروردگار و مناقب ائمهء اطهار بناى موعظه را گذاشتند . آيه‌اى از كلام اللّه قرائت نمودند ، مىگويند : « . ، . ديوارى ما بين اغنيا و فقرا كشيده‌اند . آن ديوار ظلم است ، اغنيا بايد به لهو و لعب ، خوردن پلو و گوشت بره و شراب و كنياك مشغول باشند ، و فقرا به نماز خواندن و نان جو و سبوس خوردن و از زيادى غصه تا صبح خواب نكردن و صبح نماز خواندن . و ليكن مرد كه ، شب تا ساعت هشت مشغول شراب و قمار است . كجا نماز مىخواند . تا نزديك ظهر خوابيده . آقا و خانم هركس مىآيد و كارى دارد مىگويند آقا خوابيده ، . . . خورده است خوابيده است . پاركهاى بسيار ، گلهاى رنگارنگ ، آبهاى جارى حمامهاى صحيح مال اغنياست ، آبهاى فقرا را مىبينيد كه اگر تجزيه كنند نصف آن كثافت است .\r\nحمامهاى ما را هم مىبينيد . آب خزانهء حمام را به ارث ، به ورثهء خودشان وصيت مىكنند .\r\nيك نفر نيست به اين حمامى بگويد كه اقلا هردو ماه يك مرتبه اين آب خزانه را عوض كن .\r\nاين مطلب را بايد مجلس شوراى ملى بگويد ؟ اين كار حاكم است .\r\nحالا كه مىآمدم يك نفر جلو مرا گرفت كه از صبح تا به حال نان به دست نياورده‌ام و حالا خجالت مىكشم به خانه بروم . مردم ، و اللّه مخصوصا اين طريق مىنمايند كه مردم به صدا دربيايند ، آخر چه شده ، آيا باران نيامده ؟ آيا سن زده ؟ آيا ملخ خورده ؟ اگر انباردار جلو گندم را گرفته كى بايد از او بگيرد . مردم ، دو روز به من مهلت بدهيد ، اگر نان فراوان نشد مىدانم چه كنم ، دعا كنند من بميرم . پشت‌وپناه من حضرت صاحب الزمان است ، اگر مردم به صدا بيايند ، ازدحام بكنند ، پدر تو ظالم را بيرون مىآورند .\r\n\r\n","description":"","footnote":"","page_name":" 254 ","page_number":282},
  {"content":"\r\n\r\nخداوند عالم وجود مقدس اين سه پيرمرد را از ما نگيرد . ( مردم زبان به آمين گشودند ) امشب از غصهء بىنانى مردم ، و اللّه گريه مىكرد . غصهء شماها را بيشتر اين دو نفر حجة الاسلام اولاد پيغمبر مىخورند . . . خيلى حق به گردن مردم ايران دارند .\r\nچهار سال يك نفر سيد كه خودم باشم ( حالا هرچه بگويند ، بابى خطابم كنند ، ديوانه‌ام بگويند ) در بالاى منبر فرياد زدم تا مردم بيدار شدند ، اقلا چهار صد هزار نفر در طهران خلق است ، پنجاه نفر آنها معنى مشروطيت را مىدانستند و ليكن كجا مىتوانستند بگويند . حتى به زنهاى خودشان هم نمىگفتند . مىترسيدند . حق داشتند . آنها را مىكشتند . اما من بالاى منبر فرياد زدم . اين دو نفر سيد هم علمدار شدند . جان خود را به كف دست گرفتند . پاى جان دادن ايستادند ، الحمد للّه پيش بردند . كو تا مردم بفهمند .\r\nمردم ، سلطنت ايران مشروطه است ، نمىفهميد معنى مشروطه را ؟ يعنى پادشاه ، صدر اعظم ، حاكم ، وزير با ادنى رعيت در قانون يكسان هستند ، خيلى خوب حكمى كردند ، يعنى حاكم گوشت بره نخورد و ليكن به حق خدا ، هزارها بره‌ها خورده مىشود ليكن براى من و تو حرام است ، يعنى پول آن را نداريم كه بخوريم . برو از گمركچى بپرس ببين سالى چند كرور بطر كنياك وارد شهر مىشود . كى مىخورد اينها را ؟ جهت فقرا حرام كرده‌اند ؟ يك نفر بيچاره اگر شراب بخورد او را به افتضاح مىبرند حد مىزنند . خيلى خوب ، اما اين حد را خداوند دربارهء پادشاه و گدا بالمواساة فرموده است .\r\nيك نفر طلبه در خانهء يكى از بزرگان معلم بود . جهت من صحبت مىكرد ، مىگفت ماه رمضان رسيد . من ديدم مثل ساير ايام ناهار آوردند . من گفتم روزه هستم . گفتند آقا كسالت دارد ، خانم هم كوفت گرفته ، سايرين هم ناخوش هستند . ناهار ترا خشكه مىدهيم .\r\nمردم روزه جهت اغنيا حرام است ، مىدانيد من تملق نمىگويم ، اگر مىخواستم تملق بگويم نگفته‌ام و نخواهم گفت . تا ماها خر هستيم اين پدرسوخته‌ها افسار به سر ما مىزنند .\r\nسوارمان مىشوند ، مردم ، دشمن خود را بشناسيد ، مردم مشروطيت آزادى است . حالا آنهايى كه غرض دارند مىگويند معنى آزادى يعنى دست زنهاى خود را گرفته در خيابانها راه برويم ، شراب علانيه بخوريم ، قمار در سر گذرها بكنيم ! نه ، مشروطيت و آزادى اين نيست . چرا نمىفهميد ، مواسات است ، شاه و گدا در حكم خداوند يكسان است ، هيچ تفاوت ندارد . ( بعد روزنامهء نمرهء هفت « 1 » نطق خود را كه در مسجد شيخ عبد الحسين بالاى منبر گفته بود در معنى آزادى ، كه چاپ زده‌اند ، بنا كرد به خواندن ) .\r\n* * *\r\n\r\n\r\n","description":"","footnote":"\r\n( 1 ) - مقصود روزنامه « الجمال » است كه مرتبا نطقها را تندنويسى كرده و به چاپ مىرسانيدند .\r\n","page_name":" 255 ","page_number":283},
  {"content":"\r\n\r\n\r\nراپورت شب سه‌شنبه شانزدهم ربيع الاول 1325\r\nهنگام مغرب تقريبا دو هزار و پانصد نفر از اناث و ذكور در صحن امامزاده يحيى حضور بهم رساندند . جناب حاجى شيخ محمد سرخه‌اى به امامت برخاستند . قريب پانصد نفر با ايشان نماز مغرب و عشاء را به جماعت قرائت نمودند . يك ساعت از شب گذشته آقا سيد جمال واعظ بر منبر رفته ، بعد حمد حضرت پروردگار و مناقب ائمه اطهار و تلاوت آيه‌اى از كلام زبان به موعظه گشودند . بيان كردند كه : حضرت رسول فرمانى به هرقل سلطان روم نوشتند به رسالت دحيهء كلبى كه جوان خوش‌صورتى بود فرستادند . بعد تفاصيل كه دحيه را به حضور سلطان روم كه شخص عاقل و دانايى بود بردند ، كاغذ را به دست مترجم دادند ترجمه كرد ، چنين نوشته بود كه : مسلمان شو و سلامت باش . در دنيا و آخرت دو ثواب مىبرى ، يكى خودت مسلمان مىشوى و يكى رعيت و سپاه تو ، اگر رعيت عبادت بكند چونكه سلطان باعث امنيت است با ثواب او شريك است ، و اللّه اگر در انتهاى سرحد ايران به قدر تخم‌مرغى ظلم بر مظلوم بشود خداوند روز قيامت از پادشاه مؤاخذه مىكند ، اللّه اكبر ، چه خاكى به سر بكنم ، در پايتخت ايران يك بار هيزم دهاتى به هزار خون دل به شهر مىآورد ، در دروازه يك آن را مىكشند ، از هرقراولخانه كه مىگذرد يك شاخهء او را مىكشند ، ديگر چيزى براى آن بيچاره باقى نمىماند .\r\nهركه دست از جان بشويد ، هرچه در دل دارد بگويد .\r\nمن از خود گذشته‌ام ، اين تعديات از طرف كيست ؟ از طرف آنهايى است كه مىتوانند آنها را منع از ظلم كنند و نمىكنند ، كى بايد منع كند ؛ پادشاه ، وزير ، امير تومان ، سرتيپ ، كدخدا ، كلانتر ، آنها اعتنا نمىكنند ، فلان بيوه‌زن نان پيدا نمىكند ، بىشام مىخوابد ، و اللّه خداوند از پادشاه مؤاخذه مىكند ، بابا ، مردم به موعظه و نصيحت كار از پيش نمىرود ، پيغمبر با زبان الهى موعظه مىفرمود ، نمىشنيدند ، تا شمشير مرتضى على نبود . قرآن را ببينيد ، فرموده است به شراب بخور صد حد بايد بزنند ، دزدى بكند ، دست او را ببرند ، آدم بكشد ، او را بكشند ، كى بايد اين احكام را جارى بدارد ، پادشاه . من و تو كه از دستمان برنمىآيد ، اولياى دولت بايد اين موعظه‌ها را بشنوند كه هرگز كارى به مسجد ندارند .\r\nمسجد مال فقر است . آنها جز قربانت شوم ، بله تصدقت گردم ، چيزى ديگر نمىشنوند . اگر بگوزد به ، به ، عجب به موقع بود ، تحسين مىكنند ! كى اين موعظه را گوش مىدهند ، كى عمل مىنمايند ، خداوند گويا درين سى كرور مخلوق ايران عقل خلق نكرده . صد نفرى تنها مىفهمند ، آنها هم مقهور هستند جرأت نمىكنند حرف بزنند . من كه واعظ شما هستم به قدر خر نمىفهمم .\r\nمردم ، اطفال خود را مدرسه بگذاريد درس بخوانند . اين پاركها ، اين عمارتهاى عالى ، اين مجسمه‌هاى خرس و آهو و ميمون كه مىخرند به قيمتهاى گزاف از مال كيست ، از شما مىگيرند . احمق تو نمىفهمى ، آيا اين شرط مشروطيت است يا اينكه وقتى پسر تو هفت\r\n\r\n","description":"","footnote":"","page_name":" 256 ","page_number":284},
  {"content":"\r\n\r\nساله شد پليس در خانهء ترا بزند كه پسرت را بايد مدرسه بفرستى ، مىگويى قابل نيست ، پول ندارم ، جواب مىدهد ادارهء نظميه از زمانى كه پسرت به دنيا آمده ثبت كرده‌اند ، هفت ساله شده پول ندارى ، دولت مىدهد ، اين مشروطيت است . بابا ، مردم براى كور ، براى كر ، براى سگها مريضخانه ساخته‌اند ماها از سگ كمتر هستيم ، اين سالى ده كرور اقلا كه از رعيت مىگيرند براى چيست ؟ براى اين است كه اين پاركها را بسازند ؟ بياييد تماشا كنيد . شعراى بىدين حالا شعرها گفته‌اند كه چند سال در شهر ما نبودى جهنم بود ، حالا آمدى گلستان شد . الحمد للّه از وجود تو كارهايى كه هيچ اصلاح نمىشد اصلاح مىشود ، سخاوت تو سخاوت حاتم طائى است و چه . . . و چه . . . و چه . . .\r\nنه تنها آنها ، سادات هم مىروند مىگويند : ديشب پيغمبر ( ص ) را در خواب ديدم ، خيلى مشتاق ديدن شما بود . ديگرى حضرت فاطمه را در خواب مىبيند كه چون عزادارى پسرم را مىكند آدم بسيار عاقلى است ، در دنيا مثل ندارد ، او را دوست مىدارم .\r\nاى مردم ، چقدر احمق هستيد ، گندم نيست ، چقدر انبار كرده‌اند ، و اللّه خيال دارند خروارى دويست تومان به شما بفروشند ، البته ، كى از پول بدش مىآيد . ما از اهل تبريز كمتر هستيم كه در هرجا گندم است به تصدق سر مجلس مىدهند و قيمت آن را عادلانه مىگيرند .\r\nحالا تا روز جمعه مهلت خواسته‌اند . خودشان پلو مىخورند ، چه خبر از حال فقرا دارند كه سر بىشام زمين مىگذارند . اين مجلس شوراى ملى است . دست ننه‌ام درد نكند . چه كنند ، آنها هم ملاحظه مىكنند مبادا مواجبشان را قطع كنند شايد ورق برگشت ، مىكشند ، هزار ملاحظه از يكديگر مىكنند ، باز خوبست . صبر بكنيد به هرقسمى هست تا روز جمعه مىدانم چه بكنم .\r\nمردم ، و اللّه به موعظه و نصيحت كار از پيش نمىرود ، تا شمشير مرتضى على كشيده نشد مردم اقرار به نبوت پيغمبر ( ص ) نكردند ، بىمروت سيصد پارچه ده دارد و باز هى هل من مزيد مىگويد ، اين گندمها را انشاء اللّه در سر فاتحه‌ات بخورند ( جالسين يك‌مرتبه از صميم قلب آمين گفتند ) . . . دو و نيم از شب گذشته متفرق گرديدند .\r\nچاكر كلانتر\r\n* * * \r\nراپورت چهارشنبه شهر ربيع الاول 1325 « 1 »\r\nديشب بعد از اينكه آ سيد جمال مردم را در مسجد شيخ عبد الحسين موعظه كرد يك آيه خواند و گفت : اگر مدينه رفته‌ايد ديده‌ايد ، بابا جان ، پيغمبر اكرم آن‌طور منزل داشت و زندگى مىكرد كه تو حرص نزنى ، اى مردم ، به موجب اين آيه و اين وضع پيغمبر وقتى\r\n\r\n\r\n","description":"","footnote":"\r\n( 1 ) - تاريخ دقيق معلوم نشده ، سوم ، يا دهم ، يا هفدهم ، يا بيست و چهارم است .\r\n","page_name":" 257 ","page_number":285},
  {"content":"\r\n\r\nكه يك آقايى ، يك ملايى . . . رشوه مىگيرد ، يا اينكه ناسخ منسوخى مىدهد نمىخواهد با او طرف بشوى ، فقط پشت سرش نماز نخوان ، در خانه‌اش مرافعه نكن ، كم محلش بگذار ، همين .\r\nمثلا ببينيد تا به حال اين شاهزاده‌ها صحبتى نداشتند ، حالا ديگر ببينيد انجمن درست كرده‌اند ، چند روز قبل شاهزاده‌ها و قاجاريه قرآنى برده‌اند و قسم خورده‌اند و فردا فرد حاشيهء قرآن را مهر كرده‌اند . ديروز قرآن را برده‌اند خدمت شاهزاده فرمانفرما . فرموده بود اين چه كارى است كرده‌ايد . مقصود از قرآن بردن پيش او براى اين بود كه او هم مهر بكند . جواب داده بود اين حرفها يعنى چه ، چرا اين كار را كرده‌ايد ، آنها را نصيحت كرده بود ، بعد حاشيهء آن را قيچى كرده بود و خيلى آنها را متقاعد كرده بود كه چرا مىخواهيد مجلس را به هم بزنيد . بعد از نصيحت زياد آنها را روانه كرده بود . حالا بابا جان ، امروز شخص فرمانفرما بينى و بين اللّه با مجلس شوراى ملى همراه است ، ما هم او را مىخواهيم مثل جان ، و پادشاه‌مان را هم دوست داريم روى سرمان مىگذاريم . البته مملكت سلطان مى - خواهد . انشاء اللّه شاه هم همراه است ، خدا نصرتش بدهد ، حفظش بكند ، شاه را كه مىخواهيم شاهزاده‌ها را هم مىخواهيم ، گوش عزيز است و گوشواره هم عزيز . در صورتى مىخواهيم كه پول مواجب را كه مىگيرند صرف كارهاى ناشايسته نكنند ، كسب بكنند ، بىكار نگردند ، صنعت بكنند ، . . . اين‌همه كه حضرت و الا هست براى بىكار بودن است ؟ وقتى كه شغل و كار داشته باشند متصل حضرت و الا درست نمىكنند . اما بىكار كه باشند متصل حضرت و الا درست مىكنند .\r\nبابا جان ، تمام مملكت ايران بيدار شده‌اند ، مثلا سه منزلى ، چهار منزلى ، سى منزلى بيشتر يا كمترى كه در تحت سلطان ما هست تمام بيدارند . ديگر لازم نيست براى آنها لالائى گفت . ديگر اين رؤسا نمىتوانند بعضى اخلالها بكنند . وكلا نمىتوانند بعضى حركات بكنند .\r\nمثلا يك نفر سيد ملا از وكلاى رشت خلافى در مجلس از او سر زده بود ، بعد از تحقيق معلوم شد ، فورى او را بيرون كردند . بعد ازين انشاء اللّه اين وكلا يا رؤسا اگر حركتى يا اخلالى بكنند مفتش هست ، كم‌كم دست توى كارها مىبرند هركس خلافى كرد فورى او را بيرون مى - كنند . وزرا ديگر نمىتوانند كارى بكنند . . .\r\nترس يعنى چه . نبايد ترسيد ، اين صحبتها را اين پدرسوخته‌ها . . . اين وزراى خائن ، اين اشخاصى كه مىترسند دزديهايشان بروز بكند توى مردم منتشر مىكنند .\r\nبابا جان ، اگر پرده از پيش چشمت برداشته شده و از خواب بيدار شده‌ايد نترسيد ، غير از اينكه مىكشند ، بكشند ، چه خواهد شد . اگر در بلوائى آن دو نفر سيد كشته نمىشدند كار مجلس صورت نمىگرفت . اگر ده نفر كشته مىشد بهتر بود . اگر بيست نفر كشته مىشد حالا ديگر مجلس هيچ زحمتى نداشت . . .\r\nمثلا از جمله دزديهاى رؤسا يكيش اين است كه حقوق مردم را خورده‌اند و يك پول به مردم نداده‌اند و هرشب عريضه‌نگار مىشوند . حق دارند ، به تفاوت هرطبقه سيزده ماه ، دو\r\n\r\n","description":"","footnote":"","page_name":" 258 ","page_number":286},
  {"content":"\r\n\r\nسال ، بيست و سه ماه مواجب مىخواهند . كجا رفته ، غير از اينكه پارك و باغ و عمارت و كالسكه شده است . دولت بيچاره را مقروض كردند ، نقدا اين يك فقره دزدى اينها . اين مطلب برملاست ، تمام نوكرها گرسنه هستند ، گدا شده‌اند . كى كرده است ، اين رؤسا كرده‌اند .\r\nديروز آ سيد محمد مىخواسته تشريف ببرند سر ختم ، پليسى سر گذر آمد به آقا عرض كرد در باب مواجب ، و اظهار پريشانى كرد ، آقا سؤال كردند مگر پول به شما ندادند ؟ جواب داد :\r\nخير ، و بعد آقا يك قران به آن پليس داد . صحبت خيلى ، بعد از روضه دعاى زياد به وجود اعليحضرت همايونى .\r\nچاكر نايب على\r\n* * * \r\nراپورت شب چهارشنبه بيستم شهر ربيع الاول 1325\r\nجناب حاجى شيخ محمد ، هنگام مغرب آمدند به صحن امامزاده يحيى ، به نماز ايستادند . تقريبا دويست و پنجاه نفر حاضر بودند ، به ايشان اقتدا نمودند . نماز مغرب و عشا را تلاوت نمودند . يك ساعت و نيم از شب گذشته آقا سيد جمال واعظ به منبر رفته ، حمد حضرت احديت و نعت خاتم نبوت را و آيه‌اى از كلام اللّه مجيد قرائت نمودند . مختصر مطالب ايشان اين بود :\r\nحضرت خاتم انبيا و امير المؤمنين ، و ساير ائمه سلام اللّه عليه ، چقدر تأكيد در داشتن علم فرمودند كه هرقدمى كه انسان برمىدارد ، به تعليم علم مىرود ، خداوند اجر يك شهيد در نامهء عمل او ثبت مىنمايد . اى مردم ، تا مىتوانيد در تحصيل علم بكوشيد كه هرچه به سر ما آمده از نداشتن علم است .\r\nدر سالى هشتاد كرور از مملكت ما پول به خارجه مىرود از بىعلمى است . هرچه لازم داريم تا حتى ميخ كفشهاى خودمان ، كفن امواتمان بايد از خارجه بگيريم . چه عيبى دارد پارچه‌هاى ايرانى بپوشيد . حالا كه به زنهاى خودمان زورمان نمىرسد خودتان بپوشيد ، پولتان را در داخله خرج كنيد ، كفن اموات را كرباس بكنيد ، خجالت نمىكشيد چرا چلوار مىكنيد ، انسان شرف بر دو چيز دارد يكى علم ، يكى پول . اين دو در مملكت ما وجود ندارد .\r\nاين زنهاى بيچاره كه بدعمل مىشوند و اللّه از بىعلمى است ؛ اينهايى كه من مىگويم كلمه به كلمه مينويسند .\r\nآقا ، جهل و نادانى سرمنشأ فساد است . بىعزتى ، بىغيرتى و بىناموسى است . خداوند به مرتبهء امام عصر عجل اللّه فرجه پردهء جهل را از پيش چشم ما بردارد . اى مردم ، هركس به قانون قرآن رفتار نكرد نه دنيا دارد نه آخرت .\r\nخداوند در كلام اللّه مجيد مىفرمايد : امت پيغمبر با يكديگر برادر هستند ، چقدر خوبست اتفاق و اتحاد اين آقايان كه امشب در اين‌جا هستند از محلات شهر آمده‌اند به اين محله كه\r\n\r\n","description":"","footnote":"","page_name":" 259 ","page_number":287},
  {"content":"\r\n\r\nبا يكديگر متحد باشند ، قدم به چشم من گذاشته‌اند ، خداوند انشاء اللّه اتحاد و اتفاق شماها را زياده بر اين كند .\r\nبابا ، اى مسلمانان ، حيدرى نعمتى يعنى چه ؟ به همديگر مىريختند ، يكديگر را مىزدند ، چقدرها كشته شدند در سر اين‌كه علامت من بايد جلو بيفتد ، عجب مردمان احمق خرى بودند ! اهل يك مملكت ، يك مذهب و يا يك شهر ، اين قسم با همديگر رفتار مىنمايد ، آن‌وقت پشت دشمن از اين حركات رذيله شماها كه روس و انگليس باشند قوت بگيرد ، خوشحال بشوند .\r\nاين همشهريهاى من نمىدانند ، جهت آنها مىگويم . مىدانيد معنى اتحاد و اتفاق چيست ؟ اين انجمنها بايد ثمر داشته باشد . بايد بنشينيد در ميانه خودتان پول بگذاريد مدرسه جهت اطفال باز كنيد ، زنهاى بيوه را كه بىچيز هستند با اطفال يتيم نگاهدارى كنيد ، اگر يكى از شماها را محض عداوت ، حكومت يا نايب محله بگيرد به نام انسانيت نگذاريد ، و ليكن اگر مقصر باشد باشد ، خودتان اقدام كنيد كه البته به مجازات مطابق قرآن برسانيد نه اينكه محض عداوت و سابقه از ديوارهاى خانه مردم بالا برويد كه شراب مىخورد او را بكشيد بزنيد ، پيغمبر نهى فرموده است . امر به معروف بكنيد ، اتحاد داشته باشيد ، خيلى خوب است ، كمك مجلس شوراى ملى را بنماييد . هركس بر ضد اوست يعنى بر ضد قرآن است ، او را دشمن بداريد ، تا مىتوانيد دفع او را بكنيد ، احكام از مجلس صادر مىشود اجراى آن با اعليحضرت شاهنشاه ايران محمد على شاه قاجار است . ما پادشاه عدالت‌پرور خودمان را دوست مىداريم ، جان و مال دربارهء او دريغ نمىداريم . چندين سال است مىگويم باز هم خواهم گفت هركس موافق قرآن با ماها رفتار نمايد البته بر همهء ماها واجب است اطاعت اوامر او را بنماييم . با سرباز و توپچى و عسس كه حافظ رعيت هستند كمال اتحاد را داشته باشيد ، برادر باشيد ، آنها نگاهدارى ناموس و شرف شما را مىنمايند . چنان در اتحاد و اتفاق ثابت باشيد كه اگر بشنويد يك نفر يهودى را در محلهء يهوديها كتك مىزنند برويد رفع ظلم را از او بكنيد ، پناه به مملكت شما آورده است ، خداوندا در حضور امام عصر عجل اللّه فرجه عرض مىكنم تو شاهد باش كه من آنچه لازمه انسانيت و ناموس و شرف و غيرت هست به اين اهالى ايران مىگويم ؛ چيزى فروگذار نكردم اگر بعضى مطالب كه در سينه دارم نگفته‌ام هنوز مصلحت نيست . اگر من بعدها زنده ماندم عرض مىكنم ، اگرنه ديگران مىگويند . يهود ، گبر ، ارمنى كه در مملكت شما هستند نگاهدارى بايد بكنيد . نگذاريد كسى به آنها ظلم بكند ، سى كرور نفوس به منزلهء يك نفر كه شديد آن‌وقت معنى اتفاق و اتحاد است . بيشتر از اين حالت ندارم بگويم . دو كلمه هم نوحه بخوانم ، ذكر مصيبتى نمود ، اهل مجلس كه تقريبا هزار و پانصد نفر بودند ساعت سه متفرق شدند .\r\nاهالى امامزاده يحيى تشريفاتى از چراغ و چاى و شربت جهت آنهايى كه امشب از محلات ديگر آمده‌اند در اينجا ، بسيار ممتاز فراهم آورده بودند ، ريش‌سفيدان محلهء چاله ميدان آمده بودند نشستند ، و در اخوت و برادرى يكديگر صحبت كردند كه بعد از اين برادر و\r\n\r\n","description":"","footnote":"","page_name":" 260 ","page_number":288},
  {"content":"\r\n\r\nمتفق باشند تا جان در بدن دارند در اتحاد با يكديگر بكوشند .\r\nكلانتر\r\n* * * \r\nراپورت شب يكشنبه هفتم ربيع الثانيه 1325\r\nتقريبا دويست نفر هنگام مغرب در صحن امامزاده يحيى از اين محله حاضر شده بودند ، جناب حاج شيخ محمد سرخه‌اى تشريف آوردند ، به نماز ايستادند . حاضرين اقتدا نموده ، بعد قرائت نماز مغرب و عشا آقا ملا هادى كه باعث فراهم آوردن اين مجلس است پاى منبر رفته فرياد مىزند كه اى مردم ، خدا خانه ظالم را خراب كند . من با آقا ميرزا سيد على دولابى در سرزمينى مرافعه داشتم به وزارت عدليه عارض شده‌ام ، امروز با مأمور در سرزمينى كه حوالى گار راه‌آهن است رفته بودم كه گفتگو با طرف مقابل نمايم ، پسر آقا سيد على با دو سه نفر گماشتگان خود به سر من ريختند و مرا كتك زده عنفا نوشتجات مرا از بغلم بيرون كشيده ، بيست تومان هم اسكناس در او بوده برده‌اند . شماها شاهد باشيد خداوند خانهء استبداد را خراب كند . بعد يك ساعت و سه ربع از شب گذشته آقا سيد جمال واعظ بر منبر رفته بعد حمد حضرت الهى ، و نعت حضرت رسالت‌پناهى و آيه‌اى از كلام اللّه مجيد ، مختصر بيانات ايشان است كه : اى مردم ، فرنگيها احكام قرآن ما را برده‌اند اسمش را قانون گذاشته‌اند و ماها خودمان قانون نداريم ، اگر قانون مطابق احكام قرآن در دست وزير عدليه بود چرا اجراى احكام خود را نمىكرد ، اگر دولت قانون داشت چرا بايد گرفتار اين‌همه دردهاى بىدرمان باشد ، كدام‌يك از شماها دردهاى بىدرمان نداريد ، دولت ينگىدنيا سيصد سال است ترقى كرده‌اند ، سابق بر اين وحشى بوده‌اند . دولت آلمان به همچنين ، پادشاه ايران شاپور ذو الاكتاف است كه هنگام سوارى قدم بر پشت قيصر روم نهاد ، چرا پادشاه اسلام نبايد بر آنها افتخار داشته باشد . همچنين علماى اسلام ، رعيت اسلام . عوض هرچيز در ايران لقب پيدا شده ، بابا ، آنچه دارد در او است ، منتهاى پريشانى و استيصال را دارد ، فلان الدوله ، فلان السلطنه ، فلان الممالك ، فلان العلما ، فلان الواعظين ، فلان الشريعه ، فلان السلطان ، فلان نظام ، فلان العداله ، فلان ، فلان ، فلان ، ما شاء اللّه ديگر كسى اسم كسى را نمىداند ، القاب بىمسما زياد و ليكن نان ندارند . اين‌همه از بىقانونى است ، دولت ايران هميشه بر تمام دول روى زمين ترجيح داشته است ، ان شاء اللّه ، اميدواريم بعد از اين به توجه امام عصر عجل اللّه فرجه همين طريق بشود . پادشاه اسلام ، علماى اسلام ، رعيت اسلام ، سرباز اسلام ، بر تمام دولتها افتخار داشته باشند ، شماها به خيالتان مجتهد بايد كالسكه و اسب و پارك داشته باشد ، آن‌وقت مىگوئيد متشخص است ! تشخص اينها نيست ، تشخص آنست كه در قضيهء تنباكو دو كلمهء مرحوم سيد ، نور اللّه مضجعه دستخط كردند ديديد چه جانفشانىها مردم كردند ، بعد شرح مفصلى از احوالات شيخ صدوق و سيد رضى و سيد مرتضى عليه الرحمه ذكر نمودند . جزئى\r\n\r\n","description":"","footnote":"","page_name":" 261 ","page_number":289},
  {"content":"\r\n\r\nمصيبتى گفتند . جالسين در ساعت سه از شب كه تقريبا هشتصد نفر بودند متفرق گرديدند .\r\nچاكر كلانتر\r\n* * * \r\nراپورت تاريخ يوم چهارشنبه هشتم ماه ربيع الثانى 1325\r\nديشب رفتم پاى منبر موعظهء آ سيد جمال . ديدم از قانون صحبت مىكند . كه : مردم اين مجلس اگر قانون نداشته باشد يك پول ارزش ندارد . مجلس بىقانون مثل عروسى مىماند كه چهارده ساله باشد ، و خوشگل باشد ، و همه چيز داشته باشد ، اما روح نداشته باشد . اين مجلس مثل آن عروس بىروح است تا وقتى كه قانون نداشته باشد . وقتى كه قانون پيدا كرد آن‌وقت خوب مىشود . ما مردم بايد قانون بخواهيم و بدانيم كه وزير جنگ تا چه اندازه بايد پايش را از قاليچه دراز كند . شاه تا چقدر بايد پايش را دراز كند . مجتهد چقدر بايد پايش را دراز كند ، و مردم بايد به اين دو حجة الاسلام و المسلمين دعا كنيم ، قدرى كسالت دارند انشاء اللّه شب جمعه بايد ختم امن يجيب بگيريم براى سلامتى وجود آقا ، ديروز مىگفتند آ سيد عبد اللّه بيمار شده است و دستش را فصد كردند . الحمد للّه بهتر شده است . و آ ميرزا حسن آقاى ترك ديشب وارد تهران شد . امروز رفتم منزل آقاى صدر العلما ، كار داشتم ، ديدم براى يكى از وكلا تعريف مىكند كه قرار شد آنهايى كه حضرت عبد العظيم هستند چند نفر بيايند . آ سيد محمد بيايد ، و سادات شيرازى خودشان بيايد . شيخ زين الدين نيايد ، و حضرت عبد العظيمىها مىگويند كه تا شيخ زين الدين نيايد ما حركت نمىكنيم ، و سادات شيرازى مىگويد نه ، كه بايد به عزت هرچه تمامتر ما را ببرند . اينها مىگويند اگر سادات شيرازى را با يك دستگاه بياورند باز شلوغ مىكنيم . اگر خودشان بيايند بىشيخ زين الدين بياييم ، و الا نمىآيند نيايند .\r\n* * * \r\nراپورت ديگر :\r\nخانهء صديق الدوله رفتم ، ديدم صحبت مىكند كه سيصد نفر هم‌قسم شدند كه مجد الاسلام كه روزنامهء تمدن 9 مىنويسد و آقاى آ سيد جمال را هركجا پيدا كنند بكشند . و مىگويند كه مجد الاسلام ( كه روزنامه تمدن مىنويسد ) بابى هست و در جمله عين الدوله او را گرفته كه بفرستد كلات ، آ ميرزا سيد محمد مجتهد نوشت كه او را رها كنيد . جواب داد دو كلمه بنويسيد كه اين بابى نيست ، آن‌وقت او را رها مىكنيم ، در حالى كه چند كاغذ بابيه در بغلش گرفته .\r\nآ سيد محمد همچو كاغذى ننوشت ، و حال آمده است روزنامه‌نگار شده و در روزنامه هرچه مىخواهد مىنويسد ، و وزير علوم هم حرفى نمىزند . و آصف الدوله هم آمده بود خانه حاجى ميرزا لطف اللّه روضه‌خوان از صبح تا نزديك ظهر نشست . رفت و به شيخ جعفر سلطان مىگفت كه شبها شيخ فضل اللّه مىرود خانهء آصف الدوله . شبها انجمن دارند . و كاغذى يكى از پيشنمازها\r\n\r\n","description":"","footnote":"","page_name":" 262 ","page_number":290},
  {"content":"\r\n\r\nكه شيخ ابراهيم نام دارد براى شيخ فضل اللّه نوشت . تمام فحش نوشت كه اگر اتحاد دارى پس چرا شبها انجمن داريد ، اگر اتحاد ندارى پس چرا روزها به مجلس مىآيى و سبزى پاك مىكنى . خيلى فحش نوشت و براى او شيخ فضل اللّه پولى فرستاد كه اين حرفها ميان خودمان بماند .\r\n* * * \r\nراپورت ديگر :\r\nسيد سرخه‌اى روضه‌خوان براى ابوى صحبت مىكرد كه دو نفر باعث شدند كه حرمت سلطنت را بردند و ضايع كردند . يكى نايب السلطنه ، يكى وزير مخصوص كه متصل رفته پيش اعليحضرت و بدى مجلس را گفته ، و بدى آقايان را گفته ، و بدى دولت مشروطه را گفته ، آخر الامر كارى كردند كه به شاه فهمانيدند كه اينها مىخواهند سلطنت را از تو بگيرند ، ديگر فكر نكردند كه سلطنت را مىخواهند چه كنند ، اين كارها را مىكنند كه سلطان‌شان از همه سلاطين معتبرتر و بزرگتر مىشود ، اين كار را مىكنند كه خزانهء سلطان مملو از پول و جواهر بشود ، اين كارها را مىكنند كه سلطان با كمال استراحت در خانه باشد و خبر از جايى نداشته باشد در حالى كه تمام مملكت امن ، و ماليات در خزانه حاضر براى دخل خودشان كه قدرى كم مىشود ، مىروند اين حرفها را مىزنند . ديگر خبر ندارند كه در هرولايتى يك مشروطه‌طلب هست كه جان خود را كف دست گرفته ، و مردم را از خواب بيدار مىكند . در شيراز فصيح الزمان كارى مىكند كه تمام شهر مريد او شدند و انجمن برپا نمىشود تا او حاضر نباشد . وقتى كه حاضر شد انجمن برپاست و اهل شيراز را او از خواب بيدار كرد . هزار از اين حرفها بزنند به غير از همراهى دولت با ملت كار ديگرى نمىتوانند بكنند ، زياده عرضى نيست .\r\nامضاء نامفهوم\r\n* * * \r\nراپورت شب سه‌شنبه نهم شهر ربيع الثانيه 1325\r\nهنگام مغرب جناب حاجى شيخ محمد سرخه‌اى به امامزاده يحيى به نماز ايستاد . . . .\r\nبعد از نماز آقاى سيد جمال واعظ بر منبر رفته ، بعد حمد حضرت پروردگار و نعت ائمهء اطهار و قرائت آيه‌اى از كلام اللّه ، خلاصه مطالبى كه ايشان بيان كردند اين است :\r\nاى مسلمانان ، تا تقوى و پرهيزگارى پيدا نكنيد خوب نخواهيد شد . بندگى خداوند به لباس و به پدر و اقوام نيست . ابو جهل عموى پيغمبر بود مردم او را لعن مىكنند . سلمان فارسى گبر بود مسلمان شد ، بندگى كرد مىبينيد چه مقام و مرتبه‌اى خداوند به او كرامت فرمود . خداوند بندگى نمىخواهد جهت خود ، هركس اطاعت امر پروردگار مىكند خوبست\r\n\r\n","description":"","footnote":"","page_name":" 263 ","page_number":291},
  {"content":"\r\n\r\nو همچنين معصيت بد است .\r\n « گر جملهء كاينات كافر گردند * بر دامن كبرياش ننشيند گرد » \r\nخداوند همچو تصور نمىكند كه هركس كه ريش پهنى دارد و عمامه بزرگى بر سر گذاشت و نعلين در پاى كرد و در كالسكه نشست او مجتهد است . در ميان همين كلاه‌نمديها آدم پيدا مىشود كه خيلى متدين‌تر و نزد خداوند مقرب است . هركس بر ضد مجلس شوراى ملى است منافق است ، منافق مىدانيد يعنى چه ؟ يعنى كسى كه دلش با زبانش يكى نيست . به زبان تعريف مجلس را مىكند اما قلبا خيال دارد به هروسيله هست او را به هم بزند . ( عبارتى در اينجا خوانده نشد ) . . . . يا آنكه مواجب زيادى مىگيرد ، سال دوازده ماه راه مىرود ، مىگويند چرا تو بايد اينقدر مواجب بگيرى ، يا اينكه متولى است در سال مبالغى به هزار اسم مىبرد ، البته راضى به مشروطيت نيست كه نمىگذارد ديگرى ببرد يا آنكه دعاگوى دولت است و مبلغها به اسم مستمرى مىبرد . چطور راضى به مشروطيت مىشوند . اما به كورى چشم آنها و توجه امام عصر عجل اللّه فرجه روزبه‌روز اين مجلس انشاء اللّه خواهانش زيادتر و استقامتش بيشتر خواهد شد .\r\nچهار پنج سال است در بالاى منبر مىگويم تا مردم قدرى بفهمند - خيلى مىخواهد تا از پول بگذرد ، چند مرتبه شاه به من پولها وعده كرد كه اين مطالب را بالاى منبر نگويم ، ديديد دست برنداشتم ، همچو در جانفشانى حاضر بودم كه خودم تعجب مىكردم ، خداوندا به حق محمد و آل محمد هروقت من بخواهم بر ضد مجلس يا آنكه بخواهم بر ضد رعيت ايران حرف بزنم يك ساعت قبل از آن مرا مرگ بده .\r\nخداوند ما را در مقام امتحان نياورد ، اين فرنگيها خوب اهل ايران را شناخته‌اند .\r\nمىگويند هركس را مىخواهى مطلب بفهمانى گوش او را از حرف پر كن ؛ اما ما ايرانيها را چشم را ، كه هرچه چشم ببيند آن را باور مىكند . مگر نبود در عهد ناصر الدين شاه امين اقدس « 1 » يك گربه داشت . او را در كالسكه مىنشاندند ، لله ، دده ، چقدر مردم به واسطه اين گربه نان مىخوردند ، يك نفر سوار مىشد ، دويست نفر جلو و عقب او مىافتادند ، پاشو ، كور شو ، رد شو ، چه خبر است ، او هم مثل تو آدم است مگر خرس مىآورى ، اين رسم انسانيت است ؟\r\nاى مردم ، آدم رشوه بگير ، حكم ناحق بده ، مال مردم را به باختن مىخواهد ببرد ، البته راضى به مشروطيت نخواهد شد . سالهاست درخت ظلم و استبداد ريشه دوانيده ، اين سرباز بيچاره كه گدائى مىكند ، يا اينكه اگر غيرت دارد حمالى ، هيزم‌شكنى عملگى مىكند چه بكند ، در آخر هرماهى هفت هزار و دهشاهى به او مىدهند حالا اقلا ماهى ده پانزده تومان بدهند كه آسوده باشد ، محافظت اسلام را مىكند . و همين قاضى كه محاكمهء مسلمان را مىكند\r\n\r\n\r\n","description":"","footnote":"\r\n( 1 ) - امين اقدس سوگلى ناصر الدين شاه .\r\n","page_name":" 264 ","page_number":292},
  {"content":"\r\n\r\nبايد مواجب بگيرد تا بعدها حكم ناحق ندهد ، رشوه نگيرد ، انشاء اللّه فردا شب ، خداوند سلامتى بدهد . . . مجلس كه تقريبا هزار نفر بودند ساعت سه متفرق گرديدند .\r\nچاكر كلانتر\r\n* * * \r\nراپورت شب سه‌شنبه نهم شهر ربيع الثانيه 1325\r\nجناب حاجى شيخ محمد پيشنماز هنگام مغرب در صحن امامزاده يحيى به نماز ايستادند .\r\nبعد . . . يك ساعت و نيم از شب گذشته آقا سيد جمال واعظ بر منبر رفتند . حمد حضرت احديت و نعت خاتم نبوت ( ص ) و دو آيه از كلام اللّه مجيد قرائت نمود ، تفصيل حضرت موسى ( ع ) و انداختن عصا جهت بر طرف ساختن ساحران ذكر مىنمايد ، مختصر بيانات ايشان است :\r\nحضرت موسى ( ع ) خواستند عصاى خودشان را بگيرند ، ترسيدند ، نه از عصا از عقل مردم احمق ترس داشت ، هميشه مردمان احمق در دنيا بوده ، مخصوصا حالا در ايران ما ، بخصوص در طهران ، زياد است . مرد كه مىبيند مالش ، ناموسش ، غيرتش ، عزتش ، آنچه دارد حتى دينش را مىبرند و باز از دور كه مىبيند سجده مىكند « خداوند وجود مبارك حضرت و الا يا حجة الاسلام را ، فرق نمىكند ، از سر من كم نگرداند . » هرچه به او بگويند اى احمق ، مىگويد بله قربانت شوم ، از اقبال حضرت و الا باران خوبى آمد ، حاصل امسال خيلى خوب شده ، از اقبال حضرت و الا هوا بسيار خوب است ، اين سگ‌پدر مگر العياذ باللّه خداست ، از چه مىترسى ؛ هرچه دارد از تصدق سر تو و برادر دينى تست ، مىبينى مالت را مىبرند ، طفلت را يتيم و بىچيز و سرگردان مىگذارند ، زنت را مىبرند و باز مىرسد و دست حجة الاسلام را مىبوسد .\r\nاى مردم ، اگر شاه يا حجة الاسلام يا حاكم به عدالت از روى قانون رفتار كردند البته محترم هستند ، جايشان روى سر ماست ، كيست از اينها بهتر ، اما اگر ظلم مىكنند چرا ديگر اى احمق تملق مىگويى . مىخواهى به روى يك كاغذ به مهر آقا برسانى ، اول مرتبه يك تومان به آدم آقا بده ، حالا خدا نكرده امشب خانه‌ات دزدى شده ، فردا به كى عارض مىشوى ؟\r\nتا رفتى اول مرتبه قاپوچى پنج هزار مىگيرد تا ترا بگذارد داخل بشوى ، خود آقا كه هيچ . . . هرچه از دزد مانده است بدهى خلاصى ندارى . اگر از توپ و تفنگ و فشنگ سرباز مىترسى ، اولا وزارت جنگ نمىتواند پنج فوج تهيه بكند ، تمام مواجب بيچاره سرباز گرسنه را رؤسا خورده‌اند ، سرباز گدايى مىكند ، از گرسنگى قدرت از جا برخاستن را ندارد ، و يكى ديگر ، با تو جنگ نخواهد كرد ، او مسلمان و هم‌مذهب تست .\r\nرؤسا مواجب سرباز را مىبرند پارك مىسازند ، مبل درست مىكنند ، قرهاى زنهايشان را صحيح مىنمايند . حالا آمديم سرباز را به هرقسمى هست آوردند جنگ هم بكند ، شماها سى كرور هستيد ، آخر چرا مىترسيد . تا ماها علم نداريم ، قرآن را نمىتوانيم بخوانيم ،\r\n\r\n","description":"","footnote":"","page_name":" 265 ","page_number":293},
  {"content":"\r\n\r\nداراى هيچ‌چيز نخواهيم بود ، اينها كه ظلم مىكنند با يزيد چه تفاوت دارند ؟ يزيد هم مىگفت من نايب پيغمبر هستم . نماز مىخواند و ليكن امام را هم مىكشت . من كه واعظ شما هستم از همه خرتر هستم . اى مسلمانان ، تا حالا آيا ديده‌ايد يا شنيده‌ايد كه يك نفر بگويد من نمىفهم ، هرچه مىگويد و هركار مىكند يقين دارد به منتهاى عقل عمل كرده است در صورتى كه به قدر خر نمىفهمد .\r\nاى مردم ، احترام پادشاه واجب است . پيغمبر فخر مىنمايد كه در زمان پادشاه عادل به دنيا آمده است . حضرت ابراهيم از پادشاه قدرى جلوتر رفت ، جبرئيل به حكم خداوند بازوى حضرت را گرفت و نگاه داشت تا پادشاه جلو افتاد ، البته مملكت پادشاه مىخواهد ، آقاى حجة الاسلام مىخواهد ، صدراعظم و حاكم مىخواهد ، هيچ مملكتى بىپادشاه نمىشود .\r\n پادشه پاسبان درويش است * گرچه نعمت به فر دولت اوست \r\n گوسفند از براى چوپان نيست * بلكه چوپان براى خدمت اوست \r\nاما عدالت مىخواهند . اگر از قانون كه قرآن باشد تجاوز كرد ظالم است ، چوپان نيست ، گرگ است . تا پسر آقا نرود نجف اشرف درس بخواند ، گرسنگى و غربت بكشد ، زحمت و مرارت بكشد ، حجة الاسلام نمىشود .\r\nما مجلس شوراى ملى را مىخواهيم ، از جان خواهان او هستيم ، كه رفع ظلم از ماها بكند ، عدالت را برپا بدارد ، اگر مىخواهند عدل نكنند ، مساوات نداشته باشند همان‌طور كه بود لازم به اينهمه دادوفرياد و خونريزى نبود .\r\nاى مردم ، و اللّه مردم از دست ظلم و بىانصافى بابى شدند ، ديدند مالشان را مىبرند ، عزت و ناموس و غيرتشان را مىبرند ، مساوات ندارند ، با يكديگر مال يتيم و بيوه‌زن را مىخورند ، تا فرصت بدست آوردند بابى شدند . اگر به قانون قرآن رفتار مىكردند چرا بابى مىشدند .\r\nما الان دو چيز داريم و پشت‌وپناه ما مسلمانان اهل ايران دو چيز است ، يكى توجه امام عصر عجل اللّه تعالى فرجه و دوم مجلس مقدس شوراى ملى .\r\nخداوند به مرتبهء خمسه طيبه اين دو چيز را از ما نگيرد . . .\r\nاى مردم ، و اللّه سيد الشهداء شهيد شد ، عيالش اسير شد ، مالش را به غارت بردند ، محض اينكه ظلم به امت جدش نشود . . .\r\nچاكر كلانتر\r\n* * * \r\nراپورت پنجشنبه نهم ربيع الثانى 1325\r\nاز روز قبل تاكنون حضرات آقايان خيلى در تزلزل و استيحاش مىباشند ، و با هم قراردادى در خصوص اجتماع افتراق كردند كه هرشب محرمانه با هم رسيده و اغلب شبها در\r\n\r\n","description":"","footnote":"","page_name":" 266 ","page_number":294},
  {"content":"\r\n\r\nمنزل آقا سيد جمال واعظ جمع مىشوند و مشغول شور مىباشند .\r\nانتظام العلما\r\n* * * \r\nراپورت شب چهارشنبه نهم شهر ربيع الثانى 1325\r\nهنگام مغرب در صحن امامزاده يحيى تقريبا دويست نفر حاضر شده بودند . به امامت جناب حاجى شيخ محمد سرخه‌اى نماز مغرب و عشاء قرائت نمودند ، يك ساعت و ربعى از شب گذشته آقا سيد جمال واعظ بر منبر رفتند ، بعد حمد الهى و نعت رسالت‌پناهى ( ص ) و تلاوت آيه‌اى از كلام اللّه مجيد مفصلى در اثبات نبوت خاتم انبيا ( ص ) و حقانيت كلام اللّه بيان كردند ، گفتند :\r\n گرچه قرآن از لب پيغمبر است * هركه گويد حق نگفته كافر است \r\nو همچنين هرمسلمانى كه بگفتهء اين قانون رفتار نكرد كافر است ، چه شاه باشد چه مجتهد جامع الشرايط .\r\nتا احكام الهى به اجرا نرسد به ظلم و استبداد گرفتار هستيم . اى مسلمانان خجالت نزد خارجه نمىكشيد كه كتاب خودتان را نمىتوانيد بخوانيد ؟\r\nهمان خواندن مقصود نيست ، بايد به موقع اجرا بشود . ماها به گير شوهر نه‌نه افتاده‌ايم ، چه در بند است شوهر مادر ، كه پسر زن درس نخواند ، مىخواهد در كوچه‌ها قماربازى بيكاره بىغيرت بار بيايد . آقا پسر خودشان را به فرنگستان محض تحصيل علم مىفرستند ، ماهى پانصد تومان ، هزار تومان مخارج به او مىدهند . تا وزير علوم ، رئيس بلديه نفرستد در خانه طفل شما هفت ساله شد بفرستيد مدرسه درس بخواند ، اگر بگويى پول ندارم مىگويد دولت پدر واقعى مىدهد به همين ظلم گرفتاريم ، مگر مال پدرش را مىدهد اين مالياتى كه مىگيرد صدقه مىگيرد چندان مىگيرد كه عيش و عشرت بكند . بگويد به تن خودم خوش بگذرد گور پدر ساير مردم . منتهاى ظلم است ، اللّه اكبر ، چقدر بگويم طفل خود را بگذاريد درس بخواند ! . . . اين مجلس شوراى ملى اگر به قانون كه قرآن است رفتار نكند يك پول سياه نمىارزد . بايد مطابق قرآن حكم نمايد . اما قوهء اجرائيه كه ندارد . پادشاه بايد اجرا بدارد .\r\nاگر يك نفر دزدى كرد مطابق قرآن چه پسر شاه باشد چه پسر حجة الاسلام باشد چه پسر رعيت باشد بايد دستش را ببرند . اگر كسى شراب بخورد بايد هشتاد تازيانه حد بخورد ، حكم خداوند دربارهء شاه و گدا بىتفاوت است ، اگر چنين شد آن‌وقت آسوده هستند ، وزارت جنگ بايد در فكر آن باشد مواجب اين سرباز بيچاره بدبخت كه گدايى مىكند برساند .\r\nاگر صاحب‌منصب او خورد مجازات شود . وزير عدليه بايد هميشه در فكرمان باشد حكم به عدالت نمايد ، وزير خارجه نبايد امتيازات به خارجه بدهد ، وزير داخله نبايد پول از فلان حاكم بگيرد او را به حكومت بفرستد . بايد مواسات و اتحاد در ميانه مسلمانان باشد . تا\r\n\r\n","description":"","footnote":"","page_name":" 267 ","page_number":295},
  {"content":"\r\n\r\nمىتوانيد ، جان داريد به قانون رفتار نماييد . مجلس شوراى ملى بايد حكم بكند سلطان كه پادشاه باشد بايد بدون ملاحظه اجرا بدارد ، جناب حجة الاسلام علمدار اسلام آقاى آقا سيد عبد اللّه مجتهد جزيى كسالتى دارند ، خداوند انشاء اللّه اين وجود مقدس را كه خود را وقف مسلمانان نموده و دقيقه‌اى آسوده نيست به سلامت بدارد . خدا شاهد و گواه است من از غرض عرض نمىكنم ، تملق به كسى نگفته و نمىگويم ، شب و روز در كار هستند . اى مردم ، رختخواب خودشان را به مجلس برده‌اند ، انشاء اللّه شب جمعه جهت سلامتى اين وجود مبارك ختم امن يجيب المضطر بگيريم ، خداوند همه مريضهاى اسلام را شفا كرامت بفرمايد . يك كلمه هم روضه بخوانم . ذكر مصيبتى نمود . اهل مجلس كه تقريبا دو هزار و پانصد نفر بودند ساعت دو و نيم متفرق گرديدند .\r\nچاكر كلانتر\r\n* * * \r\nراپورت شب دوشنبه پانزدهم شهر ربيع الثانى 1325\r\nتقريبا دو هزار نفر از اهالى شهر هنگام مغرب در امامزاده يحيى حضور بهمرساندند .\r\nجمعى به امامت آقاى حاج شيخ محمد سرخه‌اى نماز مغرب و عشا را به جماعت قرائت نمودند .\r\nيك ساعت از شب گذشته آقا سيد جمال واعظ بر منبر رفته ، بعد حمد خداوند عز و جل و منقبت حضرت ختمىمرتبت ، و قرائت آيه‌اى از كلام اللّه مجيد . . . مذمت طائفهء منجمين را مىنمايد و مىگويد :\r\nاى مردم ، هرچه مىگويند دروغ است . الان چندين سال است كه در بالاى هرتقويم مىنويسند : اين ماه دلالت مىكند بر سلامتى وجود مبارك شاهنشاهى ، در صورتى كه مىبينيم اين پادشاه ما كه خدا عمرش بدهد چندى است پايش درد مىكند ، و آن پادشاه بيچارهء ما كه چندين وقت مريض و بىحال بود و آن يكى پادشاه كه شهيد شد . خواجه نصير الدين طوسى عليه الرحمه كه دين اسلام از او مستقر و برقرار شد در علم هيأت ماهر بود ، وزير هلاكو خان بود ، شب به آسيابى رسيد . آسيابان گفت امشب باران مىآيد ، شما بياييد در آسياب باشيد .\r\nخواجه نصير الدين در رمل و اسطرلاب نگاه كرد ، ديد آثارى از آمدن باران نيست . در بيرون آسياب ماند . ساعت پنج و شش از شب گذشته باران سحرى باريدن گرفت . پناه به آسياب برد . از آسيابان پرسيد تو از كجا گفتى باران مىآيد ؟ گفت من سواد ندارم ولى اين سگ ما هرشب كه بناست باران بيايد مىآيد توى آسياب . از اينجا گفتم .\r\nپس آنهايى كه تقويم مىخرند به قدر آن سگ شعور ندارند .\r\nدر چندى قبل حكم از مصدر جلال صادر شد كه سيد جمال نبايد درين شهر بماند ، با پريشان‌حواسى به طرف قم رفتم . در منزل اول معلوم است حال من بيچاره چيست . هر سوارى را مىديدم به گمان اينكه مأمور است ما را بكشد ، يا آنكه به اردبيل ببرد . در آن\r\n\r\n","description":"","footnote":"","page_name":" 268 ","page_number":296},
  {"content":"\r\n\r\nحالت يك نفر آمده گفت : آقا سيد ، مسأله‌اى دارم . گفتم خوبست يك نفر پيدا شد مسئلهء دين بپرسد . معلوم است مسلمان است . گفت آقا امسال روى چه مىگردد ؟ « 1 » اى مردم ، چقدر احمقيد .\r\nهرچه به سر ما مىآيد از بىعلمى است . اطفال خود را بگذاريد درس بخوانند تا مثل شما گرفتار ظلم و بيچاره نشوند . از ماها گذشته است . دكانهاى خبازى اين‌قدر شلوغ است ، و اللّه از بىعلمى است - از در دكان خبازى گذشتم به خدا گريه‌ام گرفت از تضرع و زارى زنها و مردها .\r\nآنچه ظلم به ماها مىشود از بىعلمى است . سالى هفت كرور به پادشاه اسلام به اسم ماليات مىدهند و ليكن اقلا سالى پنجاه كرور به رضايت به خارجه مىدهند و چيزهايى بىمعنى مىگيرند . از بىعلمى است . بعد از تحصيل علم دين كه لازمهء هرمسلمانى است ، علم فلاحت ، علم حدادى ، علم نساجى ، ساير علوم به اطفال خودتان بياموزيد كه دشمن بر ماها مسلط نشود .\r\nاللّه اكبر ، اى مردم ، دو دشمن در مقابل داريم يكى مثل خوك و ديگرى مثل خرس ، انگليس و روس .\r\nديگر چيزى براى شماها باقى نگذاشته‌اند . اصل پول شماست كه برده‌اند .\r\nاى مردم ، ما پادشاه مىخواهيم ، صدراعظم ، وزير ، حاكم مىخواهيم كه هم‌مذهب خودمان باشند . خداوند اجزاى مجلس شوراى ملى را هم به سلامت بدارد ؛ اينها هم علم ندارند ؛ از جنس شماها هستند ؛ مىشناسيد . چند نفرى در ميان آنها هستند كه چيزى مىفهمند ، خداوند انشاء اللّه پادشاه ما را اقتدار بدهد ، دولت بدهد . تمام جالسين از صميم قلب زبان به آمين گشودند . بعد ذكر مصيبتى از حضرت على اصغر نمودند . متفرق گرديدند .\r\nچاكر كلانتر\r\n* * * \r\nراپورت شب يكشنبه بيستم شهر ربيع الثانى 1325\r\nجناب حاجى شيخ محمد سرخه‌اى هنگام مغرب در صحن امامزاده يحيى به نماز ايستادند .\r\nتقريبا دويست نفر اهل محل حضور داشتند ، به ايشان اقتدا نمودند . بعد از قرائت نماز مغرب و عشاء يك ساعت و نيم از شب گذشته آقاى سيد جمال واعظ بر منبر رفتند . حمد حضرت پروردگار و نعت ائمهء اطهار را به جا آوردند . از كلام اللّه مجيد قرائت فرمود . مفصلى از احوالات خواجه نصير طوسى كه وزير هلاكو خان بود اسباب فراهم آورد مستعصم عباسى را هلاكو خان كشت .\r\n\r\n\r\n","description":"","footnote":"\r\n( 1 ) - اشاره به سالهاى مغولى موش و بقر و پلنگ و خرگوش و ئيلان‌ئيل و سيچقان‌ئيل و غيره است .\r\n","page_name":" 269 ","page_number":297},
  {"content":"\r\n\r\nمختصر فرمايشات ايشان است :\r\nچونكه خداوند ، پيغمبر را خاتم انبيا فرموده قرآن مجيد هم خاتم كتب است . امت او هم ترجيح بر ساير امم دارند . اى مردم ، قدر خودتان را بدانيد ، اين‌قدر خودتان را محتاج به خارجه نكنيد . چرا بايد تمام احتياجات شما به خارجه باشد ؟ فى الحقيقه هرچه داريد از خارجه داريد . اگر پشت‌به‌پشت يكديگر بدهيد ، متحد باشيد ، تقويت مجلس شوراى ملى را بنماييد چطور مىتوانند دخترهاى شما را فوج‌فوج به خارجه بفروشند . شماها در خواب هستيد ! تمام شماها را به خارجه فروخته‌اند . نه همين دخترهاى قوچانى هستند كه فروخته‌اند چرا بايد بيست نفر در ناز و نعمت باشند سى كرور در زحمت و مرارت و جان كندن . در همين مجلس شوراى ملى اقلا بيست نفر مجتهد باديانت بايد باشند تا مطابق قانونى كه خداوند در هزار و سيصد سال قبل جهت پيغمبر فرستاده حكم نمايند تا امورات دنياى شما اصلاح شود .\r\nبىامضاء\r\n* * * \r\nراپورت ، به تاريخ دوشنبه بيستم ربيع الثانى 1325\r\nبه شرف عرض اشرف امنع اعظم عالى مىرساند : اگرچه در عريضهء ديروز عرض نموده بودم كه شب يكشنبه را سيد جمال نيامد در امامزاده يحيى منبر برود ليكن بعد سيد جمال را آورده بودند ، و او را منبر نموده بودند . او هم از توهين به علما و ديگر ، پشيزى باقى نگذارده بخصوص جناب حاج شيخ فضل الله .\r\nليكن تصريح به اسم نكرده بود ، و كسى هم متعرض نبوده . و ديشب را هم مردمان در امامزاده يحيى جمعيت بسيارى نموده بودند و مستعد بودند از جهت جدال ، كه اگر كسى متعرض سيد جمال بشود او را بزنند ، و در ميانه مردمان چنان اشتهار داده و مىدادند كه از عتبات عرش درجات جناب حاجى محسن ، حاجى ميرزا خليل و علماى ديگر كثر الله امثالهم توصيتى از جهت سيد جمال و مستحسن بودن مجلس ملى مرقوم داشته‌اند و فرستاده‌اند ، و به شاه هم دستخط فرموده‌اند كه معمول بدارند . و نوشته‌اند هركه مخالفت با مجلس بكند محاربه با امام زمان نموده است . همين‌قدر بنده و بعضى ديگر گفتيم پس بايد اين نوشته به قوه برقيه از عتبات آمده باشد و شاه هم قبل از ورود دستخط فرموده باشند . و مىگفتند خير ، نوشته موجود است و امشب سيد جمال قرائت ، و نشان خواهد داد . بنده گفتم اگر همچنين نوشته‌اى را ابراز بكنند جعلى خواهد بود از جهت آنكه مردمان عالم و مجتهد چيزى را كه موضوع و محمول آن را نمىدانند حكم به صحت يا سقم آن نمىكنند .\r\nو از اين قبيل‌ها با حضرات مريدان سيد جمال صحبت نمودم ، ليكن بسيار با ملاحظه و اگر ملاحظه چندين چندين نبود داعى را مشلق نموده بودند . با وجود اين ، داعى خود در آنجا اصحاب و انصار هم داشتم و الا با اين گفتگوها مفت نمىگذاشتند دربروم .\r\n\r\n","description":"","footnote":"","page_name":" 270 ","page_number":298},
  {"content":"\r\n\r\nو ايضا امشب را سيد جمال باز هم در امامزاده يحيى منبر مىرود ، و بعد از مزخرفات گفتن چنين نوشته‌هايى كه گفته بودند ارائه نكرده ، ليكن گفته بودند كه نوشته‌ها از علماى عتبات آمده .\r\nو ايضا مذمت از علما نموده بوده است .\r\nبىامضاء\r\n* * * \r\nراپورت شب دوشنبه بيست و دوم شهر ربيع الثانى 1325\r\nبه هنگام مغرب قريب سيصد نفر از اهل محل به امامت جناب حاجى شيخ محمد نماز مغرب و عشاء را قرائت نمودند ، يك ساعت و بيست دقيقه از شب گذشته آقا سيد جمال واعظ بر سر منبر رفتند . بعد قرائت خطبه و آيه‌اى از كلام اللّه ، تفصيل سئوال نمودن هرقل از حالات حضرت رسول ( ص ) از ابو سفيان را بيان نمودند . گفتند امروز زنى به من رسيده مىگويد آقا دعا كنيد گندم ارزان بشود . اين مردم احمق هيچ حرف به خرجشان نمىرود - دعا را وقتى بايد كرد كه باران نيامده باشد . خداوند چندين سال است باران‌هاى به موقع فرستاده ، گندم خوب و بدون آفت ، اما مخلوق برده‌اند انبار كرده‌اند ، تا حرف بزنى مىگويند الناس مسلطون على اموالهم و انفسهم .\r\nپس فلان ضعيفهء فاحشه هم همين حرف را بگويد ! بابا ، مردم ، اين گندم روزى مخلوق است ، كتب احاديث و اخبار را ببينيد كه هركس گندم را انبار بكند ملعون است .\r\nاين احتكار است كه اينقدر نهى فرموده‌اند ، نمىدانم پادشاه ، وزراى مسئول ، وكلاى مجلس هيچ در اين خيال هستند كه اين روزنامهء مجلس 10 ما را به فرنگستان مىبرند ، ترجمه مىكنند ، تمامش براى نداشتن نان است خجالت نمىكشند ! اگر نشسته‌ايد كه من بگويم برويد انبارهاى مردم را بشكنيد بدهيد به نانوا ، هرگز همچو حرفى نخواهم زد . من از همهء شماها پست‌ترم ، يك نفر سيد فقير ، شماها هم كه در پاى منبر من حاضر مىشويد كه انبار نداريد انباردار پدرسوخته كارى بداشتن ندارد . پس ما را اين وكلاى مجلس و وزرا گول مى - زنند . اى مردم ، اين بيچاره كه بايد از صبح برود دكان خبازى تا غروب شايد نان پيدا نكرد پس كى برود تحصيل پول او را بكند . من كه عاجز شدم ، هرچه گفتم هيچ به خرج شماها نمىرود ، اين به من چه ، به تو چه كارمان را خراب كرده كه اينقدر ظلم به ما مىكنند ، پس ظلم چيست ؟ الله اكبر ، بايد پدر اين انباردارها را درآورد . اما كار من و تو نيست . كار حاكم كار عالم ، كار وكلاى مجلس است .\r\nخداوند وجود اين دو نفر سيد حجة الاسلام مجاهد و علمدار اسلام را كه جان خودشان جهت شماها سپر بلا كردند به سلامت بدارد .\r\nاين سيدها كه كشته شدند جهت اين بود كه شما نان آسوده بخوريد . سيد الشهدا كشته\r\n\r\n","description":"","footnote":"","page_name":" 271 ","page_number":299},
  {"content":"\r\n\r\nشد ، اين‌همه ائمهء طاهرين كشته شدند ، صدمات كشيدند جهت اين بود كه شماها آسوده باشيد نه براى اينكه تا اسم سيد الشهدا را ببرند گريه بكنيد . گريه خوبست اما به موقع . من چقدر لجم مىگيرد از آنهايى كه در اين سالها دو زن مىگيرند . مردم ظلم به زنهاى خود نكنيد .\r\nظلم به اطفال خودتان مىكنيد كه آنها را به مكتب نمىگذاريد ، خداوند ظالم را بر شما مسلط مىكند .\r\n ببرى مال مسلمان و چو مالت ببرند * بانگ و فرياد برآرى كه مسلمانى نيست \r\nاگر ظلم نكنيد گرفتار ظالم نمىشويد . بس است . بعد ذكر مصيبتى از ابا عبد اللّه نموده تقريبا دو هزار و پانصد نفر كه جمع شده بودند در ساعت سه ربع كم متفرق شدند .\r\nدر وسط موعظه از اطراف همسايگان موشكى روى چادر افتاد ، قدرى سوخت . مردم ملتفت شدند . صداى فريادشان بلند شد - الحمد للّه زود خاموش كردند . خيلى خداوند تفضل نمود . اگر خدا نكرده چادر آتش گرفته بود خسارت كلى وارد مىگرديد .\r\nچاكر كلانتر\r\n* * * \r\nراپورت تاريخ يوم چهارشنبه شهر ربيع الثانى 1325\r\nامروز رفتم امامزاده يحيى . پرسيدم آ سيد جمال اين دو شب براى چه نيامده ؟ گفتند :\r\nمىگويند ناخوش است . بعد ده دوازده نفر رفتيم پاچنارخانهء آ سيد جمال . ديديم در رختخواب خوابيده است و عرق مىريزد .\r\nگفتم آقا چرا تشريف نمىآوريد ؟ جواب داد به اين حالت مىتوانم بيايم ؟ خبر دادم كه مردم چه مىگويند ، مىگويند سيد جمال ترسيده . ديگر خبر ندارند كسى كه از توپ نترسيد ازين حرفها نمىترسد . محض حرفهاى مردم هم شده است امشب با پوستين هم شده مىآيم . در اين بين صحبت از سالار الدوله شد . آ سيد جمال گفت كه يك نفر از رفقاى من از همدان در چندى قبل كه سه يا چهار روز قبل باشد كاغذى نوشت به اين مضمون كه سالار الدوله رسيد به نزديكى همدان . اما مىگويند سى هزار سوار دارد ، به غير از سربازهاى پياده ، و يازده توپ همراه دارد .\r\nاين پشت‌گرمى از روم دارد ، اما انشاء اللّه اميدواريم به تلگراف مجلس به خوشى خودش بيايد . ، . از آنجا آمدم باز سوار واگون شدم . ديدم چند قزاق يك چادر قلندرى برداشته ، بعد يك نفر كه مىخوابيد ، چه گفتم ( ؟ ) اين سراپردهء ماست ، مىرويم نزد سالار ، صد نفر قزاق مأموريم برويم . نمىدانيم زنده برمىگرديم يا مرده . اما با زنهاى خودمان وداع نموديم .\r\nبعد پسر صدر العلما گفت : مردم ببينيد يك چادر دادند كه نه از سرما محافظتشان مىكند نه از گرما . اين رسم قزاق نگاه داشتن است ؟ و آن‌وقت اين ديوث مىگويد كه من مواجب و جيره مىدهم ، اگر پيش مىدهى پس چرا شش ماه عقب افتاده ، اينها قوهء دعوا كردن ندارند .\r\n\r\n","description":"","footnote":"","page_name":" 272 ","page_number":300},
  {"content":"\r\n\r\nاز گرسنگى مىميرند . اينها گرسنه آنها خورده و خوابيده‌اند . اينها مانده از راه رسيده ، آنها به وعده و وعيد مىآيند . چاپيدن نمىدانند ، زنده برمىگردند يا نه ، بعد رسيديم به منزل سرم درد گرفت ، از گرما رفتم خانه خوابيدم . بعد رفتم امامزاده يحيى ديدم مردم جمع شده‌اند و يك دسته باز رفتند عقب آ سيد جمال ، و يك ساعت از شب گذشته آمدند . ولى سيد جمال گفته خيلى حالش سخت بوده تب كرده بود اما قول داده كه فردا شب هرجايى باشد تشريف بياورد . زياده عرضى ندارم .\r\nامضاء نامفهوم\r\n* * * \r\nراپورت شب شنبه بيست و ششم شهر ربيع الثانيه 1325\r\nهنگام مغرب تقريبا دويست نفر اهل محله حاضر شدند ، در صحن امامزاده يحيى . . .\r\nجناب حاجى شيخ محمد سرخه‌اى به امامت برخاسته بعد از نماز مغرب و عشاء يك ساعت و نيم از شب گذشته آقاى سيد جمال واعظ آمدند بر منبر رفتند . بعد حمد پروردگار و نعت ائمهء اطهار و آيه‌اى از كلام اللّه مختصر بيانات ايشان است كه :\r\nاى مردم ، اگر دنيا و آخرت مىخواهيد به فرمودهء قرآن كه قانون حقيقى ماست رفتار نماييد ، همه كارها صحيح مىشود ، ديگر كسى بر ماها ظلم نمىكند . اى مردم ، حاكم هم مسلمان است ، اگر شماها خوب بشويد ، پرهيزگار باشيد كى مىتواند ظلم بكند . سى كرور نفوس ايران اگر متحد باشند خيال ظلم كردن را كسى نمىكند . شماها ببينيد چه ظلمها به به همديگر مىكنيد ، كم‌فروشى كه شعار خود نموده‌ايد ، اگر كم بفروشيد امرتان نمىگذرد و همچنين . . . « 1 » كردن شيرينى . . . « 2 » كه كار صحيح است در نظر ماها مطلبى نيست ، ماها كه نداريم مىگوئيم فعل حرام است . من كه واعظ شما هستم از همهء شماها بدتر هستم . مىگويم پلو و خورش جهت خودم اما ديگرى نبايد بخورد . غيبت را خودم بكنم خوب است ، ديگرى بكند تكذيب او را مىكنم .\r\nاى مردم ، خودتان را تكميل كنيد يعنى علم بياموزيد ، با عمل . عالم بىعمل مثل من كه واعظ غير متعظ هستم . . . چونكه وعده كرده بودم به آقايان خودم ، هنوز رفع كسالت من نشده ، انشاء اللّه فردا شب باقى مطالب را به عرض مىرسانم . عرض من همين است كه متحد باشيد ، انشاء اللّه عنقريب امورات اصلاح مىشود ، بعد ذكر مصيبتى نمود ، اهل مجلس كه قريب\r\n\r\n\r\n","description":"","footnote":"\r\n( 1 ) - يك كلمه خوانده نشد .\r\n( 2 ) - يك جمله درست خوانده نشد .\r\n","page_name":" 273 ","page_number":301},
  {"content":"\r\n\r\nپانصد نفر بودند ساعت سه ربع كم متفرق شدند .\r\nچاكر كلانتر\r\n* * * \r\nراپورت يكشنبه 27 شهر ربيع الثانى 1325\r\nديشب تقريبا دو ساعت و نيم از شب گذشته جناب اشرف اتابك اعظم آمدند منزل جناب آ سيد محمد . بعد جناب آ سيد عبد اللّه آمدند . چاكر از مطالب آنها چيزى نفهميدم . بعد جناب اشرف وزير داخله سر ساعت ربع تشريف بردند بعد از تشريف بردن ايشان جناب آ سيد جمال آمدند . بعد از تعارفات آ سيد جمال سه چهار كاغذ بيرون آورد به آقايان نشان داد . آ سيد جمال گفت : حالا ديگر قانون موزيك مىخواهند ، از آن گذشته بعد از همهء اين تفاصيل بنده را هم بابى قلمداد كرده‌اند كه فلان‌كس از آن سادات بابى هست كه در زمان حكومت صاحب ديوان كشتنشان ، بعد آ سيد جمال گفت بگذاريد اين قانون را مجزا بكنند من بابى باشم چه ضرر دارد ، من بابى را هم بكشند ، حاضر به كشته شدن هستم ، بعد سه فقره تلگراف ديروز آورده بودند كه جناب اشرف اتابك اعظم به آ سيد محمد داده بودند . بعد خواندند ، بعد آ سيد جمال گفت پريشب در خصوص قزاقها به شما عرض نكردم ، بعد آقا فرمودند خاطرم نيست ، بعد گفت پريشب وقتى كه رفتم طرف منزل ، ديدم از اول كوچه تا آخر كوچه قزاق ايستاده است ، من شهادت خود را گفتم . بعد رفتم تا در منزل . يك‌مرتبه قزاقها ريختند روى پاى من و گفتند آقا ، التماس دعا . بنده را ديگر گريه مهلت نداد . بنده هرچه خواستم خوددارى بكنم ممكن نشد . بعد خيلى ازشان احوالپرسى كردم . بعد قزاقها هم گريه زيادى كردند . بعد به به آنها گفتم غصه نخوريد ، انشاء اللّه فتح با شماهاست . بعد رفتم توى منزل يك دعايى نوشتم پنجاه فرد . آوردم دادم به قزاقها ، و گفتم برويد به سلامتى ، انشاء اللّه فتح خواهيد كرد . و در منزل هركدام كه سواد داريد بنويسيد ، به سايرين هم كه سواد ندارند ياد بدهيد . بعد گفت الحمد للّه كه حالا اين تلگراف رسيد ، من آسوده شدم ، خيلى شكرانه كردند . و گفت هرچه شاه ما خوشحال‌تر باشد كار ملت و مجلس استحكام پيدا مىكند و اميدواريم كه باز هم خبر صحيح‌تر برسد .\r\nچاكر نايب على\r\n* * * \r\nراپورت شب دوشنبه بيست و هشتم ربيع الثانى 1325\r\nهنگام مغرب ، تقريبا دويست نفر در صحن امامزاده يحيى حاضر شدند جناب حاج شيخ مهدى سرخه‌اى به امامت برخاسته ، حضرات اقتدا نمودند . بعد از قرائت نماز مغرب و عشاء\r\n\r\n","description":"","footnote":"","page_name":" 274 ","page_number":302},
  {"content":"\r\n\r\nيك ساعت و نيم از شب گذشته آقا سيد جمال واعظ آمدند . حمد حضرت واجب الوجود و نعت پيغمبر محمود ، و آيه‌اى از كلام اللّه را قرائت نمودند ، خلاصهء مطالب ايشان اينست :\r\nقرآن هدايت مىكند متقين را ، چون‌كه تقوا نداريم هدايت نخواهيم شد .\r\n باران كه در لطافت طبعش خلاف نيست * در باغ لاله رويد و در شوره‌زار خس \r\nبه همين ظلم گرفتار هستيم ، البته خر را بارش مىكنند ، گوسفند را سرش مىبرند ، پوستش را دباغى مىكنند ، شما همچو تصور مىكنيد كه به اين مذلت زندگانى مىكنيد اجر آخرت داريد ؟ مىگوييد هرچه به سرمان مىآورند ما هيچ نمىگوييم خداوند ما را به بهشت خواهد برد .\r\nنمىدانيد اسم اين چيست ؟ اسم اين بىغيرتى است ، خريت است ! اين زراعت كه بابا به اين مذلت يك قطعه زمين را شخم مىزند ، در حقيقت جان مىكند ، مرد كه فرنگى كافر ، در اتاق با عيال و اطفال خود نشسته مشغول عيش است ، ده فرسخ را در يك روز با كمال راحتى شخم مىزند . اين زغال را اول از مازندران به تهران ببينيد با چه زحمت و مرارت زغال مىآورند ! جانشان در معرض تلف است قاطر يك‌مرتبه مىرود به جايى كه ديگر اثرى از او نيست . چرا راه‌آهن نداشته باشيد كه به آسانى تمام مأكولات و مشروبات و امتعهء شما را وارد كند ؟ خودتان مسافرت كنيد ، خوبست آخرت داريم . بلى ، آخرت ماها خوبست ، چه عيبى دارد در دنيا هم راحت باشيم . خداوند العياذ باللّه با شيعيان على ( ع ) دشمن است ؟ خودمان در حق خودمان ظلم مىكنيم . اين هم از نتايج ظلم است كه نگذاشتيم شماها سواد پيدا كنيد ، تاريخ بخوانيد ! چه كسى همچو چيزها مىدانست يا مىتوانست در بالاى منبر بگويد ؟ همين كه بالاى منبر مىرفتند حديث بگويند ، روضه بخوانند ، گريه بكنيد ، شمر ظلم كرد .\r\nاى مسلمانان ، ظالم هميشه هست ، آن‌وقت مىگويند : دين مزدك سگ كيست بگويد ، پدرش را مىسوزانيم ، فلان فرهنگىمآب فكلى را مىگويد بابى شده ، اين بابيگرى است ، اين دين مزدك است ؟ مىگويد هم دنيا داشته باشيد هم آخرت ، بياييد به طريق عمر رفتار نماييد .\r\nابو موسى اشعرى چهار صد صندوق پول طلا جهت عمر فرستاد كه اين دخلى به غنائم ندارد كه لشكر ببرند ، يكى از وزراى سلطان اينها را پنهان نموده ، من چون او را امان دادم به من نشان داد . من هم فرستادم نزد خليفه . عمر چون كاغذ او را ديد بناى گريه را گذاشت .\r\nفورا به مسجد رفته مردم را حاضر كرد . گفت : اى مردم ، من كى مال شما را خواستم بگيرم كه ابو موسى مرا طماع دانسته اين صندوق‌ها را براى من فرستاده ، به خدا در سايه نمىخوابم تا به اهلش برسانم . ببر در همان شهر ، به لشكر تقسيم كنيد . مال بيت المال را بياوريد تا به به فقرا تقسيم كنم . اى مردم ، هركس شراب بخورد فعل حرام كرده ، آخوند اگر شراب بخورد خوب كارى كرده ؟ نه . بايد مثل همان كلاهى حد بخورد . حكم خداوند استثنا ندارد .\r\nجهت همه يكسان است . هركس دزدى كرد بايد دستش را ببرند . آخوند اگر رشوه بخورد فعل حرام كرده . عجب خربازارى است ! من از كسى واهمه ندارم . بارها گفته‌ام از كشته شدن نمىترسم .\r\n\r\n","description":"","footnote":"","page_name":" 275 ","page_number":303},
  {"content":"\r\n\r\n( در اين موقع چنان فرياد مىزند ، جوش مىخورد كه نزديك بود ضعف كند . ) تا خوب نشويم مستحق هستيم توى سرمان بزنند . ظلم به ماها بكنند . بگوييم اجر آخرت داريم . دل خودمان را خوش بكنيم . تا ظالم نباشيم ، به ما ظلم نمىشود . يك مثلى دارم با زنها شماها گوش بدهيد . وقتى كه خانه رفتيد جهت همسايگان خود بگوييد . يك حاجى سه پسر داشت يكى هميشه راست مىگفت ، يكى هميشه دروغ مىگفت ، يكى بعضى اوقات راست و بعضى اوقات دروغ مىگفت ، يك روز يك حاجى ديگرى نزد او آمد گفت از آقازاده‌ها راضى هستيد ؟\r\nگفت : خداوند به آن بزرگى عمر بدهد ، مىدانم هرچه بگويد راست گفته . كوچكتر را هم عمر بدهد هروقت كه بيايد به سراغم يقين دارم هرچه بگويد دروغ گفته . اما وسطى را خداوند مرگ بدهد كه نه به راست گفتن او اعتماد دارم و نه به دروغ گفتن او .\r\nخداوند به مرتبهء مقربان درگاهش وسطى را مرگ بدهد ( اهل مجلس يك‌مرتبه فرياد زدند : آمين ، آمين ) يقين فهميديد كى را گفتم . حضرت امير معنى تقوا را جهت يكى از صحابه بيان فرمودند ، او مرد . حضرت افسوس خوردند . فرمودند كلام حق در شخص قابليت‌دار خيلى تأثير مىنمايد .\r\nسعد وقاص كه از منافقين بود ، خواست حضرت را خجالت بدهد . گفت چرا در شما كه منبع اين احاديث هستيد و تقوا داريد چنين تأثيرى نمىكند ؟ فرمودند : من در مدينه علمم هركس را خداوند به فراخور حالش و گنجايشش علم داده است .\r\nاى مردم ، منافق در عالم بوده و هست و خواهد بود .\r\nبعد ذكر مصيبتى نموده ، اهل مجلس كه تقريبا هزار و دويست نفر بودند ساعت نه متفرق گرديدند .\r\nچاكر كلانتر\r\n* * * \r\nراپورت جمعه دوم شهر جمادى الاول 1325\r\nتقريبا دويست و پنجاه نفر اهل محله در امامزاده يحيى حاضر شده بودند هنگام مغرب جناب حاج شيخ محمد سرخه‌اى تشريف آوردند . به نماز ايستادند . حضرات اقتدا نمودند .\r\nبعد تلاوت نماز مغرب و عشاء يك ساعت و نيم از شب گذشته آقا سيد جمال واعظ بر سر منبر رفتند و حمد حضرت الهى و نعت رسالت‌پناهى ، و آيه‌اى از كلام اللّه مجيد را قرائت نموده ، مختصر فرمايشات ايشان است :\r\nحضرت امير المؤمنين جهت يكى از صحابه معنى تقوا را بيان مىفرمودند . مجمل آنكه شخص متقى نبايد معصيت كند چه كبيره ، چه صغيره . اول قدم تقوا نگهدارى زبان است . هر چه بر انسان وارد مىآيد زبان مىآورد . شرافت انسان همه به زبان معلوم مىشود .\r\n تا مرد سخن نگفته باشد * عيب و هنرش نهفته باشد \r\n\r\n","description":"","footnote":"","page_name":" 276 ","page_number":304},
  {"content":"\r\n\r\nهرچه بر زبان انسان جارى مىشود دو ملكى كه حافظ انسان هستند ثبت و ضبط مى - نمايند . اين فرنگى كه بندهء ضعيف خداوند و كافر است صداى انسان را ضبط مىنمايد به قوهء علم . همه شماها ديده‌ايد . چه طور مىشود در دستگاه خداوندى ثبت و ضبط نشود ؟ شرافت انسان به لباس و عمامه و نعلين و قباى ترمه و ديگر اسباب بزرگى نيست . انسان بايد علم داشته باشد و عمل نمايد ، و از زبان او خلق مستفيض شوند . اى مردم ، هركس باشد چه عالم ، چه حاكم ، وزير . بايد رئيس در بند مرؤس باشد نه آنكه خود سير ، و كسان و نوع او گرسنه باشند . انسان بايد كرم داشته باشد . بهترين كارها در عالم كرامت است . خداوند كريم است و شخص كريم را دوست مىدارد . حضرت صديقه طاهره پيراهن خود را به توسط حضرت سلمان نزد شمعون يهود گرو گذاشت . جو گرفت نان پخت و به سائل داد . به واسطهء همان پيراهن هفتاد نفر يهودى مسلمان شدند ، اينست معنى سخاوت .\r\nمختصرى از مصيبت حضرت صديقهء طاهره و دعاى توبه خواند - اين مرتبه گفت :\r\nخداوند وجود مقدس پادشاه اسلام را از جميع بليات محفوظ بدارد ، دعاى پادشاه عدالت‌پرور بر همهء ماها واجب است . خداوند وزراء ، وكلاى مجلس و علما را به سلامت بدارد . هركس بر ضد مجلس شوراى ملى است خداوند ذليلش كند . از صفحهء روزگار براندازد .\r\nساعت دو و نيم اهل مجلس كه تقريبا پانصد نفر بودند متفرق گرديدند .\r\nچاكر كلانتر\r\n* * * \r\nراپورت محله سنگلج به تاريخ دهم شهر جمادى الاول 1325\r\nجناب آقا سيد عبد اللّه مجتهد با پسرهايش ، و جناب صدر العلما و آقا سيد جمال واعظ و چند نفر از وكلاى مجلس و جمع ديگر از كسان آقايان ديروز در خانه جناب آقا سيد محمد مجتهد بودند و سه مجموعه شيرينى داشتند . جناب آقا سيد محمد اطلاع مىدهد به جنابان آقا سيد احمد برادرش ، و حاجى شيخ فضل الله مجتهد كه آقايان در منزل ما هستند شما هم ميل داريد بياييد .\r\nجنابان معظم اليها به آنجا حاضر مىشوند . صرف ناهار و شيرينى مىشود . در ساعت چهار به غروب مانده اطلاع مىدهند كه در مدرسهء صدر جمعيت جمع شده مىخواهند به طرف خانهء جناب حاجى شيخ فضل الله بروند . « 1 »\r\nمجلس متفرق مىشوند . جناب آقا سيد محمد و صدر العلما و آقا سيد جمال به طرف\r\n\r\n\r\n","description":"","footnote":"\r\n( 1 ) - يعنى براى خراب كردن خانهء حاج شيخ فضل الله و براى ضرب و قتل .\r\n","page_name":" 277 ","page_number":305},
  {"content":"\r\n\r\nجمعيت مىروند و ساكت مىنمايند .\r\nبدون امضاء\r\n* * * \r\nراپورت شب يكشنبه بيستم جمادى الاول 1325\r\nديشب گذشته داماد آ سيد محمد ، آ سيد مهدى خواستند . از وكلاى تبريز چيزى نوشته بودند از جهت آنها كه در حضرت عبد العظيم مىباشند ، آ سيد محمد هم كاغذى نوشته بود . هر دو نوشته‌ها را برداشت رفت . در حضرت عبد العظيم برده بودند داده بودند . صحبت زياد شده بود ، در كاغذ هم نوشته بودند كه اين ديگر كاغذ آخرى باشد . بعد جواب كاغذها را ساعت پنج داده بود آورده بودند . نوشته بودند كه ماها كه جاى خود داريم كه ما را متهم كرديد ، بعد از آنكه همچو چيزهايى كه نبايد بگويند گفتند ، و چه شبنامه‌هايى كه در سر راه‌ها انداخته بودند من برداشتم كه نخوانند ، و از آن شبنامه‌ها هم يك برگ داده بود در توى پاكت آورده بودند .\r\nوقتى كه شبنامه را آوردند آ سيد جمال وكلاى خراسان و وكلاى شيراز و حاج محمد اسماعيل آقا و چند نفر تجار ترك در خدمت آقا بودند . كاغذها را كه خواندند و شبنامه را خواندند و آ سيد جمال گرفت تمام را پاره كرد . گفت ديگر لازم نيست كه كسى حرف بزند . من خودم جلو مىافتم و اينها را تمام خواهم كرد . حمايت كن هم نمىخواهم . تو حالا مىگويى كه مرا متهم كردى ، فلانى را متهم مىكنى ، تو برو چلو پلوهايى كه خوردى جواب بده ، تو چه كار به اينها دارى . همين مطلب را پسرت آقا شيخ مهدى پيش از وقت گفت كه پدرم نخواهد گذاشت مجلس درست بشود . چند صورت تلگراف بود كه صورت را دادند نايب ميرزا محمد برد خدمت آ سيد عبد اللّه . آنها هم رفتند . محض اطلاع عرض شد .\r\nنايب على\r\n* * * \r\nراپورت چهارشنبه 21 شهر جمادى الاول 1325\r\nمشدى محمد آقا از اقوام جناب حاجى باقر آقا امروز تقريبا يك ساعت به غروب مانده به امامزاده زيد رفته جمعيتى هم كه قريب يكصد نفر بودند تماما مسلح با او بودند .\r\nخود مشدى محمد آقا با شش‌لول و تفنگ و قداره مسلح بود . قاليچه انداختند . قدرى نشستند . از آنجا به هيأت اجتماع به مسجد شيخ عبد الحسين رفتند . آقا سيد جمال و ملك - المتكلمين 11 هم آمدند . « 1 »\r\n\r\n\r\n","description":"","footnote":"\r\n( 1 ) - ملك المتكلمين ( حاج ميرزا نصر الله بهشتى ) هم در آن اوقات تازه وارد طهران\r\n","page_name":" 278 ","page_number":306},
  {"content":"\r\n\r\nابتدا ملك به منبر رفته شرحى بر ضد شيخ فضل الله گفتگو نموده او را به كفر و نفاق و فساد منسوب داشته ، بعد آقا سيد جمال به منبر رفته ، سه چهار كاغذ به ايشان دادند كه بالاى منبر قرائت كردند .\r\nايشان هم از نفاق و فساد حاجى شيخ فضل الله شرحى بيان كردند . بعد سيدى برخاسته جار زد كه روز جمعه مردم در مسجد شاه « 1 » حاضر شوند و همه بايد مسلح و مكمل باشند تا تكليف معلوم و معين شود .\r\nچاكر سيد نظم\r\n* * * \r\nراپورت پنجشنبه 22 شهر جمادى الاول 1325\r\nديشب تقريبا دو ساعت و نيم از شب گذشته تا الى چهار ساعت از شب گذشته تمام انجمن هاى محلى در منزل جناب آقا سيد محمد « 2 » آمدوشد مىكردند و تمام مذاكرات هم در باب حاجى شيخ فضل الله بود ، بعد چهار ساعت از شب گذشته جناب آ سيد جمال با تقريبا دويست نفر از حضرات بزازخانه و ترك همراه آقا بودند آمدند . بعد آ سيد جمال گفت : امشب اين حضرات توى مسجد شيخ عبد الحسين « 3 » جمع بودند و خيال حركت داشتند به طرف عبد العظيم و آنها را به هرطور بود ساكت كردم . اين حضرات همراه آمدند و مابقى را نتوانستم بياورم و مشغول سينه‌زنى هستند . بعد پنج فقره تلگراف درآورد به ايشان داد . عرض كرد اينها تلگرافاتى است كه شيخ فضل الله به ولايات كرده است و از ولايات هم عينا براى وكلا فرستاده‌اند . « 4 »\r\nبعد از مطالعه آقا فرمود اين‌يكى صحيح است . مابقى صحيح نيست . بعد از صحبتها پنج نفر از وكلاى متفرقه آمدند . بعد جناب آ سيد محمد به هرطورى بود آ سيد جمال را با جمعيت\r\n\r\n\r\n","description":"","footnote":"\r\nشده بود و فعاليت زيادى داشت و در بعضى موارد نطقهاى هيجان‌انگيز مىنمود و با سيد جمال - الدين دوست قديمى خود همكار و همصدا بود .\r\n( 1 ) - مسجد شاه محل نطق و موعظهء مرتب سيد بود چون فضايش از فضاى مسجد شيخ عبد الحسين خيلى وسيعتر بود سيد نطقهاى مهم خود را در آنجا مىكرد و در اين قبيل مواقع مردم را قبلا خبر مىكردند .\r\n( 2 ) - مقصود حاجى سيد محمد مجتهد طباطبائى است .\r\n( 3 ) - مسجد شيخ عبد الحسين كه به منزل سيد جمال الدين نزديك بود در واقع مركز عمليات سيد و محل عمدهء نطق و موعظهء او شده بود .\r\n( 4 ) - تلگرافات بر ضد مشروطيت .\r\n","page_name":" 279 ","page_number":307},
  {"content":"\r\n\r\nفرستادند مسجد شيخ عبد الحسين .\r\nبعد از رفتن آ سيد جمال آ سيد محمد با وكلا نشسته و محرمانه مشغول صحبت شدند .\r\nبعد تقريبا چهار ساعت و نيم از شب گذشته كاغذى از انجمن محلهء پشت باغ انگوريها آمد و مفهومش اينكه چهار انجمن يكى شده است . و دستور العمل مىخواستد . نفهميدم چه نوشته بودند كه آ سيد محمد متغير شد . مىخواست يقه‌اش را پاره بكند . فرياد كرد : وكلا برخيزيد برويد ؛ من در خانه‌ام را مىبندم و كار ندارم . مگر چه خبر است ! با كه مىخواهيد بجنگيد ؟\r\nچه شده است ! خيلى دادوفرياد ، بعد يك نفر از وكلا برخاسته رفته توى انجمن كه آنها را ساكت كند . و رئيس انجمن هم حاجى ميرزا شيخ على نجار . بعد وكيل رفت آنها را ساكت كرد و آنها هم آمدند به اهالى مسجد شيخ عبد الحسين ملحق شدند .\r\nوكيل مراجعت كرد . تقريبا پنج ساعت و نيم از شب گذشته آمدند ، جناب آ سيد محمد را بردند در مدرسهء شيخ عبد الحسين . جمعيت هم توى مدرسه بودند . بعد ، شش ساعت از شب گذشته آقا بيرون آمد ، رفت طرف منزل . حضرات هم دسته‌دسته آمدند و رفتند .\r\nبعد چاكر جمع ، از آ غلامحسين آدم جناب آ سيد محمد پرسيدم كه در شب پنجشنبه مذاكراتشان چه شد ، جواب داد از هرانجمن قرار شد بيست نفر برود و از سايرين هم هر طبقه بيست نفر بروند و پنج نفر هم از وكلا بروند به حضرت عبد العظيم . يعنى براى روز جمعه در حضرت عبد العظيم حاضر باشند . بعد جناب آ سيد محمد رفتند منزل جناب آ سيد عبد اللّه و تقريبا ظهرى آقا مراجعت كرد . بعد ملا كاظم طلاب مدرسهء در خوانگاه بود و كسبهء در خوانگاه حوالى منزل آقا سپرد كه همگى با حربهء آتشخانه باشند . محض اطلاع عرض شد .\r\nچاكر نايب على\r\n* * * \r\nراپورت انجمن اتحاديه طلاب و مجلس ، دوشنبه دوم شهر جمادى الثانى سال 1325\r\nبعد از آنكه چند نفر رفتند كه آقاى آ سيد جمال را از پامنار بياورند در مجلس ميرزا ابو القاسم خان رشتى ، قريب شصت هفتاد نفر را جمع كرد و صحبت كرد . سيدى به منبر رفت و صحبت كرد . . . بعد حاجى ملك المتكلمين رفت . . . سيد كمال آمد و حرفى به او زد . حاجى ملك هم بنا كرد فرياد زد كه من ديگر صحبت نمىكنم ، و از منبر پائين آمد . . . و بعد دو مرتبه به منبر رفت . بعد آقا سيد جمال آمد ، در منبر گفت :\r\nاى مردم ، بنده را شاه مىداند كه من مارى هستم كه دم ور نمىدارم ، او مرا رها كرد من هم او را ، بايد فكرى براى آنها بكنيد كه در خاك اورميه جان مىدهند . آقاى آقا ميرزا سيد عبد اللّه پيغام داده كه اگر با كسى نزاع داريد باشد ، حالا ما وقت نداريم ، بايد تهيهء سرباز ديد ، تهيهء عسكر ديد ، بايد قشون فرستاد جلوگيرى كند از عثمانى . در بين گفتگو يكى از كنار\r\n\r\n","description":"","footnote":"","page_name":" 280 ","page_number":308},
  {"content":"\r\n\r\nديوار فرياد زد كه اگر على اصغر بيگ پدرسوخته را معزول كنيد كارها خوب خواهد شد . بعد مردم تمام مذمت كردند ، آقا سيد جمال بنا كرد شاه را دعا كردن .\r\nچاكر حسن\r\n* * * \r\nراپورت منزل آ سيد محمد و غيره ، يوم دوشنبه 4 جمادى الثانى 1325\r\n. . . بعد عريضه‌اى از كلاه‌نمديها كه در خانهء استاد قاسم معمار منعقد مىشود و تمام هم بنا هستند ، آوردند براى آ سيد محمد .\r\nحاصل مضمونش اينكه به موجب فرمايشات آ سيد جمال واعظ كه فرموده است :\r\nهركس فدايى است بايد آشكار بشود ، لهذا صد نفر از انجمن كلاه‌نمديها حاضر شده‌اند براى فدائى بودن . بعد آقا فرمود كى اين كاغذ را فرستاده است ؟ سيد رافع جواب داد جناب آ سيد جمال واعظ براى هرانجمنى يك دستور العمل نوشته‌اند . براى سرباز فدائى ، از جمله براى انجمن كلاه‌نمديهاى دروازه قزوين هم يكى فرستاده‌اند ، و حاليه مقصود از اين عريضه اينست كه در خصوص سرباز فدائى تكليف چيست و بايد ساير انجمنهاى ديگر ظاهر بشوند .\r\nانجمن كلاه‌نمديهاى قمى ، انجمن حاجى ميرزا شيخ على نجار ، انجمن عطارها ، انجمن كوزه‌گرها ، و اين چهار انجمن فوق را صولت نظام سركشى مىكنند و در اين چهار انجمن عضويت دارند ، بعد آقا فرمود جواب عريضه را بعدازظهر خواهم داد ، بعد ، سيد رفت .\r\nبعد آ سيد جمال افجه‌اى و آ سيد جمال واعظ و حاجى اسماعيل آقا مغازه ، و دو نفر از وكلاى شيراز آمدند منزل آ سيد محمد . بعد از تعارفات ، تلگرافى از شيراز براى وكلاى شيراز آمده بود مضمونش اينكه شلوغ كرده‌اند ، از اهالى تهران هم در شيراز هستند خيلى همراهى كردند ، دكانها را بستند به واسطهء حركت پسر قوام الملك . يك نفر هم كشته شد . بعد از خواندن تلگراف آ سيد جمال واعظ گفت : امروز روزى هست كه ما بنشينيم . براى اينكه دشمن در مقابل است و شب و روز مشغول فتنه است . بايد اسبابى فراهم آورد اين انجمن‌هايى كه در تهران منعقد است مثل شهرهاى ديگر كه از طرف انجمنهاى بلدى فدايى گرفته‌اند ، همينطور از اينجا هم فدايى گرفته شود . آشكار بشوند با لباس تمام فرم كه اگر خداى نخواسته خبرى بشود در هرمحله سرباز فدايى موجود باشد . بعد دوباره گفت :\r\nميان اين انجمنها چهار انجمن منظم و مرتب است كه از همه چيز تمام است . واقعا من حظ كردم ، يكى انجمن بزازخانه ، يكى انجمن ارسىدوزها ، يكى انجمن نجارها ، يكى انجمن زرگرها ، خيلى مرتب است . خيلى براى آقا تعريف كرد ، بعد گفت : بايد اسبابى فراهم آورد كه از همهء انجمنها سربازهاى فدايى را مرتب كنند ، گلوله زدند گلوله بزنند . به جمعى كه بد مىگويند به خودشان بد جواب بدهند . همراهى مىكنند ، همراهى با آنها بكنند ، نبايد آسوده نشست . بعد آ سيد محمد برخاست رفت خلوت ، آ سيد جمال افجه‌اى را خواست .\r\n\r\n","description":"","footnote":"","page_name":" 281 ","page_number":309},
  {"content":"\r\n\r\nبعد آ سيد جمال واعظ ، و وكلا نشستند مشغول نوشتن صورت انجمنها شدند . بعد از تمام شدن ، آ سيد جمال اجازهء ورود به خلوت خواست . برخاستند رفتند خلوت . بعد وكلا هم رفتند . بعد حاجى رئيس سمسار معروف ، به قرار نصف جوال فشنگ آورد . برد توى خانه خودش كه نزديك منزل آقاست . بعد از منزل آمد به منزل آ سيد محمد . به آقا عرض كرد كه روز جمعه در شهر نو در منزل شيخ محمد سمسار انجمن است . بعد آقا هم او را در خلوت خواست . محض اطلاع عرض شد .\r\nچاكر نايب على\r\n* * * \r\nراپورت منزل آ ميرزا سيد محمد ، جمعه هشتم شهر جمادى الثانى 1325\r\nديشب يك ساعت از شب گذشته ، جناب آ سيد محمد با ميرزا ابو القاسم و ساير پسرهايش ، با جمعى از موقرين طلاب مدرسه‌هاى در خونگاه ، و بعضى آقايان دور و حوالى منزل آ سيد محمد ، رفتند منزل صدر العلماء و ساير آقايان ديگر هم بودند . تمام وكلا هم بودند ، و هيچ كس را هم نمىگذاشتند داخل بشود . و جناب آ سيد جمال افجه‌اى هم تشريف آوردند . تقريبا چهار ساعت و نيم از شب رفته جناب آ سيد جمال واعظ آمد بيرون . چاكر هم به ملاحظه اينكه نمىگذاشتند كسى وارد شود عقب ايشان رفتم . آمدند تا منزل مشهدى على كدخداى پاره روزها كه منزلش جزو كوچه خراسانىهاست . آنجا انجمن پاره‌دوزها بود . خيلى مفصل استقبال آمدند با چراغ و لاله ، يك راس گوسفند هم آوردند جلو ايشان ذبح كنند . نگذاشتند . بعد از تجملات زياد و صرف شربت و قهوه و قليان و غيره ، سيد حسين پاره‌دوز كه دكانش سرچشمه است به آ سيد جمال عرض كرد ، قربان ، اين مسئله نارنجك كه گذاشته‌اند منزل وزير مخصوص ، صحيح بوده ؟ جواب داد : ما هم يك همچو مطلبى شنيديم . خدا اينها را هدايت كند . هرچه مردم فرياد مىزنند ، جزع‌وفزع مىكنند روى منبرها داد مىزنند كه اى وزرا ، اى رجال ، اى شاهزاده‌ها ، كم اخلال در مجلس بكنيد ، كمتر مسلمانان را به صدمه بيندازيد ، هرروز به يك وسيله به اين مردم اذيت نكنيد ، نمىشنوند ، عاقبت هم خداى نخواسته خودشان را به كشتن مىدهند ؛ نمىشنوند .\r\nبعد حسين على پاره‌دوز كه دكانش دروازه قزوين است سئوال كرد كه لباس مرا حاجى حسين دوخته است و قرار شده است قبض بدهم و بگيرم . جواب داد :\r\nآنچه فدايى هست بايد لباسهايشان را تهيه كنند ، حاضر باشد ، پس از اينكه قانون بيرون آمد ، بعد از پنج روز ديگر ، تمام لباسهايشان را بپوشند و بايد به مجلس سان بدهند . بعد فدايى هرانجمنى و هرمحلى از محل خودش همراهى بكند . و شب چراغانى هم بايد تمام فدائيهاى مال هرصنف اطراف طاقنماها حاضر باشند .\r\nبعد هريك از اهل انجمن نطق كردند ، آقا دستور العمل شب چراغانى را به حضرات\r\n\r\n","description":"","footnote":"","page_name":" 282 ","page_number":310},
  {"content":"\r\n\r\nدادند و تقريبا شش ساعت از شب گذشته متفرق شدند .\r\nچاكر نايب\r\n* * * \r\nراپورت يوم سه‌شنبه دوازدهم جمادى الثانى 1325\r\nامروز چند نفر در قهوه‌خانه صحبت مىكردند . يكى ميرزا تقى و چند نفر ديگر مىگفتند كه در منبرها آ سيد جمال مىگويد كه چرا در كربلا مىرويد كه هم پولتان خرج بشود ، و هم از قاطرها زمين بخوريد ، آخرش هيچ بشود . بياوريد پولتان را خرج مدرسه كنيد ، بدهيد در بانك ، اين صحبتها مال بهائيها مىباشد كه مىگويد چرا مىرويد يك تكه چوب را زيارت مىكنيد و زن و بچه شما را چاروادار ببينند ، مگر حالا چه شده كه تو مىآيى قريب ده پانزده هزار تومان خرج مىكنى كه مىخواهم جهت مجلس جشن بگيرم ، چرا نمىگويى مىخواهم پايهء مجلس را قايم كنم . محض اطلاع به حضور مبارك عرض شد .\r\n* * * \r\nراپورت يكشنبه 24 شهر جمادى الثانى 1325\r\nديشب گذشته فرمانفرما تشريف آوردند خانهء آقاى آقا سيد محمد . عقب او آقا سيد جمال و حاجى رئيس معمار آمدند كه بروند انجمن دروازه قزوين ، انجمن معمارها . بعد آقا فرمود كه شاهزاده فرمانفرما بد نمىگويد ، مجازات چرا نمىكنند و پول مىگيرند اول بايد مجازات بكنند . آقا سيد جمال گفت كه فرمانفرما هم اگر راضى نيست او هم استعفا بدهد . بعد آقا سيد جمال گفت كه امشب من مىخواهم بروم در انجمن معمارها دروازه قزوين . آقا فرمودند چه عيب دارد ، برويد . آقا سيد جمال با جمعى از خانه آقا بيرون آمدند رو به دروازه قزوين .\r\nچاكر هم عقب آنها رفتم . توى انجمن كه رفتم بعد از تعارفات و شربت ، بليطها را آوردند .\r\nآقا سيد جمال امضاء مىكرد . بعد از امضاء حاج رئيس معمار رفت روى منبر . . . بعد آقا سيد جمال رفت بالاى منبر .\r\nاول دعا به وكلاى تبريز نمود ، بعد آقاى تقىزاده . . . بلند سربسته نمود .\r\nچاكر نايب على\r\n* * * \r\nراپورت يكشنبه 24 شهر جمادى الثانى 1325\r\nعرض ديگر ، امروز در مسجد شاه چند نفر با همديگر صحبت مىكردند ، يكى گفت من\r\n\r\n","description":"","footnote":"","page_name":" 283 ","page_number":311},
  {"content":"\r\n\r\nديگر پاى منبر سيد جمال نخواهم رفت . از اول كه بالاى منبر مىرود تمام را از همراهى و غيرت صحبت مىكند . ديگر حديث را كنار گذاشته‌اند . حديث و موعظه و روضهء آنها ، غيبت از مردم شده است . اين مخلوق همه بيكار هستند و عقب صحبتهاى بد و حرفهاى بىفايده بلند مى - شوند . خبر ندارند كه دولت و ملت را اين آقا سيد جمال خفيف و رسوا نموده است . سه نفر بودند در مسجد شاه قسم خوردند كه ديگر پاى منبر او نروند . محض اطلاع عرض شد .\r\nچاكر عبد العلى\r\n* * * \r\nراپورت منزل جناب آقا سيد محمد ، يوم دوشنبه 25 شهر جمادى الثانى 1325\r\nديشب تقريبا سه ساعت و نيم از شب گذشته جناب آقا سيد محمد و جناب امام‌جمعه و جناب صدر العلما و به قدر سى چهل نفر و غيره ، از مجلس آمدند منزل جناب سيد محمد .\r\nبعد به قدر صد نفر از اهالى انجمن اروميه كه در منزل سيف الدوله توتون‌فروش منعقد است آمدند . بعد آقا سيد جمال واعظ هم آمدند . مذاكره در باب حوادث اروميه شده است .\r\n* * * \r\nراپورت يكشنبه غره رجب 1325\r\nيك نفر سيد ، ششلولى آورده بود در دكان فشنگ‌سازى بفروشد . دكان‌دار مىگفت كه من نه تومان مىخرم . سيد قسم خورد شلوغى از بس كه به ما گفتند كه اسباب بخريد ، ششلول بخريد ، من اين ششلول را به هزار التماس بيست تومان خريدم . فشنگ‌ساز گفت : زيادتر نمىخرم . آن‌وقت شماها مست بوديد ، مىخواستيد آدم بكشيد ، هرچه مىگفتند پول مى - داديد . اگر نداشتيد قرض مىكرديد به همچشمى مىخريديد . سيد گفت : همين ششلول را از صراف خريده‌ام بيست تومان . يك‌ماهه . حالا مىفروشم كه منافع بيست تومان را هفت ماه است چهارده تومان منافع بيست تومان را بايد بدهم . قرض از براى خود فراهم آورده‌ام كه شايد از براى همين قرض از اين ولايت فرارى بشوم . اين مداخلهاى برادرهاى وطنى است و نتيجه صحبتهاى آقا سيد جمال است كه از بس به مردم موعظه كرد . قسم نمىتوانم بخورم كه سر همين اسلحه خريدن دو هزار نفر مثل خودم مقروض شدند و حالا هم نمىتوانند بدهند تا بدهند تومانى ده تومان منافع خواهند داد . محض اطلاع عرض شد .\r\nچاكر عبد العلى * * *\r\n\r\n","description":"","footnote":"","page_name":" 284 ","page_number":312},
  {"content":"\r\n\r\n\r\nروز شنبه\r\n. . . ديگر از وقايع ، باز سيد جمال ديشب عرق خورده مست كرده ، در كوچه و بازار رفته است ، بناى عربده و بدمستى را گذاشته است ، به حكومت و آقايان بدگويى و فحاشى و هتاكى خيلى كرده است .\r\n* * * \r\nمذاكرات مدرسهء صدر دوشنبه 1325\r\nاول آقا سيد يعقوب به منبر رفته قدرى نطق كردند . صحبتى از دولت در ميان نبود . بعد از آن يك نفر آخوند كه او را آقا شيخ مىناميدند كه تاكنون در مدرسهء صدر ، بلكه جاهاى ديگر هم به منبر نرفته بود بالاى منبر رفته قدرى صحبت كرد و قصدش اين بود كه : مردم بيدار شويد ، مواظب و مراقب وكلاى خودتان باشيد كه اينها براى شماها كار مىكنند يا خير ، و چه شد كه آصف الدوله را مجازات نكردند .\r\nآن روزى كه آقاى آ سيد عبد اللّه تغير به فرمانفرما كردند كه چرا دربارهء آصف الدوله 12 كوتاهى مىكنى ، چه شد كه بعد صدايى بلند نشد ، از قرارى كه از يك نفر آدم صديق صحيحى شنيدم گفت كه آصف الدوله را ختنه كردند ، معلوم است وقتى او را ختنه نمودند او هم مسلمان شد ، ديگر مجازات نبايد بشود . اى مردم ، امروز تكليف شماها اين است مراقب وكلاى خودتان باشيد و من از احدى باك ندارم . آنچه در دل دارم مىگويم . شماها از اين وكلا اطمينان داريد يا خير ؟\r\nپسر معتمد السلطنه ، از ميان مردم بلند شد كه همه از رئيس مجلس اطمينان نداريم ، او دو سال است كه هرچه كار مىكند به دستور العمل امين السلطان است . سيدى از پاى منبر بلند شد ، رويش را به پسر معتضد السلطنه و آقا شيخ كرد كه اين حرفها چه معنى دارد كه مىزنيد ؟\r\nخيالتان هرج‌ومرج است ، آقا شيخ را از منبر پايين آوردند . آقا شيخ گفت بعد از اين اگر در مدرسه هم مرا راه ندهيد حاضرم كه در سر گذرها مطالب گفتنى را بگويم . در اين بين لايحهء ميرزا ابراهيم رئيس اتحاديه از سپهدار در سر منبر قرائت كرد . مختصرش اين بود كه من در راه ملت جانا و مالا حاضرم از افراد ملت وطن‌پرست و مشروطه‌طلب ، و در اين واقعه اروميه هم همه قسم در راه دولتخواهى و وطن‌پرستى حاضرم . مردم زنده باد سپهدار گفتند . از ميانه شخص زرگرى بلند شد ، اظهار داشت كه هرگاه سپهدار از روى تزوير نوشته است كه مرده باد ، بعد از آن ملك المتكلمين به منبر رفته تا خواستند مطلب بيان كنند ، همان شخص سيدى كه به پسر معتضد السلطنه تغير كرده بود سر تو گوش ملك المتكلمين گذارد كه از اتابك مبادا بدگويى كنيد . ملك متغير شد كه دفعهء ثالث و رابع است كه به من دستور العمل مىدهند كه در اين صورت حرف نمىزنم و از منبر پائين آمد مردم او را عودت به منبر دادند . ايشان هم از\r\n\r\n","description":"","footnote":"","page_name":" 285 ","page_number":313},
  {"content":"\r\n\r\nاتابك به هيچوجه مطلبى اظهار نداشتند . مضامينش اين بود كه هرگاه دولت و وزير داخله ، قشون عثمانى را از خاك ايران خارج كردند خيلى خوب ، و الا دولت خودش را كنار بكشد ملت از عهده برمىآيد و اگر بنا شد سراپردهء آقاى آقا سيد عبد اللّه در بيرون شهر بزنيم ، مىزنيم . افواج ملى ترتيب داده حركت مىكنيم . ليكن ترتيب نزاع فىمابين دو دولت اين قسم نيست ، ترتيبش اينست كه از اول اعلان مىكنند ، سفير عثمانى در ايران بيرقش را مىخواباند و مىرود ، به هم‌چنين سفير ايران .\r\nاز قرار معلوم انگشتى از داخلى خودمان به خارج رسانده شده است ، او هم وقت را غنيمت شمرده است . و از منبر به زير آمدند . مردم خيال داشتند برخيزند كه سلطان المداحين به مردم اعلان كرد آقا سيد جمال از طرف حجة الاسلام آقاى آقا سيد عبد اللّه پيغام آورده‌اند .\r\nآقا سيد جمال وارد شده به منبر رفته اظهار داشتند كه ديروز اين حركات در مجلس چه بود ، براى چه به وزراء بدگويى كرديد ؟ آقاى آقا سيد عبد اللّه به توسط آقا مير سيد محمد و پسرشان براى من پيغام دادند كه به مردم بگوييد كه امروز روزى نيست كه ما داخلهء خودمان را مغشوش كنيم . امروز بايد دولت و ملت متحد و يكى باشند و خارجى كه سركشى كرده است از ميان برداريم . امروز روزى نيست كه ماها عزل صدراعظم را بخواهيم ، صدراعظم فعلا خودش لازم است و در صدد هستند كه امروز يا فردا سردارى به طرف اورميه روانه كنند . بدگويى و اغراض شخصيه را كنار بگذاريد ، بازارها را هم مبادا ببنديد . امروز وقتى داخله خودمان منظم نباشد فردا روسى سركشى خواهد كرد . شخص نوكرمآبى از ميانه برخاست كه اگر اين شخص باشد عنقريب تمام ايران به دست روس خواهد افتاد . آقاى آقا سيد جمال گفت : مقصودت كيست ؟ گفت على اصغر بيگ . سيد جمال گفت : مرد كه فضولى نكن ، اى مردم ، ببينيد اين شخص چه مىگويد . اين اشخاص مفسد و مغرض هستند ، مىخواهند مملكت را هرج‌ومرج كنند . ابو السادات هم رو به آن شخص براق شد كه : پسر ، شماها معتقد به كى هستيد ؟ اين فرمايشات آقا سيد عبد اللّه است . مردم ، هجوم آوردند كه او را بزنند ، فرار كرد . آقا سيد جمال گفت نه خيال كنيد كه من از شخص معينى حمايت مىكنم ، امروز صلاح شما اينست كه ابدا دست به تركيب وزير داخله نزنيد . من سيد جمال هستم و همه مرا مىشناسيد . . .\r\nبىامضاء\r\n* * * \r\nراپورت يوم پنجشنبه\r\nدر مسجد دروازه قزوين جناب آقاى سيد جمال در منبر در بين صحبت فرمودند :\r\nاى مردم ، امان از ظلم ظالم ، به كنايه مىرسانيدند به مردم . جناب حاجى شيخ شيپور در آن مجلس بودند فرياد كردند كه جناب آقا ، ظالم كسبهء اين شهرند . فرمودند نه ، چنين نيست ، بلكه چند نفر ظالم هستند از حكام و غيره كه به كسبه و غير كسبه ظلم مىكنند ، اى مردم ،\r\n\r\n","description":"","footnote":"","page_name":" 286 ","page_number":314},
  {"content":"\r\n\r\nشماها در خوابيد ، چرا هوشيار نمىشويد .\r\nمعلوم است كه شماها را ترياك بىغيرت كرده است كه هرنوع ظلمى به شما مىشود تحمل مىكنيد و هيچ نمىگوييد . . .\r\nمجلس هم به واسطهء اين چند نفر ظالم قرار درستى نمىگيرد .\r\nدر ضمن به آقايون « 1 » هم قدرى پيچيده و صحبت داشتند كه دست هركس را نمىتوان بوسيد . چرا اينقدر نافهميد ، من هرچه داد مىزنم به خرج شماها نمىرود . از اين قبيل صحبت زياد . . .\r\nحاجى ملا محمد\r\n\r\n\r\n","description":"","footnote":"\r\n( 1 ) - ( آقايون ) در متن بجاى آقايان و ظاهرا مقصود علماى بزرگ و نامى آن ايام است كه پس از مشروطه ساختن ايران خودشان بناى استبداد و فساد گذاشته بودند .\r\n","page_name":" 287 ","page_number":315},
  {"content":"\r\n\r\n\r\nتعليقات\r\n\r\n( 1 ) - امين السلطان :\r\nعلى اصغر پسر دوم ابراهيم امين السلطان روز سه‌شنبه بيستم جمادى الاول 1247 به دنيا آمد . در طفلى و تازه جوانى تحصيل زياد نكرد و در اين كار رنج بسيار نبرد اما باهوش ، جسور ، زيرك ، دسيسه‌باز ، زبان‌آور ، گرم گفتار و به ظاهر مؤدب بود .\r\nدر جوانى به اعتبار پدرش ، صاحب جمع يعنى متصدى شترخانه و قاطرخانه دولتى بود . ابراهيم در ماه رمضان سال 1300 وقتى كه در دومين سفر ناصر الدين شاه به مشهد با ديگر ملازمان سفر مىكرد درگذشت ، و شاه همه مشاغل او را كه رياست بيونات سلطنتى ، وزارت گمركات و رياست انبار غله و ضرابخانه بود به پسرش سپرد ؛ امين السلطان لقبش داد و وزير دربار كرد .\r\nامين السلطان چنان رأى و تدبير به كار برد و استعداد و جوهر و كفايت خويش را نمود كه در سال 1306 وزيراعظم شد قلمدان مرصعى كه نشان صدارت بود و شاه فرستاده بود كامران ميرزاى نايب السلطنه به او داد و لوله كاغذ همراه قلمدان را ظل السلطان به كمر صدراعظم زد .\r\nبعد او و همراهانش حضور شاه رفتند و وزيراعظم پاى شاه را بوسيد .\r\nناصر الدين شاه در شعبان 1306 به اروپا رفت . امين السلطان همراهش بود ، و انگليسيان در همين سال وسيلهء او امتياز كشتيرانى بر رود كارون ، و تأسيس بانك و استخراج معادن را از شاه گرفتند . و سال بعد نيز به ميانجيگرى وى به تحصيل امتياز انحصار تنباكو توفيق يافتند .\r\nبطور كلى همه امتيازهايى كه در دوران پادشاهى ناصر الدين شاه به بيگانگان داده شد ، جز امتياز رويتر همه به دلالى و امضاى امين السلطان بود . اما امتياز انحصار دخانيات كه به امتياز رژى معروف شده بود بر اثر بيدارى و نارضايى مردم و مقاومت شديد پيشوايان روحانى ، خاصه پيشواى بزرگ حاج ميرزا حسن شيرازى به مرحله بهره‌بردارى نرسيد ، و روز هفتم رمضان 1309 لغو گرديد .\r\nامين السلطان پس از اين شكست سخت ملول شد . انگليسيان كه تا اين زمان از او اميدها داشتند و از وى پشتيبانى مىكردند رهايش ساختند . صدراعظم به روسيان روى آورد .\r\nبر اثر مخالفت انگليسيان با ادامه صدارت وى ، روز 17 جمادى الاول سال 1314 عزل شد و\r\n\r\n","description":"","footnote":"","page_name":" 288 ","page_number":316},
  {"content":"\r\n\r\nشاه به وى نوشت :\r\n« جناب امين السلطان ، نظر به بعضى ملاحظات و مصالح دولتى چنان مقتضى دانستيم كه شما را از مرتبه صدارت معزول كنيم ، و از مشاغل دولتى از اين تاريخ معاف داريم ، و هم شما را تأمين بدهيم كه كمال التفات را در حق شما داريم . »\r\nبه زمان پادشاهى مظفر الدين شاه بار دگر در سال 1316 صدارت يافت و اتابك اعظم لقب گرفت . اما اين‌بار نيز قدمى در راه اصلاح كشور و بهبود حال مردم برنداشت و به جاى كوشش در آسايش عامه و افزايش اعتبار مملكت ، در سال‌هاى 1318 و 1320 دو قرضه از روسيه گرفت و عوايد گمرك شمال را به گروگان داد . از اين زمان نفوذ و تسلط روسيه بر ايران فزونى يافت و مصيبتها و خسارتهاى بسيار به بار آورد .\r\nسرانجام مردم از زشتكاريهاى امين السلطان بجان آمدند . غوغا كردند و عزل او را از مظفر الدين شاه طلبيدند . شاه قاجار در جمادى الاخر 1321 وى را از صدارت بر كنار كرد .\r\nبه هرروى ، امين السلطان پس از معزول شدن از ايران بيرون رفت و مدت سه سال و هشت ماه از ماه - جمادى الثانى 1321 تا ربيع الاول 1325 - خارج از وطن بسر برد . در اين مدت به بسيارى از كشورهاى اروپا و شرق آسيا و امريكا سفر كرد .\r\nمظفر الدين شاه شش ساعت گذشته از شب چهارشنبه 18 دى 1285 برابر 24 ذىقعده 1324 درگذشت ، و پسرش محمد على ميرزا روز چهارم ذىحجه تاجگذارى كرد . او چون به قابليت امين السلطان آگاهى داشت وسيلهء تلگرام وى را به آمدن ايران دعوت كرد .\r\nامين السلطان روز پنجم ربيع الاول 1325 وارد انزلى ( بندر پهلوى كنونى ) شد روز 12 ربيع الاول به تهران رسيد و نوزدهم همين ماه رئيس الوزرا شد . بنابراين او صدراعظم سه پادشاه : ناصر الدين شاه ، مظفر الدين شاه و محمد على شاه بود . اما نخست‌وزيرى وى در زمان سلطنت محمد على شاه دوام زياد نيافت چه دو ساعت و نيم گذشته از شب شنبه 21 رجب 1325 - هشتم شهريور 1286 - برابر 31 اوت 1907 به ضرب طپانچه عباس آقاى تبريزى كشته شد و اتفاق را روز قتل وى مصادف با روزى بود كه قرارداد مربوط به تقسيم ايران به دو منطقه نفوذ روس و انگليس با تبانى دو خصم ايران ، در سن‌پطرزبورغ به امضا رسيد .\r\nامين السلطان به طبع مستبد ، دشمن آزادى و آزاديخواهان بود . جز اندوختن ثروت و حفظ مقام به چيزى نمىانديشيد . منفور مردمان بود ، ازاين‌رو وقتى روز پنجم ربيع الاول 1325 در انزلى پياده شد با تلخگويى و پرخاشگرى مردم روبرو شد و ناسزاها شنيد .\r\nآزاديخواهان بر آن شدند او را با همان كشتى كه آمده بود بازگردانند ، آن حيله‌گر دسيسه‌باز مردم را فريب داد و سوگند ياد كرد كه تا آخرين نفس با آزاديخواهان و طرفداران مشروطيت هم‌آواز و همگام باشد . اما پس از ورود به تهران عهد و پيمان را شكست و چون به قدرت رسيد گفت : آزاديخواهان چون قورباغه‌اند تا وقتى كسى بالاى استخر يا كنار نهر نيست آنها صدا مىكنند ، اما چون صداى پايى بشنوند فورا در آب مىجهند و خاموش مىشوند .\r\nسفرهايى كه امين السلطان به اروپا كرد هيچ تغييرى در افكار و اخلاق و رفتارش پديد\r\n\r\n","description":"","footnote":"","page_name":" 289 ","page_number":317},
  {"content":"\r\n\r\nنياورد . همچنان دشمن و مخالف نشر فرهنگ ، ازدياد مدارس و ترقى ملت بود . روزى مخبر السلطنه به او گفت : هرچه خير است از بركت وجود مدرسه است و او با اعتراض و خشونت جواب داد : برعكس ، هرچه شر و بدى است از مدرسه سرچشمه مىگيرد .\r\n\r\n( 2 ) - كامران ميرزاى نايب السلطنه :\r\nسومين پسر ناصر الدين شاه در سال 1272 به دنيا آمد . در شش سالگى حاكم تهران شد و پاشا خان امين الملك در سمت معاونت او به اداره امور حكومت پرداخت .\r\nبيش از سيزده سال نداشت كه فرمانده كل قوا شد و اميركبير لقب گرفت ! در سال 1287 وقتى ناصر الدين شاه به قصد زيارت عتبات عاليات راهى عراق شد وى را نايب السلطنه و جانشين خويش كرد . با اينكه بسيار جبان و فاقد هرگونه استعداد و قابليت نظامى بود در بيست و پنج سالگى وزير جنگ شد و از 1297 تا 1313 بر اين سمت بود !\r\nدر شعبان 1288 وقتى شانزده ساله بود با سرور الدوله دختر سلطان مراد ميرزاى حسام السلطنه ازدواج كرد . وى تا اندازه‌اى زبان فرانسوى را مىدانست و به زبان آلمانى نيز آشنا بود . در واقعه رژى در گرماگرم مبارزه مردم بر او تاختند و اگر يكى از سواران ، وى را بر ترك زين ننشانده بود و از معركه به در نبرده بود كشته مىشد .\r\nدر سال 1335 قمرى حاكم و فرمانرواى خراسان شد اما بر سر اين كار بسيار نماند و سال بعد قوام السلطنه جاى او را گرفت .\r\nدر سال 1347 قمرى برابر 1307 شمسى در هفتاد و پنج سالگى درگذشت .\r\n\r\n( 3 ) - شيخ فضل اللّه نورى :\r\nحاجى شيخ فضل اللّه ، پسر ملا عباس ، دوم ذىحجهء 1259 قمرى متولد شد . پس از اينكه مقدمات علوم دينى را آموخت براى فراگرفتن مراتب عالى دانش ، به عراق سفر كرد ، و سالها در محضر ميرزا محمد حسن شيرازى مجتهد بنام به تلمذ پرداخت . سپس به ايران بازگشت . مورد توجه مردم شد ، ديرى نگذشت كه مجلس درس وى معتبرترين ، گرم‌ترين و بارونق‌ترين مجالس درس شد .\r\nاو عالمى خوش‌صحبت ، دانا ، اما جاه‌طلب ، كينه‌خواه ، مغرور و جوياى جاه و مال بود . چنين ترتيب داده بود كه در آغاز و پايان درسش واعظى بر منبر مىشد و روضه مىخواند .\r\nگاهگاه در اثناى درس گفتن قهوه يا چاى مىنوشيد و نان روغنى يا شيرينى مىخورد . خانهء مجلل و كالسكهء شخصى داشت و سفره‌اش هميشه رنگين بود . او بر اين اعتقاد بود كه علما بايد شاگردان خود را به اقتضاى زمان درس بياموزند و پرورش فكرى دهند ، و ملاى سى سال پيش به درد نمىخورد .\r\nشيخ فضل اللّه در فتوا دادن به حق و ناحق سخت دلير و بىهراس بود ، و گاه در اين كار چندان گستاخى و بيباكى مىكرد كه مايهء شگفتى پيروانش مىشد ؛ و دشمنانش براى خوار كردنش بهانه مىيافتند . از جمله زمانى كه مظفر الدين شاه به اروپا رفته بود ، به دستور محمد على ميرزاى وليعهد كه نيابت سلطنت داشت ، و پادرميانى سعيد السلطنه رئيس نظميه شكوه الدوله ششمين دختر شاه را كه زن موقر السلطنه بود بىرضاى زن و شوهر طلاق داد و چون اين جدايى\r\n\r\n","description":"","footnote":"","page_name":" 290 ","page_number":318},
  {"content":"\r\n\r\nدر نظر علما موافق قانون شرع نبود شيخ فضل اللّه مورد طعن و قدح مردمان قرار گرفت . اما وى دليرتر از آن بود كه بدين گفته‌ها بينديشد و اعتنا كند ؛ و هم او شكوه الدوله را به عقد حاج سيد ابو القاسم امام‌جمعه تهران درآورد .\r\nكار زشت و نارواى ديگر شيخ ، فروختن زمينهاى مخروبه وقفى و قبرستان كهنه نزديك مدرسهء خازن الملك متصل به امامزاده سيد ولى به بانك استقراضى روس بود . توضيح اينكه روسيه مايل به ايجاد و گشايش شعبه بانك در بازار بود . براى عمارت ، زمينهاى مدرسهء مخروبه وقفى و قبرستان كهنهء كنار آن را پسنديد ، و دلالان به خريدارى آن فرستاد . همهء علماى روحانى فروختن زمين وقفى را ، بالاخص به بيگانگان غيرمسلم ، گناه فاحش شمردند ، اما شيخ فضل اللّه كه خويش را به علم بالاتر از ديگر علماى روحانى مىپنداشت آن‌همه زمين را علىرغم مخالفت شديد مجتهدان به هفتصد و پنجاه تومان فروخت و مسؤول بانك استقراضى عده‌اى را به هموار كردن زمين و بنا كردن عمارت گماشت . علما به مشير الدوله وزير خارجه و مشير السلطنه وزير داخله بر اين معامله سخت اعتراض كردند ، و چون كسى به شكايت ايشان نپرداخت خود به فكر جبران و كوتاه كردن دست متجاوز افتادند .\r\nبعدازظهر روز شنبه آخر ماه مبارك سال 1324 ، حاج شيخ محمد واعظ بر منبر رفت و با لحن و بيانى هيجان‌انگيز حرمت دست‌اندازى بيگانه را بر گورستان مسلمانان و زمينهاى وقفى شرح داد . حاضران در مجلس وعظ چنان به خشم آمدند كه پرخاشگرانه بدانجا رفتند ، و در مدتى كمتر از دو ساعت همه عمارت را ويران كردند ؛ و دولت به فرمان شاه غرامت آن را داد .\r\nشيخ فضل اللّه در مبارزهء مشروطه‌خواهان با استبدادطلبان ، در آغاز با آزاديخواهان موافق و همراه بود ، اما ديرى نگذشت كه از مشروطه‌طلبان گسست و فرمانبر محمد على شاه و همدست عين الدوله شد ، و گستاخى را به جايى رساند كه عالم خوشنام معروف ملا محمد كاظم خراسانى را تكفير كرد . و هم او عامل واقعه توپخانه بود . توضيح اينكه روز يكشنبه هشتم ذىقعدهء 1325 گروه كثيرى از مردمان جاهل و بىخبر پايتخت ، به تحريك شيخ فضل اللّه و حاج ميرزا ابو طالب زنجانى و اكبر شاه و شيخ محمد آملى و طالب الحق براى ترساندن آزاديخواهان و تظاهر عليه آنان در ميدان توپخانه ( ميدان سپه كنونى ) جمع آمدند ، و برخى از ملايان در بدگويى از مشروطيت سخن گفتند . در آن ميان ميرزا عنايت صراف زنجانى كه جوانى برومند و از شيفتگان آزادى بود تحمل آنهمه بدگويى را نكرد و زبان به پرخاشگرى گشود . به اشارهء سران غوغاگران ، چند تن از جاهلان او را قطعه‌قطعه كردند و جسدش را بر درختى آويختند .\r\nاعتماد السادات پسر نقيب السادات روضه‌خوان پس از كشته شدن ميرزا عنايت با قلمتراش خود چشمان او را بيرون آورد و در حالى كه بدين زشتكارى مىباليد گفت : اى مردم ، روز محشر در خدمت جدم گواهى دهيد كه من اول كس بودم كه چشمان يك مشروطه‌خواه متعصب را از جايش كندم !\r\nگفتنى است كه اعتماد السادات جوانى خوش‌سيما و خوش‌اندام بود ؛ پس از ارتكات\r\n\r\n","description":"","footnote":"","page_name":" 291 ","page_number":319},
  {"content":"\r\n\r\nاين عمل نفرت‌انگيز ديرى نپاييد كه به بيمارى جان شكارى گرفتار آمد ؛ صورتش چنان زشت و مهيب و وحشت‌انگيز شد كه زنش رهايش كرد . همه‌كس از او مىگريخت و بسيار نگذشت كه درگذشت .\r\nبه تدريج اعتبار و شخصيت شيخ فضل اللّه بر اثر كارهاى ناستوده‌اش سخت كاهش يافت و منفور مردمان آزاده شد . چهار ساعت گذشته از غروب روز شنبه شانزدهم ذىحجه 1326 قمرى برابر 19 دى 1287 ، هنگامى كه از خانهء ظهير الاسلام به خانه خود مىرفت ، همين كه نزديك سراى عضد الملك رسيد كريم دواتگر كه يكى از افراد كميتهء مجازات بود به قصد جان او چند تير رها كرد كه يكى به بالاى زانويش نشست اما چون كارى نبود از مرگ رست .\r\nبارى ، پس از اينكه آزاديخواهان پيروز شدند ، روز جمعه 27 جمادى الآخر 1327 قمرى برابر 25 تير 1287 محمد على شاه به سفارت روس پناه برد و بساط سلطنت او و استبداد برچيده شد . محكمهء قضاوت عالى با عضويت شيخ ابراهيم زنجانى ، ميرزا محمد مدير روزنامهء نجات ، سيد محمد امام‌جمعه معروف به امامزاده ، نصر اللّه خان اعتلاء الملك ، عبد الحميد خان سردار مقتدر كاشى مشهور به يمين نظام ، حاج ميرزا عبد الحسين خان وحيد - الملك كاشانى ، جعفر قليحان بختيارى ، ميرزا على محمد خان مجاهد ، احمد على خان مجاهد معروف به عميد السلطان براى رسيدگى به جرائم شيخ فضل اللّه و ديگر كسانى كه به دشمنى مشروطيت برخاسته بودند و فتنه‌ها انگيخته بودند تشكيل شد . پس از بازپرسى ، شيخ ، به اتفاق آراء محكوم به مرگ ، و روز 13 رجب 1327 برابر 11 مرداد 1288 در ميدان توپخانه به دار آويخته شد . خبر اعدام وى در شمارهء ششم سال سوم روزنامهء مجلس مورخ سه‌شنبه شانزدهم رجب 1327 بدين شرح درج شده است : « سيآت اعمال شيخ نورى دامنگيرش گرديده ، روز شنبه 13 رجب بعد از استنطاق و ثبوت جنايات و فتاوى نامشروع و هزاران‌هزار تقصير بين در مدت دو سال تمام ، در ميدان توپخانه به حكم محكم خدايى بردار زده شده به دار البوار فرستاده شد . »\r\nشگفت اينكه يكى از مخالفان سرسخت شيخ فضل اللّه ، پسرش شيخ مهدى بود . او از معتقدان صميم مشروطيت بود و به طلبه‌ها براى مبارزه با عوامل استبداد مشق نظام مىداد .\r\nوى نه تنها از اعدام پدرش غمگين نشد بلكه اظهار رضا كرد . اما او نيز مورد سوء قصد يكى از مريدان پدرش قرار گرفت و نيم ساعت گذشته از شب يك‌شنبه 28 ربيع الاول 1333 برابر 26 دلو ( اسفند ) 1292 در نزديكى تكيه دولت به تير زده شد و چند ساعت بعد درگذشت .\r\nچنان كه ياد شد شيخ فضل الله نورى با مشروطيت و مشروطه‌خواهان دشمن بود و كار هاى منكر بسيار كرد ، كينه‌توز ، و جاه‌جوى ، مال‌پرست و دل به دنيا سپرده بود اما صفتهاى خوب هم داشت نخست اينكه از عالمان بزرگ زمان خود بود ، دو ديگر اينكه براى رستن از مكافات و مرگ به بيگانه پناه نبرد . پيش از دستگيرى و محاكمهء وى سفارت روس تزارى خواست كه او را در حمايت خويش گيرد . شيخ بدين ننگ رضا نداد . افزون بر اين از تأسيس مدارس\r\n\r\n","description":"","footnote":"","page_name":" 292 ","page_number":320},
  {"content":"\r\n\r\nجديد حمايت مىكرد و اين ، يكى از فتواهاى اوست در فوايد مدارس جديد :\r\nبسم اللّه الرحمن الرحيم مخفى نماناد بر اخوان مؤمنين ختم اللّه لهم بالخير و السعاده كه انصافا اين امرى را كه اقدام فرمودند خير جارى بزرگى است . خوب است همه در اين امر خير امداد نمايند . فى الحقيقه تجارت منجى از عذاب اليم است . فاستبقوا الخيرات و سارعوا الى مغفرة من ربكم لينفعكم يوم لا ينفع مال و لا بنون و اين احقر انشاء اللّه تعالى محض اينكه بىبهره از خير معظم نباشم مبلغ يكصد تومان براى اين خير خدمت خواهم نمود . حرره الاحقر فضل اللّه النورى ( نقل از شمارهء دهم مجلهء معارف مورخ چهارشنبه 15 ذىحجه 1316 )\r\nذكر اين مطلب ناروا نيست كه شيخ فضل اللّه و پيروانش وقتى به زاويهء عبد العظيم رفتند و بست نشستند ، به منظور توفيق در مخالفت با مشروطيت و افزودن به عدهء همفكران خود در صدد نشر روزنامه‌اى برآمدند ، هيچيك از چاپخانه‌هاى پايتخت « روزنامه شيخ فضل اللّه » را چاپ نكرد . ناچار يك مطبعهء كوچك سنگى به بهاى صد و سى تومان از سيد مرتضى برغانى خريدند ، و در حضرت عبد العظيم به كار انداختند . از « روزنامهء شيخ فضل اللّه » كه همه مطالب آن در قدح و دم مشروطيت و بدگويى از مشروطه‌طلبان بود ظاهرا نوزده شماره با خط خوش چاپ شد .\r\n\r\n( 4 ) - مرتضى قلى خان صنيع الدوله :\r\nدومين پسر على قلى خان مخبر الدوله ، نوهء رضا قلى خان هدايت ، شب يك‌شنبه نهم صفر 1273 در تهران به دنيا آمد .\r\nبعد از فراگرفتن علوم مقدماتى در دار الفنون به تحصيل آغاز نهاد . سپس براى آموختن علوم عالى رهسپار آلمان شد . هفت سال در آنجا درس خواند ؛ رشتهء معدن‌شناسى مدرسهء صنعتى آلمان را با موفقيت تمام به پايان برد و ميان همدرسانش حائز رتبهء اول شد . در مراجعت به ايران ، ناصر الدين شاه ، احترام السلطنه ، دختر مظفر الدين ميرزاى وليعهد را به عقد وى درآورد ، و ادارهء معادن را به دو سپرد . مرتضى قلى خان بدين كار خرد خرسند نشد ، و ديرى نگذشت كه با كمك مالى حاج محمد تقى شاهرودى يك كارخانهء ريسندگى تأسيس كرد ، و كارخانهء فلزكارى كوچكى نيز داير نمود . ناصر الدين شاه روز سيزدهم فروردين 1305 قمرى به تماشاى كارخانه ريسندگى رفت . پسنديد ، و به او لقب صنيع الدوله داد . چون صنيع الدوله بر اثر عدم حمايت دولت و مردم ، و مخالفت بيگانگان با ترويج و توسعهء صنايع داخلى ، زيانها برد و رنجها كشيد ، ناچار دل از كارهاى مفيد بريد و به رياست و وزارت گراييد . نخست ، وزير خزانه ، و سپس در سال 1316 قمرى مسؤول پست شد . اما به اين كارها خاطرش آرام نگرفت و خانه‌نشينى اختيار كرد . در سال 1320 شاه وى را براى خريدن يك كشتى به آلمان فرستاد . هفتاد و پنج هزار تومان خريد و به ايران آورد . اين كشتى مظفرى نام گرفت . پس از استقرار مشروطيت از طرف طبقهء اعيان تهران به نمايندگى انتخاب ، و روز 19 شعبان 1324 به رياست مجلس برگزيده شد . اولين رئيس مجلس شوراى ملى بود ، و روز 28 رجب 1325 استعفا كرد . بعدها در كابينه‌هاى مختلف چند بار وزير شد . وى هرزمان از امور دولتى فراغت مىيافت به كارهاى بزرگ و عام المنفعه مىكوشيد . براى احداث راه‌آهن ، استخراج زغال‌سنگ و نقره و سرب خرجها كرد و زيانها برد . او به مشروطيت و فرهنگ\r\n\r\n","description":"","footnote":"","page_name":" 293 ","page_number":321},
  {"content":"\r\n\r\nايران خدمتها فرمود . به سبب انديشه‌هاى بلند و آبادكننده‌اى كه داشت مورد خشم بيگانگان و غرض‌ورزى درباريان متنفذ بود . عاقبت بعد از ظهر روز شنبه چهارم صفر 1329 قمرى به تحريك بيگانگان هدف تير قرار گرفت . معالجهء دكتر اسكات طبيب بانك شاهنشاهى سود نكرد و شب هفتم صفر درگذشت .\r\n\r\n( 5 ) - ناصر الدين شاه :\r\nمحمد شاه از شش زن ، پنج پسر و چهار دختر داشت . ناصر الدين ميرزا و ملك‌زاده عزة الدوله از مهدعليا دختر امير قاسم خان قوانلو در وجود آمدند .\r\nناصر الدين ميرزا چهار ساعت گذشته از شب ششم صفر 1247 برابر 24 سرطان 1210 ، مطابق 17 ژوئيه 1831 به دنيا آمد . پس از مرگ پدرش كه شب سه‌شنبه ششم شوال 1264 در قصر محمديه نزديك تجريش اتفاق افتاد ، هنگامى كه بر حسب سال قمرى هفده سال و هشت ماه و سيزده روز داشت ، روز يكشنبه هيجدهم شوال 1264 قمرى برابر 26 سنبله 1227 شمسى در تبريز به تخت نشست ، و بار دگر در شب بيست و دوم ذىقعدهء 1264 برابر 29 ميزان 1227 در تهران بر اورنگ سلطنت جلوس كرد .\r\nدر اينجا محل و مجال شرح وقايع پادشاهى و آثار نيك و بد او نيست . از گناه نابخشودنى وى قتل اميركبير بود . سه سفر به اروپا كرد . سفر اولش شنبه 21 صفر 1290 در بيست و هفتمين سال سلطنتش آغاز شد و آخر رجب 1290 به پايتخت بازگشت .\r\nآغاز دومين سفرش پنج‌شنبه آخر ربيع الاول 1295 بود و چهارشنبه 25 رجب 1295 در راه بازگشتن وارد بندر انزلى شد .\r\nسفر سومش از دوازدهم شعبان 1306 تا 24 صفر 1307 ، مدت شش ماه و بيست و شش روز به طول انجاميد .\r\nدر سال 1287 قمرى نيز به عتبات رفت . اين مسافرت روز بيستم جمادى الثانى آغاز شد و سه‌شنبه اول ذىحجه 1287 به تهران بازگشت .\r\nناصر الدين شاه در طول چهل و نه سال و يك ماه و سه روز سلطنتش - از 14 شوال 1264 تا 17 ذىقعده 1313 قمرى - هشتاد و سه مقاوله نامهء بازرگانى ، مرزى و سياسى بست كه بر اثر غفلت و بىخبرى و بىتدبيرى او ، و خيانت و سودپرستى درباريانش همه به زيان ايران بود .\r\nافغانستان ، برخى از قسمتهاى خراسان و سيستان ، دو ثلث از بلوچستان ، 173 قطعه از جزاير كوچك و بزرگ و سواحل خليج‌فارس همه در زمان پادشاهيش از ايران جدا شد .\r\nدر سال 1305 قمرى ناصر الدين شاه دستور داد كه در زرادخانهء تهران مجسمه‌اى از او بسازند و در ميدان عمومى شهر برپا كنند . پس از اينكه مجسمه ساخته و در صفر 1306 نصب شد ، علما به دستاويز اينكه ساختن و برپا داشتن مجسمه در اسلام ممنوع است با باقى ماندن آن مخالفت كردند . شاه ناچار گفت كه بردارند و به باغ شاه ببرند .\r\nاز او چهار سفرنامه به يادگار مانده است . وى دو ساعت بعدازظهر روز جمعه 17 ذىقعده 1313 به ضرب طپانچه ميرزا رضا كرمانى در حرم حضرت عبد العظيم كشته شد . ميرزا رضا را روز پنج‌شنبه دوم ربيع الاول 1314 در ميدان مشق به دار آويختند .\r\n\r\n","description":"","footnote":"","page_name":" 294 ","page_number":322},
  {"content":"\r\n\r\nعباس ميرزاى ملك‌آرا برادر ناتنى ناصر الدين شاه ( مادر عباس ميرزا ، خديجه ، خواهر يحيى خان چهريقى بود ) دربارهء او نوشته است :\r\n« . . . نه اينكه مثل ناصر الدين شاه در عرض مدت چهل و نه سال سلطنت هيچ اثرى بجز جهالت و سفالت و تخريب مملكت ، و عدم تربيت نوكر و رعيت يادگارى نگذارد ، و ايران را به طورى ويران كند كه اصلاحش از حيز امكان خارج باشد ، و سفاهت را به نوعى به درجهء اعلا برساند كه زبان از تصوير و قلم از تحرير و رصف آن عاجز باشد . . . »\r\nو ميرزا آقا خان كرمانى دربارهء وى گفته است :\r\n به كار رعيت نپرداخت هيچ * پرستيد گه گر به گاهى مليچ \r\n پشيزى به از شهريارى چنين * كه نه عقل دارد نه آيين و دين \r\n\r\n( 6 ) - ميرزا حسين خان فرزند نبى :\r\nبه طفلى چندى در تهران تحصيل كرد ، آنگاه پدرش او و برادرش را براى كسب دانش بيشتر به اروپا فرستاد . در آنجا زبان فرانسوى را به خوبى آموخت . چون زيرك و هوشمند بود اميركبير در سال 1266 وى را سركنسول ايران در بمبئى كرد . ميرزا حسين خان استعداد و قابليت و جوهر خود را نشان داد ، ازاين‌رو در سال 1271 قمرى كارپرداز اول يعنى ژنرال كنسول ايران در تفليس شد . سه سال در اين سمت ماند سپس با رتبه وزيرمختارى ايران در اسلامبول به عثمانى رفت . چنان به حسن تدبير و كفايت كارها را اداره كرد كه لقب ميرزا جعفر خان مشير الدوله پس از مرگش به او داده شد . حاج ميرزا حسين خان مشير الدوله مدت دوازده سال - ده سال در سمت وزيرمختارى ، و دو سال با مقام سفارت در عثمانى ماند .\r\nدر سال 1287 ناصر الدين شاه به زيارت عتبات رفت . دربار عثمانى با رهنمايى و پا در ميانى مشير الدوله چنان به گرمى و شكوهمندى از او پذيرايى كرد كه شاه از قابليت و كاردانى سفيرش سخت شادمان شد . روز 29 رمضان وى را به سمت وزير عدليه منصوب كرد و به تهران آورد . شاه پس از ورود به پايتخت به پيشنهاد ميرزا حسين خان مجلس دار الشوراى دولتى را تأسيس كرد و نخستين جلسهء آن را روز چهارشنبه دوم شوال 1289 در دربار برپا داشت .\r\nرفتار و كردار مشير الدوله در مدتى نه بسيار دير ، چنان مقبول شاه افتاد كه هفت ماه پس از بازگشتنش به ايران ، وى را وزير جنگ كرد ؛ سپهسالار لقب داد ، و يك ماه و نيم بعد يعنى 29 شعبان 1288 او را به مقام منيع صدارت بركشيد . در همين سال بنا به مصلحت انديشى صدراعظم امتياز رويتر به بارون ژوليوس رويتر داده شد . اتفاق را در همين سال قحطى دهشتناكى در بسيارى از شهرهاى ايران و پايتخت پديد آمد . مردم در بلا افتادند و هرروز عده‌اى از گرسنگى و بيمارى جان مىسپردند . صدراعظم به نجات مستمندان و درماندگان كوشيد و اگر مجاهدت و كاردانى و همت او نبود تلفات عظيم روى مىنمود . افزون بر اين صدراعظم كه مردى تجددخواه و اصلاح‌طلب بود در رفع ظلم و نسخ رشوه‌خوارى و محو نادرستى و كارهاى خلاف در دستگاه دولت و اجتماع كوششها فرمود . سازمانهاى دولتى را به سبك\r\n\r\n","description":"","footnote":"","page_name":" 295 ","page_number":323},
  {"content":"\r\n\r\nتشكيلات اروپا درآورد ، و مستمرى كسانى را كه از خزانهء دولت سوءاستفاده مىكردند تعديل بقاعده كرد .\r\nدر سال 1290 صدراعظم شاه را براى مشاهدهء ترقيات علمى و صنعتى و اجتماعى و حكومتى كشورهاى بزرگ آن روزگار به اروپا برد . پيشوايان روحانى كه هم با سفر شاه به اروپا ، و هم با صدارت سپهسالار مخالف بودند وى را به عزل حاج ميرزا حسين خان ناچار كردند . شاه وقتى به رشت رسيد بر اثر پيغامهاى درشت حاج ملا على كنى و سيد صالح عرب سر دستهء پيشوايان روحانى مخالف صدراعظم ، ناچار وى را از صدارت عزل و به توقف در رشت مجبور كرد . اما سال بعد وقتى اوضاع اندكى آرام شد وى را از رشت به پايتخت طلبيد و وزير خارجه كرد .\r\nاو در مدت دو سال 1293 و 1294 در دو وزارتخانهء جنگ و امور خارجه نظم و آيينى نو بنا نهاد و هم در محرم 1293 وسائل انتشار روزنامه لاپاترى ( وطن ) را به دو زبان فارسى و فرانسوى فراهم كرد . اما از اين روزنامه بيش از يك شماره انتشار نيافت و به دستور شاه تعطيل شد .\r\nحاجى ميرزا حسين خان در سال 1295 دگربار همراه شاه به اروپا رفت . پس از مراجعت در سال 1306 قزاقخانه را با مساعدت روسيان تأسيس كرد . اين كار بر انگليسيان خوش نيامد و ناصر الدين شاه را به عزل وى وادار كردند . او پس از افتادن از مقام وزارت به حكومت قزوين فرستاده شد . چند هفته پس از رفتنش به اين شهر ، چون شيخ عبيد اللّه پيشواى فرقهء نقشبنديه در آذربايجان فتنه برپا كرده بود ، و هيچ‌كس كفايت رفع آن شر را نداشت ، ناصر الدين شاه سپهسالار را به دفع او فرستاد . وى اين وظيفه را باكفايت تمام انجام داد .\r\nاز آن پس به فرمان شاه براى تعزيت گفتن كشته شدن الكساندر دوم امپراتور روسيه به پطرز - بورگ رفت . چون بازگشت والى خراسان شد و در همين سمت روز 21 ذىحجه 1298 در پنجاه و هفت سالگى ناگهان درگذشت ، و مهارت ميرزا على اكبر خان ناظم الاطبا پزشك مخصوصش سود نبخشيد . به قول برخى به دستور ناصر الدين شاه مسموم شد .\r\nماه تابان خانم ملقب به قمر السلطنه - چهل و ششمين دختر فتحعليشاه - زن ميرزا حسين خان سپهسالار نيز ده سال و نيم پس از وفات شوهر به روز ، 17 جمادى الثانى 1309 درگذشت .\r\nچنان كه ياد شد حاج ميرزا حسين خان سپهسالار مردى روشنفكر ، اصلاح‌طلب ، تجدد خواه و مدبر بود و براى ترقى ايران گامهاى بلند برداشت . چنان كه عده‌اى از محققان پس از مرگ اميركبير وى را بزرگترين صدراعظمهاى ايران شمرده‌اند .\r\nمدرسهء عالى سپهسالار ، عمارت قديم مجلس شوراى ملى از بناهاى اوست .\r\n\r\n( 7 ) - ميرزا على خان :\r\nپسر ميرزا محمد خان مجد الملك سينكى روز هشتم ذىقعدهء 1259 به دنيا آمد . پدرش مردى بزرگ‌منش ، دانا ، بلندنظر ، شيفتهء آزادى ، و نويسنده‌اى روشن‌انديش بود . رسالهء مجديه كه در شرح آشفتگيها و نابسامانيهاى زمان او و انتقاد از حكومت ناهنجار آن‌زمان است ، از اوست .\r\n\r\n","description":"","footnote":"","page_name":" 296 ","page_number":324},
  {"content":"\r\n\r\nمجد الملك در تربيت فرزندش كوشش بسيار كرد ، و به هرجا مأمور مىشد او را با خود مىبرد . على در كودكى در خدمت چنين پدرى دانا و متدين مقدمات علوم را آموخت ؛ زبان فرانسوى را نيز در تبريز از اساطور خان ارمنى فراگرفت . در پانزده سالگى به خدمت وزارت امور خارجه درآمد ، و در هيجده سالگى در خوش‌نويسى و هنر ترسل چنان ترقى كرد كه ناصر الدين شاه فرمان داد در سفر و حضر ملازم او باشد و چون به بيست و سه سالگى رسيد منشى مخصوص شاه شد . وى ادارهء پست را به طرز جديد تأسيس كرد ، و در سفر اول ناصر الدين شاه به اروپا ، از جمله همراهانش بود ؛ اما از بدرفتاريها و بدگوييهاى معاندانش در خدمت شاه ، چنان دردمند و دلازرده گشت كه از مرز آلمان به تهران بازگشت .\r\nدر سال 1295 قمرى - 1878 ميلادى - ويكتور امانوئل پادشاه ايتاليا درگذشت و ناصر الدين شاه ميرزا على خان را براى اظهار تعزيت به رم فرستاد .\r\nچون شاه به پاكى سرشت و مصلحت‌انديشى و خيرخواهيش وقوف و اعتقاد و اعتماد تمام داشت رياست مجلس شوراى دولتى را به وى سپرد . او با صداقت و كوشش به كار پرداخت اما چون دريافت همكارانش غالبا مغرض و بدكنش‌اند و جز به مصالح و منافع خويش نمىپردازند در سال 1297 از آن سمت استعفا كرد .\r\nدر ماه ذىحجه 1298 پدرزنش پاشا خان امين الملك درگذشت و شاه لقب وى را به او داد . پس از مرگ ميرزا هاشم خان امين الدوله ، لقب او را گرفت .\r\nميرزا على خان امين الدوله در اوائل سال 1314 - زمان پادشاهى مظفر الدين شاه - چندى پيشكار آذربايجان و وزير محمد على ميرزاى وليعهد شد ، اما در آنجا بسيار نماند ؛ در رمضان 1314 به فرمان شاه به پايتخت بازگشت . نخست ، وزير داخله ، پس از چندى رئيس شوراى وزيران شد ، و در محرم 1315 صدراعظم گرديد . بسيار كوشيد مگر دست بيگانگان را از دخالت در امور كشور كوتاه كند و به درباريان و متنفذان مفسد اجازه ندهد كه به مصالح و منافع مردم تجاوز كنند . بدين منظور پس از مطالعه بسيار قانون تشكيل مجلس اعيان را تنظيم كرد و به توشيح شاه رساند ، و متعاقب آن به اميد كوتاه داشتن دست شاهزادگان و درباريان از خزانه دولت ، قانون ديگرى نوشت ، و از شاه استدعا كرد كه حقوقى براى خود معين كند تا حقوق آنان نيز به آن نسبت برقرار شود . وى بر اين نيت بود كه از حقوق متنفذان به مقدار زياد بكاهد . آنان به قصد صدراعظم آگاه شدند و چندان سعايت كردند كه مظفر الدين شاه وى را عزل كرد و امين السلطان را به جايش نشاند .\r\nامين الدوله بزرگمردى روشنفكر ، دانش‌پرور ، اصلاح‌طلب و شيفتهء آزادى بود . به ترويج صنعت و پيشرفت كشاورزى شوق و كوشش بسيار داشت .\r\nكارخانهء قند كهريزك و نخستين كارخانهء كبريت‌سازى را او در ايران تأسيس كرد . در گسترش معارف كوششهاى بليغ فرمود . انجمن معارف را برپا داشت و ميرزا حسن رشديه را به تأسيس مدرسه رشديه در پايتخت مأمور فرمود . چند مدرسهء ديگر نيز به تشويق و پشتيبانى وى داير شد .\r\n\r\n","description":"","footnote":"","page_name":" 297 ","page_number":325},
  {"content":"\r\n\r\nچنان كه اشاره رفت اين بزرگمرد آزادهء خيرانديش وطن‌پرست روز 16 صفر 1316 قمرى از صدارت معزول شد و امين السلطان جاى وى را گرفت . او بر همهء كارهاى امين الدوله خط بطلان كشيد ، و وى را به لشته لشاء گيلان تبعيد كرد .\r\nامين الدوله كه شوق و عشق بسيار به كار كشاورزى داشت در حالى كه بر اوضاع بد ايران و زشتكاريهاى امين السلطان و موافقانش متأسف و در رنج بود . خويش را در لشته لشاء كه از آن خودش بود به احداث باغهاى ميوه و گلكارى و زراعت سرگرم مىداشت . تا اينكه شب جمعه 26 صفر 1322 به بيمارى كليه در لشت لشاء درگذشت و بنا به وصيتش همان‌جا به خاك سپرده شد .\r\n\r\n( 8 ) - [ پاشا خان 
  ]\r\nزمانى كه مظفر الدين ميرزاى وليعهد در آذربايجان بود پاشا خان در دستگاه او به خدمت پرداخت . بر اثر صداقت در خدمتگزارى ، در سال 1309 آجودانباشى وليعهد شد و سال بعد با درجهء سرتيپ اولى لقب امير بهادر گرفت . پس از اينكه وليعهد به پادشاهى نشست همچنان نفوذ و اعتبار بسيار داشت چنان كه در سال 1321 بعد از اينكه ميرزا محمود خان حكيم الملك وزير دربار و طبيب مخصوص شاه بر اثر دشمنى امين السلطان به گيلان تبعيد و حاكم آنجا شد او وزير دربار شد . در هرسه سفر كه مظفر الدين شاه به اروپا كرد وى نيز ملازم و همراه بود . به زمان پادشاهى محمد على شاه ، در نخستين كابينه دولت استبداد صغير كه روز 23 جمادى الثانى 1326 بىمعرفى شدن به مجلس شوراى ملى ( به علت بمباران شدن مجلس ) به كار پرداخت ، وزير جنگ بود . وقتى محمد على شاه به سفارت روس پناهنده و از سلطنت خلع شد ، وى نيز همراه شاه مخلوع به سفارت ، و از آنجا با او به اروپا رفت .\r\nروز 15 شعبان 1327 قمرى در تهران عفو عمومى اعلام گرديد و گناه كسانى كه با آزاديخواهان مشروطه‌طلب دشمنى كرده بودند بخشوده شد ، اما امير بهادر جنگ و سعد الدوله و مشير السلطنه كه گناهشان عظيم‌تر بود مورد عفو قرار نگرفتند . ناچار چندى در اروپا حيران و سرگردان بسر برد سرانجام او نيز بخشوده شد ، به وطن بازگشت و در سال 1336 قمرى در تهران درگذشت .\r\nامير بهادر جنگ مردى متدين و در حفظ قول و وفاى به عهد ثابت‌قدم بود . به فردوسى و اثر جاودانه‌اش شاهنامه ، عشق مىورزيد . به دستور او عبد العلى مؤيد بيدگلى شاهنامه را مقابله و تصحيح كرد و حسين عماد الكتاب به خط زيباى خود نوشت ؛ و چون اين كار عظيم به بهترين پيرايش و آرايش كه در آن‌زمان ميسر بود پايان يافت با نيكوترين روى به حليه طبع آراسته شد .\r\nاين شاهنامه كه به يادگار همت او شاهنامه چاپ امير بهادر نام گرفته هنوز به صحت ممتاز است .\r\n\r\n( 9 ) - روزنامهء تمدن :\r\nصاحب‌امتياز و مدير و نويسندهء روزنامهء تمدن ميرزا محمد رضا هرندى بود . او در هرند اصفهان به دنيا آمد . در اصفهان درس خواند ؛ سپس به تهران\r\n\r\n","description":"","footnote":"","page_name":" 298 ","page_number":326},
  {"content":"\r\n\r\nسفر كرد ، و در يكى از بالاخانه‌هاى خيابان ناصريه ( ناصرخسرو كنونى ) منزل گزيد ، و در كسوت روحانيت به تكميل تحصيل پرداخت .\r\nاتفاق را روزى عين الدوله صدراعظم وقت از آن خيابان مىگذشت ؛ چون نزديك بالا خانهء محمد رضا رسيد كسى سنگى به سوى كالسكهء عين الدوله پرتاب كرد . سنگ به كالسكه رسيد و شيشهء آن را شكست . شبانگاه گماشتگان علاء الدوله حاكم تهران محمد رضاى مدبر الممالك را كه آن‌زمان مدبر الشريعه لقب داشت ، مورد مؤاخذه قرار دادند . او گفت كه آن‌روز ميهمان داشته و از حادثهء سنگ‌اندازى به سوى كالسكهء صدراعظم بىخبر است . مأموران حاكم به طمع گرفتن چيزى بر خشونت ، افزودند . مدبر الشريعه كه گمان نمىكرد بر او كه صاحب عمامه و ردا و درزى طلاب است بىحرمتى كنند ، جوابهاى درشت و ناهموار داد . گماشتگان حاكم او را نزد علاء الدوله بردند و گفتند اين جوان به سوى كالسكهء صدراعظم سنگ پرتاب كرده و شيشهء آن را شكسته است . حاكم وى را مقصر شمرد . مدبر الشريعه انكار كرد . علاء الدوله در خشم شد و گفت : تو چطور طالب علمى هستى كه با عبا و عمامه ستره و شلوار فرنگى پوشيده‌اى و ريشت را تراشيده‌اى .\r\nميرزا رضا جوابهايى داد كه بر طبع حاكم گران آمد . علاء الدوله دستور داد كه وى را فلك كنند .\r\nدستور حاكم در حضور چندين نفر كه بعض آنها در لباس روحانيت بودند اجرا شد .\r\nمدبر الشريعه بر اثر اين شكنجه دردمند و خشمگين شد ؛ دل‌آزرده از اينكه هيچيك از اهل عمايم حاضر در مجلس ، به شفاعت و حمايت از او برنخاسته بود . همان روز عبا و عمامه را به يكسو افگند ، كلاه بر سر نهاد و لقب خود را از مدبر الشريعه به مدبر الممالك تغيير داد ، در صف متجددان درآمد ، و به نشر روزنامهء تمدن پرداخت .\r\nنخستين شمارهء اين روزنامه 17 ذىحجه 1324 با حروف سربى در چاپخانهء خورشيد به طبع رسيد ، و دومين شماره‌اش 24 ذىحجه انتشار يافت . در سال اول رويهمرفته هشتاد شماره منتشر شد ، اما از دورهء دوم به سبب تيراندازى با توپ به مجلس ، پراكنده گشتن يا گرفتار آمدن آزاديخواهان ، فقط چهارده شماره به طبع رسيد ، و مدبر الممالك از بيم جان و كشته شدن به دست دژخيمان محمد على شاه به هندوستان گريخت .\r\nدر آنجا با كمك سيد جلال الدين مؤيد الاسلام مدير روزنامهء حبل المتين به روزنامه نويسى پرداخت و نخستين شمارهء تمدن را در هند ، غرهء رمضان 1326 منتشر كرد . در اين شماره مقالتى تند و آتشين زير عنوان خلاص ايران موكول به فداكارى ايرانيان است نوشت و در آن به صراحت توصيه كرد كه آزاديخواهان بايد محمد على شاه را از پادشاهى خلع كنند ، و بىاجازهء مجلس نبايد دينارى به هيچ عنوان به دولت بپردازند .\r\nاقامت مدبر الممالك در هندوستان به طول نينجاميد ؛ از آنجا به مصر ، و از آن كشور به عثمانى رفت ، و در ربيع الثانى 1327 وارد رشت شد . در آنجا به نشر روزنامه كوشيد اما فقط يك شماره به روز 29 ربيع الثانى 1327 منتشر كرد .\r\n\r\n","description":"","footnote":"","page_name":" 299 ","page_number":327},
  {"content":"\r\n\r\nپس از اينكه تهران به تصرف آزاديخواهان درآمد مدبر الممالك به تهران بازگشت و همچنان نشر روزنامه را ادامه داد . نخستين شمارهء دورهء جديد سه‌شنبه هفتم شوال 1328 برابر 18 مهر 1289 از طبع خارج شد ، و انتشارش بطور نامرتب ، تا سال 1330 ادامه يافت . او به منظور تسهيل كار چاپ روزنامه ، مطبعه‌اى به نام تمدن تأسيس كرد .\r\nپس از تعطيل شدن روزنامهء تمدن مدبر الممالك مديريت روزنامهء رسمى ايران را پذيرفت و تا روز دوشنبه 17 صفر كه زنده بود بر سر اين كار بود . اين روزنامه دولتى بود و در آن خبرهاى وزارتخانه‌ها ، قوانين و مذاكرات مجلس چاپ مىشد . پس از مرگ مدبر الممالك چندى پسرش مدير اين روزنامه بود .\r\n\r\n( 10 ) - روزنامهء مجلس :\r\nكه صاحب‌امتياز و مديرش سيد محمد صادق طباطبايى بود يكى از روزنامه‌هاى معتبر زمان خود بود . طباطبايى جز داير كردن روزنامه مجلس خدمتهاى پرارجى به ايران كرد كه يكى از آنها گشايش مدرسه اسلام است . توضيح اينكه چون او تعميم معارف را مؤثرترين وسيلهء ترقى ايران مىدانست از پدر بزرگوارش سيد محمد طباطبايى پيشواى روحانى بنام ، استدعا كرد كه مدرسه‌اى به شيوه مدارس جديد تأسيس فرمايد تا عالم نمايان فريبكار متظاهر جرأت دشمنى با ايجاد مدارس جديد را نكنند . او مدرسهء اسلام را در سال 1317 تأسيس كرد . سيد محمد صادق هشت سال مدير اين مدرسه بود ، و چون در آن زمان كتابهاى درسى جديد به قدر كافى تأليف و طبع نشده بود ، وى يك دوره كتاب جغرافيا نوشت و چاپ كرد ، و هم او در استقرار مشروطيت كوششها فرمود و خسارتها و سختىها تحمل نمود .\r\nدر انتشار روزنامهء مجلس ميرزا صادق اديب الممالك فراهانى و شيخ يحيى كاشانى به طباطبايى ياوريها و مددكاريهاى مؤثر كردند .\r\nچنان كه ياد شد سيد محمد صادق طباطبايى در جريان مبارزات آزاديخواهان با استبداد طلبان ، با پدرش و ديگر مجاهدان همگام بود . در رمضان سال 1323 كه گروهى از بزرگان آزاديخواه در زاويهء عبد العظيم متحصن شدند ، و سال بعد كه به قم مهاجرت كردند با آنان همسفر بود . ازاين‌رو چه در اين زمان و چه پيش از آن فرصت پرداختن به كار طبع روزنامهء مجلس را نداشت .\r\nاديب الممالك كه در مشهد روزنامهء ادب را منتشر مىكرد در سال 1321 به تهران آمد و با تصويب نديم السلطان وزير انطباعات وقت ، در تهران به طبع و نشر روزنامهء ادب ادامه داد . از همين زمان تا شوال 1324 غالب اوقاتش را صرف روزنامهء مجلس مىكرد و براى اينكه كار نگارش و تنظيم مقالات و طبع و نشر اين روزنامه نابسامان و آشفته نگردد روزنامه ادب را به مجد الاسلام كرمانى واگذار نمود .\r\nشيخ يحيى كاشانى نيز به دوام و اعتلاى روزنامهء مجلس كمكهاى شايان كرد . مقالات اساسى و مهم اين روزنامه از شماره 18 سال دوم تا شماره 154 همه به قلم اوست . و هم اين\r\n\r\n","description":"","footnote":"","page_name":" 300 ","page_number":328},
  {"content":"\r\n\r\nدانشى مرد در تمام مدتى كه سيد محمد صادق طباطبايى در پايتخت نبود يا نمايندگى مجلس شوراى ملى فرصت رسيدگى به امور روزنامه را به وى نمىداد سردبير روزنامه بود و همهء كارهاى آن را اداره مىكرد .\r\n\r\n( 11 ) - حاج ميرزا نصر اللّه ملك المتكلمين :\r\nپسر ميرزا محسن ، در ماه رجب 1277 هجرى قمرى در اصفهان پا به دنيا نهاد . چون صداى خوش و آواز دلنشين داشت ، در جوانى روضه‌خوانى پيش گرفت . در آغاز چون معروف نبود غالبا در آباديهاى پيرامن اصفهان روضه‌خوانى مىكرد ، اما بسيار نگذشت كه از روضه‌خوانان و ناطقان معتبر شد .\r\nچون با بزرگان هرصنف و طبقه آميزش داشت ، موسيقى را نيز مىدانست و در ظواهر مسائل دينى متعصب و خشك نبود بعضى از روحانيان عالم‌نما كه وجود او را مايهء از رونق افتادن بازار خود مىپنداشتند ، وى را به بابيگرى متهم ، و حكومت وقت را به تبعيدش ناچار كردند .\r\nميرزا نصر اللّه به تهران آمد و با سالار الدوله آشنا و دمساز و هم‌راز شد . در هنگامهء مبارزهء آزاديخواهان با استبدادطلبان به مشروطه‌طلبان گرويد ، در بيدارى و تشويق مردم به مقاومت در برابر استبداد و بىقانونى نطقهاى مؤثر و آتشين كرد . وقتى عين الدوله از خيره سرى و تيره رايى به گرفتن و بستن و نابود كردن آزاديخواهان مصمم شد ، حاج ميرزا نصر اللّه ملك المتكلمين پنهان گشت مأموران عين الدوله براى آگاه شدن از محل اختفاى وى دو پسرش را گرفتند . ملك وقتى كه در باغ ميرزا عبد الوهاب خان آصف الدوله واقع در آبادى سعدآباد تهران مهمان وثوق الدوله بود از اين خبر آگاه شد . چون ماندنش در آنجا به جهاتى مصلحت نبود ميرزا سيد على نامى وى را به دربند برد . در خانهء مشهدى ابو طالب دربندى اتاقى به كرايه گرفت و او را در آنجا پناه داد . دو سه روز بعد كه واقعه اجتماع پيشوايان روحانى و آزاديخواهان در مسجد جامع روى داد نصرة السلطان كه يكى از آزاديخواهان بود ملك - المتكلمين را به مسجد جامع رساند .\r\nملك در تمام دوران مبارزه آزاديخواهان با محمد على شاه و درباريانش ، نطقهاى آتشين و پرنهيب مىكرد و مردمان را به مقاومت برمىانگيخت .\r\nپس از اينكه مجلس شوراى ملى به فرمان محمد على شاه به توپ بسته شد ، نمايندگان و مجاهدان پراگنده يا دستگير و يا كشته شدند ، و موقتا استبداد چيره شد ملك المتكلمين و جهانگير خان گرفتار گشتند و روز چهارشنبه 24 جمادى الاول سال 1326 قمرى به شهادت رسيدند .\r\n\r\n( 12 ) - حاج غلامرضا خان پسر حسين خان نظام الدوله :\r\nدر جوانى وارد خدمت نظام شد . بسرعت ترقى كرد و سرتيپ اول توپخانه شد . در سال 1291 لقب شهاب الملك گرفت و چهار سال بعد به حكومت كرمان فرستاده شد . در نخستين حكومتش وقايعى در كرمان روى داد كه به عزلش انجاميد ، و فيروز ميرزاى نصرة الدوله جاى او را گرفت . ديرى نگذشت كه\r\n\r\n","description":"","footnote":"","page_name":" 301 ","page_number":329},
  {"content":"\r\n\r\nبديع الملك ميرزاى حشمة السلطنه از حكومت كرمانشاهان معزول گرديد و شهاب الدوله جاى او رفت . در اينجا بسيار نماند و در سال 1299 به نيابت و نمايندگى كامران ميرزاى نايب السلطنه حاكم مازندران شد و در سال 1305 حاكم بالاستقلال مازندران شد . پس از سه سال ، به حكومت خوزستان رفت . نزديك پنج سال آنجا ماند . در سال 1313 آصف الدوله لقب گرفت ، و با سمت پيشكارى سالار السلطنه فرزند خردسال ناصر الدين شاه به خراسان رفت .\r\nپس از چندى دگربار حكومت كرمان يافت . به سال 1320 حاكم فارس ، و سه سال بعد والى خراسان و سيستان شد . زشتكاريهايش در اين دوره حكومت چنان وى را منفور خاص و عام كرد كه دستهاى همهء خراسانيان از ستمش بر آسمان بود . توضيح اينكه مقارن اين احوال آسمان قوچان و بجنورد بر زمين چنان بخيل شد كه كشتزارها و بوستان‌ها لب تر نكردند . باغها و دشتها از تف گرما خوشيدند و اگر غله نارسيده و سبزه‌اى بود ملخها نابود كردند . كشتگران و باغداران را جز آه در بساط نماند و جمله بينوا و از اداى ماليات درمانده شدند . آصف الدوله بجاى اينكه در چنان شوريده‌حالى و پريشان روزگارى بر آن زيان رسيدگان از پاى افتاده به مدارا و آهستگى رفتار كند ، برايشان سخت‌تر گرفت و به پسرش سالار مفخم حاكم قوچان دستور داد ماليات را به هرگونه ميسر باشد از مردم بستاند . آن ديوخوى چون مىدانست كه دست مردم قوچان از نقد و جنس تهى است ، به فراشان خود دستور داد بجاى ماليات دختران مردم را بستانند . بدين فرمان دور از مردمى فراشان شبانگاهان بسيار دختران نورسيده را كه هنوز به مهربانى و نوازشگرى و نگهبانى مادر احتياج داشتند ، به جبر و ستم از كنار و آغوش مادر ربودند و به بهاى ارزان به تركمانان آن سوى مرز فروختند ، و استغاثه و دادخواهى مادرانى كه جگرگوشگانشان را به عنف گرفته بودند اثر نبخشيد . شگفت اينكه برخى از دختران قوچانى را خود اجزاى آصف الدوله خريدند !\r\nاين ظلم بزرگ نه تنها خشم و نفرت همهء مردم را در همهء شهرهاى سراسر ايران بر انگيخت بلكه زبان همسايگان را به بدگويى و ملامت و دشنام گشود .\r\nپس از اينكه مجلس دورهء اول گشوده شد موضوع فروخته شدن دختران قوچانى به تركمانان ، و پشتيبانى عين الدوله صدراعظم از آصف الدوله ، در جلسهء روز سيزدهم محرم 1325 مطرح شد و نمايندگان عزل و محاكمه و مجازات آصف الدوله را به تأكيد تمام خواستار شدند .\r\nوى به تهران احضار و محاكمه گرديد . مردم ستمرسيدهء قوچان اميد داشتند كه اين بدكنش ستمكار بسزا مكافات و مجازات شود ، اما ميرزا ابو القاسم خان ناصر الملك همدانى در كابينه‌اى كه تشكيل داد و 19 رمضان 1325 به محمد على شاه معرفى كرد ، همين دژخيم سيه اندرون را وزير داخله كرد ، و بعد از كودتاى محمد على شاه بار دگر به حكومت فارس منصوب گرديد !\r\nناظم الاسلام كرمانى در جلد دوم تاريخ بيدارى ايرانيان - صفحه‌هاى 157 و 158 - خلقيات حاج غلامرضا خان آصف الدوله را چنين شرح كرده است :\r\n« . . . مشار اليه شاهسوند و شخص مجربى بود . اظهار قدس و زهد مىكرد . ريش نميتراشيد مسكرات استعمال نمىكرد . زيارت عاشورا مىخواند . اما از جوانان امرد بىريش بدش\r\n\r\n","description":"","footnote":"","page_name":" 302 ","page_number":330},
  {"content":"\r\n\r\nنمىآمد . آدم‌كشى مىكرد . ظلم را بىنهايت مىنمود . در شب نماز نوافل را ترك نمىكرد ، اما در هرشبى جماعتى را بىنان مىگذارد . تعقيب نماز را طول مىداد ؛ ليكن از اول شروع به تعقيب نماز تا فراغ از آن يك بيچاره در زير چوب فلكهء فراشهايش جان مىداد . گويند وقتى با امردى مشغول بود . به او اعتراض كرد كه چرا بند شلوارت را ابريشم كردى ، چه لباس حرير و ابريشم بر مرد حرام است !\r\n« تجارت مىكرد ، اما تجارت احتگار گندم . در هرجا كه حكومت مىكرد نخست گندم آنجا را احتكار و حبس مىكرد . مثلا گندم را خروارى دو تومان از خالصهء دولت و يا خاصهء رعيت مىخريد و از قرار خروارى ده يا بيست تومان مىفروخت . گاهگاهى هم در ساير اجناس از قبيل روغن و گوشت و غيره هم همين رفتار را داشت . . . »\r\n\r\n","description":"","footnote":"","page_name":" 303 ","page_number":331},
  {"content":"\r\n\r\n\r\n- 4 - رؤياى صادقه\r\nچنان كه در صفحات پيش اشارت شد ، سيد جمال و ملك المتكلمين و حاج فاتح الملك رؤياى صادقه را در انتقاد كارهاى زشت و نارواى ظل السلطان و آقا نجفى نوشتند . سيد كه مبتكر نگارش كتاب بود و چهار پنجم مطالب آن به قلم اوست ، پس از اينكه دانست شاهزاده و شيخ محمد تقى نويسندهء اصلى را شناخته‌اند از بيمشان به اصفهان بازنگشت . در تهران رحل اقامت افگند ، و بسى برنيامد كه بر اثر مواعظ بيداركننده‌اش در ايران و كشورهاى بزرگ شهرت يافت .\r\nرؤياى صادقه بتحقيق پس از نوشته‌هاى ملكم نخستين اثر انقلابى در ايران است كه به شيوه‌اى بديع و دلنشين و خواندنى نوشته شده ، و گرچه مطالب آن به اوضاع اجتماعى اصفهان و احوال و افكار برخى از بزرگان دينى و دولتى آن سامان محدود و منحصر است چون با اوضاع كلى اجتماعى سراسر ايران منطبق بود اثر عام يافت .\r\nرؤياى صادقه نخستين بار در سن‌پطرزبورغ ( لنين‌گراد امروز ) در پنجاه صفحه چاپ ، و هشتاد نسخهء آن به پايمردى ميرزا حسن خان مشير الملك عضو سفارت ايران در روسيه ، مخفيانه در تهران منتشر گرديد ، به دست شاه و درباريان و بزرگان رسيد و در دلشان بيم افگند . از آن پس در خفا در اصفهان چاپ شد ، و سالها بعد مدير روشن‌ضمير و دانشور مجله ارمغان - وحيد دستگردى - در سال 1312 شمسى - 2492 به تدريج در شماره‌هاى اول تا هفتم دورهء چهاردهم مجلهء خود به طبع رساند . چون مطالب اين كتاب كهنه‌شدنى نيست و هميشه انتباه‌آور و عبرت‌انگيز است ، در طى سالهاى گذشته چند بار ديگر به حليهء طبع آراسته شد .\r\nاكنون نيز از روى نخستين چاپ آن به طبع مىرسد ، از آنكه بىهيچ گمان از بسى كتابها برتر است .\r\nدرخور ياد كردن است كه خطيب آزاده جز لباس التقوى ، رؤياى صادقه ، و مقالات متنوعش آثار خوب ديگرى نيز داشته كه به قول مريم همسرش مجموع آن آثار را حاج محسن صدر الاشراف دوست سيد براى مطالعه گرفته و نزد وى مانده است .\r\n\r\n","description":"","footnote":"","page_name":" 304 ","page_number":332},
  {"content":"\r\n . \r\n","description":"","footnote":"","page_name":" 305 ","page_number":333},
  {"content":"\r\n\r\nاول شبى كه روز آن از شدت مشاغل و مكاسب و ازدياد گفت‌وشنود ، و بسيارى حوادث ، و مشاهدهء دوست و عنود ، به كلى از ساحل توانايى به غرقاب ناتوانى و گرداب بيچارگى فرو رفته ، خستگى از حد گذشت ، و درد و ضعف ممتد گشت كه نعمت خواب رسيد ، و نهمت بيتابى را در ربود در آن عالم رؤيا به مشاهدات و معاينات عجيبه درافتاده ، عوالم حشر و مراتب نشر را مىديدم ، و در صحراى وحشت و فضاى نامتناهى قيامت سير مىكردم . توضيح و تشريح آن چنان كه در احاديث و اخبار خبر داده‌اند نه چنان بود بلكه صد چندان . مدتى در تحير و تفكر و تزلزل بودم كه آيا با من چه خواهند كرد ، و اين بدن ضعيف را در چه مؤاخذات خواهند آورد . دست به هردامنى مىزدم و تمناى نجات از هرمأمنى مىجستم . تمام صداى وانفسا جوابم بود ، و فرياد واحيرتا عتاب . در ضمن به خيال افتادم كه جناب مستطاب شريعتمدار آقا سيد ابو جعفر سلمه اللّه كه در محلهء مسكونى خودمان در دنيا رياست روحانى داشتند ، و بارها در ختم و انجام مسائل راجعه به اين بنده به طرف خود مىغلطيدند و سهمى براى آقازادگان منظور مىداشتند ، و مرا به آن تسليت مىدادند كه در آخرت به عوض در حضور جدم شفاعتت مىكنم و عنايتت مىبخشم ، لهذا ايشان را بيابم و يادآور عوالم دنيوى شوم كه كارى فرمايند و ترحمى بنمايند ، شايد استخلاصى حاصل شود و به استعلاجى و اصل گردم .\r\nپس از جستجوى زياد ايشان را ملاقات و با گفتگوى بسيار بالاخره جواب فرمودند :\r\nبرو بابا ، من خود در پى مثل تويى هستم كه معرفى مرا نزد جدم نموده ، شايد از گرفتاريهاى خود خلاصى يابم . اطراف آقا را نگريستم . جمع كثيرى ديدم . حمل نمودم شايد محض تجمل و عظمت و تجليل و مرحمت از طرف خداوندى به مأموريت استخدام ايشانند . خوب متعمقانه نگريستم ، معلوم شد اين جمعيت تمام هريك به ادعايى مدعى و طلبكارند ؛ و بيچاره آقا در درياى وحشت و حيرت صد چندان بدتر از من غرق و غوطه‌ور است . اين مشاهده و مكاشفه هزار بار بر ترس و سرگردانيم افزود .\r\nدر اين صحراى بىمنتهى كه از هرگوشه غوغا و ازدحامى لاتعد و لاتحصى بود ، زمين سوزان و آفتاب گدازان هردقيقه و آنى وجود را پخته و سوخته مىداشت . بىاندازه پريشان شده بودم كه فضل الهى و ترحم ربانى شامل آمد و از دور گروه‌هاى مختلفه و كرورات متعدده\r\n\r\n","description":"","footnote":"","page_name":" 306 ","page_number":334},
  {"content":"\r\n\r\nميرزا محمد خان ناظم خلوت را مشاهده كردم . مشار اليه نيز نظرش به من افتاد . صدا بلند كرد : اى فلانى ، اينجا چه كار مىكنى ؟ مگر نمىبينى چه خربازارى است ! گفتم فلانى ، فكرى كن و راهى بنما كه هلاك شدم . گفت بىخيال باش ، جمعيت زياد را وحشت مكن ؛ همه اينها زير دميشان سست است ؛ و دست مرا گرفته در گوشه‌اى كه جزيى ارتفاعى داشت برد و گفت بايست تا هروقت اسم تو را خواندند در پاى ميزان حساب بايد حاضر شوى و الا كسى را با تو كارى نيست .\r\nدر آن نقطه ايستاده تماشاى آن صحراى نايتناهى و مخلوقات مختلفه الهى را مىنمودم .\r\nتحير به اندازه‌اى بود كه بيانش محال است ؛ و توحش به قدرى كه تقرير و عنوانش ممكن نيست .\r\nدائما اشخاص و افراد ممالك عديده و شهرهاى بعيده را در پاى ميزان حساب مىآوردند و هر وقت منادى به صدائى فرياد مىنمود . تا شنيدم منادى به زبان ايرانى فرياد كرد : اصفهان .\r\nچون اسم وطن را شنيدم لرزه بر اندامم افتاد . گوشها را تيز و هوش را به طرف ميزان حساب متوجه نمودم . منادى ندا داد : علما . جمعى از آقايان را آوردند . مؤاخذه كردند ، و مجازات دادند ، كه ابدا نمىشناختم و نمىدانستم . تا از درگاه رب الارباب منادى ندا داد : شيخ محمد باقر مجتهد اصفهانى . مشاهده كردم جناب مستطاب حجة الاسلام را با احترام تمام در حالتى كه تمام مرده و اتباع دائما سلام و صلوات در پشت سر آقا مىفرستادند به پاى ميزان حساب آوردند . خطاب مستطاب رسيد اى شيخ ، امروز روز مجازات است و هنگام مكافات . سئوالات ما را يك‌يك جواب صحيح بايد بدهى و حساب دنيا را ديناردينار بايد بپردازى . اشك شيخ جارى شد ، و به اضطراب تمام عرض كرد : الهى ، اگر ترحم و اغماض تو نباشد واى بر احوال من ! خطاب گرديد : اى شيخ ، اكنون كه به مقام عجز درآمدى و تضرع آوردى در سئوالات رجوع به انصاف خودت مىنماييم . جواب و كيفر آنها را نيز خودت بيان كن . عرض كرد بندهء ضعيفى جز تمكين و رضا چه چاره دارد .\r\nخطاب : اى شيخ ، آيا تفضلات و عنايات ما در دنيا چيزى براى تو ناقص گذاشت ؟\r\nجواب : خير .\r\nخطاب : آيا سواد و علم تو به درجهء اقتدارت بود ؟\r\nجواب : خير .\r\nخطاب : آيا ذلت و كسالتى ترا عارض بود ؟\r\nجواب : نه .\r\nخطاب : ادراك و عقلت كم و كاستى داشت ؟\r\nجواب : خير .\r\nخطاب : در ميان علما حقير و خفيفت داشتيمت ؟\r\nجواب : خير .\r\nخطاب : زوجه مطبوعه‌اى كه عمده سعادات است نداشتى ؟\r\nجواب : چرا .\r\n\r\n","description":"","footnote":"","page_name":" 307 ","page_number":335},
  {"content":"\r\n\r\nخطاب : اولاد رشيدهء عديده توانا نداشتى ؟\r\nجواب : چرا .\r\nخطاب : عزت و توجه نفوس عامه به تو مرحمت نكرديم ؟\r\nجواب : چرا .\r\nخطاب : نفوذ احكام به تو نداديم ؟\r\nجواب : چرا .\r\nخطاب : نزد سلطان و حكام ، محترم و نافذ القول نبودى ؟\r\nجواب : چرا .\r\nخطاب : اگر خدمت و بناى خير و منافع عامه مسلمان مىخواستى بجا بياورى نمىتوانستى ؟\r\nجواب : چرا .\r\nخطاب : پس همه نوع اقتدار داشتى ؟\r\nجواب : بلى .\r\nخطاب : حال از خودت انصاف مىخواهيم آيا در مقابل اين نعمتهاى ما چه خدمتى به بندگان و مسلمانان ما كردى ؟\r\nجواب : سكوت .\r\nخطاب : رفع كدام ظلم عامه را نمودى ؟\r\nجواب : عرق پيشانى .\r\nخطاب : كدام بناى خير عمومى را نهادى ؟\r\nجواب : . . .\r\nخطاب : چند يتيم‌خانه بنا كردى ؟\r\nجواب : گردن‌كج .\r\nخطاب : چند غريب‌خانه را بانى شدى ؟\r\nجواب : اشك جارى .\r\nخطاب : اغماض ما يا شيخ ، بيش از تقصيرات و خطاى بندگان است ! اگر جملگى را مؤاخذه نماييم وحشت و خجلت تو ما را متألم خواهد نمود ،\r\nآيا در واقعه بلواى 1296 اصفهان تو خود مىدانى چه خلافى كردى و چقدر بندگان ما را در عذاب و گرفتارى انداختى ؟\r\nبمحض اينكه شيخ اسم شورش 1296 را استماع فرمودند لرزهء فوق العاده‌اى بر اندامشان افتاده ، رنگ رخساره‌شان پريد . به طورى كه روى پا نتوانستند بايستند ، و از وحشت و اضطراب به زمين افتاده روح از جسمشان خارج شده ، حالت گرما و سوزندگى آن صحرا بدن مباركشان را خاكستر ساخت . تمام نظاره‌كنندگان از مشاهدهء اين حال متوحش شده ، غوغاى عظيمى از صحراى محشر برخاست . در اين موقع از مصدر جلال امر به سكوت عامه گرديد و ندايى به خاكستر شيخ داده شد كه يا شيخ برخيز و جواب بازگوى كه امروز روز جزاست . فورا ديدم\r\n\r\n","description":"","footnote":"","page_name":" 308 ","page_number":336},
  {"content":"\r\n\r\nآن مشت خاكستر به حالت اوليهء خود عود كرد ، و به آهنگ سوزناكى جناب شيخ جواب دادند .\r\nجواب : الهى تغافل و نادانى است كه باعث هرعصيانى مىشود .\r\nخطاب : يا شيخ ما دل تو را محكم گردانيديم كه جواب خطابات ما را شمرده و فصيح بدهى و الا مورد عتابات سخت ما واقع خواهى شد .\r\nجواب : پروردگارا ، آنچه فرمايى چنان كنم .\r\nخطاب : آيا تعدى و اجحافات حكومت و اجزاى آن‌زمان را نمىدانستى ؟\r\nجواب : چرا .\r\nخطاب : آيا علت آن بلوا را نفهميدى ؟\r\nجواب : چرا .\r\nخطاب : آيا با علماى اصفهان مخصوصا با مير محمد حسين امام‌جمعه ، عهد و ميثاق نبستيد و قسم ياد ننموديد كه تا رفع تعدى اجزاى حكومت را نكنيد دست‌بردار نشويد ؟\r\nجواب : چرا .\r\nخطاب : مگر اصل و بنيان آن شورش را تو خود برپا نكردى ؟\r\nجواب : چرا .\r\nخطاب : مگر نه آن بلوا براى تعديات جعفر قلى خان و محمد على خان بود كه ضابط كل و وزير بودند ؟ و گندم را به تسعير گزاف تحميل اهالى مىنمودند ، و مگر نه مقصود شما ارزانى ارزاق و رفع اجحاف اجزاى حكومت بود و ضمنا رفاهيت حال خود را هم مقصود داشتيد ؟\r\nجواب : چرا .\r\nخطاب : پس چرا با مسعود ميرزا ظل السلطان ساختى و پاى خود را عقب كشيدى و گروهى را در مهلكه انداختى ، مير محمد حسين امام‌جمعه را مفتضح كردى و تنها گذاردى .\r\nاو را در واقع تو دق دادى و به مهلكه انداختى و اينهمه مسلمان را عمرى به زحمت انداختى ؟\r\n[ جواب 
  ] : الهى خودت گواهى كه او هم نسبت به من توهين نمود . يكى از كارهايش آنكه ملا محمد نقنئى را كه متهم به بد گفتن به او شده بود فرستاد از منزل من كشيدند و بردند و به آخرش بستند ؛ توهينى از اين بالاتر و عداوتى از اين بدتر چه بود . گذشته از آن دائما محض ترويج و اقتدار خود با من بديها كرد كه تو بهتر گواهى و خوبتر آگاهى . آنجا كه عيان است چه حاجت به بيان است .\r\nخطاب : پس اين حركات تو از اغراض شخصى و مرض نفسانى بوده ؟ مرحبا ! خوب شريعت مرا نگهدارى و مسلمانان را پاس‌دارى كردى ! هيچ مىدانى كه آن مخالفت آن‌روز تو چه ضررها و خسارتها به مسلمين و فقرا زده و چه خيانتها كه تا امروز نموده‌اى !\r\nجواب : خدايا ، تويى عالم و داناى اولين و آخرين ، من چه خبر از خطاياى خود دارم .\r\nخطاب : اگر آن‌روز براى عدم تحميلات غله و نان مسلمانان ، آن مخالفت‌ها را نمىكردى امروز اولاد خودت غله را هزار خروار هزار خروار انبار و احتكار نمىكردند و غله پوسيده از انبارشان به رودخانه پانصد بار ريخته نمىشد . مجتهدين و علما اين\r\n\r\n","description":"","footnote":"","page_name":" 309 ","page_number":337},
  {"content":"\r\n\r\nنوع سمت اعيانيت و تمول پيدا نمىكردند كه باعث فقر فقرا و ضعف ضعفا شوند . دارايى و تمول است كه ملاحظه و تأمل در اجراى احكام الهى و احقاق حقوق مسلمين وارد مىآورد و اغماض حقوق و اجراى باطل را باعث مىشود .\r\nدر اثناى اين خطابها ناله و صدا و فرياد و فغان شديدى از مظلومين و فقرا و بيچارگان بلند شد كه : الهى ، داد ما را از ظالمين بگير . كه در دنيا چه زجرها برديم و چه گرسنگىها و سرزنشها كشيديم ! از اين ناله‌ها زمين محشر به لرزه درآمد و حالت غريبى به تمام اهل محشر دست داد ؛ و بعد از آن لرزه و غوغا ، بهت عجيبى حكمفرما شد . خطاب تهديدانه رسيد كه اى شيخ ، جواب بندگان ما را چه مىگوئى كه اگر يك شكايت ديگر كنند در عذاب شديد مؤبد خواهى بود .\r\nديدم براى شيخ حالت رقتى حاصل شد كه از رقت او بعضى اهل محشر به رقت آمدند و با كمال خضوع و لابه عرض كرد : الهى عرضى دارم كه خجلت مانع است و وحشت نمىگذارد عرض نمايم . مىترسم به درگاه خداونديت ناپسند آيد و موجب غضب شوم .\r\nخطاب : يا شيخ ، امروز روزى نيست كه توحش و ملاحظه نمايى ، و درگاه ما بارگاهى نيست كه بىجهت عذاب و اذيت بينى . آنچه خواهى و هست بازگوى ، و هرجوابى دارى آغاز كن .\r\nجواب : بارالها ، از آن هراسانم كه مبادا به فضل و ترحم نظر نفرمايى و به عدل تنبيه و عذابم نمايى . خداوندا ، به دوستان آستانت كه به اين عبد ذليل ترحم فرما ، و به سخنان عاجزانه‌اش تعمق نما .\r\nخطاب : بيش از اين تكرار مكن و آنچه جواب صوابست بيان كن .\r\nعرض كرد : خداوندا آيا من در دنيا بشرى بيش بودم ؟ نفس قدسى داشتم ؟ به من سمت نبوت يا رسالت يا امامت مرحمت فرمودى ؟\r\n- نه .\r\n- پروردگارا ، آيا گرفتار تلاطم‌ها و امواج شهوات و خواهشهاى نفسانى نبودم ؟\r\n- چرا .\r\n- آيا در مدافعه وساوس شيطانى و نگاهدارى ظاهر شرع خود سعى و كوشش نداشتم ؟\r\n- چرا .\r\n- آيا خشنودى و تشكر قلبى از نعمتهاى گوناگون تو نمىنمودم ؟\r\n- چرا .\r\n- پس الهى با كمال جرأت و نهايت مروت عرض مىكنم و تصديق مىخواهم آيا اگر به عوض اين بندهء ضعيف و عبد ذليل يكى از ملائكه مقرب يا پيغمبران مرسل يا آ آ آ ل ل ل . . .\r\nخطاب : مترس و بگو آنچه را در دل دارى كه اينجا آستان غرض و اغماض نيست .\r\nعرض كرد : يا العياذ بك اگر خود حضرت خداونديت به لباس بشريت به حكومت و قضاوت شرعى و ملى به اصفهان مسندنشين و مقرر بودى با آن فريب‌هاى گوناگون و تدبيرات از حد فزون ، و زمينه‌سازى و تدليسات از اندازه بيرون حضرت مستطاب اشرف امجد اسعد\r\n\r\n","description":"","footnote":"","page_name":" 310 ","page_number":338},
  {"content":"\r\n\r\nاعظم اقدس و الا ظل السلطان ارواحنا فداه چه مىكردى ؟ آيا فريب نمىخوردى ؟ در اين ضمن تمام حضار محشر از اصفهانيان و عالمين و مطلعين دفعتا واحدتا با صداى بلند و آوازى مخلوط با تضرع فرياد كردند كه : الهى ، شيخ راست مىگويد و از تمام اقوال او اين را بهتر مىدانيم و شهادت مىدهيم .\r\nخطاب : يا شيخ ، اگر اين شهادت عامه نبود امروز به شدت سخط و نهايت عذاب ما و اصل مىشدى و اكنون با اين حال عفو و اغماض ما و ترحم ما شامل حالت شده ، على العجالة نه به عذابى معذبت مىداريم ، و نه به ثوابى مفتخرت مىسازيم .\r\nاشك شيخ جارى شد و به خاك سوزان محشر افتاد و با نهايت عجز و انكسار عرض كرد : الهى ، مىترسم و وحشت دارم كه به وعدهء كريمانه‌ات نگذارند رفتار فرمايى ، و از اين راى رحيمانه‌ات بازدارند كه باز سخط و عذابم فرمايى . الهى به نعمتهاى وافرت اين بدن به ناز پرورده شده طاقت شدتهاى غضبت را ندارد .\r\nخطاب : يا شيخ ، عفو و اغماض ما بازگشت ندارد . خاطر آسوده‌دار .\r\nجواب : بارالها اگر مفسد بگذارد .\r\nخطاب : يا شيخ ، بگو وحشت تو از چيست و اضطرابت از چه سبب است ؟\r\nجواب : خدايا در درگاه تو جز صدق و راستى نمىتوانم عرض نمايم و هرهراسى كه دارم به تو بايد پناه‌آور شوم و پناه به ذات پاكت آورده عرض مىنمايم : شخص سابق الذكر لا بد در هرنقطه مفتش ، و در اين صحرا هم در هرگوشه وقايع‌نگار و خبرنگار دارد . مىترسم از واقعه مستحضر گردد ، و به هرقسم و تدبيرى كه باشد خاطر خداونديت را از اين عبد ذليل برنجاند ، و يا ازدحام محشر را بر ضدم بشوراند كه باز هريك به حرفى يا هركدام به مقالى پاپيچم شوند و باعث گرفتارى و عذاب ابديم گردند .\r\nخطاب : اى شيخ ، ادراك شما نوع بشر محدود است و وحشت و ترسى كه بالاتر از ادراك خود ديديد همه نوع مضطرب و مقهور او هستيد ولى معلوم است كه هنوز شناسايى كامل در مراتب الوهيت ما پيدا نكرده‌ايد كه نوع انسان خواه ظل السلطان ، خواه هرشاهزاده و خانى ديگر باشد ، در تحت تقديرات و خواست ما منكوب و ذليل و خوار و ضعيف است اينست كه عالم خلقت به اسباب است و الا كيفر اعمال را قدرت ما به هرلباس باشد اجرا مىدارد .\r\nجواب : الهى چنين است كه مىفرمايى .\r\nخطاب : ولى يا شيخ ، با اين‌همه گويا تو هنوز هم با ظل السلطان سروسرى دارى كه اسم او را در بارگاه ما هم به شوكت و احترام ذكر كردى .\r\nجواب : الهى خوف و وحشت باعث ملاحظه‌هاى مذكوره مىباشد .\r\nخطاب : ببريد شيخ را كه بيش از اين مجال نيست .\r\nشيخ را بردند و در مقام معهود مقيمش نمودند .\r\nمنادى ندا در داد : ميرزا محمد هاشم چهار سوقى . فراشان قدرت الهى او را در محل ميزان حساب حاضر نمودند . باز اضطراب فوق العاده مرا فروگرفت كه آيا با اين شخص\r\n\r\n","description":"","footnote":"","page_name":" 311 ","page_number":339},
  {"content":"\r\n\r\nديگر چه كنند ؛ آن‌كه ما او را در رتبهء يكى از اولياى مقرب مىدانستيم چنان شد ، و اگر تصديق عامه نبود بيچاره نمىدانم در چه شدايد بود . ايشان كه ديگر واىواىواى ! در اين خيال بودم كه ملكى نزديك شده لطمه‌اى به من زده ، گفت : در امورات الهى چه شد و چه مىشود مكن ، تمام چشم باش ، تا چه بينى ، و گوش باش تا چه بشنوى . گويا اين حرف اثر غريبى در من كرد كه فورا به همان حالت مجسمه‌وار چشم را خيره و گوش را تيز كرده ، ايستادم .\r\nخطاب مستطاب رسيد : محمد هاشم ، از نعمتهاى الهى كه به تو داديم چه شكرانه نمودى و خشنودى براى ما يا مسلمانان ما چه فراهم آوردى ؟\r\nجواب : چنين و چنين چنين كسالت پيرى و وف وف و فرسودگى ، يك صلوات بلندى ختم كنيد .\r\nخطاب : آقا سيد ، اينجا مريضخانه نيست ، اينجا مقام مجازات و مؤاخذه است .\r\nاينجا پيغمبران با عجز و لابه بايد حساب خود را ذره‌ذره و ارزن ارزن بپردازند .\r\nجواب : چنين ، اينقدرها سواد داريم كه بدانيم ، اعمال و تفصيلات محشر را خيلى خوانده‌ايم چنين ، يك صلوات بلندى ختم كنيد .\r\nخطاب : به ملكين يمين و يسار ، مذاكرات آقا گويا از روى مأخذى نيست . شما را كه موكلين اعمال زشت و خوب او نموده‌ايم در طرفينش مجسم شويد و تشريح حال و اعمال او را بنماييد .\r\nفورا دو ملك كه يكى خيلى قوى الجثه و مهيب و سياه‌رنگ بود كه ذكر هيبت او به تحرير نمىآيد در طرف چپ ؛ و ملك ديگر كه نيكو اندام و خوبرو و زيبا بود طرف راست جناب آقا حاضر شدند . گويا از ظهور اين دو ملك ، حسن و قبح تمام اعمال آقا بر همه اهل محشر مكشوف گرديد . به ملك كاتب سيئات مشار اليه خطاب رسيد كه طومار ثبت اعمال آقا را ارائه نكن و مخفى دار كه اهالى محشر مشاهده ننمايند كه از ملاحظه آن ما خود نيز رنجش و خجلت داريم .\r\nآقا رو به ملك مزبور كرده فرمودند : لا إله الا اللّه ، چنين هيچ گمان سوئى را نمىكردم .\r\nخطاب : سيد ، كلمه توحيد مىگويى و حال آنكه اعمال آن را رفتار ننموده‌اى .\r\nآقا عرض كردند : چنين ، بلى ، قرآن خوانده‌ايم .\r\nخطاب : بلى يقولون بافواههم ما ليس فى قلوبهم .\r\nبعد به كاتب سيئات آقا ندا دررسيد كه آيا در اين مدت حكم و قضاوتى را ديدى كه به عدالت و قانون شريعت بنمايد ؟\r\nعرض كرد : كمتر .\r\nخطاب رسيد : علم فقه و اصولش كه نسبتا بيشتر از ساير علماى اصفهان بود پس جهت بىاستحكامى احكامش چه بود ؟\r\nعرض كرد : به عوض اعتقاداتش كمتر بود .\r\nخطاب : چه بسيار املاك و اراضى و حقوق مسلمانان را كه بعضى تعدىكنندگان به استناد امضاء و مهر آن سيد ضبط و غصب كرده‌اند .\r\n\r\n","description":"","footnote":"","page_name":" 312 ","page_number":340},
  {"content":"\r\n\r\nعرض كرد : الهى چندين نفر هم بودند كه مهر و امضاى اين آقا را مىساختند و بعد دوباره به تدليس نزد خودش آورده صحت و اعتبارش را مجبور به نوشتن مىشدند .\r\nخطاب : همه را در ثبت دارى ؟\r\nعرض كرد : الها تو خود عالم الغيوبى ، چگونه در مأموريت خود ما قدرت مخالفت داريم . اينست كه امر فرمودى مخفىدار ، و ترحم نمودى كه اين بنده عاقبت خجل و شرمسار نشود .\r\nخطاب : اسم‌ورسم اشخاصى هم كه امضاء و مهر او را مىساختند ثبت دارى ؟\r\nجواب : تمام مراتب عصيانى كه راجع به اين مسند بوده در نامهء اعمال آقا ثبت شده .\r\nجناب آقا با كمال تغير و خشونت رو كردند به ملك كاتب سيئات و گفت كه : معلوم است تو هم مثل بچه‌مچه‌هاى مسجد شاهى ، ها - ( مقصود آقا نجفى و آقاى حاج شيخ محمد على و حاجى آقا نور اللّه است ) با من مدعى هستى . مگر اشخاصى كه مهر مرا مىساختند و سند و قبالهء ساختگى درست مىكردند دو نفر بيشتر بودند ؟ اول اسد اللّه خديجه فرنگى ، دوم سيد تقى مازندرانى .\r\nاينها هم كه منحصر به مهر و امضاى من نبود ، مهر و امضاى همه‌كس را مىساختند . چنين ، مگر خدا خودش نمىداند - يك صلوات بلند ختم كنيد .\r\nملك سيئآت : جناب آقا شما اين دو نفر را پيشتر نمىشناختيد و مىدانستيد كه حالشان چيست و چون به وظيفهء خود عمل مىكردند شما اغماض مىنموديد . ما بعضى ديگر را نيز مىشناختيم .\r\nجناب آقا فرمودند : شما را نمىرسد كه نسبت به علماء اين جوابات را بدهيد ؛ جاهل را بر عالم بحثى نيست .\r\nخطاب مستطاب رسيد : اين سيد خيلى سنش زياد شده ليس على المجنون حرج .\r\nساير علما را بياوريد . اسم سايرين كه برده شد قريب سيصد چهار صد نفر علماى عظام را ديدم كه ازدحام غريبى فراهم آورده‌اند . خطاب رسيد كه اصفهان اينقدر مجتهد و عالم نداشت . ما تا قبل از زمان حاجى شيخ محمد باقر را بحسابشان رسيده هريك را به اندازهء خود هرچه لايق بوده‌اند خود جزا داده‌ايم ؛ چه خبر است در اين مدت كم اين‌همه آقايان و مجتهدين چگونه فراهم آمده ! يا جبرئيل ، تحقيق كن و به بارگاه ما خبرش را بياور .\r\nجبرئيل عرض كرد : الهى ، هريك از اين‌ها خود را حجة الاسلام مىدانند شما به اجتهاد هم قبولشان نمىفرماييد .\r\nمسئله غامض‌تر شد و امر به تحقيق اكيدتر گرديد . جبرئيل امر حضرت رب الارباب را به حضرات و جمعيت رسانيد . تمام بكمال غرور و نهايت كبر عمامه و عباى خود را با نعلين ترتيب داده و دستى به ريش كشيده تصديق حجة الاسلامى يكديگر را كردند ، و مهر نمودند ، و به حضرت جبرئيل عرضه داشتند . خطاب رسيد : يا جبرئيل ، در اين اوان و اين دوران ، خصوصا در اصفهان اجتهاد و رياست علميه جز به بزرگى عمامه و غليظ حرف زدن و عبا و سر دست ژوليده و باز و يك نعلين پوست خربوزه‌اى بيش نيست . علم و زحمت و فضل منسوخ شده ، منتهى هركدام خواستند خيلى حجة الاسلام‌تر باشند يك سفر به عتبات و نجف اشرف امر را كامل\r\n\r\n","description":"","footnote":"","page_name":" 313 ","page_number":341},
  {"content":"\r\n\r\nمىدارد . به اين گروه بگو كه ما يك‌يك شما را در مقام امتحان علميه خواهيم درآورد . هركدام لياقت اجتهاد و عالميت را نداشته باشيد به اشد عذاب و نهايت غضب ما گرفتار خواهيد شد . اين ندا و خطاب به قسمى عتاب و غضب‌آميز بود كه زمين محشر به لرزه درآمد ، و اضطراب غريبى هريك از جمعيت نامتناهى را دست داد . خصوصا اين جمعيت علماى مصنوعى را . و بعد از آن هريك سر خجلت پايين انداخته ، به طائفهء خود ملحق شدند . جمعى به حوزهء رعاياى اطراف اصفهان ، برخى به فراشان و نوكر بابان ، گروهى به كارگران و عمله‌جات و ناوه‌كشان ؛ كم - كم به اين طريق كم شدند ، تا عده خيلى قليل شد . بعد از دقيقه‌اى خوب نگريستم كسى را در پاى ميزان حساب از آقايان نديدم . هريك پى كار خود رفته و به اصل خود رجوع نموده بودند .\r\nاين دفعه قهقهه و تعجب عظيمى از نظاره‌كنندگان برخاست .\r\nندا رسيد : شيخ محمد تقى پسر شيخ محمد باقر را حاضر كنيد . فورا فراشان قدرت حق در پاى ميزان حساب حاضرش ساختند .\r\nخطاب رسيد : محمد تقى ، امروز را هيچ تصور مىكردى و اين محكمه و مؤاخذات را آيا به خاطر خطور مىدادى ؟\r\nجواب : من كه غيب نمىدونم آچىطور !\r\nخطاب : يا شيخ ، جواب‌هايى را كه در دنيا به تجاهل مىدادى ، اينجا شروع مكن .\r\nگويا احضار ثانوى تو را به شك انداخته كه شايد به علم و استحقاق در دنيا رياست داشته‌اى .\r\nاشتباه مكن كه اين احضار محض مؤاخذات است كه چرا غصب مسند قضاوت را كردى و به اعمال و لوازم آن رفتار ننمودى .\r\nجواب : من كه رياستى نداشتم ؛ رياست را اين ظلمه‌ها ، اين ديوونيا اينا اينا . . .\r\nخطاب : مؤاخذات و خطابات ما را مىبايست جواب متين و صحيح داد . اين مقام مقامى نيست كه تدليسات و تجاهلات دنيا را كه يكى از پيشرفت امور خود دانسته بودى بيان نمايى . اينجا با بارگاه احديت و الوهيت گفتگو مىكنى نه باكوت‌كشها و احمقان اصفهان كه به گول اظهار ارادت به تو مىكردند ، و غمض و تجاهل كردن با آنان عادت اين مقامت نشود .\r\nچون علامت غضب و سختى را مشاهده كرد ، به عجز و لابه عرض كرد :\r\nجواب : تقى كه بنده ضعيف بيچاره‌اى بيش نيست ، هرچى شوما بفرماييد حاضر است .\r\nآ حالا بايد چىكار كرد ؟\r\nخطاب : محمد تقى ، آيا زمانى را بخاطر دارى كه آرزوى يك ده ششدانگى بىدرد سر مىكردى ؟ چه گريه‌ها و چه لابه‌ها به درگاه ما مىنمودى ، بعد از هرفريضه چه اشكها مىريختى ، و التماس‌ها مىكردى و ميسرت نميشد ، تا تضرعات بىاندازه تو رحمت ما را به حركت آورد ، و دعايت را به ما فوق اجابت رسانيديم . ده‌ها و قراء مشترك و مختص به تو مرحمت كرديم ، و اسبابش را فراهم آورديم كه هرملكى را به عنوانى و شكلى تصرف نمودى - اول ملاك شدى ، اول دولتمند شدى ، اول زارع شدى ، اول با قدرت شدى . اول انباردار شدى ، اول نافذ الحكم شدى ، اول عالم به قلم رفتى ، از خودت تصديق مىخواهيم ترحم و عنايات ما\r\n\r\n","description":"","footnote":"","page_name":" 314 ","page_number":342},
  {"content":"\r\n\r\nچه‌قدر خوشبختى به تو مرحمت فرمود .\r\nجواب : او ، بعله ، اما اينا را كو خودتون داده‌ايد مثل اين است كه صلح كرده باشيد او ، من چه تقصيرى كرده‌ام .\r\nخطاب : اى شيخ تقى ، حجب و حيا در تو مگر ما خلق نكرده‌ايم كه اين جواب‌ها را در مقام احديت ما مىدهى ؟\r\nجواب : شرعا مدعى را بايد مجاب كرد ، يا اثبات كه شد اون وقت اشكال پيدا مىكند .\r\nخطاب : اى شيخ تقى ، اينجا مصدر جلالت است . اينجا پيغمبران و رسل در محاكمه و مؤاخذه با ضعيف‌ترين بندگان ما فرقى ندارند . در عوض نعمتهاى گوناگون ما آخر بگو چه خدمتى كردى ؟ مگر نه ما شرع خود را ظاهرا به تو سپرديم ، چه خدمتى به ملت اسلام كردى ؟ چه بناى خيرى نهادى ؟ جز اينكه تمام در فكر تسعير و جمع غله بودى و وسعت املاك خود را كوشش مىنمودى چه كارى نمودى ؟ چه عبادت روحانى كردى ؟ چه زحمتى براى راحتى خلق ما بردى ؟ چه اذيتى براى آسايش فقرا كشيدى ؟ چه همتى در ترقى عموم ملت اسلام نمودى ؟ چه‌چه‌چه .\r\nجواب : ترويجى شريعت كردم ، مگه به شوما نگفتند اين چند وقته بعضى از اهل اصفهون مىخواستن مدرسه درست بوكونند ؛ مىخواستند اون‌جا بچه‌ها را جمع كونند يك جورى غريبى درس بدند . مىگفتند بچه ششماهه قرآن خب مىخوند ، خط خوب مىنويسد ، آديگه هركتابى كه بدند بچه خب مىخوند ؛ آ مىگفتند مىخواند اين بچه‌ها زبون نصارى را هم بوخنند ؛ من ديدم كه خب نيمىشد ، اون وقت زبونى نصارى كم‌كم ياد مىگيرند ، و آن وقت بچه‌ها سواد هم كه دارند ، در شريعت علماء اسلام زبون كفر شايد ياد مىگيرند ، آخب نبود ؟ گفتم هرطور بود رفتند اونجا را بستند ، ده بيستا كاغذ هم به شازده نوشتم . بعد معلوم شد كه همين يك مكتب بوده چيزى ديگه نبوده ، اما محض اينكه اين چيزها را گفتند فرستادم بستند آ اين ترويجى شريعت نبود ؟\r\nخطاب : شيخ تقى خيلى در تدليس و تجاهل دست كاملى دارى ، و بىخجالت زبان‌آورى مىنمايى . معاويه بايد نزد تو شاگرد شود و درس تزوير بخواند ، زيرا تو از آن مزورترى .\r\nهنوز اين خطاب تمام نشده حالت آقا متغير شده با چهرهء تأثرانگيزى عرض كرد :\r\nآشوما كه توهين شريعت مىكونيد ، اين حرفهاى شوما . . . . آ چرا خب نيست توهين عالم ، به معاويه كه مرتد بود .\r\nخطاب : شيخ تقى ، تو مانع ترقى ملت شدى ، مجمعى كه در صدد تعليم و آموزش اطفال مسلمانان بوده‌اند بر هم زدى ، مدرس و مكتب تحصيل اطفال بندگان مرا باير كردى و اكنون افتخار مىكنى . منم كه باعث بىعلمى عامه شده‌ام ، منم كه مدرسه و دايرهء تحصيل اطفال مسلمانان را بسته‌ام و خجلت نمىكشى كه ما از درون هرنفسى آگاهيم و مىدانيم كه تو مردم را منع از افتتاح مدرسه و تحصيل علوم عهد مىنمودى كه مردم بىعلم و نافهم بمانند ، تا تو به اقتدار و رياست خود باقى بمانى . تو ترويج شريعت را ترويج شخصى خودت مىدانستى . هروقت توهين\r\n\r\n","description":"","footnote":"","page_name":" 315 ","page_number":343},
  {"content":"\r\n\r\nشخصى يا بر ضد خيال نفسانيت اتفاقى مىافتد اشخاص را به تهمت بابىگرى حكم قتل مىدادى ، يا بيچاره‌اى را بعنوان شرب خمر حد مىزدى ، يا شخصى را محض اجراى خيال خود به فساد عقيده تهديد مىكردى ، يا درب خانه‌اى را بعنوان وقوع خلاف شرع گل مىگرفتى .\r\nدر اين ضمن در بحبوحهء ازدحام ديدم غوغايى برپا شد . فريادهاى اى خبيث ، اى خبيث ، و صداهاى اى ملعون ، اى ملعون ، به گوش رسيد . خوب ملتفت شدم ديدم حاجى حيدر على چند دائره و تار و كمانچه و سه‌تار در دست گرفته ، و چند مرد و سه زن را با ساير همراهان خود جلو كرده مىآيد . به مجرد اينكه چشمش به جناب مستطاب آقاى نجفى افتاد هن‌هن‌كنان و نفس‌نفس‌زنان گفت : آقا ، در يكى از كوچه‌هاى اصفهان عبور مىكردم از خانهء اين خبيث ( رو كرد به مرد صاحب‌خانه ) ديدم كه صداى تغنى و سماع و آواز و ساز مىآيد . از قول آقا بعضى طلاب را خبر كردم . ريختيم درب خانه را شكستيم داخل شديم . ديديم اين خبيث‌ها مشغول ترنم و اين خلاف شرع عظيم هستند . پس از اينكه ايشان را خوب تنبيه كرديم و كتك شديد زديم خبيث‌هاى ملعون مىگويند عروسى داشتيم . فورا دايره‌ها و آن اسبابها را بنا كرد به زمين زدن و خرد كردن . ترق‌وتروق عظيمى از شكستن آن آلات استماع شد . جناب آقا ، بادى زير بغل خود انداختند و نظرى حقيرانه به سمت مصدر جلال الهى نموده كه معلوم مىداشت مىفرمايند مشاهدهء اين ترويجات شريعت و استخدام گماشتگان مرا در حفظ حدود اسلام بنماييد . بيچاره اهل آن خانه زنانه و مردانه چه خجلتها بردند و چه حالتى داشتند نمىتوانم بيان نمايم .\r\nخطاب عتاب‌انگيز از مصدر جلال رسيد : به‌به ، واقعا تشرع تو اى شيخ معلوم شد و مكشوف گرديد ! كجا شريعت اسلام به تو حكم مىكند كه بىاذن داخل خانهء ديگرى شوى ، يا عرض و ناموس مسلمانى را به اين اصرار بر باد دهى ؟ مگر نه در شريعت محمدى ( ص ) امر اكيد و اصرار بليغ شده كه بىاذن داخل خانهء كسى نشويد و لو درب منزل باز هم باشد ؟ مگر نه نص صريح كتاب اللّه است ؟ مگر نه حفظ ناموس و آبروى مسلمانان بمنتها درجه در شرع اسلام تأكيد شده ؟ مگر نه امر كرده‌ايم ، كه تجسس و تعمق در عقايد مسلمانان نكنيد ؟ مگر نه حكم مؤكد نموده‌ايم كه اعمال مسلمانان را حمل به خير نماييد ؟ آخر از كجا معلوم شد كه حركات ايشان فقط محض تغنى بوده چگونه هنوز به تو نگفته ثابت گرديد ! ؟ علاوه بر اين تو خودت ادعاى اجتهاد مىكنى ادنى نوكر تو چرا اجراى احكام مىكند ؟ به خود آنها ثابت شد و كيفر هم دادند ؟ به به به به و حال آنكه شايد به علت شرعى مشغول تغنى بوده‌اند چنانچه در بعضى امراض معالجهء جز تغنى و سماع ما خلق نكرده‌ايم شايد به دستور حكيمى بوده ، اگر خلاف و خطاهاى شرعى كه در حين رفتار صادر شده بيان نمائيم كيفر تو صد چندان معلوم مىشود .\r\nآقا فرمودند : خير خير حاجى حيدر على موثق است آجزوى عدولس شما بعضى خيالات در حقش نكونيد .\r\nخطاب : اى خازنين دركات ، مرتكبين را به جزاى خود برسانيد : ريختند ملائكه چندى با زنجيرهاى آتشين ، و عمودهاى مشتعل ، آمدند . بيچاره حاجى حيدر على دويد دست\r\n\r\n","description":"","footnote":"","page_name":" 316 ","page_number":344},
  {"content":"\r\n\r\nبه دامان آقا شد . اى آقا دخيلم ، اى آقا امان ، ببين چه بلايى به سر دارم ، اى آقا واىواى كارى بكن من خودم كه اين . . . ها را نمىخوردم ؛ اى آقا تو خودت دستور العمل دادى . جناب آقاى نجفى به عادت معهود و حالت محدود دستى به زير و بالاى ريش كشيده ، گردن بالا گرفته ، چشمها را به چشم حاجى حيدر على انداخته با صداى ملايم و آهسته فرمودند : ديگر تكليف شرعى من نيست در كار شوما دخالت كونم . حالا شما تشريف ببريد بعد ديگر شما را ملاقات خواهم كرد . بيچاره حاجى حيدر على را كه محض كسب لقمه نانى خود را فدايى درگاه آقا كرده بود ، و به اين خطر و انتقام ابدى خود را گرفتار نموده بود ، بردند با تابعين و همراهانش به مالك دوزخ سپردند . آيا با او چه كردند و آيا چه شدايد به او كيفر دادند ، نمىدانم .\r\nجناب آقا كه اين هنگامه‌ها را ملاحظه فرمودند معلوم بود حالت اضطراب برايشان پيدا شده قدرى مكالمات و ملاحظات داشتند و جواب جهالت‌آميز كمتر مىدادند . در اين موقع مجددا خطاب رسيد :\r\nخطاب : اى شيخ ، مگر نمىدانستى كه ترقى هرملتى به علم و دانش است ؟\r\nجواب : چرا .\r\nخطاب : مگر نمىديدى كه انتشار علوم در ملل سايره تا به چه درجه ترقى كرده ؟\r\nجواب : چرا .\r\nخطاب : مگر نمىفهميدى كه اقتدار ساير ملل و ذلت ملت ايران به علت انتشار و افتتاح مدارس و علوم است كه آنها اقدام كرده و انبساط داده‌اند و شما اغماض نموده انقباض كرده‌ايد ؟\r\nجواب : چرا .\r\nخطاب : پس چرا به اين اصرار مانع افتتاح مدارس و علوم شده مخل ترقى ملت شده‌اى ؟\r\nجواب : مدارس عديده در اصفهون داريم مدرسه صدر ، مدرسه چهارباغ ، مدرسه جده ، مدرسهء نيم‌آورد ، مدرسهء كاسه‌گران ، مدرسهء ملا عبد اللّه ، و غيره و غيره - در تمام اين مدارس طلاب علوم كار مىكونند اينها همه هست .\r\nخطاب : يا شيخ ، باز تجاهل كردى ؟ در اين مدارس كدام علم تحصيل مىشود ؟ علوم حساب و جغرافى و رياضى و معرفت الاشياء و سياسى و غيره - هيچ تدريس مىشود كه بكارترين علوم است ؟\r\nجواب : علوم عبارت از فقه و اصول و علم اجتهاد است .\r\nخطاب : اى شيخ ، علم فقه فقط علم قانون است كه در ساير ملل به زبان عوام فهم چاپ و منتشر است و در سر بازار و كوچه به فروش مىرسد ، و هرپيره‌زن و بچه آگاه است . و شما اين علم و قانون پيغمبر بزرگ اسلام محمد بن عبد اللّه ( ص ) را كه كافىترين قوانين است به الفاظ و عباراتى مشكل درآورده ، اسم آن را فقه و عالمش را فقيه و عالم مطلق مىناميد ، و در آن هم هريك رجوع به رأى و فتواى خود كرده ، هركارى كه مقصود شخصى خودتان است مىكنيد و خيال مىكنيد به شرع مطهر پيغمبر من رفتار ، و به احكام من عمل مىكنيد ، افسوس كه اين قانون را هم خوب و مستحكم نياموخته به كذب ادعا مىكنيد و بندگان مرا به ضلالت مىاندازيد .\r\n\r\n","description":"","footnote":"","page_name":" 317 ","page_number":345},
  {"content":"\r\n\r\nجواب : الهى دولت اين كارها را بوكوند . ما علماء كه تكليف شرعى خود را نمىدونيم در اين كارها اقدام كونيم .\r\nخطاب : مگر دولت در عمل گمركات قانون صحيح و نظم محكم نخواست بدهد كه شما اخلالات كرديد ، چه تحريكات نموديد ، چه كاغذپرانىها و تلگرافات كرديد ، بالاخره عجب است خودتان خجلت نكشيديد ! ! ديديد چه اصول صحيح و محكمى بود كه براى تجار داخله ايران چه رفاهيت و اسباب دخل شده ، دولت هم به مقصود خود نائل گرديد .\r\nجواب : ديوونيون اصلا حق اين كار را نداشتند ماها به تكليف شرعى خودمان رفتار كرديم .\r\nخطاب : اگر شماها به تكليف واقعى خود رفتار مىكرديد اين نوع باعث ذلت مردم ايران نمىشد . تكليف رياست دوروزه خود را دانسته‌ايد كه بر ضد احكام و اقدامات دولت خود اقدام نماييد و مخالفت نماييد ، دولت را شما نمىگذاريد اجراى ترقى ملت خود را اقدام تامه نمايد . ملت را نفهم و احمق و بىعلم كرده‌ايد كه كارى پيشرفتش ننمايد و شما سوارشان شده به مقصود خود بار از آنها بكشيد . چطور است تكليف شرعى خود را ديدى هررعيت و بيچاره‌اى كه از اجحاف اعمال حكومتى به تو پناهنده شود مصالحه نامچه از او بگيرى كه ملكت را حفظ مىنمايم و بعد ضبط مىنمايى ، چگونه است كه تكليف شرعى خود را ديدى كه گندم را انبار انبار احتكار كنى و پس از پوسيدن ، شب حكم نمايى به رودخانه بريزند . چطور است كه تكليف شرعى خود را در آن فهميدى كه به عيادت ميرزا حبيب اللّه خان امين الدوله به روى و به عنوان اينكه اقرار شرعى كرد ملكش را از دستش بيرون آورى . چه شد كه تكليف شرعى خود را ديدى كه رعاياى خود را تحريك نمايى و سد و بند رودخانه را بسته املاك بيچارگان را به اين حيله ضبط نمايى ، به چه جهة تكليف شرعى خود را ديدى كه با حكومت دست يكى شده مسلمانان و بندگان مرا فقير نموده ، آتش بزنى ، علت چه بوده كه تكليف شرعى خود را ديدى كه قبض مستمريات فقرا را به ثلث و ربع خريدارى نمايى ، و به عوض ماليات املاك خود بدهى ، چه سبب شد ملك ميرزا هاشم شرفجان را بفرستى عنفا كشت و تصرف نمايى ، چه دليلى داشته كه تكليف شرعى خود را دانستى كه وجوهات را به فقراى اسلام نرسانى و به طلاب قوىبنيه و جثه بدهى كه مدارس خود را پرجمعيت كنى و قوهء مجريهء خود را قوى نمايى و ملت را فقير و بيچاره كنى . تكليف شرعى خود دانستى كه هرشب دخترى را صيغه و آلت خود را در دست گرفته در كوچه‌هاى اصفهان و در خانه‌هاى آن دخول نمايى . يا شيخ از خودت تصديق مىخواهم چگونه رئيس ملتى كه اينقدر هواى نفس و شهوت و مكنت دوست باشد به درد عجزه ملت مىتواند رسيد ؟\r\nدر اين بين جناب حاجى آقا نور اللّه را ديدم دست به درگاه الهى بلند كرده عرض مىكند : الهى صدق است و شكى نيست اذا فسد العالم فسد العالم . خطاب رسيد كه ساكت باش كه نوبت تو نيز خواهد رسيد . مجددا خطاب به آقا نجفى شد كه يا شيخ ، عشرى از اعشار و مثقالى از خروار رفتارهاى تو را نگفتم و ما خود شرم مىآوريم ، در جواب اين خطابات چه مىگويى ؟\r\n\r\n","description":"","footnote":"","page_name":" 318 ","page_number":346},
  {"content":"\r\n\r\nآقا قدرى به عادت مرسوم دست زير شكم خود انداخته شكم را بالا كشيده ، مقدارى زير ريش خود را خارانيده و صاف كرده و اندازه‌اى از موهاى ريش در دهان كرده ، گاهى موى ريش خود را كنده ، دو نيم نموده مشغول اين حركات معمولهء خود شده ، ابدا جوابى نمىدهد .\r\nخطاب عتاب‌آميز رسيد : يا شيخ ، چه مىكنى اينجا بازيگر خانه و تقليدچى لازم نداريم جواب خطابات چيست ؟ بازگوى كه مهلت كافى است .\r\nجواب : بارالها ، من فكر مىكونم اينهايى كه شوما گفتيد هيچكس غير از خودم نمىدونست خيال مىكردم كسى اصلا نمىدوند ، كى به شوما گفته ؟\r\nخطاب : يا شيخ ، باز تكرار تجاهل مىكنى ، اين عنوانات احمقانه كدام است ؟ جواب صريح بازگوى يا به شدت عذاب حاضر باش .\r\nجواب : شوما بوگوئيد اينواقعات را كى بشوما گفتس . آشوما از كوجا فهميديد تا عرض كونم ، مگر شوما با يكى از اين قنسولا آشنايى داريد يا راپورت‌چى مثل شازده همه جاى دنيا فرستاديد .\r\nخطاب : كم بيهوده‌گويى و مهمل‌پرانى كن . ما اعمالى كه صد چندان از اينها اشد و اقبح باشد از تو ديده‌ايم . اينست كه اغماض و عفو ما نمىگذارد تو را به كلى رسوا و خجل نماييم و چيزها از تو مىدانيم كه عنوانش اسباب انفعال ماست .\r\nجواب : اينها كه شرعا ثابت نشده . شوما خوبس يا حاضر بشيد در محكمه شرع ثابت كونيد يا بايد قسم بخوريد و الا اشكال حاصل مىشه و تكليف شرعى من طورى ديگه خواهد شد . اگر نخواهيد بو كنيد معلوم مىشه عقايد شما بعله ، بهر صورت يا اثبات يا قسم .\r\nخطاب : يا شيخ ما تا خطاى بنده را ثابت نكنيم و معلوم عامه نداريم بسزاى آن واصلش نمىكنيم . اى شيخ تقى ، ما آنچه مخفى عامه بوده و خود مىدانستيم اگر مىخواستيم مؤاخذه نمائيم واى به احوال تو كه هزار بار بيش در درياى تجاهل و نادانى فرو مىرفتى و صد هزار تشويش در اين صحراى نامتناهى از تغافل مىكردى . اى شيخ ، ما تفضل مىكنيم كه اعمال مستوره‌ات را مؤاخذه ننموده‌ايم و مقاصد مكنونه‌ات را مذاكره نفرموده‌ايم ولى اين تجاهل و اصرار و تغافل كه دارى اگر تكرار نمايى جزئى از اجزاء سوء رفتارت ، و قطره از درياى خبث اسرارت را بازخواست خواهيم نمود .\r\nپس از اين خطاب حالت جناب شيخ منقلب شده با اضطراب غريبى ناله كرد كه يا ساتر العيوب .\r\nخطاب رسيد گفتى مراتب رفتارت را ثابت داريم . آنچه از تو مؤاخذه شده تمام ملت اصفهان مىدانند . چيزى نيست كه معلوم نباشد . داستانيست كه در هرسربازارى هست .\r\nخطاب رسيد اى اهل اصفهان شهادت خود را بيان نماييد ، كه يك‌مرتبه هفت صد هزار جمعيت با صداى سوزناك و آوازى جگرسوز كه دل سنگ را آب مىكرد و جگر پلنگ را كباب مىنمود . يك مرتبه عرض كردند : الهى ، آنچه را كه خطاب فرمودى گواهيم ، بلكه هزار بيش از آنها آگاه . چه كنيم كه يك مشت ملت فقير بىبضاعت و بىعلمى بيش نبوده‌ايم ، و در چنگال\r\n\r\n","description":"","footnote":"","page_name":" 319 ","page_number":347},
  {"content":"\r\n\r\nاقتدار اين طايفه كارى نمىتوانستيم . بار الها ، تو دادخواهى ما را بكن ، و ذليل‌كنندگان ما را به سزاى خود برسان .\r\nخطاب : يا شيخ ، جواب چيست ؟ اگر عذرى ديگر دارى بيان كن ، و حرفى دارى عنوان كن ، كه مراتب اثبات كامل شد ، و عوالم اعتذار مرتفع گرديد .\r\nآقا خواستند باز تكرار فرمايند و به تجاهل اظهارى دارند . زبان يارى ننمود ، و قوا پادارى نكرد . خطاب رسيد : خلف مكن و به وعده‌هايى كه به حاجى حيدر على دادى وفا نما .\r\nببريد در مقر او برسانيدش تا ملاقاتى حاصل نمايد .\r\nجناب حاجى شيخ محمد على پس از اين محاكمات و مذاكرات دست حاجى آقا نور اللّه را گرفت و گفت كه حالت پدر بزرگوارمانرا ديديم و كيفر برادر بزرگ را هم فهميديم ديگر جاى تأمل نيست . بيا برادرانه دست يكديگر را گرفته راه دوزخ را طى نماييم . دو برادر مأيوسانه به راه افتادند . كسى از من پرسيد كه ايشان كه حساب خود را نداده و در پاى ميزان حساب نيامده‌اند جهت چيست كه مراجعت مىكنند و مقاومت نمىفرمايند . مگر هنوز به عادت معهود دنيا كه برادر بزرگ يا دوستى عزيز را در مسافرت بعيده و مفارقات شديده بدرقه و همراهى مىكنند . گفتم عزيز من ، تاكنون اين دو برادر منتظر بودند كه شايد مثل اصفهان اينجا هم رياستى پيدا كنند . گفت يعنى چه رياست ؟ امام و پيشواى بهشتيان شوند يا مفتى مردم محشر باشند ؟ گفتم نه . خودشان اين خيال را نداشته‌اند خيلى مايل بودند و انتظار مىكشيدند كه شايد شيخ محمد باقر را آن رياست عطا شود ، و اينها آقازاده باشند . چون ديدند به عكس نتيجه بخشيد ، پيش از وقت حساب خود را كرده ، به مقر خود روان شدند ، رفيقم گفت :\r\nخوب گوش بده ، در راه با هم صحبت مىكنند . گوش تيز كرده ، شنيدم كه حاجى شيخ محمد على به حاجى آقا نور اللّه مىگفت : بلى ، برادر ، هيچ گمان اين عالم و اين مؤاخذات را نمى - كردم ، حاجى آقا نور اللّه گفت : بلى ، شنيدن كى بود مانند ديدن .\r\nحاجى شيخ محمد على : من فقط گمان مىكردم كه ناجى بودن آخرت به حاجى شدن و پيشواى جماعت ، و زيارت عتبات عاليات و اماكن مقدسه رفتن است و بس .\r\nحاجى آقا نور اللّه : گويا مقصود از شدت و باريكى و بزرگى و طويلى و آن اخبارى كه در باب پل صراط ذكر شده يكى هم اين بوده كه در مؤاخذات اعمال باريك‌بينى ، و در سئوالات اخلاق شدت و سختى ، و در عدم رفتار و معانى و حقايق با تطويل و برندگى بازخواست مىنمايند .\r\nحاجى شيخ محمد على : آرى ، آرى ، برادر ، چنين است كه اظهار مىدارى .\r\nدر اين ضمن منادى ندا داد : غفلت ، غفلت ، چه معاصى كه مىكند و چه خرابيها كه بار مىآورد .\r\nحاجى آقا نور اللّه : شنيدى اين صداى جگرسوز و نداى آتش‌افروز را ؟\r\nحاجى شيخ محمد على گفت : بلى ، بلى ، چه غفلتها كرديم و چه محنتها كه ببريم !\r\nحاجى آقا نور اللّه : نمىدانم اين چه غفلتى بود كه داشتيم ؛ نه نام نيكى در دنيا حاصل\r\n\r\n","description":"","footnote":"","page_name":" 320 ","page_number":348},
  {"content":"\r\n\r\nكرديم ، نه كار خيرى منتشر نموديم . فقط چهار قباله و كاغذ و اعتراف مهر كرديم ، و خشنود بوديم كه در مجمع جماعت پيشوا ، و تعدادى بقال و خباز دست ما را مىبوسيدند ، و بلى بلى مىگفتند .\r\nمنادى ندا درداد حب دولت و رياست است كه در قضاوت امور و سياست اغماض و اهمال مىآورد .\r\nحاجى شيخ محمد على گفت : برادر ، تو نيز اين نداى وحشت‌افزا را شنيدى ؟ حاجى آقا نور اللّه گفت : بلى ، بلى ، چه اغماضات كه كرديم ، و چه افتضاحات كه بكشيم ! بارى ، صحبت كنان دو برادر رسيدند نزديك دهنهء دوزخ ؛ شعله‌هاى آتش غضب ربانى و زبانه‌هاى انتقام الهى چنان ايشان را به اضطراب و وحشت درآورد كه بىاندازه هراسان و نالان شدند . خطاب رسيد بياوريد اين دو برادر را ، كه به قبايح اعمال خود اذعان دارند ، و به پاى خود به مقر كيفر روان هستند . آنها را در پاى ميزان آوردند .\r\nخطاب : شما در عوض نعمت‌ها و عطايايى كه در دنيا متنعم بوديد چه آورديد ، و چه خدمتى به نوع و مسلمين كرديد ؟ چه سدى در مقابل ظلم ظالمين بستيد ؟ چه نصيحتى در قلوب عموم جا داديد ؟ چه انتشارى در علوم نموديد ؟ چه صلاحى براى اصلاح امور مسلمانان اقدام كرديد ؟ چه راهى را براى ثغور اسلام افتتاح نموديد ؟ چه تخم خيرى كاشتيد و چه عادت زشتى را برانداختيد ؟ چه ثروتى براى ملت زياد كرديد و چه ترقى به دولت متبوعه خود داديد ؟\r\nچه فكرى صولت براى دولت و ملت نموديد ؟ چه تدبيرى براى راحت و عزت خلق كرديد ؟\r\nچه كوشش در رفع فقر فقرا نموديد ، و چه همتى در دفع ضعف ضعفا كرديد ؟\r\nجواب : الهى ، ما در همان وقت كه مؤاخذات ربانى از پدر و برادرمان مىشد تكليف خود را فهميديم و به منزل خود عازم شديم . ديگر خجالت خطاب و شرم عتاب به ما مده ، كه معاصى از حد بيرون است ، و اضطراب از اندازه فزون .\r\nخطاب : شما كه يك لحظه اضطراب و سختى براى خود نمىپسنديد ، پس بندگان من چه حالتى داشته‌اند كه رفتار شما دائما آنها را در سختى فقر و ذلت بىعلمى ، و محنت بىقانونى انداخته بود ؟\r\nدر اين ضمن ديدم سعدى شيرازى از گوشه‌اى صدا بلند كرد و بيان نمود :\r\n خفتگان را خبر از محنت بيداران نيست * تا غمت پيش نيايد غم ما را نخورى \r\nخطاب : پس بايد به مؤاخذات سوء رفتار خود گوش دهيد و خجلت و محنت بريد ، تا بدانيد چقدر ايذاء كرده‌ايد ، و چه اندازه خطا نموده‌ايد . چنانچه خود اذعان داريد كه مىپنداشتيد فقط رضايت خاطر ما به نماز و روزه و يا قرائت صحيح ، و زيارت صريح است ، و به كلى معانى و حقيقت و اوامر را ترك كرديد ، حفظ ثروت و احترام ملت ، و تحصيل علم ، و تكميل علم را كه واجب كرده‌ايم ، به الفاظى مخالف ، و عباراتى متضاد ، طرح كرده‌ايد و در ذهن و قلوب اين بندگان بيچاره من نشر داده‌ايد . بينوا كسبه و رعايا و اهالى مرؤسهء شما كه تا چهار شاهى پيدا مىكنند يا اگر عمرى ذخيره تحصيل مىنمايند با كمال ميل و نهايت رغبت\r\n\r\n","description":"","footnote":"","page_name":" 321 ","page_number":349},
  {"content":"\r\n\r\nيا در زيارت يا در خيال حج ثروت خود را بملكى ديگر و خاكى مخالف مىبرند ، تمام مىكنند و با كمال فقر و قرض مراجعت نموده ، بيچاره‌ها دلخوش هستند كه زيارت كرده‌ايم ، و تكميل عبادت كرده‌ايم . ولى كدام‌يك از شما وعظ و نصيحت به اين يك مشت بيچاره نموده‌ايد كه دستگيرى و رعايت فقرا الزم و پراجرتر است . نعم ما قال :\r\n عبادت به سجاده و دلق نيست * طريقت بجز خدمت خلق نيست \r\nاين تحريكات و حرفهاى شماست كه ترقى ملت را مانع مىشود ، فقر و پريشانى و ذلت و پشيمانى مىآورد . به قانون صحيح و بيان صريح محمدى ( ص ) و قرآن ثابت و واضح است كه در صورتى حج واجب و زيارت به موقع است كه يك فقير و ضعيف و گرسنه و نحيف در همسايگى يا در بلد شما بلكه در تمام ملت اسلام و ايران نباشد .\r\nبيچاره اين دو برادر بر خاك افتاده تضرع بسيار و التماس بيشمار نمودند كه : بارالها گناهان ما معلوم است و خطاهاى ما مكشوف ؛ ولى ما در گروه علماى غافل و كرورها فضلاى جاهل دو تن بيش نيستيم ؛ آنها نيز دخالت داشتند و مراتب جهالت را مىآراستند .\r\nخطاب : مؤاخذات ما بر نوع شماست ، ولى ايرادات نوعى بر افراد اشخاص نيز وارد است . كيفر همقطارانتان داده شده و مىشود . در دوزخ و درياى غضب ما بنگريد تا مشاهده نماييد كيفر رفتار و مقامات انتقامات را . گويا حجب برداشته شد و عوالم سدود انداخته شد .\r\nفضاى بىمنتهاى دوزخ پيدا گشت . در شعله شديده و زبانه‌هاى عديده و در سطح و قعر جهنم خوب نگريستم . اغلب يا پيشوا مىديدم يا آقا ، يا واعظ مشاهده مىكردم ، يا ملا و حجة الاسلام ديدم .\r\nقدوة الانام‌ها ملاحظه كردم . از اين مشاهده و معاينه و به مشاهدهء حالت اغلب منقلب شد ، و اكثر مضطرب گرديدند . باز به حالت اوليه مراتب دوزخ غيرمريى گرديد .\r\nخطاب : ديديد و مشاهده كرديد كه بدانديش به سزاى خويش مىرسد ؟ گفتند : خدايا ، آنچه بايد ببينيم ديديم ، و آنچه بايد به تقصيرات خود معترف هستيم .\r\nدر اين بين يكى از دوستان صميمى و ياران قديمى را كه چندى در مسافرت و سياحت رفته بود ديدم . به طرف او دويدم . دستش را گرفتم . گفتم : جانم ، عزيزم ، در اين مدت مسافرت چرا يادى از ما نكردى ، كاغذى ننوشتى ، بريدى نفرستادى كه حالا در اين صحراى پرغوغا بايد يكديگر را ملاقات كنيم ، و از حال هم مستفسر شويم . بناى درددل را گذاشت و شرح بيان سرگذشت مدت مفارقت خود را نمود . مدتى صحبت كرديم و سرگرم محبت بوديم . يك وقت شنيدم ندايى رسيد ظل السلطان و كارگذاران اصفهان .\r\nسر بالا كردم و افسوس خوردم كه چرا ملتفت مؤاخذات از علماى ديگر نشدم . از رفيق پهلويى پرسيدم حال دو برادر چه شد ، و با ساير آقايان اصفهانى چه كردند ؟ گفت من فقط در وقتى كه از شيخ مرتضى در باب حرام كردن گوشت در رمضان سنهء 1316 مؤاخذات مىكردند و گله‌دارانى كه به آن واسطه گوسفندهايشان در سرماى زمستان تلف شده بود به او آويخته بودند ، و غرامت ضررهاى خود را مىخواستند ملتفت بودم . گفت چرا تلف شده بودند ؟ گفتند ما چون در خارج شنيديم كه گوشت را علما حرام كرده‌اند گوسفندهاى خود را\r\n\r\n","description":"","footnote":"","page_name":" 322 ","page_number":350},
  {"content":"\r\n\r\nبرگردانيديم كه به شهرهاى ديگر برده بفروشيم و وارد اصفهان ننمائيم كه ضرر ببريم . سرما و طول راه تمام گوسفندان ما را كشت .\r\nگفتم : چقدر مطالبهء خسارت كردند ؟\r\nگفت : درست ملتفت نشدم ولى گفتگوى پنجاه و شصت هزار تومان بود .\r\nگفتم : اهالى اصفهان چطور ؟\r\nگفت : آنها نيز زياده از صد هزار تومان خسارت گرانى گوشت را از آقا مىخواستند .\r\nگفتم : خوب ، مختصر بگو كه چه شد .\r\nگفت : هيچ ، آقا را نيز به همقطارانشان ملحق كردند .\r\nگفتم : آقاى امام‌جمعه احضار نشد ؟\r\nگفت : چرا . عدهء كثيرى به ايشان آويخته بودند و بيشتر اجحافات نوكرها و تعدى ظلم مستخدمين او را دنبال داشتند .\r\nگفتم : بالاخره چه شد ؟\r\nگفت : من چندان مستحضر نشدم . همينقدر فهميدم كه اغلب تقصيرها را راجع بكارگذارى حكومت كردند و عدهء كثيرى هم از آقايان را به مالك دوزخ سپردند .\r\nدر ضمن مذاكره چشم به پاى ميزان حساب دوخته بودم كه آيا كى ظل السلطان تشريف فرما مىشوند . از دوردست محشر ديدم ازدحامى است ، و گرد و انقلابى . خوب نگريستم .\r\nديدم كوكبهء جلال و موكب اجلال است . شاهزاده در كالسكهء چهاراسبه ، يكى از پيش‌خدمتها در جلو كالسكه نشسته ، ده سوار قزاق ايرانى با ياور آنها غلامرضا خان مهاجر ، عقب كالسكه مىتازند . زياده از ده پانزده نفر ديگر پيشخدمت و مستخدمين شخصى دنبال كالسكه افتاده مىآيند . از دور بطورى كه نمايان بود چند عريضه و شكايت‌نامه بعضى در دست داشتند كه ياور قزاقها از آنها مىگرفت ، ولى ملتفت نمىشدم كه جواب آن بيچاره‌ها چه مىشد . بارى ، كالسكه رسيد . دم ميزان حساب ايستاد . درب كالسكه باز شد . قاآنى را ديدم كه در نزديكى ميزان ايستاده با صداى بلند و آوازى دلپسند مىگويد :\r\n تعويذ بگوييد كه شد اهرمن از چاه * لاحول بخوانيد كه غولك بدر آمد \r\nخطاب : اى مسعود ميرزا ، اين صحرا و مخلوق نامتناهى را ملاحظه نما ، و اين فضا و ازدحام نامعدود الهى را نظر كن كه تمام حاضر ايستاده ، براى دادن محاسبات اعمال خويش آماده‌اند . آيا مؤاخذات و كيفر و مجازات امروز را بتصور راه مىدادى ، و اين هنگامه را به تخيل همراه مىكردى ؟\r\nحضرت و الا دستى به چشم و صورت ماليده ، مثل كسى كه از خواب برخاسته خميازه كشيده نظر به اطراف محشر انداختند و در مشاهدهء آن خود را باختند . فرياد كردند جليل آقا خان پيشخدمت را كه آب آب ! جليل آقا ندا در داد اين صحراى محشر است گلكارى باغ نو نيست . قدرى بيشتر هوشيار شده با اضطراب و پريشانى صدا زدند صاحب‌ديوان ، شخصى به گوشش گفت : حضرت و الا ، در محل مخصوص ايشان را ملاقات مىكنند . فرياد كرد مشير الملك .\r\n\r\n","description":"","footnote":"","page_name":" 323 ","page_number":351},
  {"content":"\r\n\r\nمحرمى گفت او را طلب مكن كه او خود دنبال تو خواهد آمد . صارم الدوله و بنان الملك و مظفر الملك و غيره و غيره را هى صدا زد . هريك را كسى بعنوانى حالشان را حالى كرد . ملكى به صورت انسان شده گفت : حضرت و الا ، اينجا اصفهان نيست . اينجا صحراى محشر است ، و مقام بازخواست ، مشير الملك و بنان الملك اينجا به كار نمىخورد . شخصا بايد جواب دهيد .\r\nخطاب : مسعود ميرزا ، مضطرب مشو ، انقلاب مدار ، كه امروز روزى نيست كه امداد غير برايت ثمر كند و يا توحش و اضطراب اثرى بخشد . نه ملاهاى اصفهان به كارت مىخورند و نه تدبيرات اين و آن چاره به حالت مىنمايند . امروز روز جزاست و زمان وانفسا . بگو بدانيم چه شكر نعمتى كردى و چه حسن خدمتى بجا آوردى .\r\nحضرت و الا كه چاره را منحصر و راه مفر را مسدود ديدند زبان به چاپلوسى باز كردند و بيان را بطور مأنوسى آغاز نمودند .\r\nمناجات : الهى همه نوع نعمتت شامل حال اين بنده بود و همه قسم رحمتت حاصل اين شرمنده . مكنتم دادى ، دولتم عطا فرمودى ، رياستم عنايت كردى ، فراستم مرحمت نمودى .\r\nصورت به خاك مىماليد و زارزار مىناليد كه : بارالها ، هيچ معرفتى در حقت حاصل نكردم و هيچ منفعتى به خلقت نرسانيدم . آنچه كرده‌ام مىدانى و هرچه نموده‌ام آگاهى . امروز هم عنايت فرما و ترحم نما كه قبايح اعمال بيش از آن است كه تصور شود ؛ و ذمايم اخلاقم زياده از اينست كه تفكر گردد . بر من ببخشاى و عذابم مفرماى كه ترحمت را همه تحسين خوانند و تلطفت را جمله آفرين گويند .\r\nملاى روم را ديدم كه با جمال تحقيق و با كمال تدقيق مىگويد :\r\n بد مىكنى و نيك طمع مىدارى * خود بد باشد سزاى بدكردارى \r\n با آنكه خداوند كريم است و رحيم * گندم ندهد باز چو جو مىكارى \r\nخطاب : مسعود ميرزا از كنه هردلى آگاهيم و از درون هرسنگ و گلى گواه . اينجا تمناى تلبيس ثمرى نبخشد و تولاى تدليس اثرى ندهد . يك آن سكوت صادقانه به از صد سال خضوع كاذبانه است . بازگو كه با مخلوق من كه در تحت اقتدار تو بودند چه كردى و از رفع ظلم و رفع شر چه هديه آوردى ؟\r\nجواب : الهى وقتى كه اقتدار كامله‌ام داده بودى و ايالات عديده بدستم سپرده بودى مراتب انتظام و مراسم انتقام را در راحت رعيت و دفع اذيت مىنمودم و در زحمت و كوشش رفع تهمت بودم چنانچه همه آگاهند و بسيارى گواه .\r\nخطاب : آيا تو گمان مىكنى ما از حالات و عوالم رفتارت بىخبر بوده‌ايم يا چشم از بندگان خود پوشيده‌ايم ؟ مگر نه تو در هنگام اقتدارى كه به تو داديم قصدت اجراى خيالات شخصى خود بود ؟ مگر نه هستى گروهى را به باد دادى ؟ كدام زن خوب‌روى در اداراتت از عصمت خود وحشتناك نبود ؟ كدام شخص با تمول از دهشت بر بادى خود خواب آسوده داشت ؟\r\nچه خانه‌ها را كه برچيدى ، چه طايفه‌ها كه نابود كردى !\r\nجواب : بارپروردگارا ، تو خود مىدانى كه من كمتر در آن اقدامات بوده‌ام . اگر\r\n\r\n","description":"","footnote":"","page_name":" 324 ","page_number":352},
  {"content":"\r\n\r\nيكى بوده ده گفته‌اند و اگر حرفى بوده كلامى نموده‌اند . در اين بين سعدى شيرازى قدى راست كرده خود را آراسته نموده فرياد كرد :\r\n اگر ز باغ رعيت ملك خورد سيبى * برآورند غلامان او درخت از بيخ \r\nخطاب : اگر تو به عصمت بندگان من طمع نداشتى در تعزيه جمعيت زنانه چه اقدامى داشتى ؟ اگر تو مال و ملك مردم را درصدد اخذ و ضبط نبودى با كدام مواجب و خدمت اين املاك و عمارات و اين وجوهات و نفوذ را حاصل كردى ؟\r\nدر اثناى اين مؤاخذات ديدم متصل بعضى از جمعيت خارج مىشوند ، غرغركنان و لندلندزنان يكى مىگويد آنوقت اقتدار داشت از ترس جانمان حرف نمىزديم حالا با اجرت المثلش پس مىگيريم . يكى مىگفت آن‌زمان مجبورا ضبط كرد حالا كه اين خبرها نيست .\r\nيكى مىگفت حالا ببينم اسناد من معتبرتر است يا سند مالكيت او . يكى مىگفت نوشته از شيخ محمد باقر دارم ؛ يكى مىگفت سند از سيد دارم . يكى مىگفت استشهاد عامه دارم .\r\nيكى ميگفت استفتا از علما دارم . يكى مىگفت پدرم . ديگرى مىگفت برادرم . يكى ادعاى تمامى داشت ، يكى سند بر بادى درمىآورد يكى از هزار حرف مىزد ، يكى از صد هزار مىگفت . يكى از كرور صحبت مىداشت . بالاخره جمعيت زياد پاى ميزان حساب حاضر شده هركس ادعائى مىكند .\r\nخطاب : جواب يك‌يك اينها را بازگوى كه عذر مسموع نيست و تعلل مرفوع است .\r\nاضطراب عجيبى حضرت و الا را دست داد . انقلاب غريبى بر ايشان عارض گشت ، از مقدمات سابقه و سرگذشت علماى اصفهان وفقهم اللّه مستحضر نبودند .\r\nدر اين ضمن چشمشان به جرگهء دبنكوزها افتاد . ميرزا عبد الوهاب را ديدند كه در سر آن سلسله است . احضارش فرموده آهسته به گوشش گفتند برو نزد آقايان . . . اصفهان از قول من بگو آخر اى . . . در اصفهان همه نوع همراهى با شما كردم ، همه قسم . . . براى شما نمودم ، صاحب پولتان كردم ، صاحب دولت و ده و قريه و قصبه و انبارتان نمودم ، چه قولها كه محرمانه به من داده‌ايد ، چه دوزها كه مخفيانه با هم چيده‌ايم ، تمام اين پيش‌بينىها براى همچو روزى و به جهت چنين ساعتى خيال‌انديشى شده . آخر اى بىهمتان ، دستى بجنبانيد ، كارى بكنيد .\r\nتفصيل گرفتارى مرا برايشان نقل كن . بارك اللّه قربانتم‌ها ! دلم مىخواهد به قسمى كه مى - دانى چنان مردشان كنى كه نيم ساعت طول نكشد كه تمام اين بازيها را به هم بزنند . جانمى ، رقم خالصگى ملك را مهر و امضا كردم پيش ميرزا باقر خان منشىباشى است .\r\nمعلوم بود هنوز خاطر مبارك حضرت مستطاب و الا به عوالم حشر و مراتب نشر مقرو مطمئن نشده بود كه مىفرمودند اين بازيها را به هم بزنند .\r\nخطاب : جوابت چيست و عذرت كدام است ؟\r\nجواب : به ملك خطاب‌آورنده جواب دادند من كه حالتى ندارم و دخالتى در امورات نمىكنم جناب ركن الملك و ملاباشى در محاكمه ديوانخانه هستند ، مطالب را بنويسد تا حاشيه‌اش دستخط شود رسيدگى و احقاق نمايند . گويا پيغامى كه به آقايان داده‌اند قدرى ايشان\r\n\r\n","description":"","footnote":"","page_name":" 325 ","page_number":353},
  {"content":"\r\n\r\nرا مطمئن نموده است !\r\nخطاب : مسعود ميرزا اينجا اصفهان نيست تا كى حالى نمىشوى ! اينجا مقام باز - خواست است . اين خطاباتست ، عرايض و تظلمات اهل اصفهان نيست . اين مؤاخذات است ، تشكى امورات نيست . اينجا صحراى محشر است گالارى عمارت باغ كاخ نيست .\r\nچشم حضرت و الا در بين استماعات به ميرزا عبد الوهاب افتاد . با دست و چشم اشاره كردند جواب و اقدام آقايان چه شد چه كردى ؟ با دست و چانه اشاره كرد هيچ ، و به انگشتان فهماندند چطور ، و چندقدمى نزديك شد و گفت كار خراب است . گفتند مگر نديدى آنها را ؟\r\nگفت چرا تمامشان را . گفتند كجا ؟ گفت تأمل بفرمائيد خدمتشان خواهيد رسيد . گفتند نزديك بيا بشنوم چه مىگويى . نزديك شده گفت مأيوس باشيد . گفتند براى چه ؟ گفت حضرات را ديدم كه در درياى آتش غضب الهى غوطه‌ورند . گفتند مگر چه خبر است ؟ گفت به‌به هنوز نفهميده‌ايد كه مقام انتقام و روز قيام قيامتست ! ! ، حضرات احضار شدند و به كيفر خود رسيدند ، و تعجب در آنكه بعضى تقصيرات را نيز راجع به حضرت و الا نموده‌اند . گفتند چى ميگى ؟ گفت چنين است كه مىگويم ديگر خود دانيد .\r\nخطاب : مسعود ميرزا اينجا ايران نيست و تعلقات امور دنيوى منتفى است . تحريكات اين و آن به كار نمىخورد . صد كاغذ اگر به طهران بنويسى يا هزار محرك اگر به شهرهاى ايران روانه نمايى ، يا كرورها به آقايان بلدان تقسيم كنى تدبيرات ما را نمىتوانى جلوگيرى نمايى و تنبيهات ما را نمىشود بىمورد گذارى . مسعود ، مىخواهى اسرارت را تمام اظهار دارم و افعالت را همه انتقام كشم .\r\nچون از نوكران و پيشكاران خود كسى را نيافته از آقايان و تدبيرات خويش ثمرى نبرده مأيوسانه با عجز و انكسار و لابه و اضطرار عرض كرد :\r\nهيچ چنين خواهشى را نخواهم و ابدا اين افتضاح فاحش را چشم‌داشت ندارم .\r\nخطاب : مگر وقتى به حكومت اصفهان آمدى دارائى خود را تحديد نكردى ؟ مگر جز داراى هيچ بودى ؟\r\nجواب : چنين است .\r\nخطاب : ترا پسر سلطان ايران نكردم ؟\r\nجواب : چرا .\r\nخطاب : پيشكاران و نوكرهائى مثل صاحب‌ديوان و صارم الدوله و بنان الملك و مظفر - الملك و مشير الملك و غيره و غيره به تو نداديم ؟\r\nجواب : چنين است .\r\nخطاب : نوكرى مثل ابراهيم خليل خان زرنگ و كاركن نداشتى ؟\r\nجواب : ترك هم بود .\r\nخطاب : اول ملاك نشدى ؟\r\nجواب : اگر مؤاخذات تو بگذارد .\r\n\r\n","description":"","footnote":"","page_name":" 326 ","page_number":354},
  {"content":"\r\n\r\nخطاب : دولتمند نشدى ؟\r\nجواب : اگر بانكهاى انگليس مثل وجوه و نقود سيد باقر جناب كه در آن نقاط داشت در ادايش اهمال و حاشا نكنند .\r\nخطاب : صاحب طايفه و اولاد نشدى ؟\r\nجواب : بر پدرشان لعنت كه همين اولاد و طايفه مرا خانه‌خراب خواهند كرد .\r\nخطاب : پسرى مثل جلال الدوله ندارى ؟\r\nجواب : اگر نااهل نباشد .\r\nخطاب : با وجود آن مراتب كه مىدانى و اقداماتى كه مىدانيم ، پس از فوت پدرت باز به رياست و حكومت نائل نبودى ؟\r\nجواب : تملق و چاپلوسى زبانم را ساييده .\r\nخطاب : هرسال اول موقع به خلعت و مرحمتى كه از طرف شاه نائل نشدى ؟\r\nجواب : بس كه پول به اجزا دادم جگرم خون شد .\r\nخطاب : اگر اين مراتب را عذرى مىآورى در حوزهء حكومت خود كه اقتدار تامه داشتى پس چرا حق فقرا را منظور نمىآوردى و ابدا احقاق حقى نمىكردى ؟ ازدياد فقر و گرانى و انبساط حمق و نادانى و انتشار ظلم و پريشانى در بندگان من كه مرئوست بوده‌اند به چه علت دادى ؟\r\nجواب : بارپروردگارا ، من كه اين مقامات را نمىدانستم و معتقد نبودم كه عوالم حشرى و مؤاخذه يا مراتب نشرى يا مطالبه‌اى باشد . در دنيا هم هرچه مىكردم و . . . مىنمودم كسى نبود كه حرفى بزند يا جهتى پرسد يا مؤاخذه نمايد . خدايا ، آن پيشوايان مذهبى ما بودند كه ديدى .\r\nملاى روم باز از آستين دستى درآورده و در پوستين تحقيق بسطى داد و زبان گشاد كه آرى :\r\n هركه را پيرش را چنين گمره بود * كى مريدش را به جنت ره بود \r\nخطاب : مسعود ميرزا ، اين عذرها در اين مقام پذيرفته نيست . جواب مظلومين و فقرا را به اين اقسام نمىتوان داد . اينجا مقام محاكمه و عدالت است نه مورد اعتذار و كنايت .\r\nمراتب ترحم و تفضل تا به چه اندازه با تو همراهى كرده و تو در كفران آن تا بچه درجه اغماض كرده‌اى ! ظلم تا كى تعدى تا چند ؟\r\nتا جواب را خواستند ادا نمايند جمعيت منتظر كه هركس سند و حرفى داشت و هركدام ادعا و حقى مطالبه مىنمودند ازدحام بىاندازه كرده ، غوغايى فوق العاده برخاست . از ترس اينكه مبادا پامال شوم به كنارى دويدم . جهانگير خان لر را كه در اصفهان به تحصيل علم و حكمت و اصول كوشش نموده با علم و كمال هنوز در لباس اصلى خود و كلاه باقى است ديدم .\r\nپرسيدم آقا ، چه مىكنيد ؟ گفت مرا هم مىخواستند داخل اين جرگه آقايان كه مشاهده كردى نمايند فرار كرده در اينجا پناه آوردم . مگر خدا ترحم فرمايد . قدرى مشغول صحبت شديم\r\n\r\n","description":"","footnote":"","page_name":" 327 ","page_number":355},
  {"content":"\r\n\r\nوقتى ملتفت شديم كه : خطاب رسيد حاضر كنيد ركن الملك و ملاباشى و ميرزا حسنعلى خان و ميرزا باقر خان و ميرزا اسد اللّه خان را . هرچه تفحص كردم و تجسس نمودم از كوكبهء جلال و كبكبهء اجلال حضرت و الا نشانه‌اى نيافتم . پرسيدم . گفتند در تحت تدبيرات و ذيل تدليسات خود يك‌مرتبه محو و معدوم شده ، اثرى از ايشان باقى و نشانه‌اى از وجودشان مرئى نشده .\r\nنفهميدم به كجا رفتند و در كدام نقطه مخفى گرديدند !\r\nخيالات در صدد تفتيش و جستجوى ايشانم انداخت كه رفته عاقبت حال و نتيجهء مقال را مستحضر گردم . در اين جمعيت و گروه گردش مىكردم و چهار چشم هرغرفه را نظاره مىنمودم .\r\nگروهى حضرات تجار ديدم . دسته‌اى آقايان عظام را مشاهده كردم . هرجمعيتى را مىديدم كه با همقطاران و همكاران خود دسته شده‌اند . به دستهء مجانين و الواط رسيدم . حاجى سيد عبد الوهاب شمس‌آبادى را ديدم سر كرده است . به گروه مشديان وداشان رسيدم آقا ميرزا محمد على مسجد حكيمى را ديدم در آن جرگه است . به گروهى رسيدم ، نشناختم . ترسيدم .\r\nگفتند اينها همه‌كاره‌اند ملحفى ، فساد ، قتل ، غارت ، مفسدى ، شرارت ، همه نوع از اين قبيل كارها را دارند . ضمنا پول هم نفع مىدهند . با كمال تعجب نگريستم . جمعى را ديدم كه اسم بردن باعث ريا مىشود . از آن ميان ملا على اكبر فشاركى را ديدم . به محض اينكه چشمش به من بيچاره افتاد همقطاران خود را زياده ديده دنبالم نمود . مطالبهء جزئى بقيهء فرع را مىكند . من مضطرب شده در ميانهء جمعيت پنهان شدم . كم‌كم خود را نزديك ميزان حساب كشانيدم كه مجازات و مؤاخذات را تماشا نمايم . در وسط مؤاخذات بود شنيدم :\r\nخطاب : سليمان خان ركن الملك ، تو مگر نايب الحكومه نبودى و انتظام شهر به دست تو سپرده نبود ؟\r\nجواب : پروردگارا ، عرض كردم كه هريك از سارقين يا تعدىكنندگان ، خود را يا به آقايى بسته ، يا به ملايى آويخته بودند . حرف كه مىخواستم بزنم يا كيفر كه مىخواستم بدهم از آقايان هزاران كاغذ توسط مىرسيد كه فلانى در محضر شرع بايد حاضر شود . با وجود آنكه سرقت و سارق هم مفهوم عامه بود بالاخره سارق را قسم مىدادند و مسئله ختم مىشد .\r\nخطاب : علل ديگرش را هم ذكر كن ، چيزى را از ما پنهان مدار .\r\nجواب : به ارواح پدرم اگر من طمع به مال كسى كرده باشم ، يعنى خيال نكنيد كه من از دزدى كسى باخبر باشم و چشم بپوشم - من به شما بگويم يك‌وقت همين حضرت و الا هم ( اشاره كرد به طرف دوزخ ) ادارات‌باش بود . شب حكم مىشد همه دكانها را باز بگذاريد ، مگر كسى جرأت داشت ، بله من همان آدمم .\r\nخطاب : كس ديگرى كارى مىكرده چه ربطى به عمل تو دارد . ما از سرقت سارقين و دادخواهى مظلومين مىپرسيم ، قصه و حكايت نمىخواهيم بيان كنى . بگو اموال مسروقه كجاست و سارقين را در چه مجازاتى آوردى .\r\nجواب : من به شما بگويم من چهل سال است خدمت مىكنم . به ارواح پدرم خلف بيگ ، چقدر اذيت و صدمه مىكشم . هركس مالش را مىبرند يا خانه‌اش را مىچاپند تعرضش\r\n\r\n","description":"","footnote":"","page_name":" 328 ","page_number":356},
  {"content":"\r\n\r\nرا به من دارد . اى واى ، خيلى حكايت است ، ظل السلطان اين تحكمات را به من نمىكند كه اين اصفهانىها مىكنند . مالت را محافظت كن نبرند . دزد كه توى آستين من نيست ! چه‌قدر خوب گفته : درشتى و نرمى بهم در خوش است . رو كرده به كسى كه نشناختم اين مصرع را خواند .\r\nخطاب : سليمان خان شيرازى ، شعر مىخواستى بگويى ، مىخواستى مثل ساير شعرا پيه گرسنگى و . . . خوردن را به خود بمالى و در شيراز با يك چنته و قليان و پوست تخت هرچه دلت مىخواست بگويى و بخورى . ايام نايب الحكومگى اصفهانت را بگو كه جان و مال و آبرو و ناموس مردم را چگونه محافظت كردى ؟\r\nجناب ركن الملك با حالت شيرازىگرى اين خطابات بطبعشان گران آمد متغير شدند و صدا كردند آهاى بچه‌ها ، كيس اينجا ، نايب عبد الرحيم ، نايب رضا ، نايب ابرام ، چندين نايب و ده‌باشى اسم بردند كسى حاضر نشد . عاقبت چشمشان به ميرزا طغرل خان افتاد .\r\nگفتند اين زن قحبه‌ها هيچيك اينجا نيستند ؟ گفت خير آقا . گفتند بگو يكى از بچه‌ها كالسكه حاضر كند من ديگر ابدا نوكرى نمىكنم . بر پدرم لعنت اگر ساعتى ديگر توقف نمايم . نپه اين چه وضعى است ! بناى تعرض و قال و مقال را گذاشت .\r\nخطاب : سليمان خان اينجا دار الحكومهء اصفهان نيست كه محض مغلطه در بعضى اظهارات ظل السلطان تعرض كنى بگويى كالسكه‌ات را حاضر نمايند ، و عبايت را با قلمدان به هم پيچيده به روى خانه‌ات . اينجا مورد انتقام است و از تو سئوال و مؤاخذه مىشود كه رفاهيت حال مرؤسين و محكومين خود را چگونه فراهم آوردى ، درباره فقرا و ضعفا و بيچارگان چطور حكم كردى اموال غارت‌شدهء بينوايان را چگونه مسترد ساختى ؟\r\nجواب : نپه باز تكرار مىشود ، مگر من وكيل اموال مردم بودم ، مگر من شريك دزدى و دزدها بودم ؟\r\nخطاب : تو خود مىدانى ما هم كه گواهيم آنقدر تجاهل مكن تا صريحا بگوييم .\r\nجناب ركن الملك فوق العاده متغير شدند بنا كردند به حضرت و الا بد گفتن . . . بر پدرم لعنت اگر ديگر من نوكرى ظل السلطان را بكنم . بعد از چهل سال خدمت حالا مرا گير مؤاخذات انداخته . صدا زدند ميرزا فتحعليخان بيا برو پيش ظل السلطان بگو من ديگر از عهده برنمىآيم به كارهايى كه مرا واداشتى نپه حالا هم بيا جوابش را بده ، من اين مدت نوكرى تو را كردم چند نسخه قرآن چاپ كردم ، من تو را بزرگ كردم حالا اين مزد من است كه بايد اين حرفها را گوش بدهم .\r\nخطاب : سليمان خان نه قرآن خوب بود چاپ نمايى و نه بر ضد احكام آن رفتار كنى در انتشار مركب و كاغذ چه فايده است ، اقدام به رواج احكامش اگر كرده‌اى بايستى افتخار نمايى . مال مردم ، عرض بيچارگان حق مظلومان ، خانهء بينوايان ، ثروت بندگان را بر باد داده و در خطر انداخته و غره هستى كه شركت اسلاميه برپا كرده يا نمازت را به وقت در مسجد خوانده‌اى يا چند جلد قرآن چاپ كرده‌اى !\r\n\r\n","description":"","footnote":"","page_name":" 329 ","page_number":357},
  {"content":"\r\n\r\nجواب : نپه شركت اسلاميه كوچك‌كارى بود ؟\r\nخطاب : البته ثروت مردم و پول عموم را در سوخت و خطر انداختن ، پارچه‌هاى مملكت خود را دو برابر گران كردن ، خود را در انظار داخله و خارجه مفتضح نمودن ؛ حاجى محمد حسين كازرونى را باد زير بغل انداختن ، ترياك كه عمده تجارت و دخل داخله است گنجيده زياد داخل كردن ، و رشتهء تجارت را به همزدن ، تنباكو و ترياك شركاى بيچاره را نيمه‌بها فروختن ، اگر دخلى در كمپانى باشد به جمع تجارت شخصى خود آوردن ، اگر ضررى پيدا شود پاى عموم ملت حساب كردن كوچك‌كارى نيست بلكه بزرگ خيانت و عظيم اقدامى است !\r\nجواب : اى واى ، به ارواح پدرم همه علما و مردم تحسين اين كار مرا كردند ، در روزنامه‌جات نوشتند . اعيان و اركان كاغذ تحسين و آفرين فرستادند . ملت همه دعاگو و راضى بودند . نپه اينم حرف توش درآوردن ؟\r\nخطاب : بلى اگر روزنامه‌جاتى در داخله بود كه معايب اخلاق و رذايل رفتار شما را بيان مىكرد يا اگر ملت احمق و خر نبود يا اگر اعوان و اركان غرض شخصى را كنار گذاشته كيفر اعمال در كار بود اين واقعات نبود ؛ بليطهاى شركت اسلاميه را چرا حالا كسى ثلث بها نمىخرد و نمىدهد . در اين گفتگو بودند كه ميرزا طغرل خان نزديك به جناب ركن الملك شده قدرى تسليت داده آقا - متحمل نشويد ، متغير نباشيد اينها مسأله‌اى نيست . واقعا چه‌قدر خوب گفته ملتفت باشيد ملاحت شعر تا چه اندازه است . جناب ركن الملك نپه من هم پريشب يك غزلى بر وزن غزل :\r\n مصلحت نيست كه از پرده برون افتد راز * ورنه در مجلس رندان خبرى نيست كه نيست \r\nگفته بودم . مىبينى اين گرفتاريها از يادم برده ! خوب نپه بگو مال كيست . طغرل خان :\r\nآقا ، مال هاتف اصفهانى است مىگويد :\r\n گر فاش شود عيوب پنهانى ما * اى واى به خجلت و پريشانى ما \r\n ما غره بدين‌دارى و شاد از اسلام * كافر متنفر از مسلمانى ما \r\nجناب ركن الملك قدرى سر خود را تكان داده عازم خواندن غزل و شعرى بودند كه يكى از عمله‌جات دوزخ به شكل ميرزا فتحعليخان آمد و به جناب ركن الملك عرض كرد پيغامات را عينا به حضرت و الا عرض كردم فرمودند خودتان تشريف بياوريد اينجا . جناب ركن الملك گفتند من ديگر پيش ظل السلطان نخواهم رفت و ذكرى نمىكنم . ابا و استنكاف شديدى اظهار كرده ولى از آنجا كه قلبا مايل بودند ، به هرزبانى بود ميرزا فتحعلى خان ايشان را برده به حضور رسانيد . جناب ملاباشى و ميرزا احمد منجم‌باشى را به پاى ميزان حساب طلبيدند .\r\nخطاب رسيد : زمانى كه استطاعت نداشتى و داراى هيچ‌چيز نبودى تقويم خطى نوشته مىبردى به تهران و از اركان به اين وسيله پول مىگرفتى ؛ نظرت هست ؟\r\nبا قوز پشت گردن و زبان كوبيده در دهان تبسمى كرده گفت :\r\nجواب : چه طوى ؟\r\n\r\n","description":"","footnote":"","page_name":" 330 ","page_number":358},
  {"content":"\r\n\r\nخطاب : ما با اين حمقى كه داشتى و هيكل عجيبى كه تشكيل داده بودى دولتت نداديم ؟\r\nملكت مرحمت نكرديم ؟ عزتت عطا نفرموديم ؟ اجزاى كل ديوانخانهء اصفهانت نكرديم ؟ مداخل املاك ظل السلطان كه نصف اصفهان را شامل بود در جيب تو داخل نكرديم ؟ ترقى فوق العاده به تو لطف نفرموديم ؟ در عوض اين نعمتهاى ما آيا سزاوار بود كه آب املاك هركس را بتوانى محض ازدياد كشت ، به اراضى سپرده به خود ببرى و مشروب نمايى ، و محض تسعير و گرانى جنس آب را در هرزآب گذارى كه املاك زيردست مبادا كشت شود و قيمت جنس تنزل نمايد !\r\nجواب : اين حرفهاى شما دوتاست يكى اينس اينكه من سالى مبلغى ضرر جنس را دارم . چند دفعه هم استعفا دادم به حضرت و الا گفتند قبول نكردند . يكى ديگه هم اينكه من هرچه بيشتر اين كردم اين دو ساله خشك‌سالى به سر مبارك حضرت و الا از بذر املاك زيادتر از هزار خروار كسر كرده . حضرت و الا يك دينار از وجه اجاره اينشا اين نيمى كردند تقصير من چيست .\r\nخطاب : انبار غله و احتكار براى چه بود ؟ وقتى كه بالطبع نان مىخواسته ارزان شود تهديد و تنبيه نانواها براى چه شده ؟ پس فقراى بيچاره و كسبه و نوكر باب بدبخت كه ملك و انبارى ندارند چه كنند ؟ خود شما كه رشتهء ارزانى و گرانى اجناس دستتان است چرا اقدامى نمىكنيد بالطبع هم كه مىخواهد ارزان شود نمىگذاريد . راضى داريد گندمها در انبار خاك شود و به قيمت مقصود بفروشيد . عمده مداخل خود را از ممر گرانى نان و گوشت كه سرمايهء زندگانى فقراست مىنماييد .\r\nجواب : لا إله الا اللّه ؛ من هرچه مىخواهم اينه‌شا اين بوكونم نيمىزارند ، آ براى بعضى حرفها را كه نيمى شد بزنى عجب اينيه .\r\nخطاب : اينها همه عذر است ، اى مستحفظين كيفر اخلاق ! اين بيرحم موذى را به سزاى خود برسانيد .\r\nجواب : ( با نهايت اضطراب ) من تقصيرى ندارم از بابت تمام اينها از من سند گرفته بودند حالا من بايد جوابش را پس بدهم من اينشا اين نكردم .\r\nخطاب : سوء رفتار تو را ما شرم داريم مؤاخذه نماييم . هم مباشر ظلم و تنگى رزق مخلوق بودى هم راهنماى تعدى و اجحاف و سختى شدى ، جزايت جز سختى و شدائد نيست .\r\nجناب ملاباشى هرچه خواستند اينشا اين بوكونند نشد ، مأمورين به مأموريت خود رفتار كردند . لاعلاج صدا زدند آهاى كريم برو دم اندرون بگو من هم رفتم . اگر رعيتها چيز آوردند بده تو اندرون اما اگر كارى داشتند اينشا اين كون برند .\r\nميرزا حسنعلى خان را پاى ميزان حاضر كردند .\r\nخطاب : ما خود شرم داريم كه از مثل تويى مؤاخذه نماييم كه چرا ماليات عمومى را كه دولت بخشيده و هيچ در كتابچه دولت نيست تو از بارهايى كه قوت يوميه و لازمه گذران هرروزهء مردم و فقراى بينواست چندين برابر مىگيرى ، ماليات خانات مگر چند است ؟ ماليات زغال ، ماليات سبزى ، ماليات ساير . . . واردات ، اشياء ما يحتاج عامه كه به شهر مىآيد\r\n\r\n","description":"","footnote":"","page_name":" 331 ","page_number":359},
  {"content":"\r\n\r\nمگر چه اندازه در كتابچه دولت است كه هريك از گماشتگان تو به نوعى اجحاف و تعدى و زيادتى مىنمايند . مىدانى تو كه بودى ؟ ايام طفوليت و كسب شخصى خود را به خاطر دارى ؟\r\nدولت مىخواستى كه برايت فراهم كرديم ، احترام و مكنت تمنا داشتى كه ذره‌اى فروگذار نكرديم ، ديگر اين اصرار در ايذاى عامه فقرا و اجحاف در ازدياد ماليات اشياء ما يحتاج عموم چرا ؟\r\nجواب : الهى ، من خود بيش از سايرين ملاحظهء صرفه خود را دارم . هرزمان كه در اصفهان تكليف پيش رفت كار خود را نيابم نه ملكى زياد دارم ، نه علاقهء بسيار . گويا ظل السلطان نبود ، و گمان مىكنم اصفهان خلق نشده بود ، شكارى آمد كرديم و دخلى رسيد برديم . اصفهان كجاست و ظل السلطان كيست ؟\r\nخطاب : جزاى خائن را بدهيد كه نه در صدد خدمت آقاى خود و نه در خيال راحت خلق است . كشان‌كشان بردندش و به مقام خود رساندندش .\r\nخطاب : ميرزا باقر خان منشىباشى ايالت اصفهان را حاضر كنيد . جناب منشىباشى مىآمد . جمعى دنبال ايشان بودند .\r\nخطاب : ما ميرزا باقر منشى را خواستيم اين گروه كيستند ؟ مفتش صحراى محشر عرض كرد : الهى ، اينها خوانين نائين‌اند كه جزء لا يتجزاى يكديگر هستند . اگر امر به دوزخ فرمايى باهمند ، و هرگاه حكم به بهشت نمايى توأمند .\r\nخطاب : باقر خان ، حال اولت و پريشانى خود و پدرت را خاطر دارى ؟ چه نعمتها كه به تو داديم ، چه مرحمت‌ها كه در حق تو كرديم ، آيا قدر مىدانى و به خاطر مىآورى ؟\r\nمثل اشخاص بسيار شرمنده و خجل چشم به زمين دوخته متصل تعظيم مىكند و تعارف مىنمايد . با آن وضع و حال عرض مىكند :\r\nجواب : الهى من كه واقعا مراتب بندگى و فدويت خود را داشته و از الطاف بيكران الوهيت هيچ فراموش نكرده‌ام .\r\nبه اندازه‌اى تعارف نمود و سجده كرد و تسبيح و تحميد نمود كه به توصيف و تعريف نمىگنجد .\r\nخطاب : ما اغماض نمىنماييم و ايراد نمىگيريم ، در اعتقاد و تدين طايفگى و نجابت ارثى ، شماها نسبتا واجب الترحم هستيد .\r\nولى جهت چيست كه تو خود را آلت اجراى پولتيك ظل السلطان كرده گاهى اغماض از حق مظلويى مىكنى ، گاهى رقم در ريختن خون محجوبى مىنويسى ، ساعتى اهمال در اجراى حقى مىنمايى ، زمانى فساد مسأله‌اى را محرك مىشوى ؟ چرا شريك در مكاتبات نفاق‌انگيز مىشدى ؟ براى چه داخل در نوشتجات عتاب‌آميز مىگرديدى ؟ مگر تو خود در اين مدت چند سال كه در امورات و كارهاى اين اداره داخل و مستحضر بودى نديدى و نفهميدى كه ايذاى عامه در اين اقدامات و مؤاخذات عديده در اين اصرارات است ؟ آخر كار صارم الدوله را نفهميدى ؟ عاقبت مشير الملك را نديدى ؟ واقعهء ابراهيم خليل خان را مستحضر نشدى ؟\r\n\r\n","description":"","footnote":"","page_name":" 332 ","page_number":360},
  {"content":"\r\n\r\nشيخ سعدى را ديدم قدرى راست شد و فرياد كرد :\r\n گل خوشبوى در حمام روزى * رسيد از دست محبوبى به دستم \r\n به دو گفتم كه مشكى يا عبيرى * كه از بوى دلاويز تو مستم \r\n بگفتا من گلى ناچيز بودم * و ليكن مدتى با گل نشستم \r\n كمال همنشين در من اثر كرد * و گرنه من خاكم كه هستم \r\nخان ميرزا باقر خان كه در تفكر و تعقل خود با كمال عجله و نهايت اضطراب گردش و كوشش مىكرد كه شايد جوابى كافى و عرضى وافى يافت نمايد و در هرسوراخ و ثقبهء مغز خود سرى فروبرده بود و چيزى پيدا نكرده بود كه قابل جواب اين خطاب باشد ، از ازدياد فكر با دو انگشت ، آن به آن ، دو لولهء بينى را فشار داده ، بعد انگشتان را به هم مىماليد و گاهگاهى سينه و راه خرخره را صاف مىكرد ، و دقيقه به دقيقه بلااراده دو دست را به طوريكه در شستشو به هم مىمالند به هم مىماليد . بعد از استماع اين نطق شيخ سعدى نظر محجوبانه و پراضطراب خود را كه اغلب در مذاكرات عادت شده - به زمين انداخته بود بالا كرده نگاهى با تبسم شيرينى به شيخ انداخته با دو دست اشاره به سعدى و عرض كرد :\r\nالهى ، شاهد از غيب مىرسد . جناب شيخ درست مىفرمايد . از ابتداى نوكريم به اصفهان حضرت و الا اسم پدرم را امام زين العابدين بيمار گذارده بود . از بس‌كه ظاهر مظلوم و نحيفى داشت . خود من هم در دستگاه مرحوم مشير الملك و بعد در استخدام حضرت و الا با حالت خست پدر بزرگوارم داراى هيچ مكنت و دولتى نبوده خيلى هم بىدست‌وپا و محجوب و باحيا بودم . خيال بعضى تعديات يا شركت در بعضى اجحافات را هم كه مىكردم ، پيش خود مىگفتم : العياذ باللّه ، هرگز اين حالات از من ناشى نخواهد شد . ابدا در ايذاى مسلمى شركت نخواهم نمود . يقينا در تمامى عمر به ملك و مال كسى دست‌اندازى نمىنمايم ولى آن ايام جوان‌تر بودم .\r\nتدين و حق‌شناسى جوان هم جوان است كم‌كم با اجزاء و چاكران حضور حضرت اقدس و الا محشور شده ، قبح بعضى مطالب از صفحهء ضميرم برداشته شده ، يواش‌يواش اين شده‌ام كه از استادم بهتر مىزنم ، و از معلمم خوبتر مىرقصم . اين است شرح حركات من و چنين است توضيح حالات من . ربنا عاملنا بفضلك و لا تعاملنا بعدلك .\r\nخطاب : عرايض مظلومين و اتمام امور حقهء مرجوعهء به خود را چه كردى آيا انجام دادى كارى را ، و به اتمام رساندى حقى را ؟\r\nجواب : فردا تمام كرده به عرض مىرسانم و حتما فردا انجام مىدهم .\r\nصداى فرياد جمعى بلند شد كه خدايا امروز فرداى قيامت است و هنوز وعدهء فرداى منشىباشى موعدش نرسيده .\r\nخطاب : ميرزا باقر خان ، دربارهء تو به فضل و ترحم وعده مىكنيم اگر تو نيز به عهد خود با بندگان من وفا نمايى . قرار شد فردا متظلمين و عارضين كارشان انجام پذيرد و تكليفشان معلوم گردد تا تعيين مقام منشىباشى هم مشخص شود .\r\n\r\n","description":"","footnote":"","page_name":" 333 ","page_number":361},
  {"content":"\r\n\r\nخطاب : ميرزا اسد اللّه خان وزير را حاضر نماييد . از دوردست اين صحراى نامتناهى ديدم جناب وزير با قدى كوتاه و كلاهى بلند و لبادهء گشاد مىغلطد و مىآيد . با حالتى خيلى مضطرب و حواسى خيلى متوحش به نوعى حالت وحشت و انقلاب از چهره‌اش پيدا و هويدا بود كه تمام اهل محشر گمان كردند شايد سوء اعمال او بيش از تمام ، و قبح اخلاق او زياده از اجزاى خاص و عام است . گاهى از اين مستفسر مىشد كه حضرت و الا كجا هستند ؛ شرحى به آن اظهار مىكرد كه جناب ركن الملك و ملاباشى چه شدند . از يكى مىپرسيد كه سبب احضار چيست . از ديگرى سئوال مىكرد كه علت عجله و استنطاق كدام است .\r\nخطاب : اين شخص را اگر چند قدم پيش بياوريد هلاك خواهد شد . با آنهمه سوء رفتار بعضى اخلاق هم داشت كه گاهى دستگيرى فقرا و اقوام خود مىنمود . حرص و اندوختهء چندان هم حاصل ننمود . رهايش نماييد و ايرادى وارد ننماييد . اين بيچاره فقط به عيش و نوش قانع است ، يكى دو نفر از رفقايش و بعضى مخدرات محله شهشهان هم دنبالش افتادند و دنبال كار خود روان شده ، از نظر غايب شدند .\r\nخطاب : به فراشان اخطار آمد كه سيد جعفر بيدآبادى را چرا حاضر نكرده‌ايد .\r\nمگر جزو علما نبود و در سلك مجتهدين خود را داخل نمىنمود ؟ زود حاضرش كنيد كه مؤاخذات اعمال او جمعى از اهالى محشر را منتظر داشته . يك نيم ساعتى طول كشيد ؛ با تهديد از بارگاه باز خطاب آمد كه چه شد اين سيد جعفر ؟ يكى دو از مأمورين احضار آقا عرض كردند : الهى ، رفتيم در اندرون تشريف داشتند .\r\nخطاب : برويد بياوريد اين سيد متفرعن را -\r\nبالجمله چندين ملك و مأمور رفت . جبرئيل روانه شد . اسرافيل فرستاده شد . ميكائيل مأمور شد تا بالاخره عزرائيل با ملك دوزخ مأمور شد . دو سه ربعى طول نكشيد كه ديدم جناب مستطاب از گوشهء صحراى محشر نمودار شدند . سوار بر يك الاغى كوچك و كبود ، و پوستين را بر سر كشيده ، آمد . سيد ابو طالب هم جلو الاغ مىدويد . بيچاره ميرزا رضاى محرر هم در دنبال آقا سياهى به سياهى روان بود . الاغ آمد دم ميزان حساب ايستاد منادييى ندا داد :\r\n آمد اين خر كه رفته بود گون * چشم خرهاى ديگرى روشن \r\nآقا از خر پياده نشده مقدارى اظهار كسالت و نقاهت و مرده‌بازى درآوردند . آقا سيد ابو طالب مشغول شارلاتانى شد . آقا ، آقا ، دور سطح ميزان را پر كرده قدرى سيد ابو طالب مردم را پس‌وپيش مىكند ( چه خبر است چه تماشايى دارد ؟ آقاست غول بيابان كه نيست ! ) .\r\nخطاب : براى توشه خود و رضايت خاطر ما چه ثوابى آورده و چه عبادتى كرده‌اى ؟\r\nخطاب : سيد جعفر ، تو را پسر حاجى سيد محمد باقر نكرديم ؟ با اين رؤيت محنوس و پيس ، و فطرت مذموم و خبيث رياست ملى به تو نداديم ؟ در نزد عامه آيا محترم و معززت ننموديم ؟ با عدم دانش و علم آيا صاحب مسجد و محراب و مسندت نكرديم ؟ آيا از نعمتهاى خود در دنيا ترا كاملا متنعم ننموديم ؟ در شكرانهء اين نعمت‌ها اين اعمال رذيله و اخلاق\r\n\r\n","description":"","footnote":"","page_name":" 334 ","page_number":362},
  {"content":"\r\n\r\nقبيحه چه بود كه داشتى . دائما يا حامى اشرار بودى يا هواخواه الواط ، هيچ مىدانى كه اشرار و اراذل محله بيدآباد از لران و پاچه ورماليدگان چه ايذايى كه به پشت‌گرمى تو مىكردند ؟ خانه‌اى نبود كه از دست آنان و واهمه مال و جان راحت داشته باشند . با هر متعديى همراه بودى و با هرمتخطى همراه مىشدى . ملك دهك شاهزاده جلالى كه راجع به سيد محمد باقر پسر برادرت بود چرا ضبط كردى ؟ امانات بيوه‌زنان و بيچارگان را كه غصب نمودى ، ملك زفره كه تيول و راجع به سلطان حسين ميرزاى پيره شاهزاده بود چرا گرفتى ؟ اى سيد جعفر اراضيى كه غصب نمودى و تعدياتى كه كردى اگر بخواهيم يك‌يك بيان نماييم چندين سال بايد در پاى ميزان بايستى و گوش دهى ! دست تعدى حاجى ثانى بيگ مباشر املاكت را به اندازه‌اى دراز كرده بودى كه دستى نبود كه از دستش به درگاه ما دراز نباشد ، و هرچه او بيشتر ايذا و اذيت مىكرد تو بيشتر احترامش مىگذاردى .\r\nجناب آقا رو كردند به ملك خطاب‌آورنده كه اين پيغامات را كه داده و اين مؤاخذات را كى جرأت مذاكره نموده ؟\r\nملك گفت : حضرت پروردگارى خالق موجودات ، خداوند بارى .\r\nجناب آقا بلندتر و واضح‌تر بگو ملتفت نشدم .\r\nملك : خداى تو ، خالق تو ، پروردگار تو .\r\nجناب آقا فكرى كرده تأملى فرموده گفتند به ارواح خاك مرحوم حجة الاسلام ابدا نمىشناسمش .\r\nملك : يا جعفر ، اين چه جسارتى است ، اين چه عبارتى است ، عظمت و قدرت اوست كه تمام موجودات را فروگرفته اين مقام مقام مؤاخذه و انتشار عدالت اوست . اين انكار چيست ، اين اظهار كدام است !\r\nجناب آقا فرمودند مكرر بفرماييد اسمشان را .\r\nملك : خداى عالميان ، خالق موجودات و جهان .\r\nجناب آقا : به قبر مرحوم حجة الاسلام گلاب ريخته‌ام كه آنچه فكر مىكنم هيچ همچو اسماء به خاطرم نمىآيد ، اصلا شناسايى ندارم ، ابدا نمىشناسم .\r\nبعد رو كردند به ميرزا رضاى محرر . فرمودند كه شما در كتابچه‌ها و ثبت‌هاى خود خوب ملاحظه و رسيدگى كنيد كه آيا چنين اسمى در آنجاها يافت مىشود ؟\r\nخطاب مسطاب با نهايت شدت و غضب به مأمورين روز جزا رسيد كه بكشيد اين سيد مردود را در درياى آتش غضب ما . ببريد اين ملعون را در دوزخ شدت و سخط ما .\r\nريختند عمله‌جات دوزخ با زنجيرهاى آتشين و عمودهاى مشتعل كه آقا را ببرند ، آقا از خر پياده نمىشدند .\r\nجناب آقا : به ارواح خاك مرحوم حجة الاسلام ، اگر قدم از قدم بردارم به هيچوجه نخواهم آمد ، مأمورين گفتند : ببخشيد كه اينجا اصفهان نيست كه ناز نماييد و قهر كنيد ، و پوستين را ول داده و به اندرون بدويد . جبرا كشيدند ، چندقدمى كه ايشان را بردند ،\r\n\r\n","description":"","footnote":"","page_name":" 335 ","page_number":363},
  {"content":"\r\n\r\nجناب آقا رو كردند به لران و مشديان و الواط از كسبه و ساكنين بيدآباد . گفتند : آهاى بيغيرت‌ها ايستاده‌ايد و من را به اين افتضاح مىبرند ؟ كه يك دفعه ديدم جمعيتى از آنها دست به تختهء دكان و چماق و چوب قپان كرده هريك عربده‌جويان حمله به عمله‌جات دوزخ كرده بىمحابا به هركس مىرسيدند مىزدند . من تا خواستم از ميان اين جمعيت رو به فرار نهم چماقى به گوشهء سرم خورده سر دهن باز كرده ، خون جارى شد . از شدت درد و وحشت از خواب بيدار شدم ، خود را غرق عرق ديدم . از روز چند ساعتى برآمده بود . از شدت وحشت اين خواب لرزه بر اندامم افتاد . مات و مبهوت با لرزش اعصاب در رختخواب قوهء حركت نداشتم . واقعا اين خواب طولانى در اين چند ساعت مراتب عظمت عالم روحانى را معلوم مىدارد و مكشوف مىكند . شنيدم در را تند و به شدت مىكوبند . مستخدمه‌اى كه بود آمد ، گفت : آقا فلان رفيق است و آن مونس شفيق كه هميشه انيس او بودى ، و جليس آن مىشدى . اشاره كردم تشريف بياورند . آمد . مرا در رختخواب افتاده و پريشان ديد .\r\nمضطرب و هراسان گشت . ديدار او قدرى تقويت به وجودم داد . با ضعف و كمال نحف به او گفتم برادر توحش مكن كه تغيير حالت من از رؤياى عجيبى است كه ديده‌ام . گفت چيست ؟\r\nبرخاستم در رختخواب نشستم . چند ساعتى طول كشيد تا برايش نقل كردم . گفت عجب خوابى است كه تمام با واقع مقارن است و ابدا اغراق ندارد . ولى عزيز من مبادا اين خواب را به كسى نقل نمايى كه گمان مىكنند مقصودت ايراد و انكشاف قبايح اعمال آنها بوده . اذيتت مىكنند و صدمه‌ات مىزنند . گفتم فلانى ، من اگر يقينى در مرابت حشر و عوالم نشر مى - خواستم اين خواب خود سندى معتبر و معجزه‌اى مجسم است . با اين حالت يقين چگونه عوالم روحانى را بيان نمايم و كتمان كنم . شايد راحتى خلق در آن منظور باشد و استراحت جمعى در اين مسطور . گفت در نشر و بيان اين چه فايده باشد ؟ خلق اصفهان كه صد چندان مىدانند ! اكابر و اعيان داخله هم كه بىخبرشان نمىتوان گفت ، مأمورين و ساكنين خارجه هم ممكنست گمان اغراق برند و يا تمسخر و تمضحك عنوان نمايند .\r\nگفتم برادر عزيزم ، خارجه از اعمال و رفتار ما بهتر از باخبرتان ما مستحضر ، و گوشه‌گوشه و ذره‌ذره را خوب‌تر نگران و مخبرند . ماييم كه بيخبران و بىهمتان هستيم ! گذشته از اين بنده اين هفته عازم شده‌ام كه عيال و خانمان خود را برداشته در شهرى ديگر بروم و در مكانى پسنديده‌تر سكنى گيرم . ملك و علاقهء خود را هم بعضى را فروخته ، و باقى را هم بين اقوام تقسيم خواهم كرد . گفت من هم به زيارت عازم و تا طهران همراه تو هستم ، در اين ضمن كليات شيخ سعدى را از طاقچه برداشته باز كرد ، اين غزل آمد و چشم ما را روشن كرد .\r\n تن آدمى شريف است به جان آدميت * نه همين لباس زيباست نشان آدميت \r\n اگر آدمى به چشم است و دهان و گوش و بينى * چه ميان نقش ديوار و ميان آدميت \r\n\r\n","description":"","footnote":"","page_name":" 336 ","page_number":364},
  {"content":"\r\n\r\n خور و خواب و خشم و شهوت شغب است و جهل و ظلمت * حيوان خبر ندارد ز مكان آدميت \r\n به حقيقت آدمى باش و گرنه مرغ دانم * كه همين سخن بگويد به زبان آدميت \r\n رسد آدمى به جايى كه بجز خدا نبيند * بنگر كه تا چه حد است مكان آدميت \r\n مگر آدمى نبودى كه اسير ديو ماندى * كه فرشته ره ندارد به مكان آدميت \r\n اگر اين درنده‌خويى ز طبيعتت بميرد * همه عمر زنده باشى به روان آدميت \r\n طيران مرغ ديدى ، تو ز پاىبند شهوت * به در آى ، تا به‌بينى طيران آدميت \r\n به نصيحت آدمى شو نه به خويشتن كه سعدى * هم از آدمى شنيده است بيان آدميت \r\n\r\n","description":"","footnote":"","page_name":" 337 ","page_number":365},
  {"content":"\r\n\r\n\r\nفهرست اعلام\r\n\r\n1 - اشخاص\r\nآ :\r\nآساطور خان ارمنى : 297\r\nآصف الدوله ( حاج غلامرضا خان ) : 301 ، 302\r\nآقا نجفى ( شيخ محمد تقى ) : 12 ، 13 ، 76 ، 83 ، 84 ، 250 ، 304 ، 313 ، 314 ، 315 ، 316 ، 317 ، 319\r\nآق‌اولى ( سپهبد فرج اللّه خان ) : 44 ، 72\r\nالف :\r\nابراهيم ( پيغمبر ) : 115 ، 266\r\nابراهيم پيشنماز « شيخ . . . » : 263\r\nابراهيم ( رئيس اتحاديه ) : 285\r\nابراهيم خليل خان : 326 ، 332\r\nابراهيم عينكى قمى « ميرزا . . . » : 235\r\nابو الحسن جلوه « ميرزا . . . » : 87 ، 88\r\nابو السادات « سيد . . . » : 248 ، 286\r\nابو القاسم « حاج سيد . . . امام‌جمعه » - امام‌جمعه\r\nابو القاسم رشتى « ميرزا . . . » : 280\r\nابو القاسم طباطبايى « ميرزا . . . » : 34 ، 282\r\nابو بكر ( خليفهء اول ) : 229 ، 230\r\nابو جعفر كرمانى « شيخ . . . » : 88\r\nابو جهل ( عموى حضرت پيغمبر ) : 263\r\nابو ذر غفارى : 77 ، 230\r\nابو طالب « سيد . . . » : 334\r\nابو طالب دربندى « مشهدى . . . » : 301\r\nابو طالب موسوى زنجانى « حاج سيد . . . » : 39 ،\r\n238 ، 291\r\nابو موسى اشعرى : 275\r\nابى سفيان ( پدر معاويه ) : 158 ، 271\r\nاحترام السلطنه ( دختر مظفر الدين شاه ) : 293\r\nاحتشام الدوله : 57 ، 58 ، 60 ، 62\r\nاحتشام السلطنه ( ميرزا محمود خان ) : 182 ، 185\r\nاحمد « سيد . . . » ( برادر طباطبايى ) : 277\r\nاحمد « سيد . . . » ( فرزند بهبهانى ) : 32\r\nاحمد ( پسر ناظم الاسلام كرمانى ) : 88\r\nاحمد خان « سلطان ميرزا . . . » : 32 ، 33\r\nاحمد شاه قاجار : 90\r\nاحمد علم « ميرزا . . . » : 2\r\nاحمد على خان مجاهد ( عميد السلطان ) : 292\r\nاحمد منجم « ميرزا . . . » : 320\r\nاحمد نيريزى خطاط : 192\r\nاختبار الدوله : 54 ، 55 ، 58\r\nادوارد برون : 43\r\nادواردگرى ( وزير امور خارجهء انگليس ) : 40\r\nاديب التجار : 5\r\n\r\n","description":"","footnote":"","page_name":" 338 ","page_number":366},
  {"content":"\r\n\r\nاديب الذاكرين - حسين « شيخ . . . » : 33\r\nاديب الممالك فراهانى : 79 ، 300\r\nارسطو : 174\r\nارميا ( پيغمبر ) : 138\r\nاسد ( قاتل سيد جمال واعظ اصفهانى ) : 61 ، 62\r\nاسد اللّه خان ( منشى كنسولگرى روس ) : 13\r\nاسد اللّه خان سرتيپ توپخانه « ميرزا . . . » : 51 ،\r\n52 ، 53\r\nاسد اللّه خديجه فرنگى : 313\r\nاسد اللّه خان وزير : 334\r\nاسكات ( دكتر بانك شاهنشاهى ) : 294\r\nاسماعيل آقا مغازه « حاجى . . . » : 281\r\nاسماعيل « سيد . . . » ( پدر بهبهانى ) : 86\r\nاسماعيل ( راپورت‌نويس ) : 227 ، 229\r\nاسماعيل صدر « حاج سيد . . . » : 6 ، 52\r\nاسماعيل خان سرهنگ « حاج سيد . . . » : 25\r\nاشترى ( ميرزا احمد خان ) : 95\r\nاشرف الذاكرين ( سيد حبيب ) : 21\r\nاشرف الواعظين : 49\r\nاعتضاد الدوله : 32\r\nاعتلاء الملك : 292\r\nاعتماد السادات ( روضه‌خوان ) : 291\r\nاعلم الدوله ثقفى : 225\r\nافلاطون : 230\r\nاقبال الدوله : 30\r\nاكبر شاه : 209 ، 291\r\nالكساندر دوم ( امپراتور روسيه ) : 296\r\nامام‌جمعه ( حاج سيد ابو القاسم ) : 15 ، 26 ، 27 ، 28 ، 29 ، 43 ، 85 ، 284 ، 291\r\nامام‌جمعه اصفهان : 323\r\nامام زمان « حضرت . . . » - امام عصر\r\nامام عصر ( ع ) ( امام زمان ) : 108 ، 110 ، 117 ، 120 ، 124 ، 138 ، 143 ، 165 ، 166 ، 167 ، 168 ، 170 ، 189 ، 208 ، 209 ، 210 ، 220 ، 245 ، 252 ، 253 ، 259 ، 260 ، 261 ، 264 ، 266 ، 270 ، 286\r\nامير افخم ( حاكم بروجرد ) : 56 ، 57 ، 58 ، 60 ، 61 ، 62\r\nامير امنع : 61\r\nامير بهادر جنگ ( پاشا خان امين الملك ) : 30 ، 290 ، 297 ، 298\r\nامير قاسم خان قوانلو ( پدر مادر ناصر الدين شاه ) : 294\r\nاميركبير ( ميرزا تقى خان ) : 81 ، 89 ، 224 ، 294 ، 295\r\nاميرنظام گروسى ( حسنعلى خان ) : 82\r\nامين اقدس ( سوگلى ناصر الدين شاه ) : 264\r\nامين التجار كردستانى : 13\r\nامين الدوله ( حاج ميرزا على خان ) : 241 ، 296 ، 297 ، 298\r\nامين الدوله ( ميرزا محسن خان ) : 91\r\nامين السلطان - على اصغر خان اتابك\r\nانتخاب الممالك ( حبيب اللّه خان ) : 13\r\nانتظام العلماء ( راپورت‌نويس ) : 233 ، 234 ، 267\r\nانوشيروان : 101 ، 114\r\nانيس الدوله ( زن ناصر الدين شاه ) : 202\r\nانيسه ( دختر سيد جمال ) : 1 ، 46 ، 75 ، 86\r\nاهلى شيرازى ( شاعر ) : 80\r\nب :\r\nباقر آقا « حاجى . . . » : 278\r\nباقر خان ( سالار ملى ) : 49\r\nباقر خان منشى « ميرزا . . . » : 325 ، 327 328 ، 332 ، 333\r\nبايزيد بسطامى : 171\r\nبخت النصر : 226\r\nبزرگمهر : 114\r\n\r\n","description":"","footnote":"","page_name":" 339 ","page_number":367},
  {"content":"\r\n\r\nبلعم باعور : 220 ، 221\r\nبنان الملك : 324 ، 326\r\nبفى اميه : 156\r\nبنى عامله : 77\r\nبهايى « شيخ . . . » : 77 ، 184\r\nبهاء الدوله « شاهزاده . . . » : 157\r\nبهاء الواعظين ( ميرزا داود خان ) : 38 ، 91 92\r\nبهرام ميرزا ( پسر ظل السلطان ) : 83\r\nبهمن ميرزا ( پسر عباس ميرزا ) : 81 ، 94\r\nپ :\r\nپاشا خان - امير بهادر جنگ\r\nپرى خانم : 51 ، 52 ، 53\r\nت :\r\nتاج الملوك ( ام خاقان ) : 81 ، 89\r\nتفضلى ( شهردار قديم بروجرد ) : 74\r\nتقى بروجردى « شيخ . . . » : 77\r\nتقى : 65 ، 71\r\nتقى اهرابى « سيد . . . » : 238\r\nتقىزاده ( سيد حسن ) : 283\r\nتقى مازندرانى « سيد . . . » 313\r\nث :\r\nثقة الاسلام : 211\r\nج :\r\nجابر بن عبد اللّه انصارى : 158\r\nجان جان خانم ( زن سيد صدر الدين ) : 76\r\nجبلة الايهم : 109\r\nجبله غسانى : 247 ، 248\r\nجعفر « سيد . . . » : 334 ، 335\r\nجعفر سلطان « شيخ . . . » : 262\r\nجعفر صادق « حضرت امام . . . » : 151 ، 196\r\nجعفر قلى خان بختيارى : 292\r\nجعفر كبير نجفى « شيخ . . . » : 76\r\nجعفر گلپايگانى « شيخ . . . » : 238\r\nجلال ( پسر سيد جمال واعظ اصفهانى » : 46 ، 74\r\nجلال الدين كاشانى « سيد . . . » ( مدير روزنامهء حبل المتين ) : 157\r\nجلال الدوله ( پسر ظل السلطان ) : 82 ، 94 ، 327\r\nجليل پيشخدمت : 323\r\nجمال افجه‌اى « سيد . . . » : 29 ، 30 ، 34 ، 122 ، 124 ، 125 ، 281 ، 282\r\nجمال « سيد . . . » واعظ اصفهانى : بيشتر صفحه‌ها جمال‌زاده ( سيد محمد على فرزند سيد جمال واعظ ) : 31 ، 36 ، 46 ، 48 ، 72 ، 74 ، 75\r\nجواد « حضرت . . . » - محمد تقى\r\nجواد آقا « ميرزا . . . » : 210\r\nجهانگير خان « ميرزا . . . » مدير روزنامهء صور اسرافيل : 35 ، 38 ، 49 ، 78 ، 91 ، 93\r\nجهانگير خان لر : 327\r\nح :\r\nحاتم طايى : 257\r\nحاجب الدوله : 226\r\nحبيب اللّه خان امين الدوله « ميرزا . . . » : 318\r\nحبيب اللّه رشتى « حاج ميرزا . . . » : 85\r\nحبيبه بيگم ( دختر سيد صدر الدين ) : 76\r\nحرمله : 115\r\nحسام السلطنه ( سلطان مراد ميرزا ) : 290\r\nحسام الملك ( پسر امير افخم ) : 62\r\nحسن « حضرت امام . . . » : 158 ، 227 ، 243\r\nحسن آشتيانى « حاج ميرزا . . . » : 88\r\nحسن آقاى ترك « ميرزا . . . » : 262\r\nحسن خان تفرشى « ميرزا . . . » : 51\r\nحسن خان سرهنگ ( ضرغام لشكر ) : 55\r\n\r\n","description":"","footnote":"","page_name":" 340 ","page_number":368},
  {"content":"\r\n\r\nحسن دلال « شيخ . . . » : 31\r\nحسن شيرازى « حاج ميرزا . . . » ( مجتهد معروف ) :\r\n86 ، 288\r\nحسن صاحب الزمانى « سيد . . . » : 27\r\nحسن صدر « سيد . . . » : 76\r\nحسنعلى خان : 328 ، 331\r\nحسن نورى « حاج ميرزا . . . » : 6\r\nحسين عليه السلام « حضرت امام . . . » ( سيد الشهداء ) :\r\n33 ، 41 ، 108 ، 115 ، 126 ، 129 ، 133 ، 158 189 ، 326 ، 227 ، 253 ، 266 ، 271\r\nحسين ( پسر ناظم الاسلام كرمانى ) : 88\r\nحسين ( نوكر مظفر الملك ) : 54 ، 55\r\nحسين « حاج ميرزا . . . » : 7 ، 122 ، 124 ، 125 ، 220 ، 240\r\nحسين « سيد . . . » : 34 ، 93\r\nحسين اصفهانى « ميرزا . . . » : 95\r\nحسين پاره‌دوز : 282\r\nحسين ثقفى اعزاز : 225\r\nحسين خان « حاج ميرزا . . . » ( سپهسالار ) - سپهسالار\r\nحسين خان نظام الدوله ( پدر حاج غلامرضا خان آصف الدوله ) : 301\r\nحسين خياط « حاج . . . » : 282\r\nحسين عبد الصمد « شيخ . . . » : 77\r\nحسينعلى پاره‌دوز : 282\r\nحسين مداح « سيد . . . » ( راپورت‌نويس ) :\r\n238 ، 239\r\nحشمة السلطنه ( بديع الملك ميرزا ) : 302\r\nحيدر على « حاجى . . . » : 316 ، 317\r\nخ :\r\nخادم الشريعه ( حاج سيد ابو جعفر ) : 76\r\nخديجه ( خواهر يحيى خان چهريقى ، مادر عباس ميرزا ملك‌آرا ) : 295\r\nخسروى ( عليرضا ميرزا ) : 66 ، 70\r\nخليل « حاج ميرزا . . . » : 6 ، 220 ، 240 ، 270\r\nخليل بغدادى : 90\r\nد :\r\nداود ( پيغمبر ) : 27 ، 104 ، 165 ، 172 ، 215\r\nدولت‌آبادى ( حاج ميرزا يحيى ) : 29 ، 78 ، 89 ، 94\r\nدحيه كلبى : 256\r\nدهخدا ( ميرزا على اكبر خان ) : 91 ، 93\r\nذ :\r\nذو الرياستين : 79\r\nر :\r\nرجبعلى ( پدر جهانگير خان صور اسرافيل ) : 91\r\nرحمان خان « ياور . . . » : 65\r\nرحيم ( استاد موسيقى ) : 78\r\nرسول « حضرت . . . خاتم انبياء » - ( محمد بن عبد اللّه صلى اللّه عليه و آله پيغمبر اكرم )\r\nرشديه ( حاج ميرزا حسن ) : 79 ، 297\r\nرضا عليه السلام « حضرت امام . . . » : 15 ، 175\r\nرضا ( پسر سيد جمال واعظ ) : 74 ، 75\r\nرضا « ميرزا . . . » ( قاتل ناصر الدين شاه ) : 294\r\nرضا شاه كبير : 63\r\nرضا قلى خان هدايت ( لله‌باشى ) : 81 ، 293\r\nرضا قلى بيگ ( پيشخدمت بهمن ميرزا ) : 81\r\nرضا قلى ميرزا ( پسر مؤيد الدوله ) : 56\r\nرضا محرر « ميرزا . . . » : 334\r\nرضا « نايب . . . » : 329\r\nرضى « سيد . . . » : 261\r\nرقيه خاتون « حضرت . . . » : 233\r\nركن الملك ( سليمان خان شيرازى ) : 12 ، 320\r\n325 ، 328 ، 329 ، 330 ، 334\r\nريحان اللّه « سيد . . . » : 239\r\n\r\n","description":"","footnote":"","page_name":" 341 ","page_number":369},
  {"content":"\r\n\r\nز :\r\nزمزم بيگم ( دختر سيد صدر الدين ) : 76\r\nزهرا بيگم ( دختر سيد صدر الدين ) : 76\r\nزيد بن على بن الحسين : 158\r\nزين العابدين ( حضرت امام ) : 187 ، 333\r\nزين العابدين « حاج . . . » ( پدر حاج ابو القاسم امام‌جمعه ) : 85\r\nژ :\r\nژوليوس رويتر « بارون . . . » ( صاحب‌امتياز رويتر ) : 295\r\nس :\r\nسادات شيرازى : 262\r\nسالار الدوله : 78 ، 272 ، 301\r\nسالار السلطنه : ( پسر ناصر الدين شاه ) : 302\r\nسالار مفخم ( پسر ميرزا غلامرضا خان آصف الدوله ) : 165 ، 302\r\nسپهدار : 226 ، 285\r\nسپهسالار ( حاج ميرزا حسين خان ) : 157 ، 241 ، 295 ، 296\r\nستار خان ( سردار ملى ) : 49\r\nسراج الملك : 2\r\nسرور الدوله ( دختر سلطان مراد ميرزاى حسام السلطنه ) : 290\r\nسروش اصفهانى ( شاعر ) : 94\r\nسعد الدوله : 25 ، 26 ، 298\r\nسعد وقاص : 276\r\nسعدى : 225 ، 333 ، 336 ، 337\r\nسعيد السلطنه ( رئيس نظميهء قديم ) : 290\r\nسلطان المداحين : 286\r\nسلطان مراد ميرزا - حسام السلطنه\r\nسلمان فارسى : 124 ، 230 ، 239 ، 263 ، 277\r\nسليمان پيغمبر : 110 ، 239\r\nسليمان ميرزا : 64\r\nسوموف ( كاردار قديم سفارت روس در ايران ) :\r\n43\r\nسياح « حاج . . . » : 65\r\nسياح ( همايون ) : 71\r\nسيد الشهداء ( حضرت امام حسين ) - حسين عليه السلام\r\nسيد ماربينى : 84\r\nسيسيل اسپرينگ ( وزيرمختار قديم انگليس در ايران ) : 40\r\nسيف اللّه توتون‌فروش : 284\r\nسيف الدين ميرزا ( مدير توپخانه ) : 33\r\nسيف الملك : 227\r\nش :\r\nشاپور اول شهريار ساسانى : 194\r\nشاپور خان « سلطان . . . » : 65\r\nشاپور ذو الاكتاف : 261\r\nشجره ( حسين ) : 71 ، 72\r\nشربيانى : 6\r\nشريح قاضى : 235\r\nشعاع السلطنه ( پسر مظفر الدين شاه ) : 11\r\nشكوه الدوله ( دختر مظفر الدين شاه ) : 85 ، 290 ، 291\r\nشمس الملك ( پسر عين الدوله ) : 300\r\nشمعون يهودى : 277\r\nشوريدهء شيرازى ( محمد تقى فصيح الملك ) : 7 ، 79 ، 80\r\nشهاب الدين شيرازى « سيد . . . » : 88\r\nشهربانو ( مادر ملك المتكلمين ) : 77\r\nشيپور « شيخ . . . » : 286\r\nشيخ العراقين : 227 ، 231\r\nشير محمد خان ( رئيس ايل سكوند ) : 57 ، 58 ، 59 ، 60\r\n\r\n","description":"","footnote":"","page_name":" 342 ","page_number":370},
  {"content":"\r\n\r\nص :\r\nصاحبديوان : 326\r\nصادق اديب الممالك « ميرزا . . . » - اديب\r\nالممالك\r\nصارم الدوله : 324 ، 326\r\nصالح عاملى « سيد . . . » : 76\r\nصالح عرب مجتهد « سيد . . . » : 296\r\nصالح فريدنى « آخوند ملا . . . » : 77\r\nصدر الاشراف ( حاج محسن ) : 304\r\nصدر الدين ( پسر سيد صالح عاملى ) : 76\r\nصدر العلماء : 29 ، 34 ، 240 ، 262 ، 282 277 ، 282 ، 284\r\nصدر المحققين ( لقب اول سيد جمال واعظ اصفهانى ) : 12\r\nصدوق « شيخ . . . » : 120 ، 172 ، 261\r\nصديق ( دكتر عيسى ) : 224\r\nصديق الدوله : 262\r\nصديقه طاهره « حضرت . . . » 277\r\nصنيع الدوله ( مرتضى قلى خان ) : 235 ، 293\r\nط :\r\nطالب الحق : 291\r\nطباطبائى ( سيد محمد مجتهد ) : 28 ، 29 ، 31 ، 78 ، 88 ، 110 ، 152 ، 165 ، 182 ، 210 ، 231 ، 235 ، 236 ، 237 ، 238 ، 239 ، 241 ، 243 ، 244 ، 245 ، 246 ، 259 ، 262 ، 274 ، 277 ، 278 ، 279 ، 280 ، 282 ، 283 ، 284\r\nطغرل خان : 320\r\nظ :\r\nظفر الملك ( مهدى ، برادر محسن خان مظفر الملك ) : 94\r\nظل السلطان ( شاهزاده مسعود ميرزا ) : 12 ، 13 81 ، 82 ، 83 ، 84 ، 94 ، 170 ، 171 ، 239 ، 288 ، 304 ، 320 ، 322 ، 323 ، 324 ، 326 ، 327 ، 329 ، 330 ، 331 ، 332\r\nظهير الاسلام : 292\r\nع :\r\nعاملة بن سبا : 77\r\nعباد اللّه ( گماشتهء اسد اللّه خان سرتيپ ) : 52 ، 53 ، 54\r\nعباس « حضرت . . . » : 133 ، 232\r\nعباس ( پدر شوريده شاعر شيرازى ) : 79\r\nعباس آقا تبريزى ( ضارب اتابك ) : 36 ، 92 ، 289\r\nعباس « ملا . . . » ( پدر شيخ فضل اللّه نورى ) : 290\r\nعباس خان مهندس‌باشى « ميرزا . . . » : 202\r\nعباسقلى ( راپورت‌نويس ) : 226 ، 228 ، 230 231 ، 233\r\nعباس ميرزاى ملك‌آرا ( برادر ناتنى ناصر الدين شاه ) : 295\r\nعبد الحسين تاجر اصفهانى « حاج . . . » : 29 ، 79 عبد الحسين واعظ « حاج سيد . . . » : 14 ، 15\r\nعبد الحميد ( پدر تقى ) : 65\r\nعبد الحميد « سيد . . . » : 32 ، 33 ، 93\r\nعبد الرحيم « شيخ . . . » : 34\r\nعبد الرحيم « نايب . . . » : 329\r\nعبد الرزاق « حاجى . . . » : 249\r\nعبد العلى خان ( اديب الممالك ) : 224\r\nعبد العلى ( راپورت‌نويس ) : 242 ، 284\r\nعبد العلى مؤيد بيدگلى : 298\r\nعبد اللّه بهبهانى « سيد . . . » - بهبهانى\r\nعبد اللطيف طسوجى : 93\r\nعبد اللّه كاوه : 24 ، 248\r\nعبد اللّه « حاج . . . » ( معلم مجد الاسلام كرمانى ) :\r\n78\r\nعبد اللّه بن مروان : 156\r\nعبد اللّه زاده ( مدير روزنامهء قلم پاك ) : 48\r\n\r\n","description":"","footnote":"","page_name":" 343 ","page_number":371},
  {"content":"\r\n\r\nعبد اللّه مازندرانى « آخوند ملا . . . » : 220\r\nعبد الوهاب ( راپورت‌نويس ) : 246 ، 251\r\nعبد الوهاب شمس‌آبادى « حاجى سيد . . . » : 328\r\nعبد الوهاب خان : 325 ، 326\r\nعبد الهادى ( پسر سيد محمد طباطبايى ) : 28\r\nعبده « شيخ . . . » : 208\r\nعبيد اللّه « شيخ . . . » ( پيشواى فرقهء نقشبنديه ) : 296\r\nعثمان بن عفان : 77 ، 251\r\nعزة الدوله ( خواهر ناصر الدين شاه ) : 51 ، 89 294\r\nعزيز خان مكرى : 81\r\nعضد السلطان : 63\r\nعضد الملك : 90 ، 222 ، 223\r\nعفت السلطنه ( مادر ظل السلطان ) : 81\r\nعلاء الدوله : 23 ، 25 ، 26 ، 31\r\nعلاء الدين شوشترى « سيد . . . » : 238\r\nعلامه حلى : 77 ، 108\r\nعلى عليه السلام « حضرت امير المومنين . . . » :\r\n18 ، 41 ، 49 ، 100 ، 109 ، 126 ، 135 ، 137 ، 140 ، 142 ، 165 ، 167 ، 177 ، 190 ، 191 ، 193 ، 196 ، 198 ، 199 ، 200 ، 213 ، 228 ، 229 ، 230 ، 236 ، 256 ، 257 ، 259 ، 276\r\nعلى ( پسر ناظم الاسلام كرمانى ) : 88\r\nعلى « حاجى . . . مراغه‌اى » ( اعتماد السلطنه ) : 224\r\nعلى « ميرزا سيد . . . » : 301\r\nعلى اصغر « حضرت . . . » : 115 ، 269\r\nعلى اصغر خان اتابك « ميرزا . . . » : 36 ، 82 ، 86 ، 92 ، 234 ، 235 ، 274 ، 281 ، 285 ، 286 ، 288 ، 289 ، 297 ، 298\r\nعلى اكبر « شيخ . . . » : 246\r\nعلى خان امين الدوله - امين الدوله\r\nعلى خان ( پدر محسن ) « ميرزا . . . » : 64\r\nعلى اكبر خان ناظم الاطباء - ناظم الاطباء\r\nعلى دولايى « مير سيد . . . » : 261\r\nعلى قلى خان « حاجى . . . » : 90\r\nعلى « مشهدى . . . » ( كدخداى پاره‌دوزها ) : 282\r\nعلى كوهى : 33\r\nعلى كنى « حاج ملا . . . » : 296\r\nعلى محمد خان مجاهد : 292\r\nعلى نجار « شيخ . . . » : 280 ، 281\r\nعلى نقى « حاج مير . . . » ( پسر سيد هاشم قندى ) : 26\r\nعلى نقى خان « ميرزا سيد . . . » : 2\r\nعلى يزدى « سيد . . . » : 209\r\nعماد الكتاب ( حسين ) : 298\r\nعمر ( خليفهء دوم ) : 110 ، 199 ، 247 ، 375\r\nعنايت ( صراف زنجانى ) : 291\r\nعنايت اللّه « سيد . . . » : 11\r\nعيسى ( پيغمبر ) : 100 ، 172 ، 200 ، 201 ، 215\r\nعيسى ( پسر سيد جمال واعظ ) : 46 ، 74\r\nعيسى سپهبدى « دكتر . . . » : 51\r\nعيسى « سيد . . . » : 1\r\nعين الدوله ( عبد المجيد ميرزا ) : 23 ، 25 ، 26 30 ، 31 ، 32 ، 34 ، 35 ، 79 ، 85 ، 86 ، 182 ، 234 ، 291 ، 299 ، 301 ، 302\r\nغ :\r\nغلامحسين ( نوكر آقا سيد محمد طباطبايى ) :\r\n280\r\nغلامرضا خان ( پسر مظفر الملك ) : 55 ، 56\r\nغلامرضا خان مهاجر : 323\r\nف :\r\nفاتح الملك « حاج . . . » : 2 ، 12 ، 304\r\nفاطمه بيگم ( دختر سيد صدر الدين ) : 76\r\nفاطمه زهرا سلام اللّه عليها ( دختر حضرت پيغمبر ) :\r\n18 ، 104 ، 158 ، 253 ، 257\r\nفتح اللّه شيرازى « ميرزا . . . » : 6\r\nفتحعلى خان « ميرزا . . . » : 320 ، 330\r\n\r\n","description":"","footnote":"","page_name":" 344 ","page_number":372},
  {"content":"\r\n\r\nفتحعلى شاه : 85 ، 296\r\nفخر الاسلام : 226\r\nفخر رازى « امام . . . » : 211\r\nفردوسى ( حكيم ابو القاسم ) : 298\r\nفرعون : 29 ، 126 ، 231\r\nفرمانفرما : 58 ، 166 ، 258 ، 283 ، 285 فروغى ( مهندس محسن ) : 73\r\nفريدون « شاه . . . » : 7\r\nفريدون زردشتى : 208 ، 212 ، 215\r\nفصيح الزمان : 263\r\nفضل اللّه نورى « شيخ . . . » : 85 ، 87 ، 234 ، 235 ، 262 ، 263 ، 270 ، 277 ، 279\r\nفيروز ميرزا « شاهزاده . . . » - نصرة الدوله فيض ( صاحب تفسير صافى ) : 211\r\nق :\r\nقاآنى شاعر : 323\r\nقابيل : 196\r\nقاسم خان تبريزى ( صور اسرافيل ) : 93\r\nقاسم معمار « استاد . . . » : 281\r\nقمر السلطنه ( ماه‌تابان خانم چهل و ششمين دختر فتحعلى شاه ) : 296\r\nقمر السلطنه ( دختر مظفر الدين شاه ) : 57 ، 60 ، 61 ، 62\r\nقوام الدوله شيرازى : 11 ، 205\r\nقوام السلطنه ( ميرزا احمد ) : 29 ، 290\r\nقوام الملك : 281\r\nك :\r\nكاظم طلبه « ملا . . . » : 280\r\nكامران ميرزاى نايب السلطنه : 234 ، 235 ، 263 ، 288 ، 290\r\nكريم خان زند : 164\r\nكعب الاحبار : 188\r\nكعب بن مالك : 211\r\nكلانتر ( راپورت‌نويس ) : 257 ، 261 ، 262 ، 265 ، 266 ، 269 ، 272 ، 274 ، 276 ، 277 كلينى « شيخ . . . » : 132 ، 191\r\nكميل بن زياد : 135 ، 153 ، 167\r\nكنياز دابيژا ( قنسول روس در اصفهان ) : 13\r\nكوچك ، پسر آقا سيد عبد اللّه « ميرزا . . . » : 250\r\nگ :\r\nگاله « دكتر . . . » ( معلم دار الفنون ) : 37\r\nل :\r\nلطف اللّه روضه‌خوان « ميرزا . . . » : 262\r\nلطف اللّه عاملى « شيخ . . . » : 77\r\nلياخوف : 39 ، 50\r\nم :\r\nمأمون ( خليفهء عباسى ) : 134\r\nمجد الدوله : 245\r\nمجد الاسلام كرمانى ( شيخ احمد ) : 2 ، 5 ، 12 ، 78 ، 79 ، 95 ، 96 ، 262\r\nمجد الملك سينكى ( ميرزا محمد خان پدر امين الدوله ) : 296 ، 297\r\nمجلسى ( صاحب بحار الانوار ) : 132 ، 158 ، 184 ، 189 ، 196 ، 221\r\nمحتسب الملك ( راپورت‌نويس ) : 232\r\nمحسن « ميرزا . . . » ( پدر ملك المتكلمين ) : 77 301\r\nمحسن ( صاحب‌منصب مقتول ) : 64 ، 65 ، 71 محسن « آقا ميرزا . . . » : 34\r\nمحسن مجتهد « حاجى . . . » : 270\r\nمحمد بن عبد اللّه صلى اللّه عليه و آله خاتم انبيا :\r\n103 ، 104 ، 108 ، 109 ، 120 ، 125 ، 126 ، 128 ، 132 ، 133 ، 136 ، 138 ، 139 ، 141 ، 143 ، 151 ، 155 ، 158 ، 159 ، 160 ، 162 ، 166 ، 171 ، 173 ، 176 ، 184 ، 187 ، 189 ، 191 ، 192 ،\r\n\r\n","description":"","footnote":"","page_name":" 345 ","page_number":373},
  {"content":"\r\n\r\n193 ، 195 ، 197 ، 198 ، 199 ، 201 ، 203 ، 208 ، 211 ، 212 ، 214 ، 215 ، 216 ، 230 ، 232 ، 237 ، 253 ، 256 ، 257 ، 263 ، 267 ، 270 ، 271 ، 317\r\nمحمد حسين كازرونى : 330\r\nمحمد طباطبايى « سيد . . . » - طباطبايى\r\nمحمد آقا « مشهدى . . . » : 278\r\nمحمد « سيد . . . » ( امام‌جمعه معروف به امامزاده ) :\r\n292\r\nمحمد « ميرزا . . . » ( مدير روزنامه نجات ) : 292 محمد نايب « ميرزا . . . » : 245\r\nمحمد « سيد . . . » ( پسر سيد على اكبر ) : 246\r\nمحمد اسماعيل مغازه « حاج . . . » : 249 ، 278 محمد باقر « حضرت امام . . . » : 155 ، 158 ، 172\r\nمحمد باقر خان اعتماد السلطنه : 95 ، 224\r\nمحمد باقر ( پدر شيخ محمد تقى آقا نجفى ) :\r\n76 ، 83 ، 313 ، 314\r\nمحمد باقر « ملا . . . » ( معلم مجد الاسلام كرمانى ) :\r\n79\r\nمحمد باقر « حاج سيد . . . » ( پدر سيد جعفر مجتهد ) : 334\r\nمحمد باقر درچه‌اى « سيد . . . » : 79\r\nمحمد باقر مجتهد « حاج شيخ . . . » : 56\r\nمحمد پيشنماز « حاج شيخ . . . » : 265\r\nمحمد تقى « حضرت امام . . . » : 134\r\nمحمد تقى حسين‌آبادى : 76\r\nمحمد تقى آقا نجفى « شيخ . . . » - آقا نجفى محمد تقى شاهرودى « حاج . . . » : 293\r\nمحمد تقى مجتهد گركانى « ميرزا . . . » : 33\r\nمحمد تقى « شيخ . . . » ( جد آقا نجفى ) : 83\r\nمحمد جعفر « حاج . . . » : 84\r\nمحمد حسن « شيخ . . . » ( يكى از طلبه‌هاى مدرسهء خان ) : 251\r\nمحمد حسن خان اعتماد السلطنه : 224\r\nمحمد حسن مامقانى « شيخ . . . » : 6\r\nمحمد حسين آقا « حاج . . . » ( تاجر بروجردى ) : 63\r\nمحمد حسين « شيخ . . . » ( عموى آقا نجفى ) : 83 محمد حسين اصفهانى « ميرزا . . . » ( صاحب‌امتياز روزنامهء الجمال ) : 79 ، 224\r\nمحمد رضا « سيد . . . » : 235\r\nمحمد رضا هرندى مدير روزنامهء تمدن « ميرزا . . . » :\r\n298 ، 299 ، 300\r\nمحمد سرخه‌اى « حاج شيخ . . . » ( پيشنماز ) : 253 ، 254 ، 256 ، 259 ، 261 ، 263 ، 265 267 ، 268 ، 269 ، 271 ، 273 ، 274 ، 276 محمد سمسار « شيخ . . . » : 282\r\nمحمد صادق « سيد . . . » ( پسر طباطبايى ) : 231 ، 300 ، 301\r\nمحمد صالح مازندرانى « ملا . . . » : 76\r\nمحمد صدر « سيد . . . » ( پسر سيد حسن صدر ) : 76\r\nمحمد على « سيد . . . » - جمال‌زاده\r\nمحمد على « سيد . . . » ( پسر سيد صالح عاملى ) : 76\r\nمحمد على « سيد . . . » ( معروف به آقا مجتهد ) : 76\r\nمحمد على مسجد حكيمى « ميرزا . . . » : 328\r\nمحمد على « شيخ . . . » 321\r\nمحمد على شاه : 12 ، 35 ، 38 ، 39 ، 60 ، 78 ، 82 ، 85 ، 86 ، 87 ، 90 ، 91 ، 92 ، 93 ، 94 ، 97 ، 128 ، 260 ، 289 ، 290 ، 291 ، 292 ، 297 ، 298 ، 299 ، 301 ، 302 محمد على شوشترى « سيد . . . » : 24\r\nمحمد كاظم خراسانى « آخوند ملا . . . » : 6 ، 220 ، 291\r\nمحمد كاظم يزدى « سيد . . . » : 6\r\nمحمد واعظ « حاجى شيخ . . . » : 30 ، 31 ، 32 ، 33 ، 291\r\nمحمد هاشم چهارسوئى : 76\r\nمحمد يزدى « سيد . . . » : 220\r\n\r\n","description":"","footnote":"","page_name":" 346 ","page_number":374},
  {"content":"\r\n\r\nمحمود خان حكيم الملك « ميرزا . . . » : 298 محمود تاجر اصفهانى « حاج ميرزا . . . » : 21 مخبر الدوله : 393\r\nمخبر السلطنه هدايت : 113\r\nمختار السلطنه : 92\r\nمدبر الشريعه : - محمد رضا هرندى\r\nمدبر الممالك - محمد رضا خان هرندى\r\nمراره بن ربيع : 211\r\nمرتضى آشتيانى « شيخ . . . » : 29\r\nمرتضى « حاج شيخ . . . » : 34\r\nمرتضى « سيد . . . » : 261\r\nمرتضى « شيخ . . . » : 322\r\nمرتضى ( خانه‌شاگرد سيد جمال واعظ ) : 46 مروان : 156\r\nمريم ( مادر حضرت عيسى ) : 201\r\nمريم ( همسر سيد جمال واعظ ) : 2 ، 74 ، 75 ، 304\r\nمزدك : 275\r\nمزين السلطان : 64 ، 65\r\nمسعودى ( صاحب مروج الذهب ) : 156\r\nمساوات ( سيد محمد رضا ) : 31 ، 35 ، 38 ، 91 مستعصم خليفهء عباسى : 269\r\nمشترى شاعر : 52\r\nمشير الدوله ( ميرزا حسن خان ) : 13 ، 85 ، 304 مشير الدوله ( ميرزا سيد جعفر خان ) : 295\r\nمشير الدوله ( ميرزا نصر اللّه خان ) : 35 ، 85 ، 86 ، 291\r\nمشير السلطنه : 57 ، 60 ، 85 ، 234 ، 291 ، 298\r\nمشير الملك : 323 ، 26 ، 23 ، 33 ، 333\r\nمظفر الدين شاه : 7 ، 21 ، 22 ، 23 ، 30 ، 35 ، 39 ، 57 ، 60 ، 80 ، 81 ، 82 ، 84 ، 85 ، 86 ، 89 ، 91 ، 92 ، 94 ، 241 ، 289 ، 290 ، 293 ، 297 ، 298\r\nمظفر الملك ( محسن خان ، حاكم همدان ) :\r\n52 ، 54 ، 55 ، 56 ، 57 ، 58 ، 93 ، 94 ، 324 ، 326\r\nمعاضد السلطنه : 93\r\nمعاويه ( پدر يزيد ) : 158 ، 166 ، 171 ، 187 ، 237 ، 242 ، 315\r\nمعتضد السلطنه : 285\r\nمعتمد السلطنه : 885\r\nمعين العلماى اصفهانى : 30\r\nملاباشى : 320 ، 325 ، 328 ، 331\r\nملاى روم : 324\r\nملك‌آرا - عباس ميرزا\r\nملك المتكلمين ( حاج ميرزا نصر اللّه ) : 2 ، 12 ، 38 ، 49 ، 77 ، 78 ، 79 ، 91 ، 92 ، 278 ، 280 ، 285 ، 301 ، 304\r\nملك المحققين ( حاج سيد عبد الحسين ) : 21\r\nملكم خان « پرنس . . . » : 186\r\nمليجك : 202\r\nممتاز السلطنه ( صمد خان ) : 93\r\nموسى ( پيغمبر ) : 39 ، 126 ، 189 ، 200 ، 221 ، 222 ، 265\r\nموسى خان ( اعتماد الدوله ) : 51\r\nموقر السلطنه : 85 ، 290\r\nمؤيد الاسلام ( مدير روزنامهء حبل المتين ) : 170 ، 181 ، 299\r\nمؤيد الدوله : 56\r\nمؤيد خاقان : 64\r\nمنصور ( خليفهء عباسى ) : 156\r\nمهدعليا ( مادر ناصر الدين شاه ) : 294\r\nمهدى سرخه‌اى « حاج شيخ . . . » : 274\r\nمهدى « حاج سيد . . . » : 250\r\nمهدى ( نوكر سيد جمال واعظ ) : 31\r\nمهدى خان « شيخ . . . » ( پيشكار فرمانفرما ) : 58\r\nمهدى كتابدار « شيخ . . . » : 21\r\n\r\n","description":"","footnote":"","page_name":" 347 ","page_number":375},
  {"content":"\r\n\r\nمهدى واعظ « شيخ . . . » ( پسر شيخ فضل اللّه ) : 31 ، 278 ، 292\r\nمهران ( دكتر محمود ) : 72\r\nمهندس الممالك : 24\r\nميرزا آقا خان اصفهانى : 79\r\nميرزا آقا خان كرمانى : 88 ، 295\r\nميرزا حسن باقر خان ( پدرزن سيد جمال واعظ ) : 2\r\nميرزاى شيرازى : 87\r\nميكادو ( امپراتور ژاپن ) : 129\r\nميكده ( سلطان سليمان خان ) : 91\r\nن :\r\nناپلئون : 121\r\nناصر الدين شاه ، 4 ، 47 ، 51 ، 81 ، 83 ، 84 ، 85 ، 86 ، 87 ، 88 ، 89 ، 92 ، 93 ، 94 ، 202 ، 224 ، 241 ، 264 ، 288 ، 289 ، 290 ، 293 ، 294 ، 295 ، 296 ، 297\r\nناصر الملك ( ميرزا ابو القاسم خان ) : 302\r\nناصرخسرو : 77\r\nناظم الاسلام كرمانى : 29 ، 30 ، 88 ، 302\r\nناظم الدوله ( والى فارس ) : 80\r\nناظم الاطباء ( دكتر على اكبر خان ) : 296\r\nناظم العلماى ملايرى : 63\r\nنايب السلطنه ( عباس ميرزا ) : 81\r\nنايب السلطنه كامران ميرزا - كامران ميرزا نايب على ( راپورت‌نويس ) : 227 ، 238 ، 244 ، 245 ، 259 ، 274 ، 278 ، 280 ، 282 ، 283 ، نديم السلطان وزير انطباعات : 300\r\nنصرة الدوله ( شاهزاده فرمانفرما ) : 301\r\nنصرة السلطان : 301\r\nنصرت خانم ( خواهر مظفر الملك ) : 94\r\nنصير الدين طوسى « خواجه . . . » : 268 ، 269 نظام السلطنه ( حسينقلى خان ) : 80\r\nنظام العلماء : 28\r\nنقيب السادات ( روضه‌خوان ) : 291\r\nنور اللّه « حاج آقا . . . » : 313 ، 318 ، 321 نير الدوله : 32\r\nو :\r\nوالتر تاونلى ( وزيرمختار انگليس در تهران ) : 86\r\nواگنر ( معلم دار الفنون ) : 81\r\nوثوق الدوله : 301\r\nوحيد الملك كاشانى ( عبد الحسين خان ) : 292\r\nوحيد دستگردى ( مؤسس و مدير مجلهء ارمغان ) :\r\n304\r\nوزير نظام : 202\r\nوليخان ( نصر السلطنه ، سپهدار ) : 30 ، 90\r\nويكتور امانوئل ( پادشاه ايتاليا ) : 297\r\nه :\r\nهاتف شاعر اصفهانى : 320 ، 330\r\nهادى « سيد . . . » ( پسر سيد محمد على ) : 76\r\nهادى سبزوارى « حاج ملا . . . » : 77\r\nهادى نجم‌آبادى : 87 ، 88\r\nهارون : 39\r\nهارون الرشيد : 189\r\nهاشم خان امين الدوله « ميرزا . . . » : 297\r\nهاشم شرفجان « ميرزا . . . » : 318\r\nهاشم قندى « سيد . . . » : 23 ، 24 ، 25 ، 26\r\nهژبر السلطنه ( راپورت‌نويس ) : 234 ، 235 ، 248\r\nهرقل ( سلطان روم ) : 256\r\nهلاكو خان مغول : 268 ، 269\r\nهلال بن اميه : 211\r\nى :\r\nيحيى خان چهريقى ( پدر خديجه ، مادر عباس ميرزاى ملك‌آرا ) : 295\r\nيحيى كاشانى « شيخ . . . » : 300\r\nيزيد بن معاويه : 166 ، 171 ، 187 ، 237\r\n\r\n","description":"","footnote":"","page_name":" 348 ","page_number":376},
  {"content":"\r\n\r\nيعقوب شيرازى « سيد . . . » : 19 ، 235 ، 285 ، يونس : 196 ، 197\r\nيمين نظام ( عبد الحميد خان سردار مقتدر كاشى ) :\r\n292\r\n\r\n2 - جاىها\r\nآ :\r\nآذربايجان : 81 ، 89 ، 102 ، 154 ، 296 ، 297 ، 298\r\nآلمان : 230 ، 253 ، 261 ، 293 ، 297\r\nالف :\r\nاتازونى : 47\r\nاتريش : 144\r\nاردبيل : 268\r\nارس : 202\r\nارمنستان : 113\r\nاروپا : 47 ، 288 ، 290 ، 295 ، 296 ، 297 ارونق : 86\r\nاسدآباد : 58\r\nاسلامبول : 204 ، 295\r\nاصفهان : 1 ، 2 ، 5 ، 6 ، 7 ، 12 ، 13 ، 14 ، 22 ، 43 ، 57 ، 64 ، 76 ، 77 ، 79 ، 81 ، 82 ، 83 ، 84 ، 85 ، 89 ، 94 ، 96 ، 108 ، 114 ، 117 ، 189 ، 190 ، 210 ، 211 ، 224 ، 250 ، 298 ، 301 ، 304 ، 316 ، 318 ، 319 ، 322 ، 324 ، 326 ، 327 ، 331 ، 332 ، 333 ، 335 ، 336\r\nافغانستان : 113 ، 181 ، 294\r\nامامزاده زيد : 278\r\nامامزاده سيد ولى : 291\r\nامامزاده يحيى : 18 ، 253 ، 254 ، 256 ، 259 ، 260 ، 261 ، 263 ، 265 ، 267 ، 268 ، 269 ، 270 ، 272 ، 273 ، 274 ، 276\r\nانزاب : 86\r\nانزلى ( بندر ) : 193 ، 194 ، 289 ، 294\r\nانگليس : 40 ، 86 ، 90 ، 91 ، 121 ، 180 ، 193 ، 194 ، 260 ، 269 ، 289 ، 327\r\nاورميه : 280 ، 286\r\nايتاليا : 90 ، 297\r\nايران : 5 ، 11 ، 23 ، 31 ، 41 ، 43 ، 52 ، 57 ، 67 ، 74 ، 76 ، 78 ، 85 ، 89 ، 90 ، 101 ، 110 ، 114 ، 115 ، 116 ، 117 ، 121 ، 123 ، 124 ، 125 ، 129 ، 142 ، 143 ، 151 ، 153 ، 154 ، 155 ، 157 ، 158 ، 159 ، 163 ، 165 ، 166 ، 179 ، 181 ، 182 ، 185 ، 186 ، 191 ، 193 ، 194 ، 202 ، 204 ، 206 ، 207 ، 210 ، 215 ، 216 ، 218 ، 222 ، 223 ، 224 ، 233 ، 234 ، 245 ، 251 ، 252 ، 253 ، 255 ، 256 ، 261 ، 264 ، 265 ، 266 ، 273 ، 286 ، 290 ، 295 ، 297 ، 299 ، 304 ، 322\r\nايوان كى : 83\r\nب :\r\nباب همايون ( خيابان ) : 1\r\nبادكوبه : 233\r\nبازارچهء كربلايى عباسعلى : 29\r\nبازار مرغيها : 228\r\nباغ شاه : 38 ، 50 ، 78 ، 79 ، 91 ، 97\r\nبجنورد : 302\r\nبختيارى ( ولايت ) : 81\r\n\r\n","description":"","footnote":"","page_name":" 349 ","page_number":377},
  {"content":"\r\n\r\nبروجرد ، 56 ، 57 ، 58 ، 59 ، 60 ، 61 ، 62 ، 63 ، 64 ، 65 ، 66 ، 68 ، 71 ، 72 ، 73 ، 81 بغداد : 134\r\nبلوچستان : 294\r\nبمبئى : 78 ، 295\r\nبنت جبيل : 77\r\nبندرعباس : 202\r\nبنه‌بازار ( كاروانسر ) : 55\r\nبيت المقدس : 138 ، 151\r\nبيروت : 74\r\nپ :\r\nپارس : 7\r\nپاريس : 85 ، 93 ، 101 ، 114 ، 202\r\nپطرزبورگ ( لنين‌گراد كنونى ) : 13 ، 85 ، 289 ، 296 ، 304\r\nت :\r\nتبت : 181\r\nتبريز : 12 ، 13 ، 36 ، 49 ، 57 ، 86 ، 89 ، 92 ، 93 ، 94 ، 202 ، 210 ، 247 ، 257 ، 278 ، 282 ، 294\r\nتجريش : 86 ، 294\r\nتركستان : 113\r\nتركمن‌چاى : 52\r\nتفليس : 295\r\nتويسركان : 81\r\nتهران : 1 ، 13 ، 14 ، 23 ، 31 ، 32 ، 34 ، 35 ، 37 ، 40 ، 43 ، 50 ، 54 ، 55 ، 57 ، 62 ، 81 ، 83 ، 85 ، 86 ، 87 ، 88 ، 89 ، 90 ، 91 ، 93 ، 96 ، 101 ، 108 ، 113 ، 119 ، 120 ، 169 ، 202 ، 205 ، 210 ، 216 ، 237 ، 255 ، 264 ، 275 ، 278 ، 293 ، 294 ، 297 ، 298 ، 300 ، 301 ، 302 ، 304 ، 330 ، 336\r\nج :\r\nجبال عامله : 76\r\nجبال بنى عامله : 76\r\nجبل عامل : 1 ، 76 ، 77\r\nجبل عامله : 77\r\nجلفا ( جلفاى تبريز ) : 202\r\nجماليه ( باغ ) : 72\r\nجماليه ( گورستان ) : 63 ، 65 ، 66 ، 71\r\nجهرم : 94\r\nچ :\r\nچالان چولان : 61\r\nچين : 7\r\nح :\r\nحجاز : 89\r\nخ :\r\nخراسان : 4 ، 165 ، 247 ، 290 ، 294 ، 296 ، 302\r\nخزر ( دريا ) : 90\r\nخليج‌فارس : 80 ، 294\r\nخوزستان : 81 ، 302\r\nد :\r\nدباغ‌خانه ( كوى ) : 1\r\nدركه : 87\r\nدروازه قزوين : 228 ، 282 ، 286\r\nدوشان‌تپه ( قصر و باغ ) : 89\r\nدوشان‌تپه ( خيابان ) : 53\r\nدولت‌آباد اصفهان : 89\r\nر :\r\nرستم‌آباد تجريش : 86\r\nرشت : 258 ، 299\r\nروسيه : 23 ، 37 ، 38 ، 39 ، 40 ، 41 ، 52 ،\r\n\r\n","description":"","footnote":"","page_name":" 350 ","page_number":378},
  {"content":"\r\n\r\n78 ، 85 ، 90 ، 181 ، 193 ، 194 ، 260 ، 269 ، 286 ، 289 ، 291 ، 292 ، 296 ، 304 رم : 297\r\nروم : 7 ، 256\r\nز :\r\nزرگنده : 90\r\nژ :\r\nژاپن : 23\r\nس :\r\nسارى : 74\r\nسامرا : 77 ، 87\r\nسبز ميدان تهران : 88 ، 228\r\nسرچشمه : 282\r\nسعدآباد : 301\r\nسوريه : 77\r\nسويس : 93\r\nسيد ناصر الدين ( محله ) : 13 ، 43\r\nسيستان : 165 ، 294 ، 302\r\nش :\r\nشميران : 14 ، 86\r\nشورين : 58 ، 59 ، 62\r\nشيراز : 6 ، 11 ، 80 ، 91 ، 108 ، 189 ، 190 ، 205 ، 281\r\nص :\r\nصور : 77\r\nصيدا : 77\r\nط :\r\nطهران - تهران\r\nع :\r\nعبد العظيم ( رى كنونى ) : 28 ، 29 ، 30 ، 32 ، 36 ، 52 ، 53 ، 86 ، 87 ، 192 ، 209 ، 262 ، 278 ، 279 ، 280 ، 294 ، 300\r\nعتبات : 11 ، 52 ، 54 ، 55 ، 93 ، 94 ، 313 عثمانى : 280 ، 286 ، 295 ، 299\r\nعراق : 81 ، 89\r\nعشرت‌آباد : 239\r\nف :\r\nفارس : 81 ، 154 ، 168 ، 302\r\nفرانسه : 93 ، 121 ، 122\r\nفرنگ : 9 ، 47 ، 101\r\nفيروزكوه : 82\r\nق :\r\nقزوين : 92 ، 93 ، 101 ، 296\r\nقفقازيه : 113 ، 233\r\nقم : 31 ، 32 ، 34 ، 35 ، 52 ، 53 ، 86 ، 268 ، 300\r\nقوچان : 165 ، 302\r\nك :\r\nكاشان : 41\r\nكاظمين : 76\r\nكربلا : 60 ، 87 ، 90 ، 119 ، 226 ، 228 ، 240 ، 241 ، 283\r\nكردستان : 13 ، 81\r\nكرمان : 79 ، 88 ، 301\r\nكرمانشاهان : 81 ، 87 ، 302\r\nكلات : 79 ، 262\r\nكلكته : 170\r\nكوچه خراسانيها : 282\r\nكمره : 81\r\nكهريزك : 297\r\nگ :\r\nگلپايگان : 81\r\nگذر نوروز خان : 88\r\n\r\n","description":"","footnote":"","page_name":" 351 ","page_number":379},
  {"content":"\r\n\r\nل :\r\nلبنان : 77\r\nلرستان : 57 ، 63 ، 64 ، 65 ، 81\r\nلشته‌لشاء : 298\r\nلندن : 85 ، 89 ، 101 ، 236\r\nم :\r\nمازندران : 275 ، 302\r\nمحلات : 81\r\nمحله بيدآباد : 335\r\nمحله پاچنار : 272\r\nمحله پامنار : 280\r\nمحله پشت باغ انگوريها : 280\r\nمحله چالميدان : 260\r\nمحله سرپولك : 32\r\nمحله سنگلج : 234 ، 235 ، 236 ، 246\r\nمدرسه ادب : 117\r\nمدرسه اسلام : 88 ، 117 ، 300\r\nمدرسه اقدسيه : 117\r\nمدرسه اميد قزوين : 92\r\nمدرسه ثروت : 117\r\nمدرسه جده : 317\r\nمدرسه جماليه : 70\r\nمدرسه چهارباغ : 317\r\nمدرسه حاج ابو الحسن معمارباشى : 32 ، 33\r\nمدرسه خازن الملك : 291\r\nمدرسه خان : 251\r\nمدرسه خيريه : 117\r\nمدرسه دار الشفاء : 29 ، 88 ، 238\r\nمدرسه دار الفنون : 37 ، 42 ، 85 ، 91 ، 293 مدرسه دانش : 117\r\nمدرسه درخونگاه : 280\r\nمدرسه رشديه : 117 ، 297\r\nمدرسه سادات : 89 ، 117\r\nمدرسه سلطانى : 117\r\nمدرسه شرف : 117\r\nمدرسه صدر : 29 ، 238 ، 277 ، 285\r\nمدرسه صدر اصفهان : 317\r\nمدرسه علميه : 117\r\nمدرسه كاسه‌گران : 317\r\nمدرسه كماليه : 117\r\nمدرسه مادر شاه : 1\r\nمدرسه مديريه : 117\r\nمدرسه ملا عبد اللّه : 317\r\nمدرسه مظفريه : 117\r\nمدرسه نيم‌آور : 317\r\nمدينه : 80 ، 212 ، 257\r\nمرجعيون ( يكى از استانهاى لبنان ) : 77\r\nمسجد آقا سيد هاشم : 226 ، 228\r\nمسجد آقا نور اللّه : 6\r\nمسجد جامع : 34 ، 301\r\nمسجد چال حصار : 235 ، 237 ، 239\r\nمسجد سپهسالار : 39 ، 238 ، 251\r\nمسجد سيد عزيز اللّه : 238 ، 240\r\nمسجد شاه : 14 ، 15 ، 17 ، 26 ، 85 ، 88 ، 90 ، 192 ، 213 ، 229 ، 279 ، 283 ، 284\r\nمسجد شيخ عبد الحسين : 16 ، 37 ، 44 ، 192 ، 226 ، 227 ، 229 ، 230 ، 232 ، 233 ، 239 ، 249 ، 251 ، 255 ، 257 ، 278 ، 279 ، 280 مسجد ميرزا موسى : 227 ، 229 ، 231 ، 234 مسجد نو : 6\r\nمسكو : 85\r\nمشهد : 15 ، 31 ، 83 ، 87 ، 89 ، 288 ، 300 مصر : 89 ، 299\r\nمكه : 77 ، 80 ، 116 ، 119 ، 141 ، 151\r\nملاير : 59 ، 63 ، 81\r\nمياندوآب : 86\r\nميدان بهارستان : 39\r\n\r\n","description":"","footnote":"","page_name":" 352 ","page_number":380},
  {"content":"\r\n\r\nميدان توپخانه : 53 ، 208 ، 209 ، 212 ، 221 ، 234 ، 291 ، 292\r\nميدان مشق : 294\r\nن :\r\nنباطيه ( يكى از استانهاى لبنان ) : 77\r\nنجف : 76 ، 77 ، 85 ، 86 ، 89 ، 108 ، 124 ، 158 ، 266 ، 313\r\nنوبه : 156\r\nنهاوند : 81\r\nنياوران : 35\r\nو :\r\nوادى السلام : 228\r\nونك : 87\r\nه :\r\nهرند : 298\r\nهشت رود : 86\r\nهمدان : 1 ، 52 ، 54 ، 56 ، 57 ، 58 ، 60 ، 87 ، 272\r\nهندوستان : 77 ، 101 ، 154 ، 157 ، 299\r\nى :\r\nيزد : 81\r\nيمن : 77\r\n\r\n3 - كتابها و روزنامه‌ها\r\nآ :\r\nآثار العجم : 6\r\nالف :\r\nالفصول : 83\r\nالف ليله و ليله : 94\r\nانجيل : 100 ، 125 ، 132 ، 215\r\nانوار سهيلى : 101\r\nب :\r\nبحار الانوار : 137 ، 138 ، 158 ، 189 ، 196 ، 221\r\nت :\r\nتاريخ بيدارى ايرانيان : 302\r\nتفسير صافى : 211\r\nتفسير كبير : 211\r\nتورات : 125 ، 132\r\nح :\r\nحيات يحيى : 89\r\nر :\r\nرساله مجديه : 296\r\nروزنامه ادب : 79 ، 300\r\nروزنامه الجمال : 48 ، 79 ، 95 ، 96 ، 97 ، 98 ، 255\r\nروزنامه ايران نو : 63 ، 64 ، 78\r\nروزنامه تمدن : 211 ، 262 ، 298 ، 299\r\nروزنامه تنبيه : 211\r\nروزنامه حبل المتين : 37 ، 46 ، 170 ، 181 ، 182 ، 239 ، 299\r\nروزنامه رسمى ايران : 300\r\nروزنامه شيخ فضل اللّه : 293\r\nروزنامه صور اسرافيل : 38 ، 49 ، 78 ، 93\r\nروزنامه قلم پاك : 46 ، 48\r\n\r\n","description":"","footnote":"","page_name":" 353 ","page_number":381},
  {"content":"\r\n\r\nروزنامه كشكول : 79\r\nروزنامه كوكب درى : 88\r\nروزنامه لاپاترى : 296\r\nروزنامه مجلس : 271 ، 292 ، 300\r\nروزنامه محاكمات : 79\r\nروزنامه مساوات : 38 ، 93\r\nروزنامه نداى وطن : 48 ، 79 ، 95 ، 96\r\nروزنامه نوروز : 88\r\nرؤياى صادقه : 12 ، 13 ، 304\r\nز :\r\nزبور : 132 ، 215\r\nش :\r\nشاهنامه : 298\r\nشرح لمعه : 109 ، 155\r\nع :\r\nعيون اخبار الرضا : 175\r\nق :\r\nقرآن مجيد : 18 ، 28 ، 43 ، 59 ، 99 ، 100 ، 102 ، 103 ، 104 ، 105 ، 106 ، 108 ، 109 ، 112 ، 117 ، 119 ، 120 ، 121 ، 122 ، 124 ، 125 ، 127 ، 131 ، 132 ، 139 ، 139 ، 140 ، 142 ، 154 ، 160 ، 165 ، 166 ، 168 ، 172 ، 173 ، 174 ، 182 ، 183 ، 190 ، 191 ، 192 ، 193 ، 194 ، 196 ، 197 ، 198 ، 199 ، 201 ، 202 ، 203 ، 206 ، 207 ، 208 ، 211 ، 212 ، 214 ، 215 ، 216 ، 219 ، 220 ، 237 ، 240 ، 247 ، 254 ، 256 ، 258 ، 259 ، 260 ، 261 ، 265 ، 266 ، 267 ، 270\r\nك :\r\nكاشف الغطاء : 76\r\nكافى : 132\r\nكشف المواد : 80\r\nكليله و دمنه : 101\r\nل :\r\nلباس التقوا : 6 ، 7 ، 304\r\nم :\r\nمجله ارمغان : 304\r\nمروج الذهب : 156\r\nمعانى الاخبار : 172\r\nن :\r\nنامه روشندلان : 80\r\nنان و حلوا : 133\r\nنهج البلاغه : 167 ، 168 ، 77\r\n\r\n","description":"","footnote":"","page_name":" 354 ","page_number":382},
  {"content":"\r\n . \r\n","description":"","footnote":"","page_name":" 355 ","page_number":383},
  {"content":"\r\n . \r\n\r\n","description":"","footnote":"","page_name":" 356 ","page_number":384}
  ]