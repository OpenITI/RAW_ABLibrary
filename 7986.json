[
  {"content":"\r\n\r\nتاريخ اجتماعى ايران\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ اجتماعى ايران\r\nجلد اول\r\nتاريخ اجتماعى ايران و كهنترين ملل باستانى از\r\nآغاز تا اسلام\r\nچاپ سوم\r\nبا تجديد نظر و اضافات\r\nتأليف\r\nمرتضى راوندى\r\nمؤسسهء انتشارات امير كبير\r\nتهران 1354\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nمؤسسهء انتشارات امير كبير\r\nراوندى ، مرتضى\r\nتاريخ اجتماعى ايران ( جلد اول )\r\nچاپ اول : 1340 ، چاپ دوم : 1347\r\nچاپ سوم : 1354\r\nچاپ : چاپخانهء سپهر - تهران .\r\nشماره ثبت كتابخانهء ملى : 184 - 27 / 2 / 1354\r\nحق چاپ محفوظ است .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nجلد اول\r\n\r\nسرآغاز\r\nتاريخ زندگى مردم ايران ، يعنى شرح حيات اجتماعى ، اقتصادى ، سياسى ، فكرى و هنرى ايرانيان تاكنون با روش علمى مورد تحقيق و پژوهش قرار نگرفته است ، و مورخان و صاحبنظران در راه تدوين تاريخ زندگى اكثريت مردم اين سرزمين قدم مؤثرى برنداشته‌اند .\r\nبه حكايت كتب و آثار تاريخى ، تا قبل از پيدايش تمدن جديد و رشد افكار دموكراتيك ، اكثريت قريب به اتفاق مورخان ايرانى و خارجى ، به اوضاع اجتماعى و اقتصادى تودهء مردم توجهى نداشتند ؛ هدف آنها تأمين زندگى فردى بود و براى حصول اين منظور نيروى فكر و قريحهء خود را در اختيار ارباب قدرت مىگذاشتند و به خصوصيات زندگى اكثريت مردم - كه طبقهء مثمر و فعال جامعه را تشكيل مىدهند - توجه نمىكردند .\r\nولى اين اوضاع و اين طرز فكر دوام نيافت ؛ از حدود دو قرن پيش به اين طرف ، در اثر تغيير وضع اقتصادى و اجتماعى و رشد علوم و افكار در كليهء مظاهر زندگى ملل غرب تغييراتى عظيم و بيسابقه پديد آمد . با پيشرفت سريع علوم و فنون ، انقلاب صنعتى آغاز شد ، و با ايجاد وسايل موتورى ، كارگاهها و مؤسسات كوچك دستى قديم جاى خود را به كارخانجات عظيم سپرد ، و بتدريج به‌جاى دهها كارگرى كه در مؤسسات و سازمانهاى كوچك صنعتى با وسايل ابتدايى مشغول كار بودند ، صدها هزار كارگر ، در كارخانجات بزرگ صنعتى به كار پرداختند ، و اتحاديه‌هاى صنفى قديم جاى خود را به اتحاديه‌هاى عظيم كارگرى سپرد .\r\nرشد صنعت و پيشرفت فنون ، سبب افزايش روزافزون وسايل موتورى گرديد و با توسعه و تعميم اين وسايل ، آمدورفت بين اقوام و ملل مختلف فزونى گرفت ، راهها و جاده‌هاى ناهموار و خطرناك قديم ، تبديل به جاده‌هاى شوسه و امن و آرام جديد گرديد ، مالكان بزرگ و فئودالهايى كه صدها سال زمامدار اقتصاد و سياست منطقهء نفوذ خود بودند و با حقوق راهدارى و غارت و تجاوز به جان و مال رعايا ، زندگى مجلل و باشكوهى براى خود فراهم كرده بودند ، جاى خود را به طبقهء جوان و انقلابى جديد ، يعنى « بورژوازى » يا سرمايه‌داران تاجرپيشه واگذار كردند . اين طبقهء تازه به دوران رسيده ، در آغاز كار ، به حكم منافع اقتصادى خود ، روشى انقلابى و مترقى داشت . سرمايه‌داران و بورژواها ، براى آنكه بتوانند آزادانه تجارت كنند و كالاى خود را در داخل و خارج مملكت ، در دسترس مشتريان قرار دهند به سختى با اصول كهن فئوداليسم مبارزه كردند و به پيدايش حكومتهاى متمركز و مقتدر و رشد علوم و افكار و محو آثار فئوداليته كمكى شايان نمودند .\r\nبا شكست فئوداليسم و ايجاد راههاى جديد ، و آمدورفت اقوام و ملل مختلف در كشورها و جوامع گوناگون ، تبادل افكار و مبادلهء معلومات ، بين ملل عالم امكان‌پذير شد . و در نتيجهء انقلاب صنعتى و تغيير اوضاع اقتصادى ، تحول عظيمى در زندگى اجتماعى ، سياسى و فكرى ملل پديد آمد .\r\nپيدايش شهرهاى عظيم در اروپا ، و تجمع مردم در مؤسسات بزرگ صنعتى ، و صف‌آرايى كارگران و كارفرمايان و ايجاد احزاب و اجتماعات و اتحاديه‌هاى گوناگون و ايراد نطقها و خطابه‌ها در زمينه‌هاى مختلف\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nو انتشار كتب و مجلات ، به رشد اجتماعى و فكرى ملل غرب كمك كرد ، و با پيشرفت دموكراسى ، حكومت مردم بر مردم آغاز شد و نفوذ افكار عمومى ، در امور سياسى و اقتصادى فزونى گرفت و رفته‌رفته در نتيجهء انقلابات اجتماعى ، رژيمهاى دموكراتيك از نوع ( مشروطه و جمهورى ) جاى حكومتهاى فردى و استبدادى را گرفت و مداخلهء افكار عمومى ، در امور سياسى ، اجتماعى و اقتصادى بيش از پيش آشكار شد .\r\nآثار انقلابات اجتماعى و اقتصادى و سياسى غرب پس از چندى ، در ديگر ممالك جهان مؤثر افتاد و بتدريج نداى جانبخش و شورانگيز آزادى به گوش ملل محروم و ستمديدهء جهان رسيد و تخم استقلال‌طلبى و آزاديخواهى در مزرع دلها كاشته شد .\r\nنتيجهء اين تحولات و تغييرات به مرور در كليهء مظاهر زندگى مدنى و اجتماعى و فرهنگى ملل جهان آشكار شد ، ازجمله با گذشت زمان و رشد افكار عمومى ، در رشتهء تاريخ‌نويسى نيز تغييراتى ظاهر شد و مورخان از اين پس مسائل تاريخى و اجتماعى را با ديد و نظر وسيعترى مورد مطالعه قرار مىدهند و بجاى آنكه هنگام تأليف تاريخ به ذكر احوال چند امير و سلطان و بيان جنگها و خونريزيها قناعت كنند ، به مسائل مهمترى نظير اوضاع اقتصادى ، اجتماعى و فكرى ملل توجه مىكنند ، يعنى ساختمان اقتصادى و مجموعهء روابط توليدى را به عنوان زيربنا يا پديدهء نخستين ، و مؤسسات و سازمانهاى سياسى ، حقوقى ، مذهبى و فلسفى جامعه را بعنوان پديدهء ثانوى يا روبناى اجتماع مورد مطالعه و تحقيق قرار مىدهند . به عبارت ديگر ، صاحبنظران جديد مىگويند ، تشكيلات سياسى ، قضائى ، و فرهنگى و معتقدات اخلاقى و مذهبى هرجامعه ارتباطى ناگسستنى با طرز توليد جامعه دارد ، و به قول پلخانف سازمان هرجامعه تابع وضع قواى توليدى ، و مبتنى برپايه‌هاى اقتصادى همان جامعه است و بر خلاف تصور بعضى از مورخان ، تاريخ بشر محصول نبوغ اشخاص معينى نيست بلكه تكامل نيروهاى مولد ، علت اصلى حركت تكاملى تاريخ بشرى است . شخصيتهاى بزرگ ، كسانى هستند كه ضروريات زمان را بهتر و زودتر درك مىكنند و قبل از ديگران زمام نهضتهاى اجتماعى را در دست مىگيرند ، به اين ترتيب ، نوابغ ، خود معلول عوامل اقتصادى و اجتماعى مىباشند ، و تنها انسانها هستند كه تاريخ خود را مىسازند .\r\nاز روى ابزار كار و وسايل توليدى گذشتگان مىتوان به درجهء تمدن و فرهنگ آنان پىبرد ، و همان نقشى كه سنگواره‌ها و فسيلها در علوم طبيعى انجام مىدهند ، ابزار توليد نيز در علوم اجتماعى انجام مىدهد و به كمك آن آثار مىتوان روابط سياسى ، اجتماعى ، مذهبى و طرز تفكر جامعه را در گذشته و حال دريافت .\r\nبا اينكه محيط طبيعى و جغرافيايى در تكامل نيروهاى توليدى مؤثر است ، بايد توجه داشت كه در طبيعت و محيط ، طى مليونها سال ، تغييرات مهم و قابل توجهى پديد آمده است درحالىكه تكامل اجتماعى و سازمانهاى وابسته به آن و تغيير اعتقادات و اديان با سرعت بيشترى انجام مىگيرد . براى انقلابات جغرافيايى مليونها سال وقت لازم است درحالىكه براى مهمترين انقلابات اجتماعى چندين قرن كافى است .\r\nدر ممالك پيشرفته ، سطح زمين ، آب و هوا ، نباتات ، جانوران ، و خود مردم ، در اثر فعاليتهاى گوناگون بشر در حال تغييرند ، درحالىكه تغييرات طبيعى سخت ناچيز است ، و با كندى صورت مىگيرد .\r\nدر حال‌حاضر مورخان و جامعه‌شناسان بر خلاف گذشته ، تاريخ را عبارت از يك رشته حوادث و اتفاقات مجزاى از هم نمىدانند ، بلكه بالعكس معتقدند اوضاع اقتصادى و اجتماعى جوامع بشرى باهم مرتبطند و درهم تأثير متقابل دارند . به نظر محققان جديد بايد پديده‌هاى اجتماعى و حوادث تاريخى را بطور كلى و همه - جانبه مورد مطالعه و تحقيق قرار داد و به اين معنى توجه داشت كه در جهان هرپديده‌اى با پديده‌هاى ديگر و هر واقعه‌اى با ديگر وقايع ، ارتباط ناگسستنى دارد . كسانى كه مىخواهند ارتباط منطقى حوادث تاريخى را انكار كنند و تاريخ را مشتى حوادث و اتفاقات آشفته و غير مرتبط به حساب آورند ، راه اشتباه مىروند و غرض آنها از اين طرز توجيه و تفسير تاريخ ، گمراه كردن افكار عمومى است .\r\nبررسى علمى تاريخ نشان مىدهد كه زيربناى اقتصادى جامعه ابدى و تغييرناپذير نيست ، بلكه در طول تاريخ ، به موازات تغييراتى كه در ساختمان اقتصادى و مناسبات توليدى پديد آمده است ، در روبنا ، يعنى در سازمانهاى سياسى و حقوقى و قضايى جامعهء بشرى نيز تحولاتى روى داده است و در نتيجه معتقدات و جهان‌بينى مردم نيز منقلب و دگرگون شده است .\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nمطالعه در تاريخ تمدن و حيات اجتماعى ايران ، از حدود يك قرن پيش ، ابتدا به وسيلهء خاورشناسان و بعدها در جريان انقلاب مشروطيت به همت عده‌اى از ايرانيان ، آغاز ، و قدمهايى در راه روشن كردن قسمتهايى از تاريخ اجتماعى ايران برداشته شد . اين فكر و تلاش مقدس از نيم قرن پيش ، قوت گرفت و بخصوص در سالهاى اخير ، كوششهاى ثمربخش‌ترى در اين زمينه‌ها صورت پذيرفت و با سعى و كوشش جمعى از فضلاى معاصر ، نه تنها در مسائل مختلف تاريخى و اجتماعى ايران بطور مجزا ، كتابها و رساله‌هايى منتشر شد ، بلكه بسيارى از مهمترين كتب تاريخى كه به همت مستشرقين نوشته شده است و بعضى از سفرنامه‌هاى جهانگردان خارجى ، كه مبين جلوه‌هايى از زندگى اجتماعى ايرانيان است ، توسط مترجمين ذيصلاحيت ترجمه شد و در دسترس عموم قرار گرفت . و با فراهم شدن اين مقدمات تا حدى زمينه براى تأليف و تدوين تاريخ اجتماعى و اقتصادى ايران فراهم گرديد .\r\nابتدا نظر نگارنده اين بود كه تاريخ اجتماعى ايران را بطور مستقل و بدون توجه به اوضاع اجتماعى ديگر ممالك همعصر ، مورد مطالعه قرار دهد ، ولى در عمل دريافت كه اتخاذ اين روش براى خوانندگان سودمند نيست ، حق مقام را ادا نمىكند و ارزش حقيقى قوم ايرانى را در بين اقوام و ملل جهان آشكار نمىسازد .\r\nهمانطور كه در زندگى اجتماعى ، فقط از راه مقايسه مىتوان به ارزش و مقام يك فرد پىبرد ، در تاريخ ملل نيز فقط از راه سنجش و مقايسهء جنبه‌هاى مختلف يك ملت در يك دورهء تاريخى با ديگر ملل همعصر ، مىتوان كمابيش به مقام و موقعيت اجتماعى ، اقتصادى ، علمى و هنرى آن ملت آشنا گرديد . علاوه‌براين بايد توجه داشت كه در دورهء هخامنشيان ، اشكانيان و ساسانيان يعنى در حدود ده قرن تمام يا قسمتهايى از خاك بعضى از ملل متمدن باستانى ( نظير بابل ، كلده ، آشور ، مصر ، هندوستان و يونان ) چندى جزو قلمرو شاهنشاهى ايران بوده و خواه‌وناخواه حكومت جوان و نورسيدهء ايران از دورهء هخامنشيان به بعد تحت تأثير تمدن و فرهنگ و سازمانهاى سياسى و اقتصادى و قضايى كشورهاى سابق الذكر قرار گرفته است .\r\nغير از آنچه گفتيم ، مطالعهء اجمالى در حيات اجتماعى و تاريخ تمدن ديگر ملل باستانى و آشنايى با آثار و افكار آنها ، براى جلوگيرى از رشد افكار ناسيوناليستى نيز سودمند است . براى آنكه نسل جوان ايران ، هنگام ارزيابى تمدن و فرهنگ و مفاخر ملى خود ، دستخوش توهمات بىاساس نشود و ضمن مباهات به گذشتهء خويش ، حيات افتخارآميز سياسى ، اجتماعى و فلسفى ديگر ملل جهان را ناديده نگيرد ، در اين كتاب سعى شده است بانهايت اختصار بعضى از خصوصيات سياسى ، اقتصادى ، هنرى و فلسفى پيشرفته‌ترين ملل باستانى را از نظر خوانندگان بگذرانيم .\r\nبدون ترديد ، هرايرانى منصفى ، پس از مطالعه در آثار و افكار ديگر ملل جهان ، و وقوف به مقام حقيقى ايرانيان در جامعهء ملل باستانى ، افكار غلط و انحرافى را رها خواهد كرد و بجاى آنكه همواره به عقب برگردد و به گذشته بنگرد و مفاخر ديرين را به ياد آورد ، به وضع موجود و آيندهء ميهن خود خواهد انديشيد و براى حل مشكلات اقتصادى و اجتماعى كنونى چاره‌جويى خواهد كرد .\r\nبارى ، چنان كه يادآور شديم مطالعه و تحقيق در تاريخ اجتماعى ايران به تازگى آغاز شده است و متأسفانه تاكنون هيچيك از فضلا و دانشمندان ذيصلاحيت معاصر بطور منظم در اين راه دشوار قدمى برنداشته‌اند . نگارنده با آنكه بهيچوجه در خود اهليت و شايستگى اقدام به چنين كار خطيرى را نمىديد صرفا ، براى تحريك و برانگيختن ذوق و ارادهء فضلا و كارشناسان معاصر ، نخستين قدم را در اين راه برداشت و تاريخ اجتماعى ايران را از آغاز تا ظهور نهضت مشروطيت در هشت مجلد به رشتهء تحرير آورد .\r\nاكنون پس از 27 سال مطالعهء مداوم ، جلد اول تاريخ اجتماعى ايران ( از آغاز تا ظهور نهضت اسلامى ) كه در اسفندماه 1340 چاپ اول و در ارديبهشت 1347 چاپ دوم آن منتشر شده بود ، بار ديگر با اصلاحات و تغييرات فراوان به اهتمام مؤسسهء انتشارات امير كبير طبع و منتشر مىشود . در چاپ اخير ، با استفاده از آخرين مطالعات و تحقيقات شرق‌شناسان ، و با توجه به منابع و اسناد جديد ، تاريخ اجتماعى و\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nاقتصادى ايران و وضع زندگى مردم و طبقات مختلف جامعه با تفصيل بيشترى بررسى و مطالعه شده است .\r\nو در مجلدات بعد كه مربوط به دوران بعد از اسلام است نيز اوضاع سياسى و اجتماعى ايران از جهات مختلف از حمله اعراب تا آغاز مشروطيت مورد مطالعه و تحقيق قرار گرفته است .\r\nخوشبختانه در سالهاى اخير عده‌يى از پژوهندگان و محققان به سائقهء ذوق شخصى يا به تشويق مؤسسات فرهنگى ، به انتشار چاپهاى انتقادى از آثار پراكنده و متنوع گذشتگان پرداخته‌اند و با اين اقدام خير بسيارى از كتب سودمند و گنجينه‌هاى فرهنگى نياكان ما را كه قرنها در گوشهء كتابخانه‌هاى ايران و جهان قرار داشت و كسى از مطالب و مندرجات آنها آگاهى نداشت در دسترس علاقه‌مندان قرار داده‌اند ، و جمعى ديگر از فضلا و دانشمندان در پيرامون بسيارى از مسائل مبهم اجتماعى ايران پس از سالها مطالعه ، كتب و رسالاتى منتشر كرده‌اند كه در روشن كردن گوشه‌هاى مبهم و تاريك زندگى اجتماعى مردم اين سرزمين بسيار سودمند است . و نگارنده در تأليف اين 8 مجلد از تتبعات گرانقدر آنان سود جسته‌ام ، با فراهم بودن اين مقدمات شك نيست كه دست زدن به چنين‌كار وسيع و دامنه‌دارى - آن هم از طرف كسى كه در اين زمينه‌ها تخصص و مطالعهء كافى ندارد - عملى جسورانه و تهورآميز است . با اين حال ، اميد است خبرگان و صاحبنظران ، مطالب آن را مورد انتقاد سالم قرار دهند و نگارنده را با تذكرات خود ، در اين راه دشوار هدايت و رهبرى نمايند و براى جبران اين كار ناقص ، به منظور احياى تاريخ مفصل اجتماعى ايران ، به سبك محققان و مورخان اروپايى ، به كارى عظيم و دامنه‌دار دست يازند و مانند پژوهندگان فرنگى هريك ، تحقيق و مطالعهء قسمتى از تاريخ اجتماعى ايران را به عهده گيرند ، تا پس از سالى چند كار و كوشش منظم سرگذشت نياكان ما از جهات و جنبه‌هاى مختلف به همت محققين و فضلاى معاصر به نحوى مطلوب به رشتهء تحرير درآيد و جامعهء ايرانى از اين نقص عظيم فرهنگى رهايى يابد .\r\nشميران ، بهمن‌ماه 1354 سيد مرتضى راوندى\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nفهرست مندرجات\r\nفصل اول - دورهء ماقبل تاريخ 1\r\nعقيدهء پيشينيان راجع به زمين و موجودات آن 2\r\nاطلاعات كلى راجع به زمين و موجوداتى كه . . . 4\r\nادوار گوناگون تاريخى 15\r\nخصوصيات عصر بربريت يا دوره نئوليتيك 35\r\nدوران اسارت بشر در قيد خرافات :\r\n1 . عقايد خرافى بين ملل شرق 67\r\n2 . عقايد خرافى در غرب 86\r\nفصل دوم - وضع جهان در طليعهء دوران تاريخى 103\r\nرشد تدريجى علوم و صنايع 104\r\nشهرها و بدايع تاريخى عهد كهن 129\r\nحكومت عيلام 133\r\nحكومت مادها 142\r\nهمسايگان ايران 157\r\nفصل سوم - تمدن و وضع اجتماعى و . . . 163\r\nسوابق فرهنگى خاورميانه مقارن تشكيل حكومت هخامنشيان 164\r\nتمدنهايى كه در سواحل دجله و فرات پديد آمدند 167\r\nتمدن سومريان 168\r\nتمدن بابلى 173\r\nآشور 183\r\nشرق نزديك 186\r\nمصر 188\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nقوم يهود 204\r\nنمونه‌اى از قوانين موسى 215\r\nظهور مسيحيت و چگونگى انتشار آن 228\r\nهندوستان 232\r\nچين 257\r\nيونان 286\r\nعقايد و افكار فلسفى در يونان قديم 321\r\nروم 345\r\nفصل چهارم - حكومت هخامنشيان 379\r\nايران در عهد هخامنشيان 380\r\nوضع اجتماعى و اقتصادى ملل در دورهء هخامنشى 397\r\nتمدن ايران در عهد هخامنشيان 407\r\nسازمان ارتش 425\r\nارتش 427\r\nقضا و دادرسى 436\r\nوضع طبقات مختلف 441\r\nزندگى اجتماعى در عصر ودايى 441\r\nموقعيت اجتماعى زنان 471\r\nسير علوم و افكار 479\r\nمعتقدات مذهبى 482\r\nاخلاق و عادات و رسوم مردم در عهد هخامنشيان 514\r\nفصل پنجم - حملهء اسكندر به ايران 527\r\nوضع ايران 528\r\nوضع اجتماعى و سياسى ايران 530\r\nسلوكيان 537\r\nوضع سياسى ايران از حملهء اسكندر تا ظهور پارتيان 539\r\nطرز حكومت و نقش سياسى و اجتماعى و . . . 544\r\nزندگى اجتماعى و اقتصادى 547\r\nفصل ششم - پارتيان 557\r\nعلل سقوط سلوكيان 558\r\nوضع سياسى ، اجتماعى و اقتصادى . . . 568\r\nوضع اجتماعى زنان 587\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nفصل هفتم - حكومت ساسانيان 605\r\nساسانيان 606\r\nوضع اجتماعى و طبقاتى در ايران 624\r\nجنبش مزدكيان 647\r\nوضع عمومى زنان 661\r\nوضع اقتصادى 668\r\nتشكيلات ادارى و خصوصيات ديوانها 673\r\nدادگسترى 684\r\nروحانيان زرتشتى 688\r\nنيروى لشكرى 698\r\nسير افكار و علوم 704\r\nسير دانش و تعليم و تربيت در عهد ساسانيان 720\r\nفهرست راهنما 773\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n . \r\n","description":"","footnote":"","page_name":" مقدمه 12 ","page_number":12},
  {"content":"\r\n . \r\n","description":"","footnote":"","page_name":" مقدمه 13 ","page_number":13},
  {"content":"\r\n . \r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nفصل اول . سرگذشت ايران و جهان در دورهء ماقبل تاريخ\r\n\r\n","description":"","footnote":"","page_name":" 1 ","page_number":15},
  {"content":"\r\n\r\n\r\nعقيدهء پيشينيان راجع به زمين و موجودات آن\r\nاكثر مورخان و محققان قديم قبل از نگارش تاريخ كشور خود سعى كرده‌اند كه سرگذشت زمين و موجودات آن را از قديمترين ايام مورد مطالعه قرار دهند و راجع به آغاز جهان و نخستين آدميان ، آنچه خوانده و شنيده‌اند در اثر تاريخى خود منعكس نمايند .\r\n\r\nافسانهء آفرينش\r\nدر كتاب بندهشن كه از كتب معتبر زبان پهلوى است دربارهء آفرينش چنين آمده است :\r\nهرمزد ، چون همه‌چيز را مىدانست به وجود اهريمن نيز آگاهى داشت ؛ پس پىبرده بود كه جنگى ميان او و اهريمن روى خواهد داد . ازاين‌رو آغاز به آفرينش جهان كرد ، جهان در مدت سه هزار سال ، تنها عالم ارواح بود . پس اهريمن روشنايى را ديد و به آن حمله كرد و شكست خورد و در تهيهء جنگ جديدى با هرمزد شد و ديوها و دروجها را بيافريد ، هرمزد به او گفت بيا تا صلح كنيم ، اهريمن نپذيرفت ولى راضى شد كه موعدى براى جنگ معين شود ؛ اين موعد سه‌هزار سال بعد معين گرديد . هرمزد دانا مىدانست كه سه هزار سال نخستين به خواست و ارادهء او خواهد گذشت و در سه‌هزار سال دوم ارادهء او و اهريمن به‌هم خواهد آميخت و در سه هزار سال سوم ، اهريمن توانايى خود را از دست خواهد داد . . .\r\nپس هرمزد به آفريدن جهان مادى پرداخت و در آغاز آسمان و وهومينا ( انديشهء نيك ) و روشنايى مادى و دين مزديسنا و امشاسپندان را آفريد . پس از آن آب و زمين و درختان و چارپايان و در پايان آدمى را آفريد . اهريمن مشغول آفرينش چيزهاى بد شد . از آفرينش هرمزد ، نخستين حيوان ، گاو و نخستين انسان ، كيومرث بود .\r\nپس از چندى اهريمن به‌پا خاست ، او نيز :\r\n. . . جانوران آزارنده و زهردار چون مار و كژدم و وزغ در زمين پراكند چنان كه به قدر سر سوزن جايى خالى نماند . سپس بر گاو و كيومرث تاختن آورد و آز و نياز و رنج و تشنگى و ناخوشى و خواب را بر آنها چيره ساخت . . . در مدت چهل سال « مشيك » و « مشيانك » كه آدم و حواى ايرانيان باشند از خاك روييدند . . .\r\nهرمزد به آنها گفت شما آدميد ، شما نياكان بشريد ، بايد نيكوكار و نيك‌انديش\r\n\r\n","description":"","footnote":"","page_name":" 2 ","page_number":16},
  {"content":"\r\n\r\nو نيك‌گفتار باشيد و ديوان را نيز نپرستيد » « 1 »\r\n\r\nپيدايش جهان\r\nگاهنبار و گاه‌باره هردو داراى يك معنى است و آن شش روزى است كه خداى تعالى عالم را در آن آفريد و مجوس در كتاب زند از زرتشت نقل مىكند كه حق سبحانه و تعالى عالم را در شش گاه آفريد و اول هرگاهى نامى دارد و در اول هرگاهى جشنى سازند و گاه گاهنبار اول ميديوزرم نام دارد و آن « خورروز » باشد ، كه روز پانزدهم ارديبهشت‌ماه قديم است ؛ گويند كه يزدان از اين روز تا چهل روز آفرينش آسمانها را به اتمام رسانيد ، و گاه گاهنبار دوم ميديوسمه نام دارد و آن خورروز است كه يازدهم تيرماه قديم باشد ؛ گويند كه يزدان ازاين روز تا شصت روز آفرينش آب را تمام كرد ؛ و گاه گاهنبارسيم پيتىسهيم نام دارد . . . گويند يزدان از اين روز تا 75 روز آفرينش زمين را به اتمام رسانيد و گاه گاهنبار چهارم اياتهريم نام دارد و آن « اشتاد روز » است . . .\r\nگويند يزدان از اين روز تا سى روز آفرينش نبات و اشجار و رستنيها را به اتمام رسانيد ؛ و گاه گاهنبار پنجم ميدياريم نام دارد و آن « مهرروز » است كه 16 بهمن‌ماه قديم باشد ؛ گويند كه يزدان از اين روز تا هشتاد روز حيوانات را بيافريد ، حيوانات چرنده و پرنده كه دو صد و هشتاد و دو نوع است از اين جمله 172 چرنده و 110 نوع ديگر پرنده . . . گويند كه يزدان از اين روز تا 75 روز آفرينش آدم عليه السلام كرد . . . » « 2 » ابوريحان بيرونى محقق نامدار شرق دربارهء عمر عالم چنين مىنويسد :\r\nايرانيان مجوس عمر جهان را بنابر بروج دوازدهگانه دوازده هزار سال دانسته‌اند و زرتشت مؤسس دين ايرانيان چنين پنداشته كه پيدايش عالم ، تا زمان ظهور او سه هزار سال است . . . يهوديان با نصارى اختلاف بزرگتر دارند ، يهود مىگويند كه آنچه از زمان آدم تا اسكندر گذشته 3448 سال است و نصارى مىگويند كه 5180 سال است ، و بدين سبب يهوديان از زمان كاستند تا خروج عيسى در ميانهء چهارهزار سال كه وسط هفت هزار سال عمر عالم است واقع شود . . . « 3 »\r\nتا حدود يك قرن و نيم پيش كه علوم و دانشهاى بشرى پيشرفت چندانى نكرده بود ، اكثر محققان بر اين تصور بودند كه جهانى كه ما در آن زندگى مىكنيم ، بطور ناگهانى ، در چهار هزار سال قبل از ميلاد مسيح ، به وجود آمده است ؛ و اين معنى را ظاهرا از تفسير تورات و ديگر مذاهب سامى استنتاج كرده بودند . درميان مورخان بعد از اسلام محمد بن - جرير طبرى در كتاب معروف خود تاريخ الامم و الملوك كه در سال 352 ه . ق . محمد بلعمى وزير نامدار سامانيان آن را به فارسى برگردانيده است ، ضمن بحث از فرمانروايى كيومرث از اصل آدميان سخن مىگويد و مىنويسد :\r\n. . . گروهى از عجم گويند كه « آدم » او بود ( يعنى كيومرث بود ) و اين خلق از پشت اويند و او را گل پادشاه خواندندى كه از گل آفريده شده و جفت او\r\n\r\n\r\n","description":"","footnote":"\r\n( 1 ) . محمد جواد مشكور ، ايران در عهد باستان ، ص 72 .\r\n( 2 ) . محمد حسين بن خلف تبريزى ، برهان قاطع ، به نقل از : دهخدا ، لغتنامه ، ص 78 ( به اختصار ) .\r\n( 3 ) . ابو ريحان بيرونى ، آثار الباقيه ، ترجمهء اكبر داناسرشت ، ص 24 ( به اختصار ) .\r\n","page_name":" 3 ","page_number":17},
  {"content":"\r\n\r\nايلده كه « حوا » خوانند هم خدا از گل آفريد و جان در تن هردو اندر يك وقت و يك اندازه كرد نه پيش و نه پس . . . « 4 »\r\nهمچنين در مقدمهء شاهنامهء ابو منصورى كه در سال 346 ه . ق . تأليف شده است پس از ديباچه‌اى اين‌چنين نوشته شده است :\r\n. . . و جهودان همى گويند از تورات موسى عليه السلام كه از گاه آدم تا آن روزگار كه محمد عربى ( ص ) از مكه برفت چهار هزار سال بود و ترسايان از انجيل عيسى همى گويند 1593 سال بود و بعضى آدم را كيومرث خوانند ؛ اين است شمار روزگاران گذشته . . . و ايزد تعالى به‌داند كه چون بود .\r\nدر كتاب حبيب السير در اين مورد مىنويسد :\r\nعلماء معالم تنزيل و عرفاء موافق تأويل . . . اتفاق دارند كه طبقات سماوات و ارضين و ساير اجرام علوى و سفلى در شش روز آنجهانى كه هرروز عبارت از هزار سال است از كتم عدم به عالم وجود آمد . اما اين مسأله مختلف فيه است كه آفرينش كدام روز بوده و در هرروزى كدام اشياء در كسوت هستى ظهور نمود . « 5 » در جاى ديگر اين كتاب خواندمير مىنويسد : « چنان كه در شاهنامهء بزرگ منقول است از وقت ظهور آدم تا زمان حضرت خاتم . . . ششهزار و سيزده سال بود . و پنجهزار و نهصد نيز گفته‌اند . . . » « 6 »\r\nاين بود شمه‌اى از آراء و نظريات پيشينيان راجع به ظهور انسان . حال با رعايت كمال اختصار ، نظريات علماء و دانشمندان جديد را نيز مورد مطالعه قرار مىدهيم .\r\n\r\nاطلاعات كلى راجع به زمين و موجوداتى كه قبل از انسان در روى آن پديد آمده‌اند\r\nبا اينكه هدف اصلى ما ، از تأليف اين كتاب ، روشن ساختن تاريخ اجتماعى ايران است ، چون ايران جزئى از كرهء زمين است ، و زمين خود ، تاريخ و سرگذشتى دارد ، براى تجهيز ذهن خوانندگان ، نخست بطور اجمال ، تاريخ زمين و موجودات آن را ، قبل از ظهور انسان ، از نظر مىگذرانيم .\r\nتا حدود 150 سال قبل ، عقيدهء عموم بر اين بود كه انسان نخستين موجودى است كه بطور ناگهان در روى زمين ظهور كرده و كرهء زمين و كليهء موجودات آن براى آسايش و سعادت بشر خلق شده است ؛ ولى از قرن هيجدهم به بعد ، با رشد علوم طبيعى و تجربى و تحقيق مداوم دانشمندان زيست‌شناسى ، بتدريج پرده از روى قسمتى از اسرار عالم حيات برداشته شد و معلوم گرديد كه انسان ، بر خلاف نظريهء قدما ، آخرين و كاملترين موجودى است\r\n\r\n\r\n","description":"","footnote":"\r\n( 4 ) . ابو على بلعمى ، ترجمهء تاريخ طبرى به اهتمام دكتر محمد جواد مشكور ؛ همچنين نگاه كنيد به : محمد بن جرير طبرى ، تاريخ طبرى ، ترجمهء صادق نشأت ، ص 31 .\r\n( 5 ) . خواندمير ، حبيب السير ، ج 1 ، ص 12 .\r\n( 6 ) . همان ، ص 16 .\r\n","page_name":" 4 ","page_number":18},
  {"content":"\r\n\r\nكه در روى زمين ظاهر گرديده و براى تسلط بر طبيعت ، از نيروى مغز خود استفاده كرده است .\r\n\r\nسرگذشت زمين\r\nدانشمندان زيست‌شناسى پس از سالها مطالعه ، در مراحل تدريجى پديد آمدن زندگى در مادهء بيجان ، به اين نتيجه رسيده‌اند كه كليه موجودات زندهء روى زمين به اقتضاى زمان و تحت تأثير قوانين فيزيكى و شيميايى كه همواره در اين سياره جريان داشته است ، پا به عرصهء وجود نهاده‌اند . به عقيدهء دانشمندان ، قريب چهار هزار و پانصد ميليون سال از عمر خورشيد و زمين مىگذرد و دربارهء كيفيت تكوين منظومهء شمسى نظريات مختلفى ابراز مىدارند . يكى از آنها كه بيشتر مورد قبول است ، اين‌كه « منظومهء شمسى در آغاز صورت كره‌اى گازى داشته كه بسيار گرم بوده و با حركتى دورانى به دور خود مىچرخيده است . به احتمال قوى زمين ما نيز در آغاز به صورت تودهء سوزانى مركب از گاز ئيدروژن و ساير اتمها بوده است . اين اتمها سرانجام به تناسب سنگينى خود مرتب شدند ، بدين معنى كه اتمهاى سنگين ، نظير اتمهاى آهن و نيكل ، متوجه مركز زمين گشتند و اكنون نيز در آنجا موجودند و اتمهاى سبكتر ، مانند اتمهاى سيلسيوم و آلومينيوم ، لايهء ميانى زمين را ساخته و سبكترين اتمها ، چون ئيدروژن و ازت و اكسيژن و كربن ، در لايهء خارجى جمع شدند .\r\nگرماى كرهء گازى در آغاز بقدرى زياد بود كه مانع به وجود آمدن ملكولها مىشد ، ولى در نتيجهء تأثير برودت فضاى ميان ستارگان ، رو به سردى نهاد ، كاهش گرما سبب شد كه اتصال ميان اتمها باقى بماند . از اينجا تاريخ زندگى شيميايى و فيزيكى زمين آغاز مىشود و پس از ميليونها سال مولكولهاى بسيار بزرگى تكوين يافتند كه داراى خواص حياتى شدند . . .\r\nسبكترين و فراوانترين مواد سطح زمين ، اتمهاى ئيدروژن و اكسيژن و كربن و ازت بودند .\r\nهنگامى كه كاهش گرما به درجه‌اى رسيد كه پيدايش مولكولها را ممكن ساخت ، اتمها با هم تركيب شدند و از آن ميان از تركيب ئيدروژن با اكسيژن مولكول آب به وجود آمد و از تركيب ئيدروژن با ازت مولكول آمونياك و از تركيب ئيدروژن با كربن ، مولكول متان پديد آمد . در نتيجهء سرد شدن تدريجى كرهء زمين درجهء گرما به حدى تنزل كرد كه بعضى از از اين گازها به حالت مايع درآمدند و نيز بعضى از مايعات جامد شدند . موادى كه نخستين‌بار مايع شدند و سپس جامد گشتند مواد مركزى زمين بودند . . . در نتيجهء سرد شدن تدريجى زمين و زياد شدن ضخامت قشر جامد ، چين‌خوردگيهايى در سطح زمين به وجود آمد و نخستين كوهها تشكيل يافت . . . آبهايى كه به صورت بخار در آتمسفر زمين وجود داشتند ، ابرهايى به ضخامت صدها كيلومتر تشكيل داده بودند كه در اثر برودت تدريجى به صورت باران نازل مىشدند ولى قشر زمين هنوز به اندازه‌اى گرم بود كه آب را بسرعت بخار مىكرد و به هوا مىفرستاد .\r\nسرانجام قشر زمين به برودتى رسيد كه توانست آب را به صورت مايع روى خود جاى دهد . در اين مرحله بود كه بارانهاى دايم بر سطح زمين باريد و گودالها و حفره‌هاى سطح زمين را پر ساخت و سيلابهاى عظيم از كوهها سرازير شد و تدريجا نخستين اقيانوسها به وجود آمد .\r\n. . . پيدايش دريا و مواد معدنى گوناگون ، ظهور زندگى را در روى زمين امكان‌پذير ساخت . » « 7 »\r\n\r\n\r\n","description":"","footnote":"\r\n( 7 ) . پل ب . وايز ، آيا انسان زادهء ميمون است ؟ ترجمهء دكتر محمود بهزاد ، ص 9 - 13 ( به اختصار ) .\r\n","page_name":" 5 ","page_number":19},
  {"content":"\r\n\r\nعده‌اى از دانشمندان مىگويند كه حيات از دو ميليارد سال پيش در روى زمين وجود داشته است ولى فقط از يك ميليارد سال به اين طرف ، آثارى از زندگى در روى زمين مشاهده مىشود .\r\nدر سالهاى اخير دانشمندان شوروى دربارهء زمين و كرات آسمانى نظريات و عقايد تازه‌اى ابراز كرده‌اند ، ازجمله آكادميسين « اشميت » مىگويد زمين و ساير سيارات از ابتدا سوزان و مذاب نبوده‌اند و اگر ديده مىشود كه اكنون درجهء حرارت در هستهء مركزى زمين زياد است ، و وجود آتشفشانها كانون حرارت بزرگى را در مركز زمين نشان مىدهند ، حرارت مزبور بعد از تشكيل زمين بر اثر تجزيهء مواد راديوآكتيو اجسام در مركز زمين به وجود آمده است .\r\nه . ج . ولز مىنويسد : « در نظر مردم بدوى و وحشى ، اين زمين هموار مىنمايد و آسمان چون گنبدى است بر فراز آن ، كه خورشيد و ماه و ستارگان از اين سوى به آن سوى مىگذرند و از راهى رازگونه از پهلو يا از زير زمين بازمىگردند . ستاره‌شناسان بابل و چين پس از قرنها رصد ستارگان ، هنوز گمان مىكردند كه زمين هموار است .\r\n« يونانيان بودند كه نخستين‌بار آشكار دريافتند كه زمين گوى مانند است . با اينهمه زمين را بسيار بزرگ مىپنداشتند ، كرهء زمين مركز هسته بود و خورشيد و ماه و ستارگان سيار و ثابت بر گرد اين مركز در مدار كوههاى شفاف مىگشتند . در سدهء پانزدهم از اين گذشتند و كپرنيك فرضيهء شگفت خويش را كه خورشيد مركز است نه زمين ، بيان كرد . با پيدايش تلسكوپ به دست گاليله در قرن هفدهم نظريات كپرنيك قبول تمام يافت . پيشرفت در ساختمان تلسكوپ به راستى مرحله‌اى نو بود در زمينهء انديشهء آدميان ، و ديدگان مردم را بر جهان هستى گشود . . . اكنون مىدانيم كه خورشيد مركز افلاك است ولى درشمار ستارگان بزرگ است و پرتو آن نسبت به ديگران بسيار كم است . . . اسپكتروسكوپ كه به دست « فراونموفو » شيشه‌گر در سال 1814 م . پيدا شد ، پرتو منبع نورى را مىگيرد و از منشورها مىگذراند و آن را به رشته‌هاى رنگين‌كمان مانند تجزيه مىكند . . . با اين دستگاه مىتوان در رصدخانه نشست و تركيب شيميايى و حرارت ستارگانى را كه ميلياردها ميل از ما دورند دريافت . . . » « 8 » ولز دربارهء زمين مىنويسد :\r\n« . . . زمين ما گويى است گردون ، چون از آن‌دور شويم همچون خاشاكى است كه در فضاى بىنهايت سرگردان است ، فضا بيشترش خلأست ، در فاصله‌هاى بسيار در اين خلأ مراكز خيره‌كنندهء نور و ستارگان ثابت به چشم مىخورد ، همهء اينها در فضا با اينكه ثوابت نام دارند ، گردانند ؛ با اينهمه تا مدتها بشر به حركت آنها پى نبرده بود ، اينها چنان پهناورند و چنان از ما دورند كه حركت آنها ديده نمىشود ، تنها با گذشت هزارها سال است كه به اين حركت پى مىتوان برد . » « 9 » . . . برگرديم به زمين ، قطر زمين اندكى كمتر از 8 هزار ميل است ، سطح آن پر از فرورفتگى و برآمدگى است ، با آبها و اقيانوسها ، اين پوشش آب در حدود پنج ميل در ژرف‌ترين جاها عمق دارد . اين فرورفتگى در برابر سنجش با حجم زمين ناچيز است .\r\n\r\n\r\n","description":"","footnote":"\r\n( 8 و 9 ) . ه . ج . ولز ، كليات تاريخ ، دورنمايى از تاريخ زندگى و آدمى از آغاز تا 1960 ميلادى ، با تجديدنظر ريموند پوستكيت ، ترجمهء مسعود رجب‌نيا ، ص 20 و 22 .\r\n","page_name":" 6 ","page_number":20},
  {"content":"\r\n\r\nدر كنار اين گوى ، پوشش نازكى از هواست كه جوّ نامند . چون در يك بالن يا از كوهى بالا رويم هوا اندك‌اندك رقيق‌تر مىشود ، تا آنجا كه زندگى در آنجا ممكن نمىشود .\r\nدر ارتفاع بيست ميل ديگر هوايى نيست . بلندترين جايى كه مرغى مىتواند برود در حدود چهار ميل است . . . بالنها با سرنشين تا هفت ميل بالا رفته‌اند منتها گزند فراوانى به مسافران رسيده است . . . موشكها جانوران را تا ارتفاعات بسيار بالا با ايجاد جوّ مصنوعى برده‌اند . تنها درميان چند صد پايى بالاى قشر زمين و دريا تا سطحهاى پايين چهار ميل است كه زندگى بطور طبيعى يافته مىشود . در ماوراى اين دو سطح نزديك به‌هم و بسيار نازك زندگى ديده نمىشود تا آنجا كه بر ما روشن است بقيه جاهاى فضا قابل سكنى نيست .\r\nدانشمندان امكان زندگى يا گونه‌اى از آن را در زهره ( ناهيد ) و مريخ ( بهرام ) مورد بحث قرار داده‌اند اما در اين امر ترديد فراوان هست . » « 10 »\r\nدر پيرامون زندگى و اقليم ، ولز مىنويسد : « هيچ موجودى بىآب نه‌مىتواند تنفس كند و نه خوراكش را هضم كند . از تنفس هوا سخن مىگوييم ، آما آنچه همهء موجودات را زنده مىكند ، همانا فروبردن اكسيژن محلول در آب است ، هوايى كه ما تنفس مىكنيم بايد نخست در رطوبت ريه‌هاى ما حل شود ، و همهء خوراكهاى ما بايد با آب آميخته و سپس جذب شود . موجوداتى كه در زير آب زيست مىكنند دستگاه تنفس خويش را كه به نام گوش‌ماهى شناخته شده پىدرپى تكان مىدهند ، و با اين كار هواى محلول در آب را جذب مىكنند و فرومىبرند . . . » « 11 »\r\n\r\nاطلاعاتى راجع به زمين و خورشيد\r\nاگر خورشيد را به اندازهء هندوانه فرض كنيم ، زمين به اندازهء نخود كوچك ، و ماه به اندازهء ارزن است . وزن زمين در حدود 000 ، 000 ، 000 ، 000 ، 000 ، 000 ، 000 ، 598 تن است . فاصلهء متوسط بين زمين و خورشيد 5 / 149 ميليون كيلومتر است . اين فاصله را پياده در عرض 3400 سال و با طيارهء شكارى در عرض پنجاه سال مىتوان طى كرد . نور كه در جهان بزرگترين سرعتها را دارد اين فاصله را در عرض 8 دقيقه و 18 ثانيه طى مىكند . خورشيد با تمام عظمت آن بيش از يكصد ميلياردم از حجم كهكشانى را كه در آن واقع است ، فرانمىگيرد . در مسير اين كهكشان صدها ميليون ستارهء بزرگ و كوچك در گردش و حركتند . غير از اين كهكشان ميليونها كهكشان ديگر كه هريك از ميليونها ستاره به وجود آمده‌اند و فاصلهء هريك از آنها از ديگرى به دو ميليون سال نورى مىرسد نيز وجود دارند كه نمايندهء بزرگى و عظمت لايتناهى كائنات است . امروز دانشمندان ، به يارى راديو تلسكوپ ، از وجود كهكشانها آگاهى مىيابند .\r\nعده‌اى از محققين بر اين عقيده‌اند كه شرايط زندگى فقط در كرهء زمين وجود دارد و پس از 2 الى 6 ميليارد سال ديگر درجهء حرارت زمين آنقدر كاهش خواهد يافت كه ادامهء زندگى در آن نيز غيرممكن خواهد شد .\r\nبه عقيدهء دانشمندان شوروى : « خورشيد ميلياردها سال وجود داشته و ميلياردها سال\r\n\r\n\r\n","description":"","footnote":"\r\n( 10 ) . همان ، ص 25 .\r\n( 11 ) . همان ، ص 42 .\r\n","page_name":" 7 ","page_number":21},
  {"content":"\r\n\r\nديگر وجود خواهد داشت . در تمام منظومهء شمسى ما ، خورشيد نيرومندترين و فسادناپذيرترين ماشين مولد انرژى است . زمين فقط يك دو هزار ميلياردم حرارت تشعشع يافته از خورشيد را مىگيرد . زندگى گياهان بدون نور و حرارت خورشيد امكان‌پذير نيست و اگر گياهى روى زمين نمىروييد ، حيوانات نيز پديد نمىآمدند . اگر خورشيد ناگهان خاموش شود ، بشر مىتواند سالى چند با انرژى ذخيره شده در نباتات زندگى كند و سپس رشتهء حيات در سيارهء ما خواهد گسست و فروغ آن خاموش خواهد شد . » « 12 »\r\n« هرگاه كسى به فكر فرورفتن به مركز زمين بيفتد ، بايد چاهى به عمق 6300 كيلومتر حفر نمايد و به فرض آنكه بتواند چنين چاهى را حفر كند و با سرعت 5 كيلومتر در ساعت از آن پايين رود ، بايد مدت دو ماه بدون لحظه‌اى توقف حركت كند تا به مركز زمين برسد .\r\nبديهى است كه كندن چنين چاهى امكان‌پذير نيست . گودترين معادن فقط در عمق دو كيلو - مترى سطح زمين قرار دارد و دو كيلومتر برابر با يك سه هزارم فاصلهء سطح زمين تا مركز آن است . . . مساحت سطح زمين 500 ميليون كيلومتر مربع است . . . در حدود هفت دهم سطح زمين را آب فراگرفته و درياها و اقيانوسها را تشكيل مىدهد و فقط سه‌دهم آن خشكى است .\r\nاما حجم كرهء زمين چقدر است ؟\r\nآيا مىتوانيد يك كيلومتر مكعب را در خاطر مجسم كنيد ؟\r\nاگر جعبه‌اى را در نظر بگيريد كه طول و عرض و ارتفاع آن يك كيلومتر باشد ، حجم آن مساوى يك كيلومتر مكعب خواهد شد . تمام خانه‌ها و عمارات شهر بزرگى مانند مسكو را مىتوان در اين جعبه‌جاى داد . حجم زمين از يك ميليون كيلومتر مكعب بيشتر است .\r\n. . . در بعضى كشورها دانشمندانى هستند كه عقيده دارند ، جمعيت زمين فوق العاده زياد است و به زودى زمانى فراخواهد رسيد كه زمين ديگر قدرت تغذيهء تمام مردمى را كه روى آن زندگى مىكنند ، نخواهد داشت . . . اگر سطح زمين را بطور تساوى ميان تمام ساكنان آن تقسيم كنند ، به هرمرد و زن و كودك 7 هكتار از سطح خشكى و 12 هكتار از سطح درياها و اقيانوسها خواهد رسيد . . . بديهى است براى آماده ساختن صحراهاى پوشيده از شن و بيابانهاى مستور از يخ و برف بايد كارهاى بسيارى انجام داد ولى بشر قدرت انجام اين كارها را دارد .\r\nبرخى از دانشمندان مىگويند كه به زودى منابع زغال سنگ و آهن و نفت از بين خواهد رفت .\r\nاين ادعا نيز درست نيست ؛ ثروتهاى زمين هرگز به پايان نخواهد رسيد . امروز ديگر رفته‌رفته نيروى رودخانه‌ها و قدرت بادها و حرارت خورشيد و انرژى اتمى جاى زغال‌سنگ و نفت را مىگيرد . در شكم زمين ذخاير پايان‌ناپذير فلزات نهفته است و اگر روزى يكى از اين فلزات كمياب شود مهندسان خواهند توانست فلزى ديگر يا پلاستيك را جايگزين آن نمايند . » « 13 »\r\n\r\nوضع زمين در فضا\r\nاجداد و نياكان ما از ديرباز در صدد كشف اسرار زمين و آسمان بودند و با خود مىگفتند : « گنبد آسمان چيست ؟ آيا از مادهء سختى ، مانند بلور شفاف ، ساخته شده است ؟ آيا اين كاسهء بلورين لبه‌اى دارد ؟ اين ستارگان درخشندهء بيشمار چيستند ؟ آيا به همان اندازه ، كه جلوه مىكنند ، كوچكند ؟ آيا به گنبد نيلگون آسمان\r\n\r\n\r\n","description":"","footnote":"\r\n( 12 ) . آ . والكوف ، زمين و آسمان ، ترجمهء كاظم انصارى ، ص 26 ( به اختصار ) .\r\n( 13 ) . همان ، ص 70 - 72 ( به اختصار ) .\r\n","page_name":" 8 ","page_number":22},
  {"content":"\r\n\r\nمحكم شده‌اند يا آزادانه در فضا حركت مىكنند ؟ چرا ماه درميان ستارگان تغيير مكان مى - دهد ؟ چرا شكل آن دگرگون مىشود ؟ گاهى به صورت قرص كامل و زمانى به شكل هلال است . . . ؟ »\r\nهر قوم و ملتى دربارهء تكيه‌گاهى كه زمين بر آن استوار است ، عقيده‌اى داشت .\r\nبه عقيدهء هنديان عهد باستان ، زمين نيمكرهء بزرگى بود كه بر دوش چهار پيل ژيان قرار داشت و پيلان روى لاك‌پشت عظيمى ايستاده بودند . اما اين مردم خوش‌باور ظاهرا رنج طرح اين سؤال را كه لاك‌پشت روى چه‌چيز ايستاده است ، به خود نمىدادند .\r\nآنچه مسلم است نطفهء اخترشناسى و علم نجوم در عهد باستان به وجود آمده بود ، زيرا وقوف نسبى بر اوضاع طبيعى زمين و آسمان براى مردمى كه از طريق زراعت و گله‌دارى زيست مىكنند ، ضرورى بود . در آن دوره فقط كاهنان و روحانيان با اين دانش آشنايى داشتند . از عهد فيثاغورس يعنى از 2500 سال قبل به اين طرف اندك‌اندك علم نجوم از منجلاب خرافات خارج شد . براى نخستين‌بار فيثاغورس اعلام كرد : « زمين به شكل كره است و بالا و پايينى ندارد . »\r\nارسطو ، يكى از فلاسفهء ديگر يونان كه دويست سال پس از فيثاغورس زندگى مىكرد ، كوشيد تا حركت ماه و زهره و مريخ و سيارات ديگر را توضيح دهد . او معتقد بود كه خورشيد و سيارات و ستارگان به گرد زمين مىچرخند ، اما در شگفتى و تحير بود كه چه نيرويى آنها را به حركت واداشته ؟ و چگونه در فضا معلق مانده‌اند . . . ارسطو در عصر خود با وضع اين دستگاه كيهانى ، هدف و نيت مفيدى داشت بدين معنى كه مىخواست خدايان را از فضاى كيهان بيرون بريزد و خرافات مذهبى را از بين ببرد . كاهنان متوجه اين نكته شدند و ارسطو را آماج تير خشم و غضب خود قرار دادند و هنگام موعظه به مردم مىگفتند : « ارسطو مىگويد كه خورشيد ارابهء طلايى « هليوس » نيست و اسبهاى آتشين آن را در پهنهء آسمان نمىكشند ، بلكه جرم آسمانى نورانى است كه به نيروى خود ، گرد زمين مىچرخد . ارسطو كافر و دشمن خدايان است و بايد مجازات شود . . . » « 14 » صد سال پس از مرگ ارسطو ، بطلميوس نظريهء جديدى دربارهء كائنات عرضه داشت . بطلميوس به آسمانهاى بلورين ارسطو معتقد نبود و به شاگردانش مىآموخت كه اجسام فلكى در فضاى تهى به گرد زمين مىچرخند ، اما دستگاه فلكى بطلميوس به اندازه‌اى پيچيده بود كه واضع آن ناگزير اقرار كرد : « حركت دادن سيارات براى من آسانتر از توضيح چگونگى حركات آنهاست . » « 15 »\r\nطى 14 قرن ، هيأت بطلميوس مورد تأييد كليسا و صاحبنظران بود . اما اكتشافات جغرافيايى كه در قرن پانزدهم و اوايل قرن شانزدهم به همت « كريستف كلمب » و « ماژلان » و ديگران\r\n\r\n\r\n","description":"","footnote":"\r\n( 14 ) . همان ، ص 23 و 24 ( به اختصار ) .\r\n( 15 ) . همان ، ص 27 .\r\n","page_name":" 9 ","page_number":23},
  {"content":"\r\n\r\nصورت گرفت ، بتدريج ، بطلان نظريات بطلميوس را آشكار كرد و سرانجام « نيكولا كپرنيك » لهستانى در قرن شانزدهم اعلام كرد كه زمين مركز عالم نيست بلكه « سيارهء كوچكى است كه همراه سيارات ديگر گرد خورشيد مىچرخد . » « 16 » بعدها با انتشار آراء و افكار « جيوردانوبرونو » و « گاليله » بنيان هيأت قديم يكباره فروريخت .\r\n\r\nچگونه زندگى به وجود آمد ؟\r\nدر كرهء زمين جايى نيست كه در آنجا از موجودات زنده يعنى جانوران و نباتات آثارى موجود نباشد . زندگى با تمام مظاهر آن در نواحى يخبندان قطب شمال و در بيابانهاى سوزان آسياى ميانه ، در اعماق درياها و در مرتفعترين كوهها ، وجود دارد .\r\nدانشمندان شوروى ضمن مطالعه دربارهء جانوران و نباتات در گودال « كوريل » و « كامچاتكا » در عمق ده كيلومترى موفق به يافتن موجودات زنده شده‌اند . در مرتفعترين نقطهء « اورست » نيز مظاهر حيات به چشم مىخورد . به كمك مطالعات علمى ، مسلم شده است كه در كرهء زمين بيش از يك ميليون و نيم جانور و متجاوز از 500 نوع گياه وجود دارد . از اين آثار مىتوان به تنوع موجودات زنده پىبرد .\r\nاين سؤالات كه زندگى چيست ، چگونه و چه موقع به وجود آمده و از چه راهى تكامل يافته است ، از روزگار قديم توجه مردم را به خود جلب كرده است .\r\nامروز دانشمندان به كمك دو علم زمين‌شناسى و ديرين‌شناسى ، نشان داده‌اند كه سطح زمين شاهد تغييرات و تحولات فراوان بوده است و تاريخ اين تحولات را چنين مىنويسند :\r\n1 . قديمترين دوران كه « آركئوزوئيك » نام دارد ، دو هزار ميليون سال طول كشيده و فاقد آثار جانداران است .\r\n2 . دوران بعدى « پروتروزوئيك » است كه هزار ميليون سال طول كشيده و داراى آثار گياهها و جانوران سادهء دريايى است .\r\n3 . دوران بعد « پالئوزوئيك » نام دارد كه 360 ميليون سال طول كشيد و داراى آثار بسيارى از انواع جانوران بيمهره و ماهيها و سپس دوزيستان و بعدا خزندگان است .\r\n4 . دوران « مزوزوئيك » كه 150 ميليون سال طول كشيده و داراى آثار انواع گوناگون خزندگان و آثار نخستين پستانداران ، و پرندگان تخمگذار و بالاخره نخستين پستانداران داراى رحم است .\r\n5 . دوران « سنوزوئيك » كه 75 ميليون سال طول كشيده و اكنون نيز ادامه دارد و داراى آثار همه‌گونه پستاندار و انسان‌نماهاست . در حدود يك‌ميليون سال آخر دوران سنوزوئيك آثار نوع آدمى يافت شده است .\r\nقبل از رشد علوم و كشف قوانين پيدايش انواع ، ظهور موجودات زنده را ناشى از ارادهء قواى ماوراء الطبيعه مىدانستند ؛ اديان و مذاهب گوناگون نيز جملگى از اين نظر پيروى مىكردند ، ولى علماى طبيعى پس از سالها مطالعه و تجربه به اين نتيجه رسيده‌اند كه زندگى عبارت از تغيير ماده است كه از روى قوانينى معين صورت مىگيرد و قابل درك و شناسايى است .\r\n\r\n\r\n","description":"","footnote":"\r\n( 16 ) . همان ، ص 50 .\r\n","page_name":" 10 ","page_number":24},
  {"content":"\r\n\r\nعقايد غير علمى دربارهء پيدايش موجودات زنده در طول قرون وسطى نيز وجود داشته است و براى توليد مصنوعى موجودات ، نسخه‌ها و دستورالعملهايى وجود داشت و گمان مىكردند با اجراى آن دستورها مىتوان نبات را به حيوان مبدل ساخت . اين نظريات غير علمى و افسانه - مانند در قرن 18 با عقايد صحيحى كه مولود علم و تجربه بود ، تصادم و برخورد كرد و سر و - صداى زيادى برپا نمود . علم نشان داد كه كليه موجودات زنده از تخم يا به عبارت ديگر از نطفه به وجود مىآيند ؛ فىالمثل براى نگهدارى نسل بشر و پيدايش يك فرد انسان غدد تناسلى مرد ، در هرمرتبه مقاربت ، مايع محتوى كيسه‌هاى منى را كه شامل دويست الى سيصد ميليون اسپرماتوزوئيد است ، به خارج مىريزد ؛ اين عددى است مساوى با جمعيت اروپاى باخترى ، اگر ده بار مقاربت انجام گيرد تعداد اسپرما توزوئيدهايى كه از يك مرد خارج مى - شود مساوى با جمعيت كرهء زمين خواهد بود . به اين ترتيب ميلياردها اسپرماتوزوئيد و صدها هزار سلول ماده به وجود مىآيند تا زن و شوهرى بتوانند داراى يك يا چند كودك شوند .\r\nپل . ب . وايز « 17 » ضمن بحث پيرامون تكوين حيات مىنويسد :\r\n. . . جاى ترديد نيست كه پيدايش حيات وابسته به اوضاع شيميايى و فيزيكى گذشتهء زمين بوده و هيچ عامل ما فوق الطبيعه‌اى در اين جريان دخالت نداشته است . در تكوين حيات در روى زمين تنها دو عامل دست‌اندركار بوده است يكى زمان و ديگرى قوانين فيزيكى و شيميايى كه همواره در اين سياره جريان داشته و دارند .\r\nو به همان‌گونه كه حيات در اين سياره ظاهر شده در هرسياره از ساير منظومه‌هاى فلكى نيز كه اوضاع همانند اوضاع زمين باشد ، حيات همواره تكوين مىيابد . « 18 »\r\nدر سال 1677 م . « لونهوك » به كمك عدسيهايى كه خود ساخته بود و اشياء را سيصد برابر بزرگ مىكرد ، به كشف جهان شگفت‌آورى كه همان عالم موجودات ذره‌بينى و ميكربهاست ، توفيق يافت .\r\nپس از اين كشف بار ديگر اين مسأله مطرح شد كه آيا اين موجودات خودبخود در محيطهاى مساعد به وجود مىآيند يا خير ؟ پس از 100 سال بحث و گفتگو در سال 1775 م .\r\n« مارتين ترخوسكى » بيولوژيست روس ضمن رساله‌اى مدلل ساخت كه توليد خودبخود ميكربها امرى محال است ؛ ولى بزرگترين ضربه به اين نظريات غير علمى توسط « لوئى پاستور » دانشمند فرانسوى وارد آمد . پاستور پايه‌گذار طب جديد ثابت كرد كه باكتريها از مواد بيجان به وجود نمىآيند ، بلكه نتيجهء زادوولد همنوعان خود مىباشند .\r\nاين تجارب با نظريهء تكامل تدريجى ( اولوسيون ) « داروين » منطبق مىباشد . داروين ثابت كرد كه انواع نباتات و جانوران تصادفى و بيمقدمه به ارادهء قواى ماوراء الطبيعه به وجود نمىآيند بلكه نتيجهء « جريان » « 19 » طولانى و مطابق قاعدهء تكامل به وجود مىآيند . تنازع بقا و انتخاب طبيعى نيرويى است كه سبب تغيير شكل و گوناگونى جانوران و نباتات مىگردد ،\r\n\r\n\r\n","description":"","footnote":"\r\n( 17 ) .  P . B . Weisz \r\n( 18 ) . آيا انسان زادهء ميمون است ؟ ، پيشين ، ص 9 .\r\n( 19 ) .  Process \r\n","page_name":" 11 ","page_number":25},
  {"content":"\r\n\r\nو بررسيهاى علمى نشان مىدهد كه نباتات و جانوران از آغاز امر به شكل كنونى نبوده‌اند بلكه كم‌كم ساختمان مادى آنها كامل شده است .\r\nدانشمندان معتقدند در طول ساليان دراز در كرهء زمين مواد بغرنج آلى تدريجا به وجود مىآمدند ، تا اينكه بالاخره مواد از ته يا پروتيدها كه سرمنشأ حيات از آنهاست به وجود آمدند و اين حادثه تقريبا در يك ميليارد و نيم سال قبل به وقوع پيوست .\r\nاز روى دلايل مىتوان گفت كه زندگى براى اولين‌بار در اعماق درياها و درياچه‌هاى كم‌عمق به وجود آمد . در نتيجهء جريان تكامل ، طى قرون ، در روى زمين جانوران بزرگتر و كاملترى به وجود آمدند تا اينكه تقريبا يك ميليون سال قبل ، از ميمونهايى كه روى دو پا راه مىرفتند ، تحت تأثير كار و گفتگوهاى صوتى ، اولين انسانها به وجود آمدند .\r\n\r\nعقيدهء دانشمندان\r\nدرميان دانشمندان نخست « بوفون » « 20 » ( 1707 تا 1788 م . ) به - مفهوم تغييرپذيرى انواع و ظهور انواع جديد پىبرد و در آثار خود نوشت كه كليه حيوانات از يك حيوان پديد آمده‌اند و كيفيات خارجى : درجهء حرارت ، اقليم ، غذا ، با همكارى زمان ، در تحول و تكامل موجود زنده مؤثر مىباشد و در اين جريان ، همواره ناقصترين ، ظريفترين ، كم‌كارترين و بيسلاح‌ترين انواع ، نابود شده و يا نابود خواهند شد . پس از بوفون « لامارك » « 21 » طبيعىدان مشهور فرانسه ( 1744 - 1829 م . ) بعنوان يك فرضيه ، نظريهء تحول را به زبانى علمىتر بيان كرد . پس از او داروين « 22 » دانشمندان معروف انگليسى ( 1809 - 1882 م . ) نظريهء اصل انواع و انتخاب طبيعى را بطور روشنى بيان كرد . وى در كتاب خود نوشت كه در نتيجهء جنگ عمومى كه براى بقا و حفظ زندگى روى مىدهد همواره عضو زائد و ضعيف از ميان مىرود و پيروزى نصيب موجودى مىشود كه بهتر بتواند خود را با محيط جديد سازگار كند .\r\nداروين در اثر معروف خود به عنوان بنياد انواع ثابت كرد كه انسان از تكامل حيوانات پديد آمده و يكى از شاخه‌هاى ميمونهاى قديمى است ؛ بدين معنى كه يكى از پستانداران در پيدا كردن غذا و پناهگاه مهارت بيشترى نشان داد و در گرفتن شكار پاهاى جلو خود را به كار برد و تدريجا پاهاى خود را مبدل به نوعى دست كرد و پس از تمرينهاى متمادى توانست بدن خود را روى رانهاى عقبى راست نگاه دارد . اين كار به حدى دشوار است كه هنوز اطفال كوچك بايد مدتى آن را تمرين كنند . اين موجود ، شكارچى ماهرى بود ، بطور دسته‌جمعى حركت مىكرد و هنگام بروز خطر ، اصوات عجيبى از خود درمىآورد . اين حيوان كه نيمه‌حيوان و نيمه‌انسان بوده نخستين جد ماست .\r\nداروين در جواب كسانى كه نظريات او را تحقير مقام انسان مىدانستند ، گفت :\r\n« انسان نبايد اين موضوع را دربارهء خود تحقيرى بپندارد ، برعكس مىبايد افتخار كند كه در طول ميليونها سال سعى و زحمت و در نتيجهء تكامل تدريجى ، داراى ساختمان كامل امروزى شده است . » سپس مىنويسد : « اگر بدن انسان از مس يا طلا به وجود مىآمد آنوقت ممكن بود معتقد شويم كه انسان بطور جداگانه آفريده شده و هيچ نزديكى و ارتباطى با حيوانات ندارد ،\r\n\r\n\r\n","description":"","footnote":"\r\n( 20 ) .  Buffon \r\n( 21 ) .  Lamarck \r\n( 22 ) .  Darwin \r\n","page_name":" 12 ","page_number":26},
  {"content":"\r\n\r\nدر صورتىكه گوشت ، خون ، رگها ، اعصاب ، استخوانها و اجزاء ديگرى كه بدن انسان را تشكيل مىدهد در حيوانات نيز وجود دارد . » مطالعات بعدى محققين طبيعى بيش از پيش صحت اين نظريه را به ثبوت رسانيد و نشان داد كه وجوه اشتراك و شباهتهاى زيادى بين انسان و ميمون وجود دارد . ازجمله اينكه ميمونهاى انسانىشكل به حال اجتماع زندگى مىكنند و بطور معمول هنگام وضع حمل يك بچه مىزايند . دوران باردارى آنها شبيه به انسان است ، جنين انسان در مدت 270 روزى كه در رحم مادر به سر مىبرد درست همان مراحلى را طى مىكند كه همهء انسان‌نماها از آن مىگذرند . جنين 32 روزهء انسان مانند جنين ساير انسان - نماها ، دمى آشكار دارد كه در طى مراحل بعدى تحليل مىرود . علاوه‌براين ، ميمونهاى انسان - نما مانند زنان قاعده مىشوند ، در مدت يك سال بچه‌هاى خود را شير مىدهند ، اطفال آنها مانند اطفال انسان در ماه‌هاى اول ولادت عاجز و ناتوانند ، دم ندارند و گوش و چشم آنها مانند انسان است . مغز آنها از 350 الى 600 سانتيمتر مكعب حجم دارد و شباهت آن به مغز انسان بيشتر است . علاوه بر اينها از ميان تمام حيوانات فقط ميمونها خونشان از لحاظ تركيب و مواد مانند خون انسان است ، و امراض ميمونهاى انسانى شكل شبيه به امراض انسانهاست .\r\nاين ميمونها نيز به مرض سيفليس ، مالاريا ، گريپ و غيره مبتلا مىشوند . انگلهاى انسان و ميمون تقريبا هردو يكسان است يعنى شپش ، ساس و كنه در بدن انسان و ميمون ديده مىشود . جالب توجه است كه اين ميمونها به كمك يكديگر شپش و ساير انگلها را از بدن خود دور مىكنند و مانند انسان گاهى شادمان و زمانى غمگين مىشوند . اگر ميمونها را با حيوانات ديگرى ، كه يك درجه از انسان پايين‌ترند ، مقايسه كنيم باز به شباهتهاى زيادى كه بين آنها هست برخواهيم خورد و اگر مقايسهء موجودات را ، با توجه به درجهء تكامل ، از بالا به پايين انجام دهيم ، سرانجام به جانداران يك سلولى خواهيم رسيد .\r\nآنچه انسان به دست آورده ، مغز بزرگ و دستهاى ظريف و گيرنده است ؛ همان مغزى كه به او قدرت تفكر و سخن گفتن داده است و همان دستهايى كه انديشه‌هاى او را عملى كرده است ؛ مغز بزرگى كه از نظر پيچيدگى و كمال ، شاهكارى است كه انسان را قادر ساخته كه خود را از زير بار جبر طبيعت رهايى بخشد تا بر سرنوشت خود حكومت كند و از عالم جانورى به عالم انسانى ارتقا يابد . انسان در نتيجهء رهايى از جبر طبيعت ، حاكم بر سرنوشت خود\r\n\r\n","description":"","footnote":"","page_name":" 13 ","page_number":27},
  {"content":"\r\n\r\nگرديد . امروز سه ميليارد نفر در روى زمين از قطب گرفته تا گرمترين نقاط استوايى زندگى مىكنند و در هرجا ، عليرغم عوامل ناسازگار طبيعت ، شرايط مناسب زندگى را فراهم مىسازند .\r\nروزى بود كه ميليونها انسان در نتيجهء ابتلا به بيماريهاى واگيردار به ديار عدم رهسپار مى - شدند و آن روز اين بيماريها را خشم طبيعت يا بلاى آسمانى مى - گفتند ، ولى نيروى عقل و اختيار ، كه محصول مغز آدمى است ، سبب شد كه « واكسن » و « سرم » بيماريها شناخته شود و با بيماريها مبارزه گردد .\r\nتا پيش از اكتشافات پاستور عمر انسان از 41 سال كمتر بود ، چنان كه در قرن 16 عمر متوسط 21 سال در قرن 17 بيست و پنج سال و در قرن هيجده 27 سال بوده . كشفيات پاستور عمر متوسط انسان را به 41 سال رسانيد .\r\nقبل از اين كشفيات ، در نتيجهء مرگ‌ومير اطفال و شيوع بيماريهاى همه‌گير گروه كثيرى به سن كمال نمىرسيدند ، كشف سولفاميدها عمر متوسط را به 53 سال ارتقا داد ، ولى اكنون با كشف پنىسيلين و ساير آنتى بيوتيكهاى بسيار مؤثر در كشورهاى متمدن عمر متوسط انسان به 63 سال مىرسد .\r\n\r\nتعبير غلط از داروينيسم\r\nبرتراند راسل مىنويسد :\r\nقبول اينكه انسانها از جهت خصوصيات ارثى مساوى هستند ، زمانى خطرناك است كه گروهى را ممتاز كرده و آنها را برتر يا پست‌تر از عدهء ديگر بدانيم . مثلا اگر شما بگوييد ، اغنيا بر فقرا ، مردان بر زنان ، سفيدپوستان بر سياهپوستان و يا آلمانها بر ساير ملل ارجحند ، شما از نظريه‌اى دفاع مىكنيد كه داروينيسم به هيچ‌وجه از آن دفاع نمىكند و بسط چنين عقيده‌اى مسلما يا به جنگ و يا بردگى منجر خواهد شد ؛ مع الوصف اينچنين عقايد باوجود بىپايگى به اسم داروينيسم اعلام شده است .\r\nهمچنين است تئورى بيرحمانه‌اى كه مىگويد : ضعيف را بايد با كشتار دسته‌جمعى نابود كرد ، زيرا روش طبيعت نيز همين است . طرفداران اين عقيده مىگويند كه اگر تنازع بقا موجب اصلاح نژاد بشر مىشود پس بگذار از جنگ استقبال كنيم ، هرچه اين جنگ مخرب‌تر باشد بهتر است و لذا برمىگرديم به نظريهء « هراكليت » .\r\n\r\n","description":"","footnote":"","page_name":" 14 ","page_number":28},
  {"content":"\r\n\r\nوى اولين فاشيست جهان است و عقيده دارد هومر اشتباه كرده است آنجا كه مى - گويد : كاش جنگ از ميان خدايان و آدميان رخت برمىبست . . . اين فلسفه متعلق به 500 سال قبل از ميلاد مسيح است و بعيد به نظر مىرسد كه علم كوچكترين تأثيرى در احياء چنين عقيدهء كهنه‌اى داشته باشد . « 23 »\r\n\r\nادوار گوناگون تاريخى\r\nجامعه‌شناسان تاريخ زندگى بشر را برحسب پيشرفتهايى كه در توليد وسايل زندگى حاصل شده است به دورهء توحش ، بربريت ، و تمدن تقسيم مىكنند . طبق نظريهء باستانشناسان و علماى زيست‌شناسى ، ساختمان بدنى و مغزى نخستين انسانهاى قديم با آدميان امروزى اختلاف فراوان داشته است و قديميترين فسيلهاى انسانهاى آن روزگار شباهت زيادى با ميمون دارد . انسانهاى ميمون‌نما در طول عمر خود فقط در سايهء كار به صورت انسان امروزى درآمدند . آدميان دوران توحش يا ( پالئولىتيك ) اندك‌اندك در صدد برآمده بودند از سنگ و استخوان ، وسايل و افزارهايى براى رفع نيازمنديهاى خود به وجود آورند .\r\n\r\nتكامل فرهنگ و تمدن بشرى\r\nآگبرن و نيمكف مىنويسند :\r\n. . . دهها هزار سال ، گذشت تا حيوان درخت‌زى نخستين ، تكامل يافت و چيزى انسان‌گونه شد . انسان به وسيلهء امتيازات خود توانست ابزار بسازد و سخن بگويد و به سهولت بياموزد . ابزارسازى سبب شد كه قسمت بزرگى از دسترنج هرنسلى به صورت ابزار به نسل بعد انتقال يابد و در جريان اين انتقال دايم ، افزايش پذيرد . تكلم نيز باعث شد كه هرنسلى آموخته‌هاى خود را به نسل بعد منتقل كند . در نتيجه هريك از گروههاى انسانى نتايج محسوس دسترنج پيشينيان را ، به صورت ابزار ، و نتايج غيرمحسوس آزمايشهاى آنان را از طريق زبان دريافت مىداشتند .\r\nدستگاه عصبى بسيار پيچيده و دورهء طولانى يادگيرى انسانى ، فراگرفتن ميراث گذشتگان را ميسر ساخت . در عالم انسانى ، مغز رشد فراوان كرده است و دورهء بستگى كودك به مادر هم كه نخستين و مهمترين دورهء يادگيرى است ، بسيار دراز است . ازاين‌رو بچهء انسان مرتبه‌ها بيش از بچهء ساير حيوانات از همنوعان خود مىآموزد و بوسيلهء آموخته‌هاى خود بر دشواريهاى زندگى غالب مىآيد .\r\nتجربه نشان داده است كه يادگيرى در زندگى حيوانات نيز راه دارد ؛ مثلا معلوم شده است كه بچهء گربه اگر پيش از چهارماهگى طرز شكار موش را ببيند و بياموزد بعدا صيادى ماهر مىشود و تقريبا دوبار بيش از گربه‌هاى آموزش نيافته موش مىگيرد . فيل و اسب و سگ و برخى از ميمونها نيز قدرت يادگيرى قابلى دارند ولى هيچ‌جانورى از اين حيث به گرد انسان نمىرسد .\r\n\r\n\r\n","description":"","footnote":"\r\n( 23 ) . برتراند راسل ، تأثير علم بر اجتماع ، ترجمهء دكتر حيدريان ، ص 37 به بعد .\r\n","page_name":" 15 ","page_number":29},
  {"content":"\r\n\r\nبا اينهمه ، انتقال تجارب نسلها و تكامل زندگى انسانى صرفا به سبب يادگيرى عظيم انسانى صورت نپذيرفتند . اگر ابزارسازى و زبان نبودند انسان هيچگاه نمىتوانست دسترنج خود را از نسلى به نسلى برساند و همواره گسترده و پرمايه - ترش كند . از اينجاست كه برخى از اهل‌نظر ، انسان انديشه‌ورز را « انسان ابزارساز » و برخى ديگر او را « انسان سخنور » خوانده‌اند . بطور خلاصه ، ضرورت زندگى ، انسان را به ابزارسازى كشانيد . ابزارسازى ، زندگى گروهى را ايجاب كرد ، زندگى گروهى افراد را به همكارى و هماهنگى برانگيخت ، لزوم همكارى و هماهنگى موجد تكلم شد و تكلم و محصول مستقيم آن ، خط ، مردم دور و نزديك را به يكديگر مرتبط ساخت و نسلهاى حاضر را به نسلهاى گذشته پيوند داد . . . « 24 »\r\nاطلاعات ما دربارهء سلسلهء نسب انسانها ، باوجود تحقيقات علمى ، هنوز كافى نيست . آنچه مسلم است انسان از نسل ميمونهاى آدم‌نماى كنونى نيست يا به عبارت ديگر ، اين ميمونها اجداد و نياكان واقعى ما نيستند ، بلكه عموزادگانى هستند كه شجرهء اجداد آنها بيش از يك ميليون سال قبل ، از شجرهء نياكان واقعى ما جدا شده است . مطالعات و كاوشهاى محققين در اروپا و آسيا و پيدا شدن افزارهاى گوناگون سنگى از قبيل تبر و آتشزنه و چكش و چاقوى سنگى ، به دانشمندان نشان داد كه قبل از عصر مفرغ ، عهد حجر وجود داشته و در اين عهد نگاه كنيد به كتاب چگونه انسان غول شد ، ج 1 و ساير مجلدات\r\nانسان ابتدايى با صيقل دادن سنگها وسايل اوليهء زندگى خود را فراهم مىكرده است . انسانهاى آن روزگار با مردم كنونى جهان فرق فراوان داشتند . دانشمندان فرانسوى و انگليسى ، پس از سالها مطالعه و كاوش ، سرانجام ، جمجمه و ديگر اعضاى انسان عهد حجر يا انسان « نئاندرتال » « 25 » را به‌دست آوردند و معلوم داشتند كه انسانهاى آن عهد چهره‌اى زشت ، هراس‌انگيز ، و مانند چهرهء ميمون داشته‌اند ، راست نمىايستادند و زانوى آنها خميده بود . انتشار اين نظريات ، كه با عقيدهء عامهء مردم و با مندرجات كتب مذهبى تعارض داشت ، موجب سروصدا و اعتراض افكار عمومى گرديد ، زيرا مردم نمىخواستند قبول كنند كه انسان از تكامل تدريجى\r\n\r\n\r\n","description":"","footnote":"\r\n( 24 ) . آگبرن و نيمكف ، زمينهء جامعه‌شناسى ، ترجمه و اقتباس دكتر اميرحسين آريانپور ، ص 93 .\r\n( 25 ) .  Neanderthal \r\n","page_name":" 16 ","page_number":30},
  {"content":"\r\n\r\nحيوانى ميمون‌نما پديد آمده است . از روى استخوانهايى كه در نقاط مختلف به دست آمد ، معلوم گرديد كه حيوانات و پستاندارانى كه در آن دوره مىزيستند با جانداران عصر ما تفاوت فراوان داشته‌اند و بسيارى از آنها ، در اثر تغيير آب و هوا و ظهور طوفانهاى مهيب ، از بين رفته‌اند . محققين ، تاريخ ظهور انسان را از 250 تا يك ميليون سال پيش مىدانند و در نتيجهء مطالعات و كاوشهايى كه در آسيا و اروپا به عمل آورده‌اند ، معلوم شده است كه انسانهاى ميمون‌نما در سراسر جهان به يك شكل و هيكل نبوده‌اند ، بلكه بعضى كوچك‌اندام ، برخى ميانه و بعضى ديگر درشت‌اندام بوده‌اند . انسانهاى اين عهد هنوز قدرت سخن گفتن نداشتند ، فقط صدا مىكردند و شكلك درمىآوردند و چون عصبانى مىشدند بالا و پايين مىجستند .\r\nيكى از دانشمندان مىنويسد : « صدها هزار سال پيش ، در مكانى از منطقهء حاره ، نوع تكامل يافته‌اى از ميمونهاى انسانىشكل زندگى مىكردند كه به گفتهء داروين بدن آنها به كلى مستور از مو بود و داراى ريش و گوشهاى تيزى بودند و گله‌وار روى درختها زيست مىكردند . اين ميمونها رفته‌رفته تحت تأثير شيوهء زندگى از كمك دست براى راه رفتن بىنياز شدند ؛ و به اين ترتيب ، به مرور زمان ، اولين قدم براى تبديل ميمون به انسان برداشته شد . بايد دانست كه دست نه تنها وسيلهء كار است بلكه خود محصول كار نيز هست ، يعنى در نتيجهء كار و از بركت انتقال موروثى تكامل ، اعضاى دست انسان به آن پايه رسيد كه توانست پرده‌هاى زيباى « رافائل » را خلق كند .\r\nدر انسانهاى اوليه بتدريج احتياج به تكلم و گفتگو پيدا شد . حنجرهء ميمونها در طى زمان ، تغيير شكل داد و تكامل يافت و بتدريج تلفظ صداهاى مجزا از يكديگر ممكن گرديد .\r\nتكامل مغز و حواس و توانايى تفكر تجريدى و استنتاج ، تأثير متقابلى بر روى كار و زبان نمود .\r\nسير تكامل استخوان‌بندى و دستگاههاى ميمونها در طول تاريخ\r\nاحتياج به سخن گفتن سبب گرديد كه حنجرهء غير تكامل يافتهء ميمون با تأنى ولى پيوسته براى تغيير شكل آماده شود . با گذشت زمان ، اجزاى مختلف دهان موفق به اداى صداهاى مجزا گرديد . به عقيدهء عده‌اى از دانشمندان ، قياس با حيوانات ثابت مىكند كه تعبير پيدايش زبان در جريان كار و همراه با كار تعبيرى است صحيح . در نتيجهء كار و بيان مقطع ، اندك‌اندك مغز ميمون به مغز انسان تبديل گرديد . تكامل تدريجى دست و بيان ، با تكامل تدريجى ساير اعضا و حواس انسانى همراه بوده است . حس باصره ، حس لامسه و ساير حواس انسان ، همراه با\r\n\r\n","description":"","footnote":"","page_name":" 17 ","page_number":31},
  {"content":"\r\n\r\nتكامل مغز ، قدرت تشخيص بيشترى به دست آوردند و سرانجام توانايى تفكر تجريدى و استنتاج موجب جدايى انسان از ميمون گرديد . پس از جدايى قطعى انسان از ميمون ، تكامل تدريجى مغز و حواس انسان متوقف نگرديد بلكه بطور كلى و عمومى ، اين تكامل تا عصر ما ادامه دارد .\r\nقديميترين ابزارى كه از انسانهاى ماقبل تاريخ براى ما به ارث رسيده ابزار شكار و ماهيگيرى است . پس‌ازآنكه خوراك نباتى توأم با گوشت شكار و ماهى گرديد اعضاى بدن ، تكامل بيشترى حاصل نمود .\r\nاستفاده از گوشت ، سرانجام به استفاده از آتش و اهلى كردن حيوانات منتهى گرديد .\r\nانسانهاى آن روزگار كم‌كم دريافتند كه گوشت پخته مطبوعتر و سهل الهضم‌تر است و براى استفادهء مستمر از اين مادهء نيروبخش ، اهلى كردن حيوانات و نگهدارى و استفاده از آتش آغاز گرديد . ديگر از امورى كه در تكامل حيات اجتماعى آدميان مؤثر افتاده است ، موضوع انتقال گله‌هاى بشرى است از مناطق گرم و يكنواخت به مناطق سردتر . پس‌ازآنكه انسان به مناطقى راه يافت كه سال آن به زمستان و تابستان تقسيم مىشد ، ناچار گرديد كه خود را در مقابل خطر سرما مجهز و آماده كند و براى تهيهء مسكن و پوشاك كوشش و فعاليت نمايد .\r\nتلاش انسان در راه تهيهء خوراك منظم ، پوشاك ، و مسكن بيش از پيش بشر را از ديگر حيوانات مشخص و ممتاز نمود . در نتيجهء فعاليت مشترك مغز ، بيان ، و دست ، انسان توانست به فعاليتهاى بغرنجترى دست يازد . اين فعاليتها با گذشت زمان تكامل يافت و در نسلهاى بعدى كاملتر و جامعتر گرديد . شكار ، گله‌دارى ، زراعت ، نخ‌ريسى ، نساجى ، فلزكارى ، كوزه‌گرى و كشتىسازى كمابيش زندگى انسانها را قرين امنيت و آرامش نمود و سرانجام علم و هنر ، كه گرانبهاترين محصول مغز بشرى است ، به وجود آمد .\r\n\r\nتكامل مغز انسان\r\nويل دورانت مىنويسد :\r\nاگر بتوانيم از روى جنين‌شناسى حكم كنيم بايد بگوييم كه مغز از توسعهء شامه به وجود آمده است . اين عصب ضميمهء كوچكى به دماغ بود و قرنها هوش از راه عصب شامه عمل مىكرد . بعد اعصاب ديگر مغزى از قبيل اعصاب چشم و صورت و گوش و گلو و زبان و گردن خود را به كرهء مغزى پيوستند . اعصاب شوكى جزءبجزء وارد دستگاه مىشدند و حاكميت سر بر بدن بتدريج بيشتر مىشد و با نمو مغز ، عمل و عكس العمل ، همكارى و تطابق و اشراف نيز افزايش يافت . در ماهيها وزن مغز 5668 / 1 و در خزندگان 1321 / 1 و در پرندگان 212 / 1 و در پستانداران 186 / 1 و در شمپانزهء دو ساله 25 / 1 و در كودك دو ساله 18 / 1 بدن است . ما از چنين نردبانى بالا رفته‌ايم .\r\nپس يك امر روشن شد و آن اينكه اين ذهن پيچيدهء انسان از تأثر عام ساده‌ترين پروتوپلاسمهاى ابتداييترين موجودات زنده تحول يافته است . « 26 »\r\n\r\n\r\n","description":"","footnote":"\r\n( 26 ) . ويل دورانت ، لذات فلسفه ، ترجمهء زرياب خويى ، ص 54 .\r\n","page_name":" 18 ","page_number":32},
  {"content":"\r\n\r\nولز ، ضمن بحث در پيرامون زندگى پستانداران و سير تكاملى آنان ، مىنويسد :\r\n« پستاندار جانورى است خانواده‌دار و اين خوگيرى با خانواده موجب امكان ادامهء تجربيات مىشود . زندگى كاملا دورافتاده و جداى يك سوسمار را با زندگى پايين‌ترين نوع پستانداران بسنجيد ، سوسمار هيچ فكر آن‌سوتر از خودش را نمىكند ، جهان او به خودش پايان مىگيرد ، اما يك پستاندار از مادرش فرامىگيرد و آنچه آموخته به فرزندانش مىسپرد . . . همهء ابتكاراتى كه در تاريخ زندگى پديد آمده است با فرودستى و ناچيزى آغاز شده است . . . عمل زاييدن و پرستارى كردن نياكان پستانداران ، در هنگام پستى و سختى و تنگى و دشوارى زندگى پستانداران در جهان ، راهى باز كرد كه حتى مردم امروزى ما به اهميت و ارزش آن اندك - اندك پىمىبرند . . . همهء پستانداران سنوزوئيك بر اثر جبر زمان مغز را رشد مىدادند ، پيشرفت اينها به موازات يكديگر بود ، هرجانورى امروز داراى مغزى است از شش تا ده برابر مغز نياكانش . . . »\r\nولز ضمن گفتگو از اصل و تبار آدميان مىنويسد : « بر سر ريشه و اصل آدمى و بستگى او با ديگر جانوران در صد سال اخير بحث فراوان شده و اختلاف بسيار بوده است . اكنون عقيدهء غالب درميان دانشمندان آن است كه آدمى مانند ديگر پستانداران از نياكان نوع پست‌تر از خود است و آن نياى پست‌تر و انسان‌ريختها مانند شمپانزه ، و اورانگ اوتانت و گوريل زمانى از يك اصل بوده‌اند و اين اصل هم از اصلى پست‌تر يعنى از پستانداران نازلتر كه آنها نيز از خزندگان تريومورف ريشه گرفته بودند ، پديدار گشته ، و باز دور تر به دو - زيستيان و سرانجام به ماهى نوع نخستين مىرسد . اين نسب‌نامه براساس سنجش اعضاى تن آدمى است با ديگر جانوران مهره‌دار ، و مراحلى كه تن آدمى پيش از زاده شدن مىپيمايد نيز مؤيد آن است ، زيرا در آغاز چنان است كه پندارى ماهى خواهد شد ، گوش‌ماهى و دل و كليهء ماهى دارد ، سپس از مراحلى كه يادآور دوزيستيان و خزندگان و پستانداران پست است مىگذرد ، تا مدتى دم دارد ، با هيأت آدمى آغاز نمىكند ، بلكه به سوى آدمى با تلاش و سختى پيش مىرود ، بسيارى از چيزهاى تن او يادآور دورانهاى پيشين هستند ، مانند مويها و جهت رويش آنها در پاها كه به اين نيرو و اين پايگاه رسيده است . آدمى با گذشت ميليونها و ميليونها قرن از حركت و جنبش در آب به اينجا رسيده است كه اكنون با يك شور و روشن‌بينى و ارادهء روزافزون ، سرنوشت نسلهاى بيشمار گذشته را بررسى مىكند ، و نگارنده اين نظر را دربارهء ريشه و تبار آدمى بيان مىكند ، و آن را كاملا نظريه‌اى استوار مىبيند . اما خوب است به خاطر آوريم كه جانور بودن نياكان آدمى هنوز هم مصرانه مورد انكار بسيارى از كسان با قدرت و دانشمند است . . . گاهى چنين شايع مىشود كه دستگاههاى گوناگون دينى و به‌ويژه كليساى كاتوليك رومى با اين نظريه دربارهء تبار آدمى و ريشه گرفتن او از جانوران ، مخالف است اما اين شايعه به نظر درست درنمىآيد ، زيرا كه كليساى كاتوليك همانگونه كه نمىتواند پيرو انديشهء هموار بودن زمين و گردش\r\n\r\n","description":"","footnote":"","page_name":" 19 ","page_number":33},
  {"content":"\r\n\r\nخورشيد به دور زمين باشد نمىتواند هواخواه آفرينش خاصى براى انسان باشد . » « 27 »\r\n\r\nاستفاده از ابزار\r\nيكى از خصوصيات ميمونهاى انسان‌نما استفاده از انديشه و به كار بردن ابزارهاى گوناگون براى رفع احتياجات روزمره است . « داروين عنترهايى را نشان مىدهد كه با سنگ هسته‌ها را مىشكند و از عصا براى بالا رفتن از صخره‌ها جهت شكار حشرات و از چوب و سنگ براى زدن ضربه بهره مىگيرند . شمپانزه با يافتن شاخه‌ها براى خود كلبه‌اى مى - سازد . . . به كار بردن ابزار توسط ميمونها و آدمى ، نمايان ، ارتجالى و شتاب‌آميز است . براى حل مشكلى كه پيش‌آمده است ، هرچه دم دست باشد بىدرنگ برمىدارد و به كار مىزند .\r\nآدميان و نيمه‌آدميان از اين نيز پيشتر رفتند . اينان عمدا و با نقشه ابزار خويش را براى منظورى كه داشتند طرح مىكردند و آن را براى استفادهء آينده نگاه مىداشتند . » « 28 »\r\nولز در صفحات بعد ضمن بحث در پيرامون انسان نئاندرتال مىنويسد : « اين مردان نئاندرتال چه شكار مىكردند ؟ تنها حربهء كشتار ايشان براى از پا درآوردن جانوران هيولايى مانند ماموت يا خرسهاى غارنشين و حتى گوزن همانا نيزهء چوبين ، چماق چوبين و سنگ پرتاب و تكه‌هاى بزرگ سنگ چخماق بود كه بازمانده و به نام ابزار « موسترى » شناخته شده است » « 29 » ولز در اينكه آدميان وحشى توانسته باشند جانورانى بسيار بزرگتر از خرگوش و موش صحرايى را شكار كرده باشند ، ترديد مىكند و مىنويسد : « آدمى شايد بيشتر شكار ديگران بود تا ديگران شكار او . انسان وحشى نخستين هم علفخوار بود و هم گوشتخوار ، فندق و جوز و شاه‌بلوط و بادام‌زمينى و بلوط مىخورد . سيب و حتى توت‌فرنگى ، انواع ساقه‌هاى زمينى خوراكى و گياهان مانند آن . . . تخم مرغان و جوجگان آنها و عسل و موم زنبوران و سوسمار و حلزون و قورباغه مىخورد . ماهى چه زنده چه مرده و جانوران دريايى و پرندگان و پستانداران خرد را شكار مىكرد و مىخورد . . . » « 30 » ظاهرا حيوانات شكارى را نمىپختند ، شايد آنها را كباب مىكردند .\r\n\r\nزندگى انسان بدوى\r\n« آن ترى وايت » « 31 » در كتاب آدميان نخستين در وصف انسان ميمونى چنين مىنويسد : . . . انسان ميمونى ، با احتياط راه خود را درميان جنگل مىپيمايد ، خطر از هرسو تهديدش مىكند ، جانورانى مانند شير و كفتار هميشه در كمين او هستند . گاهى چون آواى هراس‌انگيزى بشنود ، بر سر درختى مىرود . زمانى سنگى يا شاخه‌اى برمىگيرد تا از خويشتن دفاع كند . بيشتر اوقات مىگريزد . . . او اكنون آتش را مىشناسد ، ديگر آن را دشمن نمىدارد و از آن نمىگريزد ؛ آموخته است كه چگونه رامش كند ، با چوبهاى خشك بدان ، مايه و نيرو بخشد و با آب خاموشش سازد . آتش دوست اوست . . . آتش گوشتها را برايش كباب مىكند و چون هوا به سردى گراييد به او گرمى و حرارت مىبخشد . در دل جنگل براى خود پناهگاهى ساخته است . . . پناهگاه او ديوار ندارد ، تنها سقفى دارد كه روى چهار ستون چوبى قرار گرفته و او را از باران ايمن مىكند .\r\n\r\n\r\n","description":"","footnote":"\r\n( 27 ) . كليات تاريخ ، پيشين ، ص 72 به بعد .\r\n( 28 ) . همان ، ص 85 به بعد .\r\n( 29 ) . همان ، ص 98 .\r\n( 30 ) . همان ، ص 103 به اختصار .\r\n( 31 ) .  Anne Terry White \r\n","page_name":" 20 ","page_number":34},
  {"content":"\r\n\r\nآنها در زير اين سقف مىنشينند و براى اينكه گرم شوند دست در كمر يكديگر مىافكنند و به‌هم مىچسبند . . . چون آفتاب از زير ابرها سر بيرون مىكند . . . و جنگل خشك مىشود ، آنان نيز از پناهگاهشان بيرون مىخزند و به جمع كردن ميوه و فندق و كندن ريشه‌ها و دزديدن تخم پرندگان مىپردازند .\r\nو سپس مىنويسد كه :\r\nگوشت براى انسان غذاى بسيار لذيذى است ولى دست يافتن به شكار كار آسانى نيست ، زيرا انسان ابتدايى با سنگ و چوب قادر نيست كه شكار خوبى به دست آورد ، بنابراين ، به فكر مىپردازد و به يارى انديشه و تفكر وسايلى براى در دام افكندن شكار اختراع مىكند . غار يكى از پناهگاههاى انسان اوليه است .\r\nدهانهء غار را مىتواند با سنگ و خس و خاشاك ببندد و از ورود حيوانات درنده و يا همجنسان خود جلوگيرى كند ، زيرا آدميان آن روز يكديگر را شكار مىكردند و از خوردن گوشت هم لذت مىبردند ، زيرا گوشت آدمى از گوشت هرجانور ديگر لذيذتر است و آسان‌تر به دست مىآيد .\r\nآدميان آن روزگار بتدريج با ساختن افزارهاى دفاعى جرأت و جسارت بيشترى كسب كردند ، از سنگ سخت شكننده‌اى آتشزنه مىساختند و با آن نيزه درست مىكردند ، شاخهء درختان را مى - تراشيدند ، صاف مىكردند و نوكش را تيز مىنمودند و به يارى اين وسايل به شكار حيوانات مىپرداختند . قد انسانهاى آن دوره از 160 سانتيمتر تجاوز نمىكرد ، كلهء بزرگ ، سينهء برآمده ، پيشانى كوتاه ، دست و پاى بزرگ و نازيبا ، بازوانى دراز و ساقهاى كوتاه داشتند و با اين جثهء كوچك به كمك تدبير و افزارهايى كه براى خود ساخته بودند ، به شكار حيوانات بزرگ توفيق مىيافتند .\r\nاخيرا باستان‌شناسان شوروى در غار « كاپووا » واقع در قسمت جنوبى « اورال » به\r\n\r\n","description":"","footnote":"","page_name":" 21 ","page_number":35},
  {"content":"\r\n\r\nآثار و تصاوير جالبى برخورده‌اند كه از آن جمله تصوير اسب ، ماموتها ، كرگدنها و گاو وحشى كه با رنگ قرمز بطرزى زنده نقاشى شده‌اند ، قابل توجه و مربوط به اوايل عصر مادلن قريب 20 هزار سال قبل مىباشد . در سال 1868 در فرانسهء جنوبى ضمن ريل‌گذارى راه‌آهن در دهكدهء « كرومانيون » « 32 » در دل كوه به غارى برخوردند كه درون آن پنج اسكلت آدمى موجود بود . پس‌ازآنكه خبر اين كشف به گوش مقامات فرهنگى رسيد ، فورا اشخاص صلاحيتدار براى مطالعه به كرومانيون شتافتند و در كف آن ، اجاقها ، سلاحها و افزارهاى سنگى و استخوانى و شاخى به دست آوردند . آدميان اين غار بر خلاف اجداد خود ، خوش‌اندام و خوش‌قيافه بودند ، و از جهاتى به انسانهاى امروزى شباهت داشتند . سلاحهاى بران ، سنجاقها ، آويزها ، مهره‌ها و دگمه‌هاى انسان كرومانيون جالب و ديدنى بود . يكى از پژوهندگان كه در نمايشگاه بين‌المللى پاريس از مشاهدهء آثار هنرى انسان عهد كرومانيون مبهوت شده بود ، درصدد برآمد كه غارهاى اسپانيا را از جهت آثار تاريخى مورد مطالعه قرار دهد . به اين منظور به اسپانيا رفت و پس از مدتى تحقيق و جستجو مشاهده كرد كه در سقف غارى 18 رأس گاو با رنگها و حالات گوناگون نقاشى شده . بعضى از اين گاوها آرام و خاموش بودند و برخى خشم‌آگين به جلو مىرفتند . اين نقشها به حدى زنده و جاندار بود كه نظر پژوهنده را ( كه دون مارسيلنو نام داشت ) به خود جلب كرد . محققين تاريخ ظهور اين انسان را 15 تا 20 هزار سال پيش مى - دانند .\r\nآنچه مسلم است انسان كرومانيون و غار كاپووا ، از آغاز امر ، نقاش ، كنده‌كار و پيكر - تراش ماهرى نبود . او در ابتداى كار ، هنرى جز تراشيدن سنگ آتشزنه و كنده‌كارى روى استخوان و تهيهء وسايل دفاعى نداشته است . به مرور زمان و با گذشت هزاران سال ، انسانهاى اين دوره موفق مىشوند كه وسايل جنگى و دفاعى خود را كاملتر كنند و قلاب ماهى ، خنجر ، مته ، اره و دگمه‌هاى عاج بسازند و با استفاده از گل و آتش ، به ساختن ظرف مبادرت نمايند و با ابداع تير و كمان در شكار حيوانات پيروزى بزرگى به دست آورند و به يارى سگ وفادار به زندگى خود امنيت و آرامش بيشترى بخشند . از اين دوره كمابيش ذوق هنرنماى انسان تجلى مىكند .\r\nبه عقيدهء آن‌ترى وايت در طى يك ميليون سالى كه از عمر بشر مىگذرد ، بزرگترين پيروزى و موفقيتى كه نصيب آدمى شده ، سخن گفتن و كشف آتش و كشاورزى است ؛ به نظر او :\r\nزبان ، آتش ، و كشاورزى بزرگترين اختراعات آدمى است و در برابر اينها نيزه ، نيزه‌انداز ، تير و كمان ، سوزن ، كوزه‌گرى ، خانه ، قايق و بافندگى و حتى كشتيهاى بخار ، تلويزيون و شكافتن اتم ، هيچ است . پايه‌هاى تمدن و فرهنگ بشر بر اين سه استوار است و اين سه ، ره‌آورد آدم نوسنگى ( عهد حجر جديد ) است ؛ آدمى كه تا صد سال پيش ، ما ، در هستيش ترديد داشتيم .\r\nسپس مىنويسد :\r\nنخست زبان را در نظر آوريد : اگر زبان نباشد ، انسان چيست ؟ آدمى با همهء مغز بزرگ و قامت افراشته‌اش ، بدون زبان جانورى بيش نيست . اگر زبان نباشد انسان\r\n\r\n\r\n","description":"","footnote":"\r\n( 32 ) .  Cro Magnon \r\n","page_name":" 22 ","page_number":36},
  {"content":"\r\n\r\nنمىتواند با همجنسانش گفتگو و تفهيم و تفاهم كند ، نمىتواند در كارهاى بزرگ به يارى آنان برخيزد و حتى نمىتواند فكر كند ؛ زيرا با كمك كلمات و در قالب زبان انديشه مىكنيم . دوم آتش را در نظر آوريد : اگر آتش نبود ، انسان نمى - توانست غذاى پخته بخورد ، نمىتوانست در جاهاى سرد زندگى كند ، فقط در روز مىتوانست كار كند ، نمىتوانست فلزات را بگدازد و در نتيجه تا پايان روزگار پايبند سنگ و استخوان و چوب بود . . . سرانجام در كشاورزى مطالعه كنيد : كشاورزى « مادر » تمدن است ؛ زيرا اگر كشاورزى نباشد ساختمان و بنايى درميان نيست و چون بنايى درميان نباشد ، زندگى شهرى وجود ندارد و وقتى شهرى نباشد ، تمدنى نيست . كشاورزى به انسان امكان مىدهد كه غذا تهيه كند . اطمينان به غذاى ذخيره شده بر شمارهء آدميان مىافزايد و از افراد زياد ، آسانى و آسايش مى - زايد ؛ زيرا عدهء كمى مىتوانند براى عدهء بسيارى غذا فراهم آورند و بقيه نيروى فكر و بازوى خود را در راههاى ديگر به كار مىاندازند . از اين ميان برخى چيره و چابك مىشوند و بعضى مىانديشند و براى آسايش و راحت ديگران اختراعى مىكنند . از همه مهمتر اينكه كشاورزى آدمى را پابند زمين مىكند ، انسان نسل اندر نسل در جايى مىزيد ، در نتيجه نهال هنر جوانه مىزند ؛ زيرا تا انسان زندگى خانه‌بدوش شكارگران را دارد به آفريدن زيبايى و ظرافت چندان ميل نمىكند . به ياد داريد آدم كرومانيون مادام كه در غار مىزيست و در يك‌جا مسكن داشت ، هنرمندى بزرگ بود اما چون كوچيدن پياپى آغاز كرد ، هنرش مرد .\r\nوقتى انسان هردم ، هرروز و هرفصلى جاى ديگرى باشد نقاشى و مجسمه چه فايده‌اى دارد ؟ وقتى كه انسان بايد مكان و مسكن خود را ترك گويد ، ساختن خانهء زيبا و دلگشا به چه‌كار مىآيد ؟ اما همين كه مردم ذخيرهء غذايى داشته باشند ، در جاى خود مىمانند و به آبادانى مىپردازند ، هنر و صنعت پيش مىرود ، مذهب نقش مهمترى در زندگى انسان بازى مىكند ، معبدها سر به فلك مىكشد ، نقاشيها و پيكره‌ها ساخته مىشود ، خط پديد مىآيد و شهرها زاده مىشود . « 33 »\r\nاز آنچه گذشت روشن شد كه :\r\nدر آغاز انسان ناتوان ابتدايى ، بنده و زبون محيط طبيعى است ، در پى خوراك و پناهگاه در جولان است و در هرجا كه پناهگاه و شكار و يا گياهى خوردنى مىيابد ، درنگ مىكند ، زندگى او بىثبات است ، و اجتماعات او در خاك ريشه نمىدواند و وسعت كافى نمىگيرد . اين دوره ، دورهء گردآورى خوراك نام دارد .\r\n. . . پس از دورهء گردآورى خوراك ، انسان با كشف رازهاى كشاورزى و دامدارى ، تا اندازه‌اى از يوغ محيط طبيعى مىرهد ، از آن پس ديگر زندگى او بازيچهء\r\n\r\n\r\n","description":"","footnote":"\r\n( 33 ) . آن‌ترى وايت ، آدميان نخستين ، ترجمهء فريدون بدره‌اى ، ص 146 .\r\n","page_name":" 23 ","page_number":37},
  {"content":"\r\n\r\nمحض طبيعت نيست ، بلكه ارادهء او اندكى از تحميلات طبيعت مىكاهد . . . در محلى مناسب مىماند و با كشتكارى و دامدارى زندگى مىكند . در اين دوره كه دورهء توليد خوراك نام دارد خوراك با سهولت و وفور بيشترى به دست مىآيد و به اجتماع مجال آسايش و گسترش مىدهد . . . دورهء توليد خوراك كه در پى دورهء گردآورى خوراك مىآيد ، خود ، شامل چند دور است ؛ در نخستين دور اجتماعات روستايى ظاهر مىشود و در دوره‌هاى بعدى در ناحيه‌هاى حاصلخيز زمين ، مخصوصا در نزديكى درياها و رودها ، شهرها قد مىافرازد . اجتماعات روستايى وسعت چندانى ندارد و مردم آنها با ابزارهاى معدود ابتدايى كار مىكنند ، اما اجتماعات شهرى پهناورند و از ابزارهاى فراوانتر و كارآمدتر برخوردارند . پس در شهرها توليد افزايش مىيابد ، بين شهرها دادوستد روى مىدهد ، زندگى گسترده‌تر و پرآسايشتر مىشود . « 34 »\r\nدر دورهء گردآورى خوراك اعضاى جامعه به صورتى مشترك و مانند تنى واحد از بام تا شام به قصد تهيهء غذا و حفظ حيات اجتماعى تلاش مىكنند و براى اين منظور مشتركا كارافزار و جنگ‌افزار مىسازند . هركس خود را جزء لاينفك جامعه مىداند و زحمت يا راحت جامعه را زحمت يا راحت خود مىشمارد . مفهوم سود شخصى و مالكيت خصوصى بر او مجهول است . . . هركس هرچه به دست بياورد با شوق عظيم به جامعه عرضه مىدارد و در اختيار همگان مىگذارد . . . انسان در دورهء گردآورى خوراك حيوانى ، بتدريج مىتواند در جريان شكار از وجود سگ سود جويد و به دستگيرى و نگهدارى و رام كردن جانوران سودمندى چون اسب بپردازد و دامدارى و دامپرورى را بنياد نهد . . . پس انسان گردآور به صورت انسان دامدار و كشتكار درمىآيد و دورهء توليد خوراك آغاز مىگردد . « 35 »\r\n\r\nدوران ماقبل تاريخ در ايران\r\n« گيرشمن » مىنويسد :\r\nتحقيقات زمين‌شناسى اخير نشان داده است در زمانى كه قسمت اعظم اروپا از توده‌هاى يخ پوشيده بود ، نجد ايران از دورهء باران ، كه طى آن حتى دوره‌هاى مرتفع در زير آب قرار داشت ، مىگذشت . بخش مركزى نجد كه امروز بيابان نمكزار بزرگى است در آن زمان درياچهء وسيع يا درياى داخلى را كه رودهاى بسيار از جبال مرتفع به سوى آن سرازير مىشده ، تشكيل مىداده است .\r\nبقاياى ماهيان و صدفها كه نه تنها در بيابان بلكه در دوره‌هاى مرتفع نيز به دست آمده ، وضع طبيعى كشور را آنچنانكه در چند هزار سال پيش از تاريخ مسيحى بود ، مجسم مىسازد .\r\nبه عقيدهء دكتر گيرشمن :\r\nدر عهدى كه آن را مىتوان بين 10 هزار تا 15 هزار سال قبل از ميلاد قرار داد در ايران تغيير تدريجى آب و هوا صورت گرفت ، عهد بارانى از بين رفت و عهدى كه اصطلاحا آن را عهد خشك نامند و هنوز هم ادامه دارد ، جانشين آن گرديد .\r\n\r\n\r\n","description":"","footnote":"\r\n( 34 ) . زمينهء جامعه‌شناسى ، پيشين ، ص 221 .\r\n( 35 ) . همان ، ص 279 .\r\n","page_name":" 24 ","page_number":38},
  {"content":"\r\n\r\nدر نتيجهء كم شدن باران جريان آب رودها بيش از پيش منظم گرديد . در اين عهد انسان پيش از تاريخ كه بيشتر در نجد ايران مىزيست در غارها يا پناهگاههاى سنگى مسكن و جايگاهى براى خود مىساخت . نمونهء اين قبيل مساكن ضمن حفارى غارى در تنگ پبده در كوههاى بختيارى واقع در شمال شرقى شوشتر به دست آمد است .\r\nبه عقيدهء گيرشمن :\r\nدر اينجا انسان براى تهيهء خوراك خود به شكار مىپرداخت و براى اين منظور حيله را بيش از اعمال قدرت به كار مىبرد . وى به طرز استعمال چكش سنگى ، تبر دستى ، تبرى كه به چوبدستى شكافدار متصل بود ، آشنايى داشت . همهء اينها ابزارهاى بدوى است كه بوسيلهء صيقل ، اندكى از ناهنجارى آنها كاسته مىشد ، آلات استخوانى از قبيل درفش كه از استخوان حيوانات مىساختند ، بمراتب كمتر از مصنوعات سنگى متداول بود . ليكن انسان در آن دوره يك نوع ظروف سفالين ناهموار را كه بطور ناقص پخته بود ، به كار مىبرد و در پايان دورهء سكونت در غار اين ظروف از فرط دودخوردگى به رنگ سياه سير درآمده بود . . . « 36 »\r\nويل دورانت مىنويسد :\r\nاكنون در موزه‌ها افزارهاى جنگى زيادى نظير كارد و تير و كمان و نيزه و غيره ديده مىشود كه وسيلهء شكار و جنگيدن انسانهاى ابتدايى با حيوانات بود .\r\nاگر امروز شكار براى انسان جنبهء تفريحى دارد ، در آن روزگار امرى حياتى و ضرورى بود . انسان آن روز فاقد حس پيش‌بينى و دورانديشى بود . بعضى معتقدند حيواناتى نظير زنبور عسل و مورچه براى نخستين‌بار به اجداد ما راه ذخيره كردن آذوقه براى فردا را آموختند . انسان ابتدايى همين كه شكارى مىيافت با رفقاى خود آن را تناول مىكرد و غالبا از پرخورى يا از كمبود غذا رنج مىبرد . هزاران سال طول كشيد تا انسان به سه نوبت غذا خوردن در روز عادت كرد . « 37 »\r\nبه نظر ولز : « در حدود 12 هزار سال پيش عصر پارينه سنگى پايان مىيابد ، نقشه و وضع جهان به شكل امروزى نزديك مىشود و مناظر و گياهان و جانوران به حال و وضع كنونى درمىآيند ، زندگى فقط از راه شكار پايان مىيابد ، بسيارى از جانوران نظير گوزن وحشى و انواع گاو وحشى جاى خود را به حيوانات جديدى مىسپرند . در اين هنگام انسان در اروپا از درياى بالتيك يا جزاير بريتانيا پا فراتر نگذاشته بود ، اينك شبه جزيرهء اسكانديناوى و روسيهء بزرگ مناطق قابل زيست گشته بودند .\r\nانسان دوران نوسنگى ابزارهاى سنگى صيقل شده و بويژه تبر سنگى را كه به دسته‌اى چوبى بسته مىشد ، به كار مىبرد و در كار جنگ و قطع درختان از آن استفاده مىكرد . مردم اين دوران بدون اينكه از شكار دست بردارند به كشت و كار و بهره گرفتن از گياهان و تخمها پرداختند زنان در فعاليتهاى كشاورزى نقش اساسى داشتند . انسان اين دوران سگ ، گاو ،\r\n\r\n\r\n","description":"","footnote":"\r\n( 36 ) . ر . گيرشمن ، ايران از آغاز تا اسلام ، ترجمهء دكتر محمد معين ، ص 8 - 9 .\r\n( 37 ) . ويل دورانت ، تاريخ تمدن ( كتاب اول - بخش اول ) ، ترجمهء احمد آرام ، ص 12 .\r\n","page_name":" 25 ","page_number":39},
  {"content":"\r\n\r\nگوسفند ، بز و خوك را رام و اهلى كردند و بتدريج شبانى گله‌ها جاى شكار را گرفت . سفالگرى و استفاده از فلزات و فن بافندگى بكندى رو به توسعه نهاد . در حدود شش يا هفت هزار سال پيش مردم از مس افزارهاى مختلفى ساختند . مردم روزگار باستان قلع را با انتيمون اشتباه مىكردند ، در حدود سه هزار سال پيش در آسياى صغير دست به ذوب آهن زدند . نخستين روستاهاى كشاورزى مسكون در خاورميانه به وجود آمد ؛ ساختن خانه‌هايى خشتى به شكل دايره معمول شد . مردم اين دوران آداب دينى پيچيده و بغرنجى داشتند ، جمجمهء مردگان را نگاه مىداشتند . غير از چهارپايان از ماكيان و تخم آنها استفاده مىكردند ، ماهى را با قلاب يا چنگال مىگرفتند ، يك طرف اتاق اصطبل چهارپايان بود و از حرارت چهارپايان زمستانها بهره‌مند مىشدند . » « 38 »\r\nبه نظر ولز : « تنها كشاورزى نشانهء تمدن نيست بلكه تمدن عبارت است از مسكن گزيدن ، و استفاده از فعاليتهاى كشاورزى و پيروى از يك رشته قوانين و وابستگى به يك شهر يا يك اثر . » « 39 »\r\nنخستين شرط براى زندگى شهرى ، وجود آب و زمين مستعد و ذخيرهء عليقى براى جانوران و خوراك براى آدميان و مواد اوليه براى برپا ساختن خانه و مسكن است ؛ و اين شرايط در خاورميانه و مخصوصا بين النهرين وجود داشت . از ديرباز بين بيابانگردان و آبادى - نشينان جنگ و پيكار وجود داشت . نخستين قايقها در عصر نوسنگى ساخته شد ، مردم مصر و بين النهرين گونه‌اى قايق بدوى كه سبدى قيراندود شده بود ، مىساختند . آنچه موسى را بر آن روى نيل رها كردند از اين گونه قايقها بود . فن كشتىسازى به مرور زمان ترقى كرد ؛ در مصر كشتيهايى مىساختند كه قادر بود چند فيل را در خود جاى دهد . « نخستين جهانگردان ، سوداگرانى بودند كه به همراه كاروان يا در كشتى مسافرت مىكردند و با خود كالا و پول و سكه و گوهر و عدلهاى پارچهء خوش‌بافت مىبردند ، يا آنكه مأموران حكومت بودند كه با خويشتن معرفىنامه داشتند . » « 40 »\r\nزندگى مردم عادى مقرون به جهل و خرافات بود . كشاورزان به كاشتن زمين مىپرداختند و از چهارپايان نگاهدارى مىكردند ، به زن و فرزند خود مهر مىورزيدند « از سختيها مىناليدند و و از سحر و جادوى روزافزون كاهنان و افزايش نيروى خدايان بيم داشتند و تنها آرزويشان اين بود كه نيروهاى بالادست كارى به كار آنها نداشته باشند . اين مردم در ده‌هزار سال پيش اينچنين مىزيستند و امروز هم بيشترشان در سراسر جهان چنينند . » « 41 » در همين دوران فرمانروايان و پيشوايان مذهبى براى حفظ و تثبيت اختلاف طبقاتى و استثمار كشاورزان به مردم مىگفتند زمينى كه در آن كشت مىكنند از آن آنان نيست بلكه متعلق به خداوند است و خدا آن را به پادشاه يا نجيب‌زاده‌اى فئودال داده . او بايد بهره و خراج معينى را به فرمانرواى زمينى بپردازد و در مواقع معين براى ارباب بيگارى و كار مجانى انجام دهد . « برستد\r\n\r\n\r\n","description":"","footnote":"\r\n( 38 ) . كليات تاريخ ، پيشن ، ص 125 به بعد .\r\n( 39 ) . همان ، ص 231 .\r\n( 40 ) . همان ، ص 245 .\r\n( 41 ) . همان ، ص 282 .\r\n","page_name":" 26 ","page_number":40},
  {"content":"\r\n\r\nدر كتاب دين و انديشه مصر كهن ، داستانها و عبارتهاى گوناگون براى نمودار ساختن آنكه پيش از دو هزار سال قبل از ميلاد ناخشنودى اجتماعى آشكار گشته بود ولى اين ناخشنوديها انقلابى و پرتوان نبود ، به دست مىدهد . در آن هنگام سخن از اينكه مردم نيرنگ‌باز و داوران ستمگرند و توانگران آسايش‌خواه و مال‌اندوزند و به تنگدستان رحم ندارند ، درميان بوده است .\r\nبراى واحد پرداخت دستمزد و عليه خوراك بد و رفتار ناپسند ، شورشها مىشد و اعتصابها در مىگرفت . . . ولى هيچ راهى براى تغيير وضع اجتماعى پيشنهاد نمىشد . » « 42 »\r\nپس‌ازآنكه زورمندان به نيروى كار و ارزش اضافى ناشى از آن پىبردند از كشتن و شكنجه - دادن بندگان دست برداشتند و از آنان براى بيگارى ، سدسازى ، استخراج معادن ، ايجاد صنايع دستى و سفالگرى و پارچه‌بافى استفاده كردند .\r\nبنابراين ، اگر جامعهء بشرى را در دنياى كهن مورد مطالعه قرار دهيم ، مىبينيم بزرگترين و ضرورىترين طبقات اجتماعى ، كشاورزان و پيشه‌وران بودند كه كار مىكردند و خراج مىدادند و ساير طبقات يعنى بازرگانان ، خرده‌فروشان ، كاهنان و پيشوايان مذهبى ، افسران و سربازان و ديوانيان و بيش از همه پادشاهان و وابستگان آنها ، از حاصل تلاش آنها بهره‌مند مىشدند .\r\n\r\nانسان ماقبل تاريخ در ايران ( زندگى در غار )\r\nدر سالهاى 1949 و 1951 آقاى « كارلتون س . كون » « 43 » از دانشگاه فيلادلفيا ، چند غار واقع در مازندران را بازديد نمود : غار « علىتپه » و غار « كمربند » ( نزديك بهشهر ) و غار « هوتو » نزديك تريجان و غار « رستم‌قلعه » و غار « كلره » ( نزديك رستم‌قلعه ) و تحقيقاتى دربارهء وضع دوران پيش از تاريخ در اين نواحى به عمل آورد . . . در غار كمربند شش طبقه تشخيص داده شد كه روىهم قرار داشت و مجموع اين 6 طبقه به 28 قشر 20 سانتيمترى تقسيم شد . اين طبقات از نظر تاريخ ميان دورانهاى « مزوليتيك » « 44 » و « نئوليتيك » « 45 » واقع شده بود . ( توضيح آنكه دورهء مزوليتيك بين عصر پالئوليتيك و نئوليتيك به حساب آمده است . )\r\n1 . طبقهء بالا شامل آثار دوران نئوليتيك ( دوران سنگ جديد ) تا عصر حاضر بود .\r\n2 . طبقهء زيرين شامل سفالهاى دوران نئوليتيك قديم بود .\r\n3 . طبقهء سوم . . . كه در عصر نئوليتيك پيش از سفال قرار دارد .\r\n4 . طبقهء چهارم شامل آثار دوران « پالئوليتيك » « 46 » جديد ، يا دوران مزوليتيك بود ( مثلا چاقوهاى كوچك از سنگ چخماق سياه ، ضمنا استخوانهايى شبيه به استخوانهاى آهوهاى پيش از تاريخ . . . در آن طبقه ديده مىشد . )\r\n5 . در اين طبقه اشيائى شبيه اشياء طبقهء چهارم پيدا شد ؛ بعلاوه در آن تيغه‌هايى از سنگ چخماق و قطعاتى از استخوان سگ دريايى نيز ديده شد .\r\n6 . طبقهء آخر ، شامل خاك رس و شن و ماسه بود كه در روى قشرهاى آب زيرزمينى قرار داشت . . . آزمايشهايى كه با روش « كاربن » ( 14 ) به عمل آمد ، نشان داد كه طبقات نئوليتيك يا سنگ جديد غار هوتو متعلق به حدود 6 هزار سال پيش از ميلاد است . . . باقيمانده‌هاى\r\n\r\n\r\n","description":"","footnote":"\r\n( 42 ) . همان ، ص 283 .\r\n( 43 ) .  C . S . Coon \r\n( 44 ) .  Mesolitique \r\n( 45 ) .  Neolitique  .\r\n( 46 ) .  Paleolithique \r\n","page_name":" 27 ","page_number":41},
  {"content":"\r\n\r\nاستخوانهايى نيز به دست آمده كه يكى از آنها جمجمهء يك دختر 12 ساله از نوع انسان نئاندرتال بود . نمونه‌هايى از غلات و يك چنگال از جنس شاخ حيوان كه از عهد نئوليتيك قديم بود ، در اين طبقه ديده شد . . . در دورهء مزوليتيك جديد ساكنان غار كمربند زندگى خود را با شكار ، خصوصا با شكار آهو يا بز كوهى و گوسفند و بز وحشى مىگذرانده‌اند ؛ اين دو حيوان را در همان زمان تدريجا اهلى كردند و در خدمت خود قرار دادند . در دورهء نئوليتيك قديم ، ساكنان غار مزبور اوقات خود را مصروف تربيت حيوانات اهلى مىنمودند و گله‌هاى بز و گوسفند خود را به چراگاه مىبردند . در دوران نئوليتيك جديد غارنشينان مزبور به كار زراعت پرداختند . در همان زمان مردم نامبرده با هنر بافتنى و كوزه‌گرى آشنايى پيدا كردند ؛ از آن پس پشم و شير بز مورد استفاده آنان قرار گرفت . كمى بعد خوك و بز كوهى نيز اهلى شد . بنابراين ، زراعت و اهلى شدن حيوانات در اين ناحيه را مىتوان در آغاز هزارهء چهارم پيش از ميلاد قرار داد . . . آثارى كه از غارهاى كمربند و هوتو پيدا شد ، همه مكمل يكديگرند و به ما اجازه مىدهند كه در ناحيهء مازندران ، تحول وجود انسان را از دورانهاى يخبندان تا عصر حاضر مشخص نماييم . . . اشياء مكشوف در غارهاى رستم‌قلعه و كلاردشت نيز متعلق به دوران پيش از تاريخ ايران مىباشد . در رستم‌قلعه ، نزديك شهر سارى قاچاقچيان در ضمن كاوشهايشان يك مجموعه ظروف برنزى به دست آوردند كه بعدا وارد موزهء ايران باستان گرديد . بعلاوه با اين ظروف برنزى كوزه‌هاى گلى خاكسترى پررنگ و ظروفى از سنگ مرمر نيز همراه بود . » « 47 »\r\nدكتر گيرشمن ، ضمن بحث در پيرامون زندگى انسانهاى ماقبل تاريخ ، « انسان غار » ، از نقش زنان سخن مىگويد و مىنويسد : « در اين جامعهء بدوى وظيفهء مخصوصى به عهدهء زن گذاشته شده بود ؛ وى گذشته از آنكه نگهبان آتش و شايد اختراع‌كننده و سازندهء ظروف سفالين بود ، مىبايست چوبدست به دست گرفته در كوهها به جستجوى ريشه‌هاى خوردنى نباتات يا جمع‌آورى ميوه‌هاى وحشى بپردازد . . . نخستين مساعى وى در باب كشاورزى در زمينهاى رسوبى انجام گرفت و در همان حال كه مرد اندك پيشرفتى كرده بود ، زن با كشاورزى در زمينهاى رسوبى انجام گرفت و در همان حال كه مرد اندك پيشرفتى كرده بود ، زن با كشاورزى ابتدايى در دورهء حجر متأخر ( نئوليتيك ) كه اقامت در غار بدان متعلق است ، ابداعات بسيارى نمود .\r\nدر نتيجه مىبايست عدم تعادلى بين وظايف زن و مرد ايجاد شود ؛ و شايد همين امر ، اساس بعض جوامع اوليه ، كه زن در آنها بر مرد تفوق يافته ( مادرشاهى ) ، بوده است . در چنين جوامعى ( و همچنين در جوامعى كه تعدد شوهران براى زن معمول است ) زن كارهاى قبيله را اداره مىكند و به مقام روحانيت مىرسد و در عين‌حال زنجير اتصال خانواده ، بوسيلهء سلسلهء زنان صورت مىگيرد ، چه زن ناقل خون قبيله به خالصترين شكل خود به‌شمار مىرود .\r\nخواهيم ديد كه اين طرز اولويت زن يكى از امور مختص ساكنان اصلى نجد ايران بوده و بعدها در آداب آرياييان فاتح وارد شده است . » « 48 » به عقيدهء « امستد » « 49 » نيز :\r\n\r\n\r\n","description":"","footnote":"\r\n( 47 ) . لوئى و اندنبرگ ، باستانشناسى ايران باستان ، ترجمهء دكتر عيسى بهنام ، ص 3 تا 5 ( به اختصار ) .\r\n( 48 ) . ايران از آغاز تا اسلام ، پيشين ، ص 8 به بعد ( به اختصار ) .\r\n( 49 ) .  Olmstead \r\n","page_name":" 28 ","page_number":42},
  {"content":"\r\n\r\nانسان حقيقى نخست در شرق نزديك پيدا شده است . پيش از نخستين دورهء باران و يخبندان ، او به خرد كردن و تراشيدن سنگ چخماق دست زده بود .\r\nبا اين ابزارهاى چخماقى مىتوانيم جا پاى پيشرفت او را از ميان دومين ، سومين و آخرين دگرگونيهاى آب و هوا كه هركدام از آنها به‌شمار سالهاى ما بيرون از اندازه دراز بود ، دنبال كنيم . . . در اين سالهاى دراز او نه تنها در فن ساختن ابزارهاى سنگى و استخوانى پيشرفت كرده بود ، بلكه خانواده را پديد آورده بود كه از راه شكار نگاهدارى مىكرد . با كندن غار ، خانه ساخته بود ، نيروهاى خطرناك را با جادو رام مىكرد و خشنود مىساخت يا از خود دور مىراند و به زندگى در قبر اميدوار شده بود . نزديك به پايان دورهء سنگ كهن ( حجر قديم ) ، مردمانى از نوع خود ما ، در شرق نزديك زندگى مىكردند ، گاو و گوسفند و بز و خوك ، خانگى شده بود ، جو و گندم و كتان كشت مىشد . از آن پس مردمان « شرق نزديك » به دو دسته جدا شدند : برخى صحراگرد و برخى روستايى ماندگار .\r\nدرحالىكه صحراگردان اصولا به همان صورت بازماندند ، شهرنشينى و فرهنگ در روستاها رشد مىكرد . براى جلوگيرى از تجاوز صحراگردان ديوار مىساختند و براى آنكه در جنگ بىسرپرست نمانند براى خود پادشاهى برمىگزيدند كه مردان روستا را در جنگ رهبرى كند . براى آنكه زمين محصول بهترى بدهد نيروهاى بارورى را مىپرستيدند . . . تا نخستين هزارهء پيش از مسيح در ايران غربى به عيلامى سخن مىگفتند ، در ارمنستان زبان خلدى ، در بين النهرين شمالى و غربى ، خوزى يا متانى . . . زبان سامى اصلى محدود به عربستان شمالى بود . . . مردم آموخته بودند كه مس ناب را چكش‌كارى كنند . سپس دريافتند كه سنگ مس را مىتوان گداخت و مس را به دست آورد . به زودى زر و سيم و سرب را از همين راه به دست آوردند . با ابزارهاى فلزى ، كشاورزى و صنعت پيشرفت كرد . گل را براى ساختن سفال به كار بردند و با يك چرخ ساده اشكال منظمترى به ظروف خود دادند و با نقش و رنگ به زيبايى آن افزودند . پزشكان به افسون و ورد خود ، دانشى از گياههاى خودرو افزودند .\r\nنزديك پايان هزارهء چهارم ، خط در بابل و مصر اختراع شد . خط ، نقل كردن داستان و تاريخ را ممكن ساخت . وقتى كه پادشاهان مصر يا بابل با مردمان ديگر در جنگ بودند پيشامدها نوشته مىشد . هر شهر با روستاها و كشتزارهاى آن خداى مخصوصى دارد ، شاه نمايندهء « بغ » محلى است و به‌جاى او بر زمين فرمانروايى مىكند . پريستاران ( وزيرمختار ، ايلچى ) آيينهاى مذهبى را اجرا مىكنند . كاميابى در جنگ نمايندهء پيروزى بغ محلى است بر رقيب خود . « 50 »\r\n\r\n\r\n","description":"","footnote":"\r\n( 50 ) . امستد ، شاهنشاهى هخامنشى ، ترجمهء دكتر مقدم ، ص 4 به بعد .\r\n","page_name":" 29 ","page_number":43},
  {"content":"\r\n\r\n\r\nوضع خانواده در طول تاريخ\r\n« مرگان » دانشمند امريكايى مىگويد كه در نتيجهء تحقيقات و مطالعات به اين نتيجه مىرسيم كه خانواده در طول عمر بشر شكلهاى مختلفى به خود گرفته كه با شكل امروزى آن كاملا مخالف است .\r\nامروز عده‌اى اين‌طور تصور مىكنند كه در دنيا خانواده فقط بر روى وحدت زوج و زوجه ( مونوگامى ) قرار داشته و فقط گاهگاهى از اين قاعده تخلف شده است ، ولى مطالعهء تاريخ بدوى بشر نشان مىدهد كه روزگارى بوده كه تعدد زوجات و تعدد ازدواج يكديگر را تكميل مىكرده است و از اين جهت فرزندان مشترك آنها بطور دسته‌جمع متعلق به همهء آنها بوده‌اند .\r\nاين شكل خانواده در طى قرون در نتيجهء تغيير شكلهاى بسيار به صورت امروزى درآمده است .\r\n\r\nمادرشاهى\r\nمرگان پس از تحقيقات بسيار به اين نتيجه مىرسد كه در روزگار قديم روابط جنسى بشر در داخل قبيله مقيد به هيچ قاعده‌اى نبوده بطورى كه هرزن به هرمرد و هرمرد به هرزن تعلق داشته است .\r\nمقصود از اين‌كه « روابط جنسى بشر مقيد نبوده » اين است كه حدودى كه امروز يا در دوره‌اى قبل از دورهء ما براى روابط جنسى بشر ديده مىشود ، وجود نداشته است . مثلا حسد وجود نداشت و مسلما حسد از احساساتى است كه بعدا پيدا شده . فكر زناى با محارم هم وجود نداشت زيرا كه نه فقط در ادوار اوليه برادر و خواهر با يكديگر زن و شوهر بودند بلكه حتى امروز هم روابط جنسى ميان والدين و فرزندان درميان عده‌اى از قبايل آلاسكا ، در مركز امريكاى شمالى ، شيلى و هندوستان مجاز است .\r\nبه اين طريق تضييقاتى كه بعدا در اثر عادت بر جامعه تحميل شد در آن روزگار موجود نبود ، اما معناى اين حرف اين نيست كه در عمل يك هرج‌ومرج پرابهام حكمفرما بود ، بلكه ازدواجهاى مدت‌دار وجود داشت و حتى ازدواجهاى گروهى هم اغلب مدت‌دار بود .\r\nدر هيچيك از شكلهاى خانواده‌هاى گروهى ، نمىتوان به تحقيق دانست كه پدر فلان فرزند كيست ، ولى مادرش معلوم است . مادر ، كليهء فرزندان خود را فرزندان خانوادهء مشترك مىخواند . در طى تاريخ ، در روابط جنسى زن و مرد محدوديتهايى پديد آمد . به عقيدهء مرگان پس‌ازآنكه خانوادهء همخون به وجود آمد ، در اين شكل خانواده فقط افراد نسل قبل و نسل بعد هستند كه از مزاوجت با يكديگر ممنوعند يعنى برادر و خواهر ، پسرعمو و دخترعمو از درجهء اول و درجهء دوم و درجات دور تر همگى با يكديگر برادر و خواهرند و در نتيجهء همين امر همگى باهم زن و شوهرند . ولى روابط جنسى والدين با فرزندان آنها ممنوع بود ولى در خانوادهء « شركايى » « 51 » روابط جنسى برادران با خواهران نيز ممنوع گرديد .\r\nهمين كه روابط جنسى ميان برادران و خواهران و انشعابات دور تر آنها تحريم شد ، گروهى كه در بالا شرح داديم به صورت ژنس درآمد يعنى حلقهء ثابتى از خويشاوندان همخون از شاخهء زن به وجود آمد كه اعضاى آن نمىتوانستند با يكديگر ازدواج نمايند . سپس مرگان دانشمند امريكايى مىنويسد تحريم زناشويى اقوام همخون بوسيلهء ژنس توسعه يافت\r\n\r\n\r\n","description":"","footnote":"\r\n( 51 ) .  Punaluenne \r\n","page_name":" 30 ","page_number":44},
  {"content":"\r\n\r\nو به اين طريق مزاوجت گروهى بتدريج غيرممكن مىشد و بالاخره خانوادهء « سندياسميك » « 52 » جاى آنها را گرفت . در اين مرحله يك مرد با يك زن زندگى مىكند ولى تعدد زوجات و رابطه داشتن با زنان ديگر يكى از حقوق مردان است درحالىكه در مدتى كه زن و مرد زندگى مشتركى دارند زن بايد كاملا نسبت به مرد وفادار باشد و زناى او با كمال قساوت تنبيه مىشود . در اين مرحله روابط زناشويى از هردو طرف به آسانى قابل قطع كردن است و فرزند چه قبل از قطع كردن رابطهء ازدواج و چه بعد از آن ، متعلق به زن است .\r\nمرگان در پايان بحث خود چنين نتيجه مىگيرد كه دايرهء زناشويى كه در اصل كليهء قبيله را دربر مىگرفت و كليّهء افراد زن و مرد مىتوانستند باهم زن و شوهر باشند ، دائما كوچكتر شد . اول خويشان نزديك بعدا دور تر و بازهم دور تر ، از ازدواج با يكديگر محروم شدند ، تا آنكه هرگونه ازدواج گروهى عملا غيرممكن شد . در نتيجهء ازدواج اعضاى ژنسهايى كه با يكديگر همخون نيستند ، چه از لحاظ صورى و چه از لحاظ معنوى ، يك نژاد نيرومندتر به وجود آمد و جمجمه‌ها و مغزهاى جديد از جهت استعداد و نيروى تفكر و تعقل بمراتب از پدران خود قويتر بودند .\r\nحال ببينيم هريك از خانواده‌هايى كه ذكر كرديم ، به كدام دورهء تاريخى تعلق دارد .\r\nطبق نظر دانشمندان ، خانوادهء سندياسميك در سرحد دورهء توحش و دورهء بربريت ظهور مىكند ، همانطور كه ازدواج گروهى مشخص‌كنندهء دورهء توحش ، و مونوگامى مشخص‌كنندهء دورهء تمدن است ، خانوادهء سندياسميك مشخص كنندهء دورهء بربريت مىباشد .\r\n\r\nنخستين پيشرفتهاى صنعتى در عصر توحش\r\nبه عقيدهء ويل دورانت بعيد نيست كه انسان پس از مشاهدهء حيواناتى نظير شمپانزه كه چيزى شبيه كوخ بنا مىكند و سگ آبى كه بر روى رودخانه سد مىسازد و ميمونها كه به دشمنان خود سنگ پرتاب مىكنند ، متوجه ساختن افزارها و وسايلى براى تأمين آسايش خود شده باشد . باستان‌شناسان در يكى از غارهاى بيستون آلات و ادوات و برخى از بقاياى انسانهاى عصر حجر قديم را به دست آورده‌اند كه محتملا مربوط به 75 هزار سال قبل از ميلاد است . مردم آن دوران در غارها يا سوراخهايى زندگى مىكردند و اين حفره‌ها را با شاخه‌هاى درختان و يا پوست حيوانات شكارى مستور مىنمودند و به حيات ناپايدار خود از راه شكار و صيد ادامه مىدادند . شكارچيان آن عصر براى آنكه طعامى به دست آورند به دو دسته تقسيم مىشدند ، عده‌اى مسلح منتظر مىشدند تا دستهء ديگر حيوان شكارى را نزد آنها برانند . مدتها طول كشيد تا انسان به اختراع تير و كمان توفيق يافت و توانست حيوانات تندرو نظير آهو و گوزن را به آسانى از پاى درآورد . شايد چوبدستى و عصا قديميترين چيزى باشد كه انسان براى خود ساخته و از آن در كارزار و فعاليتهاى كشاورزى استفاده كرده است . به عقيدهء « پيرروسو » تحقيقات و مطالعات فكرى بشر در پيرامون احوال جهان ، ابتدا خالى از دقت و با ترس و وحشت انجام مىگرفت بطورى كه همهء نمودهاى طبيعى را به قواى اسرارآميز و ماوراء الطبيعه نسبت مىدادند . « اما بتدريج منطق و استدلال و نتايج تجارب را نيز به حساب آوردند و به اين طريق به شامخترين قلل\r\n\r\n\r\n","description":"","footnote":"\r\n( 52 ) .  Syndiasmique \r\n","page_name":" 31 ","page_number":45},
  {"content":"\r\n\r\nيعنى به معرفت علمى صعود كردند . » ، بطورى كه « ريبو » « 53 » گفته است : « صنعت ، مادر منطق استدلالى مىباشد . » « 54 » كشف آتش ، خواه در اثر برق يا در نتيجهء به‌هم ساييدن دو قطعه چوب خشك ، قدم بزرگى در راه پيشرفت صنعتى انسانها به‌شمار مىرود . به كمك آتش ، انسان به كشف فلزات توفيق يافت . پير روسو در تاريخ علوم مىنويسد :\r\nيك روز شخصى كه آتش تهيه مىكرد از مشاهدهء قطرات فلز كه از سنگهاى ملتهب اجاق سرازير شده بود غرق تعجب گرديد . سالهاى دراز طول كشيد تا انسان از اين نمود سر درآورد و فهميد كه در داخل بعضى از سنگها قطعات فلزى وجود دارد و اگر سنگهاى معدنى را در كوره قرار دهند و حرارت را به درجهء كافى بالا برند ، اين فلزات ذوب مىشوند . « 55 »\r\nمدتها طول كشيد تا اجداد انسان ، به منافع بيشمار آتش پىبردند و دريافتند كه چگونه آتش را حفظ كنند يا با مالش قطعات چوب به يكديگر و ضربات سنگ چخماق آن را به وجود آورند .\r\nعهد حجر قديم مدتى نزديك ششصد هزار سال طول كشيد . در اين دورهء طولانى ، مردم غارنشين ، هنرى جز تراشيدن سنگ چخماق نداشتند . نگاهى به موزه‌ها نشان مىدهد كه قلوه‌سنگهاى مربوط به ششصدهزار سال قبل تفاوت چندانى با قلوه‌سنگهايى كه 150 هزار سال قبل ساخته شده ، ندارد . عهد حجر جديد يا عهد حجر صيقلى بيش از ده‌هزار سال طول نكشيد ولى در اين صد قرن ، چندين پيشرفت اساسى نصيب انسان گرديد : صيقل دادن سنگ ، زراعت ، گله‌دارى ، كوزه‌گرى ، ساختن انواع ظروف ، و فن خانه‌سازى جزو فعاليتهاى اساسى انسان در اين دوره است . البته اين پيروزيها در تمام سطح زمين در مدت معينى انجام نگرفت بلكه مقتضيات محيط در رشد و تكامل اين كشفيات مؤثر بوده است . بايد بدانيم كه علت عدم پيشرفت اجداد ما در طى 6 هزار قرن ( عهد حجر قديم ) سرماى مهيب عهد يخبندان بود كه آنان را در غارها محبوس كرده بود و مانع از اين بود كه در راه كشف اسرار طبيعت قدمى بردارند ولى در عهد حجر صيقلى هوا گرمتر و خشكتر شده بود و همين مساعدت طبيعت سبب گرديد كه آدمى در سواحل درياها و رودهاى بزرگ جمع شود . به اين ترتيب ، درهء نيل و بين النهرين و عيلام مركز تمدن و جمعيت گرديد . « 56 » پيرروسو تلاش انسان را در اين دوران چنين توصيف مىكند :\r\nوقتى كه عدهء كثيرى در يك جا جمع شدند مسألهء تغذيه به شدت مطرح گرديد زيرا ديگر شكار حيوانات براى اين منظور كافى نبود . بعد از آنكه ماهى و صدف و شكارهاى دريايى ديگر را نيز تناول كردند براى سد جوع به علفزارها و صحارى ميوه‌هاى وحشى هجوم كردند و بتدريج عادت خوردن سيب و گلابى و گردو و فندق و انگور و گوجه و توت‌فرنگى به وجود آمد و حتى بر بلوط تلخ نيز\r\n\r\n\r\n","description":"","footnote":"\r\n( 53 ) .  Ribot \r\n( 54 ) . پير روسو ، تاريخ صنايع و اختراعات ، ترجمهء حسن صفارى ، ص 22 .\r\n( 55 ) . پير روسو ، تاريخ علوم ، ترجمهء حسن صفارى ، ص 6 .\r\n( 56 ) . تاريخ صنايع و اختراعات ، پيشين ، ص 29 به بعد .\r\n","page_name":" 32 ","page_number":46},
  {"content":"\r\n\r\nابقا نكردند و هرچه از اين قبيل يافتند ، بلعيدند . آنگاه حمله به سوى حبوبات شروع شد كه جو و انواعى از گندم سفيد وحشى مهمترين آن بودند . كم‌كم متوجه شدند كه اگر خود اين حبوبات را در محل معين و مناسب بكارند و از آن بهره‌بردارى كنند ، خيلى صرفه‌دارتر و عملىتر است تا اينكه زنان را اين‌سو و آن‌سو بفرستند كه حبوبات را گردآورند . به اين طريق درصدد كاشتن آنها برآمدند . « 57 »\r\n\r\nزندگى اشتراكى انسانهاى نخستين\r\nبه عقيدهء آن ترى وايت :\r\nبشر در قديمترين روزگارها در سايهء درختهاى جنگل زيست مىنمود ؛ غذاى انسان برگ درختان ، ريشهء گياهان و تخم بعضى از پرندگان بود و گاهى حيوانات كوچك نظير گنجشك و خرگوش را شكار كرده نپخته مىخورد ، زيرا هنوز آدميان نمىدانستند گوشت پخته لذت بيشترى دارد .\r\nغالبا هنگام شب در حفرهء درخت يا در غارى با بچه‌هاى خود پنهان مىشدند ، زيرا از هرطرف خطر حملهء حيوانات درنده زندگى آنها را تهديد مىكرد .\r\nدر آن دوران وحشت و ناراحتى ، يا مىبايست حيوانات مزاحم را شكار كرد يا طعمهء آنها قرار گرفت .\r\nزندگى در آن روزگار جز يك رشتهء طولانى رنج و نگرانى چيز ديگرى نبود ؛ مردم در تابستان از اشعهء سوزان خورشيد و در زمستان از سرماى سخت رنج مىبردند . « 58 »\r\nبه نظر محققان جديد ، نظام اشتراكى اوليه ، دوران بسيار طولانى را دربر مىگيرد و از ظهور جامعهء بشرى تا تأسيس نخستين دولتها ادامه دارد . « تمام تاريخ جامعهء طبقاتى ( برده‌دارى ، ملك‌دارى ( فئوداليته ) و سرمايه‌دارى به زحمت به پنجهزار سال مىرسد و حال آنكه نظام اشتراكى اوليه صدها هزار سال ادامه داشته است . انسانها مجبور بودند باهم به‌سر برند و باهم كار كنند ؛ كار مشترك ، مالكيت مشترك وسايل توليد و ثمرات كار را ايجاب مىكرد . آنچه انسانها باهم به‌دست مىآوردند به همهء آنها تعلق داشت . هنوز انديشهء مالكيت خصوصى وسايل توليد ، استثمار انسان بوسيلهء انسان و موضوع طبقات به ذهن بشر راه نيافته بود . . . جامعهء اوليه طى هزاران سال دستخوش تغييرات اقتصادى و اجتماعى مهمى شده است . « تومسن » « 59 » ، باستانشناس دانماركى ، در طبقه‌بندى مكشوفات باستانشناسى برحسب مادهء اساسى كه براى ساختن ابزارها به كار مىرفت نظريهء « اعصار » « 60 » سه‌گانه را مطرح ساخت :\r\nعصر سنگ ، عصر مفرغ و عصر آهن . اين تقسيم‌بندى در تعيين مراحل ماقبل تاريخ بعنوان يك اصل پذيرفته شده سپس هريك از اين اعصار بنوبهء خود به « عهدهاى مختلف » « 61 » تقسيم گرديد . ازاين‌رو در عصر سنگ ( حجر ) ، عهدهاى كهن‌سنگى ، ميان‌سنگى ، و نوسنگى از يكديگر متمايز شد . اين عهدهاى سه‌گانه هم بمناسبت طرز ساختن ، و پرداختن سنگ و هم با توجه به هدفى كه در به‌كار بردن آن تعقيب مىشد با يكديگر تفاوت دارند و هريك\r\n\r\n\r\n","description":"","footnote":"\r\n( 57 ) . همان ، ص 31 به بعد .\r\n( 58 ) . آدميان نخستين ، پيشين .\r\n( 59 ) .  Thomson \r\n( 60 ) .  ages \r\n( 61 ) .  epoque \r\n","page_name":" 33 ","page_number":47},
  {"content":"\r\n\r\nبنوبهء خود به دورانهاى مختلف ( كهن‌سنگى ديرين ، كهن‌سنگى پسين ، و نيز به دوره‌ها يا تمدنهايى كه با آن اين مجموعه آثار و بقاياى مادى مشخص مىباشد ) تقسيم مىشوند .\r\nاين طبقه‌بندى ، به علت مزايايى كه دارد ، از جانب باستانشناسان و مورخان تمام جهان پذيرفته شده است ولى خالى از نقص نيست . به‌همين علت مورگان در سال 1880 م . در كتاب خود جامعهء كهن طبقه‌بندى ديگرى پيشنهاد كرد كه بر خلاف طبقه‌بندى نخستين به ارزيابى تكنولوژيك اكتفا نمىكند بلكه برپايهء خصلت عمومى فرهنگ مادى هردوران قرار گرفته است . مورگان تاريخ اوليه را به دو عهد تقسيم مىكند : « توحش » « 62 » و « بدويت » . « 63 » عهد نخستين با اختراع تير و كمان پايان مىپذيرد ، عهد دوم با اختراع سفالگرى آغاز مىگردد و ايجاد و تكامل كشاورزى و دامپرورى را دربر مىگيرد . هريك از اين عهدها بر سه « درجهء » « 64 » ديرين ، ميانه و پسين تقسيم شده . دانشمندان شوروى معتقدند كه تقسيم‌بندى مورگان اكنون ارزش خود را از دست داده است .\r\nبه نظر مورخان شوروى : « مىتوان دوران ابتدايى تاريخ بشر را كه در طى آن ساختمان « زيستى » « 65 » انسان كمال مىيابد ، به سه دوره تقسيم كرد : عهد « گله‌هاى اوليه » « 66 » ، عهد « نظام طايفه‌اى » « 67 » كه شكفتگى آن معمولا با مادرسالارى ( مادرشاهى ) و تساوى بين زن و مرد توأم مىباشد ، فرامىرسد .\r\nسرانجام تكامل نيروهاى مولد ، ايجاد دامپرورى ، كشت زمين با گاوآهن و فلزكارى ( مفرغ ، آهن ) نشانهء آغاز عهدى است كه در آن نخستين جوانه‌هاى استثمار و مالكيت خصوصى ظاهر مىگردد و پدرسالارى ( پدرشاهى ) جايگزين مادرسالارى مىشود و دموكراسى طايفه‌اى به دموكراسى نظامى تبديل مىيابد و اين بنوبهء خود زمينه را براى تأسيس دولت فراهم مىكند .\r\nبديهى است اين طبقه‌بندى را ، كه مبتنى بر خصلت روابط اجتماعى است در زمان حاضر فقط بايد به عنوان فرضيه‌اى تلقى كرد .\r\nبا تقسيم تاريخ به دورانها ، طرح نظم و قواى « جريان تاريخى » « 68 » امكان‌پذير مىشود . » « 69 »\r\n\r\nمسكن و پوشاك\r\nدر كتاب تاريخ جهان باستان چنين آمده است :\r\nزاغه‌هاى زيرزمينى كه در عهد كهن‌سنگى مورد استفادهء انسان بود ، در عهد نوسنگى نيز به عنوان شكل اصلى مسكن ، در مناطق معتدل همچنان باقى ماند .\r\nعلاوه بر آن خيمه‌هايى وجود داشت كه با تيرك برپا مىكردند و روى آن را با پوست حيوانات و پوست و برگ درختان مىپوشانيدند . بعدها خانه‌هايى به شكل چهارگوشه يا بيضى كه داراى ديوار و سقف است پديدار مىگردد .\r\nسقفها را با كاه ، جگن و پوست درخت غان و تودهء علف مىپوشانيدند ، بام را\r\n\r\n\r\n","description":"","footnote":"\r\n( 62 ) .  sauvagerie \r\n( 63 ) .  barbarie \r\n( 64 ) .  degre \r\n( 65 ) .  biologique \r\n( 66 ) .  epoque de troupeaux primitifs \r\n( 67 ) .  Clanal \r\n( 68 ) .  Processus historique \r\n( 69 ) . هيأت محققان شوروى ، تاريخ جهان باستان ، ج 1 ، ترجمهء انصارى ، همدانى ، مؤمنى ، ص 74 به بعد ( به اختصار ) .\r\n","page_name":" 34 ","page_number":48},
  {"content":"\r\n\r\nشيب‌دار مىساختند تا آب باران از آن جريان يابد . به منظور ايمن ماندن از گزند جانوران درنده و دشمنان خانه‌ها را بر روى چوب‌بست و غالبا در اراضى باتلاقى و بر روى درياچه‌ها بنا مىكردند ، روى چوب‌بست سكويى چوبين نصب مىكردند و كلبه را روى آن بنا مىنهادند . نخستين كلبه‌ها در و پنجره نداشت و با بورياى ساده‌اى در ورودى را مىبستند . از عهد نوسنگى قبايل خاورميانه از درهاى چوبى كه روى پاشنهء سنگى مىچرخيد استفاده مىكردند . مردم به روى زمين و بر بسترى از شاخ و برگ ، پوست ، بوريا و يا در ننو مىخوابيدند . بجاى بالش قطعه چوبى زير سر مىگذاشتند . در اين دوران معمولا بر حصير يا پوست حيوانات مىنشستند .\r\nبايد دانست كه نيمكت نيز سابقه‌اى بسيار قديمى دارد . ظروف را از چرم ، چوب شاخه‌هاى به‌هم بافته و يا پوست درختان مىبافتند . با اختراع سفال‌سازى ، امكان طبخ غذا براى انسان فراهم گرديد ، ظروف گلى را در آتش مىپختند ، ابداع هنر سفالگرى كار زنان بود . نخستين پوشاك انسان ، كمربند ، شنل ، پيشبند ، و پاچين بوده است . در مناطق سرد اندك‌اندك آستين ، شلوار ، پوست حيوانات ، ريسندگى ، بافندگى ، استفاده از پشم و الياف گياهان معمول گرديد . كفش ، كه استعمال آن پس از لباس متداول گرديد ، و محدود به برخى سرزمينها بود . از چرم و پوست حيوانات و گاه از چوب و يا پوست درخت ساخته مىشد . « 70 »\r\n\r\nخصوصيات عصر بربريت يا دورهء نئوليتيك\r\nپس‌ازآنكه زنان در جريان بهره‌بردارى از گياهان خوراكى ، كه به قول « گوردون چايلد » اجداد جو و گندم ما بودند ، به فن زراعت و كاشتن اين غلات آشنا شدند ، مقدمات يك انقلاب اقتصادى و اجتماعى فراهم گرديد و افزايش محصول سبب شد كه جمعيت رو به فزونى گذارد .\r\nدر نواحى آسياى غربى كه گندم و جو مىروييد ، گوسفند و گاو و بز و خوك وحشى نيز وجود داشت و حيواناتى كه به دام شكارچيان مىافتادند با سبوس و ساقهء غلات سد جوع مىكردند .\r\nكشاورزان آن دوران ابتدا زمين را بوسيلهء چوبى نرم مىساختند ، و بعدها بتدريج اين چوب جاى خود را به شاخ گوزن و از آن پس به كج‌بيل سنگى داد . سپس دانه به زمين مىپاشيدند و چون مدت مقرر مىگذشت به مدد داسى كه از چخماق دندانه‌دار ساخته و در دستهء چوبى تعبيه كرده بودند محصول را درو مىكردند . انبار گندم ايشان گودالهايى بوده كه در زمين حفر مىكردند . كم‌كم آموختند كه اين گندم را در هاون سنگى بكوبند و آرد به دست آورند و با آن خمير تهيه كنند . بعدها اين خمير را روى سنگ داغى قرار مىدادند و چيزى مانند نان به دست مىآوردند . به اين ترتيب ، بتدريج بعد از فن زراعت ، فن نانوايى نيز اختراع شد . طبق اكتشافات نبات‌شناس شوروى « ن . اى . واويلوف » « 71 » اول‌بار زراعت گندم در\r\n\r\n\r\n","description":"","footnote":"\r\n( 70 ) . همان ، ص 74 به بعد .\r\n( 71 ) .  N . I . Vavilov \r\n","page_name":" 35 ","page_number":49},
  {"content":"\r\n\r\nحدود 5 تا 7 هزار سال قبل از ميلاد مسيح در شمال تركيه و در جنوب غربى قفقاز آغاز شد و سپس از طرفى در مصر و از سوى ديگر در بين النهرين معمول گرديد و بوسيلهء مردم اين دو سرزمين در آسيا و اروپا رايج گرديد . مدتها بعد در ايران و يا در افغانستان بوسيلهء پيوند گندم وحشى مزبور با بعضى انواع ديگر ، گندم نرم به وجود آمد و اين همان است كه تا امروز زراعت و مصرف مىكنيم . « اقتصاد دوران نئوليتيك ( عصر بربريت ) ايجاب مىكرد كه محصول فراوانى فراهم آيد تا ذخيرهء كافى براى به دست آمدن محصول جديد در اختيار باشد و به‌همين منظور بوده كه انبارها در تمام دهكده‌هاى بربرها ، حتى در قديمترين آنها اهميتى بسزا داشت .\r\nبراى جدا كردن دانه‌هاى گندم و جو از پوست ، خرمن‌كوبى و بوجارى و براى تبديل دانه‌ها به آرد ، آسيا كردن معمول بود . غلات را گاهى در هاون مىكوبيدند ولى بيشتر اوقات براى تهيهء آرد ، غلات را روى سنگى به شكل نعلبكى ريخته به كمك سنگ ديگرى آن را آرد مىكردند . تهيهء نانهاى شيرينى يا آش و آبگوشت اشكالى نداشت ولى عمل آوردن نان ، گذشته از تنور مخصوص ، مستلزم اطلاعاتى در بيوشيمى بود تا بتوان خميرمايهء لازم را نيز تهيه كرد . اين اطلاعات مقدماتى در بيوشيمى ، راه بهشت تازه‌اى يعنى مشروبات تخمير شده را بر مردم گشود . در آغاز دورهء تاريخى مصريها و اهالى بين النهرين ، طرز تهيهء آبجو را مىدانستند و سومريها براى جلب محبت خدايان مقدارى از اين مشروب به آنها تقديم مىكردند . اين مشروبات در سه هزار سال پيش از ميلاد مسيح در عداد ضروريات زندگى اغلب مجامع اروپايى و آسيايى بوده . . . از روى مدارك مربوط به علم آثار مادى بشر ( اتنوگرافى ) مىتوان حدس زد كه اين اختراعات كار زنان بود . آنها با ساختن سفال ، به علم شيمى ، هنگام رشتن و نخ‌تابى به فيزيك و از راه نساجى به مكانيك آشنا شدند و كشت كتان و پنبه ، راه گياه‌شناسى را به روى آنها گشود . در دورهء بربريت ، مردان هم نقش مؤثرى انجام دادند . نقش عمدهء مردان در اين راه پرورش حيوانات بود و اين مطلب را با توجه به زندگى مجامع ابتدايى معاصر نيز مىتوان دريافت . » « 72 » در روستاهاى پراكندهء اين دوران تمدنهاى بيشمارى به وجود آمد كه وجه امتياز آنها « كشت گياهها ، پرورش حيوانات ، ايجاد موازنه ميان كشاورزى و گله‌دارى ، انتخاب محلهاى گوناگون براى ايجاد روستا ، به كار بردن نقشه‌ها و روشهاى متفاوت براى خانه‌سازى و زينت ظروف و بالاخره اختلاف بارزى در مراسم مذهبى و طلسمها و ايدئولوژى مىباشد . » « 73 »\r\n\r\nاز توحش تا تمدن\r\nانسان در طول زندگى پرماجراى خود براى كسب معيشت سه مرحلهء اساسى را طى كرده است : « مرحلهء جمع كردن غذا ، مرحلهء توليد غذا و مرحلهء صنعتگرى . اولين مرحله قديمترين و طولانيترين مرحله بوده كه لااقل نيم ميليون سال دوام داشت . در تمام اين دوره انسان از طريق جمع‌آورى غذاى نباتى يا از راه شكار حيوانات زندگى خود را بطور طبيعى ادامه مىداد . در پايان اين مرحله انسان به رمز توليد\r\n\r\n\r\n","description":"","footnote":"\r\n( 72 و 73 ) . گوردن چايلد ، سير تاريخ ، ترجمهء احمد بهمنش ، ص 50 - 56 ( به اختصار ) .\r\n","page_name":" 36 ","page_number":50},
  {"content":"\r\n\r\nبرخى از ابزارهاى دورهء شخم‌زنى\r\n1 . چرخ 2 . ظرف مفرغى 3 . زورق بادبانى 4 . دم آهنگرى 5 . چرخ كوزه‌گرى 6 . خيش 7 . كوزه .\r\nتصوير گاو در عصر حجر\r\n\r\n","description":"","footnote":"","page_name":" 37 ","page_number":51},
  {"content":"\r\n\r\nغذا پىبرد ، و با پرورش نباتات و اهلى كردن حيوانات از اسارت مطلق طبيعت پيرامون خويش آزاد گشت . پس از هزاران سال انسان با تهيهء تبر دستى نخستين گام را در راه زندگى صنعتى برداشت و به اين ترتيب عهد حجر قديم ( پالئوليتيك ) آغاز گرديد . در مرحلهء دوم ابزارهاى سنگى را كه از نوع چاقو ، اره ، اسكنه ، درفش و امثال اينها بود با ظرافت بيشترى صيقل مى - دادند ، اين دوره حجر جديد يا نئوليتيك نام دارد .\r\nدر سومين مرحلهء تكامل انسان ، كوزه‌گرى ، سفال‌سازى ، نساجى و چرخ اختراع گرديد .\r\nاستفاده از فلزات معمول شد و استعمال زياد مس و آلياژ آن ، برونز ، مقدمهء استخراج و تركيب فلزات گرديد و اندك‌اندك سيماى زندگى مردم دگرگون گرديد . » « 74 »\r\nو . دياكوف مىنويسد : « دورانهايى از تاريخ بشر وجود داشته كه در آن از دولت خبرى نبود . صدهزار سال پيش . . . در آن زمان كه امروز عصر « موسترى » نام گرفته انسان نئاندرتال به صورت رمه‌هاى اوليه مىزيست و ساختن مسكن ، افروختن آتش و كار روى سنگ و استخوان را تازه فراگرفته بود . قريب شصت هزار سال گذشت تا . . . بشر به صورت انسان معاصر ، با استفاده از تيغه‌هاى سنگ چخماق و ابزارهاى استخوانى ، نيزه و گرز و زوبين و دام و تور ماهيگيرى ساخت .\r\nبدينسان زادهء انسان طى صدها قرن تلاش از طريق تسلط بر طبيعت ، خود را از جهان جانوران جدا مىسازد و طبيعت را انسانى مىكند . با جهشهاى عظيم در تكامل ابزار توليد و رشته‌هاى گوناگون ، اقتصاد رمه‌هاى اوليه به واحدهاى اشتراكى توليد بدل مىشوند . جنبهء اجتماعى انسان بر جنبهء زيست او غلبه مىكند و دنياى وى براى هميشه از دنياى حيوان جدا مىشود ، هم در اين زمان است كه نقاشى به صورت ترسيم جانوران به شكلى عالى شكوفان مىشود . جادوگرى پديدار مىشود ، كلام يا زبان ، گفتار و انتزاع كه از دوران موسترى آغاز شده بود به كمال مىرسد . انسان از مرحلهء خانه‌بدوشى وارد مرحلهء نيمه‌بيابانگردى مىشود .\r\nگاهگاه در مسكنهايى دائمى اقامت مىگزيند ، ساختمانهايى بنا مىكند كه هم خوابگاه و هم كارگاه و هم انبار ذخيرهء اوست . اين ساختمانها در اختيار همه و ملك مشترك همگان است . جامعه در اين دوران ، عشيرتى است ، افراد آن‌همه كار مىكنند ، همخون هستند ، ازدواج ميان برادر و خواهر معمول است ، نظام مادرسالارى در عيلام ، پارس قديم و . . . وجود داشته و اشكال گوناگون دارد . در نظام مادرسالارى دارايى جمع به مادر مىرسد و او مسؤوليت سنگين ادارهء جامعه را به عهده دارد . از اين دوره عشيره براى شكار ، صيد ، ساختمان و مناسك مذهبى سركرده‌اى را براى مدت لازم برمىگزيند ، و چون كار پايان يافت ، مقام سركرده منسوخ مىشود .\r\nحدود شش‌هزار سال پيش ، هنگامى كه بشر به عصر نوسنگى قدم نهاد ، انقلاب واقعى كشاورزى و صنعتى روى داد . او با فلز آشنا شد ، از آن ابزار ساخت ، به يارى آن تسلط خود را بر طبيعت گسترش داد ، زمين زير كشت رفت ، و جانور رام انسان شد ، در عين حال سفالگرى و بافندگى پديدار گرديد . . . كشاورزى و دامپرورى سبب گرديد كه شكار جاى\r\n\r\n\r\n","description":"","footnote":"\r\n( 74 ) . فيليپ حتى ، شرق نزديك در تاريخ ، ترجمهء دكتر قمر آريان ، ص 25 ( به اختصار ) .\r\n","page_name":" 38 ","page_number":52},
  {"content":"\r\n\r\nخود را به اقتصاد توليدى داد و نخستين جوانه‌هاى تناقض ميان مالكيت و توزيع پديدار شد . . .\r\nبا ظهور طوايف و كلان ، كارهاى تازه‌اى به وجود آمد ؛ مرزبندى زمين ، به كار بردن آيش در كشت ، تهيهء ذخائر غذايى ، كمكهاى متقابل و دفاع مشترك . . . سازمان دادن كارهاى عامه . . .\r\nاز آن جمله است .\r\nتوليد اضافى نيروى كار اندك‌اندك افزايش يافت و در نتيجه جنگهاى قبيله‌اى كه سابقا گاهگاه به قصد ربودن چهارپايان و اموال و گرفتن اسير صورت مىگرفت ، جنگ به صورت اشغال منظم سرزمينهاى ديگران درآمد . . . تراكم ثروت در خانواده امكان‌پذير شد ، زيرا حق پدر مقدس شناخته شده بود . . . در دورانى كه نابرابرى ثروت همراه با حق توارث شكل مى - گرفت و در اثر تكامل توليد ، اسيران جنگى به صورت برده درمىآمدند دموكراسى نظامى شكل مىگرفت . تكامل توليد در تمام رشته‌ها ، دامپرورى ، كشاورزى ، صنايع دستى يا خانگى به انسان امكان داد كه از نيروى كارش بيش از حد نياز بهره‌بردارى كند ؛ در عين حال بر ميزان كار روزانهء فردفرد اعضاى قوم يا جمع خانه يا خانواده افزوده شد . صنعت نه تنها از كشاورزى جدا گرديد بلكه به رشته‌هاى مختلف تقسيم شد . . . طبقات بيش از همه در اواخر هزارهء چهارم و آغاز هزارهء سوم پيش از مسيح در مصر و بين النهرين پديدار شدند . در چين و هند در حدود اواسط هزارهء سوم و اواسط هزارهء دوم و در يونان و روم بين قرنهاى هشتم و ششم پيش از مسيح به وجود آمدند .\r\nدر يك جامعهء طبقاتى وجود دولت براى حفظ منافع طبقات حاكم ضرورت دارد .\r\nدولت در طول تاريخ اشكال مختلفى به خود گرفته ولى سه شكل عمده بيش از ديگران شناخته شده است : دولت برده‌دار ، دولت فئودال ، و دولت سرمايه‌دار ؛ هريك از اين اشكال دولت با شيوه‌ها و افزارهاى سيستم حاضر خود متمايز مىشود . . . » « 75 »\r\n\r\nكشف كشاورزى به ظهور تمدن كمك كرد\r\nجواهر لعل نهرو مىنويسد :\r\nكشف كشاورزى و به دست آوردن غذا از زمين ، تغيير عظيمى در حيات بشر به وجود آورد . براى انسان خيلى آسانتر بود كه بوسيلهء كشاورزى غذاى خود را از زمين به دست آورد تا اينكه تمام‌وقت با اضطراب و نگرانى به دنبال شكار حيوانات باشد .\r\nبراى كشاورزى لازم بود كه زمين را شخم بزنند ، در آن بذر بكارند و بعد هم محصول آن را درو و خرمن كنند . بنابراين ، لازم بود كه در يك جا در روى زمين سكونت بگزينند و بمانند . ديگر انسان نمىتوانست ، مانند گذشته‌ها و زمانى كه از راه شكار زندگى مىكرد ، دائما در حركت و سرگردان باشد ، بلكه ناچار بود در كنار مزرعه‌هايش باقى بماند ؛ و بدين ترتيب بود كه دهكده‌ها و شهرها به وجود آمد . « 76 » پروفسور « ايليف » دانشمند انگليسى مىنويسد : « . . . احتمال مىرود كشت گندم براى اولين مرتبه در تاريخ بشر در نقطه‌اى در طول سواحل غربى فلات ايران و در جلگه‌هاى\r\n\r\n\r\n","description":"","footnote":"\r\n( 75 ) . تاريخ جهان باستان ، پيشين ، ص 1 - 12 ( به اختصار ) .\r\n( 76 ) . جواهر لعل نهرو ، نگاهى به تاريخ جهان ، ج 1 ، ترجمهء محمود تفضلى ، ص 85 .\r\n","page_name":" 39 ","page_number":53},
  {"content":"\r\n\r\nعيلام صورت گرفته و به اين ترتيب براى زندگى مردمان آريايى يا غربى يعنى در حقيقت زندگى خود ما ( در نتيجه براى اكثريت اهالى روى زمين ) يك وسيلهء ارتزاق و توشه و قوت اساسى به وجود آمده است . » « 77 »\r\nيادگار عصر نوسنگى\r\nكشاورزى تغييرات ديگرى را هم با خود همراه آورد : خوراكى كه بوسيلهء كشاورزى از زمين به دست مىآمد ، بيش از آن بود كه يكباره خورده و مصرف شود ؛ اين مازاد محصول يا محصول اضافى در جايى جمع و انبار مىشد .\r\nبه اين ترتيب ، زندگى عمومى ، نسبت به زمانى كه مردم فقط با شكار حيوانات زندگى مىكردند ، بغرنجتر و دامنه‌دارتر شد . كارهاى مختلفى به وجود آمد و مردم كارهاى گوناگونى كه در مزرعه‌ها و در جاهاى ديگر پيدا شده بود ، انجام مىدادند .\r\nبعضيها هم كار سازمان دادن و سرپرستى كردن كارها را عهده‌دار شدند .\r\nسازمان‌دهندگان و سرپرستان تدريجا قدرت بيشترى يافتند و همانها بودند كه بعدها بتدريج به پاترياركها و حكمرانان و پادشاهان و اشراف مبدل گشتند . آنها كه قدرت و نفوذ زيادترى به دست آورده بودند ، مقدار زيادى از محصولات اضافى كشاورزى را متصرف شدند و براى خودشان نگاه داشتند و به اين ترتيب از ديگران ثروتمندتر شدند ؛ درحالىكه آنها كه در مزارع كار مىكردند و اين محصولات را توليد مىكردند فقط آنقدر از آن سهم مىبردند كه بتوانند زنده بمانند . . .\r\n\r\n\r\n","description":"","footnote":"\r\n( 77 ) . گروه خاورشناسان انگليسى ، ميراث ايران ، ترجمهء دكتر معين و ديگران ، ص 13 .\r\n","page_name":" 40 ","page_number":54},
  {"content":"\r\n\r\nخيش بدوى\r\nبدينقرار ، با پيدا شدن زراعت و كشاورزى ، شكل زندگى انسان تغيير بزرگى كرد . . .\r\nتوليد غذا و خوراك آسانتر شد ، بنيان اجتماع نيز تغيير كرد . طبقات مختلف ميان مردم پيدا شد ، ديگر همه‌كس مجبور نبود كه به جستجو و تهيهء خوراك بپردازد و به اين جهت بعضيها توانستند به كارهاى ديگر هم بپردازند . صنايع دستى و پيشه‌هاى مختلف رشد يافت و مشاغل جديدى پيدا شد اما قدرت همچنان در دست طبقهء سازمان‌دهندگان باقى ماند . « 78 »\r\n« رالف لينتون » « 79 » در كتاب سير تمدن مىگويد :\r\nنخستين محققان تاريخ تمدن تصور مىكردند كه اهلى كردن جانوران پيش از پيدايش كشاورزى معمول بوده است و لكن بر ما تقريبا مسلم است كه به غير از بعضى موارد استثنايى ، همواره كشاورزى قبل از اهلى ساختن جانوران رواج يافته ؛ زيرا غير ممكن است قبايلى كه دائما در جستجوى غذاى خود سرگردانند بتوانند جانورانى را رام خود سازند و همه‌جا آنها را با خود ببرند . بتحقيق اقوام بشر پس از آنكه شروع به برداشتن محصولات كشاورزى نمودند و در منازل دائمى اقامت گزيدند ، توانستند اكثر جانوران اهلى را كه ما امروز به گرد خود داريم ، رام و همدم خويش سازند . برجسته‌ترين مورد استثنايى از اين قانون كلى ، سگ است . مشاركت سگ در زندگى انسان از اوايل عصر نوسنگى شروع شد و ممكن است نتيجهء يك نوع همزيستى متقابل و يا انگل شدن سگ بر انسان و انسان بر سگ بوده باشد . سگ با شامهء حساس و گوش شنوايش مىتوانست انسان شكارچى را به وجود طعمه يا نزديك شدن دشمن آگاه سازد و انسان هم با انداختن استخوان و باقيمانده‌هاى غذايش پاداش او را مىداد . قابليت اهلى شدن در جانوران مختلف متفاوت است ، در درجهء اول آنهايى قابل اهلى شدن هستند كه قدرت مقاومت بدنى زياد داشته باشند تا بتوانند در مقابل سوءرفتار و بىمواظبتى صاحبان و مضيقه‌هاى احتمالى محيط مصنوعى خود دوام بياورند و در عين حال آنقدر خاصيت خوگرفتن و مأنوس شدن به افراد آدمى و محل زندگيشان داشته باشند كه حتى اگر\r\n\r\n\r\n","description":"","footnote":"\r\n( 78 ) . نگاهى به تاريخ جهان ، ج 1 ، پيشين ، ص 85 .\r\n( 79 ) .  Ralph Linton \r\n","page_name":" 41 ","page_number":55},
  {"content":"\r\n\r\nآزاد و بىقيد و بند هم بمانند جايگاه خود را ترك نكنند . و بايد دانست كه فقط معدودى از انواع جانوران ، قابليت چنين سازشى را دارا هستند . نكتهء شايان توجه آنكه مهمترين ملاك و شرط اهلى شدن جانوران اين است كه در حال اسارت و زندگى خانگى نيز قادر به توليد مثل باشند . بسيارى از جانوران وقتى اهلى مى - شوند و مورد استفادهء آدميان قرار مىگيرند ، از توليد مثل مىافتند . مثلا باوجود آنكه اكنون متجاوز از پنجهزار سال است كه از اهلى شدن فيل مىگذرد ، معهذا تا اين اواخر به هيچ نحو تخمكشى از فيلان اهلى ميسر نمىشد . . . حتى به نظر مى - رسد كه بيشتر جانوران اهلى كنونى نيز در همين منطقهء جنوب غربى آسيا رام شده و تحت اختيار انسان درآمده‌اند . همچنين نژادهاى گوناگونى از گاوان و گوسفندان و بزان و خران در اين ناحيه از انواع وحشى بومى جدا شده به دست بشر پرورش و تربيت يافتند . . . اين قبايل قديمى آسياى جنوب غربى نخستين مبتكرانى بودند كه طريقهء شير دوشيدن را نيز كشف كردند و اين امر يكى از پيشرفتهاى اقتصادى است كه در تاريخ بشر به وقوع پيوسته . . . شايد اولين جانورى كه شيرش مورد استفادهء بشر قرار گرفته ، بز بوده است ، زيرا وزن و جثه‌اش چنان بوده كه انسان نخستين مىتوانست حريفش شود و آن را در پنجهء اختيار خود درآورد . اين مطلب همچنين از روى اولين تصاويرى كه از طرز شير دوشيدن به دست ما رسيده به ثبوت مىرسد . اين تصاوير نشان مىدهد كه افراد انسانى مستقيما در عقب چهارپايان قرار گرفته‌اند تا از زير دمشان شير آنها را بدوشند . و به يقين مىتوان گفت كه اگر بنا بود انسان اولين تجربيات خود را با شير گرفتن جانورى به درشتى و پرزورى گاو شروع كند آنقدر دچار زحمت مىشد كه از همان ابتداء امر از اين فكر منصرف مىگرديد . « 80 »\r\nبه عقيدهء رالف لينتون : « از عصر نوسنگى تا مدتها بعد . غذاى اصلى عموم اقوام اروپايى و بيشتر اقوام آسيايى همين مخلوط غله و شير بوده ، و با غلات پخته و شير و ماهى يا گوشت تازه و سبزيها و ميوه‌هاى فصل ، رژيم غذايى كاملى براى انسانهاى اين دوره فراهم مىگرديد كه به اندازهء كافى پروتئين و انواع ويتامينهاى مورد نياز بشر را دارا بود . در مصر قديم جو را به صورت سمنو درمىآوردند ؛ يعنى پيش از آسياب كردن آن را در حالى قرار مىدادند كه جوانه بزند تا مقدارى از نشاسته‌اش تبديل به قند شود و خاصيت تخمير و الكل شدن بيشترى پيدا كند . جالب توجه است كه در قوانين « حمورابى » كه براى اولين‌بار اصول عادلانه‌اى براى استخدام كارگران و مزدوران به دست بشر داده است ، به صراحت و دقت تمام ذكر شده بود كه به هرنفر كارگر ، به تناسب شغل خاصى كه دارد در هرروز چه‌مقدار و از چه نوع آبجو بايد داده شود . در آن مجموعهء قوانين ، آبجو تيره‌رنگ براى كارهاى سنگين و آبجو روشن براى كارهاى آسانتر تجويز شده بود . اين آبجوها علاوه بر ويتامينها ، داراى مقدارى پروتئين نيز مىبود . »\r\n\r\n\r\n","description":"","footnote":"\r\n( 80 ) . رالف لينتون ، سير تمدن ، ترجمهء پرويز مرزبان ، ص 83 به بعد .\r\n","page_name":" 42 ","page_number":56},
  {"content":"\r\n\r\nبه عقيدهء دياكونوف :\r\nتاكنون آثار قابل اعتمادى از عصر نئوليت ( عصر جديد حجر ) در خاك ماد ديده نشده است . در كشورهاى مجاور آن نيز ( به استثناى آشور و بين النهرين و غيره ) اندك آثارى از عصر جديد حجر به دست آمده است و دربارهء عصر حجر و مس يا ( انئوليت ) مدارك باستانشناسى مشخص‌ترى در دست است .\r\nنقاط مسكونى عصر حجر و مس مربوط به عهد بسيار قديم ، آنچنانكه در سرزمين مجاور يعنى پارس ( پرسيد ) مورد مطالعه قرار گرفته در خاك ماد به قدر كافى پژوهش نشده است ، ولى مىتوان گفت خصوصيات نقاط مسكونى كه در آنجا ( در پرسپوليس استخر ) كشف شده و مربوط به پست‌ترين حد عصر حجر و مس ( انئوليت ) مىباشد ، ملاك درستى است براى سنجش سطح تكامل اجتماع آن زمان در كشورهاى مجاور و از آن جمله ماد .\r\nنقطهء مسكون مذكور توسط « هرتسفلد » كشف شده و عبارت بود از مساكن گلى عشيرتى و دسته‌جمعى و طرز ساختمان آن ، حاكى از وجود نكاح دسته‌جمعى و مادرشاهى بود . تصوير خوك و بز و گوسفند بر ظروف ( كه با چرخ كوزه‌گرى بدوى ساخته شده ) و مجسمه‌هاى كوچك گاو نر و ماده كه محتملا مربوط به مراسم دينى بود ، از وجود دامدارى و به ظن غالب ، دامدارى در شرايط اسكان ، حكايت مىكند .\r\nدربارهء جامعهء ماد در عصر حجر و مس مىتوان از روى نتايج حفاريهاى « تپه‌حصار » نزديك دامغان . . . و « تپهءگيان » و « تپهءسيلك » و « گوىتپه » و كرانهء غربى درياچهء رضائيه ، داورى كرد . . . قديمترين قشرهاى تپه‌هاى مزبور را از لحاظ باستان‌شناسى . . . مىتوان به دورهء پايان هزارهء چهارم و آغاز هزارهء سوم قبل از ميلاد مربوط دانست . . . علائم نخستين تقسيم مهم و اجتماعى كار ، تقسيم كار ميان قبايل شبان‌پيشه و زراعت‌پيشه پديد آمده بود . در دامنهء كوهها ، از جويها براى آبيارى استفاده مىشد و براى نخستين‌بار غلات اهلى شده محتملا جو و گندم\r\n\r\n","description":"","footnote":"","page_name":" 43 ","page_number":57},
  {"content":"\r\n\r\nوحشى و گندم كشت مىشد . فراوانى تصاوير دامهاى شاخدار و گوسفندان كه بر ظروف آن دوران ديده مىشود از اهميت خاص دامدارى حكايت مىكند . در نواحى زراعتى ، نقاط مسكون دائمى ( دهكده‌ها ) كه هنوز مستحكم نبودند ، ايجاد گشت . برخى مصنوعات مسين و بعدها آلات مسين پديد آمد . مجموع اين پيشرفتها اجازه داد كه پيشهء نساجى و كوزه‌گرى ترقى بسيار كند . بتدريج شرايطى براى انتقال به دومين دورهء مهم تقسيم اجتماعى كار يعنى تقسيم به پيشه و زراعت فراهم آمد . « 81 »\r\n\r\nگله‌دارى\r\nبه احتمال قوى وحشت از قحطى ، مردم عهد حجر صيقلى را بر آن داشت كه بعد از اقدام به امر زراعت ، به ذخيره كردن گوشت بپردازند و اين امر مبدأ گله‌دارى گرديد « رنه ته ونن » « 82 » در اين خصوص چنين مىنويسد :\r\nيكى از خانواده‌هاى آدمى كه خود را در خطر گرسنگى مىديد ، صلاح ديد كه مقدارى غذا ذخيره كند و به اين منظور معمولترين حيوانى از محل را كه نگهدارى آن آسانتر بود و بهتر از ساير حيوانات رام و مطيع مىباشد ، در دسترس خود نگه داشت . بعدها اين حيوان در محلى كه او را نگاه داشته بودند زاد و ولد كرد و تبديل به حيوان اهلى شد . احتمالا خوك اولين حيوانى بود كه از مجاورت آدمى نترسيد ، چون درعين‌حال هم زباله‌ها و كثافات را مصرف مىكرد ، هم ذخيره‌اى از گوشت بود و هم سبد خاكروبه . بعد از خوك ، به ترتيب ، گربه ، سگ ، شتر ، بز ، گوسفند و گاو ، اهلى شدند و كم‌كم چون مدنيت ، ممالك ديگر را نيز فراگرفت ، نوبت به گوزن شمالى و اسب رسيد و حتى در مصر يوزپلنگ و كفتار را نيز اهلى كرده بودند . مردم عهد حجر صيقلى ، به اين طريق ، به مزارع خود و فضايى كه در آن گله‌هاى خويش را نگاهدارى مىكردند ، دلبستگى پيدا كردند و مجبور شدند زندگانى ماجراجويانه را كنار بگذارند و در محلى ساكن شوند . شكارچيان قديم تبديل به دهقان و گله‌دار شدند و در دره‌هاى بزرگى كه اكنون مراكز جمعيت شده بود ، اندك‌اندك شهرهايى به وجود آمد . « 83 »\r\nزندگى چوپانى و شبانى از دهها قرن پيش تاكنون در ايران و كشورهاى شرق نزديك سابقه دارد . هم‌اكنون عدهء كثيرى از كشاورزان ضمن فعاليتهاى زراعى به كار دامدارى مشغولند ، و چادرنشينان و ايلات ايران از ديرباز از طريق دامدارى امرار معاش مىكردند ، يعنى پس از تأمين ما يحتاج غذايى مازاد اغنام و احشام خود را از طريق مبادله و تهاتر به گندم و جو و ديگر كالاهاى مورد نياز تبديل و با پشم اين حيوانات غالبا لباس و فرش و چادر مورد نياز خود را تهيه مىكردند . سرماى زياد ، خشكسالى ، حملهء غارتگران و فقدان علوفهء كافى ، و ظهور امراض دامى از ديرباز لطمهء بزرگى به گاو و گوسفند و ساير چهارپايان\r\n\r\n\r\n","description":"","footnote":"\r\n( 81 ) . دياكونوف ، تاريخ ماد ، ترجمهء كريم كشاورز ، ص 127 به بعد .\r\n( 82 ) .  ReneTevenin \r\n( 83 ) . تاريخ صنايع و اختراعات ، پيشين ، ص 32 به بعد .\r\n","page_name":" 44 ","page_number":58},
  {"content":"\r\n\r\nوارد مىساخت و دامپروران دنياى قديم را كه با وسايل علمى آشنايى نداشتند با مشكلات اقتصادى مواجه مىكرد . اگر بخواهيم كمابيش به احوال شبانان واقف گرديم بايد هزاران سال به جلو بياييم . به حكايت تورات و كتب عهد عتيق ، در عصر شبانى و گله‌دارى مردم با مصائب و بلاياى فراوانى روبرو مىشدند . در باب اول « كتاب ايوب » به شمه‌اى از اين حوادث ناگوار اشاره شده است :\r\nروزى واقع شد كه پسران و دخترانش در خانهء برادر بزرگ خود مىخوردند و شراب مىنوشيدند و رسولى نزد ايوب آمده گفت : « گاوان شيار مىكردند و ماده الاغان نزد آنها مىچريدند و سابيان بر آنها حمله آورده ، بردند و جوانان را به دم شمشير كشتند و من به تنهايى رهايى يافتم تا ترا خبر دهم . » و او هنوز سخن مىگفت كه ديگرى آمده گفت : « آتش خدا ( صاعقه ) از آسمان افتاد و جوانان را سوزانيده آنها را هلاك ساخت ، و من به تنهايى رهايى يافتم تا ترا خبر دهم » و او هنوز سخن مىگفت كه ديگرى آمده گفت : « كلدانيان سه فرقه شدند و بر شتران هجوم آورده آنها را بردند و جوانان را به دم شمشير كشتند و من به تنهايى رهايى يافتم تا ترا خبر دهم . » و او هنوز سخن مىگفت كه ديگرى آمده گفت :\r\n« پسران و دخترانت در خانهء برادر بزرگ خود مىخوردند و شراب مىنوشيدند كه اينك باد شديدى از طرف بيابان آمده چهارگوشهء خانه را زد و بر جوانان افتاد كه مردند و من به تنهايى رهايى يافتم تا ترا خبر دهم . » « 84 »\r\nدر اسفار مختلف كتاب مقدس ما مكرر به نام گله‌داران بزرگ برمىخوريم ؛ ازجمله در باب اول كتاب ايوب مىخوانيم كه « . . . اموال او هفتهزار گوسفند و سه هزار شتر بود و پانصد جفت گاو و پانصد الاغ ماده و نوكران بسيار كثير داشت . . . » همچنين در شرح‌حال حضرت ابراهيم مىخوانيم كه « چهارهزار كلب ، گوسفندان او را از گرگ نگاه مىداشتند . » « 85 » در عهد شبانى نيز تعدى و تجاوز به حقوق طبقات محروم كارى عادى بود . در باب بيست و چهارم كتاب ايوب بار ديگر به تجاوزات آن دوران اشاره شده است : « . . . بعضى هستند كه حدود را منتقل مىسازند و گله‌ها را غصب نموده مىچرانند ، الاغهاى يتيمان را مىرانند و گاو بيوه‌زنان را به گرو مى - گيرند ، فقيران را از راه منحرف مىسازند . . . برهنه و بىلباس شب را به سر مىبرند و در سرما پوششى ندارند . . . از باران كوهها تر مىشوند و از عدم پناهگاه صخره‌ها را در بغل مىگيرند و كسانى هستند كه يتيم را از پستان مىربايند و از فقير گرو مىگيرند . . . جان مظلومان استغاثه مىكند اما خدا حماقت آنان را به نظر نمىآورد . » در كتاب مزامير در مزمور دوازدهم نيز از رواج فساد و تعدى شكايت مىشود :\r\nاى خداوند نجات بده ، زيرا كه مرد مقدس نابود شده است و امنا از ميان بنى آدم نابود گرديده‌اند . همه به يكديگر دروغ مىگويند ، به لبهاى چاپلوس و دل منافق سخن مىرانند . . . خداوند مىگويد بسبب غارت مسكينان و نالهء فقيران الان\r\n\r\n\r\n","description":"","footnote":"\r\n( 84 ) . عهد عتيق ، كتاب ايوب ، ص 786 .\r\n( 85 ) . روضة الصفا ، پيشين ، ج 1 ، ص 136 .\r\n","page_name":" 45 ","page_number":59},
  {"content":"\r\n\r\nبرمىخيزيم . . .\r\nدر باب سى و يكم تورات ، ضمن گفتگوهايى كه بين « لابان » و « يعقوب » درگرفته بسيارى از خصوصيات زندگى شبانان و تكاليف و وظايف سنگين آنها مشخص شده است ؛ يعقوب با دلى پرخون خطاب به لابان چنين مىگويد :\r\n. . . در اين بيست سال كه من با تو بودم ميشها و بزهايت حمل نينداختند و قوچهاى گلهء تو را نخوردم ، دريده شده را نزد تو نياوردم ، خود تاوان آن را مىدادم و آن را از دست من مىخواستى ؛ خواه ، دزديده شده در روز و خواه دزديده شده در شب . چنين بودم كه گرما در روز و سرما در شب مرا تلف مىكرد و خواب از چشمانم مىگريخت . بدين‌طور بيست سال در خانه‌ات بودم ، چهارده سال براى دو دخترت خدمت تو كردم و شش سال براى گله‌ات و اجرت مرا ده مرتبه تغيير دادى . . . خدا مصيبت مرا و مشقت دستهاى مرا ديد و دوش تو را توبيخ نمود . . . « 86 »\r\nپس از اهلى كردن حيوانات و تربيت دامها و استفاده از شير آنها ، نه تنها زندگى انسان به نظم و ثبات نزديك شد بلكه عمر و نفوس بشرى فزونى يافت ، و مقدمات حكومت و تفوق انسان بر ديگر موجودات روى زمين فراهم گرديد و بتدريج انسان از راه خشكانيدن ، دود دادن يا در يخ نگاه داشتن ، به حفظ و نگهدارى گوشت توفيق يافت و خوردن گوشت خام كم‌كم رو به فراموشى رفت .\r\nبه عقيدهء جامعه‌شناسان ، اهلى كردن حيوانات در تاريخ جامعه‌هاى اوليه ، حادثهء بزرگى است . بدون ترديد اول‌بار سگ را براى شكار تربيت كرده‌اند ، ولى تربيت سگ نسبت به رام كردن گاو و گوسفند و تشكيل گله در درجهء دوم اهميت قرار دارد . كلانهايى كه قبل از ديگران دست به كار پرورش حيوانات زده‌اند طبعا از كلانهاى ديگر جدا شده‌اند و توانسته‌اند كه به كار مبادله دست بزنند و بدين ترتيب ، موجبات و شرايط لازم براى مبادله بين اقوام شبان و اقوام كشاورز به وجود آمد . وسيلهء مبادلاتى در آغاز امر يك رأس حشم بود ( لغت لاتينى  Pecus  به معنى گله ) است . تفوق اقوام شبان بر اقوام ديگر به زودى محرز گرديد . از طرف ديگر پرورش حيوانات موجب توسعهء كشاورزى شد ، زيرا براى تغذيهء حيوانات علوفه لازم بود . همچنين از حيوانات براى استعمال وسيلهء توليدى جديدى كه همان گاوآهن باشد ، استفاده نمودند . توسعهء گله‌ها اقوام شبان را وادار كرد كه براى پيدا كردن چراگاه از نقطه‌اى به نقطهء ديگر تغيير مكان دهند و با اقوام ديگر دست و پنجه نرم كنند . از نظر اجتماعى گله - دارى موجب تفوق مرد بر زن و مبدأ پدرشاهى گرديد ؛ مرد همانطور كه مالك ابزار شكار خود بود ، مالك حيوانات اهلى نيز گرديد و با اين تفوق و برترى ، حقوق باستانى زن را در مورد وراثت ، به نفع خود واژگون نمود و حق فرزندى را كه سابقا ناشى از مادر بود به حق فرزندى از جانب پدر تبديل كرد .\r\nبرتراند راسل مىنويسد :\r\n\r\n\r\n","description":"","footnote":"\r\n( 86 ) . عهد عتيق ، سفر پيدايش ، ص 48 .\r\n","page_name":" 46 ","page_number":60},
  {"content":"\r\n\r\nانسان متمدن را از روى حزم يا دورانديشى او بازمىشناسند . انسان متمدن حاضر است رنج حال را به خاطر لذت آينده تحمل كند ، هرچند اين لذت مربوط به آينده‌اى نسبتا دور باشد . با آمدن كشاورزى اين خصلت اهميت پيدا كرد . . .\r\nشكار مستلزم دورانديشى نيست زيرا نفس اين عمل لذتبخش است ، اما بركندن زمين زحمت دارد و انسان بر اثر تمايل ناگهانى و خودبه‌خودى بدان دست نمى - زند . تمدن جلو تمايلات ناگهانى را مىگيرد ، نه فقط بوسيلهء دورانديشى كه خود آن مانعى است بلكه نيز بوسيلهء قانون و عرف و دين . . . « 87 »\r\nمردم آن دوران از نعمت امنيت بىنصيب بودند ، به‌همين مناسبت شهرنشينان عهد حجر ، براى آنكه از آرامش نسبى برخوردار باشند ، مساكن خود را با برج‌وبارو و خندقهايى مجهز مىكردند . اقوامى كه در كنار درياچه‌ها زيست مىكردند خانه‌هاى خود را بر روى پايه‌هايى چوبى در داخل درياچه بنا مىنهادند تا كمتر در معرض حملهء دشمنان قرار گيرند .\r\nتاكنون در سوئيس بيش از 370 نمونه از اين منازل در درياچه‌ها كشف شده است . ديرين‌شناسان از روى اسباب و ابزارى كه از كف اين درياچه‌نشينان لغزيده و به قعر درياچه فرورفته است ، به وجود چنين تمدنى پىبرده‌اند .\r\n« در دورهء حجر صيقلى ، غير از ساختن ابزار سنگى ، انسان به بريدن تنه‌هاى بزرگ درختان ، تراش دادن آنها و تبديل اين تنه‌ها به ورقه‌هاى مسطح تخته و الوار توفيق يافت .\r\nبا سنگ ، انواع تيشه ، كارد ، قيچى ، مته و اره و غيره به وجود آورد و براى آنها دسته‌هايى از شاخ گوزن تعبيه كرد . ماهيگيرى چه بوسيلهء نيزه و چه بوسيلهء قلاب و تورهاى ماهيگيرى ( كه آنها را از كتان بافته بودند ) معمول شده بود . غير از كاسه‌هاى چوبى ، انواع ظروف گلى ناهموار ساخته مىشد . كوزه‌گران آن عصر داراى چرخ فخارى نبودند بلكه با خاك رس ، به دلخواه خود ، ظروفى مىساختند و آن را در كنار آتش مىپختند . جالب توجه است كه در اين دوره نيز كوزه‌گر ، مصنوع خود را با نقش‌ونگار زينت مىداد و با گل اخرا يا اكسيد سياه منگنز ، گل و بوته‌اى بر روى آن مىكشيد . مهمترين ظروفى كه از آن دوران كشف شده ، كاسه و بشقاب و جام و كوزه و حتى فنجان دسته‌دار و قاشق است . غير از غذا و وسايل مطبخ ، مردم اين دوره پىبردند كه با الياف بعضى نباتات و به كمك دوك مىتوان نخ را به وجود آورد و سپس يك دستگاه نساجى ساده اختراع كردند و غير از تورهاى ماهيگيرى پارچه‌هايى نيز بافتند . با اين حال ، اكثريت مردم اين دوران لخت و عور بودند و غالبا به بدن خود خال مىكوبيدند و نقاشى مىكردند . بانوان اين دوره نيز از خودآرايى غافل نبودند و با گردنبندها ، دست‌بندها و گوشواره‌هايى كه از عاج و صدف يا مرمر رنگين تهيه مىشد ، اندام خود را زينت مىدادند . » « 88 »\r\n\r\n\r\n","description":"","footnote":"\r\n( 87 ) . برتراند راسل ، تاريخ فلسفهء غرب ، ترجمهء نجف دريابندرى ، ص 49 .\r\n( 88 ) . تاريخ صنايع و اختراعات ، پيشين ، ص 34 به بعد ( به اختصار ) .\r\n","page_name":" 47 ","page_number":61},
  {"content":"\r\n\r\n\r\nنخستين وسايل حمل‌ونقل\r\nويل دورانت مىنويسد :\r\nپس‌ازآنكه انسان به اختراع طناب ، قرقره و اهرم توفيق يافت ، چهار - پايان را به خدمت خود گماشت و از رنج باركشى اندكى آزاد شد . بعد نخستين سورتمه را از تنهء درختان ساخت و بر پشت حيوان بست و به مدد آن ، كالاهاى خود را حمل كرد . بعدا از تنهء درختان چرخى ساخت و در زير سورتمه قرار داد و ديرى نگذشت كه از چوب شعاعهاى چرخ را ساخت و با اين مقدمات بزرگترين اختراع مكانيكى دنياى قديم يعنى ارابه به وجود آمد .\r\nبا بستن تنهء درخت به يكديگر ، انسان نخستين وسيلهء حمل‌ونقل را در روى آب اختراع كرد و بعدها با خالى كردن تنهء درخت ، زورق كوچكى ايجاد كرد .\r\nسپس انسان كوره‌راهها و جاده‌هاى نامساعد را كمابيش آماده كرد و با استفاده از ستارگان ، شبانگاه ، در بيابانها و درياها طى طريق نمود . اين پيروزيهاى تكنيكى راه را براى تجارت و فعاليتهاى اقتصادى ديگر باز كرد . آسياى جنوب غربى با سه اختراع مكانيكى به پيشرفت تمدن كمك كرد و اين سه اختراع كه پس از كتابت و فلز - كارى قرار گرفته‌اند ، عبارتند از ساختن چرخ و خيش و كارگاه بافندگى . قبل از اختراع چرخ ، انواع سورتمه‌ها مورد استفاده قرار مىگرفت . مدتها طول كشيد تا انسان به ساختن چرخهاى محكم و استوار توفيق يافت . قديمترين چرخهايى كه تا كنون كشف شده از مقابر پادشاهان در اور به دست آمده است . سومريها ارابه‌هاى محكم و بيقواره‌اى مىساختند كه چهار چرخ داشت و آنها را با سرعت به درون صفوف دشمن مىراندند و نظم و قرار آنها را برهم مىزدند و سپس همان ارابه‌ها را مانند قلعه‌اى پناهگاه خود ساخته از بلندى آن زوبينها و ضربات خود را به دشمن نثار مىكردند . اختراع چرخ شاهراه بزرگى در مقابل ترقيات فنى باز كرد و حتى امروز نيز ركن اساسى بيشتر ماشينها و دستگاههاى مكانيكى چرخ است . چرخ كوزه‌گرى با همان حال ساده و صورت عمومى خود در واقع از همان نمونهء قديمى چرخ ارابه است . اختراع چرخ سبب گرديد كه بتدريج انسان ، جانوران اهلى از قبيل گاوان و خران را به كار گمارد و خود از رنج حمالى و باربرى اندكى بياسايد . « 89 »\r\nاستفاده از خيش در فعاليتهاى كشاورزى نتيجهء مهمى داشت . اولين خيشها آلتى بسيار ساده بود ؛ كشاورزان معمولا يك شاخه از تنهء نهالى را قطع و نوك آن را تيز مىكردند كه در زمين فرو رود و آن را بشكافد و انتهاى تنهء نهال را به حيوان باركش مىبستند و انتهاى ديگر آن را چون شكافى براى هدايت خيش در دست مىگرفتند . چون شاخهء فرعى دراز مماس با زمين زود از بين مىرفت بعدها كه فلزكارى متداول شد آن را از فلز ساختند .\r\nهنوز با كمال تأسف در بسيارى از نقاط آسيا ، ازجمله در ايران ، همين خيشهاى ابتدايى معمول\r\n\r\n\r\n","description":"","footnote":"\r\n( 89 ) . تاريخ تمدن ، ( كتاب اول - بخش اول ) پيشين ، ص 23 به بعد .\r\n","page_name":" 48 ","page_number":62},
  {"content":"\r\n\r\nو مورد استفاده كشاورزان است . انواع خيش و كارگاههاى بافندگى در بهبود حيات اقتصادى و اجتماعى مردم آن روزگار نقش مهمى داشت . در اين دورهء تاريخى ظاهرا امور كشت و زرع و كوزه‌گرى و ساختن حصير و زنبيل و پرورش كودك و طبخ به عهدهء زنان بود و مردان بيشتر به كارهاى دشوارترى ، نظير جنگ و شكار و نگاهدارى حيوانات اهلى و فعاليتهاى صنعتى ، مشغول بودند .\r\nكارگاههاى بافندگى تحول بزرگى از لحاظ كيفيت و كميت در طرز لباس پوشيدن آدميان به - وجود آورد و همچنين فكر نظافت شخصى را بايد زادهء آن دانست . لباسهاى چرمى دوران گذشته قابل شستشو نبود ، درحالىكه پارچه ، خواه از پشم بافته مىشد و خواه از الياف نباتى ، براحتى شسته و پاكيزه مىشد . علاوه بر اينها پارچه‌بافى يكى از كارهاى دايمى زنان كدبانو شد كه در فواصل فراغت از امور طبخ و بچه‌دارى مقدارى پارچه براى مصارف عموم افراد خانواده تهيه مىكردند . « 90 »\r\n\r\nنخستين مصنوعات\r\nبه عقيدهء ويل دورانت :\r\n. . . از آن‌وقت كه انسان توانست سنجاق و سوزن را بسازد به كار بافندگى پرداخت و نيز مىتوان گفت كه از وقتى كه انسان به بافندگى آغاز كرد برحسب ضرورت سوزن و سنجاق را ساخت . چون انسان به اين خشنود نبود كه خود را با پوست حيوانات بپوشاند ، با پشم گوسفند و الياف گياهان ، لباسهايى براى خود تهيه كرد و همين لباس ساده است كه جامهء مرد هندى و شنل يونانى و لنگ مصرى قديم و ساير اقسام گوناگون و جذاب لباس انسان را در عهدهاى مختلف تشكيل داده است . پس از آن از عصارهء گياهان يا خاكهاى ملون موادى به دست آوردند و جامه را با آن رنگ كردند و به اين ترتيب لباسهاى رنگين خاصى براى فرمانروايان و پادشاهان درست شد . « 91 »\r\nرفته‌رفته الياف نازكتر و ظريفترى به كار بردند و بافندگى هنر مخصوص زن گرديد . دوكها و\r\n\r\n\r\n","description":"","footnote":"\r\n( 90 ) . سير تمدن ، پيشين ص 113 .\r\n( 91 ) . تاريخ تمدن ، ( كتاب اول - بخش اول ) پيشين .\r\n","page_name":" 49 ","page_number":63},
  {"content":"\r\n\r\nماسوره‌هايى كه از آن عهد به دست آمده ، نشان مىدهد كه صنعت عظيم بافندگى ريشهء بسيار دورى دارد و در ضمن همين بازمانده‌ها حتى آيينه هم به دست آمده و اين خود نشان مىدهد كه مدنيت تا چه حد ترقى كرده است . . . انسان عهد حجر قديم هيچ اثر مهمى برجاى نگذاشته تا از روى آن بتوانيم فرض كنيم خانه يا جايگاه گرمى جز غار داشته است ، ولى وقتى كه به آثار عصر حجر جديد مىرسيم ، بعضى از وسايل خانه‌سازى ، مانند نردبان ، قرقره و اهرم و پاشنهء در را مشاهده مىكنيم . . . درودگران بوسيلهء تيرهاى چوبى كه بوسيلهء ميخهاى چوبى به پايه‌ها متصل مىشد ، ستونهاى چوبى استوارى به وجود مىآوردند . . . آنچه از تمام دورهء حجرى برجاى مانده نشان مىدهد كه در دورهء حجر قديم ، انسان افزارهايى براى خود ساخته ، به آتش دست يافته و در هنر پيشرفت كرده و در دورهء حجر جديد ، كشاورزى ، اهلى كردن حيوانات و بافندگى و كوزه‌گرى و خانه‌سازى و تهيهء وسايل حمل‌ونقل و پزشكى پيدا شده و انسان بطور قطع ، خواجه و فرمانرواى كره زمين گرديده است و همه‌چيز آماده براى روى كار آمدن تمدن گرديده است و تنها نقيصه‌اى كه مانده شايد استعمال فلزات و خطنويسى و پيدايش دولت و حكومت بوده است .\r\nدر طى ده هزار سالى كه از عمر حجر صيقلى گذشت ، پيشرفتهاى فنى بىسابقه‌اى نصيب انسان شد و مقدمات تسخير طبيعت فراهم گرديد . پيرروسو با مثالى مربوط به دوران معاصر ، موضوع را روشن مىكند :\r\nترقى صنعتى بعد از آنكه تا سال 1800 م . در حال ركود بود ، ناگهان به حركت درآمد و سير خود را با سرعت بيشتر ادامه داد و كم‌كم پيشرفت صنعت چنان شد كه آنچه در پنجاه سال اخير حاصل شده است بمراتب بيش از آن است كه طى 20 قرن گذشته به دست آمده بود . بيش از دو هزار سال طول كشيد تا آدمى موفق به اختراع ماشين بخار و تلگراف و دينامو يا ماشين الكتريكى شود ولى پنجاه سال كافى بود كه بتواند موتورهاى انفجارى و اتومبيل و هواپيما و سينما و تلويزيون و موشكهاى با برد طويل و مغز الكتريكى و پيل اتمى و اقمار مصنوعى به وجود آورد . « 92 »\r\n\r\nاستفاده از فلزات\r\nدر اواخر عصر حجر صيقلى ، اندك‌اندك ، زمين به صورت امروزى درآمد . گرم شدن تدريجى هوا سبب گرديد كه كوههاى يخى مهيب نواحى قطبى ، تبديل به آب شود و سطح درياها بالا آيد . مردم بيش از پيش به اطراف مجارى بزرگ آب و رودخانه‌ها روى آوردند . مدنيت و شهرنشينى بتدريج قوام گرفت . صاحبنظران حدس مىزنند كه در حدود 6 يا 7 هزار سال قبل از ميلاد مسيح يكى از ساحل‌نشينان نيل ، به حكم تصادف ، دريافت كه چگونه فلز را از داخل سنگهاى معدنى شبه‌جزيرهء سينا خارج كند . از آن پس ، سنگهاى معدنى را با چوب حرارت مىدادند و فلز\r\n\r\n\r\n","description":"","footnote":"\r\n( 92 ) . تاريخ صنايع و اختراعات ، پيشين ، ص 29 .\r\n","page_name":" 50 ","page_number":64},
  {"content":"\r\n\r\nذوب شده را در قالب مىريختند و به كمك پتك و سندان آن را به صورت مطلوب درمىآوردند .\r\nبه عقيدهء رالف لينتون :\r\nاستخراج فلز خالص از سنگ معدن در خاور نزديك ، قريب چهار تا پنجهزار سال قبل از ميلاد شروع شده است . از قراين‌چنين استنباط مىشود كه نخستين فلزى كه بطور خالص و جدا از مواد معدنى مورد استعمال قرار گرفت ، مس بود .\r\nسنگهاى معدنى كربنات مس ، مانند مرمر سبز و لاجورد از ازمنهء قديمتر استخراج و پس از آسياب شدن بعنوان رنگ مورد استفاده قرار مىگرفت . اين كشف مقدماتى و مهم كه مىتوان سنگ را با فعل و انفعالاتى به صورت فلز درآورد ، زمينه را براى پيشرفتها و اختراعات سريع ، كه اساس صنعت فلزكارى به‌شمار مىآيد ، فراهم كرد . . . و كشف اينكه مىتوان فلز را درميان بعضى سنگها به دست آورد بايد براى مردمان آن عصر بسيار هيجان‌انگيز و شگفت‌آور بوده باشد . همه‌چيز دلالت بر آن دارد كه بلافاصله پس از اختراع اولين روش تصفيهء فلزات ، عموم افرادى كه با اين صنعت سروكار داشتند ، به مطالعهء انواع سنگها پرداختند تا شايد سنگهاى معدنى تازه كشف كنند و فلز جديدى از آنها به دست آورند . خوشبختانه بيشتر سنگهاى معدنى فلات ، به علت سنگينى وزن و تركيب ساختمانشان ، از ديگر سنگها تميز داده مىشوند . به‌همين سبب ، به زودى نقره و سرب و آنتيموان ( سنگ سرمه ) و قلع كشف شد و از آن پس ، فلزكاران با آلات مختلف ، سرخ شدن و به درجه حرارت سفيد رسيدن و ذوب شدن فلزات و همچنين به سختى و نرمى و شكنندگى آنها ، و بخواص بعضى همبسته‌هاى فلزى آشنا شدند ، و عاقبت با پيدا كردن تركيب مس با عيار كمى از قلع عصر مفرغ بنا نهاده شد .\r\nاز تركيب مس با كمى قلع ، آلياژ بسيار خوبى به دست مىآيد كه به همه كار مىخورد . هرقدر عيار قلع بيشتر باشد ، آلياژ حاصل ، محكمتر و به همان نسبت ، شكننده‌تر مىشود . بطور مسلم در حدود سال 1500 پ . م . صنعتگران و فلزكاران اين موضوع را به خوبى دريافته بودند و به فراخور ابزارها و هرگونه مصنوعى كه مىخواستند بسازند ، عيار قلع را در ريخته‌گريهاى مفرغى خود ، كم‌وزياد مىكردند . « 93 »\r\n\r\nپيشرفتهاى صنعتى\r\nانسانهاى نخستين در عين آنكه به كمك شكار و گله‌دارى و استفاده از زمين وسايل معاش و زندگى خود را فراهم مىكردند ، همواره در جستجوى وسايل مكانيكى بودند تا به يارى آنها به مشكلات زندگى فايق آيند و حيات خود را بيش از پيش با رفاه و آسايش قرين سازند . يكى از دانشمندان عقيده دارد كه انسان از موقعى كه به توليد وسايل زندگى مبادرت جست از ساير حيوانات متمايز گرديد . ويل دورانت مىگويد : بعيد نيست كه انسان پس از مشاهدهء حيواناتى نظير شمپانزه كه چيزى شبيه كوخ\r\n\r\n\r\n","description":"","footnote":"\r\n( 93 ) . سير تمدن ، پيشين ، ص 101 به بعد .\r\n","page_name":" 51 ","page_number":65},
  {"content":"\r\n\r\nبنا مىكند و سگ آبى كه بر روى رودخانه سد مىسازد و ميمونها كه به دشمنان خود سنگ پرتاب مىكنند ، متوجه ساختن افزارها و وسايلى براى تأمين آسايش خود شده باشد .\r\nگوردون چايلد « 94 » امتياز اساسى انسان و حيوان را در اين مىداند كه :\r\nانسان خود وسايل و سلاح مورد لزوم خويش را تهيه مىكند ، درحالىكه حيوانات با تجهيزات موروثى خود به انجام پاره‌اى اقدامات در نواحى معين و محدود قادر مىباشند ، مثلا خرگوش براى حفر زمين از پنجه‌هاى خود و شير براى دريدن و خوردن شكار از دندانها و چنگال خود استفاده مىكند . . . ولى انسان براى ادامهء حيات توأم با آسايش ، بيل و كلنگ را براى كندن زمين و سلاحهاى گوناگون را براى كشتن دشمن يا شكار حيوانات . . . و لباس را براى حفظ حرارت بدن به كار مىبرد . « 95 »\r\nامروز در اغلب موزه‌ها ما به اسلحه و ادواتى نظير چكش ، سندان ، ديگ ، كارد ، اره ، رنده ، اهرم ، داس و جز اينها برمىخوريم كه انسان ابتدايى از سنگها و معادن براى خود تهيه كرده است . براى تمام اين افزارها دسته‌هاى چوبى مىساخت و اين دسته‌ها را به كمك الياف يا چيزهاى ديگر به افزار مىپيوست .\r\nويل دورانت مىنويسد : « استادى انسان ابتدائى مساوى و بلكه بيشتر از انسان متوسط در حال حاضر بود و اختلافات ما با آن مردم فقط در آن است كه معلومات و مواد و ادوات زيادترى در اختيار خود داريم . » « 96 »\r\n\r\nايران در هزارهء پنجم قبل از ميلاد\r\nبطورىكه از مطالعات دامنه‌دار دكتر گيرشمن برمىآيد در نتيجهء پيشرفت دورهء بىآبى و خشك شدن دره‌ها ، درياچهء عظيم مركزى ايران بتدريج كوچك شد و در نقاط مختلف و در اطراف رودها مراتع و مرغزارهايى پديد آمد . سكنهء نجد ايران در اين دورهء تاريخى ( حدود هزارهء پنجم پ . م ) بيشتر از طريق شكار زيست مىكردند . از خصوصيات تمدن و شرايط زندگى مردم اين دوران اطلاعات كافى در دست نيست زيرا بطورى كه دكتر گيرشمن يادآور شده است : « حتى امروز سراسر محوطهء ايران از نظر تحقيقات باستان‌شناسى بكر و دست‌نخورده مانده است . »\r\nبا اين حال قرائن نشان مىدهد كه حيات مادى اين سرزمين در دوران ماقبل تاريخ نيز تابع تأثيرات و عوامل مختلف طبيعى ، وضع آب و هوا و چگونگى برخورد با ملل همسايه و هجوم و مهاجرت اقوام مختلف بوده است .\r\nاز مطالعات و حفاريهايى كه در تپهء سيلك ، نزديك كاشان ، به عمل آمده است چنين برمىآيد كه مردم اين دوران هنوز به طرز ساختن خانه آشنا نبودند بلكه در زير آلونكهايى كه از شاخسار درختان درست شده بود ، زندگى مىكردند .\r\nاندك‌اندك مردم اين ناحيه به ساختن چينه‌هاى محقر پرداختند و ضمن شكار\r\n\r\n\r\n","description":"","footnote":"\r\n( 94 ) .  Gordon Childe \r\n( 95 ) . سير تاريخ ، پيشين ، ص 2 به بعد .\r\n( 96 ) . ايران از آغاز تا اسلام ، پيشين ، ص 21 .\r\n","page_name":" 52 ","page_number":66},
  {"content":"\r\n\r\nحيوانات فعاليتهاى فلاحتى را توسعه بخشيدند و مازاد محصولى را كه از طريق فلاحت و اهلى كردن حيوانات به دست مىآوردند ، ذخيره مىكردند . و اين معنى از استخوانهاى گاو و گوسفندى كه درميان بقاياى عهد اول سيلك پيدا شده است ، استنباط مىشود .\r\nدر اين دوره در فن كوزه‌گرى نيز پيشرفتهايى حاصل مىشود . و صنعتگران اين عصر كاسه‌هاى ناهموار و بىدوام خود را با خطوط افقى و عمودى زينت مىدادند كه محتملا تقليدى از طرز سبدسازى آن دوران است .\r\n\r\nهنر ايران\r\nپروفسور پوپ مىنويسد :\r\nدر طول مدتى بيش از 60 قرن مردمى كه در فلات ايران زندگى مىكردند ، انديشه و فنونى پديد آوردند كه موجب بقاى بشر و مايه تعالى مقام انسانى شد . فنون كشاورزى و فلزكارى و مبانى انديشه‌هاى دينى و فلسفى و نوشتن و علم اعداد و نجوم و رياضى از سرزمينى كه امروز خاورميانه خوانده مىشود ، آغاز گشت و سرچشمهء بسيارى از اين امور فرهنگى در فلات ايران بود . . .\r\nپيشه‌ورانى كه نقش سفالينه‌ها را در 5500 سال پيش از اين ابداع كردند . . .\r\nخاك رس را براى آنكه نرم كنند مىساييدند و اغلب الك مىكردند . سفالگران هنوز آن چرخهاى پايى تند حركت را كه كاشىسازان زمانهاى بعد اشكال متوازى و قرينه را با آنها مىساختند ، نداشتند . ابزار كار ايشان فقط چرخى بود كه روى آن ، با دست ، ظرف را گرد مىكردند . وجود اين چرخها ، بىشك بهتر از آن بود كه هيچ وسيله‌اى براى چرخاندن تودهء گل رس نداشته باشند . اما البته كافى نبود با اين حال ليوانها را متناسب و ديوارهء آنها را به نازكى مقوا از كار درمىآوردند ، سپس سطح خارجى ليوانها را با لعابى گلى و نقوشى ساده مىآراستند .\r\nآنگاه ظرف را در كورهء نخاله‌اى مىگذاشتند كه ميزان حرارت آن با وسايل ابتدايى منظم مىشد . اين پيشه‌وران ماهر و شكيبا موفق مىشدند كه ظرفهاى ظريف خود را ، بىآنكه تغيير شكل بدهد ، در اين كوره‌ها بپزند ، بطورى كه مثل ظرفهاى چينى صدا بدهد . نقشها به حسب درجهء حرارت ، به رنگى از بنفش تند تا سياه درمىآمد و براق مىشد . شكل ظرفهاى سفالين قديم اغلب از شكل ظرفهايى كه با مواد ديگر چون چوب ، چرم و حصير ساخته شده و بشر هزاران سال ، پيش از آنكه سفال‌سازى را اختراع كند ، آنها را به كار برده بود تقليد مىشد . . . پس از آنكه ده دوازده قرن گذشت ، كوزه‌گران شكلهاى ظروف سفالين را مستقلا و به صورتىكه مواد و اسلوب فنى صنعتشان اقتضا مىكرد ، تكميل كردند و كميجهاى كروى و آفتابه به وجود آوردند . « 97 »\r\nاز روى دوكهاى سنگى و گلى ( از گل رس پخته ) كه در اين منطقه پيدا شده است ، حدس مىزنند كه انسان قديم مبادى صنعت نساجى را مىشناخته است . ابزار كار ، همه از\r\n\r\n\r\n","description":"","footnote":"\r\n( 97 ) . پروفسور پوپ ، شاهكارهاى هنر ايران ، ترجمهء دكتر خانلرى ، ص 4 و 9 .\r\n","page_name":" 53 ","page_number":67},
  {"content":"\r\n\r\nسنگ بود ، از قبيل تيغهء كارد كه از سنگ چخماق مىساختند و تيغهء داس و تبر صيقلى شده و نيز آلت تراش . در اواخر اين عهد ، نخستين اشياى كوچك مسين ، كه هنوز چكش كارى مىشد ، ظهور نمود . انسان غار بتدريج دريافت كه مس ، نرم و قابل تورق است ، اما هنوز طرز ذوب كردن آن را نمىدانست . به عقيدهء گيرشمن اين عهد در ايران ، درست ، پايان عهد حجر صيقلى است .\r\nدر اين دوره : « مرد و زن هردو علاقه داشتند كه خود را آرايش كنند ، گردنبندهايى از صدف ترتيب داده بودند و حلقهء انگشترى و دستبند را از صدفهاى بزرگ با سنگهاى نرم مىساختند . محتملا خالكوبى و يا لااقل بزك هم معمول بود ، و مواد آن را به كمك دستهء هاون كوچكى در هاون ظريفى نرم مىكردند . » « 98 »\r\nذوق هنرى در كنده‌كارى روى استخوان جلوه‌گر است . هنرمندان اين عصر گاه روى استخوان و دستهء ابزار خود تصوير سر غزال يا خرگوشى را ترسيم مىكردند .\r\n\r\nتدفين اموات\r\n« مرده را به طرز درهم و پيچيده‌اى در كف اتاق دفن مىكردند و گمان مىكردند كه همين نزديكى كافى است كه روح ميت در خوراك خانواده شركت جويد .\r\nچون انسان از آغاز معتقد بود كه پس از مرگ به همان وجه كه در روى زمين زندگى مىكرده خواهد زيست ، براى راحت متوفى خوردنيهاى جامد و مايع را در دسترس او مىگذاشتند . » « 99 »\r\nدر اين دوره . در زندگى اجتماعى مردم ايران ، از بركت اهلى كردن حيوانات ، پيشرفت محسوسى حاصل شده بود . حيوانات اين دوره ، بدون اينكه در تغذيهء خود به آدميان نيازى داشته باشند ، خوراك و پوشاك مردم را تهيه مىكردند و در كار حمل‌ونقل كمك گرانبهايى به انسانها مىنمودند . گله‌دارى و تربيت اغنام و احشام ، شكار ، صيد ماهى ، باغدارى و كشت و زرع و بالاخره بهره‌بردارى از منابع زيرزمينى به زندگى مردم ، قوام و تأمين بيشترى بخشيد و در نتيجهء توليد اضافى ، تجارت و مبادلهء كالاها آغاز شد . ظاهرا تجارت بطور مستقيم انجام نمىگرفت بلكه دستفروشان دوره‌گرد واسطهء مبادلهء كالاها بودند . گيرشمن مىنويسد : « تجارت در اين دوره منحصر به سكنهء نجد ايران نبود ، بلكه معاصران آنان در آلمان نيز صدف را از\r\n\r\n\r\n","description":"","footnote":"\r\n( 98 و 99 ) . ايران از آغاز تا اسلام ، پيشين ، ص 12 .\r\n","page_name":" 54 ","page_number":68},
  {"content":"\r\n\r\nاقيانوس هند وارد مىكرده‌اند و در فرانسه و انگلستان عنبر را از بالتيك مىآورده‌اند . » « 100 »\r\n\r\nايران در هزارهء چهارم قبل از ميلاد\r\nدر اين دوره كه گيرشمن آن را عهد دوم ناميده است ، آثار پيشرفت نسبى به چشم مىخورد ؛ خانه‌هاى مسكونى وسيعتر گرديد ، چينه جاى خود را به خشت خام كه تازه اختراع شده بود ، داد ، ولى خشتهاى اين دوره مربع شكل نبود بلكه بيضوى و ناموزون بوده و در وسط آن گوديهايى ايجاد مىكردند كه موجب اتصال آنها با ملاط مىگرديد . اين آجرهاى ناموزون از چينه بهتر بود و به ديوار نظم بيشترى مىداد و مانع ترك خوردن آن مىشد . در اين دوره نيز ، نزديك اجاق ، در جايى گود كه مختص جام و كاسه بود ، در عمقى قريب 15 الى 20 سانتيمتر ميت را به طرز خميده و منحنى دفن مىكردند . در اين عصر بموازات بهبود محسوسى كه در وضع خانه‌ها حاصل شده بود ، در ساختن ظروف گلى نيز مهارت بيشترى به كار بردند و آنها را در كورهء اصلاح شده‌اى پختند . اين ظروف كه از اختراع چرخ حكايت مىكند ، داراى تزيينات بيشترى بود و بر زمينهء قرمز آنها حيواناتى را از قبيل پرندگان و گرازها در حال جست‌وخيز نقاشى كرده‌اند .\r\nبه عقيدهء گيرشمن در اين دوره : « كوزه‌گر با خطوطى ساده ، مخلوقاتى را تصوير كرده است كه حاكى از جنبش و واقع‌پردازى ( رئاليسم ) كامل است . . . از اين عهد ، ايران ماقبل تاريخى ، فنى را در ساختن ظروف آشكار ساخت كه همانقدر با روح و زيبا بود كه كنده‌كارى روى استخوان در عهد گذشته . در هيچ‌جاى ديگر نظير اين فن شناخته نشده ؛ و اين امر مىرساند كه نجد ايران زادگاه اصلى ظروف منقوش است هيچيك از ظروف سفالين نواحى ديگر در آن روزگار ديرين ، نشانه‌اى از چنان رئاليسم قوى كه با اين سرعت به مرحلهء سبك متخيل رسيده باشد ، به‌جا نگذاشته است . اين اقدام نخستين‌بار در حدود چهار هزار سال پيش از ميلاد تنها به وسيلهء كوزه‌گر ماقبل تاريخى ايران صورت پذيرفت . فلز بتدريج براى ساختن ابزار مورد استفاده قرار گرفت و سنگ نيز ارزش اولى خود را حفظ كرد ، مس را هنوز چكش‌كارى مىكردند ولى ذوب نمىنمودند و آن را براى درفشهاى كوچك يا سنجاق به كار مىبردند . جواهر فراوانتر شد . از روى استخوانها به وجود چارپاى مخصوصى كه واسط ميان گورخر و اسب جديد است ، مىتوان پىبرد . استخدام اين چارپايان مسألهء\r\n\r\n\r\n","description":"","footnote":"\r\n( 100 ) . همان ، ص 13 به بعد ( به اختصار ) .\r\n","page_name":" 55 ","page_number":69},
  {"content":"\r\n\r\nمسافرت و حمل‌ونقل و موضوع كشت مزارع را تسهيل نمود .\r\nوضع دهكده رو به بهبود نهاد ، استفاده از كار اجتماعى در ساختن خانه ، هموار كردن زمين و آبيارى و به كار بردن خيش ، از مشخصات اين دوره است . افزايش توليد به توسعهء تجارت كمك كرد . بعضى مواد نظير پوست و پيكان و مواد غذايى ، نظير گندم ، جو ، ميوه و گله و رمه بمنزلهء وجه رايج به كار مىرفت . فعاليتهاى تجارى به گسترش تمدن كمك كرد .\r\nجو و گندم ، كه محصول بومى ايران بود ، در نتيجهء آمدورفت بازرگانان به مصر و اروپا وارد گرديد . ارزن كه اصل آن از هند بوده به ايتاليا فرستاده شد و در مقابل ، جو دوسر و خشخاش اروپا در آسيا رواج يافت و حتى به چين هم رسيد .\r\nمرحلهء ديگرى در تكامل تمدن ماقبل تاريخى ايران با عهد سوم سيلك مشخص مىشود . از مشخصات اين دوران پيشرفتى است كه در صنعت آجرسازى نصيب انسان گرديده است ، به اين معنى كه ديگر آجر بيضوى شكل متروك گرديد و به‌جاى آن ، آجر صاف و مستطيل كه با خاك نرم ساخته مىشد و هنوز هم مورد استعمال است ، به كار برده شد . محله‌هاى دهكده كه كوچه‌هاى تنگ و پيچاپيچ آنها را قطع مىكرد ، بوسيلهء مرزهايى از يكديگر مجزا مىگرديد . در ديوارها براى كسب نور و سايه تدابيرى به كار مىبردند . پى بناها را بر روى سنگهاى خشك مىنهادند . درها همچنان پست و تنگ بود و ارتفاع آنها معمولا از 80 و 90 سانتيمتر تجاوز نمىكرد . پنجره نيز متداول بود و عمومأ به‌طرف كوچه باز مىشد . بوسيلهء قطعات سفالى بزرگ خانه را از رطوبت حفظ مىكردند . تزيين خانه‌ها با رنگ قرمز صورت مىگرفت . « 101 » » ناگفته نماند كه در منابع و داستانهاى ملى ايران نيز جسته‌جسته از فعاليتهاى يدى طبقات زحمتكش سخن به ميان آمده است ، چنان كه فردوسى ضمن توصيف فرمانروايى جمشيد از خشت زدن و ديوار ساختن سخن مىگويد :\r\n بفرمود ديوان ناپاك را * به آب اندر آميختن ، خاك را\r\nهرآنچ از گل آمد چو بشناختند * سبك ، خشت را كالبد ساختند\r\nبه سنگ و به گچ ، ديو ، ديوار كرد * نخست از برش هندسىوار كرد \r\nهمچنين ضمن داستان فرمانروايى هوهشنگ از چگونگى كشف آهن و راه جدا كردن آن از سنگ گفتگو شده است :\r\n نخستين يكى گوهر آمد به چنگ * به آتش ز آهن ، جدا كرد سنگ\r\nسر مايه كرد آهن آبگون * كز آن سنگ خارا كشيدش برون \r\nاز آثار فراوانى كه در تپهء سيلك به دست آمده است ، چنين برمىآيد كه ساختن خانه‌هاى گلى معمول بوده و معمولا كلبه‌ها را بجاى نى با سفالهاى ناهنجار و بيقواره مىپوشانيدند .\r\nگيرشمن ، ضمن بحث از خصوصيات زندگى ايرانيان در هزارهء چهارم قبل از ميلاد ، مىگويد :\r\nاز مشخصات اين دوره ، اختراع چرخ و كورهء آجرپزى با ضمايم آن بود .\r\n\r\n\r\n","description":"","footnote":"\r\n( 101 ) . همان ، ص 16 تا 18 ( به اختصار ) .\r\n","page_name":" 56 ","page_number":70},
  {"content":"\r\n\r\nدر اين دوره علاوه بر كوزه‌هاى متنوع ، كوزه‌گر جامهاى بزرگ ، كاسه‌هاى عالى ، خمره‌ها و جامهاى شراب با پايهء بلند به مشتريان خود تسليم مىنمود . رنگ ظروف را كوزه‌گر به ميل خود ، خاكسترى ، قرمز ، سبز و يا به رنگ گل سرخ درمىآورد و در روى آن نقشهايى ارزنده و متنوع پديد مىآورد . هنرمندان در آغاز كار به رئاليسم تمايل داشتند و تصاوير مار ، پلنگ ، قوچ ، لكلك و شترمرغ را با مهارت نشان مىدادند . و در آثار خود ، تعادل نسبتها را رعايت مىكردند ، ولى بعدها تنوع سبك به وجود آمد ، به اين ترتيب كه دم جانور ، دراز و كشيده‌تر شد و شاخها نيز بدون تناسب پهن و بزرگ گرديد . بعدها بازگشتى به سوى رئاليسم صورت گرفت اما آن هم بيشتر يك نوع ناتوراليسم جديد و لبريز از حيات و جنبش بود . . . در مدت بيش از هزار سال كه سه مرحلهء نخستين زندگانى انسان ماقبل تاريخ ، در دشت ، طول كشيد ، هنرمند هرگز خود را در شيوه‌اى كه در آن مهارت يافته بود محدود نمىكرد ، بلكه هنر او تغيير شكل مىداد و قدرت و بقاى آن به سرزمينهاى بسيار دور از حدود و ثغور طبيعى نجد ايران سرايت كرد . « 102 »\r\nسپس گيرشمن مىگويد :\r\nما نمىدانيم كه اين نقاشى انعكاسى از مناظر زندگى هنرمند است يا در اين نقاشى ميل به بيان مطلبى نهفته شده و در حكم نويسندگى بوده است ؟ ما نمىخواهيم اين مسأله را حل كنيم ولى معهذا توجه خوانندگان را بدين نكته جلب مىكنيم كه اين عهد مترقى ظروف منقوش در نجد ايران ، در اواخر ، مقارن با زمانى است كه در دشت بين النهرين بشر يكى از عجيبترين اكتشافات خود ، يعنى فن نوشتن را به وجود آورد . « 103 »\r\nرالف لينتون مىنويسد :\r\nكتابت نيز از اختراعات خاور نزديك است ؛ اختراعى كه در توسعه و تكامل تمدن اثرى بمراتب مهمتر از صنعت فلزكارى داشته است . اگر فن كتابت براى ثبت و ضبط نتايج مشاهدات به وجود نيامده بود ، پيدايش علم امكان‌پذير نبود . . . فن كتابت در حدود 5 تا 6 هزار سال قبل و تقريبا مقارن هم در مصر و بين النهرين و درهء سند قدم به عرصهء وجود گذاشت . . . در كليهء نواحى سابق الذكر ، اولين مرحلهء پيدايش كتابت ، استعمال اشكال يعنى نقش كردن تصوير واقعى اشياء بوده است ، ليكن براى آنكه اين تصاوير بتوانند افادهء معنى كنند و مورد استعمال عمومى قرار گيرند لازم بود كه هم‌شكل آنها ساده شود و هم ترسيم آنها صورت قراردادى به خود بگيرد . . . باوجود آنكه ساده كردن نقوش و اصول كتابت باعث اشاعهء سواد عمومى مىشد و مزاياى بسيار داشت ، معهذا كاتبان و منشيان ،\r\n\r\n\r\n","description":"","footnote":"\r\n( 102 ) . همان ، ص 19 به بعد .\r\n( 103 ) . همان ، ص 20 به بعد ( به اختصار ) .\r\n","page_name":" 57 ","page_number":71},
  {"content":"\r\n\r\nاز ترس آنكه مبادا ، رقباى فنى پيدا كنند و حرفه‌شان از رونق بيفتد ، ترجيح مىدادند كه دشواريهاى فن كتابت را در همان حال كه بود باقى نگاهدارند ؛ بخصوص در مصر ، با آنكه از همان آغاز كار ، پيشرفتهاى عمده نصيب اين فن شد تا آنجا كه خطوط ايدئوگراف و خطوط هجائى و حتى خطوط الفبائى واقعى رواج يافت معذلك تا مدتها اين هرسه خط ، بطور مختلط ، در كتيبه‌ها به كار مىرفت . . . كاتبان كه هم كار علم و هم امر حكومت را در زير نفوذ خود داشتند ترجيح مىدادند كه كتابت را ، چون رازى مكتوم و دور از دسترس عموم نگاهدارند . « 104 »\r\nدكتر گيرشمن مىگويد :\r\nآيا بايد معتقد شويم كه مخترع خط ، از فن نقاشى پيشه‌وران نجد ايران كه در برابر چشمان خود تصاوير آماده و علايم و نشانه‌هايى داشته‌اند ، الهام گرفته است ؟ درهرحال اين امر امكان دارد و بايد ضمنا بدانيم كه اين هنر نمايندهء مرحله‌اى است كه راهى را به سوى خط تصويرى نشان مىدهد . كوزه‌گر اين عهد به فن قالب‌ريزى هم آشنا بود و براى مجسمهء همه نوع جانوران ، اسباب‌بازى كودكان يا هداياى نذرى قالب‌سازى مىكرد . . . « 105 »\r\n\r\nآغاز خط و كتابت\r\nبطور كلى ملل باستانى ، به حكايت آثارى كه در دست است ، سعى مىكردند به كمك نقوش و خطكشيهايى ناموزون ، مقاصد و نيات خود را نشان دهند مثلا مصريان براى آنكه مقصود خود را نشان دهند ، صورتى از اشياء و مطالب موردنظر تصوير مىكردند و درصورتىكه آنچه موردنظر آنها بود صورت خارجى نداشت ، با علائم قراردادى منظور خود را نشان مىدادند مثلا دوستى نمونه‌اى از خط كهن\r\nرا با كبوتر ، دشمنى را با مار ، جنگ و جدال را با ببر و پلنگ ، صلح و مسالمت را با گوسفند و آهو ، شادى و مسرت را با زن و مردى كه باهم مىرقصند ، نشان مىدادند .\r\n\r\n\r\n","description":"","footnote":"\r\n( 104 ) . سير تمدن ، پيشين ، ص 107 به بعد .\r\n( 105 ) . ايران از آغاز تا اسلام ، پيشين ، ص 22 .\r\n","page_name":" 58 ","page_number":72},
  {"content":"\r\n\r\nاين نوع خط تصويرى يا « هيروگليف » « 106 » قديميترين و ابتدايىترين خطوط باستانى است . « استاد پورداود » در كتاب فرهنگ ايران باستان دربارهء اين خط مىنويسد :\r\n« . . . نويسندگان اين خط بايد نقاشى دانسته باشند تا بتوانند براى هرچيز و هرانديشه و معنى ، شكل و تصويرى بكشند ؛ مثلا نقش چشم به معنى ديدن است ؛ نقش دو بازو ، يكى با تبرزين و يكى با سپر ، مفهوم جنگيدن را مىرساند ؛ دادگرى با تصوير پر شترمرغ تبيين مىشود . . . »\r\nبا اين تصاوير قراردادى نشان دادن و تفهيم مقصود كارى دشوار بود و غالبا طرف مقابل به درك مقصود توفيق نمىيافت و سنگ و تختهء منقوش را پس مىفرستاد . اين نوع خط و كتابت ناقص كه از هزاران سال قبل از ميلاد مسيح بين سكنهء مصر و فنيقيه معمول بود ، بتدريج رو به تكامل رفت و تعداد علايم و نشانها رو به نقصان گذاشت .\r\nبجاى وسايل قديم يعنى سنگ و تخته كه حجم و وزن آنها زياد بود از نهالى به نام پاپيروس ، كاغذ ساختند و به مرور زمان ، نوع و جنس آن را بهتر و كاملتر نمودند . نمونه‌هايى از اين كاغذها و مطالب مندرج در آنها ، اكنون در موزه‌هاى مصر موجود است . پس از قرنها سومريها به نوشتن خط ميخى توفيق يافتند ، بعد عيلاميها و آشوريها خط ميخى را از آنها آموختند و ايرانيان نيز اين خط را از دو قوم اخير فرا گرفتند ، با اين اختلاف كه خط آشورى 700 علامت و خط عيلامى 300 علامت بود و حال آنكه ايرانيها فقط 42 علامت از خط ميخى را براى تنظيم الفباى خود انتخاب كردند .\r\nفينيقيان ضمن فعاليتهاى تجارى حروف هجا را كه تمام قبايل آرامى در ايجاد و تكامل آن دست داشتند به يونانيان و ساير ملل منتقل نمودند . استفاده از خطوط قديم آشورى ، بابلى و غيره ، به علت اشكالاتى كه در خواندن آنها وجود داشت ، به آسانى صورت نگرفت . و اگر منصفانه داورى كنيم بايد اقرار كنيم كه اين اشكال هنوز در خط فارسى وجود دارد . الفباى كنونى ما نقايص و معايبى دارد كه بايد دير يا زود براى نجات نسل جوان در راه اصلاح آن بينديشيم . در زبان ما يك حرف به چندين طريق خوانده مىشود مثلا حرف « ج » ممكن است به صداى بالا يا پيش يا زير يا ساكن خوانده شود درحالىكه اروپاييان از اين جهت ناراحتى ندارند و الفباى آنها مركب از حروف با صدا و بيصداست و از تركيب اين دو نوع حروف ، كلمه مىسازند . باوجود اشكالاتى كه در راه تكميل و اصلاح\r\n\r\n\r\n","description":"","footnote":"\r\n( 106 ) .  Hieroglyphe \r\n","page_name":" 59 ","page_number":73},
  {"content":"\r\n\r\nخط فارسى و تبديل آن به حروف لاتين وجود دارد ، اميد است خيرخواهان و علاقه‌مندان به بيدارى مردم ايران راهى معقول و منطقى براى حل اين مشكل پيدا كنند .\r\nقسمتى از يك پاپيروس معروف ( تورن )\r\nبه نظر ولز مهمترين چيزى كه در پنجاه يا شصت قرن پيشرفت بشرى روى داد ، همانا اختراع خط بود و اهميت يافتن آن در زندگى آدميان . خط ابزارى نو بود براى انديشهء بشرى كه به آن امكان و ميدان فعاليت فراوانى مىداد و وسيله‌اى بود نو براى رسانيدن انديشه‌هاى گذشتگان به آيندگان . در پايان پارينه سنگى و آغاز نوسنگى پديدار شدن زبان به آدميان وسيله‌اى داد كه انديشه‌هاى خود را به‌هم برسانند و پيوند دهند ، و همين موجب افزايش نيرو و همكارى ايشان گشت . . . پيش از پيدا شدن خط واقعى تصويرنگارى پيدا شد . . . با كشيدن نقش چيزها و يا بعضى نشانه‌ها و بعضى خطها و نقطه‌ها انديشهء خود را به‌طرف مىفهماندند . . . به اين ترتيب « خط و كتابت با شيوه‌اى طبيعى از نقاشى مايه گرفت و تحول يافت و نخست تا قرنها تنها طرف توجه گروهى انگشت‌شمار ، در يك طبقهء خاص ، و رازى بود ميان آنان . . . و مردم عادى از از آن سردرنمىآوردند ، ولى سرانجام فكر تفهيم و تفاهم غلبه كرد و خط براى بيان مطالب با گذشت قرنها پديد آمد . » ولز مىنويسد : « زندگى آدميان نخست با مردن پيران و به جهان آمدن نوزادان تكرار گسستهء انديشه بود .\r\nخزندگان نيز مغز دارند و تجربياتى مىاندوزند ، اما چون فردى از آنها مرد ، تجربياتش هم با او به خاك مىرود . بيشتر هدفهاى يك خزنده تنها از غريزه سرچشمه مىگيرد و همهء زندگى\r\n\r\n","description":"","footnote":"","page_name":" 60 ","page_number":74},
  {"content":"\r\n\r\nمغزى او نتيجهء ارث است .\r\nاما پستانداران عادى براين اصل غريزى ، اصل تجربه و انتقال آن را از راه تقليد بچه از مادر افزودند و جانورانى مانند سگ و گربه و ميمون ، كه ظرفيت مغزى بيشترى دارند از همان راه تقليد و از ادراك خاموش ، تجربيات خويش را منتقل مىسازند ، مثلا گربهء مادر ، نوزاد خود را براى بدرفتاريش تنبيه مىكند ، مادر ميمون و عنتر نيز چنين مىكنند .\r\nمردم روزگار كهن به نيروى انتقال تجربه ، هنر بيان مطالب و سخن گفتن را افزودند .\r\nآثار نقاشى و مجسمه‌سازى و روايت سينه‌به‌سينه از اين گونه است .\r\nبا اختراع خط كه از نقاشى سرچشمه گرفت ، گذشتهء آدميان كاملتر و دقيقتر انتقال مىيافت ، روايات شفاهى كه سينه‌به‌سينه نقل مىشد و دگرگونى مىيافت ، اكنون ثابت برجاى مىماند . مردمى كه صدها فرسنگ از هم دور بودند ، مىتوانستند انديشهء خود را به ديگرى برسانند .\r\nتا صدها نسل نيروى كامل كتابت بر جهانيان آشكار نشد زيرا كه انديشهء نسخه - بردارى فراوان و چاپ از يك متن عملى نشده بود ؛ نسخه‌بردارى همانا رونويس كردن بود كه كتاب را بسيار گران و كمياب مىساخت .\r\nميل به رازدارى و بر ديگرى برترى يافتن ، همواره در انديشهء مردم نيرو داشته است ، تنها امروز است كه گروه انبوهى از مردم به فراگرفتن و خواندن مىپردازند ، دست به سوى گنجينهء دانش و انديشه كه در كتابها گردآمده ، مىبرند . . . پيشرفت فكرى بشر در تاريخ همچون پرتوى است كه نخست از روزنه‌اى بس خرد به بيرون مىدرخشد و درميان تاريكى نادانى و ظلمت جهل و فراموشى اندك جلوه‌اى دارد . . . سرانجام در تاريخ اروپا زمانى فرارسيد كه به كوشش كارگران چاپ اين پرتو به سرعتى شگفت رو به گسترش گذاشت و دانش جهانگير شد و ديگر خاص طبقه‌اى مخصوص نبود . اكنون اين روزن روزبه‌روز پهناورتر و گسترده‌تر مىشود . اين پرتو هنوز پندارى از ميان مه و ابر و گردوغبار به ما مىرسد ، هنوز در دانش نيم‌باز هم نشده است .\r\nجهان امروزى هنوز در آغاز فراگيرى دانش است . » « 107 »\r\nويل دورانت معتقد است كه خطنويسى محصول و نتيجهء فعاليتهاى تجارى است .\r\nهمانطور كه كاهنان با تصاويرى كه وضع كرده بودند عبارات دينى و پزشكى را يادداشت مى - كردند ، بازرگانان نيز ، به كمك علايم و تصاوير ، مقاصد خود را به‌طرف اعلام مىكردند .\r\nبزرگترين اثرى كه انسان پس از سخن گفتن بر آن دست يافته ، خط و نگارش است . پيدايش خط ، حدى است كه ابتداى تاريخ را نشان مىدهد . با اختراع خط انسان موفق گرديده است كه مقاصد ، وقايع ، احكام و قوانين و ساير مطالب مهم و ضرورى را يادداشت و از خطر فراموشى حفظ كند .\r\nبطورى كه اشاره شد نقاشى و سپس كتابت در طى صدها سال راه تكاملى خود را پيموده است . بعضى از دانشمندان باستان‌شناس مىگويند : ممكن است در پشت آثار هنرى\r\n\r\n\r\n","description":"","footnote":"\r\n( 107 ) . كليات تاريخ ، پيشين ، ص 248 به بعد ( به اختصار ) .\r\n","page_name":" 61 ","page_number":75},
  {"content":"\r\n\r\nمتنوعى كه روى كوزه‌ها و ساير آثار آن عهد مىبينيم ، ميل بيان مطلبى نهفته باشد . در هرحال ايران در ساختن ظروف سفالين منقوش پيش قدم بوده است .\r\n« كوزه‌گران ، به مرور ، به فن قالب‌ريزى هم آشنا شدند و براى انواع جانوران ، اسباب - بازى براى كودكان ، و هدايايى كه به پيشگاه رب النوع تقديم مىكردند ، قالبهايى مىساختند . » « 108 » به عقيدهء پروفسور پوپ هنرمندان اين دوره « ظروف سفالين را روى چرخهاى مخصوصى كه با دست آهسته چرخانده مىشد ، مىساختند و در كوره‌هاى سربسته برطبق قاعدهء معينى و با طرزى استادانه مىپختند و محصولاتى متناسب ، ظريف و زيبا به وجود مىآوردند . »\r\nگيرشمن معتقد است كه :\r\nمراكز مختلف ايران در آغاز هزارهء سوم ق . م . تابع تأثيراتى بود كه از نواحى مختلف خارج از نجد وارد مىشد . اين نفوذها كه گاه‌وبيگاه اعمال مىگرديد و گاهى از جنوب غربى و زمانى از شمال شرقى مىآمد ، موجب تغييراتى در تمدن اقدم ايران شد . . . در عهدى كه ايران از ديگران اقتباس مىكرده همچنان به - ديگران عاريت مىداده است . در اينجا فقط يك مثال مىآوريم : تمدنى كه در نيمهء دوم هزارهء چهارم ق . م . در بين النهرين شمالى ( آشور آينده ) ظهور كرد سبك كوزه‌سازى فاخر را پذيرفت و توسعه داد ، شكل كاسه‌اى و تزيينات منقوش آن مىرساند كه ظاهرا از مراكز ايران ، كه مهمترين آنها در سيلك و حصار شناخته شده ، مأخوذ است .\r\nايران چنان كه ديده‌ايم شاهراهى بوده براى نهضت ملل و انتقال افكار از عهد ما قبل تاريخى به بعد ، و در مدتى بيش از هزار سال ، اين وضع مهم را بمنزلهء واسطه و ميانجى ميان شرق و غرب حفظ كرد ؛ در عوض آنچه او دريافت مىداشت هرگز از تأديه بازنايستاد . عمل او عبارت بود از دريافت داشتن ، توسعه بخشيدن و سپس انتقال دادن . « 109 »\r\nصنعت فلزكارى نيز در اين دوران به پيشرفت خود ادامه مىداد ؛ مس را ذوب و ريخته‌گرى مىكردند . با اينكه ابزار سنگى همچنان مورد استعمال داشت ، هنرمندان اشياء متنوعى نظير تبر صاف ، كج‌بيل ، دشنه و چاقوى مسين مىساختند و نمونه‌هايى از اين آلات در خانه‌هاى متعلق به آن دوران به دست آمده است .\r\nپيشه‌وران لوازم آرايش مىساختند ؛ سنجاقهاى بزرگ ، انواع جواهر ، صدف ، عقيق و فيروزه و حلقه‌هايى از سنگ بلور و سنگ لاجورد و يشم سبز كه از نقاط دوردست مىآوردند ، در ضمن كاوشها به دست آمده است .\r\nبه موازات پيشرفتهاى مختلف ، تجارت و دادستد نيز توسعه مىيافت .\r\nمعمولا محتويات يك خمره يا يك عدل بار مورد مراقبت قرار مىگرفت . براى\r\n\r\n\r\n","description":"","footnote":"\r\n( 108 ) . ايران از آغاز تا اسلام ، پيشين ، ص 22 .\r\n( 109 ) . همان ، ص 31 به بعد .\r\n","page_name":" 62 ","page_number":76},
  {"content":"\r\n\r\nتشخيص مالكيت « مهر » را به كار بردند ، يعنى روى يك گل رس علامت‌گذارى مىكردند و آن را در دهانهء خمره جا مىدادند يا به طنابى مىبستند ، و ظاهرا همان علائم مفهوم تحرير و نگارش داشته است . بااينحال رشد مدنيت در ايران به علت وضع ناسازگار طبيعى و پراكندگى جمعيت با مقايسه با بين النهرين به كندى پيش مى - رفت . تنها در ناحيهء شوش كه در امتداد طبيعى بين النهرين است ، مركزيتى در زندگى مدنى پديد آمد و نخستين دولت متمدن يعنى عيلام به وجود آمد .\r\nسكنهء جنوب غربى آسيا در اين دوران به هيچيك از دو دستهء سامى و هند و اروپايى بستگى ندارد و داراى هنرى هستند كه مخصوص سكنهء آسياى غربى و ايران است . « 110 »\r\n\r\nمشخصات عصر مس و مفرغ\r\nبه عقيدهء گوردون چايلد در طول چند هزار سالى كه ميان عصر نئوليتيك و عصر مفرغ فاصله شد ، ملتهاى خاورميانه به اكتشافات قابل ملاحظه‌اى مانند صنعت استخراج و استفاده از مس و مفرغ ، بهره - بردارى از نيروى حيوانى ، وسايل نقليهء چرخ‌دار ، چرخ كوزه‌گرى ، آجر و مهر نايل شده بودند .\r\nقبل از هزارهء سوم پيش از ميلاد ، اين اختراعات تا درياى اژه ، تركستان و هند انتشار يافت .\r\nيكهزار سال بعد به چين و بريتانياى كبير نيز رسيد . صنعت استخراج و استعمال فلز ، داراى چهار جنبهء اكتشافى بسيار مهم بود : نرمى و قابليت انعطاف مس ، امكان ذوب آن به آسانى بوسيلهء جدا كردن آن از ساير مواد معدنى ، و بالاخره مسأله اختلاط فلز : « آلياژ » بود . . . مس در حال طبيعى به نظر مردم ، نوع عاليترى از سنگ بود كه تيز كردن ، عمل آوردن بوسيلهء چكش و تبديل به ورقه‌هاى صاف و سپس بريدن آن امكان داشت . البته مردم سيلك ( نزديك كاشان ) مس را در اين حالت مىشناختند ، منتها استفادهء شايانى از آن نمىكردند . در حدود چهار هزار سال پيش از ميلاد مسيح ، مصريان از فلزات براى تأمين بعضى از احتياجات عادى خود استفاده مىكردند . خط هيروگليف در همين دوران اختراع شده بود و به كمك رصدهاى نجومى توانسته بودند در سال 4245 ق . م . تقويم را به وجود آورند . وحدت مصر تأمين شده بود و پادشاه واحدى در سراسر كشور فرمانروايى مىكرد . استعمال مس رشتهء معمارى را به نحو بيسابقه‌اى به جلو راند و مصريان در حدود سه‌هزار سال ق . م موفق شدند به كمك ادوات مسى دست به ساختمان اهرام بزنند . در حدود 3500 سال ق . م . مردم سواحل دجله و فرات نيز استفاده از فلزات را به همت سومريها آموختند . هنر معمارى و فلزسازى در بين النهرين گسترش يافت .\r\nاستعمال فلزات در آسيا و افريقا صورت انقلابى نداشت بلكه به گفتهء پيرروسو 25 قرن بعد از كشور مصر ، استفاده از مس در بين النهرين معمول گرديد و باز هم 18 قرن طول كشيد تا اين فلز به شماليترين نقاط اروپا ، يعنى ممالك اسكانديناوى ، راه يافت . ولى در فاصلهء اين مدت ، جزاير درياى اژه ، ايران ، چين و اروپاى غربى از اين فلز استفاده مىكردند .\r\n\r\n\r\n","description":"","footnote":"\r\n( 110 ) . همان ، ص 23 و 24 .\r\n","page_name":" 63 ","page_number":77},
  {"content":"\r\n\r\n\r\nعصر مفرغ\r\nاستفاده از مفرغ ، يعنى آلياژى كه از مس و قلع به وجود مىآيد ، نخست در مصر و بين النهرين معمول گرديد . ظاهرا سومريان در كشف مفرغ پيش قدم بودند . چون مفرغ به مراتب سخت‌تر از مس بود و بيشتر مورد استفادهء صنعتگران قرار گرفت ، « از اين پس نه تنها مىتوانستند مانند دوران مس ، تيشه و تبر و نيزه بسازند بلكه كارد و مته و همه وسايل تراشيدن نيز در اختيار آدمى قرار گرفت . مصريان در حدود سال 2850 ق . م . با آن آشنا شدند و اهالى جزيره كرت در حدود سال 2500 ق . م .\r\nسيلى از اسباب و ابزار و بازيچه‌هاى مفرغى به تمام نقاط ساحلى درياى مديترانه مىفرستادند و اهالى چين در حدود سال 1800 ق . م . استعمال آن را آموختند .\r\nدر ايامى كه شهرهاى عظيم بابل و تبت در منتهاى قدرت و عظمت بودند ، در اروپا توده‌اى از قبايل نادان وحشى زيست مىكردند كه در مرحله حجر صيقلى باقى مانده بودند .\r\nمدتهاى مديد طول كشيد تا كم‌كم فلز در اين نواحى نيز راه يافت ، در همان ادوارى كه استعمال فلزات در حدود رودخانه‌هاى « رون » و « رن » نيز معمول گرديد ، در اطراف نيل و بين النهرين ، سواحل رود سند و رودخانه زرد ، جامعه‌هاى بزرگ بشرى متمركز شده بودند .\r\nمردم اين مناطق اندك‌اندك براى جلوگيرى از طغيان آب و از بين رفتن مزارع ، شبكه‌اى از معابر و حوضچه‌ها و سدها ايجاد كردند و در سايه كار دسته‌جمعى و تحت‌نظر مهندسين و كار - شناسان ، تا حدى آب رودخانه‌ها را در اختيار خود درآوردند . پيرروسو ضمن توصيف فعاليتهاى كشاورزى مردم بين النهرين به شجاعت و كاردانى سومريان درود مىفرستد و مىگويد :\r\nايجاد جويها و زهكشيها براى آبيارى ، مجارى ديواره‌دار به منظور كشتيرانى ، سدهاى تنظيم قدرت آب و قنوات متعدد ، سرزمينى را كه امروز جز صحراى مرده‌اى بيش نيست ، به صورتى درآورده بود كه در همه‌جا مراكز سبزو خرم ديده مى - شد و گندم و حبوبات به وفور در آن عمل مىآمد . حدائق معلقهء بابل متعلق به قصر بخت النصر . . . بهترين شاهد اين موضوع است . اين باغها بر سقف سلسله‌اى از تالارهاى بزرگ تعبيه شده بود و بوسيلهء ماشين خاصى كه براى بالا آوردن آب ساخته بودند ، آب را مستقيما از قعر چاه به باغهاى مزبور منتقل و آنها را آبيارى مىكردند . . . « 111 »\r\n\r\nسير صعودى جمعيت\r\nقبل از آنكه وضع عمومى ايران را در هزارهء سوم قبل از ميلاد مورد مطالعه قرار دهيم ، خوبست بدانيم كه در حدود چهار هزار سال قبل از ميلاد مسيح جمعيت كرهء زمين بيش از ده ميليون نفر نبود ولى بهنگام تولد مسيح جمعيت عالم به حدود صد ميليون نفر رسيد ، در سال 1830 جمعيت به يك ميليارد و در سال 1960 به سه ميليارد بالغ گرديد . هر سال نيز بطور تقريب 50 ميليون بر جمعيت زمين افزوده مىشود و اگر اين ترتيب سه قرن ديگر بر تاريخ بشريت بگذرد ، تراكم 7 ميليارد نفر سال 2000 مسيحى به هفتصد ميليارد بالغ\r\n\r\n\r\n","description":"","footnote":"\r\n( 111 ) . تاريخ صنايع و اختراعات ، پيشين ، ص 44 .\r\n","page_name":" 64 ","page_number":78},
  {"content":"\r\n\r\nخواهد شد و آنوقت . . . در برابر سطح قابل زندگى زمين ، اين جمعيت عظيم با تراكمى همسان شهر نيويورك زندگى خواهند كرد . « 112 »\r\n\r\nطول عمر\r\nدر طول تاريخ همواره بر درازى عمر آدمى افزوده شده است . . .\r\nعمر متوسط انسان در آغاز عصر فلز 18 سال بوده است ، ولى اين رقم در اروپاى قرون وسطى به 35 رسيده و از آن پس به اقتضاى تكامل اجتماعى بالا رفته است . اكنون عمر متوسط در جامعه‌هاى پيش‌رفته نزديك 70 است . . . با اينهمه هنوز عمر متوسط مشرق زمينيان بسيار اندك است و عوامل گوناگون مخصوصا استعمار خارجى و استثمار داخلى سبب شده‌اند كه نسبت تعداد جوانان به پيران بسيار زياد باشد . . . از زمانى كه انسان از دورهء اقتصاد گردآورى خوراك به دورهء اقتصاد توليد خوراك منتقل شد و دست از سرگردانى برداشت و به ايجاد ده و شهر پرداخت ، جمعيت زمين رو به فزونى رفت و در آغاز دورهء گردآورى ، افزايش جمعيت بسيار كند بود و هرقرنى از يك يا دو در صد تجاوز نمىكرد ، اما بعدا سرعت گرفت و در عصر امپراتورى روم در هرقرنى به 6 تا 10 درصد رسيد . « 113 »\r\n\r\nايران در هزارهء سوم قبل از ميلاد\r\nدر طى آخرين قرنهاى پيش از سه هزار سال قبل از ميلاد ، در سر - زمين شوش تمدنى پديد آمد كه هرچند كاملا تحت نفوذ تمدن بين النهرين قرار داشت ، خطى مخصوص به خود ايجاد كرد كه به نام خط عيلامى مقدم خوانده مىشود . بطوريكه از حفريات اخير استنباط مىشود ، نه تنها شوش بلكه تمام سكنهء شمال شرقى خليج‌فارس ، تحت تأثير فرهنگ بين النهرين قرار گرفته‌اند . در اين عهد در طرز ساختن ظروف سفالين تغييراتى پديد آمد و ظاهرا اين تغيير در اثر آمدن بيگانگان ، درميان سكنهء بومى ظاهر شده است . بعضى حدس مىزنند كه فرهنگ جديد از حدود سيحون و جيحون و شايد از نواحى دور تر به شمال شرقى و سرانجام به جنوب غربى آسيا راه يافته است . در ناحيهء سيلك خانه‌هاى متعلق به پايان عهد سوم زير طبقهء ضخيمى از خاكستر قرار گرفته و اين حال نشان مىدهد كه خانه‌ها طعمهء آتش شده است و مردم در روى خرابه‌ها ، مساكن جديد خود را بنيان نهاده‌اند . در اين دوره ظروف منقوش از بين مىرود و جاى آنها را ظروف خاكسترى و قرمز يكنواخت مىگيرد . چنان كه گفتيم از ديرباز فرهنگ شوش با فرهنگ بين النهرين درهم آميخت و مختصات فرهنگ شوش با گذشت زمان جبرا به مردم سيلك تحميل گرديد و بر روى هم مدنيت در ناحيهء سيلك بيش ازپيش ترقى نمود .\r\nگيرشمن مىنويسد : « خانه‌ها با دقت بيشترى ساخته شد ، ولى درها به طرز عجيبى پست و كوتاه بود . در مدخل ، اجاقى قرار داشت داراى دو قسمت كه يكى براى طبخ غذا و ديگرى مختص پختن نان بود . در يك‌طرف خمره‌اى براى آب در زمين قرار داده بودند . در اين خانه نمونه‌هايى از اثاثهء گلى كه در طاقچه‌ها نگاهدارى مىشد ، به چشم مىخورد .\r\n\r\n\r\n","description":"","footnote":"\r\n( 112 ) . مأخوذ از : موريس ماروا ( مقاله ) ، ترجمهء محمد ميردامادى .\r\n( 113 ) . زمينهء جامعه‌شناسى ، ص 253 .\r\n","page_name":" 65 ","page_number":79},
  {"content":"\r\n\r\nدر اين دوره نيز مرده را دولا در عمق 25 سانتيمترى در كف اتاق دفن مىكردند .\r\nلوازم مختلف ميت نيز همراه او بود . با ظروف سفالين جديد بطريهاى كوچك مرمرين كه محتملا براى نگهدارى عطريات ساخته مىشد نيز به چشم مىخورد . مرده را بيش از پيش با جواهرات مىآراستند . زينت‌آلات سيمين ، صدف ، طلا ، زيورها و گوشواره‌هايى كه از نقره و طلا و لاجورد ساخته شده بود ، دستبندهاى سيمين ، گردنبندهاى گوناگون و بطور كلى ، تنوع مواد و ظرافت كار ، مىرساند كه اين جواهرسازى كه در شوش و حتى شايد در بين النهرين معمول بود ، پيش‌آهنگ جواهرى است كه در مقابر سلطنتى اور پيدا شده و آنهمه مورد اعجاب جهانيان گرديده است .\r\nاهميت تمدن شوش در خط نيمه تصويرى آن است كه در آن ، اعداد و جمع آنها توسط دانشمندان تشخيص داده شده . وجود الواحى كه از آنها طنابى عبور داده‌اند و استعمال مهرهاى استوانه‌اى كه معرف مالك كالا بوده نه تنها از وجود نوعى خط حكايت مىكند ، بلكه فعاليت‌هاى اقتصادى آن دوران را نيز نشان مىدهد . در آغاز هزارهء سوم قبل از ميلاد ، ايران تابع تأثيراتى بوده كه از نواحى مختلف ، مخصوصا از شمال شرقى و جنوب غربى ، به سكنهء ايران وارد مىشد . آنچه مسلم است مردم اين سرزمين اين حملات و تأثيرات را هضم مىكردند . . . ايران شاهراهى بود براى نهضت ملل و انتقال افكار ؛ از عهد ماقبل تاريخى به بعد ، و در مدتى بيش از هزار سال ميانجى بين شرق و غرب بود و هرگز از كسب تمدن ، توسعه بخشيدن ، سپس انتقال دادن بازنايستاد . « 114 »\r\nدر آغاز هزارهء سوم قبل از ميلاد ، دشت غنى بين النهرين وارد دورهء تاريخى خود گرديد . متون و آثارى كه از آن دوران به يادگار مانده نه تنها بسيارى از مشخصات زندگى مردم بين النهرين را روشن مىكند ، بلكه تا حدى مسائل تاريخى ايران و عيلام را روشن مىسازد . منطقهء نفوذ بابليان وسعت چندانى نداشت و در نظر يك نفر منشى بابلى عالم تمدن به دامنه‌هاى زاگرس خاتمه مىيافت . » « 115 »\r\nتنها پس از روى كار آمدن حكومت هخامنشيان آسياى مركزى و شرق نزديك در زير لواى دولت واحدى گرد آمدند . هر وقت حكومت بابل رو به سستى و انحطاط مىگذاشت اقوام نيمه‌بدوى ساكن تپه‌ها از موقع استفاده مىكردند و دشت غنى بين النهرين را غارت و گاهى اشغال مىكردند . سكنهء عيلام غالبا روش تجاوزآميز نداشتند ، آنان در بخش بزرگى از سواحل خليج‌فارس و بوشهر زندگى مىكردند . پس از تشكيل سلسلهء سامى « سارگن » در اكد ، بين عيلام و اكد زدوخوردهاى شديدى پديد آمد ولى سرانجام عيلاميان استقلال و آزادى خود را بازيافتند و به عمران و آبادى پرداختند و يكى از پادشاهان آنان به بابل هجوم برد و پس از عيلاميان اقوام نيمه‌وحشى كوه‌نشين مكرر ، به سرزمين بين النهرين حمله‌ور شدند ، شهرها و مزارع را ويران كردند ؛ ولى بابل پس از چندى باز قد علم كرد و اقوام كوه - نشين متجاوز را از منطقهء نفوذ خود بيرون راند . پادشاهيهاى بابل در نتيجهء تثبيت و دوام\r\n\r\n\r\n","description":"","footnote":"\r\n( 114 ) . ايران از آغاز تا اسلام ، پيشين ، ص 35 - 33 ( به اختصار ) .\r\n( 115 ) . همان ، ص 34 ( به اختصار ) .\r\n","page_name":" 66 ","page_number":80},
  {"content":"\r\n\r\nحكومتها به پيشرفتهاى اجتماعى و اقتصادى توفيق يافتند . احتياج آنها به مواد اوليه براى ساختمان و امور عام المنفعه و اسلحه و اشياء هنرى ، آنها را وادار كرد كه در نقاط دور و نزديك مراكز تجارت و بازرگانى ايجاد نمايند و بخصوص به ايران ، كشور همسايهء خود كه داراى ثروت زيرزمينى يعنى معادن طلا ، مس ، و قلع بود ، چشم طمع دوختند . سياست سلاطين بابل در اين دوره اين بود كه حتى الامكان از پيدايش يك حكومت مقتدر و منظم در اين منطقه جلوگيرى نمايند و تا آنجا كه مىتوانند از ذخاير معدنى و راه ترانزيتى ايران براى حمل كالاهاى مورد نياز خود استفاده كنند ؛ ولى كوهستانيان نيمه‌وحشى ، حكومتهاى بابل را منقرض و نقشه‌هاى سياسى و اقتصادى بابليان را متوقف ساختند .\r\nدكتر گيرشمن مىنويسد : « راجع به اوضاع اقتصادى و اجتماعى ايران و وضع حكومت امراى عيلامى اطلاعى در دست نداريم . در « سيلك » وقفه و شكافى در حدود دو هزار سال ما را از هرمنبع اطلاعى محروم مىدارد ، ولى در « گيان » زندگى جامعه بدون تغييرات عميق ادامه دارد و در فن كوزه‌گرى و ساختن ظروف سفالين پيشرفتهايى حاصل شده است و در قسمت غربى نجد ايران شواهد فعاليت روزافزون در فلزسازى مشهود است ، به عقيدهء گيرشمن ايران از اين زمان وارد عهد مفرغ مىشود . » « 116 »\r\nاينها بود مناظرى از حيات مادى ، اينك حيات فكرى و معنوى مردم را مورد مطالعه قرار مىدهيم .\r\n\r\nدوران اسارت بشر در قيد خرافات\r\n\r\n1 . عقايد خرافى بين ملل شرق\r\nنخستين عقايد مذهبى تمام كوشش انسان اوليه مصروف حفظ حيات و ادامهء زندگى بود .\r\nنقص وسايل توليدى و دفاعى به انسان بدوى مجال مطالعه و تفكر نمىداد ؛ ولى بعدها با تكامل وسايل توليدى ، انسان موفق شد كه زايد بر احتياج توليد كند و از وحشت و نگرانى دايمى رهايى يابد . در نتيجه تمدن بشرى قدمى به جلو رفت و مجالى براى مطالعه و تفكر در عالم طبيعت و اجتماع حاصل گرديد . در اين دوره ، چون مردم نمىتوانستند رابطهء علت و معلولى قضايا و علل ظهور حوادث گوناگون طبيعى را كشف كنند ، ناچار ، براى هرحادثه و پيش‌آمد علت و عاملى كه مانند خود انسان ذيروح باشد قائل مىشدند تا به اين وسيله خود را قانع كنند و بدبختيهاى خود را تخفيف دهند ؛ به‌همين مناسبت دست به دامان خدايان زدند .\r\nبراى آنكه به طرز تفكر مردم آن روزگار آشنا شويم بايد هزاران سال به عقب برگرديم .\r\nو زندگى انسانهاى بدوى جاهل و مضطربى را به خاطر آوريم كه در دامان طبيعت قهار و در محيط جنگلهاى تاريك و وحشتزا سرگردانند . در چنين شرايطى بشر با فكر نارساى خود رعد و\r\n\r\n\r\n","description":"","footnote":"\r\n( 116 ) . همان ، ص 39 تا 43 ( به اختصار ) .\r\n","page_name":" 67 ","page_number":81},
  {"content":"\r\n\r\nبرق و صاعقه را علامت قهر و غضب ، و هواى خوش و ابر و باران را نشان مهر و محبت طبيعت مىانگاشت . پس از قرنها تحير و سرگردانى انسان درصدد برمىآيد كه اين قدرتهاى عظيم و نافرمان را به يارى ادعيه و اوراد و اجراى مراسم مذهبى با خود همراه و مساعد نمايد و از قهر و بدخواهى خدايان جلوگيرى كند . جادوگران با خواندن اوراد و ادعيه و انجام حركات معينى مىكوشيدند تا در راه جلب رضايت خدايان توفيق يابند . پيرروسو آن دوره از زندگى را چنين وصف مىكند :\r\nسعى كنيم كه طرز تفكر انسان متمدن را كنار بگذاريم ، كوشش كنيم كه خود را در مقابل طبيعت به همان وضع انسان قديم قرار دهيم ، چه نمودهاى عجيبى ! خورشيد با نظم و ترتيب كامل هرصبح طلوع مىكند و هرشب غروب مىنمايد ، ماه هميشه مسير معينى را طى مىنمايد ، طوفان مىغرد و صاعقه‌آسا حمله مىكند ، كسوف ، شب كوتاهى ايجاد مىكند ، آتش مىسوزاند ، آب يخ مىبندد ، بعضى از نباتات شفا مىبخشند و بعضى ديگر كشنده هستند . . . براى اينكه علم به وجود آيد بايد ابتدا سؤالاتى مطرح نمود : به چه دليل آتش مىسوزاند ؟ چرا آب يخ مىبندد ؟ اما انسان ما قبل تاريخ چنين سؤالاتى مطرح نمىكرد ، زيرا دخالت خدايان همهء قضايا را حل مىكرد . « 117 »\r\nتنها جهل به ظهور خدايان كمك نكرد ؛ ترس از مظاهر نامساعد طبيعت نيز سبب توسل به خدايان گرديد .\r\nلوكرسيوس « 118 » حكيم رومى ، ترس را مادر خدايان مىداند . حيات انسان ابتدايى درميان هزاران مخاطره قرار داشت ؛ قبل از آنكه پيرى فرا رسد بيشتر مردم در اثر بيماريهاى مهلك يا حملات متجاوزانهء دشمنان ، از بين مىرفتند . به‌همين علت ، بشر ابتدايى مرگ را يك جريان طبيعى نمىشمرد و براى آن علتى فوق طبيعت تصور مىكرد . ترس از مرگ ، ظهور حوادث گوناگونى كه بشر از درك علت آنها بى خبر بود ، خواب ديدن و اشباحى كه شبانگاه در برابر چشم او مجسم مىشد و هزاران علل و عوامل ديگر ، انسان جاهل ابتدايى را به اين فكر انداخت كه هرموجود زنده بايد روح يا نيروى اسرارآميز ديگرى داشته باشد كه بتواند هنگام مرگ ، بيمارى يا خواب از بدن او خارج شود . او نه تنها براى نوع انسان بلكه براى كليه نمودهاى طبيعى ، روحى خاص قائل بود . چون براى هرچيز روح و خدايى قائل بودند عدد اشياء پرستيدنى نامحدود بود . مردم آن روزگار عوامل و موجودات مساعد طبيعت ، نظير ماه و خورشيد و گاو ، و عوامل زيانكار ، نظير تاريكى و رعد و مار را مورد پرستش قرار مىدادند تا با اين تدبير ، به جلب نفع عوامل مساعد و دفع ضرر پديده‌هاى نامساعد توفيق يابند . ويل - دورانت مىگويد : « اين خدايان بيشمار را مىتوان در شش دسته قرار داد : آسمانى ، زمينى ، جنسى ، حيوانى ، انسانى و الهى . طبيعى است نمىتوان گفت نخستين موجودى كه مورد پرستش\r\n\r\n\r\n","description":"","footnote":"\r\n( 117 ) . تاريخ علوم ، پيشين ، ص 8 .\r\n( 118 ) .  Lucretius \r\n","page_name":" 68 ","page_number":82},
  {"content":"\r\n\r\nقرارگرفته چه بوده . شايد ماه در زمرهء اولين خدايان بوده . . . ماه ، خداى محبوب زنان به‌شمار مىرفت . . . درست نمىدانيم چه زمانى خورشيد براى حكومت آسمان جانشين ماه شده است .\r\nشايد آن هنگام كه كشاورزى جانشين شكارورزى گرديد و مردم دريافتند كه حرارت خورشيد سبب حاصلخيزى زمين مىشود ، اين حادثه اتفاق افتاده است . . . از همين مقدمهء بسيار ساده ، آفتاب‌پرستى در ديانتهاى بت‌پرستى قديم وارد گرديد . انكساگوراس « 119 » حكيم يونانى را مردم فهميدهء يونان از آن جهت تبعيد كردندكه عقيده داشت خورشيد خدا نيست بلكه قرص آتشينى است به بزرگى جزيرهء پلوپونز . . . همانگونه كه روح عميق شاعرانهء انسان ابتدايى سرى الهى در نمو گياه مىديد ، باردار شدن جنين زن و ولادت را نيز از تأثير موجودى برتر از طبيعت مىشناخت . انسان وحشى از موجود ذره‌بينى نطفهء مرد و تخمهء زن آگاهى ندارد و تنها چيزى كه مىبيند همان آلات تناسلى مرد و زن است كه مشتركا در عمل توليد مثل دخالت دارند . به‌همين جهت بدانها نيز رنگ خدايى مىدهد . تقريبا تمام ملتهاى ابتدايى هريك آلات تناسلى را مىپرستيدند و آنها ، كه بيشتر در اين عمل ، آداب و شعايرى داشته‌اند ، بر خلاف آنچه در به دو امر به نظر مىرسد ، ملتهاى عاليتر و پيشرفته‌تر همچون مردم مصر ، هند ، بابل ، آشور ، يونان و روم بوده‌اند . پرستش حيوانات نيز از ديرباز معمول بوده . » به گفتهء ويل دورانت تقريبا مىتوان گفت كه : « هر حيوانى از سوسك مصرى گرفته تا فيل هندى در يك گوشهء زمين روزى به عنوان خدا مورد پرستش بوده است . »\r\nبرخى از مردم ابتدايى بارور شدن زمين را مانند بارور شدن انسان تصور مىكردند و براى حاصلخيز كردن زمين همين كه جوانى مىمرد ، آلت تناسلى او را مىبريدند ، مىكوبيدند و به شكل گرد درمىآوردند و بر روى مزارع مىپاشيدند . بعضى قبايل هنگام بهار زن و شوهرى را به نام شاه و ملكه انتخاب مىكردند و آنان را در يك مجلس علنى به يكديگر تزويج مىكردند تا گياهان و نباتات عبرت گيرند و شكوفه كرده بارور شوند . در برخى قبايل ديگر هنگام بذرافشانى جشنهاى خاصى مىگرفتند ، زنان و مردان بدون رعايت هيچ قاعده‌اى باهم نزديكى مىكردند و ظاهرا از آن ، سه منظور داشتند يكى آنكه يادى از گذشته كرده و دوره‌اى را به خاطر آورند كه بشر از آزادى روابط جنسى برخوردار بوده است ؛ دوم اينكه از اين فرصت براى باردار كردن زنانى كه شوهرانشان عقيمند استفاده كنند ؛ سوم آنكه به زمين بفهمانند تخمهايى كه به او سپرده‌اند بايد خوب پرورش دهد و چند ماه بعد محصول فراوانى به بارآورد .\r\nبه نظر ولز « آدميان دوران اخير پارينه‌سنگى مردگان را با خوراك و اسلحه به خاك مىسپردند زيرا چنين مىانگاشتند كه آنها هنوز به زندگى ادامه مىدهند و ممكن است براى زندگان توليد خطر كنند ؛ براى جلوگيرى از دستبرد و مزاحمت آنان دست به اين گونه كارها مىزدند .\r\nدر مصر ، قبل از آنكه مرده را به خاك بسپارند پاره‌هايى از گوشت او را مىخوردند . » « 120 » چنان كه\r\n\r\n\r\n","description":"","footnote":"\r\n( 119 ) .  Anaxagoras \r\n( 120 ) . كليات تاريخ پيشين ، ص 146 .\r\n","page_name":" 69 ","page_number":83},
  {"content":"\r\n\r\nسرفليندرز پيترى گويد شايد مقصودشان آن بود كه « مىخواستند اندكى از منشهاى نيك و نيروى او را به خويشتن انتقال دهند . » « 121 »\r\n\r\nاعتقاد به زندگى پس از مرگ\r\nتقريبا تمام ملل ابتدايى از مردگان خود مىترسيدند و مىكوشيدند وسايل خوشنودى آنان را فراهم سازند ، مبادا زندگى را بر زندگان تلخ كنند . از كاوشها و مطالعاتى كه دكتر گيرشمن در ناحيهء سيلك انجام داده چنين برمىآيد كه از روزگار قديم در ايران « مرده را بطور درهم پيچيده‌اى در كف اتاق دفن مىكردند . اين قرب و همجوارى ميت ، زندگان را از لزوم تهيهء هدايا براى او معاف مىكرد ؛ چه به‌گمان آنها روح مرده مىتوانست در خوراك خانواده شركت كند . . . در غارى تبرى از سنگ صيقلى در جوار استخوانها در دسترس مرده گذاشته شده بود و نزديك سرش دو فك گوسفند نهاده بودند . شايد خوردنيهاى جامد و مايع نيز با او در قبر گذاشته مىشد و بدن ميت را به رنگ قرمز مىآراستند . اين طرز تدفين قرنها در نجد ايران معمول بود . ظاهرا از نيمهء اول هزارهء قبل از ميلاد طرز تدفين مردگان تغيير مىيابد و اين خود علامت جانشينى قومى نو به‌جاى قومى كهن محسوب مىشود . قبرها ديگر در زمين كف خانه حفر نمىشد . چند صدمتر دور از شهر ، گورستان كه بمنزلهء شهر مردگان بود قرار داشت . اموات هنوز هم با لوازم متعدد و مختلف در خاك دفن مىشدند و گاهى چند صد شىء در قبر جا داده مىشد . در رأس آنها كلاه‌خودهاى چرمى بودكه اكنون از بين رفته ، ولى لوحه‌هاى سيمين كار شده كه روى كلاه‌خودها بمنزلهء تزيين دوخته شده بود ، به دست آمده است . در اين قبور زينت‌آلات بيشتر وجود داشت ؛ مخصوصا اشياء سيمين و مفرغى ، سنجاقها به شكل سر حيوانات ، كه تزيين آن به سبك « نرديك » « 122 » بسيار عالى است ؛ دستبند ، گوشواره ، تزيينات ؛ سرانگشترى و الواح كمربند كه هم زنان و هم مردان آنها را به كار مى - بردند . . . اسلحه ، شمشير ، خنجر ، سپر ، پيكان هم با مفرغ و هم با آهن ساخته مىشد . هريك از قبرهاى جنگجويان حاوى مجموعه‌اى از سازوبرگ مفرغى و آهنى شامل لگام و اشياء متعدد براى آراستن سر و سينهء اسب بوده است . براى تهيهء غذاى ميت از ديگهاى بزرگ مفرغى دسته‌دار . . . و دوشاخه‌هاى مفرغى و آهنى براى برشته كردن گوشت استفاده مىكردند .\r\nعلاوه‌براين در قبر مردگان تعداد زيادى ظروف به رنگهاى مختلف ديده مىشود . از اين نوع ظروف نه تنها در سيلك بلكه در گيان لرستان ، مغرب تهران نزديك كرج ، جنوب درياچهء اورميه و سلدوز ديده شده است . . . » « 123 »\r\nاز همه جالبتر پيدايش گور دخترى از امراست در تپه حصار دامغان . در اين قبر علاوه بر انواع و اقسام جواهرات و بازيچه‌هاى زمان كودكى ، مقدارى ظروف و اثاثه كه به كار روزگار بزرگى دختر و دوران شوهرداريش مىخورده با او دفن نموده بودند ، و اين\r\n\r\n\r\n","description":"","footnote":"\r\n( 121 ) . همان ، ص ، 213 .\r\n( 122 ) .  Nordique \r\n( 123 ) . ايران از آغاز تا اسلام ، پيشين ، ص 65 به بعد .\r\n","page_name":" 70 ","page_number":84},
  {"content":"\r\n\r\nموضوع كاملا مىرساند كه معتقد بودند آن دختر پس از مرگ در عالم ديگر به حد بلوغ مىرسد و احتياج به اسبابهاى ديگرى غير از اسبابهاى زمان كودكى دارد . « 124 »\r\nدر نواحى جنوب روسيه همراه متوفى زوجه و خدمتگزار و اسب و جواهرات و فرش و ارابهء او را دفن مىنمودند و مهمترين قبرى كه از سران سكايى در چند سال اخير با مقدار زيادى لوازم به دست آمده همان قبرى است كه در تپهء « پازيريك » به دست يكى از دانشمندان شوروى ( س . آ . رودنكو ) كشف گرديد و ضمن آن اشياء ، چند پارچه قاليچه و گليم و نمد خوش‌نقش ايرانى مربوط به دورهء هخامنشى يافت شد .\r\nضمن كاوشهاى اور در بين النهرين قبرى به دست آمده كه 74 نفر در آن دفن بوده‌اند ؛ يعنى همراه متوفى 73 تن ديگر از زن و خدمتگزار و غيره خاك شده و تمام وسايل زندگى حتى آلات موسيقى را نيز با او در قبر قرار داده بودند . پيرروسو در تاريخ صنايع و اختراعات خود در وصف اين مقبرهء تاريخى مىنويسد كه در سال 1927 باستان‌شناس انگليسى « و ولى » « 125 » ضمن تجسس در مقابر پادشاهان اور با حيرت و وحشت مقبره‌اى را كشف كرد كه :\r\n. . . در آن پادشاه را با تمام خزاين و خدم و حشم و محافظان و قراولان و ارابه‌هايش دفن كرده بودند و حتى هنگام مرگ پادشاه همهء مهتران را با گاوان آنان ، تمام زنان پادشاه را كه نه تن بودند و همهء كارمندان قصر و بارگاه را با سلاح و اسباب در قبر قرار داده بودند .\r\nوسايل زندگى و سازوبرگى كه در همين موقع در مقبره گذاشته شده بود قابل تقويم نيست . سلاحهايى كه از مس و حتى از طلا ساخته شده بود ، ظروف مطبخ از نقره و طلا ، جواهرات بسيار از طلا و عقيق و سنگ لاجورد ، خنجرهايى كه تيغهء آنها از طلا و دستهء آنها از عقيق يا سنگ لاجورد بوده است ، سنجاق و سينه‌بند و گوشواره و سربند طلا به‌وفور وجود داشت . حتى تزيينات ارابه‌ها از طلا و نقره و جواهرات درست شده بود . « 126 »\r\nاين مقبره را يكى از پادشاهان كوچك شهر اور سه‌هزار سال قبل از ميلاد مسيح براى خود ساخته بود .\r\n\r\n\r\n","description":"","footnote":"\r\n( 124 ) . همان ، ص 12 - 20 ( به اختصار ) .\r\n( 125 ) .  Woolley \r\n( 126 ) . تاريخ صنايع و اختراعات ، پيشين ، ص 52 .\r\n","page_name":" 71 ","page_number":85},
  {"content":"\r\n\r\n\r\nدين ايرانيان\r\n« دين ايرانى در دورهء باستان همان دين سادهء آريايى طبيعت‌پرستى بود . سرسلسلهء بغان آسمان بود كه به اسامى خداوند ، اهورامزدا ، يا دانا خوانده مىشد . پس از چندى اين جلوه‌هاى برترين نيرو در اهورمزد ( خداى دانا ) تجلى نمود .\r\nپس از آسمان مهر يا ميترا در ايران و هند مورد پرستش قرار گرفت . در سرزمينهاى آريايى ، مهر ، خداوند چراگاههاى پهناور بود ، ستونهاى خانه‌هاى بلند و چهارچوبهء در را استوار مىساخت ، از خانه‌اى كه خشنود بود و به مردمى كه مورد محبت او بودند رمهء گاو و گوسفند و فرزندان پسر ، زنان زيبا و گردونه و بالشهاى خوب گسترده مىبخشيد . نام اين خدا به معناى پيمان نيز بود و با هزار گوش و ده‌هزار چشم مراقب بود كه پيمان‌شكن را بيابد و به كيفر برساند . هر بيچاره‌اى كه حقش را ربوده بودند به اين ايزد دادگر متوسل مىشد و با دستهاى برآورده او را مىخواند و با نذر و با نوشابهء هوم « 127 » از او استمداد مىنمود . » « 128 »\r\nبه عقيدهء گوردون چايلد :\r\n. . . هدف مذهب در شرق ، تأمين ماديات زندگى بوده است . پرستش خداوند براى تقويت حس پرهيزكارى ، پاكدامنى و يا آسايش خاطر خداوند نبود ، بلكه اعمال مذهبى را براى خوبى محصول ، باران مساعد ، پيروزى در جنگ ، كاميابيهاى عاشقانه ، توفيق در معاملات مالى ، داشتن اولاد ، به دست آوردن ثروت و تأمين سلامت انجام مىدادند . مصريها زندگى جاودانى را دنبالهء زندگى اين دنيا مىپنداشتند . . . مصريان از زمان بناى اهرام به روز حساب و پاداش اعمال عقيده داشتند . . . مسألهء جاودان زيستن كه سابقا از امتيازات مخصوص پادشاهان و بزرگان بود ، تقريبا عمومى شد و در واقع كسانى كه توانايى پرداخت حق العمل مومياگران و عمليات ساحران را براى سفر به آسمان داشتند ، يعنى طبقهء متوسط ، از اين امتيازات عمومى برخوردار مىشدند . پهلوى دروازه‌هاى بهشت درهاى جهنم گشوده مىشد . پادشاه كه خود مقام خدايى داشت و بزرگان كشور نيز به داورى ارواح گردن نهادند . در هزارهء دوم قبل از ميلاد براى توجه مردم به تقوى و پارسايى آشكارا از وحشت و عذاب دوزخ سخن مىگفتند . يك مرد مصرى كه تمكنى داشت مىتوانست تذكرهء عبور ساحرانه‌اى خريدارى كند و به كمك آن از مقابل محكمهء هول‌انگيز دوران بگذرد . در كتيبهء مصرى ورقه‌اى كه حاوى رأى برائت گناهكار بود ، مىفروختند . نام خريدار در محلى كه به‌همين منظور خالى گذاشته شده بود نوشته مىشد . پاره‌اى از افسونها نداى وجدان را نيز خاموش نمىكرد و\r\n\r\n\r\n","description":"","footnote":"\r\n( 127 ) . هوم : درختچه‌اى از تيرهء گنتاسه كه جزء تيره‌هاى نزديك به مخروطيان است . در تداول عامه « ريش بز » نيز گويند . . . آرياييان قديم گياه مزبور را مقدس مىدانستند و عصارهء آن را مىجوشانيدند . . . و بر آن بودند كه شيرهء آن روح را فرح مىبخشد . . . [ فرهنگ معين 
  ] .\r\n( 128 ) . شاهنشاهى هخامنشى ، پيشين ، ص 33 ( به اختصار ) .\r\n","page_name":" 72 ","page_number":86},
  {"content":"\r\n\r\nدر يكى از اين طلسم‌ها كه برستد « 129 » به شرح آن پرداخته است اين عبارت خوانده مىشود : اى قلب من عليه من گواهى مده « 130 »\r\n. . . آرياييان مانند پيروان همهء اديان معتقد به ادعيه و فديه بوده‌اند ولى در اين كار اعمال روحى مخصوصى نشان مىدادند . ابراز ذلت و فروتنى را در برابر الهه روا نمىدانستند . آريايى مستمندانه استمداد و طلب يارى نمىكرد بلكه خود در حدود معين به خدايان خويش مساعدت مىنمود . آريايى تصور ميكرد كه در كشمكش خدايان نيك و ارواح منور و قواى سودمند با اهريمنان ، و قواى بد ، انسان نيز بايد شركت و معاضدت كند . در نظر او سرودها ، سپاسگزاريها و مدايح انسان سبب تهييج و تشجيع خدايان مىشود . « 131 »\r\nدارمستتر مىنويسد :\r\n. . . دعاى بشر معمولا مطابق با طبيعت است . انسان دعاى نزول باران را در موقع خشكى مىخواند و معمولا مستجاب مىشود زيرا كه بعد از خشكى حتما بايد باران بيايد . انسان در موقع تاريكى خواهش روشنايى مىكند و مسلما بعد از تاريكى بايد روشنايى باشد ؛ بعبارت ديگر انسان احتياجات سادهء خود را نسبت به هر چيزى به هنگام فقدان آن چيز در ضمن دعا مىخواهد ؛ در صورتى كه مطابق مقررات خود طبيعت همان مقصود بايد قهرا موجود شود . بنابراين ، انسان مىبيند دعاى او مقرون به اجابت مىگردد و از اين قضيه چنين نتيجه مىگيرد كه در خود دعا اثر اجراى آن موجود است . نبايد فراموش كرد كه در آن زمان ، احتياجات آرياييان بسيار ساده بوده است و آنان در ضمن ادعيه چيزى ما فوق عادت نمىخواستند بلكه همان نيازمنديهاى معمول درخواست مىشد . خواستن اولاد و اعقاب متعدد و سالم ، تكثير گاو و گوسفند ، سلامت و طول عمر ، غلبه بر دشمنان در جنگ ؛ همهء اين آرزوهاى ساده كه موضوع دعاهاى آرياييان بود ، چيزهايى است كه بدون هيچ نوع دعايى هم قهرا نصيب آنان مىشد ، زيرا كه زندگى ساده و سالم و تفوق عددى طايفهء آنان ، موجب حصول اين مقاصد مىگرديد ؛ ولى چون اشخاص بىعلم و ساده در هرچيزى علل خارق عادت را بر علل طبيعى ترجيح مىدهند ، همين حصول مقصود عقيدهء آرياييان را دربارهء اثر منتر راسخ‌تر مىكرد . . . دربارهء منترها عبارتى در هندوستان شايع است ، اين‌چنين : همهء جهان مطيع خدايان است ، خدايان مطيع منترها هستند . منترها مطيع برهمنانند ،\r\n\r\n\r\n","description":"","footnote":"\r\n( 129 ) .  Braeasted \r\n( 130 ) . سير تاريخ ، پيشين ، ص 147 - 48 .\r\n( 131 ) . محمد معين ، مزديسنا و ادب پارسى ، ص 49 .\r\n","page_name":" 73 ","page_number":87},
  {"content":"\r\n\r\nاز اينرو برهمنان خدايان ما محسوب مىشوند . « 132 »\r\nدكتر گيرشمن در مورد دين باستانى ايرانيان مىنويسد : « اطلاع ما دربارهء دين قديميترين سكنهء ايران بسيار اندك است . در بين النهرين ، كه سكنهء بدوى آن از همان منشأ سكنهء نجد ايران بودند ، معتقد بودند كه حيات آفريدهء يك ربة النوع است ، و جهان در نظر آنان حامله بود نه زاييده و منبع حيات ؛ برعكس آنچه مصريان مىانگاشتند . مؤنث بود نه مذكر . . . » « 133 »\r\nبسيارى از پيكرهاى كوچك از ربة النوعى برهنه كه در امكنهء ماقبل تاريخ نجد ايران پيدا شده است به ما اجازه مىدهد بگوييم كه انسان ماقبل تاريخ داراى اين‌گونه معتقدات بوده است . اين ربة النوع محتملا همسرى داشته كه او نيز رب النوع بوده است و در آن‌واحد هم شوهر و هم فرزند او محسوب مىشده است .\r\nبلاشك در اين مذهب ابتدايى است كه ما مىتوانيم مبدأ ازدواج بين برادران و خواهران را بجوييم . اين عادت در مغرب آسيا رايج بود . ايرانيان و بعد نبطيان از ملل بومى آن را به ارث بردند و همچنين اساس ازدواج بين مادر و پسر را كه كمتر سابقه دارد در همين آيين بايد جستجو كرد . نيز ممكن است كه رسم انتساب به مادران كه در نزد عيلاميان ، و اتروسكيان و مصريان و مخصوصا در ليكته بسيار معمول بوده در اينجا نشأت يافته باشد . « 134 »\r\nمغ ، بزغاله‌اى را براى قربانى مىبرد . از نقش برجسته از استخر ، قرن 5 ق . م .\r\nدر كتب باستانى ايران در افسانه‌هايى كه راجع به پيدايش انسان ذكر شده ، نوشته‌اند :\r\nاهورامزدا نخست كيومرث را بيافريد . او سىسال سرگردان بود . هنگام مرگ از صلب او نطفه‌اى خارج شد ، پس از تصفيه در اشعهء خورشيد در زير خاك محفوظ بماند . پس از چهل سال از آن نطفه گياهى روييد و بعدا به صورت دو انسان درآمد ؛ يكى نر موسوم به مشيگ و ديگرى ماده موسوم به مشيانگ . پس از پنجاه سال آن‌دو باهم ازدواج نموده و پس از 9 ماه از آنان يك جفت نر و ماده به وجود آمدند و از آنها هفت جفت پسر و دختر متولد شدند كه كليهء نژاد - هاى مختلف و ايرانيان از پشت آنان مىباشند .\r\n« دارمستتر » از اين افسانه‌ها نتيجه مىگيرد و مىگويد : « به اين طريق ، اهورامزدا با دختر خود كه عبارت از زمين است ازدواج و از اين وصلت كيومرث پا به عرصهء وجود گذاشت . »\r\nدر ايران باستان نيز مردم از عقايد و انديشه‌هاى خرافى بر كنار نبودند . پس از حملهء اسكندر بسيارى از عقايد خرافى\r\n\r\n\r\n","description":"","footnote":"\r\n( 132 ) . همان ، ص 26 - 27 .\r\n( 133 ) . ايران از آغاز تا اسلام ، پيشين ، ص 26 .\r\n( 134 ) . همان ، ص 52 - 53 .\r\n","page_name":" 74 ","page_number":88},
  {"content":"\r\n\r\nيونانيان در بين مردم ايران راه يافت . در دورهء ساسانيان نه تنها تودهء مردم بلكه طبقهء فرمانروا كمابيش تحت تأثير انديشه‌هاى خرافى بودند .\r\nمورخان رومى مىگويند :\r\nشاهپور دوم بوسيلهء غيبگويان با همهء ارواح خبيثه و قواى جهنمى سروكار داشت و راجع به آتيه از آنها سئوالاتى مىكرد . يزدگرد اول همهء اخترشناسان دربار را مأمور يافتن طالع فرزند جديد الولادهء خود كرد ؛ خسرو دوم براى ساختن سدى برشط دجله همهء غيبگويان و جادوگران و ستاره‌شناسان را كه 360 نفر بودند گرد آورد و با آنان مشورت كرد كه چه ساعتى را معين مىكنند و چون عاقبت كار او به نتيجهء مطلوب نرسيد ، بسيارى از آنان را هلاك كرد . « 135 »\r\n\r\nآيين توتم\r\nيكى از مذاهب ابتدايى بشر است كه عده‌اى از مردم را به بعضى موجودات و اشياء مقدس كه توتم نام دارد ، علاقه‌مند و مربوط مىسازد .\r\nفليسين شاله مىنويسد : « به همان اندازه كه تأسيسات و عقايد توتم بهتر شناخته مىشود ، اين فرض قويتر مىگردد كه اين آيين نقش بزرگى را در تاريخ انسان بازى كرده است . . . كلمهء توتم نام برخى از موجودات و يا اشياء است كه تمام اعضاى يك طايفه آن را مقدس و غيرعادى تصور مىكنند . اينها غالبا حيواناتى مانند عقاب و طوطى و گاهى گياههايى مانند چاى و اشيايى مانند باران و دريا و برخى از ستارگان مىباشد . » « 136 » در اين دين ابتدايى نيز حلال و حرام و مقدس و پليد وجود دارد و « تابو » اشياء و كارهاى حرام را مشخص و معين مىكند .\r\n\r\nدين مصريان\r\nفليسين شاله مىنويسد :\r\nدر دين مصريان قديم آثار و عقايد دين توتم و دين جان برقرار بود . ( فتيش‌پرستى يا آيين جان مذهبى است كه در موجودات نيرويى شبيه به روح انسان جاى مىدهد . ) و از نظر مردگان ارزش فراوان داشت . سپس عقيدهء به خدايان متعدد و شرك وجود داشت كه به سوى واحدپرستى تحول مىپذيرفت .\r\nروح دينى در مصر قديم به اندازه‌اى قوى بود كه مصريان تنها به پرستش مصدر زندگى بس نمىكردند بلكه هريك از صور مختلف زندگى را نيز مىپرستيدند .\r\nپاره‌اى گياهان در نظر آنان ، مانند پياز ، مقدس بود . درخت خرما كه در سايهء آن در وسط صحرا آرام مىگرفتند و چشمهء آبى كه در واحه‌ها عطش ايشان را فرو - مىنشاند . . . همه به عللى كه فهم آنها دشوار نيست ، در نظر ايشان از چيزهاى مقدس به‌شمار مىرفت . « 137 »\r\n\r\nديگر عقايد مصريان\r\nدر مصر قديم نيز عقيده به زندگى پس از مرگ وجود داشته منتها آداب موميايى كردن ابتدا انحصار به جسد شاه داشت ولى بعدها\r\n\r\n\r\n","description":"","footnote":"\r\n( 135 ) . كريستن سن ، ايران در زمان ساسانيان ، ترجمهء رشيد ياسمى ، ص 419 .\r\n( 136 ) . فليسين شاله ، تاريخ مختصر اديان ، ترجمهء دكتر خدايار ، ص 10 به بعد .\r\n( 137 ) . همان ، ص 36 .\r\n","page_name":" 75 ","page_number":89},
  {"content":"\r\n\r\nاجراى اين مراسم در مورد كليهء افراد طبقات ممتاز معمول گرديد تا بتوانند جملگى به مقام خدايى نايل گردند . مصريان قديم مىگفتند كه پس از مرگ :\r\nمرده به‌طرف قلمرو زيرزمينى به راه مىافتد و به جايى مىرسد كه كشتى در انتظار اوست . در مدت مسافرت مبهم و تاريك به زندگى گذشتهء خود انديشه و فكر مىكند . بعدا وارد اتاق عدالت مىشود . « ازيريس » « 138 » روى تخت نشسته و اطراف او 42 خداى ايالت محكمهء مهيبى را تشكيل مىدهند و نزديك ترازوى ابديت خداى شغال ، خداى هوش و رب النوع حق قرار گرفته و يك حيوان مهيب دورگه كه از اختلاط شير و كرگدن آبى به وجود آمده ، با دهان باز در آنجا نشسته . مرده اوراد مشهور زير را ادا مىكند : « من بد نكرده‌ام ، من هديه‌ها را نثار كرده‌ام ، من كسى را گريان نكرده‌ام ، من پليد و ناپاك نبوده‌ام ، من آتش را خاموش نكرده‌ام ، من پاك هستم ، من پاك هستم ، من پاك هستم . » در اين موقع مرده را در يك كفهء ترازو و پر شترمرغ را در كفهء ديگر مىگذارند و خداى شغال و هوش تصميم محكمه را اعلام مىكنند .\r\nدر مصر ابتدا هرشهر خداوندى مخصوص به خود داشت ولى بعدها آن خداوندان معبود عموم اهالى مصر گرديدند و معروفترين آنها كه قبول عامه پيدا كرده بود ، ازيريس و ايزيس بودند . علاوه‌براين بعضى حيوانات نيز مورد پرستش و احترام مصريها بودند چنان كه براى گاو آپيس كه داراى نشانيها و علايم مخصوص بود ، احترام و ارزش زيادى قائل بودند . مصريها در هريك از معابد خود يكى از حيوانات مقدس را زنده نگه مىداشتند و او را به عنوان خدا مىپرستيدند . يكى از كشيشان عيسوى در اسكندريه اين رسم را مورد استهزاء قرار مىدهد و مىنويسد : « چون شخصى داخل معبدى شود يك نفر كاهن با كمال وقار نزديك او مىآيد و سرودى مىخواند و پرده را بلند مىكند تا خداوند را نشان دهد . در اين‌حال شخص تازه‌وارد يك گربه يا يك نهنگ يا مار يا حيوان\r\n\r\n\r\n","description":"","footnote":"\r\n( 138 ) .  Osiris \r\n","page_name":" 76 ","page_number":90},
  {"content":"\r\n\r\nديگر را به عنوان معبود يا خداى مصريها مشاهده مىكند كه روى فرش ارغوانى آرميده است . » « 139 »\r\nدر مصر قديم هرسال يك روز به افتخار ازيريس نوحه و فرياد مىكردند و به ياد مويه‌هاى ايزيس موهاى خود را مىكندند . مصريها معتقد بودند كه مردگان از خوردنيها و تصاوير آنها بهره‌مند مىشوند . مخصوصا پدران و اجداد خود را محترم مىداشتند و خطاب به آنها مىگفتند : « اى پدر من بيدار شو و سر خود را به سوى آسمان بلند كن ! اى پدر من كه مانند خداوندى ، اين منم كه اسم ترا زنده مىكنم ! من مستحفظ تو مىباشم ، من براى تو و پرستش هرروزهء تو مالها كنار گذاشته‌ام . املاك جنوبى را براى تو وقف مىكنم كه حاصل آن نقطه به مصرف خدمت معبد تو برسد . » « 140 »\r\n\r\nداورى يونانيان\r\nامستد در تاريخ شاهنشاهى هخامنشى مىنويسد :\r\nيونانيها معتقدات مذهبى مصريان را به ديدهء تمسخر مىنگريستند و مىگفتند : « چه كمكى يك اپيس ( مرغ نوك‌دراز پادراز ) يا يك سگ مىتواند بدهد . . . » اناكساندريدس به بوميها مىگويد : من نمىتوانم بار هم‌پيمانى شما را ببرم ، رسم و روشهاى ما به كلى باهم فرق دارد ، شما گاو را مىپرستيد ، من آن را براى بغها قربانى مىكنم . نزد شما مارماهى ايزدى است ، نزد ما خوراك بسيار خوبى است ، شما گوشت خوك نمىخوريد من آن را دوست دارم ، شما ماده سگ را مىپرستيد من او را مىزنم . . . اگر شما گربه‌اى را در رنج ببينيد لابه مىكنيد من خوشم مىآيد او را بكشم و پوستش را بكنم . موش صحرا نزد شما تواناست نزد من نيست .\r\nشمارهء خدايان مصرى بسيار بود ولى از آن ميان سه خداوند از همه عاليجناب‌تر و از حيث مقام و موقعيت در درجهء اول قرار داشت ؛ نخست اوزيريس خداوند آفتاب و منشأ خيرات و بركات و قاضى و حاكم على الاطلاق در هردو عالم بود .\r\nدوم ايزيس ، « 141 » خواهر او اوزيريس ، سوم هروس « 142 » پسر آنان . اين سه خداوند اصل و اساس تثليث را در مصر قديم تشكيل مىدادند و تثليث در اكثر اديان عهد قديم پذيرفته شده بود و از تشكيل خانواده درميان خدايان حكايت مىكرد و اين عقيده از مصر در دين عيسى نفوذ يافته و به نام اب و ابن و روح قدس ناميده شده است . . . براى هريك از ستاره‌ها در مصر قديم مراسم دينى برگزار مىشد و از ميان آنها مهمتر از همه خداى آفتاب موسوم به « رع » « 143 » مىباشد .\r\nخداوند آفتاب هنگام غروب خداى ماه را جانشين خود مىسازد . . . در يك كتيبهء مصرى از فرمان آفتاب خطاب به ماه چنين مىنويسد :\r\n\r\n\r\n","description":"","footnote":"\r\n( 139 ) . اما نوئل ازرتو ، مذاهب بزرگ ، ترجمهء تاجبخش .\r\n( 140 ) . همان .\r\n( 141 ) .  Isis \r\n( 142 ) .  Horus \r\n( 143 ) .  Ra \r\n","page_name":" 77 ","page_number":91},
  {"content":"\r\n\r\nمن خداى آفتاب به زير زمين خواهم رفت تا روشنايى خود را به ساكنان اين عالم بتابانم ، تو جانشين من خواهى بود ، و تو با اينكه كوچكتر از خدايان ديگر هستى بايد نيرو و قدرت خود را شامل همهء آنان بنمايى . . . ديدهء عالميان وقتى به جمال تو افتد در تو مرا خواهند ديد و بوسيلهء تو براى من درود و ستايش خواهند فرستاد . « 144 »\r\n\r\nسابقهء تاريخى حكايت آدم و حوا\r\nاز مطالعاتى كه « لايارد » مستشرق انگليسى در يك كتيبهء سنگى به عمل آورده چنين استنباط مىشود كه قصهء آدم و حوا نخست درميان اكديها و سومريها شهرت داشته و از آنان به كلدانيها و آشوريها رسيده است . در كتيبهء سنگى مكشوفه ( كه اكنون در موزهء بريتانياست ) درخت معرفت در وسط قرار گرفته و آدم و حوا در دو طرف آن بر روى چهارپايه نشسته‌اند و مار كه موجب گمراهى حوا شده و او را به خوردن ميوه ترغيب كرده است در پشت‌سر حوا ايستاده است . اين درخت چون به آدمى امتياز عقل و معرفت را بخشيده و انسان را از اين جهت شريك و نظير خداوندان ساخته است مورد احترام مردم بين النهرين قرار گرفته بود و در برخى از كتيبه‌ها سلاطين و شخصيتها را در برابر اين درخت مقدس ترسيم كرده بودند . اين عقيده و فكر مذهبى بعدها در كتاب تورات ، سفر تكوين ، باب سوم ، به اين صورت منعكس شده است :\r\nآدم را خداوند از خاك زمين آفريد و حوا را نيز از دندهء آدم خلق كرد و هردو در باغ عدن به خوبى و خوشى مىزيستند . در اين باغ انواع و اقسام درخت ميوه و آب گوارا و همه‌نوع آشاميدنى و خوردنى وجود داشت . در وسط باغ دو درخت بود يكى به نام درخت معرفت ، ديگرى به نام درخت حيات . آدم و حوا را خداوند اجازه داد هرچه مايل باشند از ميوهء درختان تناول نمايند مگر از دو درخت معرفت و حيات و از خوردن ميوهء اين دو درخت ممنوع شدند . ولى روزى مار به حوا ظاهر شد و وى را به خوردن ميوهء درخت معرفت تحريص و ترغيب نمود .\r\nحوا يك ميوه از درخت معرفت تناول كرد و ميوهء ديگر را با خود همراه برد و به آدم داد . آدم از اين ميوه خورد و بر اثر آن ، نيروى تشخيص پيدا كرد و به لخت و عريان بودن خود توجه حاصل كرد و شرمنده شد و وقتى آواز خداوند را شنيد در پشت درختان پنهان گرديد . خوردن اين ميوه سبب شد كه آدم و حوا عقل و معرفت پيدا كردند و نيك و بد را از هم تشخيص دادند ولى بر خلاف دستور خداوند رفتار نموده بودند و براى اينكه مبادا از ميوهء درخت حيات ميل كنند و حيات جاويدان پيدا نمايند از باغ عدن رانده شدند و خداوند براى حفاظت درخت حيات ، كروبيان را در اين باغ مسكن داد و هركدام شمشير آتش‌بار در دست داشتند و از اين درخت نگهبانى مىكردند . « 145 »\r\nكلمهء كروبى كه در تورات ذكر شده مربوط به سه هزار سال ق . م . و از اصطلاحات\r\n\r\n\r\n","description":"","footnote":"\r\n( 144 ) . دكتر جوان ، تاريخ اجتماعى ايران باستان ، ص 321 .\r\n( 145 ) . همان ، ص 103 .\r\n","page_name":" 78 ","page_number":92},
  {"content":"\r\n\r\nمردم اكد و سومر است و در قرآن به فرشتگان نگهبان عرش اطلاق شده است .\r\nكلدانيان از ابتداى امر به خدايان متعدد و كثير معتقد بودند و اين خدايان را درميان ستارگان آسمان جستجو مىكردند . . . دين و مذهبى كه اساس آن در ستاره‌پرستى است ، به نام صابئى ناميده مىشد و اين عقيده درميان اقوام اوليهء سامى كه بيابان‌نورد و صحراگرد بودند و از گله‌دارى و دامپرورى كسب معيشت مىكردند عموميت داشته است . اين اقوام در پرستش ستاره‌ها آفتاب را در درجهء اول قرار مىدادند اما ساكنان اوليهء اكد و سومر ماه را در عبادت ، به ستارگان ديگر مقدم مىداشتند . . . كلدانيان از ابتداى تمدن خود معتقد بودند كه ستاره‌ها صاحب عقل و اراده و هوش مىباشند و مىتوانند در ادارهء امور انسانها و تعيين مقدرات آنان نفوذ اسرارآميز داشته باشند . . . كاهنان نه تنها ستاره‌شناسان ماهرى بودند بلكه به علت نفوذ و احترامى كه درميان مردم داشتند ، حكومت را نيز در اين سرزمين در دست گرفته بودند . « 146 »\r\nدر كلده و آشور مردم براى جلوگيرى از مزاحمت ارواح خبيثه به سحر و جادو و دعا متوسل مىشدند و چارهء كار را از جادوگر و سحار و رمال و دعانويس و فالگير و تسخيركنندهء ارواح و امثال آنان جستجو مىكردند و هريك از اين امور در عهد قديم يك رشته از علوم محسوب مىشد و اين عقايد از مطالعه در كتيبه‌ها و كتابهاى دو كتابخانهء بابل و نينوا به دست آمده است . . . اوضاع و احوال طبيعى و جوى و جغرافيايى نيز در پديد آمدن اين اوهام و خرافات در بين النهرين تأثيرى بسزا داشت و همه ساله دو رود دجله و فرات طغيان مىنمود و مردم را بيخانمان مىكرد و محصولات زمينى را تلف مىنمود و موجبات فقر و بدبختى را فراهم مىكرد . مردم اغلب در معرض هجوم اقوام وحشى و ناامنى و سيل و قحطى و شدت گرما قرار مىگرفتند و جز توسل به درگاه خدايان آسمانى چاره‌اى نداشتند . . . » « 147 »\r\nانسان ابتدايى با فكر نارساى خود اخلاق و عادات خدايان را همانند آدميان مىانگاشت و گمان مىكرد كه آنان نيز مانند انسان ، زمانى شادمان و گاهى غمگينند . سومريها به گروهى از ارواح بد ، عفريتها و جنها معتقد بودند و براى اينكه از شر آنها محفوظ بمانند قربانى مىكردند ، نياز و تقديمى مىدادند ، مجسمهء خدا را ساخته آن را مىپرستيدند . اگر هيكل خداى شهرى را به شهر ديگر مىبردند عقيده داشتند كه خداى آن شهر را به اسارت برده‌اند . . . بعضى خدايان سومرى زن داشتند و برخى از ارباب انواع پسران خدايان بودند . خدايان در نظر\r\n\r\n\r\n","description":"","footnote":"\r\n( 146 و 147 ) . همان ، ص 229 به بعد .\r\n","page_name":" 79 ","page_number":93},
  {"content":"\r\n\r\nسومريها داراى صفاتى بودند مانند صفات انسانى از قبيل غضب ، سفاكى ، قساوت ، شهوت ، عشق ، تنفر ، و غيره . معابد را از خشت مىساختند و محراب را در رأس آن قرار مىدادند . كاهنان نفوذ بسيار داشتند و مىگفتند كه خدايان مانند شاهان درميان تجملات و فراوانى زندگى مىكنند . از اين جهت معابد پر بود از خزاين و ذخاير و انبارهاى غله و حبوبات و امتعهء گوناگون . . . مثل اينكه ارباب انواع تاجر يا ملاك نيز مىباشند . . . « 148 »\r\nدر حدود هزارهء اول قبل از ميلاد ، شاهان ، پيش از هراقدام مهمى ، از روى امعاء و احشاء حيواناتى كه قربانى مىكردند تفأل مىزدند و نتيجه را با يادداشتهاى عهد عتيق مقايسه مىكردند تا معنى تفأل را دريابند و يادداشتها همان نوشته‌هاى كاهنان عهد عتيق بود . در « آشور آسارخادون » در جريان جنگ با « كشتيريتى » از هاتف دربارهء سرنوشت شهر كيشاسو سؤالاتى مىكند ، ازجمله مىپرسد : « آيا كشتيريتى با لشكريان وى ، آيا لشكريان « گيمريان » و يا لشكريان ماديها و يا لشكريان « ماننائيان » و يا دشمنى از دشمنان ، درصددند و نقشه مىكشند آيا بوسيلهء محاصره و يا به زور و يا بوسيلهء عمليات جنگى و نبرد و پيكار و يا با شكستن و يا نقب زدن و يا بوسيلهء آلات محاصره و يا خاكريز و يا آلت شكستن حصار و يا بوسيلهء قحطى و يا سوگند به نام خدا و يا الهه و يا با سخن خوش و يا پيمان صلح و يا حيله‌اى براى تسخير شهرها ؛ آيا با يكى از اين وسايل ، شهر كيشاسو را مسخر خواهند ساخت و وارد شهر كيشاسو خواهند شد و آيا به دست ايشان شهر كيشاسو فرمانبردار خواهد شد و آيا جزو متصرفات ايشان خواهد گشت ؟ « 149 »\r\n\r\nمشورت با خداوندان\r\nسلاطين بابل در مواقع بحرانى از راه مطالعه در رودهء حيوانات قربانى و تفأل و يا از طريق استشاره در موقع خواب با خداوندان مشورت مىكردند به اين ترتيب كه « رودهء گوسفند داراى علايم و خطوط مخصوصى است ، اين خطوط و علايم مانند كف دست انسان نسبت به فردفرد قربانيها متفاوت است و معانى هركدام در كتابها و كتيبه‌ها معلوم بود . وسيلهء ديگر براى مشورت اين بود كه استشاره به حالت خواب انجام شود . « اينسى » پادشاه كلده خود به معبد مىرفت و پس از نماز و دعا و قربانى مىخوابيد و خداوند را در خواب ، مىديد و جواب مشورت را مىگرفت . » « 150 » در اين امور روحانيان در تفسير و تعبير خوابها مداخله داشتند . « در عهد باستان اعتقاد بر اين بود كه هرخدايى از جماعت و محل خود حمايت مىكند و وقتى كسى به كشور بيگانه رفت بايد خداى محل را پرستش كرده قربانى نثار وى سازد . » « 151 »\r\nاومستد در تاريخ هخامنشيان مىنويسد :\r\n\r\n\r\n","description":"","footnote":"\r\n( 148 ) . حسن پيرنيا ، ايران باستان ، ص 1114 .\r\n( 149 ) . تاريخ ماد ، پيشين ، ص 587 .\r\n( 150 ) . تاريخ اجتماعى ايران باستان ، پيشين ، ص 83 .\r\n( 151 ) . تاريخ ماد ، پيشين ، 299 .\r\n","page_name":" 80 ","page_number":94},
  {"content":"\r\n\r\n. . . مردم « دربيكى » مردانى را كه بيش از هفتاد سال داشتند ، مىكشتند و خويشاوندان آنها را مىخوردند و زنان پير را خفه مىكردند و به خاك مىسپردند .\r\nمردان بدبختى را كه پيش از هفتاد سال مىمردند فقط در خاك مىكردند .\r\n« كاسپيها » آنهايى را كه از هفتاد بيش داشتند با گرسنگى دادن مىكشتند ، جسدها را در بيابان مىگذاشتند و زيرنظر مىگرفتند . اگر جسد را كركس مىبرد آن مرده را خوشبخت‌ترين مردم مىپنداشتند ، اگر جانوران وحشى و سگها مىبردند او را كمتر خوشبخت مىدانستند . ولى بدبخت‌ترين مردمان آنها بودند كه جسدشان دست‌نخورده مىماند . در بلخ و مناطق شرقى ، رسمهايى به‌همين اندازه زشت و ناپسند تا زمان تاخت‌وتاز اسكندر ادامه داشت ؛ بيماران و پيران را درحاليكه هنوز زنده بودند پيش سگان مىانداختند و اين سگان را گماشتگان به خاك سپردن مىخواندند . توده‌هاى استخوان درون ديوارها گواه به رسمهاى به خاك سپردن است كه همين اندازه سخت و بيرحمانه بود . وصف اين رسمهاى ترسناك در ونديداد و نوشته‌هاى سومريان ديده مىشود .\r\nبا اينكه در مكتب الهيات بودا نام و نشانى از خدا نيست و هرگز وى ( بودا ) دعوى پيغمبرى و اعجاز نكرده است ، معهذا مردم هند و شاگردان مكتب او « هزاران داستان در اطراف كارهاى شگفت او بافته‌اند ؛ مثلا گفته‌اند كه وى در يك لحظه به طرز اعجازآميز از روى گنگ عبور كرد ، خلال دندانى كه از دست وى افتاد خود درختى تناور شد ، در پايان يكى از وعظهاى او دستگاه هزارلاى جهان تكان خورد . » « 152 »\r\n\r\nفنيقيها\r\nبراى بعل مقام الوهيت قائل بودند . هر وقت براى شهر خطرى روى مىداد ، چنين استنباط مىكردند كه بعل متغير است و براى فرونشاندن آتش خشم او كودكان بيگناه را با صداى ناى و شيپور به پاى مجسمهء بعل مىآوردند و آنها را زنده مىسوزانيدند . پدران اين اطفال خوشحال بودند كه فريضهء مذهبى را انجام داده‌اند . كلدانيها معتقد بودند كه بعضى از مردگان از قبر بيرون آمده و مردم را مىخورند .\r\nبطور كلى اكثريت ملل باستانى براى مردگان خود احترام و تأثير فراوان قائل بودند و عقيده داشتند كه اموات ، چه خوشخوى و چه زشتخوى ، پس از مرگ ، مانند دورهء حيات ، در زندگى مردم تأثير دارند و ممكن است در خوشبختى يا بدبختى زندگان مؤثر باشند . به عقيدهء « فوستل دوكولانژ » « 153 » محقق معروف فرانسوى مرده‌پرستى از قديميترين مذاهب بشر در دوران جاهليت بود . غالبا مردم چون به گورى مىرسيدند مىگفتند : « اى آنكه در زير خاك نهانى با ما مهربان باش ! »\r\nقبايل « سيت » كه بين ولگا و دنيستر زيست مىكردند نسبت به مردگان خود عقايد خاصى داشتند . اگر رئيس قبيله مىمرد جسد او را در ارابه مىنهادند و به مردم نشان مىدادند و مردم براى ابراز همدردى قسمتى از گوش و سر و صورت خويش را مجروح مىكردند و\r\n\r\n\r\n","description":"","footnote":"\r\n( 152 ) . ويل دورانت ، تاريخ تمدن ، ( كتاب اول - بخش دوم ) ، ترجمهء ، مهرداد مهرين ، ص 632 .\r\n( 153 ) .  Fustel de Coulanges \r\n","page_name":" 81 ","page_number":95},
  {"content":"\r\n\r\nموهاى خود را مىتراشيدند . سپس براى فرمانرواى خود مقبرهء عظيمى ترتيب مىدادند و او را با اسلحه و ظروف غذاخورى و طلاها و اسبان و زن و فرزندانش جملگى به خاك مىسپردند و اين اعمال دلخراش را براى احترام به شخصيت پيشواى خود لازم مىشمردند .\r\n\r\nگفتگو با خدا\r\nقوم يهود نيز از افكار و انديشه‌هاى خرافى بر كنار نماند . اگر كسى با صبر و شكيبايى كتاب مقدس يعنى كتب عهد عتيق و عهد جديد را از آغاز تا انجام مورد مطالعه قرار دهد نه تنها با معتقدات دينى بلكه با محروميتهاى اقتصادى و اجتماعى مردم آن دوران آشنا خواهد شد . مردم آن عهد چون از كشف علل اقتصادى بدبختيها و محروميتهاى گوناگون خود عاجز بودند منشأ تمام مشكلات را بيمهرى خداى خود ، يهوه ، مىشمردند و گاه با او از در بحث‌وگفتگو و محاجه درمىآمدند . حتى گاهى يعقوب با خداى خود كشتى مىگيرد و از سختگيريها و توقعات نامحدود خدا شكايت مىكند و ازجمله چنين مىگويد :\r\n. . . از تنگى روح خود سخن مىرانم و از تلخى جانم شكايت خواهم كرد . آيا من دريا هستم يا نهنگم كه بر من كشيكچى قرار مىدهى . . . مرا به خوابها ترسان گردانيدى و بر درياها مرا هراسان ساختى به حدى كه جانم خفه شدن را اختيار كرد . . . نمىخواهم تا به ابد زنده بمانم . مرا ترك كن ، زيرا روزهايم نفسى است . انسان چيست كه او را عزت بخشى و دل خود را با او مشغول سازى و هر بامداد از او تفقد نمايى و هرلحظه او را بيازمايى . تا بكى چشم خود را از من نمى - گردانى ؟ مرا واگذار تا آب دهان خود را فروبرم . من گناه كردم ، اما با تو ، اى پاسبان بنى آدم ، چكنم ؟ براى چه مرا به جهت خود هدف ساخته‌اى به حدى كه براى خود بار سنگينى شده‌ام و چرا گناهم را نمىآمرزى . . . « 154 »\r\nدر باب دوم بار ديگر خدا را مخاطب ساخته مىگويد : « جانم از حياتم بيزار است . . . به خدا مىگويم از چه سبب با من منازعت مىكنى ، آيا براى تو نيكوست كه ظلم نمايى . . . براى چه مرا از رحم بيرون آوردى كاشكى جان مىدادم و چشمى مرا نمىديد . . . مرا ترك كن و از من دست بدار تا اندكى گشاده‌رو شوم . » « 155 » در باب نوزدهم مىگويد : « . . . بدانيد كه خدا دعوى مرا منحرف ساخته و به دام خود مرا احاطه نموده است . اينك از ظلم تضرع مىكنم و مستجاب نمىشوم و استغاثه مىكنم و دادرسى نيست . . . غضب خود را بر من افروخته و مرا يكى از دشمنان خود شمرده است » « 156 » و بالاخره در باب بيست و يكم به نظام جهانى و بيدادگريهاى آن اعتراض مىكند و مىگويد : « چرا شريران زنده مىمانند ، پير مىشوند و در توانايى قوى مىگردند . . . گاو ايشان مىزايد و سقط نمىكند . . . اطفال ايشان رقص مىكنند . . . و با صداى ناى شادى مىكنند و روزهاى خود را در سعادتمندى صرف مىكنند . . . و به خدا مىگويند از ما دور شو ، زيرا كه طريق معرفت تو را نمىخواهيم ، قادر مطلق كيست كه او را عبادت نماييم » « 157 » همچنين در سفر\r\n\r\n\r\n","description":"","footnote":"\r\n( 154 ) . عهد عتيق ، كتاب ايوب ، ص 792 .\r\n( 155 ) . همان ، ص 795 .\r\n( 156 و 157 ) . همان ، ص 803 و 806 .\r\n","page_name":" 82 ","page_number":96},
  {"content":"\r\n\r\nخروج مىخوانيم كه خدا ( يهوه ) پس از آنهمه تعاليم و اندرزها چون دريافت كه قوم به گوساله‌پرستى پرداخته در مقام انتقامجويى برمىآيد ولى با پايمردى موسى از تصميم خود منصرف مىشود .\r\nخدا پس‌ازآنكه به گوساله‌پرستى قوم بنى اسرائيل وقوف يافت ، آتش غضبش مشتعل گرديد و خطاب به موسى گفت :\r\n. . . اكنون مرا بگذار تا خشم من بر ايشان مشتعل شده ايشان را هلاك كنم . . . پس موسى نزد يهوه خداى خود تضرع كرد ، گفت اى خداوند چرا خشم تو بر قوم خود مشتعل شده است . . . پس ، از شدت خشم خود برگرد و از اين قصد بدى قوم خويش رجوع فرما . . . پس خداوند از آن بدى كه گفته بود كه به قوم خود برساند رجوع فرمود ، آنگاه موسى برگشته از كوه به زير آمد . . . « 158 »\r\nدر باب يازدهم سفر اعداد مىخوانيم ، پس‌ازآنكه قوم بنى اسرائيل در نتيجهء بدى وضع معيشت و نداشتن خوراك كافى « شكايت‌كنان در گوش خدا بد گفتند . . . آتش خداوند درميان ايشان مشتعل شد . . . قوم نزد موسى فرياد برآورد و موسى نزد خداوند دعا كرد و آتش خاموش شد . » در اين موقع موسى نيز زبان به شكايت مىگشايد و به خدا مىگويد :\r\nچرا به بندهء خود بدى نمودى و چرا در نظر تو التفات نيافتم كه بار جميع اين قوم را بر من نهادى . . . آيا من ايشان را زاييده‌ام كه به من مىگويى اينها را در آغوش خود بردار . . . گوشت از كجا پيدا كنم تا به همهء اين قوم بدهم زيرا نزد من گريان شده مىگويند ما را گوشت بده تا بخوريم . من به تنهايى نمىتوانم تحمل تمامى اين قوم را بنمايم . . . مرا كشته و نابود ساز تا بدبختى خود را نبينم .\r\nدر اين موقع خدا به گفتهء موسى تسليم مىشود و قرار مىشود كه موسى با هفتاد نفر از مشايخ بنى اسرائيل ، به خيمهء اجتماع برود و خدا بر آنها نازل شود تا وى به تنهايى متحمل بار اين قوم نباشد . در باب بيستم سفر تثبيه اثرى از گذشت و بشردوستى در يهوه مشهود نيست . او به قوم خود دستور مىدهد كه : « اگر با تو صلح نكرد . . . آن را محاصره كن . . . جميع ذكورانش را به دم شمشير بكش ، ليكن زنان و اطفال و بهايم و آنچه در شهر باشد ، يعنى تمامى غنيمتش را براى خود به تاراج ببر . . . از شهرهاى اين امتهايى كه يهوه خدايت ترا به ملكيت مىدهد ، هيچ ذىنفس را زنده مگذار ، بلكه ايشان را يعنى حتيان و اموريان و كنعانيان و فرزيان و يبوسيان را چنان كه يهوه خدايت ترا امر فرموده است ، بالكل هلاك ساز . . . »\r\n\r\nمحاجهء باخدا\r\nدر كتاب ارميا مردم از رفتار خدا گله و شكايت مىكنند و در كتاب هوشع خدا به انحرافات اخلاقى مردم اعتراض مىكند . اينك عين عبارات :\r\nاى خداوند تو عادلتر هستى از اينكه من با تو محاجه نمايم ، ليكن در\r\n\r\n\r\n","description":"","footnote":"\r\n( 158 ) . عهد جديد ، سفر خروج ، ص 135 .\r\n","page_name":" 83 ","page_number":97},
  {"content":"\r\n\r\nبارهء احكامت با تو سخن خواهم راند . چرا راه شريران برخوردار مىشود و جميع خيانتكاران ايمن مىباشند . تو ايشان را غرس نمودى پس ريشه زدند و ميوه نيز آوردند ، تو به دهان ايشان نزديكى اما از قلب ايشان دور . . .\r\nو در كتاب هوشع باب چهارم چنين نوشته شده است :\r\nاى بنى اسرائيل كلام خداوند را بشنويد ، زيرا خداوند را با ساكنان زمين محاكمه‌اى است ، چونكه نه راستى و نه رأفت و نه معرفت خدا در زمين مىباشد ، بلكه لعنت و دروغ و قتل و دزدى و زناكارى و تعدى مىنمايند و خونريزى به خونريزى ملحق مىشود ؛ بنابراين زمين ماتم مىكند . . . زنا و شراب شيرهء دل ايشان را مىربايد . . . دختران شما زنا مىكنند و عروسهاى شما فاحشه‌گرى مىنمايند و من دختران شما را حينى كه زنا مىكنند و عروسهاى شما را حينى كه فاحشه‌گرى مىنمايند ، سزا نخواهم داد .\r\nبه عقيدهء كار « 159 » دانشمند و محقق انگليسى « مورخ جدى مىتواند قائل به خدائى باشد كه مسير كلى تاريخ را نظم و معنى داد . اما نمىتواند به خداى عهد عتيق كه در كشتار عمالقه دخالت مىكند ، يا به نفع سپاه يوشع در تقويم تقلب كرده ساعات روز را ممتد مىسازد ، اعتقاد داشته باشد . » « 160 »\r\n\r\nقيام ابراهيم عليه خدايان\r\nناگفته نگذاريم كه قرنها قبل از موسى يعنى در همان ايامى كه شرك و بت‌پرستى در خاورميانه حكومت مىكرد و قربانى كردن انسانها براى خدايان امرى عادى و معمولى بود حضرت ابراهيم ( 1812 - 1637 ق . م . ) يعنى پدر پيشواى بنى اسرائيل براى نخستين‌بار سخن از خداى واحد و طرد بت‌پرستى به ميان آورد . به حكايت تورات و كتب عهد عتيق ابراهيم به دو عمل بزرگ و انقلابى دست زد : نخست اينكه به‌جاى خدايان بيشمار . خداى واحدى را بر اريكهء سلطنت و فرمانروايى جهان كشانيد دوم آنكه بشريت را از كشتن و سوزاندن همنوع خود برحذر داشت و به مردم گفت كه به‌جاى ايشان گوسفند يا حيوان ديگرى را قربانى كنند و با اين اقدام جامعهء بشرى را قدمى به جلو راند . ابراهيم براى اولين‌بار گفت بتهاى چوبى و سنگى و فلزى ساخته و پرداختهء دست انسان ، قابل پرستش و ستايش نيست . خدا يكى است و او آفرينندهء جهان است . پس از ابراهيم بار ديگر شرك نيرو گرفت . پس از چند قرن حضرت موسى نيز از خدايى واحد سخن گفت ( 1392 - 1273 ق . م . ) و قوانين جالبى در زمينه‌هاى مختلف اجتماعى ، اخلاقى و جزائى وضع كرد و ما قسمتى از تعاليم او را ضمن بحث در پيرامون تاريخ بنى اسرائيل ذكر خواهيم كرد . . . « 161 »\r\nولز در فصل شانزدهم كتاب خود مىنويسد : « درميان نويسندگان امروزى اين فكر وجود دارد كه كاهنان را مردمى فريبكار و شياد بخوانند كه از سادگى مردم سودجويى مىكنند ، اما\r\n\r\n\r\n","description":"","footnote":"\r\n( 159 ) .  Carr \r\n( 160 ) . اى . اچ . كار ، تاريخ چيست ، ترجمهء دكتر حسن كامشاد .\r\n( 161 ) . دكتر لوى ، تاريخ يهود ايران ، ج 1 .\r\n","page_name":" 84 ","page_number":98},
  {"content":"\r\n\r\nبراستى اينان تا زمانهاى درازى تنها طبقهء نويسنده و خواننده و دانشمند و متفكر حرفه‌اى در جهان بودند . هرگز كسى نمىتوانست به زندگى معنوى و فكرى برسد يا به نوشته‌ها و دانشها دست يابد مگر آنكه به اين طبقه راه جويد . پرستشگاهها ، هم رصدخانه و كتابخانه و درمانگاه بود و هم موزه و گنجگاه نسخه‌هاى اصلى سفرنامه‌ها . . . هرودت تاريخ‌نگار باستان ( 485 - 425 ق . . ) بيشتر مطالب كتابش را از كاهنان كشورهايى كه به آنجا سفر كرده بود ، گردآورى كرد و آشكار است كه كاهنان با جوانمردى از او پذيرايى مىكردند . » « 162 »\r\n\r\nدر چين\r\nدر سرزمين چين نيز مردم به خدايان گوناگون معتقد بودند . . . خدايان آسمانى عموما نيكوكار و مفيد بودند و امورى چون گردش فصول و اعمال ساليانهء كشاورزى و تغييرات آب و هوا به دست آنها بود . خدايى كه در قطب شمال بر مقر ربانيت جاى گرفته بود بر ديگر موجودات آسمانى برترى داشت . . .\r\nمراسم و تشريفاتى كه بتوسط شاه - كاهن براى ستايش خدايان به عمل مىآمد ، هركدام تاريخ ثابت و معينى داشت و به منظور آن بود كه گردش فصول را منظم كند و نمو و رويش محصولات را تأمين سازد . . . در مدارك مضبوط ذكر خدايان عالم شر و تيرگى كمتر به ميان آمده است ؛ شايد علت آن بوده كه مردمان از شدت خوف و هراس حتى جرأت نداشتند نام آنها را تكرار كنند . مقر اين خدايان در زيرزمين و قدرتشان در نازل كردن تيرگى و شر و مرگ بود . . .\r\nاز روى قراين و دلايل بسيار مىتوان قبول كرد كه مهمترين قربانيها عبارت از قربانى كردن خود كاهن - شاه بوده كه آن هم فقط در هنگام بلاهاى بزرگ آسمانى به عمل مىآمده است . در دورهء پادشاهان « چو » ( 221 - 1027 ق . م . ) رسم چنان بود كه در موقع خشكسالى و نزديك شدن خطر قحطى ، شخص امپراتور دست به دعا برمىداشت كه كليهء گناهان ملتش برگردن او بيفتد و مكافات عمومى بر او نازل شود . آنگاه موى جلو سر خود را مىبريد و آن را به دور پيشانى گاو نر سياهى مى - بست و آن گاو بجاى امپراتور قربانى مىشد . . . فرمانروايان دورهء شانگ به امر تفأل و غيبگويى علاقهء مفرط داشتند و براى آن منظور روشهاى گوناگون به كار برده‌اند . يكى از روشهاى غيبگويى اين بود كه جلد سنگ‌پشتى را در حرارت قرار مىدادند تا روى آن تركها و شيارهايى پيدا مىشد و آنگاه غيبگو با مطالعهء آن خطوط بر عالم غيب وقوف مىيافت و سؤال پادشاه را جواب مىگفت . . .\r\nسؤالات و درخواستهاى پادشاهان بطور عمده مربوط به امور كاخ شاهى و موقع مناسب براى اجراى مراسم دينى و احتمال هجوم ناگهانى بيگانگان بود . . . تمدن شانگ به مذهب و جادوگرى اعتقاد و ايمان سخت داشت ، بطورى كه نظير آن كمتر وجود داشته است .\r\nشخص امپراتور ، براى ستايش گروه خدايان بزرگ و خصوصا موجودات آسمان ،\r\n\r\n\r\n","description":"","footnote":"\r\n( 162 ) . كليات تاريخ ، پيشين ، ص 263 .\r\n","page_name":" 85 ","page_number":99},
  {"content":"\r\n\r\nمراسم و آدابى اجرا مىكرد و به اين ترتيب ، خير و بركت را شامل سراسر كشور مىساخت . . . در چين هيچوقت روحانيان حكومت مطلق نيافتند و چينيان كه اصولا مردمى اهل عمل و واقع‌بين بودند مذهب را ضميمهء دولت ساخته و آن را وسيلهء تقويت نيروى حكومتى قرار دادند . . . و كشور را از آفت و كشمكش دايمى بين روحانيان و طبقهء فرمانروا رها ساختند . « 163 »\r\n\r\n2 . عقايد خرافى در غرب\r\nمردم يونان و روم نيز ، در عهد باستان به زندگى پس از مرگ معتقد بودند . فوستل دوكولانژ مىنويسد :\r\nدر يونان قديم عادت براين بود كه چون مرده‌اى را به خاك مىسپردند ، سه‌بار روح او را به نام مىخواندند و دعا مىكردند كه در زير خاك به نيكبختى زندگى كند و سه‌بار به او مىگفتند كه : سعادت با تو يار و جانت از رنج خاك فارغ باد . . . روى قبر مىنوشتند كه « اينجا آرامگاه فلان » است . و اين عبارت كه پس از قرنها به ما رسيده و اكنون نيز متداول است ، يادگارى از عقايد ديرينهء بشر مى - باشد ، درصورتىكه امروز فى الحقيقه هيچكس گور را آرامگاه وجودى جاودانى نمىشمارد . « 164 »\r\nعلاوه‌براين ، كليه اسباب و لوازم زندگى را نيز همراه مردگان به خاك مىسپردند . . . در ظرف سال ، روزهاى معين ، مردگان را طعام مىبردند . . . كسان مرده قبر او را از گل و گياه مىپوشانيده و بر آن شيرينى و ميوه و نمك نهاده بر خاكش شير و شراب و گاه خون قربانى مىريخته‌اند . . . براى هريك از قبور سوراخى مخصوص مىساختند تا فرستادن طعام به آرامگاه مردگان سهل شود . هرگاه براى اموات قربانى مىكردند ، گوشت آن را تماما در آتش مىسوختند تا زندگان را نصيبى نباشد .\r\nمردگان را از جملهء مقدسات مىدانستند و گمان مىكردند كه هركس بميرد به مقام خدايى مىرسد . « يونانيان اموات را خدايان زير خاك مىخواندند . » « 165 » پرستش مردگان مخصوصا در بين مردم يونان و روم و هند مرسوم بوده است « و گمان داشتند كه هرگاه غذاى مخصوص مردگان قطع شود از گور بيرون آمده سرگردان مىشوند و بازماندگان را بسبب آن غفلت نفرين مى - كنند . . . برايشان امراض گوناگون مىفرستند و خاك مزارعشان را بيحاصل ساخته هرگونه آسايش را از آنان سلب مىكنند . » « 166 » همين كه تقديم هدايا آغاز مىشد درميان زندگان و اموات صلح مىشد . « مذهب پرستش اموات ظاهرا قديميترين مذاهب نوع بشر است . . . چنان به نظر مىرسد كه ديانت نيز اصولا از همينجا ناشى شده است . همچنين بعيد نيست كه انسان در آغاز كار از ديدن مرگ به ما فوق طبيعت متوجه گشته و طاير اميد را به دنيايى برتر از دنياى مرئى پرواز داده باشد . » « 167 » مردم آن دوران چون به گورى مىرسيدند ، مىگفتند : « اى آنكه در\r\n\r\n\r\n","description":"","footnote":"\r\n( 163 ) . سير تمدن ، پيشين ، ص 492 به بعد .\r\n( 164 تا 167 ) . فوستل دوكولانژ ، تمدن قديم ، ترجمهء نصر اللّه فلسفى ، ص 3 ، 7 ، 10 .\r\n","page_name":" 86 ","page_number":100},
  {"content":"\r\n\r\nزير خاك خدايى بر ما مهربان باش . » « 168 »\r\nيونانيان با آنكه از متمدن‌ترين ملل باستانى به‌شمار مىروند بيش از ديگر ملل جهان در گرداب انديشه‌هاى خرافى غوطه‌ور بودند . ساكنان جزيره كرت نير :\r\n. . . كوهها و غارها و سنگها و عدد سه و درختان ، ستونها و خورشيد و ماه و بز و مار و كبوتر و گاو را مىپرستيدند . . . براى دور ساختن ديوان ، بخور مىسوزانيدند و براى انگيختن خدايان غافل ، بوق مىزدند يا نى و چنگ مىنواختند . . . مردگان را در تابوتهاى گلين به خاك مىسپردند تا مبادا به آسانى به عالم زندگان بازگردند .\r\nبراى آنكه مردگان در زير زمين خشنود باشند ، مقاديرى خوراك و وسايل نظافت نزد آنان مىگذاردند . . . در گور يك شطرنج‌باز ماهر ، يك نطع شطرنج مىنهادند و در گور يك خنياگر يك اركستر گلين ، و در گور يك دريادوست يك زورق مىگذاردند . « 169 »\r\nمىتوان خدايان اين سرزمين را به هفت گروه تقسيم كرد : « خدايان آسمان ، خدايان زمين ، خدايان حاصلخيزى ، خدايان حيوانات ، خدايان زيرزمين ، خدايان گذشتگان يا قهرمانان و خدايان اولوم‌پوس . » « 170 »\r\nالبته ذكر نام يكايك اين خدايان بسيار دشوار است . به قول يك شاعر گمنام « به - اندازه‌اى ارواح پاك و ناپاك در هوا موج مىزد كه امكان نداشت پر كاهى بتواند از خلال اين خدايان بگذرد . » عبادت يونانيان مانند خدايان يونانى گوناگون بود و از موسيقى و سرود و قربانى و دعا تشكيل مىشد و مؤمنان بوسيلهء قربانى و دعا از خشم خدا مىكاستند و يا كمك او را جلب مىكردند . معمولا براى قربانى چيزهاى گرانبها را برمىگزيدند : همهء مردم ، ميوهء باغ و بوستانها و درختان و دامهايى را كه خدا از خوردن آنها لذت مىبرد به او تقديم مىكردند . گاه افراد انسانى قربانى مىشدند ؛ چنان كه « آگاممنون » دختر خود و « آخيليوس » ده تن از جوانان ترويا را بخاطر دوستش قربانى كرد . گاه قربانيان را از فراز صخره‌اى به زمين مىانداختند تا آپولون خشنود شود . اسپارتيان در عيد آرته‌ميس جوانان را تازيانه مىزدند و گاه ضربات تازيانه چنان شديد بود كه جوانان مىمردند . مردم آتن در هنگام قحط و غلا و شيوع طاعون و امراض ديگر يك يا چند نفر از افراد بشر را قربانى مىنمودند تا شهر خود را پاك سازند .\r\nهرساله در عيد « تارگه‌لى » « 171 » اين ماجرا تكرار مىشد . با گذشت زمان موضوع قربانى شدن بشر محدودتر شد . قربانى كردن حيوان به‌جاى انسان از گامهاى بلند تمدن انسانى است . حيواناتى كه در يونان بيشتر قربانى مىشدند ، گاو و گوسفند و خوك بود . » « 172 » مردم عادى به انواع خرافات ايمان داشتند . بعضى از خرافه‌پرستان در آغاز روز با آب نه چشمه خويشتن را مىشستند و اگر در سر راه با گربه‌اى مصادف مىشدند آنقدر توقف مىكردند تا\r\n\r\n\r\n","description":"","footnote":"\r\n( 168 ) . همان ، ص 12 .\r\n( 169 ) . ويل دورانت ، تاريخ تمدن ، ( كتاب دوم - بخش اول ) ترجمهء امير حسين آريانپور ، ص 26 به بعد .\r\n( 170 ) . همان ، ص 302\r\n( 171 ) .  Thargelia \r\n( 172 ) . تاريخ تمدن ، ( كتاب دوم - بخش اول ) ، پيشين ، ص 302 .\r\n","page_name":" 87 ","page_number":101},
  {"content":"\r\n\r\nانسانى بگذرد و با خود سه‌سنگ در جاده بيفكند . اعتقاد به جن و ديو را حتى به فرزندان خود تلقين مىكردند .\r\nايام را به سعد و نحس تقسيم مىكردند و در مواقع شوم عروسى نمىكردند ، محكمه‌اى تشكيل نمىدادند و به هيچ كار مهمى دست نمىزدند . يك عطسه يا لغزش مختصرى سبب انصراف شخص از مبادرت به عملى مىشد . يك خسوف جزئى لشكرها را متوقف مىساخت و وادار به عقب‌نشينى مىكرد و گاه نيز موجب مى - شد كه نبرد يا واقعه‌اى ناگوار پايان يابد . . . خشم پدر و نوميدى گدا سبب لعن و نفرين مىشد . . . جادوگران مىتوانستند نيروى مردى را بيفزايند يا برعكس مرد يا زنى را با داروهاى پنهانى كاملا عقيم كنند . . . اين مردمى كه در جهانى پر از نيروهاى لاهوتى و غير طبيعى زندگى مىكردند چنين مىپنداشتند كه حوادث زندگى دستخوش ارادهء شياطين و ارواح و خدايان است . پس براى آگاهى از ارادهء خدايان و شياطين و ارواح به غيبگويان و ستاره‌شناسان و تعبيركنندگان خواب و غيره متوسل مىشدند . . . گاهى مردان و زنانى يافت مىشدند كه ادعاى وحى و الهام مىكردند و مىگفتند پرده از پيش چشمشان برداشته شده . . . « 173 »\r\nتفأل هاتف - يونانيان براى هرسانحه‌اى كه پيش مىآمد و براى مشورت در هرامر مهمى به « دلف » مىآمدند و با « آپولون » مشورت مىكردند . يكى براى اختيار همسر ، ديگرى راجع به مسافرت ، بعضى براى ريختن شالودهء يك بنا يا آبادى و يا سلامت خود ، و سياستمداران براى اقدام به جنگ يا تقاضاى صلح استخاره را ضرورى مىدانستند . هاتف دلف كه در واقع خود كهنه بودند با ناله و فرياد و كلمات مقطع و مرموز مطالبى بر زبان مىراندند و يكى از كهنه توجيه و تفسير مىكرد . در سراسر يونان دويست بقعه و معبد بود كه حرم و معبد دلف از همهء آنها معروفتر بود تا جايى كه گاه فراعنهء مصر و پادشاه ليدى با فرستادن هدايا و تحف با معبد آپولون مشورت مىكردند .\r\n\r\nگله از خدا\r\nكرزوس پادشاه سابق ليدى پس‌ازآنكه از كورش شكست خورد ، كورش وى را مخاطب قرار داد و گفت از من چيزى بخواه « كرزوس جواب داد : آن خواهم كه اجازه دهى اين زنجير را من براى خداى يونانى كه مى - پرستيدم بفرستم و از او بپرسم كه آيا رواست خدا پرستندگان خود را چنين بفريبد . » « 174 »\r\nبعد كرزوس زنجير را با رسولانى به معبد دلف فرستاد تا از قول او بگويند : « آيا براى خدايى شرم‌آور نيست كه كرزوس را به جنگ با پارسيها ترغيب كرده بگويد دولت كورش را منهدم خواهد كرد ، و بالاخره نتيجهء فتوحات كرزوس اين باشد . . . آيا حق‌ناشناسى صفت عموم خدايان نيست ؟ » « 175 »\r\n\r\n\r\n","description":"","footnote":"\r\n( 173 ) . همان ، ص 333 به بعد .\r\n( 174 ) . آلبرماله و ژوال ايزاك ، تاريخ ملل شرق ، ترجمهء عبد الحسين هژير .\r\n( 175 ) . حسن پيرنيا ، ايران باستان ، ص 282 .\r\n","page_name":" 88 ","page_number":102},
  {"content":"\r\n\r\n« كريتاس » از معاصران سقراط نمايشنامه‌اى نوشت و در آن گفت كه : « خدايان را سياستمداران هوشيار اختراع كرده‌اند تا چون عسسان موجب هراس مردم گردند و آنان را به سوى تقوى و ادب برانند . » « 176 »\r\nدر تاريخ مىخوانيم كه « هانيبال ضمن كشورگشاييهاى خود به « هيمرا » رفت و آن ناحيه را به آسانى گرفت و براى آنكه روح پدر خويش را شاد گرداند ، سه‌هزار زندانى و اسير را شكنجه داد و كشت . . . جانشين هانيبال پسر خويش را زنده در آتش سوخت تا خدايان كارتاژ را بر سر مهر آورد . » « 177 »\r\nاسكندر نيز باوجود ادعاى خدايى ، براى خدايان قربانى مىكرد ، عملى كه واقعا از خدايان بعيد است . پلوتارك و آريان ادعاى خدايى اسكندر را اينطور توجيه مىكردند كه « با اين عمل مىخواست سهلتر بر قومى خرافى و مختلط سلطنت كند . » « 178 » ولى اعمال اسكندر نشان مىدهد كه خود در گردابى از عقايد خرافى غوطه‌ور بود . در تاريخ مىخوانيم كه :\r\nپس‌ازآنكه « هفاستيون » دوست صميمى و همرزم اسكندر درگذشت ، سخت اندوهناك شد . مىگريست ، موى سر مىكند و از معاشرت و خوراك خوردن امتناع مىكرد ، دستور داد تا پزشكى كه بالين مريض را براى شركت در مسابقات ترك گفته بود ، اعدام كنند . تشييع جنازهء باشكوهى كه ده‌هزار تالان ( 60 ميليون دلار ) خرج برداشت براى او به راه انداخت و دستور داد با رب النوع آمون مشورت كنند كه آيا اجازه مىدهد هفاستيون را چون خدايى پرستش نمايند . در لشكركشى بعدى دستور داد قبيله‌اى را به عنوان قربانى براى روح او بكشند . « 179 »\r\nاينك قسمتى ديگر از انديشه‌هاى خرافى يونانيان را مطالعه مىكنيم :\r\n\r\nآتش مقدس\r\nفوستل دوكولانژ مىنويسد :\r\nهريك از مردمان يونان و روم را در خانواده پرستشگاهى بود و بر آن پرستشگاه پيوسته اندك آتشى ميان خاكستر مىدرخشيد . صاحب‌خانه مكلف بود كه آن آتش را شب‌وروز روشن نگاهدارد . هرشب بر اخگرها خاكستر مىافشاندند كه تا بامداد نميرد و بامدادان نخستين كار ، تيز كردن آتش بود . آن آتش خاموش نمىشد مگر زمانى كه تمام افراد خانواده هلاك شده باشند . . . اين آتش در نظر آنان مقام خدايى داشت چنان كه آن را مىپرستيدند و دعا مىكردند كه انسان را از نعمتهاى سه‌گانهء سلامتى و توانگرى و نيكبختى كه آرزوى ديرينهء بشر است ، برخوردار سازد . « 180 »\r\nمضمون يكى از ادعيهء آنان اين بود : « اى آتش جاودان زيبا كه پيوسته روشنى ، و روزى ما از خوان نعمت توست ، سعادت و خوبى از ما دريغ مدار ، هداياى ما را به نيكى\r\n\r\n\r\n","description":"","footnote":"\r\n( 176 ) . ويل دورانت ، تاريخ تمدن ، ( كتاب دوم - بخش دوم ) ترجمهء فتح اللّه مجتبايى ، ص 129 .\r\n( 177 ) . همان ، ص 301 .\r\n( 178 ) . ويل دورانت ، تاريخ تمدن ، ( كتاب دوم - بخش سوم ) ترجمهء هوشنگ پيرنظر ، ص 130 .\r\n( 179 ) . همان ، ص 130 .\r\n( 180 ) . تمدن قديم ، پيشين ، ص 14 به بعد .\r\n","page_name":" 89 ","page_number":103},
  {"content":"\r\n\r\nبپذير و در عوض با صحت و نيكبختى ما را شيرين‌كام ساز . » مادرى ، دردم بازپسين خطاب به آتش چنين مىگويد : « معبود من . . . نظر لطف و مراقبت از كودكان بىمادر من دريغ مدار ، پسرم را زنى مهربان ده و دخترم را شوهرى نجيب عطا فرما ، مگذار كه چون مادر خويش نامراد بميرند و چنان كن كه عمرى دراز به سعادت و كامروايى به سر برند . » هر مردى چون مىخواست از خانه بيرون شود آتشگاه را مىستود و چون به خانه بازمىگشت قبل از ديدار زن و فرزند در برابر آن سر فرود مىآورد . . . بيش از هركار چوب بر آتش مىنهادند و سپس شراب و بخور و روغن و چربى قربانيها را در آن مىريختند و آتش تمام آن هدايا را به كام درمىكشيد و چون خرسند و تابان مىگشت . . . آنگاه زمان استجابت دعا بود و پرستنده زبان به خواهش مىگشود . . . پيش از صرف طعام زبان به ستايش آتش مىگشودند و اولين لقمه را به دو مىدادند و چون نوبت شراب مىرسيد جرعه‌اى برآتش مىافشاندند . پرستش آتش مقدس منحصر به يونان و روم نبود بلكه آثار آن در مشرق زمين مخصوصا در بين برهمنان نيز مشاهده مىشود .\r\n\r\nمذهب خانوادگى\r\nفوستل دوكولانژ مىنويسد : « دين قديم بشر را با اديانى كه بعدها در نتيجهء ترقيات تدريجى پديد آمده است ، مقايسه نمىتوان كرد .\r\nاكنون قرنهاست كه نوع بشر براى قبول هردينى دو شرط اساسى قايل است : يكى از شرايط دوگانه آن است كه دين جديد او را به خدايى يگانه دلالت كند و شرط ديگر آنكه عمومى و شامل تمام مردم باشد و هيچ طبقه و نژادى را از پيروى خود محروم نسازد . ليكن دين قديم به هيچ‌يك از اين دو شرط مقيد نبود . در مذهب قديم بشر ، هرخدايى به خانواده‌اى اختصاص داشت و هرخانواده‌اى را مذهبى مخصوص خويش بود . » « 181 » حتى دوستان مرده هنگام اطعام او حق حضور نداشتند . در يونان و روم و هند پسران مكلف بودند براى اجداد و پدر خود قربانى كنند و بر گور آنان شراب افشانند . در قرون قديمه ، قبرستان در ملك مخصوص خانواده و نزديك مسكن افراد آن بود تا فرزندان در موقع خروج و دخول روزى چندبار نياكان خود را ديده از آنان يارى طلبند . هركس در مشكلات زندگى از عقل و تجربهء مردگان استمداد مىكرد و در اندوه و ملال از ايشان تسلى خاطر مىخواست و چون خطايى مرتكب مىشد از آنان آمرزش مىطلبيد . در مذاهب خانوادگى هيچگونه مناسك و رسوم مشتركى نبود . هر خانواده در نوع اين امور اختيار كامل داشت و پدر خانواده كاهن خانوادهء خود بود . جالب توجه اينكه در تمدن قديم يونان و روم نسب به تنهايى اصل و بنيان خانواده نبود يا به عبارت ديگر ، حق وراثت و خويشاوندى با ولادت هيچگونه رابطه‌اى نداشت بلكه شرط اوليهء اشتراك در آيين خانوادگى بود . دختر و پسرى كه از آيين خانوادگى منحرف مىشد يا از قيمومت پدر خارج مىشد از عضويت خانواده نيز محروم مىگرديد درحالىكه پسر خوانده را به علت توافق مذهبى چون فرزند حقيقى در خانواده مىپذيرفتند .\r\nبنابراين ، خانواده فقط به كسانى كه به پرستش آتشگاه واحد و اطعام نياكانى معين مبادرت\r\n\r\n\r\n","description":"","footnote":"\r\n( 181 ) . همان ، ص 23 به بعد ( به اختصار ) .\r\n","page_name":" 90 ","page_number":104},
  {"content":"\r\n\r\nمىكردند ، اطلاق مىشد . دختر چون به خانهء شوهر مىرفت و از دين پدرى خارج مىشد خداى جديد ، آتشگاه جديد و مردگان جديدى را مورد پرستش قرار مىداد . افلاطون قرابت را اشتراك در پرستش خدايان خانگى مىداند . « . . . در اساطير يونانى غالبا به خدايانى برخورد مىكنيم كه هيأت جانوران دارند . اين نشانهء آن است كه معتقدات مذهبى يونان قديم به دوران كهن جامعهء بىطبقات ، به ابدئولوژى توتمى ازمنهء اوليه برمىگردد ، مثلا پرستش مار كه تجسم نيروهاى دوزخى بود از كهنترين ايام در يونان بسيار رواج داشته است . . . از پرستش گرگ  ( Lukos )  نيز آثار و بقاياى بسيار بجا مانده است . . . آثار آنيميسم ، كه مشخص دوران اوج نظام طايفه‌اى است به اين مبانى كهن افزوده مىشود . طبيعت در نظر يونانيان ، در موجوداتى نيمه‌انسان ، نيمه‌جانور ، تجسم مىيافت . . . بعدها كه نظام اشتراكى نخستين تجزيه مىشود ، و اشرافيت نظامى تقويت مىگردد ، مذهبى نو و پيچيده ، مذاهب خدايان المپ ، صاحبان آسمانها . . .\r\nكه تصور مىشد بر فراز قلهء المپ اقامت دارند ، پديدار مىگردد . . . غير از اين خدايان ارشد ، خدايان كوچكتر فرزندان زئوس نيز حكومت مىكردند . . . بدين‌سان مراحل گوناگون تكامل نظام اجتماعى كهن و اشكال سادهء مبارزهء انديشه‌ها ، در اساطير و معتقدات يونانيها انعكاس يافته است . بعدها در دوران كمال جامعهء برده‌دارى خدايان المپ به حاميان عناصر گوناگون زندگى سياسى مبدل مىشدند مثلا « آپولون » حامى كاهنان و غيبگويان بود و « هرمس » از بازرگانان حمايت مىكرد . مذهب براى آنكه ايدئولوژى برده‌دارى را استحكام بخشد وسيعا از جانب نويسندگان و هنرمندان يونان كهن مورد بهره‌بردارى قرار مىگيرد . » « 182 »\r\n\r\nانديشه‌هاى خرافى ارسطو\r\nارسطو بزرگترين متفكر دنياى قديم نيز از پندارهاى خرافى در امان نبود :\r\nوى عقيده داشت كه تعداد دندانهاى زن كمتر از دندانهاى مرد است و با اينكه دو دفعه ازدواج نمود هيچگاه به فكرش خطور نكرد كه با مشاهدهء دندانهاى زن خود ، به صحت يا سقم اين نظريه پىبرد . وى همچنين عقيده داشت كه اگر نطفهء كودكان در موقعى كه باد شمال مىوزد منعقد شود ، كودكان سالمتر خواهند بود . . .\r\nارسطو همچنين مىگويد : گزيدن سگ هار باعث ديوانگى انسان نمىشود ولى جانوران ديگر را ديوانه مىكند . نيش موش صحرايى ، مخصوصا اگر آبستن باشد ، براى اسبها خطرناك است . « 183 »\r\n\r\nتغيير قوانين و مقررات اجتماعى\r\nقوانين و مقررات اجتماعى روم و يونان و هندوستان قديم با امروز فرق فراوان داشت ، فى المثل در مورد وراثت ، ملك خانواده از پدر به پسر بزرگ منتقل مىشد و همانطور كه ادامهء شعاير دينى از وظايف پسر بود اموال پدر نيز منحصرا نصيب وى مىگرديد . ميل و ارادهء پدر و وصيت او به هيچ‌وجه در ميراث وى تأثيرى نداشته « و به قول يكى از فقهاى قديم پسر بنابر حق ثابت\r\n\r\n\r\n","description":"","footnote":"\r\n( 182 ) . تاريخ جهان باستان ، پيشين ، ص 40 به بعد ( به اختصار )\r\n( 183 ) . تأثير علم بر اجتماع ، پيشين .\r\n","page_name":" 91 ","page_number":105},
  {"content":"\r\n\r\nخويش وارث پدر مىشده . . . رد و قبول پسر نيز در وراثت او هيچگونه تأثيرى نداشته است و ميراث پدر ، خواه‌وناخواه ، با ديون و وظايف وى همه به پسر منتقل مىشده است . « 184 » قوانين يونان و روم از مذهب سرچشمه مىگرفت و عدل و انصاف و منطق در آن راه نداشت . در هندوستان بموجب قانون « مانو » پس از مرگ پدر ، ميراث او بين برادران تقسيم مىشد و فقط برادران موظف بودند « جهيز » خواهران را تهيه و تسليم نمايند . دختران پس از ازدواج از قيمومت خارج مىشدند . با گذشت زمان ، عقل و منطق بر مقررات خشك مذهبى چيره شد ؛ اندك‌اندك پدران اجازه يافتند كه قبل از مرگ ، بموجب وصيتى ، ثلث يا نصف دارايى خود را به زنان و وارثان واگذار كنند . افلاطون در مباحث قانونى خويش به قوانين ظالمانهء آن ايام اشاره مىكند و از قول كسى كه در حال احتضار است ، شكوه آغاز مىكند و مىگويد : « اى خدايان آيا در پيشگاه شما سزاوار است كه مرا در اموال خويش اختيار نباشد و نتوانم آن را به ميل خود ، ميان دوستان ، به نسبت محبت هريك ، تقسيم كنم ؟ » « 185 » آنگاه از جانب قانونگذار در جواب آن مرد مىگويد كه « ترا در حيات خود نيز اختيارى نيست و در اين جهان مسافرى بيش نيستى ، پس انجام اين گونه امور نيز از حدود اختيار تو خارج است . وجود و دارايى تو از آن خانوادهء تو يعنى در اختيار اسلاف و اعقاب تست . » ناگفته نماند كه در آغاز امر ميراث پدر به اولاد ارشد او مىرسيد . پس از قرنها بحث‌وگفتگو در زمان « دمستنسن » حق وراثت ارشد ، ميان آتنيان منسوخ شد ليكن باز براى پسر ارشد امتيازى قايل بودند ، ازجمله پس از مرگ پدر علاوه بر سهم خويش ، خانهء پدرى را نيز مالك مىشد . در قوانين يونان و روم و در قانون مانو صريحا مذكور است كه « زن در زمان كودكى بايد مطيع پدر باشد و در عهد جوانى فرمانبردار شوى ، و اگر شوى او مرد ، بايد سر به اطاعت پسران نهد و هرگاه پسر نداشت خويشاوندان نزديك را فرمان برد ، چه زنان را در اعمال خود مختار نمىتوان كرد . » « 186 » بموجب قوانين كهن ، زن حق طلاق خواستن نداشت و نمىتوانست از قيمومت خارج شود ولى پدر مىتوانست نوزاد خود را به فرزندى بپذيرد يا آنكه رد كند . همچنين شوهر مىتوانست زن بدكار يا سترون خود را طلاق گويد و در صورتى كه مايل باشد دختر خود را به ديگرى واگذارد و براى پسر خود همسرى برگزيند يا او را از خانوادهء خود طرد كند و پسر ديگرى را به فرزندى بپذيرد . بموجب قانون روم « در قضاوت به قول زنان و پسران و غلامان تسليم نمىتوان شد . . . » . « محاكمهء زنان و پسران در خانه انجام مى - گرفت و قاضى محكمه پدر خانواده بود كه بنابر حق ابوت يا سلطهء شوهرى بر كرسى قضاوت مىنشست و به نام خانواده ، در حضور خدايان خانگى ، مقصر را محاكمه مىكرد و مىتوانست محكوم به اعدام سازد و هيچ مقامى در رأى پدر خانواده حق مداخله و تغيير نداشت . » « 187 » در زمينهء اخلاقيات نيز فكر مردم قديم سخت محدود و بچگانه بود . مردم همنوعان خود را دوست و برادر خود نمىشمردند بلكه به حكم معتقدات مذهبى ، هركس به خدايان خود ، براى سعادت خويش ، توسل مىجست و مردم ديگر و خدايان آنها را دشمن خود مىانگاشت و گمان مىكرد كه خدا ناظر كوچكترين اعمال اوست و لحظه‌اى از او غافل نيست . بطور خلاصه شعاير\r\n\r\n\r\n","description":"","footnote":"\r\n( 184 ) . تمدن قديم ، پيشين ، ص 63 .\r\n( 185 ) . همان ص 75 .\r\n( 186 ) . همان ص 72 .\r\n( 187 ) . همان ص 86 .\r\n","page_name":" 92 ","page_number":106},
  {"content":"\r\n\r\nدينى و مذهب چون زنجيرى مردم را پاىبند مقررات مىساخت . هر فردى در زندان خانوادهء خود اسير بود و پس از مرگ هم از بند مقررات مذهبى رهايى نداشت . چون هرخانواده براى خود خدايان مخصوصى قائل بود ، طبعا هزارگونه شعاير و آداب دينى پديد مىآمد و گاه پرستش خدايان به منازعه مىكشيد و در نتيجهء اختلاف خدايان ، نه تنها خانواده‌ها بلكه بلوك و شهرها به خاك و خون كشيده مىشدند . در دنياى قديم شهر به مكانى اطلاق مىشد كه به حدى مقدس محدود و خانه‌هاى آن ، گرد پرستشگاهى بنا شده باشد .\r\n« تيتوس ليوسوس » دربارهء شهر « روم » مىنويسد : « در اين شهر مكانى كه از مذهب عارى و از وجود خدايان محروم باشد ، نمىتوان يافت . » « 188 » آنچه اين مورخ راجع به روم نوشته دربارهء عموم شهرهاى قديم صادق است :\r\nمردم هرشهرى سعادت و نيكبختى را از خدايان خويش متوقع بودند و چون خطرى رخ مىنمود با اين گونه عبارات از آنان استعانت مىكردند : اى خدايان شهر ، راضى نشويد كه آتشگاه و خانه‌هاى ما ويران گردد . اى خدايى كه سالهاست در شهر ما مسكن دارى به اين شهر خيانت مكن . اى حافظين برج‌وباروهاى ما اين شهر را از دشمن نگاه داريد . « 189 »\r\nمردم آن روزگار در عوض گاوميشهاى فربهى كه در راه خدايان قربانى مىكردند ، انتظار داشتند كه دعاهاى آنان اجابت شود و شهر آنان از خطرات گوناگون مصون ماند . اگر در جريان نبرد ، شكست مىخوردند گناه متوجه خدايان بود و باران ملامت بر ايشان باريدن مىگرفت و گاه معبد خدايان را سنگسار مىكردند . پلوتاركوس مىنويسد كه :\r\nسولون چون خواست شهر آتن را بر جزيرهء كوچك سالاميس فرمانروا سازد با كاهنهء دلفى مشورت كرد و كاهنه به دو گفت كه اگر مىخواهى بر جزيره مسلط شوى نخست خدايان حامى آن را به خويشتن متوجه ساز . سولون نيز با دادن عطايا و تقديم قربانيها خدايان را مرهون خود ساخت و جزيره به آسانى تسخير شد .\r\nبطور كلى مردم آن روزگار خدايان را گاه حاميان و گاه دشمنان خونخوار بشر مىپنداشتند و در كليه شؤون زندگى از آنان استمداد مىجستند ، حتى هنگام جنگ ، كنسول روم حيوانى را با تير مىكشت و سپس متفئلى را مأمور مىكردند تا در امعاء او دقت كند و موافقت يا مخالفت خدايان را با آغاز جنگ اعلام دارد .\r\nدر سپاه يونان نيز چنين مراسمى معمول بود . پس از هرفتحى معمولا براى خدايان قربانى مىكردند ، چه پيروزى را ثمرهء لطف خدايان مىپنداشتند و همواره قبل از جنگ خطاب به خدايان مىگفتند : اى خدايانى كه مالك و ساكن سرزمين ماييد ، متعهد مىشويم كه چون سپاهيان ما غالب شدند پرستشگاه شما را از خون ميشها سيراب كنيم . . . و معابد شما را از غنايمى كه با نيزه از دشمن گرفته‌ايم بىنياز سازيم . « 190 »\r\n\r\n\r\n","description":"","footnote":"\r\n( 188 ) . همان ، ص 131 .\r\n( 189 ) . همان ، ص 152 .\r\n( 190 ) . تمدن قديم ، پيشين .\r\n","page_name":" 93 ","page_number":107},
  {"content":"\r\n\r\nدر دنياى قديم روح و جسم ، حيات فردى و اجتماعى ، محاكم و اعياد ، جنگها و تمام جزئيات زندگى محكوم اوامر مذهب بود .\r\nمذهب انسان را از هرسو با خدايانى مواجه مىساخت كه غالبا زود - رنج و حقير و زشتخوى بودند . بشر پيوسته از بيم خصومت خدايان در عذاب بود .\r\nهريك از افراد روم بر خانهء خويش به همان ديده مىنگريست كه اكنون ما بر مساجد و معابد مىنگريم ، زيرا مذهب و خدايانش در آنجا جمع بودند . هركس هنگام خروج از خانه بر آسمان مىنگريست و اگر از پرندگان شوم يكى پرواز مىكرد قدم از خانه بيرون نمىگذاشت . . . در هرامرى از خدايان اجازه مىخواست . و موقعى به كارى دست مىزد كه قبلا در امعاء قربانيها يا پرواز طيور ، آثارى نيك مشاهده كرده باشد . . . از خانه با پاى راست بيرون مىرفت و موى سر را جز در ماهتاب نمى - چيد . بىتعويذ حركت نمىكرد و براى آنكه خانهء خويش را از خطر محفوظ دارد بر دروديوار طلسمات عجيب مىكشيد . داروى امراض او ادعيه‌اى مخصوص بود كه بايستى 27 بار بخواند و هربار به طريق خاصى آب دهان را بيرون اندازد .\r\n. . . آتنيها مانند روميها برخى از ايام سال را شوم مىپنداشتند و در آن ايام از ازدواج و معامله و حضور در مجامع و صدور احكام قضايى پرهيز مىكردند . . .\r\nكوچه‌هاى آتن از كهنه و غيبگويان و معبرين پر بود و آتنى به تفأل و تطير عقيدهء تام داشت . هرگاه صداى عطسه‌اى مىشنيد يا اينكه اتفاقا گوشش صدا مىكرد يكباره از كارى كه در پيش داشت ، چشم مىپوشيد . . . مردم در زندگى خصوصى نيز آزاد نبودند چنان كه در غالب مدينه‌هاى يونان ، مجرد زيستن ممنوع بود و در اسپارتا علاوه بر مجردان كسانى را هم كه دير متأهل مىشدند مجازات مىكردند .\r\nحكومت در آتن مىتوانست مردم را به كار و در اسپارتا به بىكارى محكوم سازد . « 191 »\r\n\r\nتغييرات كلى در قوانين و سنن عهد كهن\r\nتكامل تدريجى وسايل توليدى ، و افزايش روزافزون محصولات فلاحتى و صنعتى ، زندگى مردم را بيش از پيش قرين آسايش و امنيت نموده از طرف ديگر در نتيجهء استقرار نظام بردگى و استثمار غلامان و مردم بىحقوق ، طبقات متوسط و ممتاز اجتماع مىتوانستند با فراغ خاطر در مسائل مختلف اجتماعى مطالعه و بررسى كنند و در پيرامون صحت و سقم معتقدات و نظامات اجتماعى عصر خويش بينديشند . چيزى كه متفكران جامعه و سياستمداران عصر را به چاره‌جويى برمىانگيخت بيش از همه جنبش طبقات محروم و قيام بردگان و غلامان بود كه گاه‌وبيگاه براى از هم گسستن زنجيرهاى اسارت و رهايى از چنگال ستمگران و قوانين و سنن غلط اجتماعى ، قيام و امنيت و آرامش طبقات مرفه را مختل مىكردند . مجموع اين عوامل و سست شدن بنيان معتقدات مذهبى مردم ، زمامداران يونان و روم را بر آن داشت كه در مقام\r\n\r\n\r\n","description":"","footnote":"\r\n( 191 ) . همان ، ص 221 به بعد .\r\n","page_name":" 94 ","page_number":108},
  {"content":"\r\n\r\nچاره‌جويى برآيند . بموجب الواح دوازده‌گانه كه قبل از كشف قوانين حمورابى از قديمترين قوانين مدون به‌شمار مىرفت « هر امرى كه مورد قبول عامه بود قانون خوانده مىشد و چون از آن پس قانون زادهء فكر افراد بشر بود ، تغيير آن مانعى نداشت . » « 192 » در قوانين جديد از خدايان سخنى به ميان نمىآمد و قانون از جملهء احكام دينى به‌شمار نمىرفت . در الواح دوازده‌گانه بر خلاف قوانين قديم تقسيم ميراث پدر را ميان برادران تمام مجاز مىدانستند و مردم بر خلاف گذشته مردم حق وصيت داشتند و مىتوانستند در اموال خود تصرف كنند .\r\nدر حقوق آتن نيز در اثر تغيير اوضاع اقتصادى و قيام طبقات محروم ، تغييراتى پديد آمد . در شهر مزبور به فاصلهء سىسال دوبار مجموع قوانين مدنى بوسيلهء دراكو « 193 » ، و سولون تغيير يافت . قوانين دراكو حافظ منافع اشراف بود ولى قوانين سولون مولود انقلابات اجتماعى آتن بود . و سولون در اشعار خويش افتخار مىكند كه زبردستان و زيردستان از قوانين واحدى پيروى مىكنند . بموجب قوانين جديد ، ميراث پدران بين فرزندان ذكور بالسويه تقسيم مىشد .\r\nقرابت از طريق زنان نيز ارزش قانونى داشت ولى قرابت ذكور بر آن مقدم بود . علاوه‌براين ، مردم بر خلاف گذشته حق وصيت داشتند و پدران نمىتوانستند دختر يا پسر خود را بفروشند . علاوه‌براين ، خانوادهء مقتول ، حق تعقيب قاتل را نداشت بلكه تمام افراد مدينه در اين امر ذيحق بودند . به اين ترتيب در نتيجهء تكامل اجتماعى حكومت اكثريت و مصلحت خلق تا حدى جاى فرمانروايى بىچون و چراى مذهب را گرفت . « از سولون كه مردى آزادانديش و خيرخواه بود پرسيدند : آيا قانون خويش را براى وطن مفيدترين قوانين مىشمارد ؟\r\nدر جواب گفت : مفيدترين قوانين نيست ولى از هرحيث با اوضاع كنونى وطن متناسب است . » « 194 » در عصر سولون از بركت دموكراسى ناقصى كه وجود داشت براى اتخاذ تصميم در مسائل مهم اجتماعى عموم مردم صاحب حقوق را جمع و با آنان مشورت مىكردند درحاليكه در دوره‌هاى پيش ، نظر كاهن ، شاه و حاكم بر عموم مردم تحميل مىشد . با اين حال در آن دوران از دموكراسى حقيقى اثرى نبود ، همواره بين توانگران و فقيران جنگ و ستيز بود .\r\nجمعى با ناز و نعمت و تن‌آسانى زيست مىكردند و روزبروز بر ثروت خود مىافزودند درحالىكه اكثريت در عين تيره‌روزى و احتياج از حقوق سياسى و اقتصادى بىنصيب بودند و بدين سبب همواره مترصد انقلاب بودند .\r\nدوشادوش انقلابات سياسى ، انقلابى فكرى و ايدئولوژيك نيز در جوامع كهن پديد آمد . از مقام و منزلت خدايان كاسته شد ، مردم دريافتند كه مردگان در گور زندگى را از سر نمىگيرند و به صرف اغذيهء اين جهانى نيازى ندارند . « آتشگاههاى خانوادگى مانند پيش افروخته بود . . . لكن ستايش ايشان بر خلاف عقيدهء باطنى و بنابر عادت ديرين انجام مىگرفت . » « 195 » رشد فكرى مردم موجب پيدايش انديشه‌هاى فلسفى گرديد . فيثاغورس به خدايان گوناگون و شعاير مذهبى به ديدهء بىاعتنايى مىنگريست ، آناكسا گوراس چنان تيشه به ريشهء خدايان زد كه آتنيان مرگش را واجب شمردند . پس از اين دو ، سوفسطاييان پرچم عقل و استدلال را\r\n\r\n\r\n","description":"","footnote":"\r\n( 192 ) . تمدن قديم ، پيشين ، ص 326 .\r\n( 193 ) .  Dracon \r\n( 194 ) . همان ص 337 .\r\n( 195 ) . همان ، ص 376 .\r\n","page_name":" 95 ","page_number":109},
  {"content":"\r\n\r\nرا در دست گرفتند و با صبر و شكيبايى بيشتر ، با مقررات مدنى و خرافات مذهبى به جنگ و ستيز برخاستند .\r\nبه قول افلاطون : « سوفسطاييان آنچه را كه تا آن زمان ثابت و تغييرناپذير مىنمود ، به طريق تغيير رهبرى كردند . اعتقاد ايشان براين بود كه عقايد دينى و سياسى بايد متكى بر ضمير و وجدان آدمى باشد نه بر عادات نياكان و معتقدات قديم . . . » افلاطون از قول يكى از سوفسطاييان مىگويد : « اى كسانى كه در اين مجلس گرد آمده‌ايد ، من شما را چون خويشاوندان يكديگر مىنگرم ، زيرا از لحاظ طبيعت همگى اهل يك مدينه‌ايد اما افسوس كه قانون ستمكار در بسيارى از امور مخالف طبيعت است ! » « قانون و عادات اجتماعى را مخالف طبيعت شمردن ، حمله‌اى مستقيم به اساس سياست بوده . آتنيان « پروتاگراس » را تبعيد كردند و نوشته‌هايش را تماما سوختند ، لكن از اين كار ثمرى حاصل نشد و تعليمات سوفسطاييان در حيات اجتماعى تأثير بسيار كرد ، چنان كه بتدريج از اهميت مقررات مدنى و اقتدار خدايان بكاست و بحث در مسائل اجتماعى در خانه و مدينه آزاد گشت . » « 196 » سقراط نيز كمابيش با نظريات انقلابى سوفسطاييان موافق بود . او مىگفت : حقيقت فوق عادت و عدالت برتر از قانون است .\r\nچون وى عملا به قربانيها و اعياد مذهبى ايمانى نداشت و با مذهب مدينه مخالفت مىكرد و نسل معاصر را به تعقل و تحقيق برمىانگيخت ، حكم قتلش را صادر كردند . پس از مرگ سقراط بحث در پيرامون مسائل اجتماعى ادامه يافت و مردان پژوهنده‌اى چون افلاطون و ارسطو در اين زمينه‌ها به تحقيق و تفحص پرداختند و چنان كه ضمن مطالعه در تاريخ اجتماعى يونان خواهيم ديد ، در زمينه‌هاى مختلف اجتماعى و فلسفى كتب و آثار گرانقدرى از خود به يادگار گذاشتند . ارسطو گفت : « قانون آن است كه مقرون به حق و صواب باشد . » و در تعاليم خويش مىگويد : « از پى آنچه با عادات نياكان ما موافق است برنبايد خاست و آنچه را بنفسه نيكو و پسنديده است جستجو بايد كرد . » و در جاى ديگر مىنويسد كه : قوانين و مقررات بشرى ناچار بايستى بمرور ايام تغيير يابد . و درباب حفظ احترام نياكان مىگويد : « پيروى آراء و عقايد آنان كاملا مخالف عقل و صواب است . » « 197 »\r\nكلبيون تنها منكر عقايد پيشينيان نبودند بلكه حب وطن را نوعى تحقير به امم جهان مىدانستند و سراسر عالم را وطن آدمى مىشمردند . رواقيون با ديد وسيعترى به مسائل و امور اجتماعى مىنگريستند . زنون مىگفت : « بايد تمام افراد بشر را چون هموطنان خويش بنگريم . » و آرزو داشت روزى مردم جهان در زير پرچم دولت واحدى گرد آيند . وى بشر را آگاه ساخت كه مقام انسانيت برتر از مقام عضويت مدينه است .\r\nفتوحات اسكندر و پيروزيهاى فلسفه راه را براى آيينهاى جديد باز كرد . آتن قرن سوم چنان مورد حملهء آيينهاى خارجى قرار گرفته بود كه همه بطور كلى وعدهء بهشت مىدادند و تهديد به جهنم مىكردند . « اپيكور » مانند « لوكرسيوس » ( در روم قرن اول ) احساس كرد كه لازم است مذاهب را دشمن آرامش فكرى و لذت زندگى خواند . . . مذهب قديمى ، اشرافى\r\n\r\n\r\n","description":"","footnote":"\r\n( 196 ) . همان ، ص 378 به بعد .\r\n( 197 ) . همان ، ص 280 به بعد .\r\n","page_name":" 96 ","page_number":110},
  {"content":"\r\n\r\nبود و خارجيان و بردگان را مستثنى ساخته بود ، آيين جديد شرقى ، تمام مردان و زنان را از بيگانه و غلام و آزاد مىپذيرفت و نويد زندگى جاويد را به همه يكسان مىداد . . . تصويرى كه « تئوفراستوس » از مرد خرافى مىكشد نشان مىدهد تا چه حد قشر فرهنگ حتى در مركز تمدن و فرهنگ نازك بود . شمارهء 7 مقدس بود ! هفت سياره ، هفت روز هفته ، هفت عجايب ، هفت عصر زندگى بشر ، هفت آسمان ، هفت در دوزخ ، همه از اين قبيل است . . . مردم بى چون‌وچرا مىپذيرفتند كه ستارگان خدايانى هستند كه جزئيات سرنوشت مردم و دولتها و شخصيتها و حتى افكار را تعيين مىكنند . . . زندگى آنكه زير مشترى است ، شاد و آنكه زير زحل است شوم مىباشد . حتى كليميها كه كمتر از ديگران خرافى بودند با اين جمله تعارف مىكردند : « انشاء اللّه ستاره‌ات ميمون باشد » « 198 » ريشهء عميق عقايد خرافى سبب گرديد كه جمعى از متفكران يونانى به جنگ با عقايد غير علمى برخيزند ؛ اپيكور گفت :\r\n. . . هدف فلسفه آزاد كردن بشر از ترس ، بخصوص از خدايان است . اپيكور از مذاهب بيزار بود زيرا به عقيدهء او مذهب در جهل پيش مىرود و آن را ترويج مىكند و زندگى را از وحشت جاسوسان آسمانى و خشم و غضب بيرحمانه و مكافاتهاى بىانتها تيره و تار مىسازد . . . دنيا را نه خدايان ساخته‌اند و نه رهبرى آن با ايشان است . . . ما نمىتوانيم از ماوراء حواس چيزى بفهميم . عقل بايد خود را با تجربهء حواس راضى كند و تجربيات را بعنوان حقايق بپذيرد .\r\nتمام مسائلى كه لاك و لايب نيتز در دو هزار سال بعد مطرح كرده‌اند در اين جمله حل مىشود : اگر دانش از حواس حاصل نمىشود پس از كجا مىآيد ؟ « 199 »\r\nبه اين ترتيب اندك‌اندك مردم از قيد معتقدات قديم آزاد شدند و انقلاب فكرى كه از قرنها قبل از ميلاد مسيح آغاز شده بود ، بتدريج آثار آن ظاهر شد . چنان كه ديديم هيأت اجتماعيهء قديم مبتنى بر مذهبى كهن بود و هرخدايى را منحصرا حامى خانواده يا مدينه‌اى مىشمرد . حقوق آدميان نيز از مذهب ناشى مىشد چنان كه حق تملك و حق وراثت و طرح دعاوى به‌جاى آنكه بر اصل عدل و انصاف متكى باشد ، براساس معتقدات مذهبى استوار بود .\r\nحكومت پدر در خانواده و حكومت شاه يا حاكم در مدينه از مذهب پديد مىآمد .\r\nوطن‌پرستى از جملهء عبادات ، و تبعيد چون تكفير بود . آزادى فردى مفهومى نداشت . هركس ناگزير بود بر بيگانگان به ديدهء دشمن بنگرد . وضع شهرهاى يونان و ايتاليا در قرون اوليهء تاريخ چنين بود ولى اين اوضاع و احوال ، چنان كه گفتيم ، با تغيير زيربناى اجتماع و تكامل وسايل توليدى و افزايش محصولات صنعتى و كشاورزى دگرگون گرديد . معتقدات اجتماعى و مذهبى مردم با تغيير اوضاع اقتصادى و ظهور متفكرين و فلاسفه رو به تغيير نهاد و مردم از اسارت دين كهن رهايى يافتند . با ظهور مسيحيت بار ديگر معتقدات مذهبى بر افكار بشر مستولى شد ولى دين مسيح بمراتب از اديان كهن مترقىتر بود . عيسى به اصحاب خويش مىگفت برويد و جهانيان را به راه راست هدايت كنيد . بنابراين ، اين دين بر خلاف اديان قديم ، خانوادگى و\r\n\r\n\r\n","description":"","footnote":"\r\n( 198 ) . تاريخ تمدن ، ( كتاب دوم - بخش سوم ) ، پيشين ، ص 148 .\r\n( 199 ) . همان ، ص 155 و 256 .\r\n","page_name":" 97 ","page_number":111},
  {"content":"\r\n\r\nمنحصر به مدينهء معينى نبود و راه و رسم تقديم هدايا و قربانيها را براى خدايان منسوخ كرد .\r\nبا ظهور و اشاعهء مسيحيت ، چنان كه خواهيم ديد ، جامعهء بشرى در راهى نو قدم نهاد كه همان دوران رشد اقتصاد بردگى و عصر مبارزات طبقاتى است .\r\n\r\nنبرد علم با جهل و خرافات\r\nبطورىكه ديديم در دورهء جاهليت ، بشر مغلوب ، عاجز ، ضعيف و محروم از لذات در جستجوى يك وسيلهء تسلى بود ؛ به‌همين مناسبت ، دست به دامان خدايان مىزد و به نيروهاى ما فوق الطبيعه توسل مىجست . انسان جاهل آن روز با معلومات نارساى خود نمىتوانست با دانش و روشهاى عقلى آشنا و مأنوس گردد . ولى امروز روى گردانيدن از دانش و پشت كردن به چشمهء فروزان علم تنها نتيجهء جهل و بيخبرى نيست بلكه اغراض و منافع اقتصادى بعضى طبقات با اتخاذ چنين روشهايى سازگارى كامل دارد . كسانى كه با اينهمه دلايل روشن به حكومت علم و عقل و استدلال ايمان نمىآورند و مردم را به موهوم‌پرستى دعوت مىكنند ، هدفى جز گمراه كردن و غارت مردم ندارند . جامعه‌شناسان و دانشوران مترقى تغييرات تكاملى عالم را مولود قوا و انگيزه‌هاى مرموز نمىدانند بلكه آنها به كمك مشاهده و تجربه و به نيروى عقل مىكوشند تا علل علمى و اساسى تغييرات و تحولات طبيعى و اجتماعى را دريابند . جان لوئيس دانشمند انگليسى در كتابى كه عليه ايدآليسم جديد نوشته است ، مىگويد :\r\nاگر در جريان پژوهش و تحقيق . . . حلقه‌اى از زنجير قانون علت و معلول مفقود و رابطهء دوپاره زنجير مقطوع شد ، دانشمند براى جستن حلقهء مفقود دست به دامان معجزات نمىزند بلكه روى اين اعتقاد كه بيشك حلقهء مفقود را خواهد جست به تفحصات خود ادامه مىدهد . علماى مادى بر اثر مجاهدات پىگير و تسليم نشدن به امور غير معقول ، مسائل بيشمارى را حل كرده‌اند كه اگر به عالم ما فوق الطبيعه قائل بودند هرگز به حل آنها توفيق نمىيافتند . . . كسى كه به ما فوق الطبيعه معتقد است بدون اينكه علل علمى بيمارى را بجويد آن را به سحر سياه و شيطان يا مجازات خدايى نسبت مىدهد و بجاى آنكه راه رستگارى طلب كند ، به آغوش ادعيه و قربانيها پناه مىبرد . بوميهاى افريقاى مركزى وقتى كه از ذوب آهن با ادوات ابتدايى خود مأيوس مىشدند به‌جاى آنكه دنبال اشتباه فنى خود بروند ناكامى خود را معلول سحر و جادو مىشمردند . به اين ترتيب موهوم‌پرستى نه‌تنها انعكاسى از نادانى است بلكه سبب جاويد ساختن آن است . در نظر موهوم‌پرستان ، دانش چيزى كفرآميز است .\r\nجان لوئيس در جاى ديگر مىنويسد :\r\n. . . در دورانى كه تناقضات و معضلات اجتماعى رو به فزونى است و فقر و غنا باهم قوس صعودى مىپيمايند . . . در عصرى كه جنگ و بحرانهاى اقتصادى مانند بلاياى آسمانى بر مردم نازل مىشوند ، در چنين احوال و شرايطى بشر بر اثر هجوم بلايا و ندانستن راه چاره تصور مىكند كه بازيچهء دست نيروهايى است كه قدرت تأويل و استنباط آنها را ندارد . ولى حقيقت اين است كه راه حل\r\n\r\n","description":"","footnote":"","page_name":" 98 ","page_number":112},
  {"content":"\r\n\r\nاين معضلات منحصر است به كشف علل اقتصادى فقر ، بيكارى و جنگ كه ريشهء آنها را بايد در روش حكومتهاى طبقاتى جست و فقط با پايان دادن به حكومتهاى طبقاتى است كه مىتوان اين بلايا را معدوم كرد . تا وقتى كه در دنيا بهره‌گيران از وضع موجود ، و آنها كه سود خود را در تثبيت وضع حاضر مىجويند وجود دارند تا زمانى كه افراد جامعه از نظر اقتصادى به طبقهء حاكمه بسته‌اند و افكار خود را از تعليمات و تبليغات آنها كسب مىكنند . . . با يك تحول اساسى مخالفت جدى به عمل مىآيد . . . ميل شديد به فرار از جلو حقايق ، فكر را به دامان اقسام توهمات و تأويلات و تدابير ما فوق الطبيعه مىاندازد . دليل رواج طالع‌شناسى ، عرفان و انواع عقايد خرافى همين است . . .\r\nهمانطور كه « ويو كاناندا » متفكر عاليقدر هند گفته است :\r\n. . . ما را نياز به مذهبى است آدمىساز ، اين انديشه‌هاى موهوم و ناتوان‌كننده را ترك كنيد و نيرومند باشيد . . . بگذار تا پنجاه سال بعد . . . خدايان ، همه از ضمير ما محو شوند ، تنها خداى بيدار همين است ، همين نسل ماست كه دست و پا و گوش او همه‌جا پيداست . او همه‌چيز را دربرمىگيرد ، تنها آن‌كس كه به ديگر موجودات خدمت كند به خالق خود خدمت كرده است . « 200 »\r\n« آنچه ايدئولوژى باستانىترين دولتهاى برده‌دار را مشخص مىسازد رنگ مذهبى آن است . اين حقيقت در مورد بابل ، مصر ، هند ، اورارتو ، ايران و كشورهاى باستانى امريكا بيش از همه صدق مىكند . هرچند اشكال مذاهب و مراسم دينى و محتواى اساطير در سرزمينهاى مختلف گوناگون است ، ولى مضمون مذهبى آن همواره يكسان است ؛ زحمتكشان بايد مطيع مىبودند ، و الا خدايان آنها را در اين جهان يا پس از مرگ كيفر مىدادند .\r\nبسيارى از آيينهاى مذهبى در اذهان توده تصورى از دوزخ و بهشت مىپرورانيد .\r\nكاهنان با وسايل گوناگون توده‌ها را متقاعد مىساختند كه قدرت ثروتمندان از خداوند ناشى شده است . الوهيت قدرت شاه و شخص سلطان ، در دولتهاى مستبد قديم بارزترين نتيجهء مساعى كاهنان است . علاوه بر قواى عالى قانونگذارى ، اجرائى و قضايى ، قوهء مذهبى نيز در دست پادشاه متمركز بود . . . تقديس يك فرمانرواى واحد بر روى زمين ، تصور وجود شاهى را نيز در جمع خدايان آسمان ، در ذهن توده‌ها به وجود مىآورد . . . عبور تدريجى از « شرك » « 201 » به « توحيد » « 202 » در درجات گوناگون و به اشكال متفاوت ، در بيشتر دولتهاى برده‌دار تحقق مىيابد .\r\nزحمتكشان در برابر طبيعت و نيز در مقابل استثماركنندگان و ستمگران ، ناتوان بودند و اين وضع براى استقرار ايدئولوژى طبقهء حاكم ، زمينهء مساعدى را در ضمير توده‌ها به وجود مىآورد . با اينهمه درك ايده‌آليستى نيز چندان ريشه‌دار نبود . عناصر ماترياليسم و ديالكتيك رفته‌رفته تكامل مىيابد . دو عامل اصلى ، مفاهيم مذهبى را از همان آغاز سست مىكرد و\r\n\r\n\r\n","description":"","footnote":"\r\n( 200 ) . تاريخ تمدن ، ( كتاب دوم - بخش دوم ) پيشين ، ص 863 .\r\n( 201 ) .  Polytheisme \r\n( 202 ) .  monotheisme \r\n","page_name":" 99 ","page_number":113},
  {"content":"\r\n\r\nبه توسعهء درك ماترياليستى ميدان مىداد .\r\nعامل نخست ، افزايش معلومات و اطلاعات مثبت و انباشته شدن آن است . پيشرفت نيروهاى مولد امكان مىدهد كه قوانين طبيعت يكى پس از ديگرى كشف شود ، مثلا اگر در روزگاران گذشته ساكنان جلگهء ميان دجله و فرات به طغيانها همچون خشم نيروهاى غير قابل درك ماوراى طبيعت مىنگريستند ، اينك ديگر رفته‌رفته به علل آن پىمىبردند و مىتوانستند طغيان ادوارى رودخانه‌ها را پيش‌بينى كنند . . . بدبختيها و مشقات طبقات محروم آنها را وادار مىكرد كه نه فقط به ضد دولت بلكه در برابر كاهنان نيز به پا خيزند . . . نيازمنديهاى اقتصادى ، در دولتهاى باستانى آسيا و افريقا مبانى شناخت علمى را به وجود مىآورد . . . « 203 »\r\n\r\nگسترش فعاليتهاى فكرى انسان\r\n« انسانى كه در آغاز پيدايش خود تازه ياد مىگرفت كه با ابزار غير مؤثر و غير كافى با طبيعت درآويزد ، اينك در امر تكنولوژى به مرحله‌اى از ترقى و تكامل رسيده كه قادر است وابستگى حقارت‌آميز خود را در قبال نيروهاى طبيعت يكسره به دور افكند . اين سير تكاملى مفهوم ديگرى هم دارد ، و آن اين است كه سلطهء روزافزون انسان بر نيروهاى طبيعت ، به او امكان مىدهد كه لاينقطع بر مقياس توليد بيفزايد . . . توليد لوازم مادى حيات ، در شرايط كنونى بالقوه به درجه‌اى وسعت يافته است كه براى تأمين حيات ساكنان كرهء ارض كفايت مىكند . . .\r\nفعاليت فكرى انسان در جريان تاريخ ، همواره تشديد مىشود و توسعه مىيابد . . . در طى تاريخ مسائل جديدى مطرح مىشود و مسائل كهن تغيير مىيابد . آنگاه تفسيرات دچار دگرگونى مىگردد و راههاى مختلفى پيموده مىشود تا انسان در حل مسألهء تازه‌اى توفيق يابد . اما در مجموع ، جريان آرام ، پر از تضاد ولى دايمى ، دانش انسان را همواره توسعه مىدهد . و آن را در برخى جنبه‌ها به نتايج قطعى مىرساند و همچنان به پيش مىرود . . . حاصل فعاليتهاى فكرى انسان متقابلا خود انسان را تحت تأثير قرار مىدهد . اگر انسان آفرينندهء تاريخ است ، تاريخ نيز به نوبهء خود سازندهء انسان است . يك نظام اجتماعى كه بوسيلهء انسان ايجاد شده ، به سهم خود ، در شكل دادن به انسان مؤثر است . دانش را انسان مىآفريند ، ولى اين دانش به نوبهء خود آفرينندهء شعور انسان نيز هست . به اين جهت است كه انسان در جريان حيات تاريخى خود ، از طريق فعاليتهاى اجتماعى و اقتصادى كه همواره با فعاليتهاى فكرى او ارتباط دارد ، زندگى خود را به‌پيش مىبرد . . . توسعهء فعاليتهاى فكرى انسان از تكامل « زبان » او نيز به خوبى آشكار مىشود . زبان درخشانترين و نزديكترين نشانهء تكامل فكرى انسان است . . . انديشهء انسان و ميزان پيشرفت آن ، و سطح تكامل آن را مىتوان به وسيلهء زبان اندازه گرفت . . . انسان طى حيات تاريخى خود زمين و منابعى را كه در اختيار داشته ، بنحو خستگىناپذير ، توسعه داده است . او ياد گرفت كه نيروهاى طبيعت را مهار كند ، و آنها را به خدمت خود درآورد ، ازاين‌رو توانسته است نيازمنديهاى خود را كه هم از لحاظ كمى و هم از لحاظ كيفى روزافزون است برآورده سازد . . . انسان قوانين طبيعت را كشف\r\n\r\n\r\n","description":"","footnote":"\r\n( 203 ) . تاريخ جهان باستان ، ج 2 ، پيشين ، ص 12 .\r\n","page_name":" 100 ","page_number":114},
  {"content":"\r\n\r\nكرد ، و شيوه‌هايى به كار برد تا آنها را به سود خود به كار اندازد . . . انسان همهء اقدامات را به عمل مىآورد و تمام وسايل را به كار مىبرد تا فعاليت علمى و فكرى خود را بسط دهد .\r\nانواع اسباب و ابزار علمى مىسازد ، و سيستمى از دانشها ، كه بر تمام زمينه‌هاى گوناگون زندگى مربوط مىشود ، بوجود مىآورد . تاريخ نشان مىدهد كه براى رشد بعدى فعاليتهاى فكرى بشر ، امكانات عظيمى در پيش است . . . ترديد نيست كه پيشرفت صعودى انسان به هيچ‌وجه منظم و پيوسته انجام نيافته است . . . با اين حال سير تاريخ جنبهء صعودى دارد ؛ به اين معنى كه بشريت طى تاريخ ، لا ينقطع و با گامهاى استوار در همهء زمينه‌ها تكامل يافته است .\r\nاصل انسانى ، جوهر تاريخ است . . . تاريخ نشان مىدهد كه انسان موجودى است هوشمند و اجتماعى ؛ طبيعت او چنين است . . . شواهد تاريخى رنسانس « 204 » يعنى دورهء بين مرحلهء اول و مرحلهء آخر قرون وسطى ، در تمام مراكز تاريخ : اروپا ، آسياى غربى ، آسياى ميانه ، چين و هند نشان داد كه حيات اجتماعى و ترقى فرهنگى ديگر نمىتوانست در چهارچوب اصولى كه در دوران قبل به وجود آمده و به آن عمل شده ، پيشرفت كند . اين اصول الزاما بد نبودند ولى به مرور متحجر شده و به صورت دگم ( تعاليم ثابت و تغييرناپذير ) درآمده بودند ، و ازاين‌رو انديشهء انسان را از پيشرفت بازمىداشتند ؛ در چين دگم كنفوسيوس ، در آسياى ميانه دگم اسلام و در ايتاليا دگم مسيحيت . براى پيشرفت ، اين قيود مىبايد از سر راه برداشته مىشد و راه به سوى انديشهء خلاق و آزاد باز و هموار مىگرديد .\r\n. . . هومانيستها در كشورهاى مختلف ، برحسب محيط تاريخى متفاوت خود به شخصيت انسانى ، ارزشهاى متفاوتى نسبت مىدادند . پرچمداران رنسانس چين شخصيت انسان را در شايستگى او در اصلاح و پيشرفت خود مىدانستند . متفكران بزرگ آسياى ميانه و ايران روى خصوصيات اخلاق عالى انسان ، مانند شايستگى و نيكخواهى و ظرفيت دوست - داشتن ، تأكيد مىكردند . پيشگامان ، رنسانس خصلت مشخصهء انسان را عقل او مىدانستند . . . در روشنايى اين تعريف مىتوان به طرف تاريك و تيرهء تاريخ يعنى اقيانوس غمها و رنجهايى كه جامعهء بشرى تا امروز در آن غوطه‌ور است نظر افكند . اين حقيقت كه آدميان قادر بودند واقعيتها را ببينند و شر را شر ، تجاوز را تجاوز ، و جنايت را جنايت بنامند ، حقا فضيلت بزرگى است كه از هومانيسم سرچشمه گرفته است . . . شايسته‌ترين فرزندان انسان هرگز از مفهوم واقعى خوب و بد بمنزلهء آنچه كه به همهء انسانها ارتباط دارد ، دورى نجسته‌اند . اين مردان بزرگ فارغ از تنگ‌نظريهاى طبقاتى ، تصور خوب و بد را در دايرهء منافع مشترك تمام مردم ارزيابى كرده‌اند و هرچند اين مفاهيم در زمان خود آنها تحقق نيافته باشد با اينهمه در پيشرفت انسان ، سهم بزرگى ايفا كرده و فرا راه تاريخ چراغ راهنمايى برافزوخته است . . . وظيفهء كنونى انسان اين است كه همهء دانشهاى طبيعى را جنبهء انسانى بخشد و اگر اين كار را نكند ، قدرتش در قبال نيروهاى طبيعت به چيزى بيهوده كه شايستهء\r\n\r\n\r\n","description":"","footnote":"\r\n( 204 ) .  Renaissance \r\n","page_name":" 101 ","page_number":115},
  {"content":"\r\n\r\nانسان نيست ، مبدل خواهد شد . منشأ شر باقى مىماند ، منشأ اصلى شر همانا استثمار انسان از انسان و استفاده از جنگ بعنوان وسيلهء حل اختلاف است . استثمار انسان بوسيلهء انسان چيز تازه‌اى نيست . . . ولى در سطح كنونى تكامل نيروهاى توليدى ، چنين استثمارى را مىتوان از ميان برداشت و نيز در شرايط كنونى تكامل عقل و اخلاق ، استثمار مانند جنگ جنايت شمرده مىشود . انسان اين اعتقاد را به اصل انسانى خود مديون است . پس‌ازآنكه جنگ و استثمار انسان بوسيلهء انسان از ميان برداشته شود و پس‌ازآنكه دانشهاى طبيعى ، جنبهء انسانى به خود گرفت ، آنگاه جامعه قادر خواهد بود كه توسعهء تاريخ و جنبش ارزشهاى اخلاقى را كه اصل انسانى مهمترين آنهاست ، با يكديگر بياميزد و تركيب كند . » « 205 »\r\n\r\n\r\n","description":"","footnote":"\r\n( 205 ) . تاريخ جهان باستان ، ج 1 ، پيشين ، ص 26 به بعد ( به اختصار ) .\r\n","page_name":" 102 ","page_number":116},
  {"content":"\r\n\r\n\r\nفصل دوم . وضع جهان در طليعه دوران تاريخى\r\n\r\n","description":"","footnote":"","page_name":" 103 ","page_number":117},
  {"content":"\r\n\r\n\r\nرشد تدريجى علوم و صنايع\r\nاگر بخواهيم از تاريخ علوم و صنايع بشرى آگاه شويم ، بايد سرگذشت علم و تاريخ صنايع را از روزگار قديم تا امروز مورد مطالعه قرار دهيم . غالبا مردم تصور مىكنند كه علوم و دانشهاى بشرى از قرون جديده ، يعنى از سدهء شانزدهم و هفدهم به بعد آغاز گرديده است ، ولى چنان كه « جرج سارتن » در تاريخ و سرگذشت علم متذكر شده است ، اين انديشه درست نيست ؛ و مانند آن است كه كسى را در سن كمال ببينيم و فراموش كنيم كه وى براى رسيدن به اين مرحله ناگزير از مراحل كودكى و جوانى گذشته است . . . بدبختانه بايد اذعان كرد كه مبانى تربيتى بسيارى از اهل علم طورى نيست كه آنان را وادارد كه برگردند و به عقب نگاه كنند . . . براى آنان تاريخ علم حتى از قرن هفدهم هم شروع نمىشود و هرچيز و هركار را ساخته و پرداختهء سده‌هاى نوزدهم و بيستم مىدانند . اين فكر از آن‌روى درست نيست كه نتايج بسيار درخشانى كه در زمانهاى جديد به دست آمده است بر روى كوششهاى پيشينيان استوار است و اگر آن مساعى به كار نرفته بود ، اين نتايج به بار نمىآمد . . . هرچه بيشتر به آنچه در زمان ماضى شده است واقف شويم ، بهتر به معنى و مفهوم تكامل علم پى مىبريم و لااقل درك مىكنيم كه ترقيات كنونى ، نتيجهء زحمات مدتى بسيار دراز است .\r\nاگر هم از قرون متمادى كه خبر و سند و مدركى از آنها در دست نيست ، چشم بپوشيم باز تاريخ علم شامل چهار تا پنجهزار سال است كه مقدم بر دوسه قرن اخير مىباشد . در قرون باستانى و وسطى ، علم ، در ادوار كم يا بيش كوتاهى كه بر اثر عوامل متعدد قطع و وصل گرديده ، بطور متوالى در پيشرفت بوده است . . .\r\nالبته پيشرفت علم در قرون گذشته نامنظم‌تر و تصادفىتر از زمان حاضر بوده و نيروى خيلى بيشترى در راههايى كه اميدى در آنها نبوده ، صرف مىشده است . « 1 »\r\nبا اين حال در اوايل هزارهء پيش از ميلاد مسيح در كشورهاى بين النهرين ، مصر ، هندوستان و چين علم در راه كمال پيش مىرفت و اهالى بين النهرين و مصر گذشته از خط بر بسيارى از مسائل رياضيات و نجوم و طب نيز دست يافته بودند .\r\n\r\n\r\n","description":"","footnote":"\r\n( 1 ) . جرج سارتن ، سرگذشت علم ، ترجمهء احمد بيرشك ، ص 175 به بعد .\r\n","page_name":" 104 ","page_number":118},
  {"content":"\r\n\r\nبنابر آنچه گفته شد ، مسلم است كه آفتاب تمدن از شرق طلوع كرده است .\r\nضرب‌المثل « از خاور روشنايى برخاست و از باختر قانون » بسيار پرمغز و بامعنى است . . . ما عادت كرده‌ايم كه تمدن خود را غربى بخوانيم و آداب‌ورسوم غربيان را به رخ شرقيان بكشيم و گاهى هم‌چنين مىپنداريم كه اختلاف بين آداب‌ورسوم ما و آنان كاهش‌پذير نيست . اينكه گفته مىشود « خاور خاور است و باختر باختر ، اين دو هيچ‌گاه به‌هم نخواهند رسيد » تصورى است نادرست . . .\r\nما نبايد اشتباهى را بكنيم كه يونانيان كردند ، قرنها خود را تنها قوم باهوش و متفكر پنداشتند و . . . بيگانگان را وحشى دانستند . در نتيجه سقوطشان به همان اندازه سهمگين بود كه تمدنشان خوش درخشيد . نوسان علم را بين شرق و غرب به ياد آوريم ، چرا تجديد چنين نوسانى را غيرممكن پنداريم ؟ باز ممكن است از شرق فكرهاى عالى به ما الهام ؛ شود ما بايد اين افكار را با آغوش باز بپذيريم . . . امريكاييها به تمدن امريكايى خود مىنازند ، اما پروندهء آن بسيار كوتاه و ناچيز است . سيصد سالى كه از عمر آن مىگذرد در مقابل عمر مجموع تجربيات بشر چنان كوتاه است كه چشم برهمزدنى را مىماند . آيا اين تمدن به سوى ترقى خواهد گراييد يا راه تدنى و انحطاط خواهد پيمود . بسيار عناصر ناباب در آن عصر وجود دارد و اگر امريكاييان بخواهند اين عناصر را ، پيش از آنكه از سلطهء آنان خارج شود نابود و ريشه‌كن كنند ، بايد بناچار آنها را با بيرحمى فاش و برملا سازند . . . بايد علم را بخاطر خود آن ترويج كنيم . حقيقت را آنچنانكه شيوهء دانشمندان است دوست بداريم و از آن نهراسيم ، از خرافات بپرهيزيم ، هرچند ظاهرى آراسته داشته باشند . . . متواضع باشيم زيرا كه هنوز از بوتهء امتحان سربلند بيرون نيامده‌ايم . هنوز ممكن است الهامات ديگرى از شرق برسد و بىشبهه خواهد رسيد و ما بايد براى درك آنها عاقلتر باشيم . . . شرق و غرب در حكم واحدند ، هردو قيافه‌هاى مختلف يك موجود هستند و دو مرحلهء اصلى و مهم تلاش بشر را مجسم مىسازند . حقيقت علمى مانند خوبى و زيبايى در شرق و غرب يكى است . . . بگذار با حقشناسى آنچه را كه به شرق مديونيم به ياد آوريم . . . نبايد زياد به خود مطمئن باشيم . علم ما بزرگ است و شايد جهل ما بزرگتر . بايد به هروسيله در ترقى دادن و پيش بردن روشهاى خود جهد كنيم و نظم فكرى خود را قوام بخشيم . كار علمى خود را به آرامى و استوارى و با روحى متواضع دنبال كنيم . درعين‌حال نيكوكار باشيم . خانهء خود را از زشتيها پيراسته كنيم ، ستمى را كه به ديگران روا مىداريم به يك‌سو نهيم .\r\nبخصوص از دروغ كه از گناهان ديگر بدتر است بپرهيزيم . مراقب باشيم كه كوچكترين چيزهاى خوب و معصوم از گزند مصون بمانند . . . هيچ اهل دلى نمىتواند از زندگى لذت ببرد درحالىكه بسيارى از افراد جوامع ما در زير چرخهاى اجتماع خرد مىشوند . ما اگر بديهاى قرن هيجدهم را از ياد ببريم\r\n\r\n","description":"","footnote":"","page_name":" 105 ","page_number":119},
  {"content":"\r\n\r\nمعذوريم ، اما به هيچ‌روى مجاز نيستيم كه معايب زمان خود را ، كه رفع و علاج آنها در اختيار و قدرت ماست ، به ديدهء اغماض بنگريم . « 2 »\r\nجرج سارتن ضمن بحث انتقادى از سير علوم در شرق و غرب و فتوحات و پيروزيهاى علمى ، ملل شرق را فهرست‌وار نام مىبرد و مىگويد :\r\n. . . در اواسط هزارهء چهارم پيش از ميلاد مسيح مصريان با نوعى دستگاه اعشارى حساب آشنا بودند . در اواسط هزارهء بعد سومريها به يك دستگاه محاسبهء فنى جالب دست يافته‌اند و اطلاعات نجومى اين قوم نيز شايان توجه است .\r\nدر تقويم مصرى ، سال 365 روزى در 5241 سال پيش از مسيح تدوين و وضع شده است و بابليان از مشاهدات و مطالعات خود دربارهء سيارات ، در احكام نجومى استفاده مىكردند . . . طولى نكشيد كه آنها توانستند خسوف و كسوف را پيش‌بينى كنند . علم قدما نه تنها وسعت داشت بلكه بر يك روش علمى ( متد ) دقيق استوار بود . . . رياضيدانان مصرى 17 قرن پيش از ميلاد به حل مسائل دشوارى ، كه مستلزم به كار بردن معادلات درجه اول و حتى درجه دوم بود ، قادر بودند و استعدادشان در حساب موجب اعجاب است . مسائل تناسب و خطائين را حل مىكردند و مساحت دايره و كره را ، با تقريب بسيار قابل ملاحظه ، مىدانستند و اندازه گرفتن حجم استوانه و مخروط ناقص را بلد بودند . « 3 »\r\nسپس جرج سارتن از ارزش فنى اهرام مصر و مقام مصريان در رشتهء طب سخن مىگويد . آنچه مسلم است تاريخ علم نسبت به تاريخ صنعت بسيار جوان است .\r\nبه عقيدهء امستد ، استقرار دولت و رواج سوداگرى با رشد تدريجى علم همراه بود .\r\nدولت و سوداگران براى كارهاى گوناگون به حساب و اندازه‌گيرى نيازمند بودند ؛ به‌همين علت در بابل و مصر علم حساب پايه‌گذارى شد و در مصر اندازه‌گيرى كشتزارها هندسهء ابتدايى را به وجود آورد . زندگى در فضاى آزاد و مشاهدهء ستارگان آسمانى ، مردم را به مسائل نجومى علاقه‌مند ساخت ، روزوشب از روى حركت خورشيد شناخته شد . مصريها در گاهشمارى پيشرفت كردند ، قبل از ديگران متوجه شدند كه سال خورشيدى نزديك به 365 روز است .\r\nبابليها سال را به 12 ماه تقسيم كردند و در رشتهء جبر و هندسه و نجوم ، مردم بابل و مصر پيروزيهايى به دست آوردند . صورت گياهان را عموما براى سود دارويى آنها فراهم مىكردند .\r\nدرعين‌حال كه عده‌اى به جادوگرى مشغول بودند دانش آزمايشى نيز در ترقى بود .\r\nنشانهاى بيمارى به ترتيب از سر تا پا وصف شده است . مىتوانيم بيشتر اين بيماريها را بشناسيم . ضمادگذارى ، گرم كردن ، مالش ، پرزجه و ميل به كار برده مىشد . داروها معمولا خوردنى بود . جيوه ، راسخت ، زرنيخ ، گوگرد و پيه حيوانى نيز مورد استعمال داشت ، ولى عموما از همان گياهانى كه در داروسازى امروزين يافت مىشود ، به كار مىبردند . نوشته‌هاى پزشكى مصرى بيشتر همين‌سان بود . . . براى شناختن هربيمارى با دقت بررسى مىكردند . . . زخمها را با انگشتان\r\n\r\n\r\n","description":"","footnote":"\r\n( 2 ) . همان ، ص 220 .\r\n( 3 ) . همان ، ص 182 .\r\n","page_name":" 106 ","page_number":120},
  {"content":"\r\n\r\nوارسى و آزمايش مىكردند . سوزاندن زخم را با چرخ آتش‌افروز انجام مىدادند .\r\nپزشك مصرى هنگام عمل كردن ، پوشال كتانى آبكش ، زخم پاكيزه كن و سوراخ - گير كتانى . زخم‌بند و كمان به كار مىبرد . سر زخمها را با نوار يا بخيه هم مىآوردند . . .\r\nپزشك ، مغز سرو پيچ‌وتابهاى آن را شناخته و با ارتباط مغز با دستگاه اعصاب واقف است . او مىداند كه دل مانند تلمبه است ؛ نبض را مىگيرد و تقريبا گردش خون را كشف كرده است . « 4 »\r\n\r\nعلم و دين\r\nعلم و دين در آغاز تمدن بشرى از هم جدا نبودند و اقوام دور از تمدن نمىتوانستند افكار علمى و دينى خود را از هم تفكيك كنند .\r\nبعدها در اثر توليد اضافى و تقسيم كار اندك‌اندك بين پيشوايان مذهبى و اهل علم اندكى جدايى افتاد ولى رابطهء بين اين دو هيچگاه به كلى قطع نمىشد . به قول جرج سارتن « بدنبال هربلا ، مانند يك بيمارى همه‌گير ، يا زمين‌لرزه ، دين احياء شده و حتى تعصبات مذهبى بسيار شديد بروز كرده است . » « 5 » در طول تاريخ هميشه حوائج صنعتى و فكر بهتر و آسوده‌زيستن به پيشرفت صنايع و علوم كمك كرده است . به‌همين مناسبت ، تاريخ علم با تاريخ صنعت درهم آميخته و تفكيك آن‌دو امكان‌پذير نيست . آنچه مسلم است پيروزيهاى علمى و صنعتى بشر نتيجهء همكارى تمام اقوام جهان است . « هزاران فرد دانشمند زندگى خود را وقف كار دسته‌جمعى كرده‌اند و مانند زنبوران عسلى كه در يك كندو كار مىكنند ، در كندوى بزرگى كه جهان نام دارد از بام تا شام به كار پرداخته‌اند . . . » « 6 » تا علوم و صنايع بشرى پس از گذشت هزاران سال به پايهء كنونى رسيده است .\r\nاينك به پاره‌اى ابداعات و اختراعاتى كه در طول تاريخ نصيب بشر شده اشاره مىكنم :\r\n\r\nگاوآهن\r\nدر همان ايامى كه در بعضى از روستاها از گاو به عنوان وسيلهء حمل و نقل يا حيوان باركش استفاده مىكردند ، عده‌اى به فكر افتادند كه براى كشيدن كج‌بيل و تسطيح زمين به‌جاى زن از اين حيوان نيرومند استفاده كنند . به اين ترتيب :\r\nيك جفت گاو جاى زنان را گرفت و گاوآهن به كار افتاد . براى بهره - بردارى بيشتر از نيروى كشش حيوانات ، يوغ و مالبند نيز اختراع شد . شانه‌هاى پهن حيوان نقطهء اتكاء مناسبى جهت تحمل سازوبرگ جديد بود و مانع تنفس و حركت او نمىگرديد . . . بموجب مدارك مكتوب ، مسلم است كه استعمال گاو - آهن در بين النهرين و مصر از سه هزار سال پيش از ميلاد معمول بود . در سال 1400 پيش از ميلاد ، گاوآهن به چين نيز رسيد و چندى بعد شكل آن بر روى تخته سنگهاى سوئد نقش شد و بالاخره در آغاز هزارهء اول ، گاوآهن و مفرغ در تمام دنياى قديم انتشار يافت . گاوآهن كار روستاييان را تغيير داد . به‌جاى قطعات كوچك زمين مزارع وسيع زيركشت رفت و گله‌دارى از امور وابسته به كشاورزى به\r\n\r\n\r\n","description":"","footnote":"\r\n( 4 ) . شاهنشاهى هخامنشى ، پيشين .\r\n( 5 ) . سرگذشت علم ، پيشين ، ص 41 .\r\n( 6 ) . همان ، ص 45 .\r\n","page_name":" 107 ","page_number":121},
  {"content":"\r\n\r\nبه شمار آمد . اختراع جديد ، زنان را از كار سختى كه به عهده داشتند نجات داد ، ليكن آنها را از انحصار توليد غلات و بالنتيجه از مقامى كه در جامعه به دست آورده بودند ، محروم ساخت و بيل زدن مزارع نيز به مردان محول شد . و اما دربارهء گاوها بايد گفت كه در وضع جديد ، غذايى مقوىتر از آنچه از مراتع نصيب آنها مىشد ضرورت داشت ؛ بنابراين ، آنها را در اصطبل نگاه داشتند و يونجه و جو را كه براى همين كار كشت مىشد ، به آنها مىدادند و فضولات آنها به عنوان بهترين كود طبيعى به كار مىرفت . با بستن گاو به گاوآهن ، انسان به مهمترين اكتشافات نايل شد و نيروى محرك ديگرى را غير از عضلات خويش به اختيار درآورد و راه براى استفاده از ماشين بخار و موتورهاى انفجارى باز شد . « 7 »\r\nبطورى كه دياكونوف در تاريخ ما نوشته است : « ماديها از خيش و بستن گاو به آن . . . در هزارهء دوم و حتى پايان هزارهء سوم قبل از ميلاد اطلاع داشتند . . » « 8 »\r\n. . . روزى در يكى از نواحى جنوب غربى آسيا به اين فكر افتادند كه دو گاو را بوسيله يوغى به‌هم اتصال دهند و بوسيلهء آنها گاوآهنى را كه از قطعه‌اى چوب و ميله‌اى فلزى تشكيل مىيافت ، به حركت درآورند . به اين وسيله قدرت حيوانى جانشين انرژى انسانى شد و ازدياد محصول با اين تدبير سى تا چهل برابر گرديد . روش جديد چنان توفيق يافت كه به زودى در مصر و در چين نيز متداول شد . « 9 »\r\nپيرروسو با استناد به حفريات باستان‌شناسان در عور و تپهء گورا اختراع چرخ را كه محور تمام صنايع جديد است ، مولود مساعى مردم جنوب غربى آسيا مىداند و مىنويسد :\r\nطبق نظر ژنرال « فروژيه » « 10 » از عهد حجر هروقت آدمى مجبور بود بار سنگينى را حمل كند آن را روى شاخ‌وبرگ درختان مىانداخت و شاخه را مانند ارابه‌اى مىكشيد . بعدها در نتيجهء تجارب عديده دريافت كه تنه‌هاى بزرگ درختان را مىتوان بوسيلهء غلتانيدن به سهولت حركت داد . به اين ترتيب از آن‌پس بار خود را روى دو تنهء درخت قرار داد ، و فكر اختراع چرخ را از اين غلتكها الهام گرفت . « 11 »\r\nدر سرزمين سومر ارابه‌هايى به دست آورده‌اند كه در حدود 2500 تا سه هزار سال قبل از ميلاد مسيح ساخته شده است . « وقتى كه چرخ اختراع شد پيدايش ارابه نتيجهء طبيعى آن بود ، مىبايست دو چرخ را بوسيلهء محورى به‌هم متصل سازند و بر آن نشيمنى مستقر كنند و به اين مجموعه مالبندى بيفزايند . . . با اين حال ارابهء مقدماتى مزبور به زودى اصلاح و تكميل شد و تبديل به وسيلهء نقليهء كاملى كه چهارچرخ داشت گرديد . » « 12 » در اينكه ارابه بوسيلهء چه\r\n\r\n\r\n","description":"","footnote":"\r\n( 7 ) . سير تاريخ ، پيشين ، ص 74 .\r\n( 8 ) . تاريخ ماد ، پيشين ، ص 450 .\r\n( 9 ) . تاريخ صنايع و اختراعات ، پيشين ، ص 44 .\r\n( 10 ) .  Frugier \r\n( 11 و 12 ) . همان ، ص 45 .\r\n","page_name":" 108 ","page_number":122},
  {"content":"\r\n\r\nحيوانى كشيده مىشد بين صاحبنظران وحدت‌نظر نيست « ژورژ كونتنو » « 13 » معتقد است كه اولين‌بار از نوعى خر وحشى كه در بين النهرين فراوان بود براى كشيدن ارابه استفاده مى - كردند ، ولى بعدها كه اقوام خشن و وحشى آسياى مركزى به سوى جنوب غربى اين قاره روى آوردند ، مردم بين النهرين به وجود اسب پىبردند و از اين حيوان نجيب و سودمند براى حمل ارابه و فعاليتهاى رزمى سود فراوان بردند .\r\n« بعد از اينكه اسب و ارابه در حدود دو هزار سال قبل از ميلاد مسيح وارد بين - النهرين شد چند قرن بعد به وسيلهء چادرنشينان سامى كه مصر را احاطه كرده بودند به اين كشور وارد شد و در قشون فرعون همان وحشتى را ايجاد كرد كه در سال 1917 به وسيلهء اولين ارابه‌هاى جنگى متفقين در قشون آلمان ايجاد شده بود . مصريان در اين هنگام فقط از خر و گاو بعنوان وسيلهء كشش استفاده مىكردند . . . بعد از آنكه مصريان قشون متجاوز را از مملكت خود راندند دستگاه جديد جنگى را مورد استفاده قرار دادند . . . از آن پس در مدتى بيش از ده قرن ارابه به سراسر جهان راه يافت . بوسيلهء ارابه و فقط بوسيلهء ارابه بود كه در حدود هزار سال قبل از ميلاد مسيح ، آشوريان قدرت خود را بسط دادند و نفوذ خود را بر تمام ممالك خاور نزديك اعمال نمودند . اين ارابه‌هاى سبك بوسيلهء دو اسب كشيده مىشد و كماندار تير - اندازى كه دو تن ديگر با سپرهاى خود او را حفظ مىكردند ، ارابه را هدايت مىكرد و نيز بوسيلهء ارابه‌ها ، كه تبديل به ماشينهاى جنگى واقعى شده بود ، جنگجويان « سارگون » و « سناخريب » و « آشور بانيپال » شهرهاى بزرگ را محاصره و فتح مىكردند . اين ماشينهاى جنگى عبارت بودند از قلعه‌كوبهاى سنگينى كه رانندگان آن ، همه ، زره‌پوش بودند و يا برجهاى عظيم متحركى كه بوسيلهء آن ، باروها و استحكامات شهر را مىكوبيدند و از بالاى آن ، باران تير به سوى شهر مىفرستادند . . . سوارنظام آشورى بر پشت اسب بدون زين و برگ و فقط روى قطعه‌فرش ساده‌اى مىنشست و به حمله مىپرداخت . » « 14 »\r\n\r\nصنعت فخارى\r\nچرخ موجب پيدايش گردونهء فخارى گرديد . صنعت فخارى چنان كه ديديم از عهد حجر صيقلى معمول بود و فخار مىتوانست با دست خود گل را به صور مختلف درآورد و در آفتاب خشك كند . مدتها طول كشيد تا فهميدند كه براى تسريع در خشك شدن و افزايش استحكام بهتر است اين ظروف را در آتش قرار دهند و بازهم مدتها طول كشيد تا فهميدند كه براى اجتناب از خاموش شدن كوره ، در نتيجهء باد و باران و عوامل ديگر ، بهتر است كه سر آن را بپوشانند و به اين طريق كوره‌هاى سادهء بدوى پيدا شد و ظرفها و كوزه‌هاى رنگين بين النهرين در سراسر خاور نزديك منتشر گرديد .\r\nپس از چندى ، هنرمندان به اين فكر افتادند كه به‌جاى دست ، عمل شكل دادن به گل را بوسيلهء قرار دادن آن روى گردونهء مسطح و دوارى تسهيل كنند . اين فكر بكر در چه زمانى صورت عمل به خود گرفت ؟ به احتمال قوى نزديك به همان\r\n\r\n\r\n","description":"","footnote":"\r\n( 13 ) .  Georges Contenau \r\n( 14 ) . تاريخ صنايع و اختراعات ، پيشين ، ص 46 به بعد .\r\n","page_name":" 109 ","page_number":123},
  {"content":"\r\n\r\nاوقات كه چرخ به وجود آمد ، زيرا در مصر و در بين النهرين شكل گردونهء فخارى را روى ظرفهايى كه متعلق به چهارهزار سال قبل از ميلاد مسيح است ، يافته‌اند . . . به اين طريق عدهء نامحدودى كوره‌هاى فخارى به وجود آمد كه محصولات زيباى آنها زينت‌بخش موزه‌هاى لوور و بريتيش ميوزيوم است . بدل چينيهاى مصرى با لعاب آبى آسمانى ، سبوهاى زيباى شوش كه آن را « سور » « 15 » ايرانى ناميده‌اند ، كاشيهاى رنگارنگ و منقوش ايران ، آبخوريهاى قرمز رنگى كه در سواحل سند ساخته مىشد ، ظروف سه‌پايه‌اى كه در چين از خاك سياه و سفيد تهيه مى - كردند و بخصوص محصولات حيرت‌انگيز جزيرهء كرت قابل ذكرند . اين نوع مصنوعات فقط مصرف محلى نداشت بلكه با كالايى نظير عطر ، چرم ، پارچه ، حبوبات ، اشياء هنرى ، مرمر ، عاج و مصنوعات فلزى بوسيلهء خران و شتران از كوره‌راهها به كشورهاى مختلف صادر مىشد . « 16 »\r\nاز سه‌هزار سال قبل از ميلاد مسيح اهالى جزيرهء كرت و مردم بين النهرين و ساكنان مصر مفرغ را براى ساختن تمام وسايلى كه سابقا فقط از مس ساخته مىشد ، به كار مىبرده‌اند .\r\nمفرغ ، كه از اختلاط نود درصد مس و ده درصد قلع به دست مىآمد ، صنعتى به وجود آورده بود كه رونق بسيار داشت و در همهء اين كشورها دستگاههاى ذوب فلز و ريخته‌گرى و فلزكوبى بنا شده بود . ريخته‌گران آموخته بودند كه با ايجاد برجستگى در داخل قالب در اسبابها و ابزارهاى ريخته شده سوراخ ايجاد كنند و به اين وسيله ممكن بود كه نيزه و خنجر و تيشه و ساير وسايل را بر دسته‌هايى از چوب يا استخوان و يا عاج مستقر سازند . . . غالب جواهرات و زينت‌آلات مردم عادى نيز از مفرغ تهيه مىشد . در فهرست مشاغل آن عصر كه چندان زياد نبود ، شغل جواهرساز و طلاكار از مهمترين مشاغل بوده است . گوشواره‌ها و گردنبندها ، دستبندها ، نيمتاجها و سينه‌بندهاى زيبايى با مفرغ تهيه مىشد كه مصريان و اهالى بين النهرين عشق فوق العاده‌اى به آنها داشتند و به وفور براى زينت خود و سلاح خود و حتى براى زينت اسبهاى خود از آنها استفاده مىكردند . مگرنه اين است كه در بعضى مقابر لرستان دستگاه زين و برگ كاملى به دست آورده‌اند كه از لگام اسب گرفته تا سينه‌بند حيوان و دسته و كمربند شمشير همه از جنس مفرغ است و مزين به نقوش حيوانات و صور ديگر مىباشد ؟ و چنان كه دكتر كونتنو گفته است : منظره‌اى شورانگيز و حيرت‌آور با قدرت بيمانند به وجود مىآورند . « 17 »\r\nاشراف و قدرتمندان آن روزگار به اين فلز ارزانقيمت اكتفا نمىكردند بلكه آنها ، از سه‌هزار\r\n\r\n\r\n","description":"","footnote":"\r\n( 15 ) .  Seures \r\n( 16 ) . تاريخ صنايع و اختراعات ، پيشين ، ص 46 به بعد .\r\n( 17 ) . همان ، ص 51 .\r\n","page_name":" 110 ","page_number":124},
  {"content":"\r\n\r\nسال قبل از ميلاد مسيح ، طلا را خوب مىشناختند . رنگ و تلألؤ و عدم تأثير هوا و رطوبت و عوامل خارجى بر روى آن و بخصوص سهولت استعمال آن در فلزكارى سبب شده بود كه از همان زمان پيدايش از آن براى تهيهء جواهرات و زينت‌آلات استفاده كنند . كشفياتى كه در مقبرهء يكى از پادشاهان عور به عمل آمد ، نشان داد كه چقدر زورمندان و ثروتمندان آن روزگار از طلا و نقره براى تهيهء سلاحها و زينت‌آلات مختلف استفاده مىكردند .\r\n\r\nعهد آهن يا آغاز تاريخ\r\nتا يك قرن و نيم قبل ، باستان‌شناسان اروپا گمان مىكردند كه تمدن امروزى بشر از دو مركز يونان و روم سرچشمه گرفته است ، ولى پس‌ازآنكه ناپلئون در سال 1798 به معيت جمعى از دانشمندان به مصر قدم نهاد و بررسيهاى علمى آغاز شد ، جهانيان دريافتند كه قرنها قبل از تشكيل تمدن يونان و روم تمدنهاى بزرگى وجود داشته است . در سال 1842 افق اطلاعات پژوهندگان بيش از پيش وسعت گرفت و « بوتا » « 18 » قنسول فرانسه در موصل اولين آثار تمدن عتيق بين النهرين را از زير خاك خارج كرد و اندك‌اندك تمدن سومريها و بابليها و مردم جزاير « اژه‌ايد » و اقوام « هىتيت » و ديگر سكنهء آسياى مركزى در سايهء تلاش پيگير باستان - شناسان آشكار شد و جهانيان متوجه شدند كه بسيارى از خصوصيات تمدن يونان و روم مأخوذ از تمدنهايى است كه هزاران سال پيش در جنوب غربى آسيا رشد و تكامل يافته است .\r\n. . . آنچه شرق نزديك به ما داد ، فقط پرورش و اهلى كردن نباتات و حيوانات ، استخراج فلزات و صنعت كوزه‌گرى و سفال‌سازى و ديگر چيزهاى مادى نبود ، منشأ هفت روز هفتهء ما ، ناشى از داستان خلقت است بدانگونه كه كه در سفر پيدايش آمده است . بابليها اجرام هفتگانهء سماوى را سيارات تلقى مىكردند . . . از همين مردم بين النهرين است كه ما سيستم شصتگانى را به ميراث برده‌ايم و امروز بوسيلهء آن ، ساعت را به 60 دقيقه و دقيقه را به 60 ثانيه و دايره را به 360 درجه تقسيم مىكنيم . تقسيم روز به 12 ساعت از مصر است . همچنين تقويم شمسى كه ژوليوس سزار آن را معمول كرده و پاپ گرگوار آن را اصلاح نمود ؛ از مصر گرفته شده است .\r\nهرقدر اين تشريك مساعى اقوام در ميراث فرهنگى ما بزرگ باشد باز عناصر روحى و معنوى كه بوسيلهء فلسطين و فنيقيه در آن وارد شده است ، بزرگترند .\r\nاسلام سومين دين يكتاپرستى ، نتيجهء تاريخى رشد يهوديت و مسيحيت بود . هر سهء اينها حاصل تجربيات دينى قوم واحدى هستند كه به زبان سامى سخن مىگفتند و در ناحيه‌اى بمساحت چند صد ميل مربع زندگى مىكردند . « 19 »\r\n« قبلا گفتيم كه گاوآهن و لگام اسب و وسايل بستن حيوانات به ارابه‌ها همه از ابداعات مردم اين حدود است . قبايل « هىتيت » آسياى صغير در 1300 ق . م . به كشف آهن توفيق يافتند ، ولى قبل از اين تاريخ نيز مردم بين النهرين از وجود آهن باخبر بودند چنان كه تبر\r\n\r\n\r\n","description":"","footnote":"\r\n( 18 ) .  Bota \r\n( 19 ) . شرق نزديك در تاريخ ، پيشين ، ص 8 به بعد .\r\n","page_name":" 111 ","page_number":125},
  {"content":"\r\n\r\nكوچكى از آهن در قبور سلطنتى عور مربوط به 2950 ق . م . كشف گرديد و در هرم خئوپس اسباب و ابزار آهنى به دست آمده است . ولى در آن روزگار آهن بسيار كمياب و گرانبها بود ، بطورى كه در شهر بابل در زمان سلطنت حمورابى ( سال 2000 ق . م . ) قيمت آهن هشت‌برابر بيش از نقره و معادل سه‌ربع قيمت طلا بود زيرا در آن دوره تهيهء مس و مفرغ بمراتب آسانتر از تهيهء آهن بود . براى ذوب كردن مس و جدا كردن آن از سنگهاى معدنى 1083 درجه حرارت كافى بود ولى آهن فقط در 1535 درجه حرارت ذوب مىشود و قبايل هىتيت كه درصد كيلومترى شرق آنكارا زندگى مىكردند با اصول فنى اولين انواع كوره‌هاى مرتفع را به وجود آوردند و موفق شدند با مقياس بزرگ ، مواد آهنى را به نقاط مختلف صادر نمايند . باستان - شناسان توانستند در قصور سلطنتى « خورساباد » بيش از 160 تن اسلحه و اسباب و ابزار آهنى جمع‌آورى كنند .\r\nبه اين ترتيب آهن بسرعت در مصر و بالكان و هند معمول گرديد . از مواد آهنى ، نخست براى فعاليتهاى جنگى استفاده مىكردند ولى كم‌كم از اين مادهء ارزنده و سودمند براى تهيهء لوازم و كارهاى خانه نيز بهره‌بردارى كردند . در همان ايامى كه در شهرهاى بابل و « تب » اشياء هنرى و همه‌گونه وسايل آسايش وجود داشت ، يونان تنها نقطهء درخشان در خاك اروپا بود . در ساير نقاط اين قاره مردمى كشاورز در كلبه‌هاى حقير زندگى مىكردند . اين بود سير فنون و صنايع و اختراعات ملل جنوب غربى آسيا قبل از طلوع تمدن يونان و روم . » « 20 »\r\n\r\nنتايج استعمال آهن\r\nاستعمال روزافزون آهن موجب تغييرات مهمى در حيات اقتصادى و اجتماعى ملل گرديد . با اينكه « هيتيان » و حكمرانان « ميتانى » در قرن پانزدهم قبل از ميلاد ، و مصريان در قرن چهاردهم ق . م . آهن را مىشناختند ، معهذا تا قرن هفتم قبل از ميلاد از اين فلز سودمند استفادهء شايانى نمىكردند .\r\nظاهرا از قرن هفتم ق . م . صنعتگران به اهميت و ارزش آهن پىبردند و بيش از پيش از اين فلز در فعاليتهاى كشاورزى و جنگى استفاده كردند و چون نيرو و مقاومت آهن از آلات و ادوات مسى و مفرغى بمراتب بيشتر است ، كشاورزان با استفاده از گاوآهن و بيل و كلنگهاى آهنى موفق گرديدند كه زمينهايى را كه سابقا باير و غير مسكون بود ، به زير كشت درآورند . يكى از مراكز صدور آهن ، مناطق شمالى ايران و كشورهاى هم‌مرز آن بوده . استعمال آهن وضع دنياى كهن را دگرگون كرد و اين تغيير شكل به قول گيرشمن از اسپانيا تا چين مشهود بود و ايران در اين ميان در جنبش تجارتى كه دامنهء آن از گل و برتانى ( در فرانسه كنونى ) تا هند و آسياى مركزى و چين كشيده شده بود ، شركت مىكرد . با اينكه مردم اين دوران كمابيش به ارزش صنعتى آهن پىبرده بودند بايد بدانيم كه مس و مفرغ تا مدتى دراز مورد استفادهء مردم بود . در قرون اول هزارهء اول قبل از ميلاد ، در گورستان سيلك ، در قبر طبقات حاكمه ، ضمن اشياء ، نوعى آلات و ابزار آهنى نيز ديده مىشود . فهرست غنايم آشوريان نشان مىدهد كه وزن آهن‌آلاتى كه از شهرهاى ايران حمل كرده‌اند هرگز به پايهء\r\n\r\n\r\n","description":"","footnote":"\r\n( 20 ) . تاريخ صنايع و اختراعات ، پيشين ، ص 63 و 64 ( به اختصار ) .\r\n","page_name":" 112 ","page_number":126},
  {"content":"\r\n\r\nآلات مسى نمىرسد . درميان كشورهاى مجاور ايران ، آشور معدن آهن نداشت و به اين فلز و ساير فلزات نيازمند بود . علاوه بر آلات فلزى ، مردم آشور به اسب كه عامل مهمى در فعاليتهاى رزمى به‌شمار مىرفت ، احتياج داشتند . همين عوامل و نيازمنديها موجب پيدايش سياست تجاوزكارانهء آشور نسبت به ايران گرديد . آشوريان در طى محاربات خود با ايران غير از گرفتن اسير ، به غارت كردن و سوختن شهرها و اخذ ذخاير فلزى و حمل اسبان و چهارپايان مبادرت مىكردند .\r\nاستفاده از فلزات در فعاليتهاى اقتصادى و جنگى ، به كار گماشتن چرخ ، ارابه و گاو - آهن و استفاده از خر و چهارپايان ديگر در كار باربرى سبب گرديد كه محصول روستاها بيش از پيش فزونى يابد . علاوه‌براين ، ايجاد ترعه‌ها و جلوگيرى از طغيان رودها و زهكشى باتلاقها و آبيارى مناطق خشك و به كار بردن كود در كارهاى كشاورزى نه تنها از خطر قحطى و گرسنگى تا حد زيادى كاست بلكه سبب گرديد كه كشاورزان علاوه بر مصرف عادى خود مقدار زيادى محصول اضافى ذخيره كنند .\r\nبطورى كه گوردون چايلد نوشته :\r\nبموجب مداركى كه از هزار و پانصد سال پيش از ميلاد در دست است ، يك زمين جوكارى هشتاد و شش مرتبه بيش از آنچه در آن كشت شده بود حاصل مىداد و كشاورزان به اين ترتيب مىتوانستند علاوه بر مصرف خويش مقدار زيادى محصول ذخيره داشته باشند ؛ منتهى مواد اوليه براى تهيهء تجهيزات و لوازم زندگى در دسترس آنها نبود . در گلهاى رسوبى ، سنگ و سيلكس وجود نداشت و مجبور بودند چوب و سنگ ساختمان را نيز از خارج وارد كنند . خوشبختانه رودها وسيلهء آسان و ارزانى براى حمل اين قبيل مواد از نواحى شمالى و كشورهاى آن سوى خليج‌فارس محسوب مىشد و چون درهرحال وارد كردن مواد اوليه براى ساخت تبر و كارد ضرورت داشت ، ظاهرا مردم ، تهيهء مس را كه محكمتر از سنگ و سيلكس بود نزديكتر به صرفه مىدانستند و از اين فلز استفاده مىكردند .\r\nلوازمى كه اين پيشقدمان تمدن در سومر به كار مىبردند شبيه به لوازمى است كه در روستاهاى ايرانى عصر مفرغ يا در دهكده‌هاى حلفى سوريه و آشور مورد استفاده بود . . . « 21 »\r\nهر مدينه بوسيلهء حصارى از خشت و خندقى محصور مىشد و نخستين‌بار در داخل اين حصار ، مردم ، دنيايى مخصوص و متعلق به خود داشتند كه تا اندازه‌اى از مخاطرات مصون بود .\r\nهر شهر در سايهء كوشش اجتماعى نسلها در وسط منظره‌اى از باغ و مزارع و چراگاهها قرار داشت .\r\nدر اين دوره مدينه از لحاظ وسعت هم ، با دهكدهء سابق ، اختلاف بسيار داشت . گرچه مقايسهء آن با لندن و نيويورك بيمعنى است ، باز هم معرف عظمت\r\n\r\n\r\n","description":"","footnote":"\r\n( 21 ) . سير تاريخ ، پيشين ، ص 82 .\r\n","page_name":" 113 ","page_number":127},
  {"content":"\r\n\r\nجديد مجامع بشرى است . شهر اور داراى شصت هكتار مساحت و شايد جمعيتى در حدود 24 هزار تن بود . در لاگاش ، يكى از بلاد سومر كه اطلاعات دقيقترى از آن در دست است ، يكى از فرماندهان مباهات مىكرد كه اوامر خود را بر جمعيتى در حدود دوشار ( معادل 36 هزار تن ) تحميل كرده است و شايد اين تعداد فقط شامل جوانان بوده است . جمعيت شهرهاى لاگاش ، اوما ، و خفاجه ، در طول هزارهء سوم پيش از ميلاد به ترتيب در حدود نوزده ، شانزده و دوازده هزار نفر بوده است . معابدى كه جهت خدايان مىساختند ، معرف وحدت اقتصادى و معنوى دنياى جديد بود . . . « 22 »\r\nدر اين بلاد غير از مالكين و اجاره‌داران ، كهنه يا پيشوايان مذهبى نيز موقعيت ممتازى داشتند . غير از كشاورزان عدهء كثيرى از پيشه‌وران وسايل زندگى طبقهء ممتاز را فراهم مىكردند . تهيهء پشم ، تابيدن نخ ، بافندگى ، تهيهء آلات و ادوات فلزى و گاوآهن ، ساختن گارى و قايق ، كار طبقهء زحمتكش بود . از همين ايام پيشوايان مذهبى و طبقهء ممتاز به طبقات زحمتكش ظلم و ستم مىكردند . در يكى از فرمانهايى كه مربوط به 2500 سال ق . م . است ، از مظالم طبقهء ممتاز شهر لاگاش به تودهء مردم سخن رفته است .\r\nكهنه‌اى كه صاحب امتيازاتى بودند به انواع مختلف ، مردم را تحت فشار مى - گذاشتند . آنها فى المثل مبالغ گزافى بعنوان مخارج تشييع جنازه از مردم مىگرفتند و با زمين و دواب و لوازم و خدمتكاران خدايان ، آنچنان رفتار مىكردند كه گويى ملك شخصى و غلام خصوصى خود آنها بودند . كاهن بزرگ به باغ زيردستان مىرفت و از آنان درخواست هيزم مىكرد . اگر خانهء يكى از رجال متصل به خانهء يكى از افراد عادى مدينه بود ، وى مىتوانست خانهء مرد عادى را بدون پرداخت خسارتى تصاحب كند . اگر يكى از رعايا كره‌خر زيبايى داشت و ارباب وى اظهار تمايل به خريدن آن مىكرد ، صاحب خر نمىتوانست قيمت عادلانهء آن را دريافت دارد . به اين ترتيب برخورد و اختلاف واقعى ميان طبقات به وجود آمد . « 23 »\r\nدر اين جامعهء مقدماتى فقط طبقهء ممتاز قدرت خريد محصولات صنعتى جديد را داشت ، به‌همين علت ، پيشه‌وران و هنرمندان اين دوره از كمى مشترى و نبودن خريدار رنج مىبردند .\r\n\r\nزندگى اقتصادى و اجتماعى و وضع طبقات در طليعهء تاريخ\r\nچنان كه اشاره شد در حدود سه‌هزار سال پيش از ميلاد مسيح در نتيجهء اختراعات و اكتشافاتى كه نصيب سكنهء دره‌هاى دجله و فرات و نيل و سند گرديد ، وضع زندگى مردم ، بهبود كلى يافت . مردم اين دوران مانند گذشته تسليم طبيعت نبودند و در نتيجهء خشك كردن باتلاقها ، ايجاد ترعه‌ها ، و استفاده از چرخ و گاوآهن و وسايل ديگر ، تا حد زيادى ، از مشكلات كار كشاورزى كاسته شده بود . روى كار آمدن دولتها و حكومتهاى جديد ، در مناطقى كه سابقا نام برديم ، سبب گرديد كه جنگهاى داخلى و خانوادگى از بين برود و ثبات و آرامش نسبى كه شرط اول پيشرفتهاى اجتماعى است ، برقرار گردد . مدتها فعاليتهاى اقتصادى در\r\n\r\n\r\n","description":"","footnote":"\r\n( 22 ) . همان ، ص 85 .\r\n( 23 ) . همان ، ص 91 .\r\n","page_name":" 114 ","page_number":128},
  {"content":"\r\n\r\nنتيجهء عدم وجود مسكوك و پول رايج به كندى انجام مىگرفت . در مقبره‌هاى مصر صحنه‌هايى از مركز خريد و فروش و مبادلهء كالاها مانند يك كوزه با يك ماهى ، يك دسته پياز با يك بادبزن و جز اينها به چشم مىخورد . وضع طبقات زحمتكش ، همانطور كه گفتيم ، رضايت‌بخش نبود . روستاييان مانند حيوانات وابسته به زمينى بودند كه در آن زراعت مىكردند . انجام بيگارى ، كندن ترعه ، كشيدن قايق بوسيلهء طناب ، استخراج معادن مختلف و حمل سنگ براى اهرم ، از وظايف آنها بود . در مصر ، دولت ، غذا و مسكن آنها را تأمين مىكرد ، بطورى كه « ستى اول » در هزارهء دوم پيش از ميلاد مىگويد : وى به هريك از هزار كارگر خود روزانه دو كيلوگرم نان ، دو دسته سبزى و يك كباب و هرماه دو لباس كتانى داده است . نه تنها در مصر بلكه در بابل نيز مالياتها ، كرايه‌ها ، محصول بد و هجوم دشمنان ، روستاييان كوچك را از پاى درمىآورد و بازرگان كوچكى كه به خارج مىرفت ، اغلب مجبور بود از سرمايه‌داران و كهنه كمك بخواهد و اينها كه به وى وام مىدادند قسمت عمدهء منافع را از آن خويش مى - دانستند . قوانين بابلى كه بوسيلهء حمورابى جمع و تنظيم شده بود ، حقوق طلبكاران را تضمين مىكرد ، و استثمار توليدكنندگان كوچك را بوسيلهء مالك مجاز مىشمرد . گاهى بدهكار مجبور بود زمين خود را در اختيار طلبكار گذاشته ، همسر ، فرزندان و حتى شخص خود را بعنوان گروگان به وى بسپارد . قيمت مواد غذايى بالا مىرفت و قوهء خريد طبقات محروم كم مىشد .\r\nعلاوه‌براين ، وجود جنگهاى دايمى سبب ويرانى خانه‌ها و غارت باغها و محصولات بود .\r\nقشون و نيروى نظامى در آن دوران نيز جز دردسر و خسارت چيزى توليد نمىكرد . به گفتهء گوردون چايلد : « عمل سربازان حرفه‌اى تنظيم يك سازمان منظم دزدى است كه قديمترين وسيله براى جبران خستگى و زحمات آنها مىباشد . » در قوانين مصرى ذكر شده كه آنها حتى به اموال هموطنان خود دستبرد مىزدند . قضات و مأمورين دولتى بوسيلهء دريافت رشوه و تعارف مالدار و ثروتمند مىشدند . در قوانين حمورابى و قوانين مصرى دستورهايى عليه اين عناصر ديده مىشود . در دوره‌هاى بعد نيز در وضع عمومى كشاورزان بهبود محسوسى حاصل نشد بلكه از جهاتى بدتر هم شد . « در مصر ، تيبر « 24 » حق اعتصاب را بوسيلهء لغو مصونيت معابد ، ممنوع ساخت » « 25 » در چنين وضع دشوارى بينوايان كه از همه‌جا رانده شده بودند از « هاتف » مىپرسيدند كه « آيا بايد فرار كنيم ، آيا روزى من گدا خواهم شد ؟ »\r\nدر عصر فراعنه غير از فرعون و درباريان او و كهنه و دبيران و سران سپاه ، كه موقعيت ممتازى داشتند ، در شهرها تجار و كسبه و ارباب حرف و پيشه‌وران زندگى مىكردند . تجار مردمى ثروتمند بودند ولى كسبه در دكهء محقرى بشخصه يا به كمك يكى دو شاگرد به ساختن اشياء يا فعاليتهاى ديگر مشغول بودند . به قول آلبرماله در شهرهاى مصر عده‌اى « جولاه ، كفشدوز ، سبدباف ، نجار ، صندلىساز ، كوره‌پز ، بنا ، آهنگر ، اسلحه‌ساز ، كوزه‌گر ، عطرگير ، نقاش ، حجار ، جوهرى و غيره » مشغول كار بودند . مزدوران مصرى وضع رقت‌بارى داشتند ، اغلب مزد ماهانهء خود را به جنس مىگرفتند و قبل از پايان ماه آذوقهء آنان تمام مىشد و گاه\r\n\r\n\r\n","description":"","footnote":"\r\n( 24 ) .  Tibere \r\n( 25 ) . سير تاريخ ، پيشين ، ص 264 .\r\n","page_name":" 115 ","page_number":129},
  {"content":"\r\n\r\nبراى تأمين معاش دست از كار مىكشيدند و با اعلام اعتصاب در مقابل انبارهاى گندم ، تظاهر و اعتراض مىكردند . كشاورزان وضعى رقت‌بار داشتند . غير از پرداخت انواع عوارض و انجام بيگاريهاى مختلف ، هرقريه مكلف بود عده‌اى سرباز بدهد . متخلفين را با چوب و فلك و ديگر شكنجه‌هاى شديد كيفر مىدادند .\r\nدبير جهان‌ديده‌اى كه مىخواهد فرزند خود را متقاعد سازد ، كه شغل نويسندگى بهترين مشاغل دنياست ، خطاب به فرزند خود چنين مىگويد :\r\nآيا زندگى رعيتى را ، كه كارش كشت و زرع است ، پيش خود تصوير كرده‌اى ؟\r\nمحصل ديوان در كنار نهر ايستاده ، عشريهء خرمن را مىطلبد و جمعى فراش يا سپاه كه چوب يا اليافى از نخل در دست گرفته‌اند ، فرياد مىكنند زود باشيد غله بدهيد و اگر رعيت نداشته باشد روى زمينش دراز كرده مىبندند و به سوى نهرش مىكشند و سرش را زير آب مىكنند . . . ارباب حرف ( پيشه‌وران ) نيز خوشبخت‌تر نيستند . من آهنگر را كنار كورهء آهنگرى ديده‌ام ؛ انگشتانش ، مانند چيزى كه با پوست نهنگ ساخته باشند ، چين برمىدارد . سنگتراش از طلوع آفتاب در يك نقطه مىنشيند تا آنجا كه زانو و كمرش مىبرد . سلمانى تا شب در كار تراشيدن است و فقط موقع غذا خوردن مىتواند به دستش تكيه كند . نمىدانى بنا چگونه در معرض آفتاب مىباشد ، زيرا همان وقتى كه بالاى چوب‌بستها قرار گرفته و مانند باقلاى مصرى به سرستونها آويزان شده ، دستخوش انواع بادهاست ، دستهايش از كثرت كار فرسوده مىشود ، سر و وضع حسابى ندارد ، روزى يك‌بار بيشتر خود را نمىشويد و چون روزى خود را تحصيل كرد به خانه برمىگردد و فرزندان خود را مىزند . . . جولاه از خانه تكان نمىخورد ، زانوهايش به محاذات شكمش قرار دارد و اگر يك روز از مقدارى كه معين شده كمتر ببافد دست و پاى او را مىبندند .\r\nچاپار كه عازم ممالك خارجه است از ترس حيوانات درنده و دشمن بايد وصيت خود را بنويسد و بر فرض اينكه عصر برگردد هنوز پايش به خانه نرسيده بايد بازگردد . دست رنگرز بوى ماهى گنديده مىدهد . . . نانوا بايد سر را در تنور بكند و پسرش پاى او را نگاهدارد تا نان را بچسباند و اگر از دست پسرش رها شود در وسط شعله مىافتد . « 26 »\r\nدر صنعت رقابت نيروى كار غلامان مانع افزايش دستمزد پيشه‌وران و كارگران بود .\r\nنه تنها در مصر و بابل بلكه در بين قوم يهود و ديگر اقوام شرق نزديك آثار ظلم و نابرابرى به چشم مىخورد . مطالعهء كتاب مقدس بسيارى از خصوصيات اجتماعى و اخلاقى و اقتصادى مردم آن دوران را در برابر ديدگان ما مجسم مىكند . در كتاب ارمياء وضع اخلاقى مردم چنين توصيف شده است :\r\nدر كوچه‌هاى اورشليم گردش كرده ببينيد و بفهميد و در چهارسوهايش تفتيش\r\n\r\n\r\n","description":"","footnote":"\r\n( 26 ) . تاريخ ملل شرق ، پيشين ، ص 51 به بعد .\r\n","page_name":" 116 ","page_number":130},
  {"content":"\r\n\r\nنماييد كه آيا كسى را كه با انصاف عمل نمايد و طالب راستى باشد ، توانيد يافت تا من آن را بيامرزم . و اگر بگويند قسم به حيات يهوه ليكن به دروغ قسم مىخورند . . . رويهاى خود را از صخره سختتر گردانيدند و نخواستند بازگشت نمايند . . . من گفتم به درستى كه اينان فقيرند و جاهل ، راه خداوند و احكام خداى خود را نمىدانند . پس نزد بزرگان مىروم و با ايشان تكلم خواهم نمود . . .\r\nليكن ايشان متفقا يوغ را شكسته و بندها را گسيخته‌اند . . . چون من ايشان را سير نمودم مرتكب زنا شدند و در خانه‌هاى فاحشه‌ها ازدحام نمودند و مثل اسبان پرورده شده مست شدند كه هريكى از ايشان براى زن همسايهء خود شيهه مىزند . « 27 »\r\nدر انجيل متى باب بيست و سوم از فساد روحانيان يهودى سخن رفته است :\r\nآنگاه عيسى آن جماعت و شاگردان خود را خطاب كرده گفت كاتبان و فريسيان بر كرسى موسى نشسته‌اند ؛ پس آنچه به شما مىگويند نگاه داريد و به‌جا آوريد ليكن مثل اعمال ايشان نكنيد زيرا مىگويند و نمىكنند ، زيرا بارهاى گران و دشوار را مىبندند و بر دوش مردم مىنهند و خود نمىخواهند آنها را به يك انگشت حركت دهند . . . حمايلهاى خود را عريض و دامنهاى قباى خود را پهن مىسازند و بالا نشستن در ضيافتها و كرسيهاى صدر كنايس را دوست مىدارند و تعظيم در كوچه‌ها را و اينكه مردم ايشان را آقاآقا بخوانند . . . واى بر شما اى كاتبان و فريسيان رياكار ، زيرا خانه‌هاى بيوه‌زنان را مىبلعيد و از روى ريا نماز را طويل مىكنيد ، ازآن‌رو عذاب شديدتر خواهيد يافت . « 28 »\r\nدر باب دهم انجيل مرقس به مال‌پرستى ثروتمندان اشاره شده است :\r\n. . . چون به راه مىرفت شخصى دوان‌دوان آمده پيش او زانو زد . سئوال نمود كه : اى استاد نيكو چه كنم تا وارث حيات جاودانى شوم ؟ عيسى به دو گفت :\r\nچرا مرا نيكو گفتى و حال آنكه كسى نيكو نيست جز خدا فقط . احكام را مىدانى ، زنا مكن ، قتل مكن ، دزدى مكن ، شهادت دروغ مده ، دغل‌بازى مكن ، پدر و مادر خود را حرمت دار . او در جواب گفت : اى استاد اين همه را از طفوليت نگاه داشتم ، عيسى به دو نگريسته او را محبت نمود و گفت ترا يك چيز ناقص است ، برو آنچه دارى به فروش و به فقرا بده كه در آسمان گنجى خواهى يافت و بيا صليب را برداشته مرا پيروى كن . ليكن از اين سخن ترشرو و محزون گشته روانه گرديد زيرا اموال بسيار داشت . آنگاه عيسى گرداگرد خود نگريسته به شاگردان خود گفت : سهلتر است كه شتر به سوراخ سوزن درآيد از اينكه شخص دولتمند به ملكوت خدا داخل شود .\r\nاز خصوصيات زندگى كارگران و پيشه‌وران در بين قوم يهود اطلاعات دقيقى نداريم . بطورى\r\n\r\n\r\n","description":"","footnote":"\r\n( 27 ) . عهد عتيق ، كتاب ارمياء ، ص 1100 .\r\n( 28 ) . عهد جديد ، انجيل متى ، ص 39 .\r\n","page_name":" 117 ","page_number":131},
  {"content":"\r\n\r\nكه از مندرجات كتاب مقدس ( عهد عتيق ) برمىآيد صنعت آجرسازى و استفاده از قير و گچ و سنگ در كارهاى ساختمانى در بين اين قوم معمول بوده است . « به يكديگر گفتند بياييد خشتها بسازيم و آنها را خوب بپزيم و ايشان را آجر به‌جاى سنگ بود و قير به‌جاى گچ . . . » « 29 » در چند جاى كتاب مقدس اجرت كارگر ، روزى يك دينار نوشته شده است : « اجرت كارگر در عصر خداوند ما عيسى مسيح روزى يك دينار بوده است . » صنعت آهنگرى و نجارى نيز مورد توجه بود ولى از جزئيات زندگى كارگران اطلاعى نداريم . قرائن تاريخى حاكى است كه طبقات زحمتكش وضع رضايت‌بخشى نداشتند مخصوصا در دورهء سليمان در اثر جاه‌طلبى وى و قصور گوناگونى كه براى خود ترتيب داد ، به قول ويل دورانت شيرهء قوم بنى اسرائيل كشيده شد .\r\n\r\nنخستين مبادلات\r\nپس‌ازآنكه آدمى به توليد مازاد بر احتياج خود توفيق يافت مبادله و تجارت آغاز گرديد . فعاليتهاى تجارى و مبادلهء كالاها در آغاز امر نظم و حسابى نداشت ولى بعدها مراكز دايمى به وجود آمد و هركس مىخواست كالاى اضافى خود را به آنجا مىبرد و با متاع مورد احتياج مبادله مىكرد . هنوز بشر نتوانسته بود يك ميانجى بهادارى كه وسيلهء مبادله باشد اختراع كند و كار تجارت را آسان نمايد . اگر كسى مقدارى عسل به بازار مىآورد ناچار بود روزهاى متوالى منتظر كسى باشد كه به عسل احتياج و كالاهاى موردنظر او را نيز در اختيار داشته باشد .\r\nنخستين موادى كه به عنوان ميانجى مبادلات انتخاب گرديد كالايى بود كه مورد نياز عمومى است ؛ نظير نمك ، خرما و زينت‌آلات و جز اينها . پس‌ازآنكه انسان به استخراج فلزات توفيق يافت بتدريج فلز جانشين كالاهاى مختلف گرديد . در طول تاريخ ، مس ، برنز ، آهن و سرانجام نقره و طلا به علت كمى حجم و ارزش بسيار ، پول رايج تمام بشريت را تشكيل دادند . با گذشت زمان و به حكم احتياج ، پول فلزى ، اعتبار و وام اختراع گرديد و به سرعت فعاليتهاى اقتصادى و تجارى كمكى شايان نمود . دكتر گيرشمن معتقد است كه در ايران پس از رواج گله‌دارى و تربيت اغنام و احشام . . . « كار توليد وسعت گرفت و با توليد مواد اضافى نخستين قدم در راه تجارت و مبادله برداشته شد . » وى حدس مىزند كه « در ايران تجارت در آغاز امر بوسيلهء دستفروشان دوره‌گرد صورت مىگرفت و انسان مىتوانست توليد اضافى خود را اعم از پوست ، پيكان و غيره را با مواد مختلف غذايى ، نظير گندم و جو و ميوه مبادله كند و يا گله و رمه را مانند وجه رايج به كار برد . » « 30 » با تكامل فعاليتهاى توليدى در سرزمين عيلام بازرگانان ثروتمند براى رهبرى مال التجارهء خود ، در مناطق ناامن ، ناچار بودند سرمايهء خود را به دست سلاطين و نجبا و روحانيان به كار اندازند و آنان از اين رهگذر سود كلانى مىبردند و « بازرگانان را ريزه‌خواران خوان خويش مىشمردند . » « 31 » در اين دوره بازار تجارت در بابل ، آسياى صغير و مصر بمراتب از ايران گرمتر بود .\r\n« پيشرفت تجارت در نتيجهء دو نقص عمده ، دچار مشكلاتى بود ، هربار كه مىخواستند\r\n\r\n\r\n","description":"","footnote":"\r\n( 29 ) . عهد عتيق ، سفر پيدايش ، ص 14 .\r\n( 30 ) . ايران از آغاز تا اسلام ، پيشين ، ص 17 .\r\n( 31 ) . همان ، ص 55 .\r\n","page_name":" 118 ","page_number":132},
  {"content":"\r\n\r\nمتاعى را بفروشند لازم بود مقدارى نقره ، كه معادل قيمت كالا باشد ، وزن شود و در اين كار تقلب در وزنها بسيار آسان بود . از طرف ديگر ممكن بود فلزى را هم‌كه در ازاء قيمت كالا مىدادند تقلبى باشد . كمى بعد از سال 800 قبل از ميلاد ، پادشاهان آشور و سوريه ، شمشهاى نقره را علامتگذارى كردند و به اين ترتيب ، عيار آن را تضمين نمودند و سپس سكه‌هايى كه شكل و وزن واحدى داشت و از طرف دولت علامتگذارى شده بود ، به جريان افتاد و از وزن كردن آنها ديگر جلوگيرى شد . بنا به روايات قديم و افسانه‌ها ، كرزوس پادشاه ليدى كه از راه حمل‌ونقل كالاها از كشور خود ثروتمند شده بود مخترع سكه مىباشد . . .\r\nنخستين سكه‌هاى ليدى از « االكتروم » يعنى مخلوطى از طلا و نقره بود . سكه‌هاى نقره و مسكوك طلاى پارسها هم ارزش زيادى داشتند . . . تا قبل از تعميم سكه ، كشاورز تهىدست كه مىخواست خيش آهنى بخرد فداى منافع دستفروش ماهر بود و كارگر كه در مقابل كار خود جنس دريافت مىكرد ، نمىتوانست از دستمزد خود استفاده كند . مسكوك كوچك ، همهء اين مسائل را حل كرد ، يك دهقان از اين‌پس مىتوانست مازاد محصول مزرعهء خود را به پول ، كه استفاده از آن آسان بود ، تبديل كند و در خريد لوازم مورد نياز خود آن را به كار ببرد . توليدكنندگان كم‌سرمايه يعنى خرده‌فروشها ، متاع خود را در مقابل پول كه صرفه‌جويى و پس‌انداز كردن آن امكان داشت به فروش مىرسانيدند . كارگر ديگر مجبور نبود كه دستمزد خود را ( كه تا آنموقع با جنس پرداخت مىشد ) بخورد . ظهور اقتصادى پولى به همه اجازه داد كه از مزاياى تمذن بهره‌مند شوند . اما پول ، توليدكنندگان كوچك را مطيع صاحب‌اختيار ديگرى كرد . اين صاحب‌اختيار ، پولدار رباخوار بود و متأسفانه هرجا كه پول ظاهر مىشد ، منفعت و رهن و بدهكارانى را كه كارشان به غلامى مىكشيد ، همراه خود داشت . در مجامع يهود ، يونانى ، و ايتاليايى جدال بدهكار و طلبكار ، رايجتر از نخستين اختلافات سياسى بود . بعد از استقرار امپراتورى روم ، فعاليتهاى اقتصادى بيش‌ازپيش كسب اهميت كرد .\r\n. . . كاروانهاى شتر درحالىكه كالاهايى از قبيل ادويه ، عطريات ، دارو و جواهرات داشتند مرتبا از صحرا مىگذشتند . اين كاروانها از عربستان و بين النهرين به راه افتاده به شهرهاى پترا ، غزه ، بعلبك ، پالمير . . . مىرفتند . تجارت دريايى ميان مصر و هند بر اثر مراقبت روم توسعه يافت و در نتيجه ، اعراب كه حمل‌ونقل كالاها را با قافله منحصر به خود كرده بودند تا حدى از ميدان فعاليت خارج شدند . . . با استفاده از بادهاى موسمى مسافرت ميان مصر و هند شش‌ماه طول مىكشيد و براى مراجعت از هند به مصر حداكثر سه‌ماه كافى بود . . . كاروانهاى دريايى كالاهاى هندى و چينى را به بازارهاى روم حمل مىكردند .\r\nواردات معمولا شامل محصولات تجملى از قبيل رقاصه ، طوطى ، آبنوس ، عاج ، مرواريد ، سنگهاى قيمتى ، ادويه و عطر هند و ابريشم و داروهاى چينى بود . بعضى از آنها مانند فلفل مورد نياز عموم و در درجهء اول اهميت قرار داشت . . . روميها علاوه بر سكه‌هاى طلا ، پارچه‌هاى درجه اول ، لوازم شيشه‌اى يا فلزى ، و پوست آهو براى نوشتن به شرق صادر مىكردند . . . » « 32 »\r\n\r\n\r\n","description":"","footnote":"\r\n( 32 ) . سير تاريخ ، پيشين ، ص 183 به بعد ( به اختصار ) .\r\n","page_name":" 119 ","page_number":133},
  {"content":"\r\n\r\n\r\nتعميم افزارهاى آهنى\r\nپيشرفت در صنايع فلزى و كاهش نرخ فلزات و شيوع لوازم آهنى ارزان در تمام شؤون اقتصادى و اجتماعى مردم مؤثر افتاد . در زمان حمورابى با يك سيكل نقره 120 تا 150 سيكل مس يا 14 سيكل قلع خريدارى مىشد . در آسياى صغير با همين مبلغ 40 سيكل آهن به دست مىآمد . هزار سال بعد ارزش يك سيكل نقره برابر با دويست و بيست و پنج سيكل آهن و 180 سيكل مس بود . علت تنزل قيمت مس را مىتوان با شيوع استعمال لوازم آهنى ارزان و استفادهء روزافزونى كه از آهن در كارهاى عمومى مىشد ، دريافت . كاهش بهاى آهن نه تنها به توسعهء كشاورزى و صنعت كمك كرد بلكه موجب گسترش دامنهء جنگ نيز گرديد . هر روستايى مىتوانست تبر و تيشه از آهن براى آماده كردن مزارع خود داشته باشد و با خيشهاى آهنى زمينهاى سنگلاخ را شخم بزند . ازاين پس اشخاص عادى كه اسلحهء آهنى داشتند ، نجبا و اشراف را حقير مىشمردند و نيمه‌وحشيان عقب‌مانده هم مىتوانستند با دولتهاى متمدن ، كه به علت انحصار لوازم مفرغى مدتها رويين‌تن و شكست‌ناپذير محسوب مىشدند ، به جنگ برخيزند .\r\n. . . در عصر آهن ، توده‌ها در سايهء سه كشف و اختراعى كه صورت گرفته بود يعنى ، آهن ، الفبا و پول مسكوك ، از مزاياى تمدن بهره‌مند شدند . آهن سبب شد كه روستاييان از مزاياى سيستم اقتصادى جديد استفاده كنند . كشاورزان كم‌بضاعت مىتوانستند از اين پس قطعه‌زمين كوچكى را آباد كنند و با استقلال و آزادى بيشترى ميزان توليد خود را افزايش دهند . به موازات اين پيشرفت ، صنعت نيز توسعه يافت و نرخ حمل‌ونقل پايين آمد ، جنس و كيفيت محصولات مرغوبتر شد و درعين‌حال بهاى كالاها تخفيف يافت . از سال 1200 ق . م .\r\nبه بعد استعمال فلز جديد بسرعت در آسياى غربى و يونان و در نتيجه فعاليت فنيقيها و اتروسكها در غرب معمول گشت و از سال 650 به بعد در مصر نيز مورد استفاده قرار گرفت .\r\nوضع اقتصادى مردم در يونان به علت كثرت منابع روشنتر است :\r\nبه عقيدهء پيرروسو :\r\nدر يونان در عهد پريكلس هنوز صنعتگران گروهى از پيشه‌وران ساده و مجزا بودند از قبيل نانوا ، قصاب ، آسيابان ، ميوه‌فروش ، نساج ، رنگرز ، كفاش ، نجار ، نقاش ، سراج ، پشم‌ريس ، تراش‌دهندهء مرمر ، آب‌طلاكار ، آهن‌كوب . . . و غيره ، و حتى هرروز در ميدانهاى عمومى ، استادان طباخ همراه شاگرد آشپزها و اسباب و ابزار آشپزى به انتظار مشترى مىايستادند . غير از اينها كه تنها در دكان خود كار مىكردند ، كارگران ديگرى نيز در كارخانه‌ها استخدام شده بودند ، اما اين كارخانه‌ها بسيار حقير بود . در سال 404 ق . م . مهمترين كارخانه در يونان كارگاهى بود كه سپر مىساخت و 129 كارگر در استخدام خود داشت و در همه‌جا با تحسين بسيارى از دو كارخانهء ديگر ، كه متعلق به پدر دمستن « 33 » بود ، گفتگو مىكردند كه يكى اسلحه مىساخت و 32 كارگر داشت و ديگرى رختخواب درست مىكرد و بيست نفر در اين كار شركت داشتند .\r\n\r\n\r\n","description":"","footnote":"\r\n( 33 ) .  Demosthene \r\n","page_name":" 120 ","page_number":134},
  {"content":"\r\n\r\nمهمترين كارگاههاى عمومى مراكز نساجى بود و اگرچه در آن زمان هنوز پارچه‌هاى معمولى و مصارف عمومى در خانه‌ها بافته مىشد ولى رويهمرفته صنعت نساجى پيشرفت بسيار كرده و روشهاى قديمى تكميل شده بود . . . در اين عهد روش رنگ كردن پارچه‌ها را خوب مىدانستند . « 34 »\r\nدر يونان آن دوران طبقهء متوسط ، براى آنكه نتيجه‌اى از مبارزات خود به دست آورد ، معمولا متحدين خود را از ميان تهيدستان يعنى خرده‌مالكين مقروض ، اجاره‌داران و دهقانان و حتى پيشه‌وران و كارگران انتخاب مىكرد .\r\n« در دموكراسى يونان ، در قرن پنجم ، زنان هيچ نقشى در زندگى اجتماعى انجام نمىدادند . آنها هم زندگى محدود خانه‌دارى مسلمانان كنونى را داشتند . عنوان مدنى و ذيحقوق يك امتياز موروثى شده بود و بيگانگان آتن . . . و بيشتر صنعتگران و پيشه‌وران نمىتوانستند از اين عنوان استفاده كنند . « 35 »\r\n\r\nبازرگانى و تجارت\r\nفعاليت بازرگانى و تجارت رابطه‌اى ناگسستنى باامنيت و وسايل ارتباطى دارد .\r\n« . . . تحول و تكامل وسايل حمل‌ونقل ، ارتباط نقاط مختلف را از راه دريا و خشكى آسان كرد . مصريها ، در دورهء امپراتورى ميانه ، قايقهايى با 16 متر طول و 20 متر عرض مىساختند كه ظرفيت حمل 120 نفر را داشت . كشتيهاى كرتى كه در آغاز كار داراى 20 متر طول بود در دورهء ميسنى طول آنها به 30 متر رسيد . . . در جلگه‌هاى سوريه يك كاروان در روز پنجاه كيلومتر راه مىپيمود . ارابهء سبك ، كه با اسب كشيده مىشد ، مدت مسافرت را بسيار كوتاه مىكرد . . . زين و يراق كه ابتدا براى استفاده از گاو تعبيه شده بود براى حيوانات در كشيدن ارابه‌ها به كار مىرفت . . . مناطق متمدن به صورت مجموعهء واحد و پيوسته‌اى از دجله تا نيل و آدرياتيك و از سواحل درياى سياه تا خليج‌فارس به‌هم مربوط بودند و در اين مجموعهء واحد رفت‌وآمد دايم و آزادى صورت مىگرفت . در زمان صلح ، پادشاهان بابل ، آشور ، ميتانى ، هاتى و مصر به مبادلهء سفرا ، زنان ، هدايا ، خدايان ، پزشكان و پيشگويان مىپرداختند .\r\nبطورى كه از بايگانى اسناد سياسى مربوط به قرن چهاردهم و سيزدهم برمىآيد در شرق ، اتحاد واقعى كشورها ، نظير اتحاد كشورهاى اروپايى در قرن 19 ، معمول بود و خط ميخى و زبان اكدى زبان رسمى اين ملتها محسوب مىشد . » « 36 »\r\nمورخان نوشته‌اند :\r\nبا پيدايش و توسعهء صنايع دستى و بازرگانى ، شهرها به عنوان مركز توليد و توزيع صنايع و محل تمركز تجارت پديدار مىشوند . و بيشتر اين شهرها در كنار قرار گاههاى قديمى و مراكز فرهنگى و در جوار منابع آب و يا در محل تقاطع راههاى بزرگ ايجاد مىشوند .\r\n\r\n\r\n","description":"","footnote":"\r\n( 34 ) . تاريخ صنايع و اختراعات ، پيشين ، ص 73 و 74 .\r\n( 35 ) . سير تاريخ ، پيشين ، ص 198 .\r\n( 36 ) . همان ، ص 164 تا 166 ( به اختصار ) .\r\n","page_name":" 121 ","page_number":135},
  {"content":"\r\n\r\nتماس بازرگانى ، قبل از همه درميان كشورهايى كه در كرانهء دريا يا ساحل رودخانه واقعند برقرار مىشود . حدود هزارهء سوم پيش از ميلاد شهر در دولت هاى برده‌دار فنيقى ، واقع بر قسمت شمالى ساحل شرقى مديترانه ، تقريبا كارى جز دادوستد نداشتند .\r\nجهان باستان را شبكه‌اى از راههاى بازرگانى شيار مىكرد . اين راهها دورترين كشورها را در آسيا و افريقا به يكديگر مربوط مىساخت .\r\nپيشرفت مناسبات كالايى - پولى ، اختلاف ثروت را تشديد مىكرد . « 37 »\r\n\r\nپيدايش مالكيت خصوصى\r\nدر شرق نزديك تا مرحلهء پايين بربريت ، ثروت قبيله‌ها عبارت بود از محل سكنى ، البسه ، جواهرات خشن و غير صيقلى و بعضى ظروف و اثاثهء بسيار سادهء خانه . در اين دوره غذاى هرروز در همان روز تهيه مىشد . ولى با گذشت زمان ، اهلى كردن حيوانات و تربيت گله‌ها سرچشمهء تازه‌اى از ثروت ، كه تا آن زمان ناشناخته بود ، به وجود آورد و شرايط اجتماعى تازه‌اى پديدار گرديد .\r\nقبايل چوپان در اثر داشتن گله‌هاى اسب ، شتر ، خر ، گاو ، خوك و غيره از ديگران جلو افتادند و به اين ترتيب ، اقوامى كه در اطراف دجله و فرات و نيل و سيحون و جيحون و درهء گنگ زيست مىكردند ، از بركت گله‌دارى و زراعت استفاده از فلزات ، ثروتهايى به دست آوردند و از شكار حيوانات تا حدى بىنياز شدند . حال ببينيم با تكامل طرز توليد چه تغييراتى در سازمان جامعه بوجود آمده است .\r\nچنان كه قبلا گفتيم ژنس درميان كليهء دسته‌هاى بشر اوليه مشترك بود و تشكيل مىشد از اشخاص همخون كه نسبت آنها از طريق مادر معين مىشد . هر ژنس يك رئيس ، موقع صلح ، و يك فرمانده در هنگام جنگ انتخاب مىكرد و تمام اعضاى ژنس اعم از زن و مرد در انتخاب آنها شركت مىجستند . اختيارات رئيس مذكور پدرانه و اعمال او براساس مشاوره صورت مىگرفت .\r\nهر قبيله از چندين ژنس تشكيل مىشد . زن و شوهر نمىتوانستند از يكديگر ارث ببرند ، بچه‌ها هم از پدر خود ارث نمىبردند ، هيچيك از اعضاى ژنس حق نداشت در داخل ژنس با كسى مزاوجت نمايد . اگر متوفى مرد بود ارث او بين برادران و خواهران امى و برادر و مادرش ، و اگر زن بود بين فرزندان و خواهران امى غير از برادرش تقسيم مىشد . در تشكيلات ژنس از سرباز ، ژاندارم ، پليس ، اعيان و اشراف و پادشاه ، حاكم ، رئيس شهربانى ، قاضى و زندان سخنى درميان نبود . تمام اختلافات بوسيلهء اجتماع حل مىشد . زمين به قبيله تعلق داشت . در بين مردم ، فقير و محتاج ديده نمىشد . زندگى اشتراكى ژنس وظايف خود را به پيرمردان و بيماران و مجروحين جنگ انجام مىداد . تمام افراد قبيله از زن و مرد آزاد و باهم برابر بودند . هنوز بردگى پيدا نشده بود . همه كار مىكردند و هنوز فرقى ميان حق و\r\n\r\n\r\n","description":"","footnote":"\r\n( 37 ) . تاريخ جهان باستان ، ج 2 . پيشين ، ص 9 .\r\n","page_name":" 122 ","page_number":136},
  {"content":"\r\n\r\nتكليف وجود نداشت . در تشكيلات ژنس مرد به جنگ مىرفت ، شكار مىكرد ، به صيد ماهى مىرفت ، مواد اوليهء خوراك و ظروفى كه براى اين كار ضرورى بود ، تهيه مىنمود ، و زن به امور خانه رسيدگى مىكرد ، مىپخت ، مىبافت ، مىدوخت . هريك از آنها صاحب اختيار قلمرو خودشان بودند . آنچه بطور مشترك حاصل مىشد ، بطور مشترك مورد استفاده قرار مىگرفت . هنوز اين جمله كه مىگويند : « مالكيت ثمرهء كار شخصى است » معنى و مفهومى نداشت . ولى بشر در اين مرحله باقى نماند بلكه ، چنان كه قبلا اشاره كرديم ، در شرق نزديك و خاورميانه بشر به پرورش و تربيت حيوانات توفيق يافت و قبايل چوپان از بركت گله‌دارى و زراعت ، داراى شير ، گوشت ، پوست ، پشم و نخ و پارچه شدند . كشاورزان نيز با افزارهاى ابتدايى خود مقدارى مواد غذايى تهيه مىكردند . از اين دوره به بعد فكر مبادله در بين قبايل قوت گرفت . قبايل چوپان به همسايگان خود يكى از حيوانات اهلى را عرضه مىكردند و قبايل زارع ، حيوان را با ميل براى مبادله مىپذيرفتند . در آن دوره حيوان نقش « پول » را انجام مىداد .\r\n\r\nپيدايش بردگى\r\nتربيت حيوانات ، و اختراع چرخ ارابه و گاوآهن و افزايش محصولات كشاورزى و رشد تدريجى صنعتهاى خانگى ، سبب گرديد كه انسان بيش از محصولى كه براى نگاهدارى خود لازم داشت ، توليد كند . از اين دوره همه به فكر افتادند كه از نيروى كار خود و ديگران بهره‌بردارى كنند . جنگ ، اين نيروها را در اختيار فاتحان قرار داد ، به اين معنى كه از اين پس اسراى جنگى را به غلام مبدل نمودند . قبل از اين تاريخ ، دشمنان مغلوب را يا مىكشتند يا آنها را به عنوان برادر در قبيلهء فاتحين مىپذيرفتند . زنان را شوهر مىدادند و يا آنها و فرزندانشان را درشمار اعضاى قبيله قبول مىكردند . ولى بعدها ، كه در اثر پيشرفت زراعت و پرورش حيوانات و استفاده از فلزات و پارچه‌بافى نيروى كار بشر ارزش مبادله پيدا كرد و در معرض فروش قرار گرفت ، از كار اسيران جنگى براى فعاليتهاى اقتصادى استفاده كردند ، بخصوص كه اسيران مذكور هم مانند حيوانات توليد نسل مىكردند و زياد مىشدند . از اين تاريخ نه تنها گله‌هاى چهارپايان بلكه گله‌هاى بشرى نيز به نام غلام و برده در اختيار رؤساى خانواده‌ها قرار مىگيرد .\r\nبه اين ترتيب ، مىبينيم كه تقسيم قبيله‌ها به چوپان و زارع و بالا رفتن ميزان توليد و افزايش ثروت يك دنباله و نتيجهء قطعى به بارآورد و آن عبارت از بردگى بود . از اين پس جامعهء بشرى به دو طبقهء ارباب و بنده تقسيم مىشود .\r\nاز اين دوره انقلاب عظيمى در خانواده‌ها پيدا شد ، سود و بهره‌بردارى هميشه نصيب مرد بود زيرا اهلى كردن حيوانات و حفظ و نگهدارى از آنها بر عهدهء مرد بود و زن بر خلاف گذشته مقام دوم را احراز كرد . در اين مرحله كارى كه زن در خانه انجام مىداد در پهلوى كار پرمحصول مرد هيچ بود . از همينجا مىتوان فهميد كه نجات زن و مساوات او با مرد تا وقتى كه زن از كار مثمر اجتماعى بر كنار باشد غير ممكن است .\r\n\r\nنظام برده‌دارى\r\n« يكى از دوره‌هاى مهم تاريخ بشر دوران پرتلاطم برده‌دارى است . . .\r\nكشورهايى كه در آنها نظام برده‌دارى كلاسيك پديد آمد و تكامل\r\n\r\n","description":"","footnote":"","page_name":" 123 ","page_number":137},
  {"content":"\r\n\r\nيافت ، قبل از همه ، مصر ، بابل ، آشور ، پارس ، چين ، هند در آسيا و افريقا و يونان و روم در اروپا بوده است . . . بعضى از كشورها در تكامل فرهنگى و اجتماعى خود از كنار نظام برده‌دارى گذشته و بدون عبور از اين مرحلهء تاريخى مستقيما به نظام فئودالى گام نهادند . . .\r\nدر شرايط جهانى خاص عصر ما ، عبور به مرحلهء برده‌دارى يا فئوداليسم يا حتى سرمايه‌دارى نمىتواند امرى اجتناب‌ناپذير تلقى شود . برعكس در شرايط كنونى برخوردهاى اجتماعى در عصرى كه حيات هرملتى بطريقى با زندگى فرهنگى و اقتصادى ملل ديگر پيوند يافته است و در زمانى كه سير تاريخ ، در مجموع ، بوسيلهء ملتهايى هدايت مىشود كه در جبههء مقدم تكامل اجتماعى و تمدن قرار دارند ، طبيعىترين راه تكامل ملتهايى كه در شاهراه عمومى تاريخ ، عقب مانده و يا بر اثر هجوم استعمار عقب رانده شده‌اند ، جهش از روى تمام مراحل تاريخى به عاليترين مرحلهء تمدن زمان است . . . نظام برده‌دارى در مقايسه با نظام اشتراكى اوليه گامى به پيش محسوب مىشود . زيرا فقط با ظهور برده‌دارى است كه قسمتى از نيروى انسانى ، از مشقات كار دستى فراغت مىيابد . با تكامل ادوات و وسايل توليدى رفته‌رفته مالكيت خصوصى به وجود مىآيد و حق تملك نه فقط بر محصول كار بلكه بر خود توليدكننده نيز مسلم مىگردد . به اين ترتيب بردگان ملك طلق ارباب شدند . بردگان از راه جنگ و غارتگرى به دست فاتحان مىافتادند . بعدها افراد وامدار و تهيدست نيز به خيل بردگان اضافه شدند . در نظام برده‌دارى براى نخستين‌بار جامعه به طبقات مختلف المنافع تقسيم مىشود . طبقه به گروهى از مردم اطلاق مىشود كه داراى منافع اقتصادى و اجتماعى مشترك هستند . پس‌ازآنكه در نتيجهء تكامل وسايل توليدى اضافه توليد به وجود آمد ، صاحبان برده به بهره‌كشى از كار بردگان پرداختند ، و چون بردگان غالبا در نتيجهء مظالم برده‌داران راه طغيان پيش مىگرفتند ، طبقهء اربابان براى حفظ موقعيت اقتصادى و اجتماعى خود ، سازمانى به نام دولت پديد آوردند تا در پناه آن بتوانند از سرپيچى بردگان جلوگيرى كنند .\r\nنخستين وظيفهء دولت برده‌دار اعمال فشار به منظور بهره‌كشى دايمى از كار زحمتكشان بود ، و وظيفهء دوم آن گسترش خاك به قصد غلبه بر اقوام و قبايل ديگر و تبديل آنان به برده يا خراجگزار بود . نخستين دولت برده‌دار آسيا و افريقا در بين هزارهء چهارم و دوم قبل از ميلاد ، در بين النهرين ، سومر ، اكد ، بابل ، و نيز در سرزمينهاى چين و هند تأسيس شد .\r\nپادشاهى آشور در نيمهء اول هزارهء دوم به وجود آمد . در همين دوران بود كه امپراتورى نيرومند هيتى در فلات آسياى صغير بنيان گرفت . در قرن پانزدهم پيش از ميلاد در سرزمين كنونى يمن ، پادشاهى قديمى عرب ، ميتانى ، تشكيل شد و در هزارهء اول در ماوراى قفقاز ، پادشاهى اورارتو ايجاد گرديد .\r\nبعدها در قرن هفتم تا ششم پيش از ميلاد در آسياى مركزى ، دولت خوارزم و در سرزمين افغانستان كنونى پادشاهى كوشانها به وجود آمد . در قرن هشتم پيش از ميلاد ، در بخش غربى ايران ، مادها حكومت خود را تأسيس كرده بودند و در قرن ششم پيش از ميلاد امپراتورى پارس جانشين آنان شد .\r\n\r\n","description":"","footnote":"","page_name":" 124 ","page_number":138},
  {"content":"\r\n\r\nدر قرن هشتم تا ششم پيش از ميلاد در يونان ، و در قرن ششم در روم نظام برده‌دارى پاى به عرصه نهاد . » « 38 »\r\n\r\nويژگيهاى نظام برده‌دارى در آسيا و افريقا\r\n« خصلت مناسبات توليدى ، نظام اقتصادى جامعه را تعيين مىكند اين نظام شالوده‌اى است كه بر روى آن ، مناسبات اجتماعى گوناگون انديشه‌ها و نهادها « 39 » بنا مىشود . ابتدا ، نهادهاى قضايى و سياسى بنيان مىيابد ، سازمانهاى دولتى و مذهبى و گروه‌بنديهاى سياسى و خلاصه روبناى سياسى جامعه شكل مىگيرد ، سپس ايده‌ها و انديشه‌هاى سياسى ، فلسفى ، مذهبى ، قضايى و هنرى و مانند آن ، كه همهء آنها روبناى ايدئولوژيك جامعه را درست مىكنند ، قوام مىيابد .\r\nجابجا شدن و تغيير پايه و شالوده ، يعنى مناسبات توليد ، تغييرات متناسبى را در روبناى جامعه موجب مىشود ، ولى روبنا هرچند به زيربنا بستگى دارد ، با اين‌همه به نوبهء خود در چگونگى نيروهاى توليد ، و ريشهء آن اثر مىگذارد و مىتواند تغيير يا جابجا شدن آن را كند يا تند سازد . . . جامعه يك صورت‌بندى اقتصادى و اجتماعى است . جامعهء برده‌دار ، در مجموع جامعه‌اى است انباشته از تضادها و مخاصمات كه برمبناى مالكيت خصوصى وسايل توليد و استثمار طبقهء حاكم از توليدكنندگان فاقد اين وسايل ، قرار دارد . . . » « 40 »\r\n\r\nپدرشاهى يا آغاز فرمانروايى مرد بر زن\r\nتا روزگارى كه اصول مادرشاهى برقرار بود و نسب فقط از سمت زنان معين مىشد ، ميراث عموما به نزديكترين اقوام يعنى به همخونهاى شاخهء مادر مىرسيد ، زيرا كه ثروت ژنس بايد درخود ژنس باقى بماند . ولى پس‌ازآنكه ، در اثر گله‌دارى و پيشرفت زراعت ، ثروت فزونى يافت و موقعيت اجتماعى و اقتصادى مردان بالا رفت ، به اين فكر افتادند كه رسم موجود ميراث را به نفع فرزندان خود ديگرگون سازند . اين تحول كه به عقيدهء بعضى از جامعه‌شناسان و مقتصدين از شگفت‌ترين و بزرگترين انقلابات اجتماعى است بالاخره به اين صورت عملى شد كه تصميم گرفتند كه اخلاف مرد در ژنس باقى بمانند و اخلاف زن از ژنس بيرون بروند يعنى به ژنس پدر خودشان بروند و به اين ترتيب ، تعيين نسب از جانب مادر و حقوق ارثى مادرى ملغى گرديد . واژگون شدن حقوق مادرى ، شكست بزرگ تاريخى جنس زن بود . به اين طريق مرد در خانه فرمانروا نيز گرديد ، مقام زن پايين آمد و اسير و بندهء شهوت مرد و افزار سادهء توالد و تناسل شد . از اين‌پس زن را بدون قيد و شرط در اختيار مرد قرار دادند . با ظهور پدرشاهى ، ما وارد قلمرو تاريخ مىشويم . به عقيدهء جامعه‌شناسان در دوره‌اى كه سرحد ميان مرحلهء وسط و مرحلهء بالاى بربريت است ، از خانوادهء سندياسميك ، خانوادهء « مونوگاميك » « 41 » براساس وحدت زوج و زوجه به وجود مىآيد ، و مراد از تشكيل اين خانواده اين است كه بچه‌هايى از يك\r\n\r\n\r\n","description":"","footnote":"\r\n( 38 ) . همان ، ص 5 به بعد ( به اختصار ) .\r\n( 39 ) .  Institution \r\n( 40 ) . تاريخ جهان باستان ، ج 2 ، پيشين ، ص 8 به بعد ، ( به اختصار ) .\r\n( 41 ) .  La Famille monogamique \r\n","page_name":" 125 ","page_number":139},
  {"content":"\r\n\r\nپدر مشخص و غير قابل انكار به وجود بيايند و وارث و مالك ثروت پدر خود بشوند . اختلاف اين خانواده با خانوادهء سندياسميك در اين است كه رابطهء ميان زوجين خيلى محكمتر است و گسستن آن به دلخواه طرفين نيست و فقط مرد مىتواند رابطهء زناشويى را قطع كند . از مشخصات خانوادهء مونوگاميك يكى اين است كه مرد كاملا آزاد است ، و عدهء كثيرى كنيز و غلام زيبا در اختيار خوددارد و مىتواند با آزادى تمام از آنها متمتع شود ، ولى اگر احيانا زن به ياد روابط قديمى جنسى بيفتد و بخواهد آن را تجديد كند ، شديدتر از كليهء ادوار گذشته تنبيه و مجازات مىشود . به اين ترتيب مىبينيم كه خانوادهء مذكور در حقيقت مونوگاميك نيست ، مگر براى زن .\r\nپيدايش خانوادهء مونوگاميك ، يكى از نشانه‌هاى مشخص‌كنندهء تمدن است كه در كنار بردگى و مالكيت خصوصى در جوامع بشرى ظهور كرده است .\r\nدر طول تاريخ ، آزادى روابط جنسى ، كه در عهد كهن متداول بود ، با غلبهء ازدواج سندياسميك و مونوگاميك از بين رفت . زنان مقيد و محدود شدند ولى زن‌بازى براى مردان عملا مورد تسامح قرار مىگيرد و فقط به زبان از آن بدگويى مىكنند . ازاين‌پس ازدواجها غالبا براساس مصلحت دودمان و براى حفظ و ازدياد مكنت خانواده صورت مىگيرد و عشق و ارادهء زوجين در عقد ازدواج مدخليت ندارد و غالبا مىبينيم كه مثلا نامزد فلان شاهزاده يا به همان فئودال‌زاده را پدر و مادر آنها و يا شيوخ قوم انتخاب مىكنند ، بدون اينكه با او در اين امر حياتى مشورت و گفتگو نمايند .\r\nاز آنچه گذشت به اين نتيجه مىرسيم كه با پيدايش و تكامل گله‌دارى حق مادرى در مقابل حق پدرى مجبور به عقب‌نشينى شد و مرد از زن خواست كه كاملا به شخص او وفادار باشد تا كودكانى كه از او به دنيا مىآيند و ميراث مىبرند ، فرزندان حقيقى خود مرد باشند . با اين انقلاب ، انتقال ارث ، كه تا آن تاريخ از طريق زن صورت مىگرفت ، به اختيار جنس مرد درآمد . « هنگام زناشويى و ازدواج همان‌طور كه غلام و كنيز را در بازار مىخريدند زن را نيز مىخريدند . هنگام وفات مرد ، زن نيز مانند ساير دارايى او به ميراث مىرفت و در برخى نقاط زن را خفه مىكردند و با شوى مرده به خاك مىسپردند تا در آن جهان به خدمت شوهر خود قيام كند .\r\nپدر خانواده به خود حق مىداد كه با زن و فرزندانش هرچه مىخواهد بكند حتى در فروش و كرايه دادن آنها نيز آزاد بود .\r\nاز دورهء پدرشاهى به بعد زن موظف است كه عفت خود را قبل و بعد از زناشويى حفظ كند و مطيع و منقاد شوهر خود باشد . . .\r\nبا پيشرفت مالكيت ، زنا ، كه سابق بر آن از گناهان صغيره به‌شمار مىرفت ، در زمرهء گناهان كبيره قرار گرفت . نصف ملتهاى ابتدايى كه ما مىشناسيم به زنا اهميت چندانى نمىدهند .\r\nهنگامى كه مرد به مالكيت رسيد نه تنها از زن وفادارى كامل مىخواست ، بلكه به زودى به اين نكته متوجه شد كه زن نيز ملك او مىباشد و حتى وقتى هم‌كه زن خود را از راه مهمان‌نوازى ، به همخوابگى مهمان وامىداشت ، اين عمل را از آن‌رو مىكرد كه زن را از لحاظ\r\n\r\n","description":"","footnote":"","page_name":" 126 ","page_number":140},
  {"content":"\r\n\r\nجسد و روح ملك خود مىپنداشت . پايان اين تصور به آنجا رسيد كه زن را مجبور ساختند با ساير اشياء مرد پس از مردن وى در قبر برود و با او دفن شود . در رژيم پدرشاهى مجازات زنا با مجازات دزدى يكسان بود گويى زنا نيز تجاوزى نسبت به مالكيت محسوب مىشود ، و اين مجازات كه در قبايل ابتدايى چيز قابل ذكرى نبود ، تا پاره كردن شكم زن زناكار ، پيش رفت . چون در طى قرون متوالى زنان بر اثر اقدام به زنا مجازاتهاى سخت چشيده‌اند ، اينك حس وفادارى زن نسبت به شوهر حالت استقرارى پيدا كرده و جزء ضمير اخلاقى وى گرديده است » تعدد زوجات امرى عادى بود و مرد بىزن مقام و منزلتى نداشت . در زمانهاى ابتدايى براى زنان نازا بودن ننگى عظيم بود و از كف دادن بكارت عيب نبود ، حتى اگر زنى قبل از ازدواج فرزندى مىآورد زودتر مردان داوطلب زناشويى با او مىشدند ، و در برخى قبايل چون داماد عروس خود را بكر مىيافت نگران و برآشفته مىشد و مادر عروس را به باد ناسزا مىگرفت .\r\nولى اين آداب و سنن پس از استقرار مالكيت فردى تغيير كلى يافت . پس‌ازآنكه مرد مالك زن شد مىخواست اين مالكيت به پيش از ازدواج هم امتداد يابد و بدين ترتيب ، عفت و بكارت زن مورد توجه قرار گرفت و علامت امانت و وفادارى زن به شوهر گرديد . ولى چنان كه گفتيم مردان هرگز خود را به هيچ اصلى مقيد نكرده‌اند . ويل دورانت محقق عاليقدر امريكايى در پايان اين بحث مىنويسد : « در تمام تاريخ حتى يك نمونه نمىتوان يافت كه اجتماعى از مرد خواسته باشد كه تا موقع ازدواج عفت خود را حفظ كند و در هيچيك از زبانهاى عالم نمىتوان لغتى يافت كه معنى آن مرد بكر باشد .\r\nهالهء بكارت هميشه بر گرد سر و صورت دختران ديده مىشود و از بسيارى جهات سبب خرد كردن و از پا درآوردن آنان شده است . » « 42 »\r\n\r\nچگونه دولت به وجود آمد\r\nدر دوران زندگى اشتراكى همهء مردم داراى حقوق مساوى بودند و از جهات مختلف بين مردم اختلافى نبود و اگر اتفاقا در موردى گفتگو و اختلافى روى مىداد پيران و ريش‌سفيدان قوم به حل مشكل مىپرداختند و اثرى از حاكم ، مأمورين انتظامى ، قاضى و زندان نبود . پس از پيدايش مالكيت ، و رواج مبادله و ظهور پول و سود ، اندك‌اندك آثار مبارزات و اختلافات طبقاتى ظاهر شد . ويل دورانت مىنويسد : در مراحل اوليهء تكامل اقتصادى غريزهء مالكيت بسيار ضعيف بود . در بين اقوام ابتدايى ، زمين به صورت اشتراكى ملك همگان بود . اروپاييهايى كه پيش از ورود مدنيت به قارهء افريقا سفر كرده‌اند ، نوشته‌اند كه چون به يك سياه افريقايى خوراك يا چيزهايى ديگرى را مىبخشيدند ، بيدرنگ ، ميان همراهان خود قسمت مىكرد .\r\nاگر آن چيز مثلا يك دست لباس بود ، كلاه را يكى بر سر مىگذاشت و كت را يكى و شلوار را\r\n\r\n\r\n","description":"","footnote":"\r\n( 42 ) . تاريخ تمدن ، ( كتاب اول - بخش اول ) ، پيشين ، ص 75 . در تنظيم مطالب مربوط به تحول خانواده ، از بخش اول تاريخ تمدن ويل دورانت از صفحه 52 به بعد و از دايرة المعارفهاى خارجى و چند كتاب ديگر استفاده شده است .\r\n","page_name":" 127 ","page_number":141},
  {"content":"\r\n\r\nديگرى مىپوشيد . يكى از مبلغين مذهبى مىنويسد : « اين قبايل با چنان محبت و ادبى با يكديگر رفتار مىكنند كه بندرت نظير آن درميان ملل متمدن ديده مىشود ، و اين بدون شك نتيجهء آن است كه دو مفهوم مال من و مال تو كه آتش احسان را در دلها مىكشد و شعلهء آز را برمىافروزد ، در نزد آنان وجود ندارد . » « 43 »\r\n« در دورهء بردگى دولت دو وظيفهء اساسى برعهده دارد : يكى سركوبى مقاومت توده‌هاى مردم و سپس توسعهء مرزها و يا دفاع از آنها در برابر همسايگان . نابرابرى طبقاتى و دولت ، هردو حقانيت ايدئولوژيك خود را در مذهب مىيابند . »\r\nدر نتيجهء پيشرفت زراعت و گله‌دارى و تكامل وسايل توليدى ، ازدياد محصول در تمام شاخه‌ها ، اعم از فلاحت و گله‌دارى ، بشر را قادر به توليد بيش از احتياج خويش ساخت .\r\nدر نتيجه بنيان مالكيت و توليد اشتراكى متزلزل گرديد و مالكيت خصوصى و بردگى به وجود آمد . در اين دوره است كه طبقهء حاكمه با استفاده از كار غلامان ، زايد بر احتياج توليد مىكند و نيروى كار بشرى ارزش مبادله مىيابد و در معرض فروش قرار مىگيرد و استفاده و بهره‌كشى انسانى از انسانهاى ديگر آغاز مىشود . در نتيجه عده‌اى با استفاده از غلامان و تكامل فن توليد ثروت كلانى به دست آوردند و بر ديگران مسلط شدند . در اين دوره است كه در نتيجهء كار مداوم و رقابت غلامان ، دهقانان به فقر و تنگدستى گرفتار مىشوند و طبقهء فرمانروا پول و ثروت حاصله را به آنان در مقابل ربح قرض مىدهند و چون اين طبقه معمولا قادر به پرداخت دين خود نبودند ناچار پس از مدتى زمين آنها به تصرف داين درمىآمد و اگر فروش زمين تكافوى پرداخت قروض را نمىكرد يا قرضه بدون وثيقه بود آنوقت شخص مقروض ناچار بود فرزندان خود را به بردگى بفروشد . فروش فرزند بوسيلهء پدر نخستين ميوهء رژيم بردگى بود . از اين دوره به بعد ، چنان كه گفتيم در نتيجهء استحكام مبانى پدرشاهى ، تسلط و اقتدار اقليت به ارث به اولاد آنها منتقل مىشود و با استقرار و تثبيت رژيم بردگى اختلافات و مبارزات طبقاتى وسعت مىگيرد . بردگان و ديگر طبقات ناراضى براى رهايى از قيد و بندهاى موجود ، غالبا طغيان مىكنند و طبقهء فرمانروا ، براى مطيع و منقاد ساختن طبقات ناراضى ، تشكيلات و سازمانى براى فشار به محرومين به وجود مىآورد كه پايهء اساسى دولت را تشكيل مىدهد . به اين ترتيب از دوران بردگى به بعد دولت به صورت آلت و ابزار كار طبقهء حاكمهء وقت درآمد . در دورهء بردگى ، ارباب ، غلام را جزو دارايى خود مىدانست و در بهره‌كشى و كشتن و فروختن او آزاد بود . غلام حق نداشت زنى اختيار كند ، بلكه ارباب هروقت مصلحت مىديد زنى را در اختيار او مىگذاشت تا از راه توالد و تناسل بر تعداد غلامان خود بيفزايد . زن غلام ، كنيز ارباب بود و ممكن بود او را به همخوابگى خود يا ديگران درآورد . اربابان و طبقات حاكم آن دوره و حتى متفكرينى چون ارسطو غلام را انسان نمىدانستند ، بلكه او را ابزار ناطق و جاندارى مىشمردند ، و وجود بردگان را براى رفع نيازمنديهاى مردم آزاد لازم مىدانستند و معتقد بودند كه غلام ، غلام خلق شده و بايد عمر خود را در خدمتگزارى مردم آزاد سپرى سازد .\r\n\r\n\r\n","description":"","footnote":"\r\n( 43 ) . تاريخ تمدن ، ( كتاب اول - بخش اول ) پيشين ، ص 75 .\r\n","page_name":" 128 ","page_number":142},
  {"content":"\r\n\r\nحال ببينيم چرا ارسطو يعنى بزرگترين متفكر دنياى قديم از اين فكر ارتجاعى جانبدارى مىكند .\r\nعده‌اى از صاحبنظران معتقدند كه اخلاق و عادات بشرى و كليه ناعدالتيها و تمام صور فساد اجتماعى ، مانند دروغگويى ، تزوير ، وقاحت ، و پستى كه در يك اجتماع طبقاتى كه بر اصول آقايى انسان بر انسان مبتنى است وجود دارد ، خود نتيجه و محصول وضع قواى توليدى است . هر وقت قواى توليدى تغيير كند سازمان اجتماعى و اخلاق و عادات جامعه نيز دگرگون مىگردد . به عقيدهء اين دسته از دانشمندان ، تاريخ بشر از قسمتهاى مجزا و بدون ارتباط به‌هم ؛ يعنى تاريخ حقوق ، تاريخ اخلاق ، تاريخ فلسفه ، و غيره تشكيل نمىشود بلكه تاريخ بشر عبارت است از يك تاريخ منحصربه‌فرد مناسبات اجتماعى افراد بشر كه در نتيجهء وضع و درجهء تكامل قواى توليدى اجتماع به وجود مىآيد ، آنچه كه به نام « طرز تفكر » « 44 » معروف است ، عبارت است از همان انعكاس ساده و متنوع اين تاريخ منحصربه‌فرد و غيرقابل تقسيم بشرى در مغزهاى افراد انسان . بنابراين ، اگر مردى چون ارسطو نظام بردگى را مىپسندد و به مظالم رژيم بردگى صحه مىگذارد براى آن است كه فكر ارسطو محصول و انعكاس سازمان اقتصادى آن دوره است و منافع طبقاتى ارسطو ايجاب مىكند كه نظام اقتصادى بردگى را مورد تأييد قرار دهد .\r\nاز آنچه گفتيم چنين برمىآيد كه نيروهاى توليدى كه در اختيار بشر است سرچشمه و منشأ كليهء روابط اجتماعى است . اين روابط منافع و تمايلاتى را به وجود مىآورد و با گذشت زمان ، اين منافع به صورت قوانين تظاهر مىكند و هرقانون حامى و مدافع طبقهء بخصوصى است .\r\nتكامل نيروهاى توليدى باعث مىشود كه اجتماع بشر به طبقات مختلف تقسيم شود . منافع اين طبقات نه تنها با يكديگر اختلاف دارد بلكه در مواردى بين منافع طبقات تضاد كامل حكمفرماست . در نتيجهء تضاد منافع ، كشمكشهاى خصمانه بين طبقات يا مبارزهء طبقاتى پديد مىآيد و در نتيجه سازمان خانوادگى جاى خود را به سازمان دولتى واگذار مىكند . و وظيفهء سازمان دولتى اين است كه منافع طبقهء حاكمه را حمايت و نگهدارى نمايد . به اين ترتيب ، حقوق اجتماعى ، نظم دولتى ، و اخلاق هريك از اقوام ، نتيجهء مستقيم روابط اقتصادى حاكم در بين آن قوم است .\r\n\r\nشهرها و بدايع تاريخى عهد كهن\r\nمعلوم نيست از چه تاريخى جامعه‌هاى ده‌نشين به جوامع شهر تبديل شده‌اند ؛ آنچه مسلم است اينكه ، پيدايش و بقاى شهر هنگامى ميسر است كه دادوستد كالاها و مصنوعات گوناگون در سايهء امنيت راهها امكان‌پذير باشد و در پناه حكومت مركزى مقتدر ، فئودالها و ياغيان ، متعرض مردم شهرنشين نشوند . تأمين آذوقهء شهرهاى بزرگ و پرجمعيت فقط با داشتن راههاى\r\n\r\n\r\n","description":"","footnote":"\r\n( 44 ) .  ideologie \r\n","page_name":" 129 ","page_number":143},
  {"content":"\r\n\r\nزمينى و دريايى امن و آرام صورت‌پذير است . در دوره‌هاى قديم بهترين وسيلهء حمل‌ونقل ، آب بود و در صورت نبودن راههاى آبى ، ناگزير به چهارپايان يا به آلات نقليهء چرخدار متوسل مى - شدند ؛ زيرا عملا حمل كالا و آذوقه بتوسط انسان مقرون به صرفه نبود . از مختصات شهرها ، قوانين و نظامات و مقرراتى است كه طبقهء حاكمهء وقت براى تثبيت موقعيت خود ، تدوين مى - كند . در دهات و شهرهاى كوچك ، به علت آشنايى مردم با يكديگر ، تشخيص گناهكار و بيگناه چندان دشوار نيست ولى در شهرهاى بزرگ براى تأمين امنيت و آرامش ، وجود قوانين و نظامات اجتماعى ضرورت دارد .\r\nبه عقيدهء دكتر گيرشمن ، در ايران ، دهكدهء ماقبل تاريخى سيلك با گذشت زمان به يك شهر مستحكم تبديل شد . « كاخ ، ساختمانهاى فرعى ، و شايد يك معبد و محله‌هاى سكونت و اطراف آن را ديوارى با استحكامات و برجها ، براى مقاومت در برابر محاصره فرا ، گرفته بود . » « 45 »\r\nبعدها در نتيجهء زدوخوردهايى كه بين سكنهء نجد ايران با آشوريها درگرفت ، منظرهء نجد ايران تغيير يافت و به تقليد ساختمانهاى سلطنتى آشور و كمابيش به همان وضع ، شهرهاى مستحكم ايران را با ديوارهاى دوگانه يا سه‌گانه كه اطراف آن را خندقها و باروهايى فراگرفته بود مجهز كردند . برجها بوسيلهء افراد مدافع نگهبانى مىشد . تمدن و شهرنشينى در بين النهرين ، مصر و هندوستان به علت مساعدت و آمادگى محيط زودتر آغاز گرديد .\r\nپيش از آنكه شورويها دست به كار كاوشهاى پردامنه در آسياى ميانه بزنند ، گمان مىرفت كه شرق ايران و آسياى مركزى سرزمينى بوده است بيشتر خالى از شهر و آبادى كه بيابان‌گردان در آن سكونت داشتند . كاوشهايى كه در مرو و بخارا و خوارزم و جاهاى ديگر شده اين نظر را دگرگون ساخته است ؛ زيرا اينك بر وجود كانالهاى آبيارى بزرگ و آباديهاى پرجمعيت در نيمهء اول پيش از ميلاد آگاه گشته‌ايم . فرهنگ مادى شايد برابر با مغرب ايران پيش نرفته بود ولى در آن زمان ايشان به عصر آهن رسيده بودند و بر سفال نقاشى رنگى مىكردند . « 46 »\r\nدر همين ايامى كه هنوز مردم شهر روم و آتن در كلبه‌هايى نظير مساكن عهد حجر قديم زندگى مىكردند ، در مصر و بين النهرين و هندوستان ، شهرهايى نظير ممفيس و تب « 47 » ( در كنار نيل ) و بابل و نينوا در ساحل فرات و دجله و موهنجودارو « 48 » در كنار رود سند با قدرت و عظمت خودنمايى مىكردند و از قوانين و نظاماتى پيروى مىكردند . پيرروسو خصوصيات شهر موهنجودارو را چنين بيان مىكند :\r\nاين شهر بزرگ در ساحل سفلاى رود سند ساخته شده و قديمترين قسمتهاى آن مربوط به چهارهزار سال ق . م . بود . در طول خيابانهاى بسيار وسيع شهر ، ساختمانهاى دو طبقه‌اى با آجر پخته ساخته شده بود كه عدهء بسيارى از آنها داراى حمام مخصوص بودند ، و تمام شهر لوله‌كشى آب جارى داشت و فاضل‌آب شهر\r\n\r\n\r\n","description":"","footnote":"\r\n( 45 ) . ايران از آغاز تا اسلام ، پيشين ، ص 70 .\r\n( 46 ) . ميراث ايران ، پيشين ، ص 63 .\r\n( 47 ) .  Thebes \r\n( 48 ) .  Mohenjodaro \r\n","page_name":" 130 ","page_number":144},
  {"content":"\r\n\r\nبه مجراى فاضل‌آبى كه با نهايت استادى ساخته شده بود ، منتقل مىگرديد . « 49 »\r\nو دربارهء مختصات شهر افسانه‌اى بابل پايتخت حمورابى چنين مىنويسد : « شهر به تمامى در داخل دو ديوار عظيم قرار گرفته بود و ديوار خارجى در حدود 18 كيلومتر طول داشت . رود فرات از وسط شهر عبور مىكرد و پل واحدى دو قسمت آن را به‌هم متصل مىكرد . بيش از چهل كيلومتر بارانداز در كنار رودخانه براى پهلوگرفتن كشتيها ساخته شده بود كه در دو سوى رودخانه صفوف منظم كوچه‌ها مشاهده مىشد كه عموما عمود بر يكديگر بودند . و به قول آندره پارو « 50 » « در نقشهء شهر ديده مىشد كه نهايت مجاهدت را براى ايجاد نظم و توافق انجام داده‌اند . » در دو طرف اين كوچه‌ها گروه بيشمارى از ساختمانهاى بزرگ سه تا چهار طبقه پىدرپى يكديگر قرار داشتند . در مركز شهر تودهء انبوه و متراكم قصور سلطنتى واقع بود كه از جانب شط بوسيلهء برج و باروى عظيمى كه فقط كلفتى ديوار آن 25 متر بود محافظت مىشد . به فاصلهء چهارصد متر از كاخ سلطنتى ذيقورات بزرگ يا برج بابل قرار داشت كه قاعدهء آن مربعى به طول 91 متر و بر روى آن هفت طبقه به ارتفاع 84 متر بنا شده بود . » « 51 » پيرروسو اين دوره از تاريخ بشر را عهد بناهاى غول‌پيكر نام نهاده و در مورد عجايب هفتگانه « 52 » مىنويسد : « . . . ما فرصت شرح همهء آنها را نداريم ، بنابراين از باغهاى معلق بابل حدائق معلقه يعنى معجزهء ايجاد جنگلى از گلهاى نادر و ذيقيمت در زير آفتاب سوزان صحرا صرفنظر مىكنيم و حتى از تظاهرات پرشكوه و جلال نبوغ يونانى ، از قبيل مجسمهء ژوپيتر در كوه اولمپ كه بوسيلهء « فيدياس » از طلا و مرمر ساخته شد و 13 متر طول داشت نيز مىگذريم . مجسمهء پرابهتى را كه سه قرن قبل از ميلاد مسيح در انتهاى بندرگاه رود « 53 » از مفرغ خالص ساخته شده بود و 32 متر طول داشت ، نديده مىانگاريم و حتى از شرح چراغ دريايى اسكندريه كه مقارن همين ايام بر جزيرهء فارو « 54 » ساخته شده ، مىگذريم و فقط متذكر مىشويم كه طبق اظهار جغرافيادان عرب « ادريسى » پايهء اين چراغ از قطعات بزرگ مرمر ساخته شده بود كه بوسيلهء سرب به‌هم اتصال داده بودند و ارتفاع آن بين 120 تا 180 متر بود و نور آن از مسافت 60 كيلومتر ديده مىشد . اما صرفنظر از اين آثار بزرگ قدرت و فعاليت آدمى ، آيا قصور و معابد و ساختمانهاى بزرگ مصر و بين - النهرين و بخصوص عجايب بابل و نينوا و خورساباد ( نزديك موصل ) و ممفيس و تب ارزش اين را نداشته‌اند كه بواقع در عجايب واقعى جهان به حساب آيند ؟ خوبست همراه باستانشناس فرانسوى مادام ديولافوا « 55 » به شوش برويم ؛ آنجا كه خيمه و خرگاه پادشاهى هخامنشى برقرار شد ؛ و از زبان وى ارقام حيرت‌آور ديگرى بشنويم : تالار تخت شاهنشاهى 23 متر ارتفاع داشت و وسعت تالار با حياط داخلى قصر لوور برابر بود . مجموعهء كاخ كه بر روى نوعى ايوان مصنوعى به ارتفاع 3 متر از سطح زمين ساخته بودند صد و بيست و سه هكتار يعنى معادل جنگل بولونى « 56 » وسعت داشت و براى بنا نهادن آن انتقال 24 ميليون و ششصد هزار متر مكعب\r\n\r\n\r\n","description":"","footnote":"\r\n( 49 و 51 ) . تاريخ صنايع و اختراعات ، پيشين ، ص 54 و 55 .\r\n.  AndreParrot \r\n( 52 ) . عجايب هفتگانهء دنياى قديم عبارتند از اهرام مصر ، چراغ دريايى اسكندريه ، باغهاى معلقهء بابل ، مجسمهء فيدوس در المپيا ، معبد افسوس ، مقبره موزولوس ، ستون مشهور رودس .\r\n( 53 ) .  Rhude \r\n( 54 ) .  Pharos \r\n( 55 ) .  Dieulafoy \r\n( 56 ) .  Boulogne \r\n","page_name":" 131 ","page_number":145},
  {"content":"\r\n\r\nخاك لازم گرديد .\r\nخوب است اكنون خاورميانه را ترك كنيم و رهسپار مصر شويم . . . معبد مقدس كارناك . . . كه از عهد سزوستريس « 57 » ( 19 قرن قبل از ميلاد مسيح ) تا زمان « تاهاركا » ( 7 قرن قبل از ميلاد مسيح ) مرتبا اصلاح و تكميل شده ، مجموعهء وسيعى است كه 350 متر طول دارد و در راه ورود به آن سر در بزرگى است كه بر ديوار موربى به طول 113 متر و ارتفاع 43 متر قرارگرفته و در داخل آن يك سلسله تالارها و حياطها و درهاى بزرگ ، قسمتهاى متفاوت را به‌هم متصل مىسازد . در مركز آن ، تالار بزرگ « هيپوستيل » واقع است كه براستى جنگلى از ستونهاى عظيم است كه به ترتيب ، در رديف هم بر يك استقامت قرارگرفته‌اند . . .\r\nاين تالار 103 متر از عرض و 52 متر از طول بنا را اشغال كرده و بنابراين ، وسعت آن معادل 1 / 3 حياط بزرگ كاخ لوور است . . . معبد كارناك در واقع اعجوبهء ساختمانهاى دوران وسطى و جديد امپراتورى مصر است . ليكن هنگامى كه اين بنا ساخته شد بيش از هزار سال بود كه ركورد عظمت و ابهت در معمارى شكسته شده بود . در واقع ، از ابتداى دوران قديم امپراتورى در 2850 سال قبل از ميلاد مسيح ، فرعون خئوپس ساختمان هرم بزرگ را شروع كرد كه تا قبل از پيدايش سد بزرگ گران‌كولى « 58 » در امريكا بزرگترين و پرحجمترين مصنوعات قدرت و نبوغ آدمى بوده است .\r\n. . . هرم بزرگ خئوپس تودهء متراكمى به شكل هرم مربع القاعده است كه طول هر ضلع از قاعدهء آن 223 متر و ارتفاع آن 146 متر است . باوجود صدماتى كه به آن رسيده و قطعاتى كه از بدنهء آن جدا شده است حجمى معادل دو ميليون و سيصد و پنجاه و دو متر مكعب دارد . . . و از دو ميليون و سيصد قطعه سنگ تشكيل شده است كه هريك از آنها تقريبا 2500 كيلوگرم وزن دارند . . . اگر قول هرودت را باور كنيم مدت 10 سال و هرسال سه ماه ( زيرا فقط طى اين سه ماه بود كه بواسطهء طغيان رود نيل كارگران و كشاورزان دست از كار مىكشيدند ) صدهزار تن كارگر براى انجام اعمال مقدماتى كوشش كرده‌اند . اين اعمال مقدماتى عبارت بود از ساختن جاده‌اى به طول 925 متر و عرض 19 متر كه تمام آن از سنگ صيقلى درست شده بود ؛ و مواد اوليهء لازم براى ساختمان هرم را از اين راه انتقال مىداده‌اند . اما ساختمان هرم نيز با همين شرايط 20 سال ديگر به طول انجاميد . نكتهء مهمى كه هرودت آن را نقل مىكند اين است كه آنان با چه تدبير و چه وسايلى مىتوانستند اين قطعات مهيب سنگ را كه هريك بيش از دوهزار و پانصد كيلوگرم وزن دارد ، از معدن جدا كنند ، تراش دهند ، منتقل سازند و از همه مهمتر تا ارتفاع 150 متر از سطح زمين بالا برند . در چنين مقامى اهل فن نمىتوانند جز اعجاب و تحسين و تحير احساسات ديگرى از خود بروز دهند . . . براى ساختن برج بابل ، براى بالا بردن سرستونهاى صدتنى معبد كارناك به ارتفاع 24 متر ، براى حركت دادن ميله‌هايى كه از سنگ يك‌پارچه درست شده بود و از 500 تا هزار تن وزن داشت ، براى تراش دادن و حجارى مجسمه‌هاى غول‌پيكرى همچون مجسمهء « ممنون » كه طول آن مساوى با\r\n\r\n\r\n","description":"","footnote":"\r\n( 57 ) .  Sesostris \r\n( 58 ) .  Grandeoulee \r\n","page_name":" 132 ","page_number":146},
  {"content":"\r\n\r\nارتفاع يك ساختمان 6 طبقه است و براى آنكه سنگهاى نوك‌تيز هرم خئوپس را به ارتفاع 146 متر از سطح زمين بالا برند ، مهندسين دوران عتيق نه منجنيق و نه قرقره‌هاى مركب و نه موتور در اختيار داشتند ؛ تنها نيرو و انرژى انسانى و حيوانى به ميزان نامحدود در اختيار خود داشتند . . . اما اگر اين لشكر ، وسيله‌اى براى بالا رفتن از برج نداشته باشد ، انرژى همهء افراد آن حتى تكافوى بالا بردن يك بسته سيگار را تا ارتفاع طبقهء اول برج نخواهد كرد . . . پس بايد قبول كنيم كه آنها دو حربهء اساسى در اختيار خود داشتند ، يكى اسباب و ابزار فلزى كه وجود آن مسلم است و ديگر شناسايى ماشينهاى ساده . . . وقتى كه قدما مجهز به تيشه و تبر شدند به سهولت مىتوانستند قطعات سنگ را از معدن جدا سازند ، قطعه‌قطعه كنند ، بتراشند و به شكل مكعب درآورند . و اما مراد از ماشين عبارت است از سطح مورب و اهرم و غلتك . ولى از كيفيت اين ماشينهاى ساده و نحوهء استفاده از آنها اطلاع كافى در دست نداريم . » « 59 »\r\nاكنون كه تا حدى به اوضاع اجتماعى ، اقتصادى و هنرى ملل شرق نزديك در طليعهء تاريخ آشنا شديم ، بطور اجمال تاريخ مللى را كه در اين منطقه قدرت و نفوذى كسب كرده‌اند ، مورد مطالعه قرار مىدهيم و نخست از حكومت عيلام سخن مىگوييم .\r\n\r\nحكومت عيلام\r\nاكثر محققان و تاريخنويسان معتقدند كه در حدود چهارهزار سال قبل از ميلاد مسيح ، سكنهء ايران از قبايل شكارچى و گله‌دار تشكيل مىشد و در شرق ايران ، گله‌داران چادرنشين و در مغرب ، شبانان ساكن ، زندگى مىكردند كه به امور كشاورزى نيز اشتغال داشتند . اين قبايل با حفظ تركيب تيره و قبيلهء خود ، گاهى با يكديگر متحد شده اتحاديه‌اى تشكيل مىدادند . هر قبيله از چندين كمون قوى تشكيل مىشد كه در رأس آنها پيرترين افراد قوم قرار داشتند . در حدود سه‌هزار سال ق . م . در منطقهء ايران كنونى در دشت كارون قديمترين دولت ، يعنى عيلام كه پايتختش شهر سوس يا شوش بود ، تشكيل گرديد . مناسبات بردگى كه در عيلام به وجود آمده بود با مناسبات پدرشاهى و حتى بقاياى مادرشاهى توأم بود .\r\nقبايل جنگجوى عيلامى در طول هزارهء دوم و سوم قبل از ميلاد ، به عناوين مختلف ، با دول بيشتر تكامل يافتهء بين النهرين ، يعنى سومريها و اكديها و بابليها و آشوريها ، در جنگ و نبرد بودند . مجاورت قبايل عيلام با دول بين النهرين و تصادم دايمى با آنها موجب آن شد كه جريان تجزيهء رژيم كمون و پيدايش جامعهء طبقاتى و برده‌دارى در عيلام زودتر از ساير نقاط آغاز شود .\r\nدر اوستا ، كتاب زردشتيان ، نوشته شده است كه قبايل ايران گويا از مراتع وسيع آسياى مركزى به ايران آمده‌اند .\r\n\r\nفرضيهء مهاجرت آرياها\r\nظاهرا قبايل وحشى گله‌دار در عهد باستان به همان ترتيب از آسياى مركزى به سرزمين ايران كنونى نفوذ كرده‌اند كه در ادوار بعد قبايل ديگر به ايران رخنه نمودند . با اين حال ، فرضيه‌اى كه\r\n\r\n\r\n","description":"","footnote":"\r\n( 59 ) . تاريخ صنايع و اختراعات ، پيشين ، ص 56 ( به اختصار ) .\r\n","page_name":" 133 ","page_number":147},
  {"content":"\r\n\r\nپيدايش قبايل ايرانى را فقط نتيجهء مهاجرت گروهى از نژاد خاص و كاملا نوين از آسياى مركزى مىداند اساس درستى ندارد و بيشتر احتمال مىرود كه قبايل ايرانى بعد از اختلاط سكنهء ايران با مهاجرين به وجود آمده باشند .\r\nسكنه‌اى كه به اين ترتيب تشكيل شد نام آرياها را برخود نهاد و مسكن خود را كشور آريا ناميد . تصور مىرود كه نام كنونى ايران نيز از همين لغت مشتق شده باشد .\r\nبه عقيدهء استاد فقيد سعيد نفيسى :\r\nدر حدود هزارهء پنجم ق . م . هنگامى كه ديگر آب و هواى پامير براى آرياييان سازگار نبوده است بناى مهاجرت را به سوى جنوب گذاشتند و در دامنهء جنوبى پامير به دو دسته تقسيم شدند ؛ دسته‌اى رو به شرق رهسپار شدند و از راه درهء سند و پنجاب به هندوستان رفته‌اند كه همان آرياييان هندى باشند ، دستهء ديگر رو به مغرب آورده‌اند و از راه آسياى مركزى و صحراى قراقوم امروز يا « دشت خاوران سابق وارد ايران امروز شده‌اند و طوايف مختلفى را كه در ايران سكونت داشتند در خود مستهلك كرده‌اند . « 60 »\r\nبه عقيدهء ريچاردن فراى :\r\n. . . مىتوان در آغاز فرض كرد كه آرياها در مرحلهء بيابانگردى و شايد بهتر است بگوييم گله‌چرانى بودند كه چيزهايى هم از كشاورزى مىدانستند . بحث دربارهء پرورش احشام نبايد لازم باشد زيرا كه احشام براى آرياييها مايهء زندگانى بود ؛ همچنانكه شتر براى تازيان چنين است . هم در گاتها و هم در وداها از احشام همچون سرچشمهء خوراك و ثروت ياد مىشود . فلزات را مىشناختند ولى به آنها كمتر دسترسى داشتند . اسب و گردونهء جنگى ، چنان كه از وداها برمىآيد ، بسيار در كار جنگ مهم بودند . كشاورزى نزد هنديان و ايرانيان دست‌كم بيش از جدا شدن ايشان از ديگر اقوام هند و اروپايى شناخته بود و بسيارى از دانه‌ها و گياههاى اهلى شدهء ديگر را مىخوردند . از لحاظ سازمان اجتماعى ، همچنانكه انتظار مىرود ، در زندگى شبانى بودند و كلان مهمترين واحد به‌شمار مىرفت . معلوم نيست كه واحد بزرگترى مانند مردم و ملت يا نژاد مفهومى داشته است يا خير . . .\r\nصفت بارز زندگى بيابانگردى يا شبانى در سراسر تاريخ ، نداشتن طبقات معين يا كاست بوده است . « 61 »\r\nدر جاى ديگر ، ريچاردن فراى مىنويسد :\r\nمىتوان گمان برد كه عيلاميان با ديگر مردم باستانى و بيش از تاريخ نجد ايران پيوندى داشته‌اند و عيلاميان خود از كوههاى شرق به دشت خوزستان آمدند .\r\nبه‌هرحال ، عيلاميان كه تاريخ ممتدى دارند همچون رابطى بودند ميان كوه‌نشينان\r\n\r\n\r\n","description":"","footnote":"\r\n( 60 ) . سعيد نفيسى ، تاريخ اجتماعى ، ج 1 ، ص 5 به بعد .\r\n( 61 ) . ريچاردن فراى ، ميراث باستانى ايران ، ترجمهء رجب‌نيا ، ص 39 .\r\n","page_name":" 134 ","page_number":148},
  {"content":"\r\n\r\nو دشت‌نشينان . ايشان در درجهء اول بسيار تحت تأثير سومريان كه در جنوب بين النهرين بودند ( و شايد خط از اختراعات ايشان باشد ) قرار گرفتند و در درجهء دوم از اكديهاى سامى تأثير پذيرفتند ؛ شرح تاريخ عيلام در اينجا غيرممكن مىنمايد ، زيرا تاريخ آن اساسا از لوحهاى ميخى اكد استخراج شده است و بسيار ناقص است . . . نقش زنان در جامعهء كهن عيلام بر مردان برترى داشت زيرا كه حتى رسيدن به پادشاهى از طريق مادر انتقال مىيافت . ازدواج برادر و خواهر در آنجا رايج بود و شايد هخامنشيان از ايشان اين آيين را گرفتند كه بعدها در دين زرتشت به زناشويى بستگان همخون منجر شد . پرستش پادشاه در آن ديار مورد ترديد است . آيين نشستن برادر به‌جاى برادر بر تخت شاهى به‌جاى رسيدن افسر از پدر به پسر گويا ويژهء عيلاميان بود ؛ گو اينكه اين رسم در جاهاى ديگر كم‌وبيش رواج داشت . « 62 » به عقيدهء دكتر گيرشمن : « واقعه‌اى كه در تاريخ آسياى غربى در طى هزارهء دوم ق . م .\r\nبرجسته مىنمايد ، ظهور عناصرى از اصل هند و اروپايى ، درميان اقوامى كه ما مىتوانيم آنها را بومى بناميم ، در اين قسمت از دنياى كهن مىباشد .\r\nايران از منطقهء مهاجرت بيرون نماند ، ولى نقشى كه اين تازه‌واردان در نجد ايران ايفا كردند نسبتا محدود است . به نظر مىرسد كه هند و اروپاييان زادگاه خود را كه به اغلب احتمال در دشتهاى اوراسى « 63 » در روسيهء جنوبى بود ، بر اثر فشار اقوام ديگر از عقب ، ترك گفتند . در طى مهاجرت ، آنان ظاهرا به دو دسته تقسيم شدند ؛ يك دستهء آنها كه شعبهء غربى مىناميم ، بحراسود را دور زدند و پس از عبور از بالكان و به سفر در داخل آسياى صغير نفوذ كردند . . . شعبهء شرقى كه به نام هندو ايرانى معروف است ، در سمت شرق بحر خزر حركت كرد . يك دسته كه ظاهرا بيشتر از افراد جنگجو مركب بود از قفقاز عبور نمود و تا انحناى عظيم شط فرات پيش راند . . . عاقبت بخش عمدهء قبايلى كه تشكيل‌دهندهء شعبهء شرقى جنبش هند و اروپايى هستند بتدريج به‌سمت مشرق رفتند ، از ماوراء النهر و جيحون ، آمودرياى جديد عبور كردند و سپس بعد از توقف كوتاهى در دشت بلخ از معابر هندوكش بالا رفتند و جادهء باستانى مهاجمان را به سوى هند تعقيب نمودند و در طول « پنديشير » و رودهاى كابل فرود آمدند . » « 64 »\r\n\r\nقدرت سياسى عيلاميان\r\nدكتر گيرشمن مىنويسد : « نتيجهء اختلاط مهاجرين با سكنهء بومى اين شد كه كشورهايى كه سابقا اميرنشينهاى متفرق و غير مقتدرى بودند به صورت اتحاديهء مقتدرى درآمدند و بزرگترين حكومتهاى مقتدر زمان خود را به وجود آوردند . از مختصات هزارهء دوم قبل از ميلاد يك سلسلهء ملى در عيلام است كه پادشاه خود را پيامبر خدا ، پدر و شاه ( براى انزان و شوش ) مىخواندند . » « 65 » اين سلسلهء ملى چنان كه\r\n\r\n\r\n","description":"","footnote":"\r\n( 62 ) . همان ، ص 89 .\r\n( 63 ) .  EUrasique \r\n( 64 ) . ايران از آغاز تا اسلام ، پيشين ، ص 46 .\r\n( 65 ) . همان ، ص 42 به بعد ( به اختصار ) .\r\n","page_name":" 135 ","page_number":149},
  {"content":"\r\n\r\nخواهيم ديد موفق گرديد حوزهء قدرت خود را وسعت بخشد و به شهر تاريخى اوروك و بابل مسلط شود . در همين دوره « كاسيان » « 66 » كه قومى كوهستانى بودند به زور خاك بابل را تصرف كردند و به عنوان يك فاتح خارجى قريب 6 قرن در آن سرزمين فرمانروايى كردند .\r\nانقراض كاسيان ، توسط قواى بابلى صورت نگرفت بلكه عيلام نخستين دولتى بود كه در هنگامى كه كاسيان هنوز به شدت بابل را تحت اشغال داشتند نيرو گرفت و آخرين ضربت خود را وارد آورد .\r\nدر حدود هزارهء سوم ق . م . سلسله‌اى جديد در عيلام مستقر شد . حكمرانانى عاليقدر مانند « شوتروك ناخونته » ، « كوتيرناخونته » و « شيلهاك - اينشوشيناك » ، عهد طلايى عيلام را به وجود آوردند . يكى از اسلاف اين پادشاهان به نام « اونتاش - هوبان » . . . كشور را با شهرهاى جديد بياراست و شهرهاى كهن را تعمير كرد . اگر از روى مجسمهء زوجهء اونتاش هوبان يعنى ملكه « ناپيرازو » داورى كنيم بايد بگوييم در آن عصر ، هنرها و در رأس آن ، فلزكارى به درجهء بسيار عالى از كمال رسيده بود . بابل با سلسلهء منحط كاسى ديگر رقيبى خطرناك به‌شمار نمىرفت ، تهديد بيشتر از جانب آشور بود . . . عيلام در زمان شوتروك ناخونته ( 1207 - 1171 ق . م . ) به اوج قدرت خود رسيد . وى به بابل هجوم برد و آخرين نمايندهء سلسلهء كاسى را برانداخت و پسر خود كوتيرناخونته را جانشين كرد و اين پادشاه مجسمهء « ماردوك » ، خداى ملى بابل ، را به شوش انتقال داد . كشور بابل از تسلط كوهستانيان ايران نجات يافت و زير يوغ ايرانيان ساكن دشت درآمد . « 67 »\r\nبه نظر محققان شوروى :\r\nكاوشهايى كه در جنوب غربى فلات ايران در شهر عيلامى شوش و پرسپوليس صورت گرفته است ، رشد و تحول تمدن محلى را از دوران نوسنگى نشان مىدهد . به موجب متون سومرى ، از هزارهء سوم قبل از ميلاد ، در عيلام در دره‌هاى كارون و كرخه يك دولت برده‌دار تشكيل شده بود . در پايان هزارهء سوم ، عيلاميان بين النهرين سفلى را اشغال كردند و ساكنان آن را مطيع خويش ساختند . تنها حمورابى پادشاه بابل ، متحد كنندهء بين النهرين ، موفق شد آنان را از اين سرزمين براند . رشد نيروهاى مولده يعنى ترقى كشاورزى ، توسعهء صنايع فلزى مس و برنز ، پيشرفت سفال‌سازى ، و ساير حرفه‌ها در هزارهء سوم و دوم ، اختلافات اجتماعى را شديدتر كرد و اشكال اوليهء بردگى را به وجود آورد ؛ و همين جريان شكفتگى تمدن را تسريع كرد . در هزارهء سوم كتابت خطى مشتق از خط تصويرى پديدار گرديد .\r\nآثار تمدن عيلامى نشان مىدهد كه كتابت تحت تأثير سومر و اكد قرار داشته است . « 68 »\r\nفتوحات پادشاهان عيلام دنبال شد ؛ آشور را هرچه دور تر راندند و بابل را محاصره\r\n\r\n\r\n","description":"","footnote":"\r\n( 66 ) .  Kassites \r\n( 67 ) . ايران از آغاز تا اسلام ، ص 49 به بعد .\r\n( 68 ) . تاريخ جهان باستان ، پيشين ، ج 1 ، ص 251 .\r\n","page_name":" 136 ","page_number":150},
  {"content":"\r\n\r\nكردند . همهء ايران غربى در اين زمان متشكل و متحد شده بود و نخستين شاهنشاهى در زير فرمان سلاطين عيلام به وجود آمده بود . در اين دورهء پيروزى ، كتيبه‌ها را غالبا به زبان و خط عيلامى مىنوشتند و در زمينه‌هاى هنرى ، چنان كه خواهيم گفت ، پيشرفتهايى حاصل آمد . ولى در پايان هزارهء دوم قبل از ميلاد « بخت‌نصر » ، پادشاه بابل ، پس از تلاشهاى متعدد ، سرانجام عيلام را شكست داد ، شوش را متصرف شد و مجسمهء ماردوك را بار ديگر به معبد اصلى بازگردانيد و نام عيلام قرنها به دست فراموشى سپرده شد . ولى فعاليت اجتماعى و اقتصادى در نجد ايران همچنان دوام يافت و مطالعات گرانقدر دكتر گيرشمن در ناحيهء سيلك و گيان معرف پيشرفت هنرمندان آن دوران در ساختن انواع ظروف گلى منقوش و ديگر آثار هنرى است .\r\n\r\nوضع اقتصادى\r\nگيرشمن مىنويسد :\r\nظهور عهد مفرغ ، كه در ايران در حدود دو هزار سال قبل از ميلاد وقوع يافت ، به نظر مىرسد كه موجب تغييرات مهم در اقتصاد اين ناحيه شده باشد . مراكز روستايى ، كه مىتوانيم آنها را از آخر عهد حجر متأخر مشاهده كنيم ، توسعه يافت ؛ اما آنها هرگز به اهميت شهرهاى مغرب نرسيدند ، و اقتصاد آنها نسبت به مراكز شهرهاى بزرگ ، بابل آسياى صغير ، و مصر عقب‌مانده تلقى مىشود . البته عيلام مستثنى است . وضع نجد و اشكال ارتباطات داخلى را محققا بايد علل درجه دوم براى وضع ايران در آن زمان محسوب داشت و در حقيقت ، كمى آب كه مانع توسعهء فلاحت مىگرديد و وضع آب و هوا و شرايط طبيعى كه غالبا زندگى بدوى يا نيمه‌بدوى را تحميل مىكرد در درجهء اول اهميت قرار دارند .\r\nاما در هزارهء دوم ، ايران كمتر از سابق از دنيا مجزا ماند . در اين دوره مملكت مذكور وارد زندگى اقتصادى آن عهد شد و بر اثر منابع زيرزمينى خويش ، به حد وسيع ، در اقتصاد مدنى ممالك غربى شركت كرد . درهرحال ، تجارت تحت شرايط مشكل انجام مىگرفت ، بازرگانان ثروتمند براى رهبرى تجارت خود ، غالبا مجبور بودند در نواحى آشفته و ناامن سفر كنند و در نتيجه براى احتراز از مخاطرات مىبايست سرمايهء خود را به دست سلاطين ، نجبا و روحانيان به كار اندازند . آنان منافع سرشارى از آن سرمايه به دست مىآوردند و بازرگانان را ريزه‌خوار خوان خويش مىكردند . نيز در اين عهد بازرگانان دوره‌گردى بودند كه فلزات كهنه و مستعمل را مىخريدند و به عنوان گدازگر و آهنگر به كار مىپرداختند . عده‌اى از اين متخصصان بر اثر انتقال به مناطق مختلف . مصنوعات خود را در نواحيى كه پيشتر هرگز با آنها تماس نداشتند ، حمل مىكردند .\r\nاختراع مفرغ ، موجب تكميل روش ايجاد و تحصيل اشياء فلزى گرديد و تقاضاى مواد خام روزافزون شد . اين سرچشمهء ثروت ، ايران را به عنوان يكى از مهمترين تهيه‌كنندگان مس ، قلع ، سرب ، چوب ، و سنگ ، لايق دخول در جمع ملل كرد . سابقا همسايگان غربى تنها مشترى وى بودند اما در اين زمان هند نيز داخل دايرهء مشتريان وى گرديد . بدين وجه ، روابط تجارتى ايران رو به تزايد گذاشت ؛\r\n\r\n","description":"","footnote":"","page_name":" 137 ","page_number":151},
  {"content":"\r\n\r\nبدون آنكه بتواند بابل را از ميدان بدر كند . همچنانكه روابط بازرگانى توسعه مى - يافت كاروانها زيادتر مىشد و مردم بيش‌ازپيش به نقاط دور تر مسافرت مىكردند .\r\nتوسعهء روابط سياسى ، موجب بسط اطلاعات فنى نيز گرديد و تغييرات بسيارى در ظرف‌سازى هزارهء دوم رخ داد ؛ و اين قرينه ثابت مىكند كه ارتباط نزديكى بين نجد ايران و ناحيهء مغرب آن وجود داشته است . تفوق سياسى ايرانى در مدتى متجاوز از 5 قرن در هزارهء دوم در ناحيه‌اى كه داراى تمدن مترقى ، مانند تمدن بابل ، بود مىبايست تحول روابط با مغرب را در حيطهء امور اقتصادى نيز اعمال كند . « 69 »\r\n\r\nفرهنگ و تمدن عيلام\r\nتا قبل از حفريات شوش اطلاعات ما دربارهء تمدن و سوابق تاريخى عيلام سخت محدود بود . مساعى ديولافوا و دمورگان و ساير مستشرقين موجب كشف آثار جديد و احياء تاريخ عيلام گرديد . در حدود چهار هزار سال قبل از ميلاد مسيح ، چنان كه ديديم ، در سرزمينى كه شامل خوزستان ، لرستان ، پشتكوه و كوههاى بختيارى است حكومت عيلام رشد و تكامل يافت . مردم عيلام دولت خود را انشان يا انزان مىخواندند و ظاهرا به زبان انزانى تكلم مىكردند و مطالب و مقاصد خويش را به خط ميخى مىنوشتند كه داراى سيصد علامت بود و از جهاتى با خط سومريها شباهت داشت .\r\nمهمترين شهرهاى اين سرزمين ، شوش ، « ماداكتو ، » « خايلدالو » ( شايد خرم‌آباد كنونى در روى خرابه‌هاى آن بنا شده باشد ) و اهواز است . درميان اين شهرها ، شوش ، قدمت و اهميت بيشترى دارد . دمرگان خرابهء شوش را به چهار قسمت تقسيم كرد : « 1 . ارك يا قلعهء شوش كه از ادوار قديم تا حمله اسكندر مسكون بود ؛ 2 . قصور شاهان هخامنشى ؛ 3 . محلهء تجارتى ؛ 4 . محله‌اى در طرف راست رود كرخه . در قسمت دوم خرابه‌هاى قصر داريوش و اردشير دوم و تالار معروف آن‌كه موسوم به آپادانا بود ، كشف شده . » « 70 » ويل دورانت محقق آمريكايى مىنويسد :\r\nدر همين ناحيه باستانشناسان فرانسوى . . . شواهد و اسنادى از فرهنگ و تمدن پيشرفته پيدا كردند كه قدمت آن تا 4500 سال پيش از ميلاد بالا مىرود .\r\nظاهرا چنان به نظر مىرسد كه در آن زمان مردم عيلام تازه از زندگى بيابانگردى و شكار و ماهيگيرى بيرون آمده‌اند ولى در همان زمان ، سلاح و افزارهاى مسى داشتند و زمين را مىكاشتند و جانوران را اهلى مىكردند و خطنويسى دينى و اسناد بازرگانى و آينه و زيور را مىشناختند ، و بازرگانى آنان از مصر تا هند امتداد داشت . در كنار افزارهاى سنگ چخماقى صاف شده كه ما را به دورهء حجر جديد مىرساند ، گلدانهاى خوش ساخت گردى مىبينيم كه بر آنها نقشهاى هندسى با تصوير زيباى جانوران و گياهان رسم شده و پاره‌اى از آنها چنان است كه درشمار بهترين آثار هنرى ساخت دست بشر به‌شمار مىرود . در همين‌جاست كه نه تنها نخستين چرخ كوزه‌گرى آشكار مىشود بلكه نخستين چرخ ارابه نيز به نظر مىرسد .\r\nاين افزار ظاهرا ساده و كم‌اهميت كه در حقيقت ، براى انسان بسيار حياتى و\r\n\r\n\r\n","description":"","footnote":"\r\n( 69 ) . ايران از آغاز تا اسلام ، ص 54 به بعد .\r\n( 70 ) . ايران باستان ، پيشين ص 132 .\r\n","page_name":" 138 ","page_number":152},
  {"content":"\r\n\r\nسودمند است بعدها در بابل و بسيار ديرتر از آن در مصر روى كار آمده است . مردم عيلام از آن زندگى مقدماتى پيچ‌در پيچ خود به زندگى جنگ و كشورگشايى پردردسر پرداختند و سومر و بابل را گرفتند و پس از آن وضع دگرگون شد . و اين هردو دولت يكى پس از ديگرى عيلام را در تصرف خود گرفت .\r\nشوش ، شش هزار سال زيست و در اين مدت ، شاهد اوج عظمت سومر و بابل و مصر و آشور و ايران و يونان و روم بود ، و نام شوش با كمال و جلال تا قرن چهاردهم ميلادى پابرجاى ماند . در طول اين تاريخ دراز بر شوش دوره‌هاى مختلف گذشت و ثروت آن گاهى بىاندازه زياد بود . در آن هنگام كه آشور بانيپال بر شوش مسلط شد و آن را غارت كرد ( 646 ق . م . ) وقايع‌نگاران شاه فهرستى از طلا و نقره و مجسمهء ملكه بدون سر موسوم به نيپر آزو ، موزهء برلين\r\nعكس شماره 1\r\nسنگهاى گرانبها و زينت‌آلات سلطنتى و جامه‌هاى فاخر و اثاثهء عالى و ارابه‌هايى كه فاتحان با خود به نينوا برده‌اند ، ثبت كرده‌اند . تاريخ دورهء تناوب غم‌انگيز خود را ميان پيشرفت هنر و جنگ به اين ترتيب آغاز كرده است . « 71 »\r\n« تلاش مستشرقين در راه كشف آثار تمدن باستانى عيلام هنوز ادامه دارد .\r\nپروفسور گيرشمن چهارسال پيش خانهء يكى از اعيان شوش را ، كه 3500 سال قبل در آن محل ساخته شده بود ، از زير خاك بيرون آورد و نشان داد كه آقاى « سوكالماهو » كه يكى از شاغلين حكومت آن زمان بوده زندگى آبرومندى داشته است . علاوه‌براين ، مجسمهء بزرگ ملكهء عيلامى « نيپر آزو » ، كه 1750 كيلوگرم وزن دارد و از برنز ساخته شده است ،\r\n\r\n\r\n","description":"","footnote":"\r\n( 71 ) . تاريخ تمدن ( كتاب اول . بخش اول ) پيشين ، ص 176 و 177 .\r\n","page_name":" 139 ","page_number":153},
  {"content":"\r\n\r\nمعرف رشد صنعت مجسمه‌سازى در آن دوران است . با اينكه روى دامن آن ملكه نوشته شده بود كه هركس آزارى به آن مجسمه برساند به انواع بليهء آسمانى گرفتار خواهد شد ، با اين حال سر آن را از تنش جدا كردند .\r\nعلاوه‌براين مجسمهء نقره ( عكس شماره 2 ) كه 4200 سال عمر دارد ، و گوشواره‌هاى زرين بانوان آن زمان ، و كشف مجسمهء خدايان و به‌دست آمدن چرخهاى يكى از گردونه‌هاى آن زمان ( كه وسيلهء حمل‌ونقل بود ) و بسيارى چيزهاى ديگر معرف رشد صنعت عيلاميان است . » « 72 »\r\nمتجاوز از 300 لوحهء سنگى متعلق به 2300 - 1700 سال قبل از ميلاد در شوش كشف شده است كه حقايقى را دربارهء تاريخ شوش در آن زمان روشن مىكند . اين لوحه‌ها اكثرا اسناد و قراردادهاى حقوقى مىباشند . در تمام اين لوحه‌ها اجراى قرارداد ، با يك قسم به اسم يكى از خدايان . . . تضمين مىگرديد . قسمى كه به نام پادشاه ياد مىگرديد به همان ترتيب آلزام آور بود چون پادشاه نمايندهء خدا در روى زمين محسوب مىشد . « 73 »\r\nمجسمهء نقره از شوش مربوط به 4200 سال پيش ،\r\nعكس شماره 2\r\n\r\nورود ايرانيان\r\nبه عقيدهء دكتر گيرشمن : « در آغاز هزارهء اول قبل از ميلاد دو واقعهء بسيار مهم ولى غير مرتبط در حيات اجتماعى ملل آسياى غربى مؤثر افتاده است كه يكى مهاجمهء هند و اروپاييان و ديگرى استعمال روزافزون آهن است .\r\nنفوذ ايرانيان در ايران ، در آغاز هزارهء اول ق . م . به وضعى جز وضع مهاجمه در هزار سال پيش مؤثر افتاد . مهاجمان به زور و با امواج متوالى وارد مىشدند و ظاهرا همان دو جاده‌اى را كه در نخستين مهاجمه سپرده بودند ، اين‌بار نيز طى كردند ؛ يعنى قفقاز و ماوراء النهر .\r\n\r\n\r\n","description":"","footnote":"\r\n( 72 ) . پيرآميت ، ( تتبعات ) ، ترجمهء دكتر عيسى بهنام ، در مجلهء هنر و مردم ، شماره 58 ، ص 3 به بعد ( به اختصار ) .\r\n( 73 ) . ايرانشهر ، ج 1 ، ص 287 .\r\n","page_name":" 140 ","page_number":154},
  {"content":"\r\n\r\nبه‌هرحال در اين زمان ، آنان توسط قوم بومى آسيايى مستهلك نشدند . . . پس از نفوذ تدريجى كه مدت چند قرن طول كشيد ، آنان به عنوان ارباب اين ناحيه - كه بعدا از آنجا براى فتح دنيا حركت كردند - مستقر گرديدند . . . نيمهء اول هزارهء اول ق . م . در تاريخ بشر مرحله‌اى قاطع به‌شمار مىرود .\r\nمركز « سياست جهانى » در اين عصر ، بعوض دره‌هاى داراى آب و هواى مطبوع كه موجب پيدايش تمدنهاى عالى است ، مانند درهء نيل كه مسكن مصريان بود ، يا دشتهايى كه توسط دجله و فرات آبيارى مىشد و مسكن سومر و ساميان بود ، به سوى شمال به نواحيى كه از جهت مناظر طبيعى و آب و هوا كمتر ملايم بود ، انتقال يافت ، و در آنجا محاربات براى كسب قدرت جهانى درگرفت . در اينجا سه خصم نمودارند : آشوريان سامى با شاهنشاهى وسيعشان ، اورارتو دولتى مقتدر از اصل آسيايى - حريف سخت‌كوش آشوريان كه گاهى نيز برآنان غلبه مىكرد - ديگر آرياييان ؛ همين ايرانيان كه گوشواره زنان ايلامى عكس شماره 3\r\nپس از نزاع طويل و شديد بر دو رقيب خود غلبه كردند و با غنايم خويش نخستين شاهنشاهى را تأسيس نمودند . سرانجام فاتحان چنان با مغلوبان مخلوط شدند كه همه آثار اصل و منشأ خود را از دست دادند . . . اين سواران ايرانى ، با زن و بچه و گله ، وارد خدمت امراى محلى گرديدند . ايشان سربازانى را تشكيل دادند كه مىبايست يك روز جانشين همان امرايى بشوند كه در خدمت ايشان بودند . بدين‌وجه اين ممالك كوچك كه غالبا چيزى بيش از شهرهايى كه توسط كمربندى از باغها و مزارع محاط شده بود محسوب نمىشد ، به دست تازه‌واردان افتاد . در طى قرون ، جانشينى تدريجى صورت گرفت و ساكنان بومى بيش‌ازپيش مجبور بودند كه متصرفات خود را به قشون مهاجم تسليم كنند . فعلا غيرممكن است كه تاريخ اين توسعه و انبساط را به رشتهء تحرير درآوريم ، زيرا منابع بسيار كم و متفرق است . چيزى كه مؤيد اين هجوم و تغيير اوضاع و احوال اجتماعى است ، اينكه در سيلك قبرها ديگر در زير كف خانه حفر نمىشد . چند صدمتر دور از شهر ، گورستان كه بمنزلهء « شهر مردگان » بود ، قرار داشت .\r\nاموات هنوز هم با لوازم متعدد و مختلف در خاك دفن مىشدند . . . در رأس آنها كلاه‌خودهاى چرمى بود كه اكنون ازبين‌رفته ولى لوحه‌هاى سيمين‌كار شده كه روى كلاه‌خودها بمنزلهء تزيين دوخته شده بود به دست آمده است . در اين قبور زينت‌آلات بيشتر وجود دارد ؛ مخصوصا اشياء سيمين و مفرغى ؛ سنجاقهايى به شكل سر حيوانات كه تزيينى به سبك نورديك ( وابسته به كشورهاى اسكانديناوى ) بسيار عالى است ؛ دستبند ، گوشواره ، تزيينات سر ،\r\n\r\n","description":"","footnote":"","page_name":" 141 ","page_number":155},
  {"content":"\r\n\r\nانگشترى و الواح كمربند كه هم زنان و هم مردان از آنها به كار مىبردند .\r\nاسلحه ، شمشير ، خنجر ، سپر ، پيكان ، هم با مفرغ و هم با آهن ، ساخته مىشد . هريك از قبرهاى جنگجويان حاوى مجموعه‌اى از سازوبرگ مفرغى و آهنى شامل لگام و اشياء متعدد براى آراستن سر و سينهء اسب بوده است . براى تهيهء غذاى ميت از ديگهاى بزرگ مفرغى دسته‌دار ، كه نزد سكها متداول بود ، و از دو شاخه‌هاى مفرغى يا آهنى براى برشته كردن گوشت ، استفاده مىكردند . درهرحال ، ظروف ، بخش غالب اشياء مذكور را تشكيل مىداد ؛ ظروف به رنگهاى مختلف يا يك‌رنگ ، خاكسترى ، سياه ، قرمز يا خرمايى كمرنگ بود . . . اين نوع ظروف ممتاز در همهء نقاط ايران رواج يافت . ظرفهاى مذكور در سيلك و گيان ، لرستان ، مغرب تهران و جنوب درياچهء اورميه به دست آمده است . . . منشأ اين ظروف نجد ايران بود كه عملا ساخت آن هرگز قطع نگرديد . » « 74 »\r\n\r\nحكومت مادها\r\nتا صدسال پيش براى نوشتن تاريخ ماد ، جز نوشته‌هاى مورخان بيگانه و مخصوصا آثار مؤلفان يونانى ، چيزى در دست نبود ؛ ولى از يك قرن به اين طرف ، در نتيجهء تلاش باستانشناسان ، هزاران سند كتبى و آثار ارزندهء تاريخى از زير خاك به دست آمد . با اينكه اين آثار مستقيما مربوط به تاريخ ماد نيست و از تاريخ بابل و آشور و ديگر كشورهاى شرق نزديك حكايت مىكند ، باز كم‌وبيش در روشن كردن تاريخ امپراتورى ماد مؤثر است ، زيرا مادها تنها قبيله‌هاى آريايى بودند كه در سايهء اتحاد ، امپراتورى بزرگ آشور را براى هميشه شكست دادند و اقوام و قبايل بسيارى را از قيد اسارت آشوريان متجاوز و ستمگر رهايى بخشيدند . با اينكه كتيبه‌ها و اسناد تاريخى آشوريان براى تخليد نام و تجليل جهانگشايان آشورى تنظيم شده است و « غالبا شكستها و ناكاميهايشان را با خاموشى برگزار كرده و در وصف فتوحاتشان طريق اغراق مىپيمايند ، معهذا به يارى انتقاد تاريخى غالبا مىتوان به‌آسانى هستهء حقيقت تاريخى را از آن جدا كرد . » « 75 » و تا حدى به احوال اقوام و قبايلى كه با آشوريان در جنگ و ستيز بودند واقف گرديد .\r\n\r\nانسان بدوى در سرزمين ماد\r\nدر نتيجهء كاوش باستانشناسان ، آثارى مربوط به عهد حجر قديم ( پالئوليت ) در غارهاى سليمانيه و غارهاى نزديك بيستون و در جنوب شرقى آذربايجان و ديگر نقاط به دست آمده است . « دربارهء جامعهء ماد در عصر حجر و مس ، مىتوان از روى نتايج حفاريهاى تپهء حصار ، نزديك دامغان ، . . . و تپهء گيان ، نزديك نهاوند ، و تپهء سيلك ، نزديك كاشان ، و گوىتپه ، نزديك رضائيه . . .\r\nداورى كرد . . . » « 76 » در مورد قيافهء مردم ماد و فلات ايران عده‌اى از مردمشناسان آنها را سيه‌چرده و درازكله و از خميرهء شبه‌اروپايى كرانه‌هاى درياى متوسط ( مديترانه ) مىشمارند كه اكنون نيز در خراسان و آذربايجان ديده مىشوند .\r\nبه عقيدهء دياكونوف ، در هزارهء دوم پيش از ميلاد ، پيشرفتهاى مهمى در توليدات و\r\n\r\n\r\n","description":"","footnote":"\r\n( 74 ) . ايران از آغاز تا اسلام ، پيشين ، ص 58 تا 65 ( به اختصار ) .\r\n( 75 و 76 ) . تاريخ ماد ، پيشين ، ص 16 و 127 .\r\n","page_name":" 142 ","page_number":156},
  {"content":"\r\n\r\nزندگى اجتماعى مردم سرزمين ماد و نواحى مجاور آن يعنى قفقاز و ايران صورت گرفت . در آن زمان ، توليد مفرغ را كاملا آموخته بودند و چرخ كوزه‌گرى در همه‌جا به كار افتاده بود . و در شكل ظروف و تزيينات آن و در ديگر مظاهر فرهنگ مادى ، تغييرات نسبتا مهمى پديد آمده بود و به‌همين مناسبت ، دانشمندان غرب حدس مىزنند كه در اين دوره مهاجرتهاى كم‌وبيش منظمى به وقوع پيوسته . به عقيدهء دياكونوف ، دليلى براى نقل و انتقالهاى مهم توده‌هاى يك نژاد از نقطه‌اى به نقطهء ديگر در دست نيست . بدين سبب ، مىتوان گفت كه تركيب نژادى مردم آن سرزمين بر روىهم از هزارهء سوم تا آغاز هزارهء اول بلاتغيير بوده است و مردم سراسر اين ناحيه از درياچهء اروميه تا بخش علياى دياله از نژاد « گوتى » و « لولوبئى » بوده‌اند . مدارك مربوط به ميزان رشد نيروهاى توليدى قبايل مزبور اندك است ؛ معهذا بااطمينان مىتوان گفت كه دامدارى و پرورش اسب درميان ايشان بسيار ترقى كرده و در دامنهء كوهها زراعت رونق داشته است و از فلزكارى با مفرغ به خوبى اطلاع داشتند . ولى آهن فقط در آغاز هزارهء اول اندك‌اندك در آن ناحيه نفوذ كرد . به عقيدهء دياكونوف :\r\nاگر بگوييم كه در پايان هزارهء دوم و آغاز هزارهء اول قبل از ميلاد در ماد غربى جامعه در آستانهء روابط طبقاتى قرار داشته چندان اشتباه نكرده‌ايم . اين روابط در پيشرفته‌ترين نواحى آن سرزمين برقرار يا در شرف استقرار بود ، ولى در نواحى عقب‌مانده زندگى اشتراكى بدوى همچنان پايدار بود . اكتشافات باستانشناسى از تكميل اسلحهء دفاعى و تهاجمى ( خنجرهاى مسين ، و سرنيزه و خود ) و توسعهء مبادله ميان قبايل ( كشف عنبر و عقيق سرخ و پيروزه و سنگ لاجورد و مارسنگ و سنگ يمانى ) حكايت مىكند . در گورستانها گورهاى عظيم پيشوايان ، ميان گورهاى كوچك افراد عادى ، به چشم مىخورد و اين خود دليل آغاز پيدايش اختلاف در ميزان مال‌ومنال است . « 77 »\r\nدر سرزمين ماد در قرنهاى هفتم و هشتم ق . م . به موازات توسعهء حدود ، دايرهء انتشار زبان مادى - ايرانى نيز وسيعتر گرديده است و همين جريان به اتحاد قبايل ماد كمك كرده است .\r\nاز آغاز زندگى اجتماعى در ايران اطلاع دقيقى نداريم . بطورى كه از مندرجات گاتها كه متنى بسيار قديمى است برمىآيد ، تاريخ تنظيم گاتها و بخشهاى مختلف اوستا خيلى قبل از روىكار آمدن سلسلهء ماد و حكومت پارسيان بوده است .\r\n« ساكنان ايران هنوز آريايى ناميده مىشوند و كشور آنان سرزمين آريا نام دارد . در ميان اين آرياييان هنوز پول و سكه‌اى معمول نيست ، معامله با خود جنس مثل گوسفند و گاو و اسب و استر و اشتر انجام مىگيرد . مزد پزشك و اتربان ( پيشواى دينى ) با جنس پرداخته مىشود . به قول بعضى ، عهد اوستايى متعلق به عهد برنج مىباشد . هنوز با آهن سروكارى ندارند . با آنكه در اوستا غالبا از آلات فلزى براى جنگ گفتگو كرده‌اند ، در گاتها به هيچ‌وجه از آهن ياد نشده . استعمال نمك هم نزد آرياييان معمول نيست ؛ همين نمكى كه امروز از استعمال آن ناگزيريم . آرياييان عهد اوستا ، مانند برادران هندوى خويش ، با آن آشنايى نداشتند\r\n\r\n\r\n","description":"","footnote":"\r\n( 77 ) . همان ، ص 183 به بعد .\r\n","page_name":" 143 ","page_number":157},
  {"content":"\r\n\r\n. . . گاتها چون تقسيمات جامعه را نام مىبرد از خانه ، خانواده ، قبيله ، شهرستان ياد مىكند .\r\n( به يسناى 31 : 18 و 16 و يسناى 46 : 4 رجوع شود . ) يك حكومت و سلطنت مركزى هرگز در گاتها ديده نمىشود . رؤساى دسته‌ها در گاتها فقط به نام « سرورخانه » خوانده مىشوند ، ولى بدون شك اين امر اتفاقى است . در اوستاى متأخر نام همهء رؤساى دسته‌ها و طوايف تا رئيس ايالت ياد شده است .\r\nدر هيچ‌جاى اوستا از هكمتانه ( همدان ) كه از قرن هفتم پيش از مسيح پايتخت ايران و شهر معروف دنيا بود ، نامى نيست . گذشته از پايتخت بودن هكمتانه ، به قول پلوتارخس شهر مزبور مركز روحانيت ايران باستان و اقامتگاه مغان بود . در اوستا از شهرهاى قديم ، فقط از بابل ، نام برده شده است .\r\nسراسر اوستا حاكى است از قومى بسيار ساده و داراى همان مشخصات زندگى اوليهء آرياييان اصلى . به قول خاورشناس معروف هلندى تيل ، « 78 » زمان اوستا را پايين‌تر از 800 سال قبل از مسيح نمىتوان قرار داد . . . همهء اوستا متعلق به يك زمان نيست ؛ گاتها ، سرودهاى زرتشت و پيروان او از قديمترين بخشهاى اوستان محسوب مىگردد . » « 79 »\r\nپس از آنكه اميرنشينهاى متفرق ، بعضى به ميل و عده‌اى جبرا ، قدرت خود را به حكومت مركزى تفويض كردند ، مقدمات نيرومندى حكومت ماد فراهم گرديد . گيرشمن مىنويسد :\r\nاوضاع طبيعى ، موجب توسعهء نوعى استقلال در هرناحيه و حتى در هردره گرديده ، بدين‌وجه كه آثار آن هنوز ازبين نرفته است . اين است علت آنكه ايران شامل چندين قبيلهء بدوى ، نيمه‌بدوى و غارنشين بوده و هنوز هم هست كه لهجه‌ها و اطوار و عادات خود را حفظ كرده‌اند . . . مادها ، كه بوسيلهء كشور اورارتو و بيشتر بر اثر سياست استعمارى آشور مورد تهديد قرار گرفته بودند ، مجبور شدند يكى از دو طريق را برگزينند : زندگى در زير رايت وحدت يا محو شدن احتمالى تحت يوغ خارجيان . آنان راه نخستين را انتخاب كردند و تعبير فصيح اين امر در نام پايتخت ايشان هكمتانه ( محل اجتماع ) مشهود است . مادها با اسلحه از استقلال خود دفاع كردند و براى مقاومت بهتر در مقابل دشمن متحد شدند . . . « 80 »\r\nبزرگترين دشمن مادها ، آشوريان بودند . هدف قوم اخير از لشكركشى و تجاوز ، غارت دامها و گرفتن اسير و برده و بردن آلات و ادوات فلزى بود . هربار كه لشكريان آشور نزديك مىشدند ، مردم ( همچنانكه در اورارتو نيز معمول بود ) بوسيلهء آتشى كه در قلل جبال مىافروختند از نزديكى دشمن باخبر مىشدند . بيشتر ساكنان ، دهكده‌هاى خود را ترك گفته و دامها را به قلل صعب الوصول كوهها سوق مىدادند و دشمن على الرسم آنان را تعقيب نمىكرد . با اينكه دهكده‌ها ، استحكامات و حصارها و وسايل دفاعى داشت ، نمىتوانست\r\n\r\n\r\n","description":"","footnote":"\r\n( 78 ) .  Tiele \r\n( 79 ) . مزديسنا و ادب پارسى ، پيشين ، ص 175 ، 176 و 177 ( به اختصار ) .\r\n( 80 ) . ايران از آغاز تا اسلام ، پيشين ، ص 103 به بعد .\r\n","page_name":" 144 ","page_number":158},
  {"content":"\r\n\r\nمحاصرهء منظم لشكريان آشور را كه به بهترين وسايل فنى زمان مجهز بودند ، تحمل كند .\r\nبعدها كه نيروهاى توليدى ترقى و تكامل يافت ، بردن اموال و ثروتها به كوههاى صعب العبور دشوار و غير عملى گرديد . به‌همين علت ، ماديها براى نجات از تجاوز مداوم آشوريها دست اتحاد به يكديگر دادند و سرانجام ، چنان كه خواهيم ديد ، نه تنها آشوريان را شكست دادند بلكه نينوا پايتخت آنان را تسخير كردند . هرودت مىنويسد :\r\nآشوريان در طى پانصد و پنجاه سال در آسياى عليا حكمرانى كردند ، نخست مادها از اطاعت ايشان سرپيچيدند و بخاطر آزادى خويش با آشوريان جنگيدند و ظاهرا مردانگيها كردند و خود را از قيد اسارت آزاد نمودند . پس از آن ، ديگر اقوام نيز به ماديها تأسى كردند . . . ميان ماديها مرد خردمندى وجود داشت به نام ديوك ( دياكو ) . . . او بيشتر از پيشتر عدالت را مرعى داشت . . . ماديهاى ساكن دهكدهء وى ، چون رفتار او را ديدند به داوريش برگزيدند . . . « 81 »\r\n\r\nخصوصيات اجتماعى مادها\r\nدر سرزمين ماد مختصات خانوادهء پدرشاهى وجود داشت . وجود قلعه‌هايى كه تصوير آنها به ما رسيده از جنگهاى غارتگرانه‌اى كه بين مادها جريان داشته حكايت مىكند و نشان مىدهد كه آثار اختلافات طبقاتى در جامعهء ماد آشكار و خصوصيات سازمان جامعهء برده‌دارى در شرف تكوين بوده است . به عقيدهء دياكونوف ، وجود شهرها و دژهايى با حصار سنگى يا آجرى ، و ايجاد برجها ، و آغاز تفكيك و تجزيهء پيشه‌ها ، وجود مناصب دايم ، و جنگ و جدالهاى مداوم ، و انتقال به دورهء وحدت زوج و زوجه و رواج برده‌دارى و ايجاد تأسيسات ادارى براى اسارت و انقياد طبقات محروم ، بسيارى از خصوصيات جامعهء ماد را بر ما روشن مىكند .\r\nجامعهء ماد را نخست عشيره‌هاى پدرشاهى يا ويس « 82 » تشكيل مىدادند و آنان در دهكده‌ها زيست مىكردند . سالمندترين عضو خاندان معمولا به رياست عشيره برگزيده مىشد .\r\nدر هرروستا و ده ، شيخ خاندان ، رئيس ده يا دهخدا نيز محسوب مىشد و در كتيبه‌هاى آشورى مكرر از آنان ياد شده . همين رؤسا و خداوندان ده ، رفته‌رفته كه جامعهء طبقاتى قوام مىگرفت ، به صورت اشراف و طبقهء حاكمهء زمان درآمدند . در خاك ماد ، دژها و حصارهايى وجود داشت كه اهالى هنگام بروز خطر به درون آن پناه مىبردند . دژها را معمولا برفراز صخره‌هاى طبيعى يا تپه‌هاى مصنوعى مىساختند و گرداگرد آن يك ديوار و گاهى حصارهاى متحد المركز مىكشيدند . سر برجها كنگره داشت و از اين كنگره‌ها براى تيراندازى استفاده مىكردند .\r\nكشور ماد از واحدها يا به عبارت ديگر از كشورهاى خودمختار و مستقل تشكيل شده بود و در رأس آن شاهكهايى قرار داشتند . به عقيدهء دياكونوف ، فرمانروايان افرادى مستبد و فعال - مايشاء نبودند . هرودت مىنويسد : « ماديها مجامع و مجالس خلق داشتند و بلاشك شوراى شيوخ از بهترين مردمان نيز وجود داشته است . اوستا نيز از اين گونه جلسات و شوراها به نام\r\n\r\n\r\n","description":"","footnote":"\r\n( 81 ) . تاريخ ماد ، پيشين ، ص 198 به بعد .\r\n( 82 ) .  Vis \r\n","page_name":" 145 ","page_number":159},
  {"content":"\r\n\r\nهنجمن ياد مىكند . . . » « 83 »\r\n\r\nپادشاهى ماد\r\nچنان كه قبلا اشاره كرديم ، اميرنشينهاى متفرقى كه در سرزمين ماد وجود داشت در سايهء حسن سياست و كاردانى افراد خاندان ديوك يا دياكو ازهم‌پاشيده شد و امراى نواحى مختلف ، بعضى طوعا و داوطلبانه و برخى اجبارا ، در زير پرچم واحدى گرد آمدند . به عقيدهء گيرشمن ، وحدت ايران نسبت به اقوامى نظير مصر و سومريان ، كندتر و آهسته‌تر صورت گرفت . چه ، مىدانيم كه اقوام مذكور ، همين كه وضع شكارگرى را ترك گفته به وضع جامعهء منظم روستاييان و گله‌پروران درآمدند ، حكومتهايى تشكيل دادند . اما در ايران ، حال چنان نبود و تركيب اجتماعى قوم ماد و وضع طبيعى و اقليمى ايران سبب گرديد كه وحدت ايران به كندى صورت گيرد .\r\nايران توسط رودهايى ، مانند نيل ، دجله و فرات ، كه با طغيانهاى ساليانهء خود موجب حاصلخيزى ناحيه مىشدند ، مشروب نمىگردد و از بارانهاى سودمند منظم كه باعث حاصلخيزى زمين است برخوردار نمىباشد . از قديمترين روزگاران مسألهء آب در ايران امرى حياتى به‌شمار مىرفت ، زيرا بشر فقط در جايى مىتواند استقرار يابد كه آبيارى امكان داشته باشد . بنابراين ، سكنهء ايران اجبارا متفرق گرديدند و قوم ايرانى بسيار كمتر از اقوام مصر و بين النهرين متراكم شدند . اين امر با مشاهدهء تفرق تلها يا تپه‌هاى مصنوعى ، بقاياى اجتماعات قديم كه مسافر امروزى آنها را در فواصل چندين ده كيلومتر مىيابد ، به خوبى مجسم مىگردد . همين اوضاع طبيعى موجب توسعهء نوعى استقلال در هرناحيه و حتى در هردره گرديد .\r\nاين است علت آنكه ايران شامل چندين قبيلهء بدوى ، نيمه‌بدوى و خانه‌نشين بوده و هنوز هم هست كه لهجه‌ها ، اطوار و عادات خود را حفظ كرده‌اند . « 84 »\r\nدرهرحال ، عوامل خارجى به شرحى كه گفتيم سكنهء ماد را برآن‌داشت كه در زير پرچم واحدى گردآيند . به عقيدهء دياكونوف : « شاهان ماد به توده‌هاى وسيع مردم آزاد و طبقهء بزرگ بنده‌داران ( طبقهء تازه به دوران رسيده ) و به توليدكنندگان كوچك و آزاد نعمات مادى ، مستظهر بودند . ديوك يا « ديوكس » كه در آغاز امر دهقان‌زاده‌اى فعال و مورد اعتماد بود در سايهء حسن تدبير ، نخست به مقام داورى و پس از چندى از طرف مردم به پادشاهى برگزيده شد و سرانجام به يارى اكثريت خلق ، پادشاهيهاى كوچك را برانداخت . « اينكه شاهان ماد به قدرت استبدادى گرايش داشتند و هرودت نيز بدان اشاره كرده به هيچ‌وجه با مراتب پيش‌گفته مغايرت ندارد . در دورهء بدوى هرجامعهء برده‌دارى ، حتما مبارزه ميان افراد عادى آزاد و اشراف عشيرتى جريان داشته است و فقط برانداختن قدرت اشراف مذكور و رفع ستم به كشاورزان آزاد . . . مىتوانست موجب بسط شيوهء كامل توليد برده‌دارى شود . در اين مبارزه ، عامهء مردم آزاد معمولا از استقرار قدرت فردى هوادارى مىكردند . . . » « 85 »\r\n\r\n\r\n","description":"","footnote":"\r\n( 83 ) . تاريخ ماد ، پيشين ، ص 239 .\r\n( 84 ) . ايران از آغاز تا اسلام ، پيشين ، ص 103 .\r\n( 85 ) . تاريخ ماد ، پيشين ، ص 344 به بعد .\r\n","page_name":" 146 ","page_number":160},
  {"content":"\r\n\r\n\r\nنخستين سازمان دربارى\r\nهرودت ضمن گفتگو از نظامات نوينى كه ديوك در دوران فرمانروايى خود وضع كرده بود ، مىنويسد كه وى حصارهايى به دور منزل خود كشيد و مردم را برآن‌داشت كه در پيرامون حصار زندگى كنند و دستور داد :\r\n. . . هيچكس به منزل شاه وارد نشود و همهء امور بوسيلهء پيكان صورت گيرد و شاه در نظر هيچكس مرئى نشود . گذشته از اين ، در حضور او هركس كه بخندد يا تفو كند اين كار بىادبى شمرده شود . . . اگر از وجود گناهكارى اطلاع مىيافت ، مىفرمود او را بياورند و طبق جرم هركس مجازاتش مىكرد . و او در سراسر زمين پادشاهى ، جاسوسان و منهيان داشت . « 86 »\r\nپس از ديوك ، فرزندش ، فرورتيش ، زمام امور را به‌دست گرفت و در مدت سلطنت 22 سالهء خود موفق شد حوزهء قدرت خويش را وسعت بخشد . وى سرانجام در جنگ با آشور كشته شد . « كياكسار » ( هووخ‌شتره ) ، پسر و جانشين فرورتيش خشترينه ، بيش از ديگران به تجهيز قوا پرداخت . در سپاه او سوارنظام و كمانداران و پياده‌نظام هريك نقش و وظيفهء معينى داشتند . او به سرداران خود فنون جنگى سواران سكايى را كه در جنگ متحرك استاد بودند ، به خوبى آموخت و در جنگ با سكاييان و ديگر دشمنان پيروزيهايى به دست آورد . ماناى سلطنت او را به رسميت شناخت و پارسيان به تبعيت او گردن نهادند . در حدود سال 650 قبل از ميلاد پادشاهى ماد دولت بزرگى در رديف ماننا و اورارتو و عيلام بود . يكى از اقدامات درخشان و افتخارآميز كياكسار ، به نحوى كه ضمن توصيف حكومت آشوريان گفتيم ، حمله به نينوا و شكست دادن آشوريان بود . اين فتح بزرگ ، كه با همكارى بابليان صورت گرفت ، ملل شرق نزديك را براى هميشه از حملات خانمان‌برانداز آشوريان آسوده كرد . حكومت اورارتو در همان ايام سقوط كرد . كياكسار به‌طرف نواحى غربىتر ، يعنى به سرزمين ليدى روى آورد ولى پس از پنجسال جنگ ، بين طرفين صلح برقرار شد و همهء آسياى غربى بين ماد و بابل و عيلام تقسيم شد . قدرت ماد به پايه‌اى رسيد كه دولت مقتدر بابل آن را به حساب آورد . زمامداران بابل مخصوصا « نبوكدنصر » متوجه قدرت و خطر ماديها گرديد و در مناطق سرحدى استحكاماتى پديد آورد . بالاخره جنگى بين بابل و ماد درگرفت . جنگ بين « نبونيد » آخرين پادشاه بابل و « استياگس » در حدود حران آغاز شد . نبونيد با كورش دوم كه مىخواست بر جادهء بزرگ تجارتى همدان نظارت داشته باشد ، پيمان اتحاد بست ، استياگس از اين اتحاد آگاه شد و كورش را به حضور خود فراخواند ولى وى راه عصيان پيش‌گرفت و پادشاه ماد ناگزير شد كه با او دست‌وپنجه نرم كند . محاربه در دو مرحله انجام گرفت و در آخرين نبرد استياگس به دست كورش افتاد ، ولى كوروش با او از در وفق و مدارا درآمد و در نتيجهء اين فتح ، قوم ماد و پارس باهم متحد شدند . دياكونوف مىنويسد : به گفتهء كتسياس ، كورش با دختر استياك كه « آمىنيدا » نام داشت ، ازدواج نمود ولى قبلا شوهر اول او « اسپيتام » را ، كه مدعى\r\n\r\n\r\n","description":"","footnote":"\r\n( 86 ) . همان ، ( حواشى ) ص 629 و تاريخ هرودوت ، ترجمهء دكتر هدايتى ، ص 188 .\r\n","page_name":" 147 ","page_number":161},
  {"content":"\r\n\r\nتاج‌وتخت ماد و رقيب وى بود ، اعدام كرد و منظور او اين بود كه براى مدعاى خويش يعنى حكومت « قانونى » بر امپراتورى استياگ ( استياگس ) دلايل متقن تهيه كند . ظاهرا در ميان ماديها و پارسيان ، مانند مصريان ، رسم بود كه پسر و دختر و يا داماد ( شوهر دختر ) پادشاه پيشين قانونا به سلطنت مىرسيد . بدين سبب پادشاهان غالبا با خواهران خود مزاوجت مىكردند . . . و اين رسم خارج از خاندان سلطنتى نيز در ايران باستان و آسياى ميانه جارى و ظاهرا گرايشى بود به حفظ سهم مال‌ومنال زن در داخل خانوادهء پدرشاهى و جلوگيرى از خروج آن . به اين ترتيب ، با پيروزى كورش دوران سلطنت استياگس و حكومت مادها به سر رسيد .\r\nاز سازمان ادارى امپراتورى ماد اطلاع صحيحى نداريم :\r\nظاهرا تشكيلات امپراتورى ماد شبيه دستگاه آشور و اورارتو بود ؛ منتهى متكامل‌تر و بعدها پارس هم از آن متابعت كرد . اختيارات ساتراپهاى پارسى ( ايرانى ) كه در رأس دستگاه ادارى و دادگسترى و امور مالى قرار داشتند و در قلمرو خويش به جمع‌آورى لشكريان مىپرداختند ، با رئيس ايالت آشور مشابهت داشت . . .\r\nحدفاصل ميان رئيس ايالت آشورى و ساتراپهاى ايرانى ، ساتراپهاى مادى بودند . « 87 »\r\n\r\nوضع طبقات مختلف\r\nدر سرزمين ماد پس از پيشرفت زراعت و گله‌دارى و تقسيم كار و پيدايش حرفه‌هاى جديد ، در نتيجهء كار بردگان و استثمار قشرهاى محروم ، اندك‌اندك رؤسا و سران قبايل ثروتمند شدند و مقدمات اختلافات طبقاتى فراهم گرديد .\r\n« خرده اوستا از تقسيم جامعه به گروههاى صنفى و حرفه‌اى يا پيشترا سخن مىگويد . » « 88 » و از سه صنف يعنى كاهنان و خادمان آتش ، ارابه‌سوران ، و دامداران و كشاورزان سخن مىگويد . گذشته از اينها در يك مورد از پيشه‌ور نيز ذكرى شده است . در اينكه در جامعهء آن روز ماد بردگان نيز بوده‌اند ترديدى نيست ولى آنان در عداد اصناف نبودند . آنچه در خرده اوستا ذكر شده وضعى را كه طبق قانون « مانو » در هند به وجود آمده بود ، به خاطر مىآورد . ظاهرا در اين دوره در جامعهء ماد افراد ثروتمند ، كم‌ثروت ، برده‌داران و توليدكنندگان كوچك بىبرده در كنارهم زيست مىكردند و مغان صنف خاصى از مردم را تشكيل مىدادند و بزرگان قوم را به نام « ارابه‌سواران » مىخواندند .\r\nدر پايان قرن ششم قبل از ميلاد هنوز ارتش ماد از خلق جدا نشده بود . . .\r\nظاهرا سپاهيان از داوطلبان قبايل بود . هر فرد آزادى كه قادر به حمل سلاح بود ، سپاهى شمرده مىشد . تصادفى نيست كه آشوريان دايما نام ماديها را با صفت نيرومند موصوف مىسازند . اين مىرساند كه ماديها به‌رغم تفرقهء ظاهرى و تقسيم به كشورهاى كوچك . . . متحد بوده‌اند . . .\r\nدر قلمرو اتحاديهء قبايل ماد ، افراد جامعه بطور كلى به دامدارى اشتغال داشتند ؛ گرچه از زراعت كه برپايهء آبيارى مصنوعى بود نيز اطلاع داشتند .\r\n\r\n\r\n","description":"","footnote":"\r\n( 87 ) . همان ، ص 445 .\r\n( 88 ) . همان ، ص 240 .\r\n","page_name":" 148 ","page_number":162},
  {"content":"\r\n\r\nبزرگان ماد . از نقشهء برجسته‌اى در استخر - قرن پنجم ق . م .\r\nپرورش اسب اهميت خاصى داشت ( آشوريان تقريبا جز اسب چيزى به‌رسم خراج از ماديها نمىگرفتند . ) دامهاى بزرگ شاخدار و گوسفند نيز پرورش مىدادند .\r\nبا پرورش شتران دوكوهان ( باكتريايى ) نيز آشنا بودند . « 89 »\r\n« بطورى كه مىدانيم زادگاه ينجه در آسياى ميانه بود ، و از قديم كشت آن با اسب‌دارى ملازمه داشته و چينيان كشت مزبور را از آسياى ميانه اخذ كردند . » « 90 »\r\n\r\nكشاورزى در ايران كهن\r\nاز نتيجهء مطالعات باستانشناسان و آثارى كه به‌دست آمده است ، عده‌اى معتقدند كه از ديرباز در ايران به رشتهء كشاورزى اهميت فراوان مىدادند . كاوشهاى تپهء سيلك نشان مىدهد كه از 6 هزار سال پيش در حدود كاشان عده‌اى از طريق كشاورزى زندگى مىكردند . « از نقش روى استوانه‌اى كه در شوش كشف شده است ، معلوم مىشود كه در سه هزار سال قبل از ميلاد مسيح گندم را در مخزنهايى شبيه « تاپو » كه امروز هم در بعضى از نواحى ديده مىشود ريخته و انبار مىكردند . » « 91 »\r\nدر كاوشهاى تپهء « مارليك » ( رودبار ) كه اخيرا انجام يافته است ، مجسمهء كوچك يك‌جفت گاو كه با تمام يراق و آلات شبيه به آنچه كه امروز در بعضى از نقاط وجود دارد\r\n\r\n\r\n","description":"","footnote":"\r\n( 89 ) . همان ، ص 242 .\r\n( 90 ) . همان ، ( حواشى ) ص 625 .\r\n( 91 ) . دكتر بهرامى ، تاريخ كشاورزى ايران ، ص 1330 .\r\n","page_name":" 149 ","page_number":163},
  {"content":"\r\n\r\nبه گاوآهن بسته شده و آمادهء شخم مىباشد ، به‌دست آمده . اين مجسمه كه از سه هزار سال پيش در زيرخاك مانده شاهد گويايى است كه در عصر مفرغ ، در اين قسمت كوههاى البرز ، كشاورزى يك رشتهء مهم اقتصادى و وسيلهء معيشت اهالى بود .\r\nسرآرتوركيت « 92 » و دكتر ارنست هرتسفلد « 93 » مىنويسد كه : « فلات ايران از نخستين كشورهاى جهان است كه به كشت و زرع و پرورش دام پرداخته است . » « 94 » پس از مهاجرت و استقرار آرياها در فلات ايران ، كشاورزى و دامپرورى و مخصوصا تربيت اسب بيش‌ازپيش مورد توجه قرار گرفت . هرودت از چراگاههاى فراوان و اسبهاى پرخون و زيباى ماد سخن مىگويد . ظاهرا اسبهاى ماد به سرزمين بين النهرين و عربستان و مصر نيز صادر مىشد . در دورهء هخامنشيان كشاورزى بيشتر مورد توجه قرارگرفت . به قول هرودت « به امر كوروش 180 جوى آب در طرف راست و 180 جوى ديگر در طرف چپ كارون احداث كردند . » « 95 »\r\n\r\nزندگى اقتصادى\r\nتغيير وضع اجتماعى و اقتصادى و انتقال از جامعهء اشتراكى و متساوى الحقوق به جامعهء طبقاتى ، در تمام مناطق ماد ، يكسان و در زمان واحد صورت نگرفت . به عقيدهء دياكونوف ، در هزارهء دوم قبل از ميلاد در طرز توليد و بالنتيجه در زندگى اجتماعى ساكنان ماد غربى تغييرات مهمى پديد آمده است . در اين دوره نه تنها چرخ كوزه‌گرى در همه‌جا به كار افتاده و در نوع ظروف و تزيينات آنها دگرگونيهايى پديد آمده است بلكه مردم آن دوران به توليد مفرغ نيز آشنايى داشتند . پديد آمدن حصارهاى دفاعى در اطراف مناطق مسكون از زندگى ثابت اسكان يافته و افزايش نسبى ثروت حكايت مىكند . دامداران به تربيت دامهاى كوچك نظير خوك و بز و گوسفند بيش‌ازپيش اهميت مىدهند .\r\nدر اين دوره نخستين تقسيم بزرگ اجتماعى كار صورت گرفت و قبايل شبان‌پيشه و زراعت‌پيشه پديد آمدند . از ديگرسو بعضى قبيله‌ها در توليد انواع گوناگون مواد خام ( مثلا فلزات ) و پيشه‌هاى گوناگون تخصص يافتند ، و اين تخصص بسته به ناحيهء سكونت ايشان فرق مىكرد . مثلا قبايل كوهستانى ناحيهء واقع ميان ماد و عيلام ( در لرستان كنونى ) چيره‌دستى فوق العاده‌اى در ساختن مصنوعات مفرغى به دست آوردند . « 96 »\r\nبطور كلى از اسناد تاريخى و اشيايى كه به‌دست آمده است به خوبى پيداست كه در سرزمين ماد تمدن و فرهنگ يكدست و يكسانى وجود نداشته است ؛ فى المثل كاسيان ( كاستيها ) كه در آن زمان مهمترين قبايل كوهستانى زاگرس به‌شمار مىرفتند ، بيشتر از طريق دامدارى زندگى مىكردند . به عقيدهء دياكونوف :\r\nبه احتمال قوى آنچه مفرغهاى لرستانى ناميده مىشود مربوط به قبايل كوهستانى كاسى مىباشد . اينها مقدارى مصنوعات مفرغى هستند كه بر اثر حفريات وحشيانهء سالهاى پيرامون 1920 - 1930 در ناحيهء لرستان ( در ايران كنونى ) و بخصوص\r\n\r\n\r\n","description":"","footnote":"\r\n( 92 ) .  Sir Arthur Keith \r\n( 93 ) .  Herzfela \r\n( 94 و 95 ) . ايرانشهر ، پيشين ، 1559 و 1560 .\r\n( 96 ) . تاريخ ماد ، پيشين ، ص 160 .\r\n","page_name":" 150 ","page_number":164},
  {"content":"\r\n\r\nدر « ناحيهء » هرسين ( بر جادهء كرمانشاه و خرم‌آباد ) به‌دست آمده و به اروپا منتقل شده است . مكشوفات لرستان زمانى مورد توجه باستانشناسان قرارگرفت كه معلوم شد تقريبا تمام گورها را غارت كرده‌اند . . . سازندهء اين مصنوعات ، زيبايى خطوط و اشكال را درك و احساس مىنموده است . مفرغ لرستانى گواه چيره‌دستى عجيب فلزكاران عهد باستان است . « 97 »\r\nاز آثار مكشوفه به خوبى آشكار است كه فلزكاران در آن دوران مورد توجه و احتمالا در محل معينى از دهكده‌ها به كار و كسب مشغول بودند .\r\nاز خصوصيات زندگى مردم و خوراك و پوشاك آنها اطلاع دقيقى نداريم . بطورى كه از نقش برجستهء نينوا ( مربوط به قرن هفتم قبل از ميلاد كه كوچاندن اهالى را به عنف نشان مىدهد ) برمىآيد ، زنان آن دوران با صورت و مويى باز ( بدون حجاب ) حركت مىكردند و پيراهنى تنگ تا مچ‌پا با آستينى كوتاه دربرمىكردند و ظاهرا در فعاليتهاى اقتصادى دوشادوش مردان شركت داشتند . به حكايت نقش سابق الذكر ، نه تنها مردان ، بلكه زنان نيز حمل قسمتى از ما يحتاج زندگى را به عهده گرفته بودند . « 98 »\r\nكوچاندن ماديها به عنف ، از نقش برجستهء آشورى نينوا - قرن هفتم ق . م .\r\nاز جزئيات زندگى زنان نيز بيخبريم . آنچه مسلم است در اين دوران در اثر استقرار پدرشاهى تا حدى از حقوق و اختيارات ديرين زنان كاسته شده بود . درميان اشياء مفرغى مكشوفه در لرستان و سقز مقدار زيادى لوازم آرايش زنان به‌چشم مىخورد « سر سنجاقها داراى تنوع بسيارند و به شكل سر جانوران و پرندگان يا حيوانات كامل مىباشند . . . آينه‌هاى مفرغى در اين زمان داراى دسته‌اى است به شكل زنى عريان ، مانند ستونى كه مجسمهء زن باشد . » « 99 »\r\n« علاوه‌براين ، بطورى كه از نقش برجستهء « لىشير پيرعينى » كه در پايان هزارهء سوم ق . م . بر صخره‌اى كنده شده است ، برمىآيد ، مرد مادى . . . فقط به دامنى ملبس است و دستارى ( يا كلاهى از نوع بابلى ) برسر و گردنبندى با آويزهء مدورى به گردن دارد ، تبرزينى به كمر زده است ، در دست چپ كمانى دارد و با دست راست ، تير از تيردان بيرون مىكشد . پا را به روى دشمن مغلوب نهاده است و دشمن ديگرى در برابر وى دست استغاثه بلند كرده بخشايش مىطلبد . » « 100 »\r\n\r\n\r\n","description":"","footnote":"\r\n( 97 ) . همان ، ص 170 و 171 .\r\n( 98 ) . استنتاج از تصوير تاريخ ماد ، ص 382 .\r\n( 99 ) . ايران از آغاز تا اسلام ، پيشين ، ص 89 به بعد .\r\n( 100 ) . تاريخ ماد ، پيشين ، ص 154 .\r\n","page_name":" 151 ","page_number":165},
  {"content":"\r\n\r\nدكتر گيرشمن مىنويسد :\r\nمادها ، از لحاظ هنرى ، مانند سكاييان و گيمريان مى - بايست سليقه‌اى براى ساختن اسلحه كاملا مزين ، ساز و برگ مزين اسبان ، ظروف مصنوع از فلزات گرانبها و جامه‌هايى كه با الوان مختلف قلابدوزى شده بود ، داشته باشند . صورت ظاهر مردم طبقهء سفلى را بايد از تصاويرى كه در نقوش برجستهء آشورى ديده مىشود ، قضاوت كرد . مردان داراى سبيل و ريشند ، پوست حيوانات بر جامهء خود افكنده‌اند ، كفش آنان بلند ، بندى و با پنجهء برگشته است . . . فقط چند اثر از يادگارهاى هنرى مادها باقى مانده است ، از قبيل شير عظيم همدان كه قسمت اعظم آن خراب شده ؛ و بعضى مقابر صخره‌اى كه يكى از آنها نزديك سرپل ، در دامنه‌هاى زاگرس و بقيه در كردستان مىباشند . اينها اصولا حجاريهايى هستند كه در كنار كوه كنده‌اند . « 101 »\r\nشاهك مادى با نمونهء دژخود - پايان قرن هشتم ق . م .\r\nدرميان سكنهء ماد بردگان در شرايط دشوارترى زندگى مى - كردند :\r\nاگر سخن هرودت را باور كنيم ، در ماد . . . بردگان دولتى به اتفاق افراد آزاد در دهكده‌ها يا نقاط مسكونى مشترك زندگى مىكردند . مثلا فرزند « ميترادات » برده با پسر « ارتمبار » كه از بزرگان ماد و با وى هم‌دهكده بوده بازى مىكند . ارتمبار ، كسى بود كه به محضر پادشاه ماد راه داشت . . . هرودت وجود بردگان دامدار شاهى را در سرزمين ماد حدس مىزند . گذشته از اسناد بايگانى استخر ، گزنفون نيز از باغداران شاهى و ايجاد پاركهايى توسط هخامنشيان خبر مىدهد .\r\nوى مىگويد :\r\nهرجاكه او ( شاه پارس ) وارد مىشود و يا سرى مىزند مراقب است كه باغهاى به اصطلاح « بهشت » ايجاد گردد ولى رسم ايجاد اين بهشتها از ماديها مأخوذ گشته بود . كتسياس در تاريخ كورش دربارهء بردهء يكى از بزرگان ماد ، مهتر طويله و كودك او كه به غل و زنجير مقيد شده بود ، صحبت مىدارد و اين خود مىرساند كه در سرزمين ماد ، دستگاههاى اقتصادى بالنسبه بزرگى متعلق به بزرگان كه بر رنج بردگان مبتنى بود وجود داشت . . . همهء مؤلفان باستان به ثروت فوق العادهء بزرگان ماد اشاره كرده‌اند كه مستلزم وجود دستگاه اقتصادى كلان برده‌دارى بوده ؛ از ديگرسو بزرگان از كار بينوايان كه به ايشان التجا مىجستند استفاده مىكردند . « 102 »\r\n\r\n\r\n","description":"","footnote":"\r\n( 101 ) . ايران از آغاز تا اسلام ، پيشين ، ص 104 .\r\n( 102 ) . تاريخ ماد ، ( حواشى ) پيشين ، ص 726 .\r\n","page_name":" 152 ","page_number":166},
  {"content":"\r\n\r\nارابه ثروتمندان مادى\r\nظاهرا وضع اجتماعى بردگان ، در آشور و ديگر كشورهاى شرق نزديك دشوارتر بود . آكادميسين « و . استرووه » مدارك جالبى مربوط به ارودگاه زنان اسير در زمان يكى از شاهان سلالهء سوم اور كه به قيد بردگى درآمده بودند ، منتشر كرده است ( محتملا مربوط به 2051 ق . م . مسيح مى - باشد ) كه « نمودار شرايط و اوضاع وحشتناك زندگى زنان اسير و از آن جمله زنان‌باردار و بچه‌دار مىباشد . و گرسنگى و مرگ‌ومير عجيبى كه در اردوگاه حكمفرما بود از آن مستفاد مىگردد . » به عقيدهء استرووه :\r\nاين اسناد تصوير روشنى از خصوصيات روابط متقابل دولت برده‌دار بين النهرين و قبايل كوهستان زاگرس به دست مىدهد . مقام بلند فرهنگ و مدنيت دو رود ( بين النهرين ) آن دوران در تاريخ جهان هرچه باشد ، اين نكته مسلم است كه از لحاظ قبايل كوتيان و لولوبيان ، سومريان و اكديان ظالم و ستمگر بودند و قبايل مزبور را بمنزلهء مخزنى مىشمردند كه از آن برده به‌دست آورند . « 103 »\r\nدياكونوف در فصل دوم كتاب خود ، ضمن توصيف حملهء آشور در سال 744 ق . م . مىنويسد :\r\nپيشتر ، بخش اعظم ساكنان ناحيهء تسخير شده را سرمىبريدند و فقط عدهء معدودى افراد كارآمد را برهنه كرده ، طوق و زنجير بر گردنشان نهاده ، به بردگى مىبردند ، ولى از زمان سلطنت « تيگلاتپا لاسار » سوم تشخيص دادند كه اين شيوه نامناسب و از لحاظ نتايج حاصله براى طبقهء حاكمه و دولت آشور كم‌سود است . اين‌بار چون توانسته بودند سرزمين مفتوح را جزء خاك آشور سازند مردم آن ديار را يا در محل باقى گذاشته مالياتهاى سنگينى برايشان وضع مىكردند يا در بيشتر موارد ، ايشان را به شيوه‌اى متشكل با بخشى از اثاث البيت و لوازم و كودكان و غيره به نقاطى كه قبلا بر اثر لشكركشيهاى آشور ويران و غير مسكون شده بود ، تبعيد مىنمودند\r\n\r\n\r\n","description":"","footnote":"\r\n( 103 ) . همان ، ص 158 .\r\n","page_name":" 153 ","page_number":167},
  {"content":"\r\n\r\nو به‌جاى آنان ساكنان نقاطى را كه در ديگر مرزهاى امپراتورى خويش مستقر كرده بودند ، متمكن مىساختند . بدينطريق بهره‌بردارى عقلانىترى از اراضى امپراتورى آشور تأمين مىشد و عوايد آن منظمتر وصول مىگرديد و انتقال و تغيير محل مردم ، امكان تبانى و مقاومت در برابر متجاوزان را براى مردم دشوار مى - ساخت . « 104 »\r\nدكتر گيرشمن دربارهء وضع طبقات مختلف مردم ايران در اين دوران چنين مىنويسد :\r\nجامعه به چندين طبقه تقسيم مىشد : امير ، نجبا ، آزادمردان مالك زمين ، كسانى كه چيزى نداشتند ، و در آخر بردگان . در اين عهد ازپيش نشانه‌هايى از ستيزهء آينده‌بين طبقات غيرمالك و روستاييان ضد نجبا ديده مىشود . . . در ايران در سراى امرا و بزرگان قرنهاى نهم و هشتم ، غلامان و كنيزان ، بردگان و همه انواع پيشه‌وران كه تمام چيزهاى مورد احتياج مخدوم خود را مىساختند وجود داشته‌اند .\r\nمحققا پيشه‌ور آزاد هم بود ( ولى بسيار بندرت از آنان استفاده مىشده ) . اينان مازاد عوايد و محصولات خود را كه در وهلهء اول عبارت از محصولات كشاورزى و اغنام و احشام بود به فروش مىرسانيدند . . . دانشمندان عموما معتقدند كه روستاييان اين عصر از آزادى در ايران بيشتر استفاده مىكردند تا در بين النهرين و مصر . . .\r\nامير نمىتوانست فقط از محصولات فلاحتى يا استخراج معادن يا غنايم جنگى زندگى خود را تأمين كند ، لذا وى حامى تجار گرديد و بازرگانان غالبا غير ايرانى بودند . « 105 »\r\nبطورى كه از تاريخ ماد اثر دياكونوف استنباط مىشود در جامعهء ماد ، مانند پارس ، مردم لشكرى ( كار ) « 106 » افرادى آزاد بودند ، دسته‌هاى مختلف كارگران به نام « كورتش » « 107 » خوانده مىشدند و اكثر آنها كارگران ساختمان بودند . كاخ و قلعهء باشكوه « اكباتانا » كه « پولىبى » دربارهء آن اطلاعاتى به دست مىدهد ، مانند قصرهاى استخر به دست كورتشها ساخته شده و صنعتگران آن از اتباع پيشين آشور و ماننا بودند . شاهد اين مدعى ارتباط مشهودى است كه ميان تزيينات حجارى كاخهاى هخامنيشان و هنر آشور وجود دارد . بدون شك در مؤسسات اقتصادى اعيان و معابد عده‌اى برده نيز مشغول كار بودند .\r\nبه روايت كتسياس در ماد قانون رسمى وجود داشت كه مرد مستمند مىتوانست وجود خود را به آدم متمولى كه تغذيهء او را تعهد نمايد ، نثار كند . چنين مرد مستمندى وضع بردگان را پيدا مىكرد ، با اين تفاوت كه اگر از خوراك و تغديهء خويش راضى نمىبود حق داشت ارباب را ترك گويد . مرد مستمند در اين مورد مسلما همان آزادمرد عضو جماعت بود كه وسيلهء زندگى در جماعت ( يعنى زمين ) را از دست داده بود . على الرسم ، عضويت جماعت با از دست دادن زمين منتفى مىشد و چنين مرد مستمندى فردى از همه‌جا رانده و بىحق مىگشت و چاره‌اى\r\n\r\n\r\n","description":"","footnote":"\r\n( 104 ) . همان ، ص 245 .\r\n( 105 ) . ايران از آغاز تا اسلام ، پيشين ، ص 71 .\r\n( 106 ) .  Kara \r\n( 107 ) .  Kurtis \r\n","page_name":" 154 ","page_number":168},
  {"content":"\r\n\r\nنداشت جزاينكه به حمايت مردى برده‌دار متوسل شود و در نتيجه يكنوع استثمار نيمه پدرشاهى و نيمه‌برده‌دارى پديد آمد . . . قلع‌وقمع آشور بطور كلى كشور ماد را ثروتمند نساخت بلكه فقط سران نظامى و بزرگان خاندانها و عشيرتها تمول سرشار به‌هم زدند . . . عصر كياكسار را بايد دوران ثروت‌اندوزى بزرگان ماد و پيدايش اختلاف شديد مالى در آن جامعه و افزايش سريع تضادها شمرد . « 108 »\r\nويل دورانت راجع به مردم اين دوران مىنويسد :\r\nطبقات بالاى اجتماع بندهء مد و زندگى تجملى شده بودند ؛ مردانشان شلوارهاى قلاب‌دوزى شده مىپوشيدند و زنان خود را با غازه و جواهر مىآراستند و حتى زين و برگ اسبان را با طلا زينت مى - دادند . قوم ساده‌اى كه پيش‌ازاين به چوپانى زندگى مىكردند و از سوار شدن به ارابه‌هاى خشكى كه چرخهايشان جز گرده‌هاى ناهموار بريده شده از تنهء درختان نبود ، لذت مىبردند ، اكنون كارشان آن بود كه بر ارابه‌هاى گرانبها سوار مىشدند و از مجلس جشنى به مجلس ديگر مىرفتند « 109 »\r\nمرد مادى\r\n\r\nفرهنگ و تمدن مادى\r\nتاريخ فرهنگ ساكنان سرزمين ماد ، چنان كه بايد ، روشن نيست .\r\nبدون شك اگر حفريات باستانشناسان در مساكن ديرين قوم ماد آغاز شود ، بسيارى از خصوصيات اجتماعى آنان آشكار خواهد شد . ظاهرا يك فرد مادى در خانه‌اى كه با خشت خام ساخته مىشد ، زندگى مىكرد . عمارتها يك‌طبقه و داراى جلوخان و ايوانى بود كه بر ستونهاى چوبى تكيه مىكرد . در مورد لباس آنها از روى شواهد و آثارى كه به يادگار مانده ، بايد گفت :\r\n. . . روى نيمتنه ( پيراهن آستين كوتاه ، تا زانو ) پوستى افكنده بر شانهء چپ استوار مىكردند و گاهى پوست را از زير كمربند رد مىكردند . مردم ثروتمند پوست يوزپلنگ و مستمندان پوست گوسفند به كار مىبردند . لباس مانناييان و ديگر قبايل اتحاديهء ماد و خود ماديها همين‌گونه بود . اين رسم يعنى افكندن پوست گوسفند بر شانه تا امروز نيز درميان شبانان كوهستانى آذربايجان محفوظ مانده است . موها را با نوارى سرخ مىبستند و ريش را مىزدند . . . در تصاوير آشورى ، كلاه بلند نمدى يا تاج ، كه به زبان لاتينى يونانى « تيار » ناميده مىشد و\r\n\r\n\r\n","description":"","footnote":"\r\n( 108 ) . تاريخ ماد ، پيشين ، ص 410 به بعد .\r\n( 109 ) . تاريخ تمدن ، ( كتاب اول - بخش اول ) ص 517 .\r\n","page_name":" 155 ","page_number":169},
  {"content":"\r\n\r\nمخصوص ساكنان ماد بوده ، ديده مىشود . . . پاپوش مخصوص ايشان موزه‌هاى نرم و نوك برگشته بود . . . در آغاز هزارهء اول قبل از ميلاد نيزه و سپر مربع جزو سلاح عادى ماديها بود . بعدها تسليحات ايشان تا حدى متنوع گشت و از آن جمله شمشير كوتاه . . . به ديگر سلاحهاى جديد ايشان افزوده شد .\r\nچنان كه مىدانيم اسب ثروت عمدهء قبايل ماد بود . هنوز از زين و لگام اطلاعى نداشتند و سوار ، بر غاشيه مانندى مىنشست . و زين و برگ كاسى و مادى داراى ويژگيهايى بود . از خيش و بستن گاو به آن ، چنان كه به‌جاى خود متذكر شديم ، در هزارهء دوم و حتى هزارهء سوم قبل از ميلاد اطلاع داشتند .\r\nدر قسمت پيشه‌ها ، هنرنمايى برمفرغ و آهن به درجهء عالى رسيده بود . . .\r\nسنگتراشى و صنعت سفالينه‌سازى و محتملا نساجى نيز پيشرفت كرده بود .\r\nراجع به فرهنگ معنوى . . . مسلما در هزارهء اول قبل از ميلاد خط و كتابت در سرزمين ماد وجود داشته . . . در مورد ماد مركزى و شرقى موضوع پيچيده است . . . به هرتقدير ، ايشان در قرن هفتم ق . م . داراى خط و كتابت بودند ، و اين خط همان است كه امروز « خط باستانى پارسى » يا خط هخامنشى رديف اول مىخوانيم ؛ ولى در واقع ، از لحاظ اصل و منشأ ، مادى مىباشد . « 110 »\r\nبه عقيدهء ويل دورانت :\r\nاين دولت مستعجل فرصتى پيدا نكرد كه بتواند در بناى مدنيت سهم بزرگى داشته باشد ؛ تنها كارى كه كرد آن بود كه راه را براى فرهنگ و تمدن ايرانى باز و هموار ساخت . ايرانيان ، زبان آريايى و الفباى سىوشش حرفى خود را از مردم ماد گرفتند و همين مادها سبب آن بودند كه ايرانيان به‌جاى لوح گلى ، كاغذ پوستى و قلم براى نوشتن به كار بردند ، به استعمال ستونهاى فراوان در ساختمانها توجه كردند . قانون اخلاقى ايرانيان ، كه در زمان صلح صميمانه به كشاورزى بپردازند و در جنگ متهور و بىباك باشند و نيز مذهب زرتشتى ايشان ، و اعتقاد به اهورامزدا و اهريمن ، و سازمان پدرشاهى يا تسلط پدر در خانواده ، و تعدد زوجات و مقدارى از قوانين ديگر ايران از شدت شباهت ، با قوانين ماد با هم و يك جا ذكر مىشوند . « 111 »\r\n« دين در ايدئولوژى و معتقدات مشرق باستانى عامل بارزى بوده است . دين ماديها در هزارهء اول قبل از ميلاد مبتنى بر اعتقاد بر خدايان و بتها بود . در سرزمينهاى غربى ماد از تصاوير ابليسان عجيب الخلقه‌اى كه نيمه‌دد و نيمه‌آدمى بوده‌اند و حيوانات عجيب تخيلى كه بدن شير و بال عقاب و غيره داشته‌اند . » « 112 » مىتوان بر انديشه‌هاى مذهبى آنان پىبرد . ظاهرا كيش كاسيان و معتقدات بابليان در افكار ماديها آثارى گذاشته است .\r\n\r\n\r\n","description":"","footnote":"\r\n( 110 ) . تاريخ ماد ، پيشين ، ص 447 .\r\n( 111 ) . تاريخ تمدن ، ( كتاب اول ، بخش اول ) پيشين ، ص 516 .\r\n( 112 و 113 ) . تاريخ ماد ، ص 455 و 464 .\r\n","page_name":" 156 ","page_number":170},
  {"content":"\r\n\r\nبه عقيدهء « هرتل » : « مغان كاهنان ، كيش قديمى پرستش خدايان طبيعى يعنى « ديوان » بوده‌اند كه زرتشت آن دين را رد و نفى كرده بود ، ولى چون موفقيت زرتشتيگرى را ديدند به ظاهر به آن دين درآمدند كه از درون متلاشيش كنند و عملا معتقدات خويش را جايگزين آن سازند . » « 113 » ولى فرضيهء هرتل مورد قبول محققان نيست . به عقيدهء دياكونوف : اصطلاح مغان از آغاز مربوط به پيروان كيش زرتشتى و كاهنان زرتشتى بوده است .\r\nظاهرا رسم « قربانى كردن » از ديرباز در ايران معمول بوده . خشاريارشا براى « آتنه تروا » هزار گاو قربانى كرد ، و مغان ، اسبان سفيد براى رود « استريمون » قربانى كردند . درميان نقوش برجستهء استخر تصوير مغى كه بزغاله‌اى را براى قربانى مىبرد ، ديده مىشود .\r\n\r\nهمسايگان ايران\r\nچنان كه ديديم ايران در دورهء زندگى ماقبل تاريخ و تاريخى خود با كشورهاى بابل ، آشور ، اورارتو ، ماننا و غيره مناسبات سياسى ، اقتصادى ، فرهنگى و جنگى داشته است .\r\n\r\nحكومت آشور\r\nپادشاهان آشور ، چنان كه خواهيم ديد ، از ديرباز براى دست يافتن به منابع زيرزمينى استفاده از ذخاير فلزى و احجار قيمتى و اسبان و چهارپايان ديگر به ايران حمله‌ور مىشدند . پس‌ازآنكه سلاطين آشور استفاده از سوارنظام را در عمليات جنگى از ايرانيان آموختند ، دشتها و دره‌هاى ايران كه بهترين زادگاه نژاد اسب بود بيشتر توجه پادشاهان آشور را جلب كرد . آشوريان در دوره‌هاى اول فرمانروايى خود غالبا پيروز بودند و نسبت به ملل مغلوب با بيرحمى و سبعيت بسيار رفتار مىكردند . دياكونوف مى - نويسد : « در حدود قلمرو امپراتورى آشور شمار آرزومندان نابودى آن دولت بسيار بود . در تورات مجموعى از سخنرانيهايى كه بمناسبت سقوط نينوا ايراد شده . . . محفوظ است » « 114 » اقوام آسياى مقدم ، كليهء اعيان و بزرگان آشور و كاهنان بزرگ و نظاميان و بازرگانان آن سرزمين را ، كه از طريق چپاول ملل مغلوب ثروت كلانى گردآورده بودند ، دشمن بىامان خود مىشمردند .\r\nبه‌همين علت ،\r\nمردم سراسر شرق آرزومند نابودى آشور ( كنام‌شيران ) و سقوط نينوا ( شهر خون ) بودند . نمايندگان و افراد قبايل مرزى و دوردست كه هنوز منقاد آشور نگشته بودند و بردگان دولت كه از ميهن خويش به جاهاى ديگر كوچانده شده بودند و افراد آزاد جماعتها و نمايندگان محافل برده‌دار كشورهاى خارج از آشور ، همه در اين آرزو شريك بودند . . . علت اصلى جان‌سختى آشور فقدان وحدت لازم و نيروى جنگى كافى در صف مخالفان آن بود ولى موفقيتهاى مكرر آشور موجب شد كه طبقهء حاكمه آن كشور خطر خارجى را كوچك انگارد و اختلاف و جدال ميان دسته‌هاى مختلف آن شديدتر شود . « 115 »\r\nهمين جريان سرانجام منتهى به سقوط آشور گرديد .\r\nدر پايان قرن هفتم قبل از ميلاد ، دشمنان آشور با تمام فنون جنگى آشور آشنا و در\r\n\r\n\r\n","description":"","footnote":"\r\n( 113 ) . تاريخ ماد ، ص 455 و 464 .\r\n( 114 و 115 ) . همان ، ص 366 به بعد .\r\n","page_name":" 157 ","page_number":171},
  {"content":"\r\n\r\nمبارزه عليه آن دولت تجارب فراوان اندوخته بودند . در ائتلافهاى نخستين عليه آشور ، بيشتر بابل و عيلام شركت مىكردند ، ولى در سال 614 ق . م . لشكريان ماد به فرمان « كياك » پس از راه‌پيمايى و مانور درخشان نظامى ، خاك آشور را از كمك خارج محروم ساختند و با سرعت تمام شهر تاريخى آشور را تصرف كردند و ثروتهايى كه آشوريان در نتيجهء قرنها غارت اقوام آسياى غربى گردآورده بودند ، به دست فاتحان افتاد و شهر نينوا كه بزرگترين مركز ظلم و جنايت بود ، در اثر حملهء سخت متحدان ، تسخير گرديد و پس از جنگهاى خيابانى شديد ، دشمنان وارد نينوا شدند . پادشاه آشور خود را به ميان شعله‌هاى آتش كاخ خود ، كه درحال اشتعال بود ، افكند .\r\nدر كتاب نائوم ( ناحوم ) تصويرى از فجايع هيأت حاكمهء نينوا و عاقبت كار آنها رسم شده است ؛ ازجمله چنين آمده است :\r\nواى بر شهر خون كه تمامش از فريب و غارت مملو است و خوى ددى از آن دور نمىشود . . . هم‌اكنون كشته‌ها بسيار و تلهاى جنازه پديد آمده . . . يهوه صبايوت گويد : اكنون برضد تو هستم و دامنت را مىدرم . . . و رسواى جهانت خواهم ساخت . . . قوم خود را ببين ، جز زنان باقى نمانده‌اند ، دروازه‌هاى كشورت به روى دشمنان گشاده شد . . . اى پادشاه آشور شبانانت خفته‌اند و جنگاورانت غنوده‌اند . . . هركه آوازهء مصائب تو را مىشنود دستك مىزند زيرا كسى نيست كه از شر دايم تو ايمن مانده باشد . . . « 116 »\r\nدر كتاب صفنياى نبى نيز از عاقبت شوم نينوا سخن رفته است :\r\n« و او . . . آشور را هلاك خواهد كرد و نينواى را به ويرانى و به زمين خشك مثل بيابان مبدل خواهد كرد . . . اين است شهر فرحناك . . . كه در دل خود مىگفت من هستم و غير از من ديگرى نيست ، چگونه خراب شده ، خوابگاه حيوانات گرديده است . . . »\r\nنمونه‌اى از فجايع آشوريان ، قرن نهم ق . م .\r\nدر كتاب ناحوم نبى در وصف آشور مىنويسد : « تو ( آشور ) تاجرانت را از ستارگان آسمان زيادتر كردى ؛ مثل كرمها تاراج مىكنند و مىبرند ؛ تاجداران تو مانند ملخهايند . . . » در جاى ديگر اين كتاب مىنويسد : « . . . آواز ايلچيانت ديگر مسموع نخواهد شد . . . واى برشهر خونريز كه تمامش از دروغ و قتل مملو است . . . »\r\nبه عقيدهء محققان و مورخان بزرگ ، جنگ ماديها و متحدان آنها عليه آشوريان يعنى\r\n\r\n\r\n","description":"","footnote":"\r\n( 116 ) . همان ، ص 379 به بعد .\r\n","page_name":" 158 ","page_number":172},
  {"content":"\r\n\r\nوحشيانه‌ترين حكومتهاى مستبدهء جهان ، جنگى افتخارآميز و ترقيخواهانه بود . دياكونوف مى - نويسد :\r\nباوجود دموكرات منشى نسبى جامعهء ماد ، اين نكته مسلم است كه آن دولت براساس برده‌دارى قرار داشت . از سوى ديگر ماد با بابل متحده شده بود و جنگى كه بابليان مىكردند مسلما بيشتر بخاطر تقسيم ثروتها و غنايم بود و كمتر براى آزادى و نجات ؛ زيرا در گذشته بابل در كنار آشور در اين گونه جنگها شركت مىجست . « 117 »\r\nبه عقيدهء ريچاردن فراى :\r\nباوجود تمام ستمگريهاى آشوريان ، نمىتوان برخى از امتيازهاى حاصل از آرامش و فرمانروايى آنان را كه موجب رونق بازرگانى و پديد آمدن ساختمانهاى بزرگ و ايجاد وسايل آبيارى شد ، انكار كرد . . . دستگاه ادارى بين المللى و سپاه جهانى دو ميراث بسيار مهم آشوريان به‌شمار است .\r\nهنر امپراتورى آشور نيز سرچشمهء الهامى شد براى آيندگان . البته هنر آشور هنرى صرفا ابتكارى نيست ؛ چون هنر بابل و هيت پايه‌هاى آن هستند .\r\nبا اينهمه در نقشهاى برجستهء روى سنگ و مهرهاى اين امپراتورى ، زندگى و كار و كوشش [ آشكارا 
  ] ديده مىشود . « 118 »\r\n\r\nكشور اورارتو\r\nغير از آشور ، ايرانيان همسايهء ديگرى در شمال داشتند و آن دولت اورارتو ( واقع در ارمنستان كنونى ) بود . با آنكه منطقهء نفوذ آنها قسمتى كوهستانى بود ، اراضى بسيار حاصلخيز و اغنام و احشام و رودها و جويبارهاى كافى نيز داشت و از بركت همين وضع طبيعى مناسب ، در اينجا تمدن ابتكارى جديدى كه بنيان آن بر بقاياى تمدن باستانى بابل قرار داشت به وجود آمد . در اين منطقه شهرهاى مستحكمى با بناهاى بزرگ وجود داشت ، ساختمانها داراى بامهاى شيروانى شكل ( داراى دو شيب ) بود و مهندسان و معماران آن سرزمين در اسلوب ساختمانها از سبكى خاص پيروى مىكردند . پس‌ازآنكه حكومت آشور متزلزل گرديد ، قدرت سلاطين اورارتو فزونى گرفت و پارسيان يك چند زير تسلط اورارتيان ماندند . در اين مدت ، پارسيان از تمدن و فرهنگ اين قوم مخصوصا در رشتهء معمارى استفادهء فراوان كردند . سرزمين اورارتو نيز از حملات تخريبى آشوريان در امان نبود . دياكونوف مىنويسد :\r\nنگارندهء گزارش سارگون ، بويژه به كارهاى بزرگ و كوشش فراوانى كه اورارتوييها براى آبيارى اين سرزمين و حفر جويها و ترعه‌ها و قنوات و كاريزهاى زيرزمينى و ايجاد بند و سد و غيره به عمل آورده بودند ، اشاره مىكند . در پيرامون « اولخو » كه مهمترين شهر اورارتو بود ، باغهاى شكوفان و تاكستان و مراتع سرسبز بود ؛ آشوريان تمام اينها را سوزاندند و غارت و پايمال كردند . . .\r\n\r\n\r\n","description":"","footnote":"\r\n( 117 ) . همان ، 384 .\r\n( 118 ) . ميراث ايران ، پيشين ، 95 و 96 .\r\n","page_name":" 159 ","page_number":173},
  {"content":"\r\n\r\n\r\nدولت ماننا\r\nقوم ماننا كه مركز حكومت آنان در كردستان يا در جلگهء جنوبى درياچهء اورميه در آذربايجان بود ، اخيرا در اثر كشف اشياء زيبايى از منطقهء نفوذ آنان ، بيش‌ازپيش ، كسب شهرت و اهميت كرده است . ريچاردن فراى با استفاده از منابع آشورى معتقد است كه :\r\nماننا ملتى يا اتحاديه‌اى از چند ملت و قبيله بوده است و در كتيبه‌هاى اورارتو آن را يك دولت يا - پادشاهى مىشناسانند . سازمان سياسى ماننا غيرعادى و شايد حكومت آن به صورت اليگارشى و در دست گروهى معدود از زورمندان بوده است ؛ اما يقين نداريم كه چنين بوده باشد . تعيين زبان يا زبانهايى كه درميان مردم ماننا رواج داشته . . . دشوار است ، اما از روى نام جاها گويا بتوان پىبرد به اينكه عيلامى به زبان ايشان نزديك بوده است . « 119 »\r\nبا اينكه دولت ماننا از قرن هشتم قبل از ميلاد بارها با آشور و اورارتو به مبارزه برخاسته و مغلوب هيچيك از آنها نشده است ، به علت كشف نشدن كتيبه‌ها و اسناد و مدارك تاريخى ، موقعيت سياسى و اجتماعى آنان ، چنان كه بايد ، روشن نشده است .\r\nآنچه از مدارك و اسناد موجود استنباط مىشود ، اينكه ساكنان اين منطقه بيشتر به دامداراى اشتغال داشتند و از راه پرورش گوسفند و دامهاى شاخدار و اسب و خر و شتر و توليدات مختلف كشاورزى زندگى مىكردند . در ماننا پيشه‌ها و حرف مختلف نيز ترقى كرده بود . دياكونوف مىنويسد : سكنهء ماننا . . . در حيات اجتماعى با فعاليت تمام شركت مىكردند .\r\nبعدها مردم عليه يكى از پادشاهان آن كشور شورش كردند ، و اين در تاريخ مشرق‌زمين در آن عصر و دوران پديده‌اى بينظير بود . . . مطالبى نيز دربارهء شورشهاى مردم عليه ستمگران بيگانه در دست است ، اما برافراشتن علم عصيان عليه ستمگران خودى ، حاكى از چنان فعاليت اجتماعى و تعاون درونى عامهء مردم است كه ديگر اقوام به سبب برخى شرايط تاريخى جامعهء بنده‌دارى شرقى ، در آن زمان فاقد آن بودند . فقدان فشار بر آزادمردان نيز در خصوصيات سازمان دولتى ماننا مؤثر بود . ظاهرا پادشاه امور ملك و دولت را با استبداد رأى اداره نمى - كرد و فعال مايشاء نبود ، بلكه قدرت شيوخ محدودش مىنمود . . . مىتوان گفت كه دولت ماننا مرحلهء نخستين جامعهء طبقاتى بود كه شاه و شوراى شيوخ ، مركب از بزرگان اصيل ، متفقا آن را اداره مىكردند و عامهء مردم آزاد ، كه با حكومت خاندانهاى عمده در مبارزه بودند ، هنوز فعاليت قابل ملاحظه‌اى ابراز مىداشتند . . . شكى نيست كه بردگى در در ماننا رايج بود و با مطالعهء سطح عمومى تكامل آن اجتماع به وجود آن مىتوان پىبرد .\r\nفرهنگ و تمدن مادى كشور ماننا ، به طورى كه از اشياء مكشوفه در سقز برمىآيد ، در همان سطح تمدن اورارتو قرار داشت . از اينجا مىتوان استنتاج كرد كه ساختمانهاى اجتماعى آن‌دو نيز همانند بوده است . . . مرحلهء رونق و پيشرفت اتحاديهء ماد مصادف با دوران مبارزهء شديد ماننا عليه اورارتو بود . در اثر تفوق آشور بر اورارتو ، ماننا توانست قد راست كند .\r\nبطورىكه اسناد تاريخى برمىآيد در همان ايامى كه مادها تحت قيادت ديوك ، در راه وحدت\r\n\r\n\r\n","description":"","footnote":"\r\n( 119 ) . همان ، ص 105\r\n","page_name":" 160 ","page_number":174},
  {"content":"\r\n\r\nو يگانگى پيش مىرفتند ، حكومت ماننا قوى و نيرومند بود . يكى از منابع آشورى ، ضمن ذكر وقايع سال 715 ق . م . « ديوك را حاكمى از طرف ماننا مىخواند . » « 120 » دياكونوف مىنويسد :\r\n« بسيار محتمل است كه در آغاز امر ديوك به عمل سنجيده و بخردانه‌اى دست‌زده است و دولت ضعيف كوچك و جديد خود را تحت حمايت ماننا كه در آن زمان قدرتى به‌سزا داشت ، قرار داده است ؛ ولى بعد كوشيد كاملا مستقل گردد . » « 121 »\r\n\r\n\r\n","description":"","footnote":"\r\n( 120 و 121 ) . تاريخ ماد ، پيشين ، ص 220 به بعد .\r\n","page_name":" 161 ","page_number":175},
  {"content":"\r\n . \r\n","description":"","footnote":"","page_name":" 162 ","page_number":176},
  {"content":"\r\n\r\n\r\nفصل سوم . تمدن و وضع اجتماعى و اقتصادى كشورهاى دنياى قديم\r\n\r\n","description":"","footnote":"","page_name":" 163 ","page_number":177},
  {"content":"\r\n\r\n\r\nسوابق فرهنگى خاورميانه مقارن تشكيل حكومت هخامنشيان\r\nدر حدود سال 700 ق . م . پارسيان در ناحيهء « پارسوماش » واقع در كوههاى فرعى سلسله جبال بختيارى ، در شرق شوشتر ، مستقر شدند و در اين ناحيه كه همواره بخشى از حكومت عيلام بود تحت قيادت هخامنش حكومت كوچكى تأسيس كردند . در اين ايام كه آشور سرگرم مبارزه با حكومت عيلام بود ، « هخامنش » و « چيش‌پيش » پسر او از فرصت استفاده كردند و منطقهء نفوذ خود را وسعت بخشيدند و بتدريج از تابعيت حكومت عيلام و مادها سرباز زدند .\r\nكورش اول ( حدود 640 - 600 ق . م . ) تنها شاه بزرگ پارسوماش و ناحيهء انشان و پارس نبود بلكه او با كاردانى و سياست عاقلانه‌اى كه داشت ممالك وسيعى را ضميمهء حكومت خود كرد . كورش و داريوش در دوران پادشاهى خود وسيعترين شاهنشاهى را در تاريخ جهان پديد آوردند . كشور آنان شامل بين النهرين ، سوريه ، مصر ، آسياى صغير ، شهرها و جزاير يونانى و قسمتى از هند بود . ممالكى كه نام برديم ، قرنها پيش‌ازآنكه حكومت جوان هخامنشى روىكار آيد ، داراى تمدن و فرهنگى بودند كه از جهت عمق و استحكام با تمدن قوم جوان و پرحرارت پارس كه بتازگى در اجتماع ملل خاور نزديك قدم گذاشته و از راه كشورگشايى نام و نشانى كسب كرده بود ، قابل قياس نبود . چون نظر ما در اين كتاب نشان دادن سهم حقيقى ملت ايران در تمدن و فرهنگ جهانى است براى آنكه از عدالت و بيطرفى دور نشويم بايد نظرى اجمالى به تمدن كشورهاى همجوار ايران بيفكنيم و زبده و خلاصه‌اى از آثار تمدن اقوام مزبور را بيان كنيم تا در مقام مقايسه ، خوانندگان بتوانند به موقعيت و ارزش واقعى قوم ايرانى در بناى تمدن و فرهنگ جهانى واقف گردند .\r\nدكتر گيرشمن ضمن بحث دربارهء شاهنشاهى هخامنشى مىنويسد كه :\r\nاگر هخامنشيان پس از تسخير خاور نزديك اين ممالك را با سطح تمدن مخصوص خود تطبيق مىدادند سير قهقرايى به‌شمار مىرفت . آنان از تفوق تمدنهاى قديم آگاه بودند . بنابه استقلال داخلى وسيعى كه در زمان كورش اعطا شد و بنابر سياست زيركانهء داريوش ، اين فرهنگهاى قديم محفوظ ماندند و شايد هم در توسعه و ثبات و استقرار مملكت مؤثر شدند . در سراسر تاريخ شاهنشاهى ، اين فقدان تعادل ، ضعفى پنهانى و گاهى خطرناك بود و در برابر تمايلات توسعه‌طلبانهء قوم جوان و پرحرارت پارس ، اين ناهم‌آهنگى يكى از علل شكستهاى بزرگ و سقوط نهايى به‌شمار مىرود . « 1 »\r\n\r\n\r\n","description":"","footnote":"\r\n( 1 ) . ايران از آغاز تا اسلام ، پيشين ، ص 117 .\r\n","page_name":" 164 ","page_number":178},
  {"content":"\r\n\r\nقديم‌ترين تمّدن‌ها\r\nريچاردن فراى نيز به مقام شامخ فرهنگى ملل شرق نزديك اشاره مىكند :\r\nهنگاميكه ايرانيان نخستين بار در خاور نزديك گام نهادند از دوران تاريخ مصريان و بابليان قرنها گذشته بود . تمدنها و انديشه‌هاى دينى كهن اين بخش . . . در جهان پرآوازه بود ، و پيروان فراوان داشت ؛ فى المثل مردم بين النهرين حتى پيش از حمورابى كتاب قانون داشتند . مدتها از دوران پرسرافرازى فرعونهاى خدا مرتبت سپرى گشته بود و فرهنگ و تمدن مصر همچنان برجاى بود .\r\nامپراتوريهايى با دستگاههاى فرمانروايى واحد و متمركز و حكومتهاى فئودالى پىدرپى پا به پهنه هستى گذاشته و گذشته بودند و براى هرپديدهء سياسى يا اجتماعى كه به ظهور مىپيوست ، سابقه‌اى در تاريخ گذشتهء خاور نزديك وجود داشت .\r\nنفوذ مصر و بين النهرين ، بويژه بين النهرين ، در مردم پيرامون و مخصوصا\r\n\r\n","description":"","footnote":"","page_name":" 165 ","page_number":179},
  {"content":"\r\n\r\nدر نجد ايران با شدت بيشترى محسوس گشته بود . در آناتولى ختيها يا هيتيها آيين بستن پيمان و سوگندهاى قانونى و داورى با صدور حكم و بسيارى از رسمهاى ديگر را ، كه از بين النهرين گرفته بودند ، روان ساختند .\r\nنوشته‌هاى ميخى بابلى همچون زبان بين المللى در همه‌جا شناخته بود و همانند زبان رسمى سياسى در بستن پيمانهاى سياسى و بازرگانى پذيرفته شده بود و زبانهاى ديگر هم ، حتى آنها كه وابسته به خانوادهء ديگرى از زبانها بودند ؛ اورارتى « 2 » و هيتى ، شيوهء عبارت‌پردازى آن قراردادها را تقليد كردند . « 3 »\r\nبنابرآنچه گذشت در تمدن پيش از اسلام ايران ، مردم بابل ، مصر ، كلده ، آشور ، هند ، يونان و ديگر ملل و اقوام متمدن باستانى ، هريك ، كم‌وبيش ، سهمى داشتند و در راه بردن چرخهاى آن به نحوى دخيل بوده‌اند . با اين‌حال ، تمدن و فرهنگ خاص ايرانى به هيچيك از تمدنهاى ملل قديم عالم شباهت تام ندارد و قوم غالب و اداره‌كنندهء پارسى و ايرانى درآميختن اين تمدنها ، برطبق ذوق و سليقهء خود ، چنان استادى و مهارتى نشان داد كه تمدن و فرهنگ ايران قبل از اسلام را جز به نام تمدن ايرانى به نامى ديگر نمىتوان خواند .\r\nبنابراين ، قبل از آنكه وارد تاريخ ايران بشويم ، بهتر آن است كه با رعايت كمال اختصار ، شمه‌اى از خصوصيات فرهنگ و تمدن ملل كهنسال شرق را ، كه به حكايت اسناد و مدارك تاريخى قرنها قبل از روىكارآمدن حكومت جوان هخامنشى داراى قوانين و نظامات اجتماعى و فرهنگ و تمدنى درخشان بوده‌اند ، توصيف و بيان كنيم تا خوانندگان پس از مطالعهء سرگذشت اجتماعى ملل شرق بتوانند به‌نحوى منطقى و دور از تعصب دربارهء تمدن باستانى ايران داورى و اظهارنظر نمايند .\r\nويل دورانت محقق معروف امريكايى در فصل هفتم تاريخ تمدن مىگويد :\r\nاز آن زمان كه تاريخ نوشته در دست است تاكنون لااقل ششهزار سال مىگذرد و در نيمى از اين زمان ، تا آنجا كه برما معلوم است ، خاورميانه مركز امور و مسائل بشرى بوده است . از اين اصطلاح مبهم « خاورميانه » منظور ما تمام جنوب باخترى آسياست كه در جنوب روسيه و درياى سياه و مغرب هندوستان و افغانستان قرار دارد و با مسامحهء بيشترى اين نام را شامل مصر نيز مىدانيم ؛ چه اين سرزمين از زمانهاى بسيار دور با خاور پيوستگى داشته و با يكديگر شبكهء پيچ‌درپيچ فرهنگ و تمدن خاورى را ساخته‌اند . در اين صحنه‌اى كه تحديد حدود دقيق آن مقدور نيست و بر روى آن مردم و فرهنگهاى مختلف وجود داشته ، كشاورزى و بازرگانى ، اهلى كردن جانوران و ساختن ارابه ، سكه زدن و سند نوشتن ، پيشه‌ها و صناعت ، قانونگزارى و حكومت‌رانى ، رياضيات و پزشكى ، استعمال مسهل و زهكشى زمين ، هندسه و نجوم ، تقويم و ساعت و منطقة البروج ، الفبا و خطنويسى ، كاغذ و مركب ، كتاب و كتابخانه و مدرسه ، ادبيات و موسيقى ، حجارى و\r\n\r\n\r\n","description":"","footnote":"\r\n( 2 ) .  Urartian \r\n( 3 ) . ميراث ايران ، پيشين ، ص 92 و 93 .\r\n","page_name":" 166 ","page_number":180},
  {"content":"\r\n\r\nمعمارى ، سفال لعابدار و اسبابهاى تجملى ، يكتاپرستى و تك‌همسرى ، اسباب آرايش و جواهرات ، نرد و شطرنج ، ماليات بر درآمد ، استفاده از دايه ، و شرابخوارى و چيزهاى فراوان ديگرى ، براى نخستين‌بار پيدا شده و رشد كرده است و فرهنگ اروپايى و امريكايى ما در طى قرون از راه جزيرهء كرت و يونان و روم از فرهنگ همين خاور - ميانه گرفته شده است . « آرينها » خود واضع و مخترع تمدن نبودند بلكه آن را از بابل و مصر به عاريت گرفته‌اند و يونانيان نيز سازندهء كاخ تمدن به‌شمار نمىروند ، زيرا آنچه از ديگران گرفته‌اند بمراتب بيش از آن است كه از خود برجاى گذاشته‌اند . يونان در واقع همچون وارثى است كه ذخاير سه‌هزار سالهء علم و هنر را ، كه با غنائم جنگ و بازرگانى از خاورزمين به آن سرزمين رسيده ، بناحق ، تصاحب كرده است . با مطالعهء مطالب تاريخى مربوط به خاور نزديك و احترام گذاشتن به آن در حقيقت ، وامى را كه نسبت به مؤسسان واقعى تمدن اروپا و امريكا داريم ، ادا كرده‌ايم . « 4 »\r\n\r\nتمدنهايى كه در سواحل دجله و فرات پديد آمدند .\r\nسرزمين عراق كه سابقا به نام بين النهرين خوانده مىشد از روزگار قديم زادگاه تمدن و فرهنگ درخشانى بوده است . در اين منطقهء تاريخى حكومتهايى به نام سومر ، اكد ، بابل ، آشور و كلده ، بنوبت ، روى كار آمده و آثارى از فرهنگ و تمدن خويش برجاى گذاشته‌اند .\r\nهمچنين در گذشتهء خيلى دور ، چنان كه اشاره كرده‌ايم ، در حوزهء رود كارون حكومت عيلام كه شامل اهواز ، لرستان و پشتكوه و كوههاى بختيارى است ، پديد آمده و پايتخت آن شهر شوش بود . قبل از آنكه از تمدن و فرهنگ ممالكى كه در سواحل دجله و فرات رشد كرده و تكامل يافته‌اند سخن بگوييم بار ديگر يادآور مىشويم كه در كشور شوش كه يهوديان آن را « عيلام » يا « آلام » مىخوانند در روزگار قديم ملتى مىزيسته كه نژاد و منشأ آن بر ما كاملا روشن نيست و در همين ناحيه است كه باستانشناسان فرانسوى به آثارى انسانى دست يافته‌اند كه قدمت آن به بيستهزار سال پيش مىرسد و نيز مدارك و اسناد و آثارى در اين منطقه پيدا كرده‌اند كه قدمت آن به 4500 سال قبل از ميلاد مىرسد ؛ و چنان كه ضمن تاريخ عيلام گفتيم ، به حكم اين آثار مردم اين منطقه با سلاح و افزارهاى مسى آشنايى داشتند ، زمين را مىشكافتند ، جانوران را اهلى مىكردند ، خطنويسى دينى ، اسناد بازرگانى و آينه و زيور بين آنان معمول بود و حوزهء بازرگانى آنان از مصر تا هند امتداد داشت .\r\nدر ساختن ظروف گلى و گلدانهاى زيبا با خطوط هندسى و تصاوير زيباى جانوران و گياهان ، مهارت داشتند . مردم اين سرزمين قبل از ساير ملل باستانى نخستين چرخ كوزه‌گرى و اولين چرخ ارابه را كه براى انسان ، حياتى و سودمند است به وجود آوردند . پادشاهان اين سرزمين در دوران كشورگشايى خود به فتح سومر و بابل توفيق يافتند ولى اين وضع دوام نيافت و ديرى نگذشت كه عيلام خود به تصرف سومر و بابل درآمد . اكنون ببينيم سومريان\r\n\r\n\r\n","description":"","footnote":"\r\n( 4 ) . تاريخ تمدن ( كتاب اول - بخش اول ) پيشين ، ص 176 .\r\n","page_name":" 167 ","page_number":181},
  {"content":"\r\n\r\nچه آثار و افكارى از خود به يادگار گذاشته‌اند .\r\n\r\nتمدن سومريان\r\nمردم كوتاه‌قد و تنومند سومر ضمن تلاشى كه در راه جلوگيرى از هجوم و مهاجرت ساميان از خود نشان مىدادند ، پس از اختلاط با اقوام نامبرده به كمك يكديگر بنيان تمدن و فرهنگى را ريخته‌اند كه شايد از لحاظ ابداع و تازگى قديمترين تمدن جهان باشد .\r\nكاوشهايى كه سبب بيرون آمدن اين تمدن و فرهنگ فراموش شده از زير خاك گرديده خود در واقع از گيرنده‌ترين داستانهاى باستانشناسى است . آنان كه بغلط ايشان را « قدما » مىخوانيم ، يعنى يونانيان و روميان و يهوديان ، چيزى از سومر نمىدانستند . ظاهرا نبايستى هرودت مورخ يونانى چيزى از سومر شنيده باشد و اگر چيزى به گوشش خورده چون فاصلهء سومر تا زمان او از فاصلهء وى تا زمان ما بيشتر است از ذكر آن صرفنظر كرده است . « 5 »\r\nسومريان از پوست گوسفند و پشم تابيدهء نازك براى خود لباس درست مىكردند .\r\nزنان روپوشى از روى شانهء چپ بربدن خود مىانداختند و مردان پوشش خود را به كمر مى - بستند و نيمهء بالاى تنشان برهنه مىماند . ولى با پيشرفت تمدن ، لباس هم بلندتر شد و به‌جايى رسيد كه همهء بدن خود را تا گردن با آن مىپوشانيدند . معمولا كلاهى بر سر و نعلينى برپا داشتند . ولى زنان ثروتمند كفشهايى بىپاشنه از پوست نرم مىپوشيدند كه روى آن بندى شبيه بند كفشهاى امروزى داشت . دستبند ، گلوبند ، پابند ، انگشترى و گوشواره ، اسباب آرايش زنان سومرى بود و مانند زنان امروز امريكا با اين تزيينات اندازهء ثروت شوهران خود را نمايش مىدادند . در حدود 2300 سال قبل از ميلاد شاعران و دانشمندان اين سرزمين درصدد تدوين تاريخ خود برآمدند . شاعران داستانهايى دربارهء آفرينش و بهشت نخستين و طوفان سهمناكى كه در نتيجهء گناهكارى يكى از پادشاهان قديم پيدا شد و آن بهشت را در خود غرق كرد ، تأليف كردند . اين داستان طوفان را بابليان و عبرانيان گرفتند و پس از آن پاره‌اى از معتقدات مسيحى شد . كاهنان تاريخنويس سومرى ، تاريخى بس طولانى براى كشور خود جعل كردند و براى دو تن از شاهان خود به نام تموز « 6 » و گيلگمش « 7 » داستانهاى شگفت‌انگيزى ساختند و اين داستانها چنان نفوذ و شهرت يافت كه بعدها گيلگمش قهرمان بزرگترين افسانهء منظوم بابلى شد . از روى لوحهاى گلى گزارشهايى مربوط به سه‌هزار سال ق . م . در خرابه‌هاى اور « 8 » به‌دست آمده كه قسمتى از تاريخ مردم اين سرزمين را آشكار مىكند ؛ و مطالبى كه حاكى از ظلم و استبداد بعضى از سلاطين و عدل و شفقت برخى ديگر از آنهاست در اين الواح منعكس است . يكى از سلاطين اين سرزمين افتخار مىكند كه « به ملت خود آزادى بخشيده است . » وى بموجب فرمانهايى از سوء استفادهء ثروتمندان و كاهنان جلوگيرى كرده و مىگويد « كاهن بزرگ ازاين‌پس حق ندارد كه در باغ مادر فقير داخل شود و از آنجا چوب بردارد\r\n\r\n\r\n","description":"","footnote":"\r\n( 5 ) . همان ، ص 187 .\r\n( 6 ) .  Tammuz \r\n( 7 ) .  Gilgamesh \r\n( 8 ) .  Ur \r\n","page_name":" 168 ","page_number":182},
  {"content":"\r\n\r\nو يا از ميوه‌هاى آن ماليات بگيرد . » « 9 » همين پادشاه عوارض دفن مردگان را ، به پنج‌يك آنچه بود ، تقليل داد و نگذاشت كه كاهنان و مأموران بزرگ آنچه را كه مردم به خدايان پيشكش مىكنند ، ميان خود تقسيم نمايند .\r\nولى اين دوره با روىكار آمدن جهانگشايى خون‌آشام و مستبد پايان يافت . سومر در دوران حيات خود سلاطين خوب و بد زياد ديده ، گوده‌آ « 10 » شاه روشنفكرى بود كه بعضى او را « ماركوس اورليوس » سومرى مىدانند . وى كه شاهى فيلسوف و متفكر بود ، با جرأت ، از ظلم و ستم ثروتمندان بر ناتوانان جلوگيرى مىكرد ؛ به‌همين جهت رعايا او را مىپرستيدند . در يكى از آثار او چنين نوشته شده : در مدت 7 سال كنيز با\r\nيكى از الواح افسانه گيلگمش\r\nبانوى خود برابر بود و بنده در كنار خواجهء خود راه مىرفت و در شهر من ناتوان در پهلوى توانا آسايش داشت . « 11 » يكى ديگر از سلاطين اين سرزمين نخستين قانون‌نامه‌اى را ، كه تاريخ مىشناسد ، انتشار داد و گفت : « با قوانين شايسته و عادلانه ، من براى هميشه بنيان دادگرى را برقرار ساختم . »\r\nپس از برافتادن حكومت سومريان مدنيت و فرهنگ آنان همچنان برجاى ماند و از سومر و اكد صنعتگران و هنرمندان و شاعران و حكيمان و قديسان برخاستند ، و اين ميراث تمدن بين النهرين را به بابل و آشور رسانيدند .\r\n\r\nوضع اقتصادى\r\n« در زمينهء كشاورزى سومريان موفقيتهايى كسب كردند و با كندن مجارى متعدد ، از خطرات ناشى از سيل جلوگيرى كردند . آنها براى نخستين بار ، سازمان آبيارى منظم ، كه تاريخ آن به 4 هزار سال ق . م . مىرسد ، به‌وجود آوردند و براى اولين بار گاوآهن را براى شخم زمين به كار بردند و براى كوبيدن خرمن چرخهاى بزرگ چوبى استعمال كردند كه دندانه‌هايى از سنگ چخماق داشت و به اين ترتيب ، در ضمن آنكه دانه جدا مىشد كاه نيز براى علوفهء چهارپايان به‌دست مىآمد . با آنكه با مس ، قلع ، مفرغ و آهن\r\n\r\n\r\n","description":"","footnote":"\r\n( 9 ) . تاريخ تمدن ( كتاب اول - بخش اول ) ، پيشين ، ص 181 .\r\n( 10 ) .  Gudea \r\n( 11 ) . تاريخ تمدن ( كتاب اول - بخش اول ) ، پيشين ، ص 184 .\r\n","page_name":" 169 ","page_number":183},
  {"content":"\r\n\r\nاسبابهاى بزرگى درست مىكردند ، فلز در نزد آنان عنوان تجملى داشت و ابزار كار آنها بيشتر با سنگ چخماق ساخته مىشد . خانه‌هاى آنها از نى و كاهگل پوشيده مىشد ، و كلبه‌ها درى چوبين داشت كه روى پاشنه‌اى سنگى مىچرخيد ؛ سقف را به شكل قوسى مىساختند .\r\nگاو و گوسفند و بز و خوك در خانه‌ها ، با مردم به‌سر مىبردند و براى آب آشاميدنى از چاه استفاده مىكردند . كالاها را از راه آب با قايق حمل‌ونقل مىكردند و به وسيلهء ترعه‌ها به باراندازها مىرسانيدند . » « 12 »\r\nحمل‌ونقل از راه خشكى نيز معمول بود . هيأت اكتشافى دانشگاه اكسفرد بتازگى در « كيش » كهن‌ترين وسيلهء نقليهء چرخدار جهان را اكتشاف كردند . از روى مهره‌هايى كه در نقاط مختلف به دست آمده به وجود روابط بازرگانى بين سومر و هند و مصر پىبرده‌اند . . .\r\nبا آنكه در آن ايام مبادلهء جنس‌به‌جنس صورت مىگرفت ، سيم و زر براى سنجش بهاى كالا نيز به كار مىرفته و قرض با ربح سالانه‌اى از همان جنس ، بين 15 تا 33 % درصد ، معمول بوده است . طلا و نقره از گورهاى آن زمان زياد به دست آمده است . مردم از جهت اجتماعى و اقتصادى به طبقات ثروتمند ، بينوا و طبقهء متوسط تقسيم مىشدند . در اين جامعه بازرگانان كوچك و پزشكان نيز موقعيتى داشتند . به تقويم و تقسيم سال به دوازده ماه قمرى آشنا بودند .\r\n\r\nسازمان حكومت\r\nاستبداد مطلق سلاطين سومرى سبب شده بود كه اطراف آنها را محيطى از شدت عمل و ترس فراگيرد . كشتن سلاطين ستمگر زياد معمول بود ؛ به‌همين جهت ، شاهى كه برتخت مىنشست براى آنكه كسى قصد جان او نكند در قصر مستحكمى ، كه بيش از دو در تنگ نداشت ، مقر مىگزيد و بوسيلهء مأمورين و پاسبانهاى مخفى ، خود را از شر دشمنان حفظ مىكرد .\r\nهنگام جنگ ، شاه بر ارابه مىنشست و پيشاپيش قواى خود ، كه به تير و كمان و سر - نيزه مسلح بودند ، حركت مىكرد .\r\nجنگ را براى به‌دست آوردن راههاى بازرگانى يا غارت كالاهاى تجارى به راه مىانداختند . ويل دورانت مىنويسد : « هيچ دربند آن نبودند كه اين هدف را در زير پرده‌اى از الفاظ فريبنده و رنگين بپوشانند و كسانى را كه دنبال كمال مطلوبهايى مىگردند به آن گول بزنند . » ملتهاى مغلوب را على الرسم بعنوان غلام مىفروختند و اگر اميدى به سود آن نداشتند در راه خدايان تشنه به خون ، قربانى مىكردند . قوانين سومريان ، ساده و عارى از شدت و قساوت است ؛ مثلا در قوانين سامى چون زنى زنا دهد ، حكمش كشتن است ولى در قوانين سومرى شوهر جفا كشيده حق دارد زن ديگرى بگيرد و جايگاه زن اول خود را از آنچه بوده پايين‌تر بياورد .\r\nدر قوانين سومرى ، كه الهامبخش قانون‌نامهء حمورابى است ، از روابط بازرگانى و ارتباطات جنسى ، شرايط وام گرفتن و ترتيب عقد قراردادهاى مختلف و نيز از وصيت و\r\n\r\n\r\n","description":"","footnote":"\r\n( 12 ) . تاريخ جهان باستان ، پيشين ، ج 1 ، ص 125 به بعد .\r\n","page_name":" 170 ","page_number":184},
  {"content":"\r\n\r\nقبول كردن فرزند ، سخن رفته است . مطلب جالب در قوانين سومرى اينكه سعى شده حتى المقدور مردم از مراجعه به محكمه خوددارى كنند ؛ و كليهء اختلافات در آغاز امر به داورى عمومى مراجعه مىشد و به طرفين دعوى تكليف صلح مىشد ؛ يعنى قبل از توسل به حكم قانون ، دعواى ميان خود را دوستانه حل نمايند . و اين درسى است كه مردم متمدن امروز بايد از آن قوم ابتدايى فراگيرند .\r\n\r\nدين و اخلاق\r\nپس‌ازآنكه سلاطين و فرمانروايان دريافتند كه توجه كردن به دين ، فوايد سياسى فراوانى براى ادارهء كشور دارد ، شمارهء خدايان فزونى گرفت ؛ هر شهر و هرايالت و هريك از فعاليتهاى بشرى براى خود خداى مدبر و الهام‌دهنده‌اى پيدا كرد .\r\nپيش از تمدن سومرى پرستش خورشيد مدتى بود كه انتشار داشت . بيشتر خدايان در معابد بودند و براى آنها هدايايى از مال و خوراك و زن مىآوردند . چيزهايى كه مورد پسند خدايان بود ، عبارت بود از : گاو نر ، بز ، گوسفند ، كبوتر ، جوجه‌مرغ ، مرغابى ، ماهى ، خرما ، انجير ، خيار ، كره ، روغن و نان دوآتشه . از اين صورت كه در يكى از الواح منعكس است مىتوان فهميد كه توانگران آن زمان چه خوراكهايى تناول مىكردند .\r\nظاهرا در آغاز امر خدايان گوشت آدمى را به همه‌چيز ترجيح مىدادند ، ولى بعدها در اثر رشد انديشه‌هاى اخلاقى ، خدايان نيز ناچار به گوشت جانوران راضى شدند . در اين ايام كاهنان از عموم طبقات مالدارتر و نيرومندتر و فرمانرواى واقعى ، آنها بودند . چون اين طبقه در غارت اموال مردم از حد گذشتند ، « اوروكاژينا » ، مانند « لوتر » كه بعدها در مقابل كشيشان مسيحى قيام كرد ، به‌پاخاست و حرص و آز كاهنان را تقبيح كرد و آنها را در راه اجراى عدالت به رشوه گرفتن متهم كرد و تا مدتى محاكم را از وجود اين عناصر پاك نمود . ولى اين وضع دوام نيافت و بار ديگر تسلط كاهنان فزونى گرفت . آنها عهده‌دار تعليم و تربيت نيز بودند .\r\nدر كنار معابد بيشتر مدرسه‌هايى بود كه كاهنان در آنجا به پسران و دختران ، خط نوشتن و حساب را مىآموختند و فكر وطنپرستى و نيكوكارى را در آنها تقويت مىكردند .\r\n« لوحه‌هايى از آنها به‌دست آمده است كه بر آنها جدولهاى ضرب و تقسيم ، و جذر و كعب و مسائلى از هندسهء عملى ديده مىشود . » « 13 » آنچه در آن زمان به اطفال تعليم داده مىشد پست‌تر از چيزى نيست كه ما امروز به فرزندان خود مىآموزيم ؛ و اين معنى از روى لوحه‌اى برمىآيد كه خلاصه‌اى از مسائل مربوط به انسانشناسى در آن‌چنين نوشته شده :\r\n« در آن زمان كه انسانها آفريده شدند از نانى كه خورده مىشود و لباسى كه در بر مىكنند كسى آگاهى نداشت ، همه چهار دست و پا راه مىرفتند و مانند گوسفند با دهان خود علف مىخوردند و از گودالهاى آب رفع عطش مىكردند . »\r\nعده‌اى زن وابسته به هرمعبد بود كه بعضى از آنان خدمتگزار بودند و پاره‌اى\r\n\r\n\r\n","description":"","footnote":"\r\n( 13 ) . تاريخ تمدن ( كتاب اول - بخش اول ) ، پيشين ، ص 194 .\r\n","page_name":" 171 ","page_number":185},
  {"content":"\r\n\r\nهمسر خدايان يا جانشينان و نمايندگان برحق ايشان بر روى زمين محسوب مىشدند . دختر سومرى نه تنها از اين خدمتگزارى ننگى به خود راه‌نمىداد بلكه پدر او به خود مىباليد كه دختر صاحب‌جمال خود را در راه رفع ملال كاهنان وقف كرده است . پدرى كه به اين افتخار مىرسيد ، جشن مىگرفت و جهيزى همراه وى به معبد مىفرستاد . در آن ايام جهيز دختر در اختيار خود او بود و تعيين وارث نيز از اختيارات زن بود . زن و شوهر به يك اندازه بر فرزند خود حق داشتند و اين قدرت و آزادى زن ناشى از اين بود كه زن استقلال اقتصادى داشت ؛ يعنى مىتوانست مستقل از شوهر خود به كار بازرگانى بپردازد و بندگان خود را آزاد كند يا در خدمت خود نگهدارد . زن گاهى به مقام ملكه‌اى مىرسيد . با اين‌حال در حالات بحرانى و سخت ، وزنهء قدرت و اختيار به نفع مرد مىچربيد . زنان طبقات بالا زندگى پرتجمل داشتند ، ظروف زرين و سيمين و انگشترها و گردنبندهاى مطلاى آنان با زنهاى امروزه فرقى نداشت .\r\n« چه نيكو گفته‌اند كه زير اين خورشيد هيچ‌چيز تازه‌اى وجود ندارد . تفاوت زن ابتدايى با زن امروزه به اندازه‌اى ناچيز است كه از سوراخ سوزن مىگذرد . » « 14 »\r\n\r\nهنر و ادبيات\r\nسومريان هنر خطنويسى را تكامل بخشيدند و به يارى آن ، افكار و انديشه‌هاى خود را در زمينه‌هاى مختلف اقتصادى و ادبى و مذهبى برجا مىگذاشتند . آثار مكتوب اين قوم تقريبا مربوط به 3500 سال ق . م . است . آنها انديشه‌هاى خود را ، بجاى آنكه با مركب روى كاغذ فاسدنشدنى بنويسند ، با آلت تيزى شبيه به ميخ بر گل نقش مىكردند . آنچه برجاى گذاشته‌اند ، از قبيل صورت قراردادها ، قبالهء املاك ، صورت خريد و فروش ، متن احكام قضايى و نظاير اينها ، كه معرف تمدن آنهاست ، براى ما جالب و قابل توجه است . پس‌ازآنكه منشى از نوشتن لوح فراغت مىيافت ، آن را در آتش مىپخت و يا مقابل حرارت آفتاب مىگذاشت . در نتيجه ، طول عمر نوشتهء او به مراتب بيش از مكتوب كاغذى مىشد . تنها آثارى كه بر سنگ نوشته شده ، از اين جهت ، بر آن نوع لوحه‌ها ترجيح دارد . اختراع خط ميخى و تطور و تكامل آن ، بزرگترين منتى است كه سومريان بر تمدن جهان دارند .\r\nقبل از فرارسيدن قرن بيست و هفتم ق . م . در شهرهاى سومرى عده‌اى كتابخانه تأسيس شد . در ويرانه‌هايى كه از آثار آن ايام به‌دست آمده ، 30 هزار لوح گلى پيدا كرده‌اند كه با ترتيب و نظم خاصى روىهم چيده شده بود . نوشته‌هاى سومرى از راست به چپ خوانده مىشود ولى بابليان نخستين كسانى هستند كه از چپ به راست مىنوشتند .\r\nدر بعضى از الواح يادداشتهايى از حوادث و صورت قراردادها و قبالهء املاك و صورت خريد و فروش و متن احكام قضايى را مىنوشتند ، و به قول ويل دورانت : « تمدنى ساخته بودند كه اثر نيش قلم در آن از دم شمشير هيچ كمتر نبود . » « 15 »\r\nبطور خلاصه تمدن ابتدايى سومرى داراى شاهكارهايى است ؛ ازجمله در اين سرزمين\r\n\r\n\r\n","description":"","footnote":"\r\n( 14 . و 15 ) . همان ، ص 197 .\r\n","page_name":" 172 ","page_number":186},
  {"content":"\r\n\r\nنخستين حكومت به‌دست انسان تأسيس گرديد ، نخستين سازمان آبيارى ، و اولين‌بار استفاده از سيم‌وزر براى ارزيابى كالا و نخستين قراردادهاى بازرگانى و اولين سازمان اعتبار معاملاتى و نخستين كتاب قانون و نخستين‌بار استفادهء وسيع از خطنويسى و نخستين‌بار گفتگو از داستان آفرينش و طوفان و نخستين مدرسه‌ها و كتابخانه‌ها و نخستين ادبيات و شعر و نخستين داروهاى آرايشى و زينت‌آلات و نخستين حجارى و نقش برجسته و نخستين كاخها و معابد و نخستين‌بار استفاده از فلزات در تزيين و نخستين طاقها و قوسيها و گنبدهاى ساختمانى در جهان پيدا شده است . و نيز در همين سومر است كه براى اولين‌بار ، آنگونه كه تاريخ نشان مىدهد ، پاره‌اى از زشتيهاى تمدن از قبيل بردگى و استبداد و چيرگى كاهنان بر مردم و جنگهاى استعمارى به شكل وسيع ديده مىشود .\r\nدر همين سرزمين ، زندگى قرين آسايش براى نيرومندان ، و حيات توأم با رنج و بدبختى براى ديگر مردم پديد آمده است .\r\n\r\nتمدن بابلى\r\nاز بركت طغيان رودهاى دجله و فرات و در نتيجهء كوشش نسلهاى فراوان ، سرزمين بابل به صورت يكى از مهمترين مراكز تمدن قديم درآمد .\r\nنژاد بابلى در نتيجهء آميختن اكديان با سومريان به وجود آمد و در اين نژاد جديد غلبه با عنصر سامى بوده است . در آغاز اين دورهء تاريخى ، شخصيت ممتاز حمورابى ( 2123 - 2081 ق . م . ) جلوه‌گرى مىكند كه در طى 43 سال سلطنت خود غير از كشورگشايى با تدوين قانون‌نامهء بزرگ تاريخى خود نظم و آيينى در آن سرزمين برقرار ساخت كه تا آن ايام سابقه نداشت . اين قانون‌نامه از ستايش خدايان آغاز مىشود ولى به زودى رنگ مذهبى خود را از دست مىدهد . در اين مجموعهء قانونى ، آزاد منشانه‌ترين قانونها و سخت‌ترين كيفرها در 285 ماده پهلوى يكديگر قرار گرفته است و از حقوق متعلق به اموال منقول و اموال غيرمنقول و تجارت و صناعت و خانواده و آزارهاى بدنى و كار و غيره بحث شده و بدون شك از مجموعه قوانين آشور كه بيش از هزار سال پس از آن تدوين يافته ، مترقىتر و به اصول تمدن نزديكتر است و از پاره‌اى جهات به اندازهء قانون يك كشور جديد اروپايى خوب است .\r\nحمورابى در مقدمهء قانون‌نامهء خود مىگويد : « خدايان به من كه حمورابى هستم فرمان دادند تا چنان كنم كه عدالت بر زمين فرمانروا باشد ، گناهكاران و بدان را براندازم و از ستم كردن توانا بر ناتوان جلوگيرم و روشنى را بر زمين بگسترم و آسايش مردم را فراهم سازم . اين منم كه هنگام سختى دست كمك به جانب ملتم دراز كرده‌ام و مردم را برآنچه در بابل دارند ، ايمن ساخته‌ام . من حاكم ملت و خدمتگزارى هستم كه كارهاى او مايهء خشنودى انونيت است . » با اينكه ريشهء اين قانون‌نامه از قوانين سومرى گرفته شده و اكنون ششهزار سال از تاريخ تدوين آن مىگذرد ، هنوز در پاره‌اى از مواد آن آثار تجدد و عدالتخواهى به حدى قوى است كه با قوانين جديد غرب برابرى مىكند .\r\nغير از اين اثر گرانبها ، كه بر روى ستونى از سنگ ديوريت به صورت زيبايى نبشته شده و در سال 1902 م . از ميان كاوشهاى باستانشناسى شوش به‌دست آمده است ، حمورابى\r\n\r\n","description":"","footnote":"","page_name":" 173 ","page_number":187},
  {"content":"\r\n\r\nحمورابى دربرابر خدا ايستاده است .\r\nدر دوران حكومت خود ترعهء بزرگى ميان كيش و خليج‌فارس حفر كرد كه سرزمينهاى پهناورى را آبيارى مىكرد و شهرهاى جنوبى را از خطر طغيان مخرب دجله محفوظ مىداشت . وى با رساندن آب به اراضى خشك ، آنها را براى كشت و زرع و چراندن حيوانات اهلى مساعد كرد .\r\nوى انبارهايى براى ذخيرهء گندم ساخت و از مالياتهايى كه مىگرفت ، قشونى را ، كه براى حفظ نظم و حمايت قانون لازم بود ، اداره مىكرد و بقيهء عوايد مالياتى را به مصرف ساختن پلى بر روى فرات ، ساختن كشتى ، و ايجاد كاخها و پرستشگاهها براى مردم رسانيد . در آن ايام كشتيهايى كه كمتر از 90 كارگر نداشت بر روى فرات رفت‌وآمد مىكرد . در نتيجهء همين اعمال خيرخواهانه ، حس احترامى عميق از طرف مردم نسبت به وى پيدا شده بود .\r\n\r\nزندگى خصوصى مردم\r\nسكنهء بابل مشكين‌موى و سيه‌چرده بودند . مردان غالبا ريش داشتند و كلاه‌گيس به‌سر مىگذاشتند . زن و مرد هردو گيسوان خود را بلند نگاه مىداشتند و با مواد خوشبو ، معطر مىساختند . لباس معمولى هردو ميانبندى از كتان سفيد بود كه تا نزديك دو پا را مىپوشانيد . در زنان شانهء چپ برهنه مىماند ، مردان بر اين لباس مشترك قبا و عبايى مىافزودند .\r\nبا افزايش ثروت عمومى ، لباسهاى رنگارنگ با صور و نقوش مختلف معمول شد .\r\n\r\n","description":"","footnote":"","page_name":" 174 ","page_number":188},
  {"content":"\r\n\r\nبابليان پاپوشهاى زيبايى به‌پا مىكردند . مردان در دورهء حمورابى عمامه به سر مىگذاشتند .\r\nزنان با گردن‌بند و دستبند و نظرقربانى خود را مىآراستند و گيسوان خود را با مهره‌ها زينت مىدادند . مردان عصاهاى منبت‌كارى شده به دست مىگرفتند و به كمربندهاى خود مهرهاى زيبايى آويخته داشتند تا با آن اسناد و نامه‌هاى خود را مهر كنند . كاهنان كلاههاى مخروطى شكل بر سر مىگذاشتند . شهر زيباى بابل كه در دو هزار سال پيش از ميلاد مسيح يكى از ثروتمندترين و زيباترين شهرهايى بود كه تاريخ قديم شاهد آن بود ، سرانجام مقهور كاسيان ، كه مردمى كوهستانى بودند ، گرديد . اين قوم گرسنه و جنگجو ، كه سالها به چشم حسرت به ثروت و نعمت بابليان مىنگريستند ، هشت سال پس از مرگ حمورابى پىدرپى به سرزمين بابل هجوم آورده و سرانجام قدرت را به دست گرفتند و 6 قرن بر بابل حكومت كردند و بعد از آنها قرنها آشوريان در اين سرزمين حكومت داشتند تا سرانجام بابل استقلال گم شدهء خود را بازيافت و نبوكد نصر ( بخت النصر ) زمام امور را در دست گرفت . از اين زمان به بعد بار ديگر برنامه‌هاى عمرانى در سرزمين بابل اجرا مىشود .\r\nقسمت عمدهء اراضى را رعايا يا غلامان شيار مىكردند . تعداد كشاورزانى كه مالك زمين بودند كم بود . شيار زمين ابتدا به كمك كج‌بيلهاى سنگى انجام مىگرفت . بموجب نقشى كه به دست آمده در 1400 ق . م . استفاده از گاوآهن در سرزمين بابل معمول بوده است .\r\nبابليان ، مانند مردم مصر ، آبهاى زيادى را به هنگام طغيان رودخانه در ترعه‌ها مىانداختند يا در مخازنى ذخيره مىكردند و بعدا به مصرف زراعت مىرسانيدند .\r\nغير از برزگران ، عده‌اى از رنجبران ، براى دست‌يافتن به نفت و بيرون آوردن مس و سرب و آهن و سيم و زر ، زمين را زيرورو مىكردند . استرابو « 16 » در كتاب خود وصف مىكند كه چيزى را ، كه به قول او نفت يا قير مايع نام دارد ، چگونه از زمين بيرون مىآوردند و اين كارى است كه هم‌اكنون نيز صورت مىگيرد . به گفتهء او چون اسكندر شنيد كه اين مايع شگفت‌انگيز آب قابل سوختن است براى آزمودن آن دستور داد تا يكى از غلامان را با آن آلوده كردند و وى را آتش زدند . ابزارهاى كار در زمان حمورابى هنوز سنگى بود و در آغاز هزارهء اول پيش از ميلاد با مفرغ و سپس با آهن ساخته مىشد . ريخته‌گرى فلزات در همان زمان آغاز شد .\r\nپارچه‌ها را با پنبه و پشم مىبافتند و چنان خوب رنگرزى و زركشى مىكردند كه گرانبهاترين كالاى صادراتى بابل همين پارچه‌ها بود . هر اندازه در تاريخ بين النهرين به عقب برمىگرديم ، همواره دستگاه نساجى و چرخ كوزه‌گرى را مىيابيم . شايد آنها تنها ماشينهايى باشند كه آن مردم مىشناختند . خانه‌ها را با گل مخلوط به كاه مىساختند . بعدها خشت خام و سپس خشت پخته و آجر ، بسرعت ، معمول گرديد . صنعتگران و اصناف رسته‌هاى مختلفى تشكيل مىدادند و استادان و شاگردان در اين تقسيمات صنفى شركت داشتند .\r\n« در شهرها پيشه‌وران از حرفهء خود امرار معاش مىكردند . آنان در ميدانهاى خريد و\r\n\r\n\r\n","description":"","footnote":"\r\n( 16 ) .  Strabo \r\n","page_name":" 175 ","page_number":189},
  {"content":"\r\n\r\nفروش دكه‌ها و كارگاههاى كوچكى داشتند و در آنجا سفارشها را مىپذيرفتند و انجام مى - دادند . » « 17 »\r\nبراى حمل‌ونقل ارابه‌ها را به كار مىبردند كه ابتدا خران و سپس اسبهاى قوى آن را مىكشيدند . پس‌از آنكه نبوكد نصر روىكار آمد در راه اصلاح راههاى تجارى كوشش بسيار كرد . كاروانهاى تجارى در آن ايام محصولات نيمى از جهان را به بازارها و دكانهاى بابل حمل مىكردند . قافله‌هاى هند پس از عبور از كابل و هرات و اكباتان و كاروانهاى مصر پس از گذشتن از فلسطين به بابل مىآمدند . ولى بازرگانان همواره از دزدانى كه سر راهها در كمين بودند و از زميندارانى كه هنگام عبور از قلمرو آنها بايد حقوق راهدارى به آنها پرداخت ، رنج مىبردند .\r\nدر معاملات پاياپاى آن زمان ، غير از گندم و جو ، از شمشهاى سيم و زر ، بعنوان ملاك ارزيابى استفاده مىكردند . « بازرگانى توسعه و تكامل يافت . پادشاه و روحانيان با مباشرت بازرگانان عمده در فعاليتهاى بازرگانى شركت مىكردند . گندم ، پشم ، روغن ، خرما ، بادام ، نقره ، و مس در معرض خريد و فروش قرار مىگرفت . نرخ بهره بسيار بالا بود و به 3 / 1 وام مىرسيد . » « 18 »\r\n\r\nقديميترين قوانين مدون جهان\r\nبا آنكه در آن زمان از دموكراسى خبرى نبود و حكومت مطلقه‌اى ، براساس تأمين منافع زمينداران و اشراف بزرگ و بازرگانان برقرار بود ، قوانين نسبت به عموم طبقات بشدت اجرا مىشد . سلطهء قانون بزرگى كه حمورابى واضع آن بود ، مدت 15 قرن دوام يافت . تا سال 1901 م . حقوقدانان الواح دوازدهگانهء رومى را قديميترين قوانين مدون مىشمردند ، ولى پس‌از آنكه در آغاز قرن بيستم ميلادى دومورگان « 19 » در كنار رود فرات در شوش قديم به كشف ستون سنگى بزرگى كه حاوى قوانين حمورابى است توفيق يافت ، معلوم شد كه در حدود 18 قرن قبل از ميلاد ، حمورابى پادشاه بزرگ بابل قانون‌نامه‌اى مشتمل به 282 ماده از خود به يادگار گذاشته است كه از شاهكارهاى حقوقى دنياى كهن به‌شمار مىرود . با گذشت زمان قانونگزاران به‌جاى كيفرهاى دينى و فوق‌طبيعى كيفرهاى دنيوى قرار دارند . از خشونت مجازاتها كاستند و بعضى از كيفرهاى بدنى را به غرامت مالى بدل كردند . تا قبل از حمورابى ، قضات همان كاهنان بودند ولى از زمان حمورابى به بعد ، محكمه‌هاى غير دينى تشكيل شد كه در مقابل دولت مسؤول بود .\r\nمجازات در ابتداى امر بر اصل قصاص قرار داشت يعنى اگر كسى دندان مرد آزاد شريفى را مىشكست يا چشم او را كور مىكرد يا اندامى از او را عيبناك مىساخت ، همان گزند را به وى مىرسانيدند . هرگاه خانه‌اى فرومىريخت و مالك كشته مىشد معمار يا سازندهء آن ، محكوم به مرگ بود ؛ و اگر در نتيجهء ويرانى ، پسر صاحب‌خانه مىمرد پسر معمار يا سازندهء آن را مى - كشتند . اگر كسى دخترى را مىزد و مىكشت به خودش كارى نداشتند بلكه دخترش را به‌قتل مىرسانيدند . رفته‌رفته اين كيفرهاى غيبى از ميان رفت و به‌جاى كيفر جسمى ، فديه و غرامت مالى مىگرفتند . با گذشت زمان ، تنها كيفرى كه قانون آن را جايز مىشمرد همان تاوان و ديه\r\n\r\n\r\n","description":"","footnote":"\r\n( 17 ) . تاريخ جهان باستان ، پيشين ، ج 1 ، ص 143 .\r\n( 18 ) . همان ، ص 143 .\r\n( 19 ) .  De Morgan \r\n","page_name":" 176 ","page_number":190},
  {"content":"\r\n\r\nبود ، مثلا تاوان كور كردن چشم مرد عادى شصت سكهء نقره بود و اين مجازات برحسب شخصيت طرفين فرق مىكرد . اگر شخصى از طبقهء اشراف جرمى را مرتكب مىشد ، مجازاتش شديدتر از مجازاتى بود كه براى همين جرم در حق يكى از مردم عادى روا مىداشتند .\r\nكتك زدن را با اخذ مبلغى جريمه كيفر مىدادند ولى اگر كسى پدر خود را مىزد دستش را مىبريدند و اگر جراحى در ضمن عمل جراحى ، سبب مرگ بيمار يا كور شدن چشم او مى - شد انگشتانش را قطع مىكردند . برخى از گناهان را با كشتن كيفر مىدادند . هتك ناموس ، بچه‌دزدى ، راهزنى ، دزدى با شكستن در خانه ، زناى با محارم ، پناه دادن بندهء گريخته ، و سبب قتل شوهر شدن زنى ، براى آنكه شوهر ديگرى انتخاب كند ، و داخل شدن زن كاهنه‌اى در ميخانه و پشت كردن به دشمن در ميدان جنگ و سوءاستفاده از مقام ادارى و اهمال كردن زن در كارخانه‌دارى ، پس از رسيدگى ، با مرگ كيفر داده مىشد .\r\nدر آن دوره دولت تا حدودى ميزان و نرخ اجناس و دستمزد جراح ، بنا ، خياط ، خشت‌زن ، سنگتراش ، چوپان ، و كارگر را معين كرده بود . مطابق قانون ، ميراث مرد به فرزندانش مىرسيد و همسر مرد حقى نداشت . زن بيوه كابين و جهيز خود را مىگرفت و تا زنده بود بانوى خانه به‌شمار مىرفت . مالكيت خصوصى در اشياء منقول و غيرمنقول در قانون‌نامهء حمورابى به رسميت شناخته شده بود . كاهنان مقام سردفترى را داشتند و نويسندگان مزدورى بودند كه از وصيتنامه تا شعر و غزل همه‌چيز را مىنوشتند . وكيل دعوى وجود نداشت ، هر كس شخصا دعوى خود را در محكمه طرح مىكرد . قانون گفته بود كه « اگر شخصى ديگرى را متهم به گناهى كند كه كيفر آن مرگ است و از عهدهء اثبات آن برنيايد ، خود وى محكوم به‌مرگ خواهد شد . » در آن زمان نيز قضات رشوه‌گير وجود داشتند . در شهر بابل محكمهء استينافى كه داوران شاهى در آن داورى مىكردند ، وجود داشت و متداعيان مىتوانستند از خود شاه تميز بخواهند .\r\nبا اينكه در قانوننامهء حمورابى افراد حق ندارند عليه دولت اقامهء دعوى كنند معذلك در مواد 24 و 22 آن قانون نوشته شده :\r\nاگر كسى در حين دزدى دستگير شود محكوم به اعدام خواهد شد . اگر دزد دستگير نشود مردى كه اموالش به سرقت رفته بايد در برابر خدا صورت تفصيلى آنچه را از او دزديده‌اند بازگويد ، و شهرى كه دزدى در آن واقع شده يا حاكم ناحيهء خارج شهر بايد تاوان خسارت وى را بدهد . اگر دزدى منجر به كشته شدن صاحب مال شود ، شهر و حاكم بايد يك مينا ( 000 / 40 ريال ) به ورثهء مقتول بپردازند .\r\nويل دورانت مىگويد : « آيا كدام شهر جديد امروز است كه در آن ، حسن اداره به اندازه‌اى رسيده باشد كه تاوان جرمى را كه بسبب اهمال پيش‌آمده بپردازد ؟ آيا براستى قانون از زمان حمورابى به اين طرف ترقى كرده يا فقط افزونتر و پيچيده‌تر شده است ؟ » « 20 »\r\nمشير الدوله پيرنيا دربارهء قوانين حمورابى مىنويسد :\r\n\r\n\r\n","description":"","footnote":"\r\n( 20 ) . تاريخ تمدن ( كتاب اول - بخش اول ) ، پيشين ، ص 350 .\r\n","page_name":" 177 ","page_number":191},
  {"content":"\r\n\r\nاز خصايص قوانين حمورابى اين است كه انتقام كشيدن ممنوع است .\r\nمجنى عليه يا كسان او بايد دادخواهى كنند . اين ماده نشان مىدهد كه دولت بابل به آن درجه از تمدن رسيد كه احقاق حق را به عهده خود گرفته بود . پادشاه حق عفو دارد . . . علماء فن پس از غور و مداقه در قوانين حمورابى به اين نتيجه مىرسند كه قوانين مزبور نتيجهء زندگى ملتى است كه در مدت قرون عديده در ترقى و تكامل بوده و حتى بعضى مواد آن موافق افكار ملل كنونى مىباشد ( يعنى كهنه نشده ) . شايان توجه است كه حقوق زن نسبت به اموالش موافق قوانين حمورابى به قدرى است كه حتى بعضى ملل كنونى اروپا هم آن حقوق را به زن نداده‌اند . بموجب قوانين حمورابى طلبكار مىتواند حبس بدهكار را در صورت عدم تأديهء قرض بخواهد ، ولى اگر بدهكار از بدرفتارى طلبكار بميرد اين مسؤول است ؛ بر خلاف قوانين الواح دوازده‌گانهء روم كه طلبكار مىتوانست بدهكار را در صورت عدم تأديهء قرض شقه كند . « 21 »\r\n\r\nمعتقدات مذهبى\r\nقدرت شاه تنها بوسيلهء قانون و طبقهء اشراف و طبقهء كاهنان ، كه پيشواى دين بودند ، محدود مىگرديد . عنوان حقيقى سلطنت نصيب كسى مىشد كه كهنه لباس قدرت را بر او بپوشانند و از وى حمايت كنند . مالياتها و عوارض فراوانى كه به خزانهء معابد مىريخت ، به وسايل گوناگون ، مورد استفاده قرار مىگرفت ، چه كهنه خود بزرگترين تجار و مالداران بابل به‌شمار مىرفتند . آنها ، گاه از سر لطف و عنايت ، به درويشان و بيماران بدون درخواست ربح ، وام مىدادند و چنان كه گفتيم تنظيم وصيتنامه‌ها و قراردادها و رسيدگى به دعاوى مردم از كارهاى آنها بود . حوادث مهم و معاملات بازرگانى را ثبت مى - كردند . نفوذ جامعهء روحانيت بيش از شخص شاه بود ؛ به‌همين علت ، گاه مىتوانستند با اتحاد كلمه ، شاه را از كار بر كنار كنند .\r\nتعداد خدايان به احتياجات و نيازمنديهاى بشر آن روز بستگى داشت . مطابق يك آمار رسمى ، كه در قرن نهم ق . م . برداشته شده ، شمارهء خدايان نزديك 65000 به دست آمده است .\r\nيهوديان براى خدايان خود و نيز براى آفرينش جهان داستانها و اساطيرى ساخته بودند كه از راه دين يهود به ما رسيده و قسمتى از معارف دينى بشر را نشان مىدهد .\r\nيك فرد متدين بابلى از دعا و نمازى كه مىگذارد ، اجر اخروى طلب نمىكرد بلكه همواره دنبال خيرات زمينى بود و به اصطلاح ، دين او دين زمينى و عملى بود نه دين آسمانى و اخروى . بيشتر اجساد مردگان را مىسوزاندند و خاكسترشان را در گلدانها محفوظ نگاه مىداشتند . مرده‌شويان مرده را پس از شستن و تحنيط لباس نيكو مىپوشانيدند ، گونه‌هايش را رنگين مىكردند و انگشترهاى زيبا بر انگشتان او مىكردند . و اگر مرده زن بود ، شيشه‌هاى عطر و شانه و روغنهاى آرايش در گور او مىنهادند . آنها معتقد بودند كه اگر مرده را دفن\r\n\r\n\r\n","description":"","footnote":"\r\n( 21 ) . ايران باستان ، پيشين ، ص 123 به بعد .\r\n","page_name":" 178 ","page_number":192},
  {"content":"\r\n\r\nنكنند و آزار رسانند تمام شهر گرفتار طاعون و و با خواهد شد .\r\nدر سرودها و مزاميرى كه از بابليان به يادگار مانده آثار كمال خضوع و فروتنى در برابر خداى بزرگ ديده مىشود ؛ ازجمله در سرودى چنين آمده است : « پروردگارا گناهان من بزرگ است و كارهاى بد من فراوان است . من در درياى محنت و بدبختى غوطه‌ور شدم و ديگر نمىتوانم سر خود را بلند بكنم . من رو به سوى خداوند بخشندهء خود مىكنم و اوراد مى - خوانم و ندبه مىكنم . . . پروردگارا خدمتگزار خود را مران ! » براى جلوگيرى از گزند شياطين ، طلسم و تعويذ و اقسام مختلف باطل السحر به كار مىبردند و گمان مىكردند كه اگر كسى تصاويرى از خدايان همراه داشته باشد شياطين از او مىترسند .\r\nهيچ تمدنى از لحاظ پابند بودن به اوهام و خرافات به پاى تمدن بابلى نمىرسيد . هر حادثه و اتفاقى را كاهنان با تأويلات سحرآميز توجيه و تفسير مىكردند . با تمام قيود مذهبى ، دولت بابل در دورهء اخير حكومت خود در منجلاب فساد غوطه‌ور بود تا آنجا كه اسكندر كه تا دم مرگ از ميخوارگى دست برنداشت ، از اخلاقى كه درميان مردم بابل رواج داشت ، اظهار تعجب مىكرد .\r\nهرودوت ضمن وصف اخلاق بابليان ، چنين مىنويسد :\r\nبر هرزن بابلى واجب است كه در مدت عمر خود يك‌بار در معبد زهره بنشيند و با يك مرد بيگانه ارتباط جنسى پيدا كند . بعضى از زنان به علت كبرى كه از ثروتمندى در آنها پيدا شده از اختلاط با ديگر زنان عار دارند ؛ به‌همين جهت ، در ارابهء دربسته مىنشينند و به معبد مىآيند و تاجى از ريسمان بر سر خود قرار مىدهند . گروهى پيوسته داخل مىشوند و گروهى از معبد بيرون مىروند .\r\nزنى كه به اين ترتيب در معبد نشست حق بيرون رفتن ندارد مگر آنكه بيگانه‌اى قطعه نقره‌اى در دامان او بيندازد و در خارج معبد با او همخوابگى كند .\r\nزن با نخستين مردى كه نقره به دامن او مىاندازد به راه مىافتد و حق ندارد كه او را رد كند و چون با او همخوابه شد تكليف واجبى را كه نسبت به خدايان برعهده داشت ، انجام داده است . زنان زيبا از بركت زيبايى و تناسب اندام به زودى معبد را ترك مىكنند ، ولى زنانى كه از نعمت جمال بىبهره‌اند گاه سالها انتظار مىكشند تا نوبت امر واجبى كه برعهده دارند ، برسد . « 22 »\r\n\r\nروابط جنسى\r\nپدران و مادران با دادن هدايايى وسايل ازدواج قانونى فرزندان خود را فراهم مىساختند . كسانى كه دختران قابل شوهر رفتن داشتند هرسال آنان را به محلى مىآوردند ، و دلالى آنها را توصيف كرده ، مىفروخت ؛ ولى هريك از دختران را به‌شرط زناشويى مىفروختند . با تمام اين خصوصيات عجيب ، زناشويى آن روز بابلى از لحاظ اكتفا كردن مرد به يك زن و وفادارى نسبت به او اختلاف زيادى با روش\r\n\r\n\r\n","description":"","footnote":"\r\n( 22 ) . تاريخ تمدن ( كتاب اول - بخش اول ) ، پيشين ، ص 367 ؛ در ضمن نگاه كنيد به : تاريخ جهان باستان ، پيشين ، ج 1 ، ص 153 به بعد .\r\n","page_name":" 179 ","page_number":193},
  {"content":"\r\n\r\nمسيحيان امروز نداشت . آزادى پيش از ازدواج جاى خود را به وفادارى سختى پس از ازدواج مىداد .\r\nدر دورهء انحطاط ، پسران جوان بابلى گيسوان خود را پيچ‌وتاب داده ، رنگ مىكردند و به خود عطر مىزدند و به گونه‌ها غازه مىماليدند و با گردنبند و بازوبند و گوشواره خود را مىآراستند . زنان خانواده‌هاى بزرگ در آراستن و پيراستن و خودنمايى بر يكديگر سبقت مى - گرفتند .\r\nيكى از مورخين مىنويسد : « در هيچ‌جا اين اندازه براى استفاده از لذتهاى شهوانى وسيله فراهم نيامده است . » غرق شدن بابليان در فساد و خوشگذرانى سبب شد كه اين ملت متمدن باستانى بنوبت از كاسيان ، آشوريان ، ايرانيان و يونانيان شكست بخورد و به فرمانبردارى آنها گردن نهد .\r\nدر اين دوره اصناف گوناگون زنان بدكار ، در حول‌وحوش معابد مىزيستند و از اين راه امرار معاش مىكردند و بعضى از آنان كه صاحب جمال و فريبنده بودند ، مىتوانستند از اين راه سرمايهء هنگفتى گردآورند .\r\nدر بعضى نقاط نظير ليدى و قبرس دختران از اين راه جهيزيهء خود را تأمين مىكردند .\r\nعادت زناى مقدس به شرحى كه گفتيم در بابل تا حوالى سال 325 ق . م . كه قسطنطين آن را ممنوع ساخت ، رواج داشت . علاوه‌براين ، عدهء زيادى از زنان روسپى در ميخانه‌هايى كه خود اداره مىكردند ، به فسق و فجور مشغول بودند .\r\nبابليان مانند بسيارى از مردم امروز دنياى غرب ، روابط جنسى را پيش از زناشويى مجاز مىشمردند و به خود اجازه مىدادند كه پيش از ازدواج ، آزادانه با يكديگر ارتباط داشته داشته باشند كه در واقع ازدواج آزمايشى به‌شمار مىرفت . هر وقت يكى از دو طرف مىخواست ، مىتوانست اين رشتهء ارتباط را از هم بگسلد . از بعضى الواح برمىآيد كه بابليان آن روزگار شعر و غزل مىساختند و اشعار عاشقانه مىسرودند . . . « نامه‌اى از تاريخ 2100 ق . م .\r\nاكنون موجود است كه روش نگارش آن با روش نگارش نامه‌هاى ناپلئون اول به ژوزفين شباهت دارد . »\r\nمرد مىتوانست زن خود را طلاق گويد و تنها كارى كه مىكرد آن بود كه جهيزيهء زن را به وى بازگرداند و به او بگويد : « تو زن من نيستى ! » ولى زن چنين حقى نداشت .\r\nنازايى ، زنا دادن ، ناسازگارى كردن با شوهر و بد اداره كردن خانه ممكن بود به شوهر اجازه دهد كه زن خود را طلاق گويد .\r\nاگر زنى مىتوانست ثابت كند كه نسبت به شوهرش وفادار مانده و شوهر در حق وى سختى روا داشته است البته طلاق نمىگرفت ولى عملا حق داشت خانهء شوهر را ترك گويد .\r\nدر چنين حالتى به خانهء پدر و مادر بازمىگشت و علاوه بر جهيزيه هرچيز ديگر را كه پس از آن به دست آورده بود نيز با خود مىبرد . ( زنان انگلستان تا اواخر قرن نوزدهم‌چنين حقى را به دست نياورده بودند . )\r\nاگر مردى براى اشتغال به كار يا جنگ ، مدت درازى از زن خود دور مىماند و براى\r\n\r\n","description":"","footnote":"","page_name":" 180 ","page_number":194},
  {"content":"\r\n\r\nآن زن ، چيزى برجاى نگذاشته بود كه با آن زندگى كند ، آن زن حق داشت كه با مرد ديگرى به سر برد ؛ و اين امر به صورت قانونى ، مانع از آن نبود كه چون شوهر غايب حاضر شود زن دو - باره زندگى با او را از سر گيرد .\r\nبطور كلى ، وضع زن در بابل از وضع زن در يونان يا در اروپاى قرون وسطى بدتر نبود .\r\nزنان وظايف متعددى نظير بچه آوردن ، بچه پروردن ، آب از چاه يا رودخانه آوردن و پختن و رشتن و بافتن و پاكيزه نگاهداشتن خانه به عهده داشتند و براى انجام اين امور چون مردان در كوچه و بازار آمدوشد مىكردند و مىتوانستند بخرند ، بفروشند ، ميراث ببرند و براى ما ترك خود وصيتنامه بنويسند .\r\nادبيات بابلى و آثارى كه از آن ايام به يادگار مانده نشان‌دهندهء قومى است كه به امور بازرگانى و مسائل دينى و شهوانى توجه داشته است . نويسندگان و ادبا در اين دوره مورد توجه و علاقهء مردم بودند و زندگى مرفه و آسوده‌اى داشتند . از آثار فراوان ادبى آن ايام داستان مذهبى گيلگمش برجاى مانده است .\r\n\r\nفرهنگ بابليان\r\nمردم تاجرپيشهء بابل به پيشرفت علوم رياضى و نجوم كمكهاى قابل توجهى كودند . رياضىدانان بابل دايره را به 360 درجه و سال را به 360 روز تقسيم كردند . حساب كردن را با تهيهء جدولهايى آسان كردند ؛ علاوه بر ضرب ، تقسيم ، نصف و ربع و ثلث و مربع و مكعب اعداد اساسى در آن ثبت شده بود .\r\nهندسه در نزد آنان به پايه‌اى رسيده بود كه مىتوانستند مساحت اشكال غير منظم و پيچيده را اندازه بگيرند . عددى كه بابليان براى « پى » ( يعنى نسبت محيط دايره به قطر آن ) به حساب مىآوردند عدد 3 بود ؛ و البته اين اندازه تقريب براى ملت منجمى چون بابليان شايسته نبود ( علم نجوم مختص بابليان بود ) . آنها براى تعيين سرنوشت مردم در ستارگان مطالعه مىكردند و عقيده داشتند كه هرستاره خدايى است كه در كار مردم مداخله دارد .\r\nو در نتيجهء همين مطالعات مىتوانستند خط سير كاروانها و كشتيها را رسم كنند . علم نجوم و هيأت كم‌كم از اين رصدهاى فلكى و نقشه‌هاى نجومى كه براى پىبردن به احكام نجوم و كشف اسرار غيب صورت مىگرفت ، به وجود آمد . بابليان در دو هزار سال ق . م . مقارنهء غروب و طلوع ستارهء زهره را با غروب و طلوع خورشيد ثبت كردند و موضع ستارگان مختلف را در آسمان معين نمودند .\r\nآنها براى اولين‌بار به وجود ثوابت و سيارات پىبردند . تاريخ دو انقلاب صيفى و شتوى و دو اعتدال ربيعى و خريفى را منجمان بابلى تعيين كردند . زمان را با ساعت آبى و شاخص آفتابى اندازه مىگرفتند . سال را به دوازده ماه قمرى ، كه 6 ماه هريك سىروز و 6 ماه ديگر هريك 29 روز بود ، تقسيم مىكردند و براى هماهنگ ساختن سال با فصول ، ماه سيزدهمى بر آن مىافزودند .\r\nآنها هرماه را به چهار هفته تقسيم كردند . تقسيم ساعت به 60 دقيقه و هردقيقه به 60 ثانيه يادگار بابليهاست .\r\nمداخلهء دين در امور مختلف ، مانع پيشرفت علوم نيز شده بود بطورى كه جادوگران\r\n\r\n","description":"","footnote":"","page_name":" 181 ","page_number":195},
  {"content":"\r\n\r\nو غيبگويان بيش از پزشكان مورد توجه مردم بودند .\r\nمردم گمان مىكردند بر اثر گناهى كه مريض مرتكب شده . شيطان به جسم او مسلط گرديده ؛ و به‌همين جهت ، با خواندن عزائم و اوراد و سحر و جادو سعى در معالجهء بيمار مىكردند .\r\nداروى آنها معجونى بود از كثافات و گاهى براى تسكين مرض شيطانى كه در تن بيمار است ، به او شير و عسل و كره و گياهان خوشبو مىدادند . از الواح طبى كه از بابليان به‌جاى مانده مىتوان تا حدى به پيشرفت آنها در اين زمينه پىبرد .\r\nحمورابى تا حدى فن درمان بيماران را از حيطهء قدرت كاهنان خارج كرد و دستمزد و كيفر اشتباهات طبى را معين نمود . هرگاه طبيب خطا مىكرد و يا كار خود را خوب انجام نمى - داد ناچار بود تاوانى به بيمار بپردازد . ويل دورانت مىگويد : « تمدن بابلى براى بشريت ، آن ثمربخشى تمدن مصرى و يا تنوع و عمق تمدن هندى يا دقت و پختگى تمدن چينى را نداشت . . . از همين بابل ، يونانيان جهانگرد بيش از مصر ، اصول رياضيات ، نجوم ، طب ، صرف و نحو و فقه اللغه و باستانشناسى و تاريخ و فلسفه را به كشور خود انتقال دادند و همين ميراث است كه از آنجاها به روم و از روم به ما رسيده است . نامهايى كه يونانيان براى فلزات و صور فلكى و سنگ و اندازه و آلات موسيقى و بسيارى از داروها گذاشته‌اند يا ترجمهء اسامى بابلى است و يا گاهى همان كلمهء بابلى است كه با حروف يونانى نوشته شده است . قوانين حمورابى براى اجتماعات قديم حكم ميراثى را داشته كه از هديهء كشوردارى كه از روميان به عالم جديد رسيده ، كمتر نبوده است . » « 23 »\r\n\r\n\r\n","description":"","footnote":"\r\n( 23 ) . تاريخ تمدن ( كتاب اول - بخش اول ) ، پيشين ، ص 328 تا 395 ؛ نگاه كنيد به : تاريخ جهان باستان ، پيشين ، ج 1 ، ص 159 به بعد .\r\n","page_name":" 182 ","page_number":196},
  {"content":"\r\n\r\n\r\nآشور\r\nدر ايامى كه تمدن بابلى راه افول مىسپرد ، تمدن جديدى در شمال بابل رو به تكامل مىرفت .\r\nسكنهء اين منطقه ، به علت مبارزهء دايمى كه با قبايل كوهستانى مجاور داشتند ، براى حفظ خود از خطر ، به زندگى جنگى خوگرفتند . در نتيجه نه تنها بر دشمنان و مهاجهان چيره شدند بلكه شهرهاى عيلام ، سومر ، اكد ، بابل ، فنيقيه و مصر را ضميمهء خاك خود ساختند و مدت دويست سال با قدرت خشونت‌آميزى بر خاورميانه فرمانروايى كردند . سكنهء آشور مخلوطى از ساميان و قبايل غيرسامى و كوه‌نشينان كرد قفقاز بودند . اين قوم به علت وضع خاصى كه داشتند در دوران حيات سياسى خود به تن‌آسانى دچار نشدند بلكه با قامت رسا و چهرهء عبوس و پاهاى ستبر و تواناى خود مناطق وسيعى را به حيطهء تصرف خود درآوردند و تحت رهبرى سلاطين خون‌آشام ، به مظالم و جنايات كم‌نظيرى دست زدند ؛ ازجمله « سنخريب » در طى يكى از جنگها 89 شهر و 820 دهكده را غارت كرد و 7200 اسب و 11 هزار خر و 80 هزار گاو و 800 هزار گوسفند و 208 هزار اسير به غنيمت گرفت . سپس نسبت به مردم بابل ، كه خواهان كسب آزادى بودند ، خشم گرفت و پس از محاصره و گشودن شهر و آتش زدن آن تقريبا همهء مردم را ، از زن و مرد و كوچك و بزرگ ، قتل‌عام كرد ؛ بطورىكه از كثرت اجساد كشتگان ، امكان آمدورفت در كوچه‌ها نبود . سپس به غارت اموال پرداختند و خدايان عزيز بابليان را قطعه‌قطعه كردند . بابليانى كه از اين كشتار فجيع جان به سلامت بردند ، به‌جاى آنكه در مقام شامخ خدايان و صحت معتقدات خود ترديد به خود راه دهند ، مانند اسراى يهودى گفتند : « خدايان اين اهانتها را برخود روا داشتند تا ملت خود را كيفر دهند . »\r\nسلاطين آشور غنايمى را كه در طى جنگها به‌دست آوردند ، در راه عمران نينوا و آشور ، خرج كردند . جانشين سنخريب ، به جبران مظالم پدر خود ، در راه عمران و بهبود اوضاع بابل و عيلام قدمهايى برداشت . دوران فرمانروايى آشور بنىپال درخشانترين ايام حكومت آشوريان است ، ولى اين پادشاه نيز شقى و بيرحم بود . او ويران كردن عيلام را بدين نحو توصيف مى - كند :\r\nمن از شهرهاى عيلام آن اندازه ويران كردم كه براى گذشتن از آنها يك‌ماه و بيست‌وپنج روز وقت لازم است . همه‌جا ( براى باير كردن زمين ) نمك و خار افشاندم و شاهزادگان و خواهران و اعضاى خاندان سلطنتى را ، از پير و جوان ، با رؤسا و حكام و اشراف و صنعتگران همه را با خود به اسيرى به آشور آوردم . مردم آن سرزمين از زن و مرد را با اسب و قاطر و الاغ و گله‌هاى چهارپايان كوچك و بزرگ را ، كه شمار آنها از دسته‌هاى ملخ فزونتر بود ، به غنيمت گرفتم و خاك شوش و « مدكتو » و « هلتماش » و شهرهاى ديگر را به آشور كشيدم . در ظرف مدت يك‌ماه ، تمام عيلام را به تصرف درآوردم . بانگ آدميزاد و اثر پاى گله‌ها و چهارپايان و نغمهء شادى را از مزارع برانداختم و همه‌جا را چراگاه خران و آهوان و جانوران وحشى گوناگون ساختم . « 24 »\r\n\r\n\r\n","description":"","footnote":"\r\n( 24 ) . تاريخ تمدن ( كتاب اول - بخش اول ) ، پيشين ، ص 104 .\r\n","page_name":" 183 ","page_number":197},
  {"content":"\r\n\r\nدر نظر او اين مظالم و بيدادگريها امرى عادى و براى استوار ساختن پايه‌هاى حكومت ، در ميان ملل غير متجانس لازم و ضرورى بوده است .\r\nحكومت آشور بنىپال شامل آشور ، بابل ، ارمنستان ، سرزمين ماد ، فلسطين ، سوريه ، فنيقيه ، سومر ، عيلام و مصر بود ؛ و اين وسيعترين سازمانى بود كه شرق نزديك تا آن زمان به خود ديده بود . چنان كه خواهيم ديد بعدها حكومت ايران در عهد هخامنشى توانست مناطق وسيعترى را تحت ادارهء خود درآورد . در آن ايام ، روش متجاوزين براين جارى بود كه هر ملت مغلوبى كه خراج مىداد دين و قوانين و فرمانروايى خود را حفظ مىكرد و ناچار نبود به مقررات جديدى گردن نهد . همين خصوصيات به ملل مغلوب اجازه مىداد كه چون در بنيان حكومت مركزى ضعف و ركودى مشاهده كردند سر به شورش بردارند يا لااقل از اداى خراج سرباز زنند . عمليات وحشيانهء زمامداران آشور در ممالك تابعه بيشتر براى جلوگيرى از جنبشهاى آزاديخواهانهء ملل مغلوب بود .\r\n\r\nسازمان جنگى\r\nاحتياج ، حكومت آشور را برآن داشت كه سازمان جنگى معظمى ترتيب دهد : ارابه‌هاى جنگى ، دسته‌هاى سواره‌نظام و پياده و مهندسى ، هر يك بموقع و با سرعت ، نقش خود را ايفا مىكردند .\r\nهنر جنگى آشوريان در حملهء برق‌آسا و تفرقه‌اندازى در صفوف دشمن بود ؛ و اين نشان مىدهد كه روش كار ناپلئون در جنگهاى اروپا ريشهء بسيار كهنى دارد . سربازان از سلاحهاى آهنين استفاده مىكردند ، تيراندازان و نيزه‌داران خودهاى مسين يا آهنين بر سر مىگذاشتند ، سپرهاى ضخيم با خود حمل مىكردند و مهمترين سلاح آنها تير ، نيزه ، شمشير كوتاه ، گرز ، چماق ، فلاخن و تبرزين بود . در آن ايام بزرگان قوم و شخص پادشاه در ارابهء مخصوص خود سوار و نقش فرماندهى واحدها را به عهده داشتند . « ابتكار كمك دادن به ارابه‌هاى جنگى بوسيلهء سوارنظام از آشور بنىپال است . » در محاصرهء شهرها از گلوله‌هاى قلعه‌كوب كه نوكى آهنين داشت ، استفاده مىكردند . محاصره شدگان از بالاى برج‌وباروها تير و نيزه و و سنگ و مشعل و كوزه‌هاى متعفن برسر دشمن فرومىريختند . معمولا پس از گشوده شدن شهر آن را با خاك يكسان ، و غنايم جنگى را ميان شركت‌كنندگان در جنگ تقسيم مىكردند .\r\nهنگامى كه تصميم به كشتار دسته‌جمعى مىگرفتند اسيران را وادار مىكردند كه به زمين زانو بزنند سپس يا با كوفتن گرز بر مغز آنها و يا با گردن زدن با شمشير تيز به عمر آنان پايان مى - دادند . نسبت به بزرگان روش وحشيانه‌ترى پيش مىگرفتند .\r\nبردن اسيران زن و مرد تحت الحفظ . از نقش برجسته « دروازهء بالاوات » « سالامانسار » سوم . قرن نهم ق . م .\r\n\r\n","description":"","footnote":"","page_name":" 184 ","page_number":198},
  {"content":"\r\n\r\nگاه زنده‌زنده پوست تن آنها را مىكندند و گاه روى آتش ملايمى ايشان را كباب مى - كردند . شاه پس از افراد قشون با دادن پاداشى گزاف كمك كاهنان را به خود جلب مىنمود و از اين راه بنيان فرمانروايى جابرانهء خود را استوار مىساخت .\r\n\r\nكتيبه‌هاى تاريخى و فرهنگ آشوريان\r\nپادشاهان آشور با آنكه مردمى سبع و خون‌آشام بودند و قتل و غارت را نوعى عبادت در برابر خدايان خود مىشمردند ، گاه بعضى از آنها در راه آبادى و عمران پيشرفت فرهنگ و تأسيس كتابخانه قدمهايى برداشته‌اند . آشور بنىپال در كتابخانه‌اى كه در شهر نينوا تأسيس كرد ، « علاوه بر كتابهاى عصر خود كه بوسيلهء روحانيان نگاشته مىشد ، از كتابهاى ازمنهء قديمتر نيزكه در معابد شهرهاى خارج پايتخت به دست مىآمد ، استنساخ مىنمود و در آن جمع‌آورى مىكرد . يكى از احتياجات اوليه در تمدن آشوريان اين بود كه از حوادث و اتفاقات گذشته آگاهى پيدا كنند . پادشاه آشور گزارش جنگها را بر روى كتيبهء آجرى مىنوشت و به معبد پايتخت مىفرستاد . . . قاضى در داورى خود دعاوى را برطبق سوابق قضائى و عرف و عادت مردم حل و فصل مىكرد و روحانيان علوم متداول عصر را روى كتيبه‌ها مىنوشتند و در معابد نگاهدارى مىكردند . . . و اين امكنه بتدريج به دفتر بايگانى و سپس به كتابخانه مبدل گرديده است .\r\nتاريخ چند هزارسالهء دولتهاى آشور و بابل و عيلام تا يكصدسال قبل از عصر كنونى ما براى محققان و مورخان اروپايى مجهول بود و پژوهندگان غير از مندرجات پراكندهء تورات و بعضى از كتب مورخان يونانى اطلاعات ديگرى در دست نداشتند . » « 25 » پس‌ازآنكه مندرجات كتيبه‌ها و اسناد فراوانى كه در نينوا و ديگر نقاط بين النهرين به دست آمده است مورد مطالعهء باستانشناسان قرار گرفت نه تنها پرده از روى بسيارى از مسائل مهم تاريخى برداشته شد بلكه سير علوم و افكار و اطلاعات نجومى و مجموعهء قوانين آشورى كمابيش در دسترس اهل تحقيق قرارگرفت . قوانين و كيفرهايى كه بوسيلهء دادرسان آشورى اجرا مىشد از قانون حمورابى پيچيده‌تر و ظالمانه‌تر است . بريدن گوش و بينى زياد معمول بود . گاهى اجراى مجازات به خود شاكى واگذار مىشد . بموجب قوانين آشورى زنهاى بىشوهر و زنان هرزه و بردگان از داشتن حجاب ممنوع بودند .\r\n\r\nزندگى مردم\r\nمهمترين فعاليت اقتصادى در سرزمين آشور كارهاى كشاورزى بود ؛ درحالىكه مردم بابل ، بخصوص ثروتمندان آن ، بيشتر به امور بازرگانى و تجارت توجه داشتند . سدبندى و ترعه‌سازى در فعاليتهاى كشاورزى معمول بود .\r\nمهمترين محصول فلاحتى ، گندم ، جو ، ارزن و كنجد بود . فلزات مورد احتياج را اكثر از خارج كشور وارد مىكردند . در حوالى 700 ق . م . آهن به‌جاى مفرغ ، فلز اساسى در صناعت و ساختن سازوبرگ جنگى ، به شمار مىرفت . گداختن فلزات ، ساختن شيشه ، رنگ كردن پارچه و لعاب دادن سفال در آشور رايج بود . آراستن و پيراستن منازل بطرزى اشرافى به عمل مىآمد ، وام با نرخ 25 % صورت مىگرفت . سرب ، مس ، نقره و طلا عنوان پول را داشت و وسيلهء مبادلهء اجناس\r\n\r\n\r\n","description":"","footnote":"\r\n( 25 ) . تاريخ اجتماعى ايران باستان ، پيشين ، ص 64 به بعد .\r\n","page_name":" 185 ","page_number":199},
  {"content":"\r\n\r\nقرار مىگرفت .\r\n« در آشور مردم به 5 طبقه تقسيم مىشدند : اعيان و اشراف ، صاحبان صنايع و رؤساى حرف - كه تشكيلات صنفى داشتند و تجار و پيشه‌وران هردو در اين طبقه قرار مىگرفتند - كارگران و كشاورزان آزاد و غيرماهرى كه در شهرها و دهكده‌ها به‌سر مىبردند ، و كشاورزانى كه مانند كشاورزان اروپاى قرون وسطى در املاك اربابى بزرگ كار مىكردند و با زمين خريدوفروش مىشدند ، و غلامانى كه يا اسير جنگى بودند و يا بواسطهء مقروض شدن به حالت بندگى درآمده بودند و ناچار براى آنكه همه ، آنها را بشناسند بايد گوششان سوراخ و سرشان تراشيده باشد و معمولا پست‌ترين كارها به دست آنان انجام مىگرفت .\r\nمقررات و قوانين مدنى و جزائى در آشور سخت‌تر از بابل بود . زن در اين سرزمين از بابل پست‌تر بود و مردان مىتوانستند تعدادى كنيز براى خود بعنوان معشوقه بگيرند ، ولى زنان موظف بودند كه كاملا نسبت به شوهر خود وفادار باشند . روسپيگرى معمول و تابع قوانين بود . اگر مردى زن خود را در حال خيانت دستگير مىكرد ، حق كشتن او را داشت .\r\nثروت فراوانى كه در نتيجهء جنگهاى وحشيانهء آشوريان به جانب آشور و نينوا سرازير شد هنرمندان و صنعتگران آشورى را برآن داشت تا براى شاهان و اشراف و كاهنان آن سرزمين آثار جالب و دلنشينى به‌وجود آورند . ساختن زينت‌آلات از جواهرات و فلزات گوناگون و جا دادن آنها در چوبهاى قيمتى و ساختن اثاثهء خانه با چوبهاى گرانبها ، هنرهايى بود كه آشوريان بمرور از معلمين بابلى خود فراگرفته بودند . » « 26 »\r\n\r\nشرق نزديك\r\nشرق نزديك در طول تاريخ پرماجراى خود غير از امپراتوريهاى بزرگى نظير امپراتورى مصر ، بابل ، آشور و ايران ناظر فعاليتهاى اقوام نيمه‌بيابانگردى نظير گيمريان ، بيشونيان ، اشكانيان و صدها قوم ديگر بوده كه بر اثر خشكسالى و احتياج هرچند وقت يك بار به سرزمينهاى ثروتمند همسايهء خود حمله مىكردند . اين نوع زدوخوردها و مهاجرت اقوام و كوچاندن اجبارى جمعيتها سبب گرديد كه نژادها و زبانهاى مختلف چنان با يكديگر آميخته شود كه هيچ نژاد و تمدنى صاف و خالص باقى نماند . بنابراين ، وقتى كه مورخين اصطلاح « هند و اروپايى » را به كار مىبرند منظورشان اين است كه جنبهء هندواروپايى غلبه دارد و هرجا كه عنصر سامى غلبه داشته باشد اصطلاح سامى را به كار مىبرند . به اين ترتيب ، هيچ فرهنگ و تمدن نيست كه از فرهنگ و تمدن همسايگان يا دشمنان خود متأثر نشده باشد .\r\nخاورميانه در آن روزگار صحنهء جنگها و نوسانات نژادى گوناگون بود كه گاهى نژاد هندواروپايى و گاه نژاد سامى غلبه داشته است . حمورابى و داريوش اول از حيث خون و دين با يكديگر تفاوت داشتند و زمانى كه ميان آن دو فاصله بود تقريبا به اندازهء زمانى است كه\r\n\r\n\r\n","description":"","footnote":"\r\n( 26 ) . تاريخ تمدن ( كتاب اول - بخش اول ) ، پيشين ، ص 396 ( به اختصار ) .\r\n","page_name":" 186 ","page_number":200},
  {"content":"\r\n\r\nما را از ميلاد مسيح جدا مىكند . باوجوداين ، چون زندگى اين دو پادشاه بزرگ را مطالعه مىكنيم اين مطلب دستگير مىشود كه شباهتهاى اساسى بسيار عميقى با يكديگر داشته‌اند .\r\nپرورشگاه نژاد سامى ، عربستان است . از اين زمين خشك و بيحاصل مهاجرتهاى پياپى و موجهايى از مردم قانع و مصمم و بىپروا برخاسته كه در طلب روزى به مبارزات دلاورانه‌اى دست برده‌اند . بدويان اين سرزمين تا ظهور اسلام با اصول پدرشاهى زندگى مىكردند و دين را امرى جدى تلقى نمىكردند و از هنر و خوشيهاى زندگى غافل بودند و اين گونه امور را شايستهء زنان مىدانستند . اين قوم مدت زمانى بازرگانى شرق دور را در اختيار داشتند و بنادر عدن و كنه « 27 » از كالاهاى خارجى انباشته بود و كاروانهاى صبور عرب اين كالاها را به بابل و فنتيقيه حمل مىكردند .\r\nفنيقيان يعنى مردم دريانوردى كه در روزگار قديم با كشتيهاى خود به همهء درياها آمدورفت كرده و كالاهاى متنوعى را در كليهء بنادر خالى مىكردند ، در ساحل جنوب شرقى مديترانه ميان دريا و كوههاى لبنان زندگى مىكردند . فنيقيان كه شايد سامىنژاد بوده‌اند ظاهرا در حدود سه‌هزار سال قبل از ميلاد در اين منطقه سكونت گزيده‌اند . اين قوم تاجرپيشه تنها به نقل كالاهاى ديگران قناعت نمىكردند ، بلكه خود مصنوعات گوناگونى از شيشه و فلزات و گلدانهاى چينى و اقسام سلاح و اسباب آرايش و جواهر توليد مىكردند و به ديگران مىفروختند . زنان بندر « صور » از بركت مصنوعات زيبا و سوزن‌زنى و زردوزى شهرت جهانى داشتند . مردم فنيقيه با كالاهايى كه از هندوستان و شرق نزديك فراهم مىآوردند كشتيهاى خود را به شهرهاى دور و نزديك مديترانه روانه مىكردند و از سواحل درياى سياه ، سرب ، طلا و آهن و از قبرس ، مس و چوب سرو و گندم و از افريقا عاج و از اسپانيا نقره و از بريتانيا قلع و از همه‌جا غلام و كنيز به دست مىآوردند و به دادوستد آنها مىپرداختند . بازرگانان فنيقى مانند همهء جهانگردان قديم بين معامله و حقه‌بازى و دزدى تفاوت چندانى قائل نبودند ، مال مردم ضعيف را مىدزديدند و اشخاص جاهل را گول مىزدند و با ديگر مردم با كمال درستى رفتار مىكردند . گاهى در وسط دريا كشتيهاى ديگران را مىگرفتند و كالاهاى موجود در آن را مصادره مىكردند و كاركنان كشتى را به اسارت درمىآوردند .\r\nكشتيهاى فنيقى در حدود 20 متر طول داشت و براى آنكه هوا و آب را به خوبى بشكافد نوك تيزى براى آنها تعبيه كرده بودند . هر كشتى يك بادبان داشت . غلامان پاروزن در دو طرف كشتى به پارو زدن مشغول بودند و كشتى را به حركت درمىآوردند . در عرشهء كشتى سربازان آماده ايستاده بودند تا در جنگ غافلگير نشوند . چون قطب‌نما وجود نداشت كشتيها زياد از ساحل دور نمىشدند ( تنهء كشتى بيش از يك‌متر و نيم در آب فرو نمىرفت . )\r\nپس‌ازآنكه دريانوردان دريافتند كه به كمك ستارگان قطبى مىتوانند راه خود را تشخيص دهند ، دريانوردى هنگام شب نيز معمول گرديد و رانندگان كشتى جرأت كردند كه در وسط اقيانوس كشتيرانى كنند . سرانجام كار اين قوم دريانورد به جايى رسيد كه در حدود\r\n\r\n\r\n","description":"","footnote":"\r\n( 27 ) .  Canneh \r\n","page_name":" 187 ","page_number":201},
  {"content":"\r\n\r\nدو هزار سال پيش از واسكودوگاما « 28 » توانستند دماغهء اميدنيك را كشف كنند . هرودت دربارهء اين گردش به دور افريقاى فنيقيان چنين مىگويد : « و چون فصل پاييز رسيد به خشكى فرود آمدند و زمين را كشت كردند و منتظر فصل درو ماندند و پس‌ازآنكه محصول را درو كردند دوباره شراع كشيدند . چون دو سال براين بگذشت در سال سوم پس از گذشتن از ستونهاى هركول ( جبل الطارق ) به مصر رسيدند . چه حادثهء شگفت‌انگيزى ! »\r\nدر نقاط سوق الجيشى اطراف مديترانه مانند قادس ، كارتاژ ، مارسى ، مالت ، سيسيل ، ساردنى ، كورس و حتى در نقطهء دورافتاده‌اى همچون انگلستان پادگانهاى نظامى براى خود ترتيب دادند . جزيره‌هاى قبرس و ملوس « 29 » و رودس را در ضمن همين دريانوردى تسخير كردند . دريانوردان فنيقى در ضمن آمدوشدهاى خود ، هنرها و علوم مصر و كرت و شرق نزديك را گرفتند و آنها را در يونان ، افريقا ، ايتاليا و اسپانيا پراكنده ساختند و شرق و غرب را با روابط بازرگانى و فرهنگى به يكديگر اتصال دادند . اينان در واقع نخستين مردمى هستند كه اروپا را از چنگال توحش بيرون كشيده‌اند .\r\nبا اينكه اين قوم جهانگرد و تاجرپيشه عقايد و نظرات خرافى عجيبى داشتند به عقيدهء ويل دورانت : « فنيقيان شايستهء آنند كه در تالار ملتهاى متمدن طاقچه‌اى داشته باشند ، چه به احتمال قوى بازرگانان اين قوم الفباى مصرى را به ملتهاى قديم آموخته‌اند . . . روايات يونانى در اين مسأله اجماع دارد كه فنيقيان سبب داخل شدن الفبا به يونان بوده‌اند . . .\r\nبازرگانان فنيقى در سال 1100 ق . م . پاپيروس را از مصر وارد مىكردند و شك نيست كه اين گياه براى ملتى كه مىخواست صورت حساب نگاه دارد ، و آن را از جايى به‌جاى ديگر بفرستد ، بسيار سودمند و مورد توجه بوده است . يونانيان براى آنكه از چپ به راست مىنوشتند شكل پاره‌اى حروف را معكوس كردند ، ولى الفباى آنان اساسا همان الفباى فنيقيان بود كه به ايشان آموخته بودند و همان است كه يونانيان بعدها به مردم اروپا آموختند . اين رمزهاى عجيب بدون شك گرانبهاترين قسمت ميراثى است كه از تمدنهاى قديم به ما رسيده است . » « 30 »\r\nدر پشت تپه‌هاى لبنان ، سوريه قرارگرفته است . شاهان دمشق مدتها در برابر آشوريان مقاومت كردند . مدارك نشان مىدهد كه در اين شهر ، صنعتگران و غلامان به خدمت اربابان خود مشغول بودند . جالب توجه است كه در آن روزگار بنايان اتحاديهء بزرگى تشكيل داده بودند « و كارگران نانواخانه‌ها در شهر مگنسيا « 31 » دست به اعتصاب زدند . » « 32 »\r\n\r\nمصر\r\nكشور باستانى مصر در شمال‌شرقى افريقا قرارگرفته و آبادترين مناطق آن قاره است كه ميان آبشار آسوان و درياى مديترانه واقع شده است . از روزگار قديم مصريان حيات خود را مديون رود پربركت نيل مىدانستند . هرودت مورخ يونانى مىگويد : مصر هديهء نيل است .\r\n\r\n\r\n","description":"","footnote":"\r\n( 28 ) .  Vasco de Gama \r\n( 29 ) .  Melos \r\n( 30 ) . تاريخ تمدن ( كتاب اول - بخش اول ) ، پيشين .\r\n( 31 ) .  Magnesia \r\n( 32 ) . تاريخ تمدن ( كتاب اول - بخش اول ) ، پيشين ، ص 433 تا 440 ( به اختصار ) .\r\n","page_name":" 188 ","page_number":202},
  {"content":"\r\n\r\nدر مصر تقريبا باران نمىبارد و هواى آن صاف است . رود حياتبخش نيل ، از درياچه - هاى ويكتوريا و آلبرت سرچشمه مىگيرد و در اواسط بهار كم‌آب است ولى بعدا بر اثر باران استوائى افريقا و ذوب شدن برف كوهها رودخانه به طغيان مىافتد و آب آن ، زمينهاى دو طرف را فرامىگيرد . از اوايل پاييز فرو رفتن آب رودخانه شروع مىشود و در اواخر زمستان به سطح طبيعى خود مىرسد و طبقه‌اى از گل‌ولاى حاصلخيز باقى مىگذارد . همين كه زمين خشك شد كشاورزان به كار كشت مىپردازند . گندم را در آذر مىكارند و در فروردين درو مىكنند .\r\n\r\nشناسايى مصر\r\nاكتشاف تاريخ مصر با حملهء ناپلئون در سال 1798 آغاز گرديد .\r\nدردورهء قرون وسطى تنها چيزى كه از مصر مىدانستند اين بود كه اين سرزمين روزى جزو مستعمرات رومى بود . در دورهء رنسانس نيز آغاز تمدن را از يونان مىدانستند و از مصر جز اهرام آن چيزى نمىشناختند . پس‌ازآنكه شامپوليون « 33 » با صبر و شكيبايى بسيار به حل و كشف رموز و نوشته‌هاى هيروگليفى مصر توفيق يافت ، مقدمات كشف اسرار تاريخى اين ملت باستانى فراهم گرديد .\r\nدر حدود چهارهزار سال ق . م . ساختن افزارهاى سنگى در سرزمين فراعنه رفته‌رفته ظريفتر مىشود و آثار مصنوعات فلزى آشكار مىگردد . در اين دوره تمدن در ميانهء راه شكار و كشاورزى بود . مردم كرجى مىساختند ، گندم را آرد مىكردند ، با الياف كتان پارچه و فرش براى خود مىبافتند ، خود را مىآراستند و با مواد معطر ، خوشبو مىكردند ، از ريش‌تراشى و اهلى كردن حيوانات آگاه بودند ، نقاشى و صورت‌سازى را دوست مىداشتند . در همين ايام ، بتدريج ، طبقات و در نتيجه حكومت و دولت به وجود مىآيد و سلاطين و فراعنه‌اى براين مملكت حكومت مىكنند كه چند تن از آنان ظاهرا خيرخواه و دادگر و اغلب ظالم و بيدادگر بودند . ساختن اهرام مصر ، كه يك يادگار مذهبى است ، به دست سلاطين مستبد و بيدادگر انجام گرفته ؛ به گفتهء هردوت : « بناى نخستين اهرام مصر با تحمل رنج فراوان صورت گرفت ، از كوههاى عربستان سنگ مىكندند و به درهء نيل مىآوردند . در هرنوبت صد هزار نفر ناچار بودند براى مدت سه‌ماه بيگارى كنند . دو سال طول كشيد تا مردم راه ساختند و سنگها را به پاى هرم رسانيدند و به نظر من اين‌كار از ساختن خود هرم كمتر نيست . »\r\nمهندسى در مصر نه تنها از يونان و روم پيشرفته‌تر بود ، بلكه از اروپاى قبل از انقلاب صنعتى نيز برتر و بالاتر بود ؛ مثلا در عهد « سنوسرت » سوم ديوارى به طول 43 كيلومتر دور درياچهء موريس كشيدند و با اين كار دو هزار متر زمين باتلاق را قابل كشت ساختند .\r\nمهندسين مصرى ترعه‌هاى فراوانى حفر كردند كه بعضى از آنها نيل را به بحر احمر اتصال مىداد . براى كار كردن در زير آب از صندوقهاى غوطه‌ور استفاده مىكردند . سنگهاى كوه‌پيكر را بر روى تيرهاى آغشته به پيه حركت مىدادند . حمل‌ونقل انسان بوسيلهء حيوانات باركش انجام مىگرفت . شتر تا زمان بطالسه در مصر وجود نداشت . مردم فقير پياده سفر مىكردند ولى ثروتمندان در تخت روان مىنشستند و بندگان ، آنها را به هرجا مىخواستند مىبردند . و بعدها استفاده از ارابه نيز معمول گرديد . وسايل ارتباطى زياد نبود\r\n\r\n\r\n","description":"","footnote":"\r\n( 33 ) .  Champollion \r\n","page_name":" 189 ","page_number":203},
  {"content":"\r\n\r\nولى چاپارهاى مصرى منظم بودند . در يكى از پاپيروسهاى قديم نوشته شده : « بوسيلهء نامه‌رسان براى من چيزى بنويس . » بازرگانى داخلى بيشتر جنبهء مبادلهء جنس‌به‌جنس داشت و اين كار در جمعه‌بازارهاى دهكده‌ها صورت مىگرفت . در تجارت خارجى دولتهاى مختلف خاورميانه ازجمله مصر ، به اصل حمايت بازرگانى بوسيله سدهاى محكم گمركى ايمان داشتند .\r\nمصريان بر اثر مبادلات تجارى ثروت فراوانى كسب كردند . مدتها سكه در معاملات رواج نيافته بود ، همه‌چيز حتى حقوق كارمندان به صورت جنسى پرداخت مىشد . پس از فراوان شدن فلزات قيمتى ، بهاى اجناس بوسيلهء شمشهاى طلا داده مىشد . اعتبار تجارى و حواله با سند ، جانشين مبادلهء جنس به جنس گرديد و در همه‌جا محرران و نويسندگانى بودند كه با تنظيم اسناد قانونى و انجام كارهاى محاسباتى ، به سرعت معاملات كمك مىكردند . « هركس از موزهء لوور ديدن كرده باشد ناچار مجسمهء آن محرر مصرى را ديده است كه چهارزانو نشسته و تقريبا لخت است و علاوه بر قلمى كه به دست دارد قلم ديگرى از راه احتياط بر پشت گوش زده است . اين محرر از كارهاى انجام شده و كالاهايى كه تحويل داده‌اند و بها و سود و زيان آنها صورت برمىدارد ، حساب جانورانى كه به كشتارگاه رفته‌اند يا اندازهء غله‌اى را كه فروخته‌اند ، نگاه مىدارد و وصيت‌نامه‌ها به دست وى تنظيم مىشود . » « 34 »\r\n\r\nدولت\r\nشاهان و اشراف بوسيلهء مأمورين و محرران خود نظم و تسلط خود را در مملكت حفظ مىكردند . بعضى الواح قديمى محررانى را نشان مىدهد كه مشغول سرشمارى هستند ، يا حساب ماليات بردرآمد و يا حساب بالا آمدن آب نيل را مىكنند تا بتوانند ميزان محصول و درآمد تقريبى دولت را تشخيص بدهند . اين محرران بر امور تجارت و صناعت نيز نظارت داشتند و تقريبا در آغاز تاريخ ، سازمان اقتصادى را تحت نظارت دولت درآورده بودند .\r\nقوانين مدنى و جنايى با قدرت اجرا مىشد . براى مالكيت و تقسيم ارث قوانين دقيقى وجود داشت . كسانى كه از لحاظ وضع اقتصادى و اجتماعى يكسان بودند در مقابل قانون متساوى الحقوق بودند . در يك سند تاريخى قضات از طرفين دعوى خواسته‌اند كه اظهارات خود را از طريق نطق و خطابه ايراد نكنند بلكه كليهء مطالب را به صورت كتبى به محكمه تقديم كنند . در آن ايام جزاى سوگند دروغ ، كشتن بود . گرفتن اقرار با شكنجه ، بريدن بعضى از اعضاى تبهكاران ، زدن با چوب ، تبعيد به محل استخراج معادن ، دار زدن ، خفه كردن ، بر چهارميخ سوزاندن و زنده‌زنده موميايى كردن جزو كيفرهاى معموله بود .\r\nادارهء مملكت بوسيلهء وزيرى صورت مىگرفت كه سمت نخست‌وزيرى و رياست دادگسترى و خزانه‌دارى را داشت . او به شكايات عموم رسيدگى مىكرد و موظف بود كه عدالت را رعايت كند . شاه قدرت و الوهيت داشت . بيست نفر مأمور تزيين و آرايش فرعون بودند . موى سر ، كلاه و ناخنهاى او هريك مأمور و مراقب خاصى داشت . »\r\n\r\n\r\n","description":"","footnote":"\r\n( 34 ) . تاريخ تمدن ( كتاب اول - بخش اول ) ، پيشين ، ص 240 به بعد ( به اختصار ) .\r\n","page_name":" 190 ","page_number":204},
  {"content":"\r\n\r\n\r\nاخلاق اجتماعى\r\nدولت مصر در بسيارى از چيزها حتى همخوابه شدن با نزديكان و محارم به دولت ناپلئون شباهت داشت . شاه غالبا خواهر و گاهى دختر خود را به همسرى خويش انتخاب مىكرد به اين بهانه كه خون خاندان سلطنتى را پاك و پاكيزه نگاه دارد . . . فرعون غير از خواهران خود ، زنان ديگرى از ميان اسيران جنگى برمىگزيد . . . ولى تودهء مردم ، مانند همهء افراد ملتهاى ديگر كه درآمد متوسطى دارند ، به يك زن قناعت مىورزيدند . طلاق بندرت اتفاق مىافتاد . هرگاه زنى زنا مىداد شوهر او مىتوانست بدون دادن هيچ حقى او را از خانه بيرون كند . ولى اگر جز در اين صورت ، وى را طلاق مىگفت ناچار بود قسمت بزرگى از املاك خانواده را به وى واگذارد . وضع زنان بطور كلى خوب بود ، آنها در كوچه و خيابان ، با آزادى كامل آمدورفت مىكردند . بعضى از زنها به كارهاى صنعتى و تجارى مىپرداختند .\r\nسياحان يونانى از نظارهء تسلط و آزادى زنان در امور اجتماعى سخت متعجب مىشدند .\r\n« پتاح حوتپ » در نامه‌اى به فرزند خود چنين مىنويسد :\r\nاگر كامياب شدى و خانهء خود را آراستى و از ته دل زنت را دوست داشتى شكم او را پركن و پشتش را بپوشان . . . و تا زمانى كه او را در اختيار دارى دلش را شاد نگاه دار ، زيرا كه وى براى كسى كه مالك آن است همچون كشتزار حاصلخيزى است . . . و اگر به مخالفت با وى برخيزى بايد بدانى كه اين سبب خانه‌خرابى توست . « 35 »\r\nاو در نوشتهء ديگرى به فرزند خود چنين اندرز مىدهد :\r\nهرگز مادرت را فراموش مكن . . . چه وى مدت درازى ترا چون بار سنگينى در شكم نگاه داشته و پس‌ازآنكه ماه‌هاى حمل تمام شد ترا زاييده .\r\nسه سال تمام ترا به دوش كشيده است و پستان به دهانت گذاشته ، به تو غذا داده و از پليدى و ناپاكى تو روى ترش نكرده است . در آن هنگام كه به مكتب مىرفتى و نوشتن را مىآموختى ، هرروز از خانه نان و آبجو با خود به نزد آموزگار تو مىآورد . » « 36 »\r\nشايد اين منزلت عالى كه در مصر براى زنان موجود بود از اين جهت پيدا شده كه در آن سرزمين تسلط زن و مادرشاهى بر تسلط مرد يا پدرشاهى غالب بوده است . سبب زناشويى با خواهران آن بود كه مردان مىخواستند از ميراث خانواده كه از مادر به خواهر انتقال مىيافته بهره‌بردارى كنند و نگذارند به چنگ بيگانگان بيفتد . ولى اين وضع بعدها تغيير يافت و ظهور جنگهاى استعمارى و تسلط يونانيان به تغيير اوضاع اجتماعى كمك كرد .\r\nحق طلاق گرفتن كه از حقوق مسلم زنان بود از آنان سلب شد ، نگاهدارى و پرستارى اطفال با دقت كامل صورت مىگرفت ، در اظهار عشق و زناشويى حق تقدم با زن بود ، نامه‌ها و غزلهاى عاشقانه‌اى كه از آن ايام به يادگار مانده بيشتر از طرف زن به مرد خطاب شده و زن از مرد مىخواسته تا زمان و مكانى براى ملاقات تعيين كند يا با صراحت از او خواستگارى\r\n\r\n\r\n","description":"","footnote":"\r\n( 35 و 36 ) . همان ، ص 249 .\r\n","page_name":" 191 ","page_number":205},
  {"content":"\r\n\r\nنمايد .\r\nدر يكى از نامه‌ها چنين نوشته شده « اى دوست زيباى من ، من خواستار آنم كه همسر تو باشم و كدبانو و صاحب اختيار املاك تو شوم . » « 37 »\r\nشرم و حيا به صورت كنونى در آن روزگار نبود . قبرها و معابد را با صورتها و نقشه‌هاى برجسته‌اى كه همهء قسمتهاى مختلف بدن با كمال وضوح در آن ديده مىشد ، تزيين مىكردند . دختران خونگرم مصرى در دهسالگى آمادهء ازدواج بودند و پسران و دختران پيش از ازدواج باهم ارتباط داشتند . زنان بدكار و دختران رقاص در محافل طبقات عالى راه داشتند ، حتى لواط در مصر طرفدارانى داشت . دختران لباسهاى شفاف برتن مىكردند يا اصلا بدون لباس خود را با دستبند و گوشواره و خلخال مىآراستند . زنان مانند امروز موهاى خود را كوتاه مىكردند . مردان ريش خود را مىتراشيدند و سر خود را با گيسوان عاريه زينت مىدادند و گاه براى آنكه بهتر بتوانند كلاه‌گيس بر سر بگذارند سر خود را مىتراشيدند ، گونه‌ها و لبان خود را با غازه سرخ مىكردند و به ناخنهاى خود رنگ مىزدند ، گيسوان و دست و پا را روغن‌مالى مىكردند . زنان سرمه مىكشيدند . در معابد آن ايام مقدار زيادى اسباب آرايش ، آينه و استره و اسباب مجعد ساختن مو و سنجاق زلف و شانه و هفت نوع روغن و كرم و اسباب بزك و بشقاب و قاشقهاى مختلف از چوبى و عاجى و مرمرى و مفرغى به صورتهاى زيبا ، به دست آمده است . در دورهء سلطنت قديم بدن مردان و زنان در كوچه و بازار تا نافگاه برهنه بود و لنگ كوتاهى از پارچهء سفيد تا بالاى زانو را مىپوشانيد و چون شرم و حيا مولود عادت است و طبيعت را در آن دستى نيست ، اين پوشش ساده اسباب آسايش خاطر آن مردم را فراهم مىآورد ؛ همانگونه كه دامنها و سينه‌بندهاى انگليسى زمان ملكهء ويكتوريا يا لباسهاى شب‌نشينى زمان حاضر نيز چنين است . اين ضرب المثل قديمى چه صحيح مىگويد كه : « فضيلت چيزى نيست جز معنايى كه گذشت روزگار به كارها و عادات ما مىدهد . » ولى اين احوال دوام نيافت و به گفتهء ويل دورانت روشها و رسوم جديد « بهشت برهنگى ابتدايى را به جهنم تجمل در لباس‌پوشى مبدل ساخت . »\r\n\r\nاهرام مصر\r\nدر سرزمين مصر اهرام بسيارى از فراعنه همچنان برجاى مانده است . ازجمله هرم خئوپس « 38 » كه بزرگترين بناى سنگى دنياست ، به نظر جهانگردان چون كوهى جلوه‌گرى مىكند و هنر و قدرت بشر پنجهزار سال پيش را كه با نداشتن وسايل علمى جديد به چنين كار شگرفى دست زده است ، آشكار مىسازد . به قول مورخان براى برافراشتن اين بناى رفيع متجاوز از يكصد هزار كارگر قريب سىسال به كار و كوشش مشغول بودند و يك‌سوم آنها در اثر دشوارى كار و ستمگرى عمال فرعون بر سر اين كار تلف شدند . زيربناى اين هرم سىهزار متر مربع است . به گفتهء هرودت ، درون هرم نزديك سه‌هزار اتاق ساخته بودند . در اين بنا دو ميليون و سيصد هزار قطعه سنگ ، كه هريك بين دو تا سه تن وزن داشته ، به كار رفته است . وزن تقريبى آن هفت ميليون تن است\r\n\r\n\r\n","description":"","footnote":"\r\n( 37 ) . همان ، ص 250 .\r\n( 38 ) .  Cheops \r\n","page_name":" 192 ","page_number":206},
  {"content":"\r\n\r\nو با اين مقدار سنگ مىتوان ديوارى به ارتفاع يك‌متر اطراف خاك فرانسه كشيد .\r\nهنوز به خوبى معلوم نيست كه قطعات تراشيدهء سنگهاى هرم را كه گاهى به 14 متر مكعب مىرسيده ، با چه وسايلى تا حدود 160 متر ارتفاع بالا برده‌اند . و مصريان براى آنكه عظمت اين شاهكار بشرى را نشان دهند ، مىگويند : « همهء عالم از زمان مىترسند ولى خود زمان از اهرام بيم دارد . » اهرام جايگاه مردگان بود .\r\nبعضى معتقدند كه مصريان قديم مانند هندوان ، زنان و بندگان مرده را با او در گور مىكردند كه پس از مرگ به خدمت او كمر بندند ؛ ولى به علت دشواريهايى كه اين عمل داشت ، مصريان بتدريج به تصويرهاى كوچكى از زنان و غلامان و ملزومات ديگر اكتفا كردند كه بجاى آنان در گور مىنهادند . پس‌ازآنكه رسم گذاشتن تصوير به‌جاى اصل پذيرفته شد ، هنرمندان مصرى آثار هنرى بسيار زيبايى از خود در گورها به يادگار گذاشتند .\r\nمنظرهء مزرعهء در حال خيش كردن ، منظرهء درو كردن محصول ، صحنهء پختن نان ، و جفتگيرى گاو نر با گاو ماده و نظاير اينها زياد در مقابر مصرى ديده مىشود .\r\nبا اينكه سنگ اهرام از صدها فرسنگ راه به پاى اهرام آورده مىشد چنان مىنمود كه اين سنگها در نزديكى دست كارگران است زيرا در به كار بردن سنگهاى عظيم هرگز صرفه‌جويى نمىكردند . هرم خوفو ( خئوپس ) داراى دو ميليون و نيم پاره سنگ است كه وزن متوسط پاره‌سنگها دو تن و نيم است . اين هرم زمينى به وسعت 46 هزار متر مربع را مىپوشاند و 146 متر ارتفاع دارد . در داخل آن تابوتهاى مرمرين فرعون هنوز باقى است ولى دزدان آنها را شكسته و محتواى آنها را به يغما برده‌اند . قبل از آنكه مرده را در تابوت بگذارند جسد او را با دقت تمام موميايى مىكردند .\r\nهرودت طرز موميايى كردن را چنين بيان مىكند :\r\n\r\nطرز موميايى\r\nدر آغاز كار مخ مرده را با چنگكى از بينى بيرون مىآوردند و چون پاره‌اى از مخ را به اين ترتيب بيرون مىآوردند ، باقيمانده را با داخل كردن بعضى داروها بيرون مىآوردند . پس از آن با سنگ برنده‌اى پهلوى ميت را مىشكافتند و امعاء و احشاء او را خارج مىكردند . آنگاه درون شكم را با شراب خرما مىشستند و در آن گردهاى خوشبو مىپاشيدند . سپس آن را با مواد معطر پر مىكردند و به صورت اول خود مىدوختند . چون اين كارها انجام شد نعش را مدت 70 روز در حمامى از نترون ( سيليكات دوسديم و آلومينيوم ) قرار مىدادند . بعد مرده را مىشستند ، و با نوارهاى پارچه‌اى آغشته به موم نوارپيچ مىكردند و اين نوارها را با قشرى از صمغ مخصوص مىپوشانيدند كه مصريان آن را به‌جاى سريشم به كار مىبردند . چون اين كارها تمام شد صاحبان مرده ، جسد مردهء خود را مىگيرند و براى آن تابوتى از چوب به صورت انسان مىسازند و مرده را در آن مىگذارند و پس‌ازآنكه در آن را محكم بستند ، آن را در لحد به صورتى قرار مىدهند كه ايستاده و به ديوار تكيه داشته باشد . با اين خرجهاى سنگين ، اجساد مردگان خود را براى محفوظ ماندن موميايى مىكردند .\r\n\r\n","description":"","footnote":"","page_name":" 193 ","page_number":207},
  {"content":"\r\n\r\nويل دورانت با توجه به اين ضرب المثل مصرى كه « همهء عالم از زمان مىترسند ولى خود زمان از اهرام ترس دارند . » مىنويسد كه :\r\nاز ارتفاع هرم خوفو ( خئوپس ) با گذشت زمان 6 متر كاسته شده و تمام پوشش مرمرين آن از بين‌رفته ، همينطور به ساير اهرام مصر كمابيش آثار تسلط زمان مشهود است .\r\nشايد هيچ كشورى به اندازهء مصر به خود شاه نديده است . يكى از شاهان اين سرزمين در دورهء سلطنت ميانه به فرزند خود دستورهايى مىدهد كه براى نشان دادن سطح فكر و طرز حكومت آن ايام نقل پاره‌اى از آنها خالى از فايده نيست : « بر تمام زيردستان خود سختى كن ؛ چه ، ملت به كسى اهميت مىدهد كه از او بترسد . هيچوقت به تنهايى به ايشان نزديك مشو ، دلت را از محبت يك برادر پر مساز و براى خود دوست مگير . در آن هنگام كه به خواب مىروى قلب خودت را پاسبان خود قرار بده ، چه هيچكس در روزهاى بدبختى دوستى ندارد . » در دورهء اين پادشاه وضع عمومى مردم بهبود يافت و ترعه‌اى ميان نيل و بحر احمر حفر گرديد . « 39 »\r\n\r\nوضع اقتصادى\r\nمهمترين فعاليت اقتصادى مصريان زراعت بود . هرودت كه در 450 ق . م . از اين سرزمين ديدن كرده وضع كشاورزى آنها را چنين توصيف مىكند :\r\nآنان ميوه‌هاى زمين را با تحمل رنج كمترى به دست مىآورند ؛ چه ، آنان ناچار نيستند زمين را خيش كنند يا بيل بزنند يا هرنوع كارى كه ديگران براى به دست آوردن محصولى از دانه مىكنند ، انجام دهند ؛ و اين از آنجهت است كه وقتى آب نيل زياد مىشود ، زمينهاى آنان را آبيارى مىكند و چون آب آن پس مىنشيند هركس بر زمين خود دانه مىافشاند و خوكهاى خود را در آن رها مىكند و چون اين خوكها با دست و پاى خويش دانه‌ها را در زمين نشاندند ، وى منتظر مىماند تا هنگام درو برسد . آنگاه محصول را جمع مىكند .\r\n« اقتصاد مصر مبتنى بر كشاورزى و دامپرورى و تكنيك آن سخت ابتدايى بود . از كلنگ و خيش چوبى استفاده مىكردند . » « 40 »\r\nغلات ، ماهى و گوشت خوراك اصلى مردم را تشكيل مىداد ولى نبايد تصور كرد كه كشاورزان زندگى متوسطى داشتند ؛ چه هرجريبى از زمين مصر ملك فرعون به‌شمار مىرفت . از برزگران مالياتهاى مختلف مىگرفتند . نويسندهء ظريفى در آن ايام وضع اين طبقه را چنين بيان مىكند :\r\nآيا در خيال خود مجسم ساخته‌اى كه چون ده يك غله را از كشاورزان بعنوان\r\n\r\n\r\n","description":"","footnote":"\r\n( 39 ) . تاريخ تمدن ( كتاب اول - بخش اول ) ، پيشين .\r\n( 40 ) . تاريخ جهان باستان ، پيشين ، ج 1 ، ص 168 به بعد .\r\n","page_name":" 194 ","page_number":208},
  {"content":"\r\n\r\nماليات مىگيرند ، چه حالى دارند ؟ كرمها نيمى از گندم را خورده‌اند و اسب آبى ، بازمانده را از ميان برده است . بر مزرعه دسته‌هاى بزرگى از موش هجوم آورده و ملخ بر سر آن ريخته و چهارپايان و پرندگان قسمت مهمى از آن را ربوده‌اند و اگر كشاورز لحظه‌اى از جمع‌آورى باقيمانده غفلت ورزد ، دزدان خواهند ربود .\r\nاز اين گذشته تسمه‌هايى كه گاوآهن و بيل را بوسيلهء آن مىبندند پاره شده و بايد نو شود و گاوى كه به گاوآهن بسته مىشد ، مرده‌است . درست در اين هنگام تحصيلدار از كشتى پياده مىشود تا عشريه را وصول كند و دربانان انبارهاى شاهى با چوبدستى و زنگيان با شاخه‌هاى نخل فرا مىرسند و فرياد مىزنند : « بياييد ! » ولى چيزى نيست كه بگيرند و به‌همين جهت ، فلاح بيچاره را به زمين مىاندازند و دست‌وپاى او را مىبندند و به‌طرف ترعه مىكشند و از سر او را به آب مىاندازند ، زنش را نيز با او مىبندند و كودكانش را به زنجير مىكشند و همسايگان از اطراف او فرار مىكنند . . .\r\nبا اينكه اين قطعهء ادبى ، خالى از گزافه‌گويى نيست تا حدى وضع آن روزگار را مجسم مىكند .\r\nپس‌ازآنكه در نتيجهء كار كشاورزان محصول بيش از احتياج فراهم گرديد مجالى براى فعاليتهاى صنعتى و تجارى پيدا شد . چون در مصر مواد معدنى كمياب بود ناچار مواد مورد نياز را از نوبه و عربستان وارد مىكردند و چون معادن مصر در نقاط دوردست بود استخراج آنها مقرون‌به‌صرفه نبود . ظاهرا سلاطين مصر زندانيان محكوم و اسراى جنگى را گاهى تنها و گاه با خانواده‌هايشان به معادن طلا مىفرستادند و آنان آنقدر در اين راه رنج مىبردند تا بميرند . « مبادلات به صورت جنس‌به‌جنس انجام مىشد يعنى مثلا ماهى با كفش يا سبزى مبادله مىشد . » « 41 »\r\n\r\nصنعتگران\r\nصنعتگران مصرى با مفرغ ، شمشير ، خود ، زره ، چرخ ارابه ، غلتك ، اهرم ، قرقره ، چرخ خراطى و مته‌هايى كه سخت‌ترين سنگ را سوراخ مىكرد و ارهء سنگ‌برى مىساختند . علاوه‌براين ، آنها آجر ، سيمان و گچ تهيه مىكردند .\r\nظروف سفالين را با ورقه‌اى از شيشه لعاب مىدادند و شيشه و بدل چينى را با الوان مختلف تزيين مىنمودند . در منبت‌كارى مهارت داشتند و كشتى و ارابه و صندلى و تخت و تابوت را به اين ترتيب آرايش مىدادند . با پوست جانوران چيزهاى مختلف مىساختند و با گياه پاپيروس ، ريسمان ، طناب ، حصير ، كفش سرپايى و كاغذ درست مىكردند . عده‌اى در ميناكارى ، لعاب دادن و ورنىزدن مهارت داشتند و علم شيمى را عملا در كارهاى صنعتى به كار مىبردند . در پارچه‌بافى استاد بودند . ضمن كاوشها ، قطعه پارچه‌اى مربوط به چهار هزار سال قبل پيدا شده كه باوجود تصرف زمان ، ظرافت خود را حفظ كرده و از بهترين پارچه‌هاى بافت امروز ظريفتر است . پشل « 42 » مىگويد : « اگر اطلاعات فنى مصريان را با آنچه خود داريم مقايسه كنيم درخواهيم يافت كه پيش از اختراع ماشين بخار ، ما تقريبا در هيچ‌چيز\r\n\r\n\r\n","description":"","footnote":"\r\n( 41 ) . همان ، ص 169 .\r\n( 42 ) .  Peschel \r\n","page_name":" 195 ","page_number":209},
  {"content":"\r\n\r\nبر آن مردم برترى نداشتيم . »\r\nاهل صنعت بيشتر مردم آزاد بودند . هر صنعت به طبقهء خاصى اختصاص داشت و پسران ، حرفهء پدر خود را تعقيب مىكردند . هر صنف رئيس و سركارگرى داشت كه كارها و مصنوعات آنان را مىفروخت و حق هريك را مىداد . برروى يك لوحهء گچى كه در موزهء انگلستان محفوظ است يكى از سركارگران نام 43 كارگر را نوشته و در برابر نام هريك ، روزهاى غيبت و علت آن را از بيمارى و عبادت يا تنبلى ذكر كرده است . اعتصاب فراوان پيش مىآمد و يك‌بار چنان اتفاق افتاد كه مزد كارگران مدت زيادى پرداخت نشد و آنان رئيس خود را محاصره كردند و گفتند : « ما را گرسنگى و تشنگى به اينجا كشانيده است .\r\nلباس و روغن و خوراك نداريم . دراين‌باره به خواجهء ما فرعون بنويس و به حاكم ولايت كه كارهاى ما به دست اوست ، بنويس تا چيزى به ما بدهند كه از آن گذران كنيم . » بنابر روايتى يونانى ، يك‌مرتبه شورش بزرگى در مصر روىداد كه در نتيجه بندگان به يكى از ايالات مسلط شدند و با گذشت زمان تسلط آنان بر آن ايالت به رسميت شناخته شد .\r\nزنان و مردان به خودآرايى و زينت علاقهء فراوان داشتند و خود را با انگشترى ، بازوبند و گلوبندهايى كه با مرواريد و سنگهاى گرانبها آراسته شده بود ، زينت مىدادند . بطور خلاصه بايد گفت كه اگر زنان قديم مصر اكنون دوباره به دنيا مىآمدند از لحاظ رنگ كردن و روغن زدن سر و صورت و خود را با جواهرات آراستن ، محتاج آن نبودند كه چيزى از زنان معاصر بياموزند .\r\n\r\nعلوم و معارف\r\nدر جامعهء مصرى كاهنان مقدمات علوم را به فرزندان طبقات ممتاز مىآموختند و براى علم مقام و ارزش بزرگى قائل بودند . در پاپيروسهايى كه از آن ايام به يادگار مانده جملاتى از اين قبيل به چشم مىخورد : « به درس و علم دل بده و آن را همچون مادرت دوست بدار ! » ، « هيچ‌چيز گرانبهاتر از علم نيست . » ، « هيچ حرفه‌اى نيست كه آدمى در آن تحت امر ديگرى نباشد و تنها مرد عالم است كه در تحت حكومت خويشتن است . »\r\nفضيلت و تقدس و انضباط مورد توجه بود . در يكى از دفاتر چنين نوشته‌اند : « وقت خود را به هوس و آرزو ضايع مكن كه چون چنين كنى عاقبت بدى خواهد داشت ، كتابى را كه دردست دارى با دهان بخوان و از كسى كه از تو داناتر است نصيحت بپذير ! » كتك زدن نوآموزان معمول بود . پس‌ازآنكه جوانان معلومات لازم را فرامىگرفتند ، مدتى به‌عنوان كارآموزى نزد كارمندان حكومت تمرين و ممارست مىكردند . كاغذ از مهمترين كالاهاى تجارى است كه جامعهء مصر قديم به جهان بخشيده است . آنها براى اولين‌بار از پاپيروس كاغذ ساختند و يكى از اركان تمدن را به وجود آوردند . در روى همين اوراق نوشته‌هايى كه مربوط به پنجهزار سال پيش است باقىمانده كه به آسانى خوانده مىشود .\r\nبراى نوشتن ، مركب و قلم خاصى به كار مىبردند . الفباى مصرى پس از تكامل مركب از 24 حرف بود كه با تجار مصرى و فنيقى ابتدا به كشورهاى اطراف مديترانه و سپس از راه يونان و روم در سراسر زمين پراكنده شد .\r\n\r\n","description":"","footnote":"","page_name":" 196 ","page_number":210},
  {"content":"\r\n\r\nآثار ادبى كه از روزگار قديم باقىمانده نيز جالب و شامل داستانها و مضامين افسانه‌اى و غزليات و اشعار عاشقانهء زيباست . قبل از آنكه كليله و دمنه و آثار « لافونتن » و « كريلوف » در جهان منتشر شود ، ادباى مصرى به زبان جانور و مرغ ، نقايص و شهوات و عواطف انسانى را مجسم ساخته و به زبانى حكيمانه مردم را به حقايق اخلاقى و اجتماعى واقف مىنمودند . در غزليات عشقى بيشتر سخن از عشق خواهر و برادر به ميان است .\r\n\r\nحساب و هندسه\r\nاغلب علما و دانشمندان مصرى از بين كاهنان برخاسته‌اند ، چه ، اين طبقه به اقتضاى شغل ، آسايش و مجال كافى براى مطالعه و تحقيق داشته‌اند .\r\nسابقهء علوم رياضى در مصر به عهد اهرام و پيش از آن مىرسد ، زيرا نقشهء اهرام و اندازه‌گيرى آن بدون داشتن اطلاعات وسيع رياضى ممكن نبود . علاوه‌براين ، بالا آمدن و فرونشستن آب نيل و ارتباط آن با ميزان محصول سبب شد كه رياضيدانان قديم مصر در علم هندسه پيشرفت نمايند . مصريان براى نماياندن عدد « 1 » خطى مىكشيدند و براى « 2 » دو خط مىكشيدند و همينطور براى رقم « 9 » نه خط مىكشيدند . بطور كلى ارقامى كه براى نمايش اعداد به كار مىرفت سخت و دشوار بود . مصريان اعداد را با ده رقم نمايش مىدادند و از صفر و سلسلهء اعشار بى خبر بودند . كسر متعارفى را كه صورت آن هميشه واحد باشد مىشناختند و براى نماياندن 3 / 4 آن را به صورت 1 / 4 + 1 / 2 نمايش مىدادند .\r\n« جدول ضرب و جدول تقسيم به اندازهء اهرام مصر قدمت دارد . » در پاپيروسى مربوط به دوهزار سال ق . م . با مقياسهايى راه اندازه گرفتن انبار گندم يا مساحت مزرعه را نشان داده است و از معادلات جبرى درجه اول سخن رفته است . علماى هندسهء مصرى تنها به اندازه گرفتن مساحت مربع و دايره و مكعب قناعت نداشتند بلكه حجم استوانه و كره را نيز اندازه مىگرفتند و براى نسبت محيط دايره به قطر آن يعنى عدد « پى » رقم 16 / 3 را به دست آورده بودند . به‌قول ويل دورانت : فخر ما به اين است كه در مدت چهار هزار سال آن اندازه پيش رفته‌ايم كه از 16 / 3 به 1416 / 3 رسيده‌ايم !\r\nمصريها در رشتهء نجوم اطلاعات وسيعى نداشتند . با اينهمه قرنهاى متوالى حركت سيارات و وضع آنها را در آسمان تحت نظر گرفته و ثبت مىكردند . ثوابت را از سيارات تشخيص مىدادند و در زيجهاى خود از ستارگان قدر پنجم كه عملا با چشم غيرمسلح ديده نمىشود ياد كرده‌اند .\r\nآنها دربارهء تأثير ستارگان در سرنوشت انسان چيزها نوشته‌اند كه سرانجام به وضع تقويم منتهى گرديد و اين تقويم بعدها عنوان بزرگترين هديهء مصر به نوع بشر را پيدا كرد .\r\nمصريها در ابتدا سال را به سه فصل چهار ماهه قسمت مىكردند كه فصل اول ، فصل برآمدن و زياد شدن و فرونشستن آب نيل است و فصل دوم ، فصل زراعت و فصل سوم ، فصل درو بود . آنها عدد روزهاى ماه را 30 به حساب مىآوردند . « 43 »\r\n\r\n\r\n","description":"","footnote":"\r\n( 43 ) . همان ، ص 202 سه .\r\n","page_name":" 197 ","page_number":211},
  {"content":"\r\n\r\nمصريان قديم با آنكه هنگام موميايى كردن فرصت كافى براى مطالعه و تحقيق در ساختمان بدن انسان داشتند ، در اين كار پيشرفت شايانى ننمودند . با اين حال آنها استخوانهاى بزرگ و امعاء و احشاء را با دقت وصف كرده‌اند . قلب را محرك اصلى بدن و مركز جهاز دوران خون دانسته‌اند . در يك پاپيروس نوشته شده : « رگهاى قلب به همهء اندامهاى بدن مىرود و طبيب ، خواه دست خود را بر پيشانى انسان بگذارد يا بر پشت‌سر يا بر دست و پاى او ، همه‌جا با قلب روبرو مىشود . » ميان اين گفتار و آنچه لئوناردو داوينچى « 44 » و هاروى « 45 » گفته‌اند گامى بيش نيست ولى براى برداشتن اين گام سه‌هزار سال زمان لازم بود .\r\nدر علم طب مصريان موفقيتهايى كسب كردند . بايد دانست كه طبابت قديم مصرى بيشتر صورت سحر و جادو داشته و گمان مىكردند كه چون شيطان به جسم كسى درآيد بيمار مىشود و علاج آن را خواندن عزايم و اوراد مىدانستند . مثلا زكام را با خواندن اين عبارت معالجه مىكردند : « اى سرماى پسر سرما بيرون شو ، اى كه استخوانها را خرد مىكنى و هفت سوراخ سر را بيمار مىسازى . . . خارج شو و بر روى زمين بيفت . اى گند ، اى گند ، اى گند ! » ولى بعدها طب مصرى ترقى كرد و در رشتهء جراحى و قابلگى و امراض زنانه و امراض معده و چشم ، عده‌اى به نام متخصص مردم را مداوا مىكردند . در يك پاپيروس قديمى از 48 حالت جراحى از شكستگى كاسهء سر تا جراحتهاى نخاع بحث شده . اهميت طبيب مصرى به پايه‌اى بود كه كورش يكى از آنها را به كشور خود دعوت كرد . امراض معمولى آن ايام عبارت بود از سل استخوان ، تصلب شرايين ، سنگ كيسهء صفرا ، آبله ، فلج اطفال ، فقر الدم ، التهاب مفاصل ، صرع ، نقرس ، اپانديسيت ، چرك كردن لثه و كرم‌خوردگى دندان ، در مقابل اين امراض پزشكان مصرى دستورهاى دارويى مىدادند . در يك پاييروس نام هفتصد دارو براى درمان امراض گوناگون از گزش افعى تا تب نفاسى ذكر شده . علاوه بر گياهها و ريشه‌هاى شفابخش از خون سوسمار ، دندان گراز ، مغز سر سنگ‌پشت ، شير زن تازه‌زا ، و پيشاب دختر بكر براى مداواى بيماران استفاده مىكردند .\r\nمصريان سعى داشتند با وسايل بهداشتى نظير ختنه كردن و استعمال مسهل و تنقيه تندرستى خود را حفظ كنند .\r\nپلينى « 46 » عقيده داشت كه مصريان عادت به تنقيه كردن را از لك‌لك آفريقايى آموخته‌اند . اين حيوان كه غالبا مبتلا به يبوست است منقار خود را در مقعد داخل مىكند و آن را به عنوان آلت تنقيه به كار مىبرد .\r\n\r\nهنر\r\nويل دورانت مىگويد : « در زمانى كه بايد گفت تازه تمدن آغاز مى - شده در مصر هنر نيرومند و رسيده‌اى را مشاهده مىكنيم كه بر هنر تمام ملتها برترى دارد و جز هنر يونان هيچ هنرى به پايهء آن نرسيده است . . . معمارى باشكوهترين هنرهاى باستانى است ؛ چه در آن ، مراعات دوام و عظمت و در عين‌حال زيبايى و كارآمدى شده و اين عناصر باهم هماهنگ درآمده است . اين هنر از كار سادهء آراستن گورها و نقش كردن ديوار خارجى خانه‌ها آغاز كرده است . در بعضى جاهاى خانه كارهاى سادهء\r\n\r\n\r\n","description":"","footnote":"\r\n( 44 ) .  Leonardo DA Vinci \r\n( 45 ) .  Harvey \r\n( 46 ) .  Pliny \r\n","page_name":" 198 ","page_number":212},
  {"content":"\r\n\r\nچوبى ( پنجره و درهاى چفت شده ) ديده مىشود . سقف را از چوب نخل ، كه نرم و با مقاومت است ، مىپوشانيدند . . . توانگران در اطراف خانهء خود باغهاى زيبايى داشتند . در شهرها براى مردم فقير باغهاى عمومى وجود داشت . كمتر خانه‌اى بود كه در آن گلى ديده نشود .\r\nاستفاده از گليم و قالى و فرش معمول بود . مصريها هنگام صرف غذا چهار زانو مىنشستند و با دست غذا مىخوردند ، بعدها طبقات ممتاز از صندليهاى بلند بالش‌دار استفاده كردند . استفاده از سنگ ، به علت گرانى ، فقط براى كاهنان و سلاطين ميسر بود . در ساختمانهاى مجلل قديم ، طاقها و دهانه‌هاى قوسى ماهرانه و نقشهاى تزيينى بينظير ديده مىشود .\r\nحجارى و مجسمه‌سازى نيز در مصر ترقى و پيشرفت فراوان كرد . هنر مجسمه‌سازى در مصر به حدى زنده و جاندار است كه در هيچ كشورى نظير آن ديده نشده ؛ مجسمه زنى كه دارد گندم آسياب مىكند چنان است كه گويى با تمام حواس و عضلات خود به كار اشتغال دارد .\r\nهنرهاى كوچك در مصر بزرگترين قسمت هنر را تشكيل مىداد . مهارت و نيرويى كه سبب ساخته شدن كرنگ و اهرام شده و معابد را از آنهمه مجسمه پر كرده است ، به آراستن داخل خانه‌ها و زينت دادن بدن و فراهم آوردن تمام وسايل لذت و آسايش و تجمل زندگى نيز پرداخته است . بافندگان مصرى فرشها و پارچه‌هاى گلابتون‌دار براى زينت ديوارها و پشتيها و بالشهايى چنان ظريف و لطيف مىبافتند كه مايهء حيرت است و همان نقشهاى ابتكارى مصر است كه به سوريه انتقال يافته و در اين زمان مايه شهرت زريهاى دمشقى شده است .\r\nآثار هنرى مصر بسيار متنوع بود ؛ صندليهاى مرصع به سيم و زر ، تختخوابهاى بديع با نقش‌ونگار ، جبه‌هاى جواهر ، گلدانهاى زيبا ، جامهاى بلور ، بشقابهاى درخشنده ، بدل چينيهاى زيبا ، زيورهاى گرانبها از قبيل گردنبند عاج ، انگشتر ، دستبند ، آيينه و گلهاى سينه .\r\nهنرمندان لباس ساده مىپوشيدند و پس از فراغت از كار روزانه از نواى روحبخش عود ، چنگ ، و زنگ و ناى بهره‌مند مىشدند . معابد و كاخها براى خود ، گروه خوانندگان و نوازندگان مخصوص داشت . با اين حال وضع عمومى هنرمندان رضايت‌بخش نبود ، آنها در نظر كاهنان و بزرگانى كه به خدمت آنها برخاسته بودند مقام و منزلتى بيش از صنعتگران عادى نداشتند .\r\n\r\nفلسفه\r\nويل دورانت مىنويسد : « مورخان فلسفه را عادت برآن است كه تاريخ اين علم را از يونان آغاز كنند و اين مايهء ريشخند هنديان و چينيان است كه دستهء اول خود را مخترع فلسفه و دستهء دوم خود را كامل كنندهء آن مىدانند ، ولى ممكن است ما و ايشان همه در اشتباه باشيم ؛ چه ، درميان قديمترين آثارى كه از مصر برجاى مانده ، قطعاتى است كه فلسفهء اخلاق را ، و لو بطور حرفى و بدون نظم هم كه باشد ، مورد بحث قرار مىدهد . حكمت مصرى ضرب المثل مردم يونان بود كه خود را نسبت به اين‌نژاد قديمى كودكى بيش نمىشمردند . »\r\nكهنه‌ترين اثر فلسفى تعاليم پتاح حوتپ مربوط به 2880 ق . م . يعنى 2300 سال پيش از عصر كنفوسيوس ، سقراط و بودا مىشود . وى كه نخست ، وزير شاه در شهر ممفيس بود پس از كناره‌گيرى از كاراندرزهاى حكمت‌آميزى به فرزند خود مىدهد بدينقرار :\r\n\r\n","description":"","footnote":"","page_name":" 199 ","page_number":213},
  {"content":"\r\n\r\nبه آنچه آموخته‌اى مغرور مباش ، و با حكيم و نادان يكسان سخن‌گوى ، چه حذاقت را حدى نيست ؛ همانگونه كه هيچ صنعتگرى نيست كه از تمام مزاياى فن خودبرخوردار باشد . سخن زيبا از زمردى كه ميان سنگريزه به دست آيد ، ناياب‌تر است . . . از آن بترس كه با زبان براى خود دشمنانى بسازى . . . پاس حق را نگهدار ، هيچگاه كلامى را كه شاهى يا گدايى هنگام گشودن در صندوقچهء دل‌خويش به تو گفته به ديگران باز مگوى كه اين ، خشم و نفرت نفس را برمىانگيزد . . . اگر چنان دوست دارى كه مرد حكيمى باشى ، پسرى بپروران كه خدايان را خوش‌آيد .\r\nاگر مىخواهى فرزانه باشى زنى براى خانهء خود برگزين و زنت را كه در آغوش تست دوست بدار . . . و بدان‌كه خاموشى براى تو از كثرت كلام سودمندتر است .\r\nفكر كن كه ممكن است در مجلسى كه سخن مىگويى كارشناسى درميان حاضران مجلس باشد و به معارضه با تو برخيزد . به‌همين جهت است كه نبايد در هرمجلس از هردرى سخن گفته شود ، كه اين عين ديوانگى است . . . از اين بپرهيز كه سخن ديگران را ببرى و با گرمى فراوان پاسخ گويى . اين را از خود دور كن و بر نفس خويش مسلط باش . « 47 »\r\nولى اين فلسفهء مثبت دوام نيافت و پس از فرارسيدن عصر آشفتگى و قحطى ، بدبينى و انحطاطى در افكار و عقايد مردم پديدار شد و حكيمى به نام ايپوور « 48 » همچون شوپنهاور مىگويد :\r\n« آيا ممكن است روزى بيايد كه نسل بشر از ميان برود تا ديگر زنى باردار نشود و فرزندى به دنيا نيايد . ديگر سروصدايى در زمين شنيده نشود و جنگى پيش نيايد ؟ . . . » وى در جاى ديگر چنين مىگويد :\r\nامروز با چه‌كسى بايد سخن بگوييم ، برادران اشرارند ، دوستان امروز دوستان محبت نيستند . . . دلها همچون دل دزدان است ، و هركس كالاى همسايهء خود مىربايد . . . مرد شريف هلاك مىشود و بىآبرويان به‌همه‌جا مىروند . امروز مرگ براى من همچون شفايى براى مرد بيمار جلوه‌گر است . . . امروز مرگ براى من همچون عطر گلهاى نيلوفر و همچون نشستن بر ساحل مستى است . . . امروز مرگ براى من همچون اشتياق مردى به ديدن زادگاه خويش پس از سالها اسارت است . . .\r\nاين بدبينى و شك نتيجهء شكستها و خرابى وضع اجتماعى بود . چنان كه در يونان شكست - خورده فلسفهء رواقى و اپيكورى راه يافت . ولى اين دوره‌هاى يأس و حرمان دوام نيافت و با تغيير و بهبود وضع اقتصادى و اجتماعى عشق به زندگى و كار در مردم بار ديگر زنده شد .\r\n\r\nدين\r\nدين در مصر تقريبا در تمام شؤون زندگى اثر مىگذاشت . فرد مصرى آغاز آفرينش را از آسمان مىدانسته و رود نيل و آسمان بزرگترين رب النوع او بودند . ماه و خورشيد درشمار خدايان بودند . خورشيد را پدر درخشنده‌اى مىدانستند كه « مادر » را با شعاعهاى نافذ نور و حرارت خويش باردار ساخته است .\r\n\r\n\r\n","description":"","footnote":"\r\n( 47 ) . تاريخ تمدن ( كتاب اول - بخش اول ) ، پيشين ، ص 293 .\r\n( 48 ) .  Ipuwer \r\n","page_name":" 200 ","page_number":214},
  {"content":"\r\n\r\nمصريان تنها به پرستش خورشيد كه اساس زندگى است قناعت نمىكردند ؛ بلكه پاره‌اى گياهان ، درخت خرما ، چشمهء آب ، ريشهء انجير بيابانى ، هريك به‌نحوى براى مردم سودمند و در نظر مصريان مقدس بود . غير از خدايان گياهى ، خدايان حيوانى نيز مورد تقدس بود ؛ گاو نر ، نهنگ ، باز ، گاو ، غاز ، بزغاله ، قوچ ، گربه ، سگ و غيره در عداد خدايان به‌شمار مىرفتند و معابد مصرى نمايشگاهى از حيوانات گوناگون بود . پس‌ازآنكه خدايان رنگ آدمى پيدا كردند صورت مزدوج حيوانى و رموز آن محفوظ ماند . مصريان قديم بز نر و گاو نر را به شكلى خاصى تقديس مىكردند و آنها را رمز و نمايندهء نيروى جنسى خلاق مىدانستند .\r\nاين دو جانور در نظر آنها رمز و علامت اوزيريس به‌شمار مىرفتند . غالبا اوزيريس را با آلات تناسلى بزرگ ترسيم مىكردند و پيكرش را بزرگ مىساختند . پس‌ازآنكه انسانها به صورت خدايان درآمدند ، خدايان جديد كه با استخوان و عضله و خون آفريده شده بودند گرسنه مىشدند ، خوراك مىخوردند ، تشنه مىشدند ، عشق مىورزيدند و دچار خشم و غضب مى - شدند و مىكشتند . كاهنان در تمام شؤون زندگى مردم نفوذ داشتند . هرودت آنها را چنين توصيف مىكند : « اينان بيش از ديگر مردم نسبت به پرستش خدايان اهتمام مىورزند . . . لباس كتانى پاك و شسته مىپوشند . . . ختنه مىكنند . . . هر روز يك‌بار موهاى سراسر بدن خود را مىسترند تا شپش و ديگر پليديها در آن راه نيابد . . . هر روز دوبار و هرشب نيز دوبار با آب سرد بدن خود را مىشويند . »\r\nيكى از وسايل رستگارى اين بود كه انسان برائت خود را به صورت « اعتراف منفى » اعلام كند .\r\nسلام بر تو اى خداى بزرگ ، و اى پروردگار راستى و دادگسترى ! . . من جز براستى در برابر تو سخن نگويم . . . من هرگز در حق ديگران ستم نكردم . . . و درويشى را نيازردم . . . و هرگز به انسان آزادى بيش از آنچه خود براى خويش خواسته ، كار نفرمودم . . . من مرتكب بزهى نشده‌ام كه خشم خدايان را برانگيزد . . . به هيچ كس خيانت نورزيده‌ام . . . من پاكم ، من پاكم ، من پاكم !\r\n\r\nشاه زنديق\r\nپس‌ازآنكه در سال 1380 ق . م . « ايخناتون » زمام حكومت را در دست گرفت ، بر خلاف گذشتگان ، به‌جاىآنكه با دين و كاهنان همكارى كند و به عيش و فرمانروايى پردازد ، به مخالفت با دين و كاهنانى كه در لباس مذهب به خوشگذرانى مشغول بودند ، برخاست . شاه جوان كه نمونه‌اى از پاكى و امانت بود اعلام كرد كه همهء خدايان و آداب و شعايرى كه در اين دين است ، پست و بت‌پرستانه است و جهان را جز خدايى يگانه نيست . در آن ايام عده‌اى از كنيزان و همخوابگان كاهنان در معابد به سر مىبردند و وسيلهء عشرت آنان بودند . هديهء گوسفندان به نفع شكم آنان بود و از راه طلسم و تعويذ و عزايم فروشى و پيشگويى و تاريك نگاه داشتن مردم و ايراد فشارهاى گوناگون بر آنها سود كلانى به دست مىآوردند . ولى اين روش بر شاه جوان كه روحى آزاد و شاعرانه داشت سخت گران آمد و به هيچ نوع حاضر به همكارى با آن دستگاه فاسد نشد .\r\n« ايخناتون مانند اكبر كه 30 قرن پس از وى در هند پيدا شد چنان مىپنداشت كه\r\n\r\n","description":"","footnote":"","page_name":" 201 ","page_number":215},
  {"content":"\r\n\r\nخدايى بالاتر از همه در خورشيد هست كه سرچشمهء روشنى و زندگى بر روى زمين است . » معلوم نيست اين شاه شيرين سخن نظريهء خداى يگانهء « اتون » را از شاميان گرفته يا ابداع فكر خود اوست . درهرحال ، وى سرودهاى حماسى جالب و دلنشين در مدح و وصف اين خداى زيبا سروده است كه ما در اينجا چند بيت آن را نقل مىكنيم :\r\nوه كه بر آمدن تو از افق آسمان چه زيباست !\r\nاى اتونى زيبا و اى سرچشمهء زندگى !\r\nدر آن هنگام كه از افق مشرق طلوع مىكنى ،\r\nسراسر زمين را به زيبايى خود آكنده مىسازى .\r\nتو زيبايى ، بزرگى ، درخشانى ، و در بلندى ، بالاى سر زمينى !\r\nشعاع تو زمين را و هرچه را كه تو ساخته‌اى فرامىگيرد .\r\nدر آن هنگام كه در افق غربى آسمان پنهان مىشوى ،\r\nزمين همچون مرده‌اى در تاريكى فرومىرود .\r\nويل دورانت مىگويد : اين قصيدهء عظيم ، نخستين شرح بليغى است كه دربارهء عقيدهء يكتاپرستى ، هفتصدسال قبل از ظهور اشعيا سروده شده . و اين فكر جديد ، نسبت به خدايان قبيله‌اى قديم پيشرفت عظيمى به‌شمار مىرفت . ايخناتون فرمان داد كه نام همهء خدايان را از نوشته‌ها و نقشهاى عمومى بزدايند و هردينى جز دين خود را نامشروع و حرام شمرد ، تمام پرستشگاههاى قديمى را بست ، هنر را از قيد سنتها و تعاليم كاهنان خارج ساخت و روح عالى دين نوين خود را در هنر نفوذ داد . وى براى نمودن هنر ، هيچ قيد و شرطى وضع ننمود و هنرمندان را در كار خود آزاد گذاشت ؛ فقط هنرمندان را از ساختن صورت خداى يگانه ( اتون ) بازداشت و به آنان تأكيد كرد كه اشياء را همانگونه كه مىبينند مجسم سازند . نقاشان و هنرمندان نيز با پيروى از نظريهء او همهء موجودات زنده را از گياه و حيوانات با توجه به جزئيات ، نقاشى مىكردند . به اين ترتيب ، هنر كه از گزند مداخلات دين رهايى يافته بود گامى چند به جلو برداشت و شكفتگى و پيشرفت فراوان يافت .\r\nويل دورانت مىنويسد :\r\nاگر ايخناتون عقل كاملتر و پخته‌ترى مىداشت درمىيافت كه آنچه به مردم پيشنهاد كرده كارى است كه ممكن نيست در مدت كوتاهى صورت‌پذير شود . اگر چنين بود در كار خود درنگ مىكرد و انتقال از يك مرحله را به مرحلهء ديگر تدريجى قرار مىداد ؛ ولى وى بيش از آنكه فيلسوف باشد ، شاعر بود . . . ايخناتون با يك ضربه هم‌گروه توانگر و تواناى كاهنان را از قدرت انداخت و خشم آنان را برانگيخت و هم پرستش خدايانى را كه در نتيجهء اعتقاد و سنت طولانى براى مردم مصر عزيز بود ، حرام كرد . . . كاهنان در پس پرده كنكاش مىكردند و خود را آمادهء كار مىنمودند ، و تودهء مردم در خانه‌ها و نهانگاهها به پرستش خدايان متعدد ادامه مىدادند . آنچه وضع را بدتر مىكرد آن بود كه صاحبان پيشه‌هاى گوناگون كه در خدمت معابد كار مىكردند ، از اين تغيير دين ناخرسند بودند . . .\r\n\r\n","description":"","footnote":"","page_name":" 202 ","page_number":216},
  {"content":"\r\n\r\nحتى در خود كاخهاى سلطنتى نيز وزيران و سران لشكر از شاه نفرت داشتند و آرزوى مرگ او را مىكردند . « 49 »\r\nولى شاه جوان شاعرپيشه علىرغم اين ماجراها با سادگى و آرامش با يگانه ملكهء خود زندگى مىكرد . در همين ايام بود كه خبرهاى بدى از شام و ساير مستعمرات به مصر مىرسيد و شاه با روح عطوفتى كه داشت نمىخواست با كشتن سربازان مصرى ملتى را به زور تحت نفوذ خود درآورد و به‌همين جهت به تقاضاى كمك فرمانداران مصرى گوش نداد . در نتيجه آتش انقلاب در همهء مستعمرات مصر روشن شد و خزانهء مصر كه از مالياتهايى كه از خارج مىآمد پرشده بود خالى ماند . مالياتهاى داخلى نقصان پذيرفت ، كار اجبارى در معادن طلا متوقف ماند و بينظمى در دستگاههاى ادارى راه يافت . در چنين شرايطى شاه جوان كه بيش از سىسال نداشت دريافت كه ملت شايسته‌اى ندارد و در راه خود خطا كرده است . وى در سال 1362 ق . م . با دلى شكسته چشم از اين جهان فروبست .\r\nدو سال پس از مرگ ايخناتون داماد وى ، كه طرفدار كاهنان بود ، بر تخت نشست .\r\nدين و دولت بار ديگر دست‌به‌دست هم دادند و آزادى مردم را در پرستش خدايان كهن اعلام كردند . بردن نام شاه خيرخواه شاعرپيشه بر مردم حرام شد . هركس مىخواست نام او را بر زبان راند « تبهكار بزرگ » نام مىگرفت . روزهاى جشن قديم و سنن و آدابى كه منسوخ شده بود از نو زنده شد و همه‌چيز به صورت سابق برگشت .\r\nپس‌ازآنكه « رامسس » دوم زمام امور را به دست گرفت ، لشكركشى و كشورگشايى بار ديگر آغاز شد . بعضى وى را همان فرعون معاصر موسى مىدانند كه نام او در سفر خروج آمده است . وى فرمان داد گزارش پيروزيهاى او را بدون مبالغه بر روى 50 ديوار نقش كنند و ساختمانهاى عظيمى از خود به يادگار گذاشت ، ترعه‌اى ميان نيل و بحر اخضر حفر كرد ، چندصد زن گرفت و صد پسر و پنجاه دختر به وجود آورد . در اين ايام نيروى كاهنان بر قدرت شاه فزونى داشت . آنها از غنايم جنگ و خراجى كه از كشورهاى گشوده شده به مصر سرازير مىشد ، سهم عظيمى مىبردند . معابد در آن زمان 107 هزار بنده كه يك سىام جمعيت مصر بود در اختيار داشتند . هفت يك اراضى قابل كشت از آن كاهنان بود ، اغنام و احشام و ميزان طلا و نقرهء آنان نيز به حساب نمىآمد . در نتيجهء اين احوال ، سلطنت خدمتگزار معابد شد و توجه به خرافات بيشتر گرديد . و مقدمات انحطاط ملى مصر فراهم شد .\r\nدر همين ايام مهاجمان خارجى خود را آمادهء حمله به مصر مىكردند تا ثروتهاى انباشته را به چنگ آورند . پس‌ازآنكه مردم ليبى و حبشيان و آشوريان بر مصر لطماتى زدند ، در سال 525 ق . م . ايرانيان به رهبرى كمبوجيه از برزخ سوئز به مصر وارد شدند و استقلال اين كشور را از بين بردند و در سال 332 ق . م . اسكندر مصر را به صورت ايالتى از مقدونيه درآورد . با اينكه كشور باستانى مصر در طول تاريخ پرماجراى خود تحت تسلط مسلمين و\r\n\r\n\r\n","description":"","footnote":"\r\n( 49 ) . تاريخ تمدن ( كتاب اول - بخش اول ) ، پيشين ، ص 318 .\r\n","page_name":" 203 ","page_number":217},
  {"content":"\r\n\r\nدر قرون معاصر زير نفوذ خارجيان قرارگرفته و به جسد او لطمات زيادى وارد گرديده است ، به گفتهء ويل دورانت : روح آن به صورت ميراثى از معرفت و يادگارهاى عالى در نوع بشر پيوسته باقى خواهد ماند . كافى است به ياد بياوريم كه پيشرفتهاى نخستين در كشاورزى و استخراج معادن ، و صناعت و مهندسى از سرزمين مصر است ، و به‌گمان بيشتر ، اختراع شيشه و بافتن پارچهء كتانى و ساختن كاغذ و مركب و ساعت آبى و علم هندسه و حروف الفبا از كارهاى مصريان است . همين مصر است كه ساختن لباس و زينت‌آلات و اثاث خانه را بهبود بخشيده و اصلاحاتى را در اوضاع و احوال اجتماعى و شؤون زندگى سبب شده است و از لحاظ پيشرفت مفهوم حكومت ، و نگاهدارى نظم عمومى و سرشمارى و پست و تعليمات ابتدايى و متوسطه و حتى تعليمات فنى خاص براى تربيت كارمندان ادارى ، به اين سرزمين دين فراوان داريم . همين مردمند كه سبب پيشرفت هنر خطنويسى شده و ادبيات و علوم و طب را ترقى داده‌اند . تا آنجا كه مىدانيم مصريان براى نخستين‌بار تعريف و دستور آشكارى براى ضمير فردى و ضمير اجتماع وضع كرده‌اند ، و هم آنان نخستين منادى عدالت اجتماعى و نخستين مبلغ تك همسرى و يكتاپرستى و نخستين مقاله‌نويسى در فلسفهء اخلاق بوده‌اند .\r\n\r\nقوم يهود\r\n\r\nزندگى اقتصادى\r\nگوشهء جنوب شرقى درياى مديترانه ، يعنى سرزمينى كه امروز به نام فلسطين خوانده مىشود در روزگار قديم مركز تجمع و مهاجرت اقوام سامى مخصوصا كنعانيان و عبرانيان بود . قوم يهود در آغاز امر به حال شبانى در اين سرزمين زيست مىكرد و غالبا در طلب آب و مرتع مناسب تغيير محل مىداد . مالكيت زمين بين آنان اشتراكى بود ، گلهء گوسفند ثروت اصلى ايشان بود و از لبنيات و پشم آنها خوراك و پوشاك خود را تأمين مىكردند و بين مردم از جهات مختلف فرق محسوسى وجود نداشت . ولى اين وضع دوام نيافت ؛ قوم بنى اسرائيل پس از چندى در اثر ترقى وسايل توليدى ، به زراعت و شهرنشينى و تربيت حيوانات اهلى مشغول شدند ، زمينها را بين خود تقسيم كردند و آنها كه قدرت و نفوذ بيشترى داشتند املاك ديگران را در حيطهء اختيار خود درآوردند .\r\nدر اين دوره فلسطين از بركت موقعيت مناسب جغرافيايى خود يكى از مراكز فعاليتهاى اقتصادى و بازرگانى دنياى قديم بود و انواع كالاهاى مصرى و محصولات بين النهرين از قبيل مفرغ ، مواد غذايى ، پارچه‌ها و جواهرات در بازارهاى فلسطين خريد و فروش مىشد .\r\nهمين خصوصيات و رواج بازار و دادوستد سبب گرديد كه قوم يهود براى تنظيم حيات اجتماعى خود خط و كتابت را از بازرگانان فنيقى و آرامى فراگيرد و مانند مصريها روى اوراق پاپيروس مطالب مهم را يادداشت كند .\r\nپيشرفت فعاليتهاى اقتصادى و رواج بازرگانى سبب شد كه عده‌اى ثروت كلانى كسب كنند و آثار اختلاف طبقاتى و زندگى اشرافى در بين مردم آشكار شود . يهوديان كه در آغاز امر زندگى ساده و بىپيرايه‌اى داشتند پس‌ازآنكه ثروتمند شدند لباسهاى فاخر بر تن كردند و زنان ايشان كه از زيباترين زنان به‌شمار مىروند ، به‌گونه‌هاى خود غازه مىماليدند و به\r\n\r\n","description":"","footnote":"","page_name":" 204 ","page_number":218},
  {"content":"\r\n\r\nچشم سرمه مىكشيدند و خود را با همه‌گونه جواهر و زينت‌آلات مىآراستند و از روشهاى تازهء آرايش بابل ، نينوا ، دمشق و صور پيروى مىكردند .\r\nطبقات مرفه براى خود قصرهاى زمستانى و كاخهاى ييلاقى ترتيب دادند . روى مخده‌ها لميدند و با آهنگ دف و چنگ مطربان ، همه‌روزه به تناول غذاهاى گوشتى و شراب مشغول شدند . براى آنكه اغنيا بتوانند محل اين مخارج گزاف را تأمين كنند روزبروز بر فشار خود به فقرا افزودند . قضات و مأمورين ديوانى از ميان گروه متمولين انتخاب مىشدند و آنان با داشتن قدرت تا مىتوانستند حق ضعفا و بيوه‌زنان و يتيمان و كودكان صغير بيدفاع را به نفع اغنيا پايمال مىكردند . ثروتمندان با ربحهاى سنگين به افراد طبقه پايين قرض مىدادند و چون شخص مقروض قادر به پرداخت قرض خود نبود زمين و ملك و اموال او را مصادره مىكردند و او را با فرزندانش به غلامى مىفروختند . بتدريج خرده مالكين جاى خود را به - صاحبان املاك بزرگ دادند . با اين مقدمات اختلاف طبقاتى فزونى مىگرفت و مظاهر ظلم و بيدادگرى آشكارتر مىشد . همين جريانات عده‌اى از متفكرين و خيرخواهان قوم بنى اسرائيل را بر آن داشت كه از راه اندرز و خيرخواهى زبان به نكوهش ثروتمندان بگشايند و آنها را به رعايت عدالت و انصاف دعوت كنند . اين عناصر مصلح و عدالتخواه كه به نام پيغمبر بين قوم بنى اسرائيل تظاهر كردند اغلب مردم متقى و پاكدامنى بودند كه هموطنان خود را به پرستش خداى واحد ( يهوه ) دعوت مىكردند .\r\nسرزمين كوچك فلسطين ثروتمند بود و مردمى تاجرپيشه داشت كه همواره مى - كوشيدند در محيط امن و آرامى زندگى كنند ، ولى عبرانيان بدبخت ميان دو سنگ آسياب يعنى دو امپراتورى مصر و بين النهرين قرار داشتند و ناچار بودند در جنگ بين آنها به يكى از دو طرف بپيوندند و جزيه بپردازند و يا زيرپاى جنگاوران لگدمال شوند . اين موقعيت خاص مردم فلسطين از مطالعهء تورات و توجه به زارى و فرياد نويسندگان مزامير معلوم و روشن مى - شود . همين وضع نامطلوب مردم را به اين فكر انداخت كه براى خود پادشاهى برگزينند تا از اين راه از تسلط بيگانگان جلوگيرى كنند . ولى سموئيل آنها را از خطراتى كه از تسلط فرمانرواى واحد پيش مىآيد باخبر ساخت و گفت پادشاه فرزندان شما را به خدمت خود خواهد گماشت و آنها را براى شيار كردن زمينها و درويدن محصول و ساختن آلات جنگى و اسباب و ارابه‌هايش تعيين خواهد نمود .\r\nدختران شما را براى عطركشى ، طباخى و خبازى خواهد گرفت و بهترين مزرعه‌ها و تاكستانها و باغات زيتون شما را گرفته به خادمان خود خواهد داد و عشر زراعات و تاكستانهاى شما را گرفته به خواجه‌سرايان و خادمان خود خواهد داد و غلامان و كنيزان و نيكوترين جوانان و بهترين الاغهاى شما را گرفته براى كار خود خواهد گماشت و عشر گله‌هاى شما را خواهد گرفت و شما غلام او خواهيد بود و در آن روز از دست پادشاه خود ، كه براى خويشتن برگزيده‌ايد ، فرياد خواهيد كرد و خداوند در آن روز شما را اجابت نخواهد نمود . اما قوم از شنيدن قول سموئيل ابا نمودند و گفتند ، نى بلكه مىبايد بر ما پادشاهى باشد تا ما نيز مثل ساير امتها باشيم و\r\n\r\n","description":"","footnote":"","page_name":" 205 ","page_number":219},
  {"content":"\r\n\r\nپادشاه ما بر ما داورى كند و پيش‌روى ما بيرون رفته در جنگهاى ما براى ما بجنگد « 50 » گفته‌هاى سموئيل سرانجام به حقيقت پيوست . پس‌ازآنكه سليمان به سلطنت رسيد در دوران پادشاهى دراز وى آثار نابرابرى در بين مردم بيش‌ازپيش آشكار شد . مىگويند : « وزن طلايى كه در يك سال نزد او رسيد 666 وزنه ( تالنت ) طلا بود . » « 51 » او قسمت بزرگى از در آمد كشور را صرف خوشگذرانيهاى شخصى مىكرد ، مخصوصا علاقهء فراوانى به جمع‌آورى كنيزان و همخوابگان داشت . مىگويند : « 700 زن و سيصد كنيز در اختيار خود داشت . » « 52 » به حكايت تورات سلطنت 37 سالهء سليمان يك دورهء آرامش و امنيت بود . در قرآن 56 آيه راجع به سليمان وجود دارد و 16 بار نام او ذكر شده است . در بعضى منابع سليمان را حكيم و دانشمند دانسته‌اند . در قرآن مجيد در سورهء نمل :  « وَ لَقَدْ آتَيْنا داوُدَ وَ سُلَيْمانَ عِلْماً . . . »  به علم داود و سليمان اشاره شده است .\r\nتوفيق الحكيم مىنويسد :\r\n\r\nقضاوت سليمان\r\nنخستين دليل اعطاى لقب « حكيم » به سليمان جلوس او برمسند قضا بود . وى در آغاز كار ميان دو زن بر سر نوزاد زنده‌اى كه هركدام او را فرزند خود مىدانست ، حكميت نمود . سليمان فرمان داد تا نوزاد را دو نيم كنند و هرقسمت را به يكى از آن‌دو زن بدهند . مادر واقعى كودك به شنيدن اين حكم فريادكنان تقاضا نمود كودك را نكشند و زنده و سالم به مادر ادعايى او بدهند بدين طريق مادر حقيقى كودك شناخته شد . « 53 »\r\nسليمان براى تأمين مخارج دربار و ساختن كاخهاى بزرگ به عموم طبقات مخصوصا كشاورزان مالياتهاى سنگينى تحميل كرد .\r\nويل دورانت مىنويسد : « در آن هنگام كه سليمان از دنيا رفت ، شيرهء قوم اسرائيل كشيده شده و طبقه‌اى از كارگران فقير و بيكاره و ناراضى برجاى مانده بود كه كارى نداشتند ، و رنج فراوانى كه اين طبقه را مىآزرد ، سبب آن شد كه دين جنگى يهود به صورت دين سوسياليستى انبياى بنى اسرائيل درآيد . » « 54 » براى آنكه به رياكارى دولتمندان آن عهد پى ببريم كافى است كه گفتهء اشعيا را خطاب به مردم زمان خود در اينجا نقل كنيم :\r\nاينهمه قربانى براى چيست ؟ من از قربانى قوچ و چربى گله‌هاى شما سيرم ، من از خون گاوميش و بره و ميش لذت نمىبرم . . . كى اين قربانيها را از شما خواسته است ؟ خود را بشوييد و پاك كنيد ، افكار بد را از خود دور نماييد ، از بدى دست بكشيد ، نيكى كنيد ، دنبال حق برويد ، مظلومين را حمايت كنيد ، حق يتيم را فرومگذاريد ، بيوه‌زنان را در ظل عنايت خود گيريد ، آنوقت نزد من آييد و از قول خودتان بگوييد . آن‌وقت اگر گناهان شما مانند شنجرف قرمز باشد مانند برف سفيد خواهد شد . « 55 »\r\n\r\n\r\n","description":"","footnote":"\r\n( 50 ) . عهد عتيق ، ( كتاب اول سموئيل ) ، باب 8 .\r\n( 51 و 52 ) . همان ، كتاب اول ، پادشاهان ، ص 545 .\r\n( 53 ) . توفيق الحكيم ، سليمان و ملكهء سبا ، ترجمهء ابوالفضل طباطبايى ، ( مقدمه ) .\r\n( 54 و 55 ) . تاريخ ملل مشرق ، پيشين ، ص 113 .\r\n","page_name":" 206 ","page_number":220},
  {"content":"\r\n\r\n\r\nمعتقدات مردم\r\nيهوديان در آغاز امر يعنى در دوران بيابانگردى از اجنه ، و هوا مىترسيدند و سنگ ، چهارپا ، گوسفند و ارواح غارها را مىپرستيدند .\r\nهرگز از پرستش گاو ، گوسفند ، و بره غافل نبودند . حضرت موسى با تمام تلاش خود نتوانست عادت گوسالهء طلايى پرستيدن را از ميان قوم خود ريشه‌كن كند . در سفر خروج مىخوانيم كه موسى به كمك كاهنان ، سه هزار تن از اين بت‌پرستان را كشت . با گذشت زمان مفهوم « يهوه » تغيير كرد و به صورت خداى ملى درآمد و تا حدى شرك جاى خود را به وحدت سپرد . خداى يهود معصوم از خطا نبود ، ازجمله اشتباهات اين خدا آفرينش آدم و رضايت دادن به پادشاهى شاؤل بود كه براين اعمال پشيمان شد ولى فرصت گذشته بود . ديگر آنكه در اين خداگاهى علامت حرص ، خشم ، كج‌خلقى مشاهده مىشود . از مكر و حيله ابائى ندارد و خلاصه ، اين خدا از بسيارى جهات به انسان شباهت دارد . اين خدا مىگويد : « و رأفت مىكنم بر هركه رؤف هستم و رحمت خواهم كرد بر هركه رحيم هستم » يهوه با صلح‌وصفاى بيمعنى كارى ندارد و مىداند ارض موعود جز با شمشير به‌دست نخواهد آمد . او خداى جنگ است و آنقدر سخت انتقام است كه مىخواهد همهء قوم يهود را به كيفر آنكه گوسالهء زرين را پرستيده‌اند ، هلاك كند و موسى ناچار مىشود از وى بخواهد و مسألت كند تا جلو خود را بگيرد و از اين‌كار دست بردارد . موسى به يهوه مىگويد : « از شدت خشم برگرد و از اين قصد بدى به قوم خويش رجوع فرما ! » پس خدا از گفتهء خود برگشت . پس‌ازآنكه قوم يهود از موسى نافرمانى كرد يهوه تصميم مىگيرد كه اين قوم را از كوچك و بزرگ از ميان بردارد ولى باز موسى رحمت وى را به يادش مىآورد و مىگويد : « نيك بينديشد كه مردم پس از اين‌كار دربارهء وى چه خواهند گفت . » از ملت خود آزمايشهاى بسيار سخت مىخواهد ؛ ازجمله از ابراهيم خواستار مىشود كه جگرگوشهء خود را قربانى كند . ابراهيم مانند موسى خداى خود را به جانب رحمت و بخشايش مىكشاند . ويل دورانت مىگويد :\r\nدين ، خود به خوبى مجسم مىسازد كه چگونه تكامل و تطور اخلاقى بشر مستلزم آن است كه در زمانهاى متوالى ، آدم در تصويرى كه از خداى خود مى - سازد تجديدنظر كند تا آن را با اين تطور اخلاق هماهنگ سازد . لعنتهايى كه يهوه در مقابل نافرمانى به ملت برگزيدهء خويش مىفرستد خود سرمشق لعنت و دشنام است و شايد همينها الهامبخش كسانى بوده است كه در محاكم تفتيش دينى اسپانيا حكم به سوزاندن كافران مىدادند ، يا اشخاصى مانند اسپينوزا را از جامعه طرد مىكردند . « 56 »\r\nيهوديان كمتر به زندگى ديگرى پس از مرگ اشاره مىكردند و در دين آنها هيچ‌چيز دربارهء خلود آدمى نيامده و پاداش و مزد عبادت را در همين جهان مىدانستند . در آن زمان كه يهوديان اميد آقايى و سلطنت در اين سرزمين را از دست دادند به فكر جاودانى بودن روح افتادند و احتمال دارد كه اين انديشه را از ايرانيان يا مصريان گرفته باشند . از همين تطور\r\n\r\n\r\n","description":"","footnote":"\r\n( 56 ) . تاريخ تمدن ( كتاب اول - بخش اول ) ، پيشين ، ص 464 .\r\n","page_name":" 207 ","page_number":221},
  {"content":"\r\n\r\nو تكامل روحى است كه دين مسيحيت بيرون آمده است .\r\n\r\nشمارهء پيامبران\r\nبطور كلى آسياى جنوبى غربى زادگاه پيغمبران است . در اين مقال بيمناسبت نيست سطرى چند در عدد انبيا از كتاب روضة الصفا نقل كنيم :\r\nدر كميت پيغمبران اختلاف كرده‌اند و اكثر ارباب تاريخ گفته‌اند كه از وقت آدم تا زمان خاتم ، 124 هزار پيغمبر مبعوث شده‌اند و « ابن حنان » در صحيح خود بدين قول اشاره كرده و جمعى را عقيده آن است كه عدد ايشان از هشتهزار تجاوز نكرد .\r\nو ابو العلاى موصلى در جامع خود موافق اين قول روايت مىكند كه حضرت رسالت پناه ( ص ) چنين فرموده كه : باريتعالى مرا كه محمدم بر اثر هشتهزار پيغمبر مبعوث گردانيد و اين هشتهزار پيغمبر چهار هزار به هدايت و ارشاد بنى اسرائيل مأمور بودند و چهار هزار ديگر به امم مختلفه و فرق متباينه . . . فرقهء اولى گويند كه ازجمله 124 هزار ، سيصد و سيزده‌نفر مرسلند و باقى غير مرسل ؛ و مرسل آن است كه وحى الهى بر وى بتوسط جبرئيل ( ع ) نازل شد ، اعم از آنكه صاحب صحيفه و كتاب باشد يا نى ؛ و نبى غير مرسل آن است كه بنابر الهام به مجرد مقام به دعوت قومى مأمور شده باشد و مرتبهء پيغمبران منحصر در چهار قسم است : نبوت و رسالت و اولوالعزم و خاتميت . . . « 57 »\r\n\r\nخيرخواهان قوم\r\nگودالى كه ميان توانگران و بيچيزان پيدا شده بود سبب گرديد كه عده‌اى مانند « عاموس » و « اشعيا » زبان به نكوهش ثروتمندان بگشايند .\r\nاز دورهء سليمان به بعد تجمل و شكوه دربار پيوسته رو به افزايش بود ، ثروتهاى شخصى زياد مىشد ، كلبه‌ها و محله‌هاى كثيف نيز در كنار آنها به وجود مىآمد ، بهره‌كشى از مردم و ربا - خوارى رسم متعارفى بود كه ميان زمينداران ، بازرگانان و رباخوارانى كه اطراف معبد را احاطه كرده بودند ، جريان داشت . همين وضع آشفته و انحطاط اقتصادى و سياسى و مذهبى سبب گرديد كه عده‌اى از زهاد قوم بنى اسرائيل كه به صورت خرده‌گيران و نقادان زمان خود درآمده بودند ، زمامدار سياست كوچه و بازار شوند و مردم ثروتمند را از عواقب كار خود بترسانند . غير از اين جماعت نيك‌انديش و خيرخواه جمعى شياد و هوسباز نيز به نام غيبگويى سعى در فريب مردم داشتند . عاموس خود را پيامبر نمىدانست ، او چوپان ساده‌اى بود كه از وضع غيرطبيعى زمان خود و اختلاف فراوانى كه در زندگى مردم وجود داشت به وحشت افتاد و زبان خود را چون تازيانه‌اى بر پيكر ثروتمندانى كه از رنج بينوايان متأثر نمىشدند ، مسلط ساخت . وى گفت :\r\nبنابراين چونكه مسكينان را پايمال كرديد و هداياى گندم را از ايشان گرفتيد خانه‌ها را از سنگهاى تراشيده بنا خواهيد نمود ، اما در آنها ساكن نخواهيد شد و تاكستانهاى دلپسند غرس خواهيد نمود ولى شراب آنها را نخواهيد نوشيد .\r\nواى بر شما كه بر تختهاى عاج مىخوابيد ، در بسترها دراز مىكشيد و آلات\r\n\r\n\r\n","description":"","footnote":"\r\n( 57 ) . روضة الصفا ، پيشين ، ج 1 ، ص 491 .\r\n","page_name":" 208 ","page_number":222},
  {"content":"\r\n\r\nموسيقى را مثل داود براى خود اختراع مىكنيد و شراب را از كاسه‌ها مىنوشيد و خويشتن را به بهترين عطريات تدهين مىنماييد . [ خدا مىگويد 
  ] من از عيدهاى شما نفرت و كراهت دارم . . . اگرچه قربانيهاى سوختنى و هداياى آردى خود را براى من بگذاريد آن را قبول نخواهم كرد .\r\nآهنگ سرودهاى خود را از من دور كن زيرا نغمهء بر بطهاى ترا گوش نخواهم كرد . « 58 »\r\nهوشع نيز از كسانى بود كه با جمله‌هاى نيشدار ثروتمندان را تهديد مىكرد و مىگفت :\r\n« البته گوسالهء سامرى شكسته خواهد شد ، بدرستى كه باد را كاشتند پس گردباد را خواهند درويد . » « 59 »\r\nدر كتابهاى عاموس و اشعياء آغاز مسيحيت و سوسياليسم هردو ديده مىشود و همين دو كتاب بمنزلهء سرچشمه‌هايى است كه سازندگان كشورهاى خيالى و مدينه‌هاى فاضله از آنها مدد گرفته و در خيال خود طرح كشورهايى را ريخته‌اند كه فقر و جنگ نتواند در آنها برادرى و صلحى را كه حكمفرماست ، تيره سازد . . .\r\nآنها كسانى هستند كه براى برگردانيدن پروردگار جنگها به صورت پروردگار مهر و محبت سخت كوشيدند و اين وظيفهء سنگين را به عهده گرفتند . همانگونه كه افراطيون قرن 19 ، مسيح را براى بسط اصول عقايد سوسياليستى خويش بسيج كردند ، آن مردم نيز يهوه را براى اشاعهء اصول انسان‌دوستى بسيج كردند . « 60 »\r\n« ارميا » مانند هوشع درشمار منتقدين بزرگ به‌شمار مىرفت ، او معتقد بود كه ضعف سياسى ، انحطاط ملى و كشيدن يوغ تسلط بابليان همه كيفرى بود كه يهوه در برابر گناهانى كه قوم يهود مرتكب شده بودند به ايشان داده . او گفت : « در كوچه‌هاى اورشليم گردش كرده ببينيد و بفهميد و در چهارسوهايش تفتيش نماييد كه آيا كسى را كه با انصاف عمل نمايد و طالب راستى باشد توانيد يافت تا من آن را بيامرزم . همه‌جا را ظلم و ستم فرا گرفته و فسق و فجور پركرده . . . هريك از ايشان براى زن همسايه شيهه مىزند . » « 61 » ارميا به مردم رياكار و عابدنمايى كه مقدارى از آنچه از ديگران ربوده‌اند با خود به معبد مىآورند و نياز مىكنند ، گفت كه خدا از مردم قربانى نمىخواهد بلكه خدا خواهان انصاف و دادگسترى است .\r\nفساد و بدكارى نه تنها درميان قوم يهود بلكه در بين اقوام ديگر و پيشوايان مذهبى و اجتماعى آنها نيز شايع شده بود ، چنان كه كتب مذهبى به نوح نسبت مستى داده و به ابراهيم نسبت دروغگويى ! و مىگويند لوط با دختر خود جماع كرد و يهودا با عروسش زنا كرده است و داود با زن « اوريا » كه يكى از خادمان او بود مرتكب زنا شد ؛ و به « ابشالوم » پسر داود نسبت مىدهند كه با زنهاى داود رابطهء نامشروع داشته است . با اين‌حال\r\n\r\n\r\n","description":"","footnote":"\r\n( 58 ) . عهد عتيق ، كتاب عاموس نبى .\r\n( 59 ) . همان ، كتاب هوشع نبى .\r\n( 60 ) . تاريخ تمدن ( كتاب اول - بخش اول ) ، پيشين .\r\n( 61 ) . عهد عتيق ، كتاب ارميا .\r\n","page_name":" 209 ","page_number":223},
  {"content":"\r\n\r\nاكثريت پيشوايان اجتماعى قوم يهود مردمى متقى و پرهيزگار بودند و با دلسوزى و علاقهء فراوان مردم را به راه راست هدايت مىنمودند و زورگويان و متجاوزان به حقوق اجتماعى را متوجه عواقب خطرناك كار خود مىكردند .\r\nعاموس طبقهء متمولين را كه بر تخت عاج تكيه مىزنند و با بهترين عطريات بدن خود را مىشويند و از بز و گوساله‌اى كه از گلهء بينوايان ربوده‌اند خوراك مىخورند نكوهش مىكند و با وضوح تمام اظهار مىدارد كه : « زندگى باشكوه و مجلل اين طبقه حتما در نتيجهء فقر و بينوايى طبقهء ديگر است . »\r\nوى در جاى ديگر گفت : « بوسيلهء باج و خراجى كه شما از گندم بيچارگان دريافت مىنماييد عمارات قشنگى برپا مىكنيد ، فقرا خوراك اغنيا هستند و اغنيا بينوايان را چون گاو مىدوشند . »\r\nيكى ديگر از بشردوستان قوم مىگويد : « خداوند كسانى را كه پيوسته پهلوى خانهء خود خانهء ديگرى مىسازند و به مزرعهء خود مزرعهء ديگرى مىافزايند و خود را ارباب ديگران مىنامند و براى فقيران جايى باقى نمىگذارند به لعنت ابدى گرفتار مىنمايد . »\r\nدر همين ايام كه جمعى از منتقدين و خيرخواهان زبان به اعتراض گشوده عليه نظام موجود سخن مىگفتند ، گروهى از قوم يهود به نام « صنوعيان » براى اجراى عدالت ، جمعيتى تشكيل دادند و مصرف طلا و نقره را ممنوع ساخته و مالكيت فردى را موقوف كردند ، بطورى كه هيچيك از آنان خانهء اختصاصى نداشت . زندگى آنها از هرحيث اجتماعى بود ، در خانهء آنها بر روى همهء رفقا كه از خارج مىآمدند ، گشاده بود . جماعت صنوعيان فقط براى آنكه قوت بخورونميرى تهيه كنند به كار زراعت و ماهيگيرى مشغول مىشدند . از بيم آز و طمع و عشق جمع‌آورى مال ، هرگز به تجارت نمىپرداختند . با اينكه همه آزاد و باهم برابر بودند كوشش آنان براى جدايى از جريان عمومى دنياى آن روز مؤثر نيفتاد و اين جمعيت پس از چندى از هم پاشيد و عقربك تاريخ زمانه به عقب برنگشت و در خارج از محيط محدود آنها فعاليتهاى مختلف اقتصادى و اجتماعى جريان داشت . طبقات مرفه و ممتاز به استثمارگرى و ستمگرى خود ادامه مىدادند و پيشوايان اجتماعى زبان به طعن و لعن آنها مىگشودند . ارميا عقيده داشت كه كاهنان و انبيا نيز از حيث فساد دست‌كمى از بازرگانان ندارند ؛ آنها نيز مانند تمام مردم محتاج تطهير اخلاقى هستند و بايد همان‌گونه كه تن خود را ختنه مىكنند روح خود را نيز ختنه كنند . ولى گفته‌هاى او در نظر اميران و درباريان ، آن هم در دوران جنگ با بابليان ، خيانت به ميهن تلقى مىشد .\r\nويل دورانت مىنويسد : « در همان هنگام كه بودا در هند مردم را به سركوبى شهوات دعوت مىكرد و كنفوسيوس در چين تخم حكمت را ميان قوم خود مىافشاند ، اشعياى دوم با نثر شيوا و باشكوهى اصول يكتاپرستى را براى يهوديان تبعيدى به صورت آشكارى بيان مىكرد و بر آنان خداى مهربانى را عرضه مىداشت كه مهر و محبت و بخشايش وى با يهوهء خشمناك و سختگير اشعياى اول به هيچ‌وجه قابل مقايسه نبود . . . مقصود وى آن بود كه در دل شكستهء مردم تبعيد شده نور اميدى بتابد . . . اشعياى دوم پيشگويى مىكند كه وسيلهء\r\n\r\n","description":"","footnote":"","page_name":" 210 ","page_number":224},
  {"content":"\r\n\r\nآزادى قوم يهود سرزمين ايران است و اظهار مىدارد كه كورش شكست‌ناپذير است و بر بابل مسلط خواهد شد و قوم يهود را از اسارت نجات خواهد داد ، آنگاه به اورشليم بازخواهند گشت و معبد تازه و شهرى نو خواهند ساخت كه چون بهشت خواهد بود . . . شايد محرك اشعياى دوم در توجه به يك خداى واحد جهانى ، جنبشى بوده است كه در ايران پيدا شد و نيرومندى مردم آن تمام دولتهاى شرق نزديك را در زير فرمان اين كشور درآورد و همهء آنها را در امپراتورى عظيمى قرارداد كه از لحاظ پهناورى و سازمان اجتماعى هيچ‌يك از سازمانهاى ديگرى كه مىشناختند به پاى آن نمىرسيد . اين خدا مانند يهوهء موسى چنين نمىگويد كه :\r\n« من خداى پروردگار تو هستم تو نبايد در برابر من خدايان بيگانه داشته باشى ! » بلكه مىگويد : « من يهوه هستم و ديگرى نيست و غير از من خدايى نى ! » . . . ساعتى كه كورش همچون مرد جهانگشايى به بابل در آمد و يهوديان اسير را آزاد گذاشت تا به سرزمين خود بازگردند يكى از باشكوهترين ساعات تاريخى بنى اسرائيل به‌شمار مىرود . شاهنشاه ايران بابل را به حال خود واگذاشت و به مردم آن آزارى نرسانيد و به خدايان آن سر اطاعت فرود آورد . ( گو اينكه اين اطاعت ظاهرى و مشكوك به نظر مىرسد . ) كار ديگر كورش آن بود كه سيم‌وزرى را كه نبوكد نصر از معبد اورشليم به غارت برده بود و هنوز در بابل باقى بود به‌جاى خود بازگردانيد . » « 62 »\r\n\r\nعهد موسى و قوانين او\r\nپس‌ازآنكه بنى اسرائيل به همت كورش آزاد شدند و راه وطن پيش گرفتند دولتى غيرنظامى تشكيل دادند و با استفاده از امنيت و آرامشى كه حاصل شده بود ، به يارى پيشوايان مذهبى ، به تدوين قوانينى كه مبتنى بر سنن و احاديث علماى دين بود ، مبادرت كردند . در سال 444 ق . م .\r\n« عزرا » كه از كاهنان دانشمند يهود بود يهوديان را براى اجتماع تاريخى مهمى دعوت كرد و از صبحگاه تا نيمروز سفر شريعت موسى را بر ايشان فروخواند . پس كاهنان و پيشوايان سوگند ياد كردند كه آن دستورها را راهنماى قانونى و اخلاقى خويش قرار دهند و تا ابد از آن پيروى كنند .\r\nدر چگونگى تدوين تورات كه شامل اسفار پنجگانهء عهد عتيق يعنى سفر پيدايش ، سفر خروج ، سفر اعداد ، سفر لاويان ، و سفر تثنيه است ، سخن بسيار گفته‌اند . آنچه مسلم است قسمت اول تورات كه عهد عتيق نام دارد شامل داستانهاى دورهء بداوت ، قوانين مذهبى ، تاريخ فلسطين ، و سرودهاى جالب و دلپذيرى است كه از روح ادبى دنياى قديم حكايت مىكند .\r\n« در سال 1546 ميلادى شوراى « ترانت » شك‌وترديد دربارهء الهى و آسمانى بودن كتب عهد قديم و جديد را ممنوع ساخت . كنيسه‌هاى يهود و كليساهاى مسيحى اين كتب را وحى الهى مىدانستند . . . در قرن هفدهم فيلسوف يهودى و هلندى موسوم به اسپينوزا در كتاب خود : مذهب و سياست تناقضات و اختلافات كتاب مقدس را بيان كرد ، و دانشمندانى را\r\n\r\n\r\n","description":"","footnote":"\r\n( 62 ) . قسمتى از مطالب اين فصل خلاصه‌اى است از : فليسين شاله ، تاريخ مالكيت ، ترجمهء فخرى ناظمى ، ص 39 به بعد .\r\n","page_name":" 211 ","page_number":225},
  {"content":"\r\n\r\nكه معتقدند اين تناقضات ظاهرى ست به باد ريشخند گرفتند . ريشارد سيمون فرانسوى در سال 1678 در كتاب انتقاد تاريخى از كتاب عهد قديم نوشت : از پنج كتاب نخستين عهد عتيق آنجا كه از مرگ حضرت موسى بحث مىكند ، نمىتواند از وى باشد . . . دانشمندان عقيده دارند كه داستانهاى مخصوص به « يهوه » در « يهودا » و داستانهاى مخصوص به « الوهيم » در « افراييم » نوشته شده و پس از سقوط سامره آن دو دسته داستانها را با يكديگر مخلوط كرده و از آن داستان واحدى ساخته‌اند . سفر تثنيه ظاهرا بوسيلهء نويسنده يا نويسندگانى ديگر نوشته شده . . .\r\nداستانهاى آفرينش و فريب خوردن آدم و طوفان نوح از سرچشمهء افسانه‌هاى بين النهرين گرفته شده كه ريشهء آنها به سه هزار سال قبل از ميلاد و پيشتر از آن مىرسد . احتمال دارد كه بعضى از اين داستانها را يهوديان در زمان اسارت خود در بابل از مردم آن سرزمين اخذ كرده باشند ، و احتمال بيشتر آن است كه پيش از آن زمان از منابع سومرى و سامى قديم كه مشترك ميان تمام مردم شرق نزديك بوده است ، اين داستانها به ايشان رسيده باشد . » « 63 »\r\n\r\nچگونگى پيدايش زمين و موجودات در نظر تورات\r\nدر بخش اول تورات كه سفر پيدايش يا تكوين نام دارد ، دربارهء ماهيت جهان و چگونگى پيدايش آن‌چنين اظهارنظر مىشود :\r\nابتدا خدا آسمانها و زمين را آفريد ؛ و زمين تهى و باير بود و تاريكى سطح آبها را فروگرفت ؛ و خدا گفت ، روشنايى بشود و روشنايى شد ؛ و خدا روشنايى را ديد كه نيكوست و خدا روشنايى را از تاريكى جدا ساخت و روشنايى را روز و تاريكى را شب ناميد ( روز اول ) - در روز دوم خدا گفت ، فلكى باشد در ميان آبها و آبها را از آبها جدا كند . . . و چنين شد و خدا فلك را آسمان ناميد . در روز سوم خدا گفت آبها در زير آسمان در يك جا جمع شوند و خشكى ظاهر گردد و خدا خشكى را زمين ناميد و اجتماع آبها را دريا ؛ و خدا گفت زمين نباتات بروياند . روز چهارم خدا گفت نيرها در فلك آسمان باشند تا روز را از شب جدا كنند . . . خدا دو نير بزرگ ساخت : « نير اعظم » را براى سلطنت روز و « نير اصغر » را براى سلطنت شب .\r\nروز پنجم خدا گفت آبها به انبوه جانوران پرشود و پرندگان بالاى زمين بر روى فلك آسمان پرواز كنند . روز ششم خدا گفت زمين جانوران را موافق اجناس آنها بيرون آورد . . . و خدا گفت آدم را به صورت ما و موافق شبيه ما بسازيم تا بر ماهيان دريا و پرندگان آسمان و بهايم و تمامى زمين و حشراتى كه بر زمين مىخزند حكومت نمايد . . . روز هفتم خدا از كارهاى خود فارغ مىشود و اين روز را مبارك و ميمون مىخواند . . .\r\nدر باب سوم تورات راجع به خلقت آدميان چنين آمده است :\r\nخداوند بنى آدم را از خاك زمين سرشت و در بينى او روح و حيات دميد و آدم نفس زنده شد و با حوا در باغ عدن جاى گرفت . در وسط باغ دو درخت بود كه يكى درخت معرفت و ديگرى درخت حيات نام داشت و\r\n\r\n\r\n","description":"","footnote":"\r\n( 63 ) . فليسين شاله ، تاريخ مختصر اديان بزرگ ، ترجمهء دكتر خدايار محبى ، ص 273 به بعد .\r\n","page_name":" 212 ","page_number":226},
  {"content":"\r\n\r\nخداوند آدم و حوا را از خوردن ميوهء اين درخت منع كرده بود ؛ تا روزى مار ، حوا را به خوردن ميوهء معرفت ترغيب كرد . و او پس از خوردن ، ميوه‌اى از اين درخت به آدم داد . از بركت تناول اين ميوه از نعمت عقل و معرفت بهره‌مند شد ولى چون آدم و حوا بر خلاف دستور خدا از اين ميوه خورده بودند براى آنكه به ميوهء حيات دست نيابند از بهشت رانده شدند . « 64 »\r\nجالب توجه است كه\r\nاين حكايت قبل از موسى و پيش از تورات با مختصر تفاوت درميان اكديها و سومريها شهرت داشته و از آنان به كلدانيها و آشوريها رسيده است . در نتيجهء حفريات و كاوشها ، يك كتيبهء سنگى به دست آمده كه در آن ، درخت معرفت در وسط قرار گرفته و آدم و حوا در دو طرف آن برروى چهارپايه نشسته‌اند و مار در پشت‌سر حوا ايستاده است . اين كتيبهء آشورى از نفايس زيرخاكى است و اكنون در موزهء بريتانيا مىباشد . « 65 »\r\nدر باب ششم تورات چنين آمده است : « خداوند پس از چندى از كرده پشيمان شد و تصميم گرفت نسل آدمى را براندازد . پس به نوح فرمان داد كه براى رهايى خود و كسانش كشتى بسازد و او كشتى ساخت و طوفان درگرفت و همهء مخلوقات را جز آنها كه در كشتى بودند به ديار نيستى فرستاد . » سپس در تورات مىنويسد كه : « پسران نوح هريك در يكى از قطعات سه‌گانه جاى گرفتند و به زندگى و زادوولد مشغول شدند . مردم افريقا فرزندان « حام » ، اروپاييان فرزند « يافث » ، و سكنهء آسيا اولاد « سام » مىباشند . » ويل دورانت مىگويد : « داستانهاى لذتبخش آفرينش و فريب خوردن آدم و طوفان نوح از سرچشمهء افسانه‌هاى بين النهرين گرفته شده كه ريشهء آن به سه هزار سال قبل از ميلاد و پيشتر از آن مىرسد . . . احتمال دارد كه بعضى از اين داستانها را يهوديان در زمان اسارت خود در بابل از مردم آن سرزمين اخذ كرده باشند و احتمال بيشتر آن است كه پيش از آن زمان از منابع سومرى و سامى قديم كه مشترك ميان تمام مردم شرق نزديك بوده است ، اين داستانها به ايشان رسيده باشد . قصهء بهشت تقريبا در تمام داستانهاى توده‌اى جهان ؛ در مصر ، هند ، تبت ، بابل ، ايران ، يونان ، پولينيزى ، مكزيك و غير آن آمده است . در بيشتر اين بهشتها سخن از درختانى است كه نزديك شدن به آنها حرام است ، يا سخن از مار و اژدهايى است كه نعمت جاودانى بودن را از انسان ربوده و به عبارت ديگر بهشت را مسموم ساخته‌اند . »\r\nاين بود خلاصه‌اى از جهان‌بينى تورات در زمينهء پيدايش جهان و ظهور انسان . حال ببينيم ولتر ، نويسندهء قرن هيجدهم فرانسه ، دراين‌باره چه مىگويد :\r\nاگر خدا تورات و انجيل را انشاء نموده جاى بسى تعجب و شگفتى است ، زيرا اين خدا دربارهء نجوم داراى افكار بس نادرستى است . علم ازمنه و تاريخ را نمىداند ، از جغرافيا هم بىاطلاع است . . . و در موضوع اخلاق با خودش\r\n\r\n\r\n","description":"","footnote":"\r\n( 64 و 65 ) . تاريخ اجتماعى ايران ، پيشين ، ص 103 .\r\n","page_name":" 213 ","page_number":227},
  {"content":"\r\n\r\nتوافق ندارد . آيا ممكن است فكر كرد كه همان خدايى كه قانون قصاص ( چشم در ازاى چشم ، و دندان در ازاى دندان ) را انشاء نموده است در انجيل به ما دستور بدهد كه اگر بر گونهء چپ ما سيلى زدند گونهء راستمان را نشان دهيم و اگر جامهء ما را دزديدند باز شنل خود را هم به دزد بدهيم ( در برابر شرور مقاومت نكنيد ) آيا اين قانونى است كه با حكم تورات توافق دارد ؟\r\nآيا چگونه مىتوان افسانه‌هاى كتب مقدس يهود و مسيحى را باور كرد و معجزاتى را كه دايما در طى تاريخ يهود به ظهور رسيده ، باور داشت كه در نتيجهء ظهور اين معجزات عبور از درياى سرخ و اردن با پاى خشك و متوقف ساختن آفتاب از طرف يوشع . . . ميسر گشت . . . چه بسا حكايات عنيف و باورنكردنى دربارهء اين پيغمبران كه يكى به خوردن مهوعترين غذاها و ديگرى به جماعهاى مشمئزكننده محكوم گرديده ، به چشم مىخورد . علاوه‌براين ، رسواييهاى ديگرى كه معلوم نيست خداوند از چه‌رو نصيب آنها گردانيده در تورات وجود دارد . . . خير حقيقتا نمىتوان ذره‌اى از اين مطالب بىسروته را باور كرد . . . « 66 »\r\n\r\nقوانين و تعليمات موسى\r\nچنان كه اشاره كرديم اصول عقايد مذهبى و قوانين مدنى و اجتماعى قوم بنى اسرائيل در زمان حضرت موسى تنظيم شده است . موسى 13 قرن قبل از عيسى مردم را به پرستش خدا « يهوه » دعوت كرد .\r\nعبادت در اين مذهب سخت دشوار و تابع مقررات سنگينى است . از جملهء عبادات اجراى نذورات ، قربانى ، اجتناب از خوردن گوشت حيوانات ناپاك ، اجراى مراسم مذهبى در عيد فصح و ساير اعياد بوده است . « رنان » دربارهء اين قوانين مىگويد : « اين قانون موحشترين وسيلهء شكنجه‌اى است كه تاكنون اختراع شده . »\r\nدر اين شريعت همه‌چيز از خوراك خوردن ، پزشكى و بهداشت شخصى و مسائل مربوط به حيض و نفاس و بهداشت عمومى ، انحرافات جنسى و شهوات حيوانى ، عنوان واجبات و محرمات دينى و الهى پيدا كرده است .\r\nقوانين مدنى و اجتماعى موسى شبيه به مجموعهء قوانين حمورابى است . در اين قوانين از طرز كيفر گناهكاران ، قواعد و رسوم زناشويى ، طرز رفتار با بيوه‌زنان ، رحم به يتيمان ، حقوق زن و شوهر و غيره سخن رفته است .\r\n\r\nواضعين تلمود\r\nبراى آنكه مجموعهء قوانين و تعاليم موسى دستخوش فنا و تباهى نشود ، در كنيسه‌ها و مدارس فلسطين و بابل كاتبين و فقهاى يهود به تدوين و تنظيم تلمود يا مجموعهء قوانين و احاديث موسى همت گماشتند . « بعد از پراكندگى يهود در سال هفتاد ميلادى چون فرقهء صدوقيها از بين رفت و خاخامها سنت فريسيان را به ميراث بردند ، كليهء يهوديان ارتدكس قانون شفاهى را نيز از احكام الهى شمردند و آن را به اسفار\r\n\r\n\r\n","description":"","footnote":"\r\n( 66 ) . آندره كرسون ، فلاسفهء بزرگ ، ترجمهء كاظم عمادى .\r\nضمنا براى آشنايى بيشتر دربارهء پيدايش زمين و انسان رجوع كنيد به صفحات پيش ( فصل اول ) .\r\n","page_name":" 214 ","page_number":228},
  {"content":"\r\n\r\nخمسه ضميمه كردند و از مجموع اين دو ، تورات يا قانون به وجود آمد كه برطبق آن زندگى مىكردند .\r\nتلمود مانند كتاب مقدس ، وحى خداوندى عليم و قادر مطلق را مسلم مىگيرد .\r\nاين خدا بدون مجادله شبيه است به انسان ؛ به اين معنى كه محبت مىورزد ، متنفر مىشود ، خشمگين مىگردد ، مىخندد ، مىگريد ، پشيمان مىشود ، تعويذ مىبندد ، بر اريكه‌اى تكيه مىزند كه در اطرافش گروه اندر گروه فرشتگان و كروبيان حلقه زده‌اند ، و هرروز سه‌بار تورات مىخواند . الهيون يهود تصديق مىكردند كه اين قبيل صفات بشرى تا اندازه‌اى جنبهء فرضى داشته و مىگفتند : « ما تعابيرى را كه خاص مخلوقات وى است به عاريت مىگيريم و در مورد خود آفريدگار به كار مىبريم تا كمكى به شناخت وى كرده باشيم . »\r\nبا اينكه در كتاب مقدس بحثى در پيرامون مجازات و پاداش پس از مرگ نيست بعضى از علماى يهود از بهشت و دوزخ سخن گفته‌اند و برخى ديگر معتقد بودند : « هيچكس نمىتواند از ماجراى بعد از مرگ سخن گويد » ادعيه و شعاير دينى يهود متنوع و مانند مقررات اسلامى كمرشكن بود . هر روز بايد يك يهودى با ايمان ادعيه و آياتى از كتاب مقدس بخواند .\r\nبعضى از روحانيان مردم‌آزار گفته بودند كه دعا وقتى مستجاب مىشود كه شخص در كنيسه بدان پرداخته باشد . گوشه‌گيرى مردود و مقررات « سبت » سخت و دشوار بود .\r\nيهوديت ، مسيحيت و اسلام ، هرسه در اين نكته متفق الرأى بودند كه يك اصول اخلاقى غيرمذهبى عملا مردود است و اكثريت افراد بشر را فقط با ترس از خدا مىتوان به رفتارى تحمل كردنى وادار ساخت . اديان ثلاثهء مذكور در حرمت خانواده ، محترم شمردن ابوين و دستگيرى از خلق ، متفق القولند . تلمود مانند تورات و قرآن تعدد زوجات را جايز مىشمرد ، طلاق با تراضى طرفين مجاز بود ، زن را مىشد بدون رضايت او طلاق داد . . .\r\nروىهم‌رفته قانون تلمود مانند قوانين اسلام از مرد جانبدارى مىكرد ، گويى فقهاى يهودى از قدرت زن بيم داشتند . از كلمات قصار يهوديان است كه : « مردى كه زن بد داشته باشد هرگز روى جهنم را نخواهد ديد . » « 67 »\r\n\r\nنمونه‌اى از قوانين موسى\r\n\r\nكلمات و تعاليم مستقيم خدا\r\nدر باب بيستم از سفر پيدايش گفته‌هاى خدا « يهوه » با موسى و هارون براى قوم بنى اسرائيل بازگو شده است . چون اين باب حاوى مهمترين احكام و قوانين موسى است و قسمتى از اين تعاليم و احكام در شرايع و قوانين اسلامى مؤثر افتاده است ، به نقل پاره‌اى از آنها مىپردازيم :\r\nو خدا تكلم فرمود و همهء اين كلمات را بگفت : من هستم يهوه خداى توكه ترا از زمين مصر و از خانهء غلامى بيرون آوردم . ترا خدايان ديگر غير از من نباشد . صورتى تراشيده و هيچ تمثالى . . . براى خود مساز ، نزد آنها سجده مكن\r\n\r\n\r\n","description":"","footnote":"\r\n( 67 ) . ويل دورانت ، عصر ايمان ، ترجمهء ابو القاسم طاهرى ، ص 6 به بعد و 25 به بعد ( به اختصار ) .\r\n","page_name":" 215 ","page_number":229},
  {"content":"\r\n\r\nو آنها را عبادت منما زيرا من يهوه خداى تو مىباشم . خداى غيور هستم كه انتقام گناه پدران از پسران تا پشت سيم و چهارم از آنانى كه مرا دشمن دارند ، مىگيرم و تا هزار پشت بر آنانى كه مرا دوست دارند و احكام مرا نگاه دارند ، رحمت مىكنم . نام يهوه خداى خود را به باطل مبر . . . روز « سبت » را ياد كن تا آن را تقديس نمايى . شش روز مشغول باش و همهء كارهاى خود را به جاآور ، اما روز هفتمين سبت يهوه خداى توست ، در آن روز هيچ‌كار مكن ، تو و پسرت و دخترت و غلامت و كنيزت و بهيمه‌ات و مهمان تو كه درون دروازه‌هاى تو باشد ؛ زيرا كه در شش روز خداوند آسمان و زمين و دريا و آنچه را در آنهاست بساخت و در روز هفتم آرام فرمود . از اين سبب خداوند روز هفتم را مبارك خوانده آن را تقديس نمود .\r\nپدر و مادر خود را احترام نما ، قتل مكن ، زنا مكن ، دزدى مكن ، بر همسايه شهادت دروغ مده ، به خانهء همسايهء خود طمع مورز و به زن همسايه‌ات و غلامش و كنيزش و گاوش و الاغش و به هيچ‌چيزى كه از آن همسايهء تو باشد طمع مكن . . . « 68 » و خدا به موسى گفت به بنى اسرائيل چنين بگو شما ديديد كه از آسمان به شما سخن گفتم با من ، خدايان نقره و خدايان طلا براى خود مسازيد ، مذبحى از خاك براى من بساز و قربانيهاى سوختنى خود و هداياى سلامتى خود را از گله و رمهء خويش بر آن بگذران . . . و بر مذبح من از پله‌ها بالا مرو مبادا عورت تو بر آن مكشوف شود .\r\nدر باب بيست و يكم و بيست و دوم سفر خروج نيز قسمتى از احكام موسى ( ع ) ديده مىشود :\r\nاگر غلام عبرى بخرى شش سال خدمت كند ، در هفتمين ، بىقيمت آزاد بيرون رود . . . هركه انسانى را بزند و او بميرد ، هرآينه كشته شود ؛ هركه آدمى را بدزدد و او را بفروشد يا در دستش يافت شود ، هرآينه كشته شود ؛ و هركه پدر يا مادر خود را زند ، هرآينه كشته شود . هركه پدر يا مادر خود را لعنت كند ، هرآينه كشته شود . اگر دو مرد نزاع كنند و يكى ديگرى را به سنگ يا به مشت زند و او نميرد و ليكن بسترى شود ، زنندهء او . . . عوض بيكارى ، خرج معالجهء او را بدهد . . . جان به عوض جان بده و چشم به عوض چشم ، و دندان به عوض دندان ، و دست به عوض دست ، و پا به عوض پا ، و داغ به عوض داغ ، و زخم به عوض زخم ، و لطمه به عوض لطمه . و اگر كسى چشم غلام يا چشم كنيز خود را بزند كه ضايع شود او را به عوض چشمش آزاد كنند . . .\r\nهرگاه گاوى به شاخ خود ، مردى يا زنى را بزند كه او بميرد گاو را البته سنگسار كنند و گوشتش را نخورند و صاحب گاو بيگناه باشد ؛ و ليكن اگر گاو قبل از آن شاخ زن بود و صاحبش آن را نگاه نداشت . . . گاو را سنگسار كنند و صاحبش را به قتل رسانند . . . اگر گاو غلامى يا كنيزى بزند سى مثقال نقره به صاحب او داده شود\r\n\r\n\r\n","description":"","footnote":"\r\n( 68 ) . به اين فرمانها احكام عشره  ( Ten Commandments )  گفته مىشود .\r\n","page_name":" 216 ","page_number":230},
  {"content":"\r\n\r\nو گاو سنگسار شود . اگر كسى گاوى يا گوسفندى بدزدد و آن را بكشد يا بفروشد به عوض گاو ، پنج گاو و به عوض گوسفند ، چهار گوسفند بدهد . . . اگر كسى دخترى را كه نامزد نبود فريب داده با او هم‌بستر شد البته مىبايد او را زن منكوحهء خويش سازد و هرگاه پدرش راضى نباشد ، موافق مهر دوشيزگان ، مهرى به دو بايد داد . هركه با حيوانى مقاربت كند . . . هركه براى خدايى غير از يهوه و بس قربانى گذراند ، البته هلاك گردد . . . غريب را اذيت مرسانيد ، بر بيوه و يتيم ظلم مكنيد . اگر نقدى به فقيرى قرض دادى . . . هيچ سود بر او مگذار . . .\r\nدر سفر تثنيه ، باب 15 ، آيهء 7 چنين آمده است كه اگر « . . . يكى از برادرانت فقير باشد دل خود را سخت مساز و دستت را بر برابر فقير خود مبند . » و در باب 24 آيهء 14 مذكور است : « بر مزدورى كه فقير و مسكين باشد خواه از برادرانت و خواه از غريبانى كه در زمينت در اندرون دروازه‌هاى تو باشند ظلم منما . »\r\n« به خدا ناسزا مگو و رئيس قوم خود را لعنت مكن . . . خبر باطل را انتشار مده و با شريران همداستان مشو كه شهادت دروغ دهى . . . رشوت مخور زيرا رشوت بينايان را كور كند . . . بر شخص غريب ظلم منما »\r\nدر باب بيست و پنجم سفر خروج خداوند به موسى خطاب كرده مىگويد :\r\nبه بنى اسرائيل بگو كه براى من هدايا بياورند . . . و اين است هدايا كه از ايشان مىگيريد : طلا و نقره و برنج و لاجورد و ارغوان و كتان نازك و پشم بز و پوست قوچ سرخ شده و پوست خز و چوب شطيم و روغن براى چراغها ، و ادويه براى روغن مسح و براى بخور معطر و سنگهاى عقيق و سنگهاى مرصعى براى ايفود و سينه‌بند .\r\nو سپس در اين فصل از خصوصيات محل و طعام خدا و تابوت مطلاى خدا و حلقه‌هاى زرين آن و تخت رحمت و دو كروبى طلايى سخن رفته است . خدا به موسى مىگويد : « از بالاى تخت رحمت از ميان دو كروبى كه بر تابوت شهادت مىباشند با تو سخن خواهم گفت . » از فصل بيست و پنجم تا پايان فصل سى و يكم ، خدا « يهوه » توقعات و انتظارات فراوان خود را بوسيلهء موسى به قوم بنى اسرائيل ابلاغ مىكند و از آنها مىخواهد كه بىكم‌وكاست ، احكام ، فرايض و گفته‌هاى او را به كار بندند و پس از ساختن « مذبحى براى سوزاندن بخور » و « حوضى براى شستن و آراستن آنها به انواع تزيينات » قربانيهاى سوختنى و هداياى آردى و روغنى خود را به خدا تقديم دارند . بسيارى از تعاليم مذهبى موسى در سفر لاويان تكرار شده . در باب بيستم سفر لاويان مىنويسد : « كسى كه با زن ديگرى ، يا زن پدر خود ، يا عروس خود بخوابد يا لواط كند يا زنى و مادرش را بگيرد يا با بهايم جماع كند يا با خواهر خود جماع كند يا با زن حايض بخوابد ، كشته خواهد شد . » در سفر تثنيه باب چهاردهم‌چنين تعليم مىدهد :\r\nهيچ‌چيز مكروه مخور . . . گاو و گوسفند و بز و آهو و غزال و گور و بز كوهى و ريم و گاو دشتى . . . و هرحيوان شكافته سم و نشخواركننده را بخوريد ولى از خوردن\r\n\r\n","description":"","footnote":"","page_name":" 217 ","page_number":231},
  {"content":"\r\n\r\nگوشت خوك ، شتر ، خرگوش و ونك احتراز كنيد . از حيوانات آبى آنها را كه پر و فلس دارند بخوريد . از مرغان طاهر بخوريد ولى از خوردن عقاب و حيوانات استخوان‌خوار و نسر بحر و لاشخوارها و غراب و شترمرغ و جغد و بوتيمار و قاز و امثال آنها و همهء حشرات و ميته‌ها خوددارى نما .\r\nبر خلاف موسى ، اشعيا به مراسم قربانى و اعياد فراوان مذهبى توجه نداشت ؛ او مانند كنفوسيوس و بودا مىكوشيد تا مردم را با حقايق و واقعيات زندگى آشنا سازد .\r\nدر كتاب اشعيا باب اول ، بشدت به عوامفريبيها ، درغگوييها و رياكاريهاى سران قوم يهود حمله شده است :\r\n. . . اى حاكمان « سدوم » كلام خداوند را بشنويد ، و اى قوم « عموره » شريعت خداى ما را گوش بگيريد . خداوند مىگويد از كثرت قربانيهاى شما مرا چه فايده است ، از قربانيهاى سوختنى قوچها و پيه‌پرواريها سير شده‌ام و به خون گاوان و بره‌ها و بزها رغبت ندارم . . . هداياى باطل ديگر مياوريد . بخور نزد من مكروه است و غرهء ماه و سبت و دعوت جماعت نيز . گناه را با محفل مقدس نمىتوانم تحمل نمايم . غره‌ها و عيدهاى شما را جان من نفرت دارد . آنها براى من بار سنگين است كه از تحمل نمودنش خسته شده‌ام . هنگامى كه دستهاى خود را دراز مىكنيد چشمان خود را از شما خواهم پوشانيد . . . زيرا كه دستهاى شما پر از خون است .\r\n« . . . سروران متمرد شده و رفيق دزدان گرديده ، هريك از ايشان رشوه را دوست مىدارند و در پى هدايا مىروند ، يتيمان را دادرسى نمىنمايند و دعوى بيوه‌زنان نزد ايشان نمىرسد . »\r\nغير از اشعيا ارميا و حزقيال ، ديگر پيشوايان قوم بنى اسرائيل ، مخصوصا عيسى مسيح ، عليه تشريفات مذهبى نظير هدايا و قربانيهاى سوختنى قيام كردند و به مردم نشان دادند كه اين قربانيها و هدايا فقط كيسهء روحانيان يعنى كاتبان و فريسيان را پر مىكند .\r\nبايد راستگو و درستكار بود و به بنى نوع انسان عشق ورزيد .\r\n« تبليغ ديانت موسى ( بر خلاف اسلام ) درميان مردم غير يهودى ، هرگز يكى از مبانى دين يهود نبود و هيچ يهودى نيز طبعا چنين وظيفه‌اى را بطور ارادى بر خود تحميل نمىكرد . » « 69 »\r\n« جالب توجه است كه يهوديان قديم به آخرت عقيده نداشتند و عاليترين پاداشها عبارت بود از عمر طولانى . . . از مردگان و سرنوشت آنان چندان خبرى ندارند ، اندرزى كه به زندگان مىدهند اين است كه از زندگى در كنار عزيزان خود بهره بردارند ، زيرا كه در جهان اموات كه شما نيز مسافرين آن دياريد نه عملى هست نه فكرى ، نه علمى و نه هنرى . . . » « 70 »\r\n\r\n\r\n","description":"","footnote":"\r\n( 69 ) . گيبون ، انحطاط و سقوط امپراتورى روم ، ترجمهء ابو القاسم طاهرى ، ص 191 .\r\n( 70 ) . دكتر ترابى ، تاريخ اديان ، ص 278 .\r\n","page_name":" 218 ","page_number":232},
  {"content":"\r\n\r\n\r\nيهوديان به آخرت معتقد نبودند\r\nگيبون مىنويسد :\r\n. . . پس‌ازآنكه عزرا پيشينه‌هاى كهن ديانت يهود را به شكل نخستين بازگردانيد تدريجا در بيت المقدس دو فرقهء صدوقى و فريسى پديد آمد . دستهء اول . . . اعتقاد داشت كه احكام موسى را بايد به معناى لفظى و موبه‌مو رعايت كرد . همين فرقهء صدوقى جدا مخالف با آراى مربوط به بقاى روح بود و مىگفت كه تنها منبع معتبر در دين يهود ، كتاب آسمانى تورات است و تورات اظهار نظرى دربارهء فناناپذيرى روان آدمى نمىكند . ولى فريسيان كه به احاديث و آراء و عقايد ديگر اقوام نيز توجه داشتند اندك‌اندك مسالهء بقاى روح را پذيرفتند . به اين ترتيب مىبينيم كه از فلسفهء بقاى روح در احكام موسى اثرى وجود ندارد . « 71 »\r\nيكى از عاليترين تعليمات موسى رعايت حال همسايگان است : « همسايهء خود را مثل خويشتن دوست بدار ! » هيلل ، يكى از پيشوايان يهود ، مىگفت : « آنچه كه به خود نمىپسندى به همنوع خود مپسند . شريعت اين است و باقى همه تفسير . » « 72 »\r\n\r\nخانواده\r\nدر شريعت موسى پس از معبد ، خانواده بزرگترين مقام و منزلت را دارا بود . ويل دورانت مىنويسد : « اين اهميت و احترامى كه در آن زمان براى خانواده گذاشته شده بود در تمام قرون وسطى و قرون جديده در اروپا مراعات مىشد ؛ ولى چون انقلاب صنعتى معاصر آغاز شد مقام خانواده نيز متزلزل گرديد و انحطاط يافت .\r\nخانوادهء عبرانى كه در آن تسلط با پدر خانواده بود ، سازمان اقتصادى و سياسى وسيعى بود كه تشكيل مىشد از بزرگترين مرد زن‌دار خانواده و زنان و فرزندان ايشان و غلامى كه ممكن بود در اختيار خانواده باشد كه مجموع آنها بر كاشتن زمين و بهره‌بردارى از آن توانايى پيدا مىكردند . ولى ارزش سياسى آن در اين بود كه نظم اجتماعى استوارى برقرار مىساخت و باوجوداين نظم ، جز در هنگام جنگ ، ضرورتى براى موجود بودن دستگاه دولت و حكومت وجود نداشت . قدرت پدر در خانواده عملا نامحدود بود ، زمين تنها به او تعلق داشت و فرزندانش تا زمانى مىتوانستند زنده بمانند كه به فرمان او گردن نهند و در واقع خود وى عنوان دولت و حكومت را داشت . اگر فقير بود مىتوانست دختران خود را پيش از بلوغ به عنوان كنيز بفروشد ، و با آنكه در امر شوهر دادن دختران گاهى رضايت ايشان را نيز جلب مىكرد ، ولى معمولا حق داشت بدون جلب رضاى آنان به هركس بخواهد شوهرشان دهد . درميان ايشان چنان شايع بود كه پسر نتاج بيضهء راست و دختر نتاج بيضهء چپ است ؛ و معتقد بودند كه بيضهء چپ كوچكتر و ضعيفتر از بيضهء راست است . در ابتدا مردى كه زن مىگرفت ، به خانهء زن خود انتقال پيدا مىكرد و لازم بود پدر و مادر را رها كند و به قبيلهء زن خويش بپيوندد ، ولى پس‌ازآنكه دستگاه سلطنت درست شد اين عادت نيز رفته‌رفته از ميان رفت .\r\nفرمان « يهوه » به زن شوهردار چنين بود : « چشمت بايد به شوهرت باشد و وى بر تو\r\n\r\n\r\n","description":"","footnote":"\r\n( 71 ) . انحطاط و سقوط امپراتورى روم ، پيشين ، ص 198 .\r\n( 72 ) . تاريخ اديان ، پيشين ، ص 280 .\r\n","page_name":" 219 ","page_number":233},
  {"content":"\r\n\r\nحكومت خواهد كرد . » باوجود آنكه از لحاظ رسمى و تشريفاتى ، زن زير فرمان مرد بود ، اقتدار و احترام فراوان داشت و در تاريخ يهود نام زنهايى همچون ساره ، راحيل ، مريم و استر جلب توجه مىكند . دبوره « 73 » زنى بود كه مقام قضاوت داشت . داشتن چند فرزند براى زن افتخار بزرگى بود . عزوبت را گناهى بزرگ مىشمردند . در بيست سالگى ازدواج اجبارى بود ، به دختران بيشوهرى كه در سالهاى ازدواج بودند و نيز به زنان نازا به چشم حقارت مىنگريستند ، بچه انداختن و فرزند كشتن و قطع نسل را عملى كفرآميز مىدانستند . در كتاب امثال سليمان زن كمال مطلوب چنين توصيف شده است : « زن صالحه را كيست كه پيدا تواند كرد ؟ او از لعلها گرانتر است ، دل شوهرش بر او اعتماد دارد و محتاج منفعت نخواهد بود . برايش تمامى روزهاى عمر خود خوبى خواهد كرد ؛ پشم و كتان را مىجويد و با دستهاى خود به رغبت كار مىكند ، او مثل كشتيهاى تجار است ، خوراك خود را از دور مىآورد ، وقتى كه هنوز شب است برمىخيزد و با اهل خانه‌اش خوراك مىخورد و به كنيزشان حصهء ايشان را مىدهد ، دربارهء مزرعه فكر كرده ، و از كسب دستهاى خود تاكستان غرس مىنمايد . كمر خود را با قوت مىبندد و بازوهاى خود را قوى مىسازد ، چراغش در شب خاموش نمىشود ، دستهاى خود را به دوك دراز مىكند ، و انگشتهايش چرخ را مىگيرد ، دست خود را براى فقيران دراز مىكند . قوت و عزت ، لباس اوست ، دربارهء وقت آينده مىخندد ، دهان خود را به حكمت مىگشايد ، و تعليم محبت‌آميز بر زبان وى است ، پسرانش و شوهرش او را مىستايند . »\r\nآنچه در بالا گفتيم مختصات زن كمال مطلوبى است كه دست يافتن به آن آسان نيست . اگر گفتهء اشعيا را باور كنيم ، زن اورشليمى مانند همهء زنهاى عالم ، لباس زيبا و زينت را دوست مىداشته و درصدد صيد كردن مردان بوده است . خداوند مىگويد : « از آن جهت كه دختران صهيون متكبرند و با گردن افراشته و غمزات چشم راه مىروند و به ناز مىخرامند و به پاى خويش خلخالها را به صدا مىآورند . الخ . . . »\r\nدر كتب مذهبى يهود ، از روابط جنسى قبل از ازدواج سخنى به ميان نيست و بموجب مقررات معموله دختر بايد روز ازدواج دوشيزگى خود را اثبات مىكرد و الا سنگسار مىشد تا بميرد . با اين‌حال ، عمل زنا و لواط در بين يهوديان انتشار داشت . زنان بدكار در سراسر راههاى بزرگ در كوهها يا زير چادرها به‌سر مىبردند و كار پيله‌ورى و روسپيگرى هردو را با هم انجام مىدادند . سليمان در اين امور زياد سختگيرى نمىكرد و كار تساهل او به جايى كشيد كه معبد اورشليم به صورت فاحشه‌خانه درآمد و موجب خشم و اعتراض يكى از مصلحان زمان شد .\r\nمسائل عشقى بسيار نادر بود : « يعقوب براى راحيل هفت سال خدمت كرد و به سبب محبتى كه به وى داشت در نظرش روزى چند نمود . » امر زناشويى بوسيلهء والدين عروس و داماد از طريق خريد و فروش صورت مىگرفت . حتى يعقوب « ليه » و « راحيل » را با كار خود خريدارى كرد . پدر عروس در مقابل مهرى كه به عنوان بهاى دختر خود دريافت مىداشت او را به داماد واگذار مىكرد . توانگران مىتوانستند چندين زن داشته باشند . چون برادرى مىمرد\r\n\r\n\r\n","description":"","footnote":"\r\n( 73 ) .  Deborah \r\n","page_name":" 220 ","page_number":234},
  {"content":"\r\n\r\nبه برادر ديگر واجب بود كه هراندازه هم كه زن داشته باشد زن برادر خود را به زنى اختيار كند ، و اگر مرده برادر نداشت اين كار بر نزديكترين خويشان واجب مىشد . زنا در آن زمان به معنى همخوابگى با زنى بود كه مرد ديگرى او را خريده است يعنى در واقع زنا عنوان تجاوز به حق مالكيت غير داشت و زن و مرد زناكار هردو اعدام مىشدند . اگر مرد عزبى با زن بيشوهر فسق مىكرد ، گناه قابل آمرزش بود .\r\nبراى آنكه خوانندگان بيشتر به جزئيات زندگى اجتماعى آن ايام واقف شوند ، وصف زن بدعملى را عينا از كتاب مقدس كتاب حزقيال نبى ، باب 16 ، نقل مىكنيم :\r\nاصل ولادت تو از زمين كنعان است ، پدرت آمورى و مادرت « حتى » بود . روزى كه متولد شدى نافت را نبريدند و تو را به آب غسل ندادند و طاهر نساختند و نمك نماليدند و به قنداقه نپيچيدند . چشمى بر تو شفقت ننمود و ترا بر روى صحرا انداختند و من از نزد تو گذر نمودم و ترا در خونت غلتان ديدم . ترا مثل نباتات صحرا بسيار افزودم تا بزرگ شدى و به زيبايى كامل رسيدى ، پستانهايت برخاسته و موهايت بلند شد ؛ ليكن برهنه و عريان بودى . عريانى ترا مستور ساختم ، با تو عهد بستم ، تو از آن من شدى و ترا به آب غسل دادم ، ترا از خونت طاهر ساختم و ترا به روغن تدهين كردم و ترا به لباس قلابدوزى ملبس ساختم و نعلين پوست خز به پايت كردم و ترا به كتان نازل آراسته و به ابريشم پيراسته ساختم و ترا به زينتها زيور دادم و دستبندها بر دستت و گردنبندى بر گردنت نهادم و حلقه در بينى و گوشواره در گوشهايت و تاج جمالى بر سرت نهادم . پس با طلا و نقره آرايش يافتى و لباست از كتان نازك و ابريشم قلابدوزى بود و آوازهء تو به سبب زيباييت درميان امتها شايع شد . اما به سبب زيبايى خود ، زناكار گرديدى و زناى خود را بر هررهگذرى ريختى . واى بر تو ! واى بر تو ! زيرا بعد از تمامى شرارت خود ، خراباتها براى خود بنا نمودى و عمارت بلند در كوچه براى خود ساختى و براى هررهگذرى پايهاى خود را گشوده زناكاريهاى خود را افزودى .\r\nخشم مرا به هيجان آوردى ، تمامى اين اعمال را كه كار زن زانيهء سليطه است ، به عمل آوردى . به سر هرراه ، خرابات خود را بنا نمودى و در هركوچه عمارات بلند براى خود ساختى و مثل فاحشه‌هاى ديگر نبودى . . . به جميع فاحشه‌ها اجرت مىدهند اما تو به تمام عاشقانت اجرت مىدهى و دلشان را اجير مىسازى و كسى به تو اجرت نمىدهد پس عادت تو برعكس ديگران است .\r\n\r\nمناظرى از زندگى اجتماعى و اقتصادى\r\nبا مطالعهء كتاب عهد عتيق ، تنها با شرايع و قوانين روزگاران كهن آشنا نمىشويم بلكه كمابيش مناظرى از حيات اقتصادى و اجتماعى آن ايام براى ما روشن مىشود .\r\nقوم بنى اسرائيل در انواع هنر و معمارى شاهكار جالبى از خود به يادگار نگذاشته است ؛ در ساختن بناها از سنگ ، آجر ، گچ و آهك استفاده مىكردند .\r\nصنعت آهنگرى و نجارى نيز مورد توجه بود و هنرمندان از آهن و چوب ، سر نيزه ، ارابهء\r\n\r\n","description":"","footnote":"","page_name":" 221 ","page_number":235},
  {"content":"\r\n\r\nجنگى ، ادوات زراعت و شخم زمين‌واره و تختخواب و غيره مىساختند . داستان كشتى نوح معرف درجهء رشد صنعت تجارى در آن ايام است . مىگويند يوسف شوهر مريم ، نجار بود و حضرت عيسى در بدايت امر به كار نجارى اشتغال داشت . نجاران غير از دروپنجره ، تخت روان و هودج نيز مىساختند و آن عبارت از مركب سر پوشيده‌اى بود كه اشخاص محترم را با آن حمل‌ونقل مىكردند . « ارابهء سليمان » ظاهرا بهترين نوع آنها بوده است . شيشه يكى از مصنوعات قديمى است و نمونه‌هايى از ظروف شيشه‌اى در شام و فلسطين به دست آمده و ظاهرا اهل فن با امتزاج « نطرون » مذاب با شن به ساختن شيشه اقدام مىكردند . ساختن چراغ شيشه‌اى در قديم معمول بود ؛ چراغهايى كه از زير خاك به دست آورده‌اند بيشتر از گل فخارى يا مس ساخته شده و ثروتمندان براى خود چراغدان طلايى تهيه مىكردند كه مركب از پايه ، ساقه و شش شاخه بود كه ارتفاع آنها به چند قدم مىرسيد و بر سر هرشاخه چراغى بود كه در داخل آن ، روغن پاك تصفيه شده مىريختند و در تمام شب‌روشن نگاه مىداشتند . در هيكل سليمان ، ده چراغدان طلايى بود . فتيلهء چراغ را از كتان يا لباس كهنه ترتيب مىدادند . در كتاب مقدس به زندگى مجلل طبقات مرفه اشاره شده است . در كتاب تورات ، كتاب اول - پادشاهان ضمن توصيف پادشاهى سليمان مىنويسد : « . . . آذوقهء سليمان براى هرروز سى كر « 74 » آرد نرم و شصت كر بلغور بود و ده گاو پروار و بيست گاو از چراگاه و صد گوسفند سواى غزالها و آهوها و گوزنها و مرغهاى فربه . . . و سليمان را چهل هزار آخور است به جهت ارابه‌هايش و دوازده هزار سوار بود . »\r\nدر باب دوم ، كتاب دوم - تواريخ ايام ، مىخوانيم كه :\r\nسليمان قصد نمود كه خانه براى اسم يهوه و خانه به جهت سلطنت خودش بنا نمايد ، و سليمان هفتاد هزار نفر براى حمل بارها و هشتاد هزار نفر براى بريدن چوب در كوهها و سه هزار و ششصد نفر براى نظارت آنها شمرد و سليمان نزد « حورام » پادشاه « صور » فرستاده گفت چنان كه با پدرم داود رفتار نمودى و چوب سرو آزاد برايش فرستادى تا خانه جهت سكونت خويش بنا نمايد ، همچنين با من رفتار نما . . .\r\nكسى را براى من بفرست كه در كار طلا و نقره و برنج و آهن و ارغوان و قرمز و آسمانجونى ماهر و در صنعت نقاشى دانا باشد . . . زيرا خانه‌اى كه من بنا مىكنم عظيم و عجيب است و اينك به چوب بران كه اين چوب را مىبرند من بيست‌هزار كر گندم كوبيده و بيست هزار كر جو و بيست هزار پيت شراب و بيست هزار پيت روغن براى بندگانت خواهم داد .\r\nشرح ولخرجيها و تجملات و طلاهايى كه در اين بنا به كاررفته است ، در باب سوم تا پنجم ، به تفصيل ذكر شده است .\r\nبطور كلى يهوديان فرزندان خود را به كار و صنعت مشغول مىكردند . يك ضرب المثل يهودى مىگويد : آنكه پسر خود را صنعت مفيدى نياموزد وى را به دزدى واداشته است .\r\n\r\n\r\n","description":"","footnote":"\r\n( 74 ) . به ضم اول ، واحد وزنى معادل 10900 مثقال ( فرهنگ معين ) .\r\n","page_name":" 222 ","page_number":236},
  {"content":"\r\n\r\nنقاشى و مجسمه‌سازى زياد مورد توجه بود . فرمان مذهبى اين بود كه هيچگونه صورت مجسمى از خدا نسازند ؛ با اين حال ملل شرق حتى يهوديان به زيور بستن و خودآرايى توجه مخصوص داشتند . استعمال طوقها ، گوشواره‌ها ، دستبندها و حلقه‌هاى بينى سابقه‌اى بس كهن دارد . پيروان عيسى بر خلاف مردم عصر خود به زيور ظاهر توجه نمىكردند و كردارنيك و روح سليم را بهترين زينت مىشمردند . با اين‌حال ، طبقات مرفه اعم از مردان و زنان از آرايش غافل نبودند و در اعياد و ايام عزادارى سروريش خود را با روغنهاى معطر تدهين مىكردند . مصريان قديم جز در ايام ماتم ، مويهاى سر و ريش خود را مىتراشيدند ، ولى آشوريها ، بابليها و قوم يهود از تراشيدن موى سر و روى ، خوددارى مىكردند . بطور كلى ، ريش بلند و انبوه نشانهء وقار و احترام اشخاص بود و برعكس ، ريش تنك ( كوسه ) عيبى عظيم به‌شمار مىرفت . ناسزا گفتن به ريش ، و تف انداختن به آن ، بىاحترامى بزرگ بود .\r\nبريدن و كندن ريش علامت تحقير و بيحرمتى به حساب مىآمد .\r\n\r\nلباس\r\nلباس پيشينيان عبارت بود از پيراهن ، عبا ، كمربند ، عمامه و كفش .\r\nپيراهن لباسى بود كه بدن را از شانه تا زانو مىپوشانيد و ابتدا آستين نداشت ولى بتدريج به پيراهنها آستين اضافه شد و بلندتر گرديد و كمربندى بر آن افزودند .\r\nجنس پيراهن از كتان و پشم بود . معمولا كمربند را وقتى مىبستند كه آمادهء كار بودند . گشادن كمر - بند نشانهء استراحت بود . كمربند از ريسمان ، پارچه و يا پوست بود . علاوه بر سنگهاى گرانبها و سنجاقها ، به گاه جنگ ، شمشير ، خنجر و كارد را نيز به كمر مىبستند . عبا را نيز كه لباسى مربع مستطيل بود گاه به دوش مىافكندند و زمانى زيربغل مىگذاشتند و هنگام شب به عنوان روپوش از آن استفاده مىكردند . در زمستان به‌جاى عبا پوستينى از پوست گوسفند يا بز بر دوش مىگرفتند . در روزگار قديم بين لباس زنان با مردان فرق زيادى نبود . دستمالها را يا بر دست مىگرفتند ، يا بر صورت مىافكندند . كفشها بيشتر از چوب يا پوست بود كه بوسيلهء ريسمانهاى پوستى به پاى خود مىبستند . اغنيا لباس خود را با جواهر ، طلا ، نقره و سنجاق زينت مىدادند .\r\nبا اينكه نظافت زياد مورد توجه نبود ، ظاهرا بعضى املاح و قليائيات را با روغن و دهنيات ديگر مخلوط مىكردند و صابونى مايع درست مىكردند كه براى شستن تن ، لباس و تصفيهء فلزات به كار مىرفت .\r\n\r\nخوراك\r\nاز انواع خوردنيها در روزگار قديم اطلاع دقيقى نداريم . تهيهء غذا معمولا با زنان بود ؛ ولى خانواده‌هاى توانگر معمولا آشپز زن يا مرد نگاه مىداشتند . گوشت حيوانات را پس از ذبح فورا مىپختند ، يا در آتش بريان مىكردند و پس‌ازآنكه با نمك مىآميختند بر سر سفره مىآوردند . شوربا و گوشت را عليحده بر سر سفره مى - چيدند . از قديم همكاسه شدن و باهم غذا خوردن دليل صميميت و اتحاد بود و همواره افراد يك خانواده گرد يك سفره مجتمع مىشدند و باهم غذا مىخوردند .\r\nبعضى از ملل باستانى را عادت براين بود كه گرد ميز مربع يا مستطيلى مجتمع مى - شدند و به تناول غذا مىپرداختند ؛ و گاه ميزبان اگر لقمهء لذيذى در سفره مىيافت با دست خود\r\n\r\n","description":"","footnote":"","page_name":" 223 ","page_number":237},
  {"content":"\r\n\r\nبردهان مهمان مىگذاشت . با دست غذا خوردن كارى معمولى بود . شخصيتهاى بزرگ غالبا غذاى خود را از سايرين جدا مىكردند و آش يا غذاى مايع را با قاشق صرف مىنمودند . از قديم همكاسگى و همغذايى را شرط صداقت و يكدلى مىدانستند . در يكى از كتب مذهبى عهد عتيق چنين مىخوانيم : « و آن دوست خالص من كه بر او اعتماد مىداشتم و نان مرا نيز مى - خورد ، پاشنهء خود را بر من نيز بلند كرد . » دادن وليمه از قديم معمول بود . معمولا گوسفندى براى اين موضوع مىكشتند و ساق و ران او را پيش عزيزترين مهمان مىگذاشتند .\r\nاوقات غذا تقريبا در طول زمان تغيير نكرده است . تمام انواع غذاى اصلى را ظهر ، و شام را موقع غروب تناول مىكردند . شستن دست قبل از غذا پيش‌ازهمه ، بين ملل شرق معمول بود . در انجيل كسانى كه با دست نشسته غذا مىخورند ملامت شده‌اند . هنگام نشستن بر سر سفره ، رعايت مقام و منزلت هركس واجب بود .\r\n\r\nازدواج و طلاق\r\nازدواج از ديرباز تحت شرايط خاصى صورت مىگرفت . موسى بموجب قوانينى چند ازدواج با محارم نظير مادر ، خواهر ، زن‌پدر و نيز ازدواج با دختر دختر و دختر پسر ، و دختر زن پدر و عمه و خاله و زن‌عمو و عروس و زن برادر و غيره را منع كرد . همچنين ازدواج دو خواهر را ممنوع نمود و مقرر داشت كه چون برادرى بىاولاد درگذشت ، بر برادر او واجب است كه زوجهء بيوهء برادر را تزويج كند و نسل برادر متوفى را برقرار سازد . در شريعت موسى قصاص زنا ، سنگسار كردن زانى و زانيه بود ؛ ولى مسيح فقط سزاى اين عمل را طلاق‌نامه تعيين كرد . از قديم در مشرق‌زمين عمل ازدواج با اجازه و موافقت خويشاوندان طرفين صورت مىگرفت و غالبا داماد مهر را به پدرزن خود تسليم مىكرد ؛ يعنى در واقع داماد عروس خود را مىخريد . در دورهء نامزدى در بين بسيارى از ملل ، گفتگو بين مرد و زن با واسطه صورت مىگرفت . هنگام عروسى ، داماد و عروس خود را با البسهء فاخر مىآراستند ، عروس جواهرات و تاجى از گل برسر مىنهاد . عروسى با چراغانى و وليمه توأم بود . ضيافت اشراف تا هفت روز طول مىكشيد . طلاق از قديم ناپسند بود .\r\nپيروان موسى ، گاه به جزئى سبب ، زن خود را طلاق مىدادند و طلاقنامه‌اى به او تسليم مى - كردند كه در آن ، تاريخ طلاق و سبب آن و اجازهء اختيار شوهر جديد مسطور بود . مرد مى - توانست مادام كه زن سابق او شوهر تازه‌اى اختيار نكرده به او رجوع كند و از قرارى كه از انجيل مرقس معلوم مىشود : « در ايام آخرين ، زوجه نيز زوج خود را طلاق مىداده است . » ولى مسيحيت با عمل طلاق به سختى مخالفت نمود . مردانى را كه با عمل طلاق رشتهء زناشويى را مىگسستند به سختى ملامت كرده و طلاق را جز به علت زنا تجويز ننموده است .\r\n\r\nدفن اموات\r\nمدح و توصيف ميت و ذكر عادات و اعمال پسنديدهء او قبل از تدفين معمول بود . بعضى اقوام چون يكى از عزيزان خود را از كف مىدادند ، فرياد و شيون و حركات وحشيانهء ديگرى مرتكب مىشدند .\r\nيهوديان بدن ميت را غسل داده در اتاق مناسبى مىگذاشتند ، و گاهى با روغن تدهين مىكردند و سپس وى را در پارچه‌اى مىبستند و درصورتىكه كسان ميت نمىخواستند او را موميايى كنند ، دفن فورا عملى مىشد . معمولا بين فوت و دفن بيش از 24 ساعت فاصله\r\n\r\n","description":"","footnote":"","page_name":" 224 ","page_number":238},
  {"content":"\r\n\r\nنبود . دادن ناهار و شام بعد از دفن از قديم معمول بود . در بين بعضى اقوام تا چندى پس از مرگ ، هرروز بستگان او به قبرستان مىرفتند و گريه و ندبه مىكردند و بر قبر او گلهاى تازه مىافشاندند و اين رسم هنوز كمابيش در بين بعضى ملل و اقوام معمول است .\r\nاطلاعات طبى يهوديان به احتمال قوى ، بيشتر مأخوذ از مصريان بود ؛ چه ، قوم اخير ضمن حنوط و تدهين اموات ، به ساختمان داخلى بدن انسان آشنا شدند و در طبابت و جراحى موفقيتهايى كسب كردند . در كتب باستانى از امراضى نظير ضعف چشم و عقيم بودن ، دمل ، گوژپشتى ، لكهء چشم ، جرب ، گرى ، آبله ، بواسير ، خارش ، ديوانگى ، برص ، فلج ، تب ، صرع و غيره نام برده‌اند و معالجاتى نظير استعمال اقسام روغن و شربتها و عسل و شير و روغن زيتون و روغن خشخاش و بهار و صفراء السمك و غاز و نمك و لعابيات و گاه آب خالص ، متداول و معمول بوده است .\r\n\r\nكسب و تجارت\r\nاز فعاليتهاى اقتصادى قوم يهود ، اطلاعات زيادى در دست نيست .\r\nقبل از رواج سكه ، در مبادلات تجارى ، و زنى از طلا و نقره را به كار مىبردند . بازرگانان همواره ترازو و محك را همراه خود داشتند . موسى دستور داده بود كه « ترازو و سنگ و ايفه « 75 » و هين « 76 » بايد حق باشد . »\r\nبا اين‌حال ، غالبا تجار ترازوى نار است و كسبه سنگهاى مغشوش همراه داشتند و سعى مىكردند حريفان و همكاران خود را فريب دهند . از فعاليتهاى كشاورزى اين قوم نيز اطلاع دقيقى نداريم . آنچه از مندرجات كتاب مقدس برمىآيد در مناطق خشك هركس براى رفع احتياج خود چاهى حفر مىكرد و به كمك دلو آب را بيرون مىكشيد و گاه ثروتمندان در مناطق خشك چاهى عميق حفر مىكردند و به نفع مردم وقف مىنمودند . پس از قرنها استفاده از چرخ براى كشيدن دلو معمول گرديد . ازجمله چاههاى تاريخى كه در كتب مذهبى از آنها ياد شده چاه « بيت لحم » و چاه « هاجر » و چاه « يعقوب » است . در بعضى مناطق خشك ، مردم آب باران را در آب‌انبارها و سردابه‌هاى روپوشيده جمع مىكردند و در موقع احتياج از آنها استفاده مىكردند . عمق چاههاى قديم گاه از صد متر تجاوز مىكرد .\r\nكشاورزان پس‌ازآنكه با زحمت بسيار گندم و جو و ساير حبوبات را فراهم مىكردند به كمك آسيا خرد مىنمودند . بايد دانست كه آسيا و دستاس سابقه‌اى بس كهن دارد و سنگ دستاس بسيار سخت و سنگين بود ؛ اما « چرخشت » كه آلت فشردن زيتون و انگور است بى - شباهت به سنگ آسيا نمىباشد و بوسيلهء حيوانى به گردش مىآيد .\r\n\r\nادبيات و هنر\r\nكاهنان و پيشوايان مذهبى از فعاليتهاى هنرى ، تنها معمارى و موسيقى را جايز مىدانستند . نقاشى و مجسمه‌سازى نيز چندان مورد توجه آنها نبود و بموجب دستور مذهبى ، ساختن هرگونه صورت مجسمى از خدا ممنوع بود ، ولى موسيقى و آواز و سرود جايز بود . نوازندگان آلات مختلف موسيقى ، در هنگام تسبيح و تقديس خدا هنرنمايى مىكردند و از اين راه اندكى از سختى و تلخى زندگى مردم مىكاستند .\r\n\r\n\r\n","description":"","footnote":"\r\n( 75 ) . ملاحظه در وزن .\r\n( 76 ) . ملاحظه در پيمانه .\r\n","page_name":" 225 ","page_number":239},
  {"content":"\r\n\r\n« داود و تمامى خاندان اسرائيل با انواع آلات و بربط و رباب و دف و دهل و سنجها به حضور خداوند بازى مىكردند . » به عقيدهء ويل دورانت : كتاب عهد عتيق گذشته از مطالب مذهبى ، حاوى مسائل تاريخى ، شعر و فلسفه نيز هست . اين نخستين گزارش ثبت شده از كوششهاى آدمى است كه خواسته است حوادث بيشمار گذشته را با يكديگر تأليف و مقايسه كند و از ميان آنها وحدتى بيرون آورد و غرض و منظور و ارتباط علت و معلولى موجود در آنها را تا حدى اكتشاف كند . . . تصورى كه انبيا و كاهنان مؤلف اسفار پنجگانه دربارهء تاريخ داشتند در مدت هزار سال دوام يونان و روم باقى ماند و به صورت نظر كلى متفكران اروپايى از بوئثيوس « 77 » گرفته تا بوسوئه « 78 » درآمد . . . زيباترين چيزى كه در مزامير مشاهده مىشود ، آن است كه حالت نشئهء روحى را كه از تقوى به آدمى دست مىدهد توصيف مىكند و تشبيهات و استعارات آن نيز عالى و كم‌نظير است . . . آفتاب مثل داماد از حجلهء خود بيرون مىآيد و مثل پهلوان از دويدن در ميدان ، شادى مىكند . در كتاب سليمان آثارى كه رنگ غزلهاى عشقى دارد به چشم مىخورد . ما نمىدانيم چگونه علماى دين غافل مانده يا خود را به غفلت زده و اجازه داده‌اند كه اين غزلها با آنهمه عواطف شهوانى در آن كتاب درج شود و در ميان گفته‌هاى اشعيا و سفر جامعه قرارگيرد ؟\r\n. . . اى دختران اورشليم ، شما را به غزالها و آهوهاى صحرا قسم مىدهم كه محبوب مرا ، تا خودش نخواهد ، بيدار نكنيد . محبوبم از آن من است و من از آن وى هستم . درميان سوسنها مىخرامد . اى محبوب من برگرد تا نسيم روز بوزد و سايه‌ها بگريزد . مانند غزال با بچهء آهو بر كوههاى باثر باش . . . و صبح زود به تاكستانها برويم و ببينيم كه آيا انگور گل كرده و گلهايش گشوده و انارها گل داده است . در آنجا محبت خود را به تو خواهم داد . . .\r\nدر امثال سليمان ، سخنان حكمت‌آميز بسيار است : « راحت غافلانهء احمقان ، ايشان را خواهد كشت . » ، « در هرمشقتى منفعتى است . » ، « احمق تمامى خشم خود را ظاهر مىسازد ، اما مرد حكيم به تأخير آن را فرومىنشاند » ، « مرد احمق نيز چون خاموش باشد ، او را حكيم مى شمارند . » ، « عقل براى صاحبش چشمهء حيات است ، اما تأديب احمقان حماقت است » ، « خوشا به حال كسى كه حكمت را پيدا كند و شخصى كه فطانت را تشخيص نمايد زيرا كه تجارت آن از تجارت نقره و محصولش از طلاى خالص نيكوتر است ، از لعلها گرانبهاتر است و جميع نفايس تو با آن برابرى نتواند كرد ؛ به دست راست وى طول ايام است و به دست چپش ، دولت و جلال ؛ طريقهاى وى طريق شادمانى است و همهء راههاى وى سلامتى مىباشد . »\r\nدر كتاب ايوب كه از كتب قديمى يهود و شايد در زمان اسارت اين قوم نوشته شده باشد ، مشكلات و مصيبتهايى كه بر قوم يهود وارد آمده بطرزى ادبى و استادانه توصيف شده .\r\nكارلايل « 79 » نسبت به اين كتاب تعصب شديدى دارد و مىگويد : « اين بزرگترين اثرى است كه با قلم نوشته شده . . . كتاب جليلى است ، كتاب همهء مردم است . اين نخستين و\r\n\r\n\r\n","description":"","footnote":"\r\n( 77 ) .  Boethius \r\n( 78 ) .  Bosuet \r\n( 79 ) .  Carlyle \r\n","page_name":" 226 ","page_number":240},
  {"content":"\r\n\r\nقديمتيرين شرحى است كه دربارهء معماى سرنوشت آدمى و مشيت خدا با بندگانش بر روى اين كرهء زمين به رشتهء تحرير درآمده . » « 80 » ايوب با تلون و ترديد « يهوه » را مىپرستيده ، از او سؤالاتى مىكند كه بيجواب مىماند . وى ضمن اظهار تأسف از خرابى اورشليم و آوارگى امت يهود ، خطاب به خدا مىگويد : « اى خداوند تو عادلتر هستى از اينكه من با تو محاجه نمايم ، ليكن دربارهء احكامت با تو خواهم گفت ؛ چرا راه شريران برخوردار مىشود ، و جميع جنايتكاران ايمن مىباشند ؟ » ايوب از خود مىپرسد : چرا بابل كه منكر اين خدا بوده و نسبت به آن كفر مىورزيده به اوج ترقى رسيده ، در صورتى كه بنى اسرائيل در بدبختى غوطه مىخورد و لباس مذلت و اسارت بر تن دارد . آدمى دربارهء چنين خدايى چه مىتواند گفت ؟ ايوب با تمام مصائب و مشكلاتى كه بر سرش فرود آمده صبر مىكند ؛ به‌همين مناسبت ، صبر ايوبى از روزگار قديم تا زمان ما ضرب المثل است . ايوب در جواب يكى از دوستانش كه با اصرار خدا را عادل مىخواند چنين مىگويد : « مرا نيز مثل شما فهم است . خيمه‌هاى دزدان بسلامت است ، آنان كه خدا را غضبناك مىسازند ، ايمن هستند . اينك چشم من همهء اين چيزها را ديده و گوش من آنها را شنيده و فهميده است ؛ اما شما دروغها جعل مىكنيد و جميع شما طبيبان باطل هستيد . كاش كه شما به كلى ساكت مىشديد كه دين براى شما حكمت مىبود ! . . »\r\nدر سفر جامعه نيز نوشته شده : خوشبختى و بدبختى هيچ پيوندى با فضيلت و رذيلت ندارد : « برگشتم و زير آفتاب ديدم كه مسابقت براى تيزروان و جنگ براى شجاعان و نان نيز براى حكيمان و دولت براى فهيمان و نعمت براى عالمان نيست ؛ زيرا براى همهء ايشان وقتى اتفاقى واقع مىشود . » در جاى ديگر مىگويد : « آنكه نقره دوست دارد از نقره سير نمى - شود ، و هركه توانگرى را دوست دارد از دخل سير نمىشود ، اين نيز بطالت است . خواب عمله شيرين است ، خواه كم خواه زياد بخورد ؛ اما سيرى مرد دولتمند او را نمىگذارد كه بخوابد . » نويسندهء سفر جامعه نيز بدبين است و زندگى را درهرحال و به هرصورت ، مشغلهء غم‌انگيزى مىداند : « براى انسان زير آسمان چيزى بهتر از اين نيست كه بخورد و بنوشد و شادى كند اما اين هم بطالت است . »\r\nنويسنده درعين‌حال كه از حكمت ستايش مىكند ، گمان مىكند كه علم چون از مقدار اندك تجاوز كند ، خطرناك مىشود : « ساختن كتابهاى بسيار انتها ندارد و مطالعهء زياد تعب بدن است . » در جاى ديگر از سفر جامعه نوشته شده « انسان بر بهايم برترى ندارد ، چونكه همه باطل هستند ، همه به‌يك‌جا مىروند و همه از خاك هستند و همه به خاك رجوع مىنمايند . . . لهذا فهميدم كه براى انسان چيزى بهتر از آن نيست كه از اعمال خود مسرور شود ، چونكه نصيبش همين است . هرچه از دستت به جهت عمل نمودن بيايد همان را باتوانايى خود به عمل‌آور ، چونكه در عالم اموات كه به آن مىروى نه كار ، نه تدبير و نه علم و نه حكمت است . »\r\nبه عقيدهء ويل دورانت ، اين آثار آميخته به بدبينى ، نمايندهء تمدنى است كه به آخرين\r\n\r\n\r\n","description":"","footnote":"\r\n( 80 ) . تاريخ تمدن ( كتاب اول - بخش اول ) ، پيشين ، ص 506 .\r\n","page_name":" 227 ","page_number":241},
  {"content":"\r\n\r\nمرحلهء پيرى خود رسيده است . ملت يهود از جنگهاى دايمى با دول نيرومندى كه اطراف او را فراگرفته بودند ، خسته و فرسوده شده بود .\r\n« يهوه » كه اينقدر مورد ستايش قوم يهود بود در تمام اين بدبختيها ابراز وجودى ننمود و به كمك اين قوم بلاديده نشتافت ؛ در نتيجه تخم يأس و ترديد در عدالت يهوه ، در مزرع دلها كاشته شد و محصولى كه همان ادبيات تلخ و گزندهء عهد عتيق است ، به بارآورد .\r\nاورشليم در عمر دراز خود چندين بار ويران‌شده و از نو برپا گرديده است و اكنون نيز چون شهر زيبايى خودنمايى مىكند . « يهوديان كه به اندازهء تاريخ قدمت دارند ، ممكن است تا زمانى كه تمدن برقرار است در جهان باقى بمانند . » « 81 »\r\n\r\nظهور مسيحيت و چگونگى انتشار آن\r\nآشفتگى وضع اجتماعى ، وجود اختلاف شديد طبقاتى و يأس و حرمان عمومى ، زمينه را براى ظهور مسيحيت مساعد گردانيد . تعليمات مسيح چكيدهء سخت‌ترين ايامى است كه بر قوم يهود گذشته است . طبق مدارك و روايات موجود ، مسيح مانند ساير بشر دوستان قوم بنى اسرائيل برضد ثروت و علاقهء به مال و دولت قيام كرده است . مسيح در قراء و قصبات گردش مىكرد و براى آنكه شنوندگان بيانات او را به خوبى دريابند ، غالبا امثال و حكاياتى كه مفهوم اخلاقى داشت تقرير مىنمود ؛ ولى چون تبليغات او با منافع و نفوذ ديرين كهنهء يهود تناقض داشت در مقام مخالفت جدى با او برآمدند و به هدايت يكى از حواريون به نام يهودا عيسى را در شوراى عالى يهود ، كه تحت رياست كاهن بزرگ تشكيل مىشد ، به محاكمه دعوت كردند و بر اثر اصرار كهنهء يهودى ، حكم اعدام او صادر و اجرا گرديد و عيسى را بين دو نفر گناهكار ديگر ، كه به‌همين كيفر محكوم شده بودند ، مصلوب كردند و عيسى پس از سه ساعت رنج و عذاب ، جان سپرد .\r\n\r\nنمونه‌اى از تعليمات مسيح\r\nكتاب مقدس بطور كلى شامل دو قسمت است : عهد عتيق و عهد جديد . نمونه‌هايى از افكار و ادبيات عهد عتيق را قبلا از نظر خوانندگان گذرانيديم ، اكنون ببينيم قسمت دوم كتاب مقدس كه معروف به كتاب عهد جديد يعنى انجيل مقدس است چه مىگويد و حاوى چه مطالبى است .\r\nانجيل شامل چهار قسمت است :\r\nمتى ، مرقس ، لوقا و يوحنا . و بعد از آن رسالهء اعمال رسولان است كه از احوال اولين اجتماعات مسيحيون حكايت مىكند .\r\nبموجب مندرجات انجيل ( يعنى خبر خوش ) عيسى خود را مسيح موعود بنى اسرائيل ، پسر خدا و منجى خلايق خوانده است و مىگويد : « براى تكميل اديان آمده‌ام نه براى نسخ آنها . » درميان متفكرين و مجاهدين قوم بنى اسرائيل ، هيچكس مثل او نوعدوستى ، عفو گناهكاران ، فروتنى و گذشت از مال دنيا را به اين پايه توصيه نكرده است .\r\nعيسى مىگويد :\r\n\r\n\r\n","description":"","footnote":"\r\n( 81 ) . همان ، ص 513 .\r\n","page_name":" 228 ","page_number":242},
  {"content":"\r\n\r\nبنى نوع خود را مانند خويش دوست خواهى داشت . شنيده‌ايد كه در تورات گفته شده است چشم را به عوض چشم و دندان را در عوض دندان قصاص كنيد ، اما من به شما مىگويم ، در مقابل آدم فاسد و شرير مقاومت نورزيد ؛ بر عكس اگر كسى طرف راست تو را سيلى بزند طرف ديگر را به سوى او بگردان و اگر كسى خواهد با تو دعوى كند و قباى ترا بگيرد ، عباى خود را نيز به دو وا - گذار . آنكه دربند جان است از دستش مىرود ، و آنكه جان فدا مىكند برخوردار است . انديشه نداريد كه چه خوريد و چه آشاميد و يا چه پوشيد ، مرغان نه مى - كارند نه مىدوزند و نه ذخيره مىكنند ؛ پدر آسمانى شما آنها را مىپرورد . نه آنچه به دهان فرومىرود انسان را نجس مىكند ، بلكه آنچه از دهان بيرون مىآيد ( سخن زشت ) .\r\nخوشا به حال گرسنگان و تشنگان عدالت ، زيرا ايشان سير خواهند شد .\r\nخوشا به حال رحم‌كنندگان ، زيرا بر ايشان رحم كرده خواهد شد . خوشا به‌حال پاكدلان ، زيرا ايشان خدا را خواهند ديد ! خوشحال باشيد چون شما را فحش گويند و جفا رسانند ؛ زيرا كه به‌همين‌طور به انبياى پيش از شما جفا مىرسانيدند . شما نمك جهانيد ، ليكن اگر نمك فاسد گردد به كدام چيز باز نمكين شود . شما نور عالميد ، بگذاريد ، نور شما بر مردم بتابد . با مدعى خود ، مادامى كه در راه هستى ، صلح كن ؛ مبادا مدعى تو را به قاضى سپارد و قاضى تو را به داروغه تسليم كند و در زندان افكنده شوى . شنيده‌ايد كه به اولين گفته شده است زنا مكن ، ليكن من به شما مىگويم هركس به زنى نظر شهوت اندازد همان دم در دل خود با او زنا كرده است . گفته شده است كه هركس از زن خود مفارقت جويد طلاقنامه به دو بدهد ، ليكن من به شما مىگويم هركس ، به غير علت زنا ، زن خود را از خود جدا كند ، باعث زنا كردن او مىباشد و هركه زن مطلقه را نكاح كند ، زنا كرده باشد . هرگز قسم مخوريد ، نه به آسمان كه عرش خداست نه به زمين كه پاىانداز او است و نه به اورشليم ؛ زيرا كه شهر پادشاه عظيم است ؛ و نه به سر خود قسم ياد كن زيرا كه مويى را سفيد يا سياه نمىتوانى كرد ، بلكه سخن شما بلىبلى و نىنى باشد . چون صدقه دهى كرنا منواز چنان كه رياكاران در كنايس و بازارها مىكنند تا نزد مردم اكرام يابند . هرآينه به شما مىگويم . . . تو چون صدقه دهى دست چپ تو از آنچه دست راستت مىكند مطلع نشود تا صدقهء تو در نهان باشد و پدر نهان‌بين ، تو را آشكارا اجر خواهد داد . و چون عبادت كنى مانند رياكاران مباش زيرا خوش دارند كه در كنايس و گوشه‌هاى كوچه‌ها ايستاده نماز گذارند ، مردم ايشان را ببينند . تو چون عبادت كنى به حجرهء خود داخل شو و در را بسته پدر خود را كه در نهان است عبادت نما . چون روزه داريد مانند رياكاران ترشرو مباشيد زيرا صورت خويش را تغيير مىدهند تا در نظر مردم روزه‌دار نمايند .\r\nليكن تو چون روزه‌دارى سر خود را تدهين كن و روى خود را بشوى تا در نظر مردم\r\n\r\n","description":"","footnote":"","page_name":" 229 ","page_number":243},
  {"content":"\r\n\r\nروزه‌دار ننمايى . « 82 »\r\nدر جاى ديگر مىگويد : « آنچه از دهان فرومىرود داخل شكم مىگردد و در مبرز افكنده مىشود ، ليكن آنچه از دهان برآيد از دل صادر مىگردد . و اين چيزهاست كه انسان را نجس مىسازد : خيالات بد ، قتلها ، زناها ، فسقها ، دزديها ، و شهادت دروغ و كفرها . . . خوردن با دستهاى ناشسته انسان را نجس نمىگرداند . » « 83 »\r\n\r\nنظامات اجتماعى\r\n« بسيارى از مؤمنان صدر عيسويت بدون بيم و تشويش از فرداى خود ، اموال و مايملك خود را مىفروختند و بهاى آن را نثار قدوم حواريون مىكردند و به حصه‌اى كه پس از تقسيم وجوه در بين تمامى آحاد عيسوى به خود آنها مىرسيد ، كاملا قانع بودند . ولى اين گذشتهاى سخاوتمندانه دوام نيافت « پس از اندك مدتى هركس به دين عيسى مىگرويد ، مجاز بود كه اموال خود را نگاه دارد ، از حق ارث برخوردار باشد ، با وسايل مشروع مانند دادوستد و كسب و كار دارايى خود را زياد كند ؛ هر مؤمنى به تناسب دارايى خود داوطلبانه سهم خود را براى تأديهء هزينه‌ها به صندوق همگانى كليسا مىپرداخت . . . به همگان تلقين مىكردند كه موضوع عشريه به همان‌سان كه در احكام و تعاليم موسى آمده هنوز بر مؤمنان فرض است . . . قبل از پايان سدهء سوم ميلادى ، املاك و اراضى زيادى به كليساهاى متمكن روم ، و ميلان و ساير شهرهاى بزرگ ايتاليا تفويض شده بود . شخص اسقف ، مباشر اموال و دارايى كليسا بود ، اموال عمومى بدون دفتر حساب يا مميزى در اختيار و زير نظر شخص وى بود . . .\r\nبعضى از مباشران بىايمان ، ثروت كليسا را در راه لهو و لعب خويش به باد مىدادند ، برخى ديگر با خريد و فروشهاى نامشروع و از طريق رباخواريهاى آزمندانه در پى كسب مال و نفع شخصى بودند . كسانى كه با قتل نفس ، تزوير ، رياكارى ، بدعتگذارى و جز اينها ، از مبانى مذهبى عدول مىكردند كيفر مىديدند . شخص تكفير شده از جامعهء عيسوى رانده مىشد ، در پيشانى او داغ بدنامى مىنهادند كسى با وى حشرونشر نمىكرد . مگر آنكه از راه اقرار و توبه به جامعهء عيسويت راه بيابد . » « 84 »\r\nدر باب دهم انجيل مرقس مىنويسد :\r\nچون عيسى به راه مىرفت شخصى آمد و نزد او زانو زده سؤال نمود كه اى استاد نيكو چه كنم تا وارث حيات جاودانى شوم ، عيسى به دو گفت چرا مرا نيكو گفتى و حال آنكه كسى نيكو نيست جز خدا .\r\nاحكام را مىدانى : زنا مكن ، قتل مكن ، دزدى مكن ، شهادت دروغ مده ، دغل‌بازى مكن ، پدر و مادر خود را حرمت‌دار ! او در جواب گفت : اى استاد اينهمه را در طفوليت نگه داشتم . عيسى به وى نگريسته به او محبت نمود و گفت : ترا يك چيز ناقص است برو آنچه دارى به فروش و به فقرا بده كه در آسمان گنجى خواهى يافت و بيا صليب را بردار ، مرا پيروى كن ! ليكن او از اين سخن ترشرو و محزون\r\n\r\n\r\n","description":"","footnote":"\r\n( 82 و 83 ) . عهد جديد ، انجيل متى ، ص 6 به بعد .\r\n( 84 ) . انحطاط و سقوط امپراطورى روم ، پيشين ، ص 214 تا 217 ( به اختصار ) .\r\n","page_name":" 230 ","page_number":244},
  {"content":"\r\n\r\nگشته روانه گرديد . آنگاه عيسى به شاگردان خود نگريسته گفت : سهلتر است كه شتر به سوراخ سوزن درآيد از اينكه شخص دولتمند به ملكوت خدا داخل شود .\r\nعيسى در پايان باب بيستم از انجيل بار ديگر ، به رياكاران حمله مىكند و مىگويد :\r\n« بپرهيزيد از كاتبانى كه خراميدن در لباس دراز را مىپسندند و سلام در بازارها ، و صدر كنايس و بالا نشستن در ضيافتها را دوست مىدارند و خانه‌هاى بيوه‌زنان را مىبلعند و نماز را به رياكارى طول مىدهند ؛ اينها عذاب شديدتر خواهند يافت . »\r\nبطورى كه ديديم ، تعاليم انجيل بر خلاف تورات ، دشوار نيست . مسيحيت طريقت است نه شريعت . اين مذهب مردم را به ناچيز شمردن زندگى جهان و تسليم و رضا و اجتناب از مقاومت در مقابل حوادث و مشكلات دعوت كرده است ؛ درحالىكه در شريعت موسى كه محصول محيطى اميد بخش‌تر است ، احكام و مقررات خاصى براى تنظيم امور اجتماعى وجود دارد . موسى قوانينى براى خانواده و روابط زن و شوهر و كيفر مجرمين و تقسيم ارث و غيره تنظيم كرده است كه جملگى از محيط مادى و فعال عصر موسى حكايت مىكند ، ولى در شريعت عيسى كه محصول عصر يأس و شكست دوران بردگى است ، دستورهاى عملى براى بهبود زندگى اقتصادى و اجتماعى مردم وجود ندارد بلكه عيسى ضمن تبليغ نظريات اخلاقى خود ، مردم را به اعراض از زندگى مادى و توجه به امور معنوى و مبارزه با افزون‌خواهى و رياكارى دعوت كرده است . و اگر نيكو بنگريم امروز كليهء پيروان ظاهرى عيسويت درست در جهت خلاف تعليمات او گام برمىدارند .\r\n\r\nعلل انتشار و رشد مسيحيت\r\nبا آنكه روحانيان يهود براى حفظ منافع و موقعيت خود ، عيسى و پيروان او را مشتى ماجراجو و ملحد مىخواندند و براى جلوگيرى از انتشار آراء و افكار آنها كارشكنيها و موانع فراوان ايجاد مى - كردند معذلك ديرى نگذشت كه نه تنها مردم اسير و غارت شدهء دوران بردگى از مسيحيت استقبال كردند بلكه طبقهء حاكمهء زمان نيز از جنبه‌هاى عرفانى مسيحيت به سود خود استفاده نمودند و براى جلوگيرى از جنبشهاى مخالف ، در راه نفوذ تعليمات مسيح در بين توده و تخدير افكار ملل ، كوشش فراوان نمودند و مذهب و آيينى را كه روح مبارزه و مخالفت را به هرشكل و صورتى محكوم مىنمود ، ترويج و انتشار دادند . « كرى ولف » مىنويسد : « قشرهاى زيرين اجتماع كه زجر ديده و ناتوان ، در مبارزات انقلابى شكست مىخوردند ، بيش‌ازپيش به ناجيان آسمانى اميد مىبستند و منتظر مىماندند تا آنان از آسمان فرود آيند و در جهان عدل‌وداد بگسترانند . ايمان بر چنين ناجيانى قبلا در مذاهب متعدد ، بخصوص در اديان شرقى ، وجود داشته و اين مذاهب بسرعت درميان ستمكشان كشورهاى مختلف شيوع يافته بود . » « 85 »\r\nوى در جاى ديگرى مىنويسد :\r\nهركس مىداند كه نظام برده‌دارى چگونه رژيمى بوده است . از يك نظام اجتماعى چه چيز نفرت‌انگيزتر از اينكه در آن انسان به مقام حيوان چهارپا\r\n\r\n\r\n","description":"","footnote":"\r\n( 85 ) . كرى ولف ، دربارهء مفهوم انجيلها ، ترجمهء محمد قاضى ، ص 83 .\r\n","page_name":" 231 ","page_number":245},
  {"content":"\r\n\r\nتنزل كرده باشد . ؟ ! انجليها اغلب از بردگى سخن مىگويند ليكن حتى كلمه‌اى براى محكوم ساختن اين فضيحت غيرانسانى در آنها يافت نمىشود . . . انجيل با تشديد اختلاف طبقاتى موافق است ، زيرا مىگويد : « . . . به شما مىگويم ، به هر كه دارد ، داده شود ، و هركه ندارد ، آنچه دارد نيز از او گرفته خواهد شد . » ( انجيل لوقا باب 19 آيات 12 - 26 ) . « 86 »\r\nهمو مىنويسد :\r\nعلت اشاعهء مسيحيت اين بود كه مسيحيت براى قشرهاى مختلف مردم ، قابل قبول آمد . غلامان و دهقانان و صنعتگران پاكباخته و همهء مردم گرسنه و غارت شده تسلاى خاطرى در انجيلها مىجستند . يكى از دانشمندان علم اقتصاد مىنويسد كه در آن دوران در تمام طبقات اجتماع مردمى بودند كه از به‌دست آوردن آزادى خود مأيوس شده بودند و لاجرم در پى يك آزادى معنوى مىگشتند ؛ ليكن اكثريت عظيم كسانى كه آرزوى چنين تسكين و تسلاى روحى را در سطح وجدان بشرى در دل مىپروراندند و از دنياى ظاهر و ملموس به دنياى باطن مىگرويدند ، ناگزير از بردگان بودند و ستمديدگان از پيدا شدن بهبودى در وضع فلاكت‌بار خود و از واژگون كردن ستمگران نااميد بودند و اينك مسيحيت يك اميد واهى به پيروزى ، به ايشان مىبخشيد ؛ ليكن مسلما نه در اين دنيا بلكه بعدا . . . نجات‌دهنده‌اى پيدا خواهد شد و همه‌چيز را اصلاح خواهد كرد . . . بنابراين ، غم هيچ‌چيزى را نبايد خورد و در پى تغيير هيچيك از اركان نظام اجتماعى موجود برنبايد آمد و هر چيزى به همان وضع كه هست نيكوست . . . در طى مدت دو قرن ، مسيحيت كه ابتدا مذهب بينوايان و ستمكشان بود تبديل به مذهبى غالب گرديد كه آهنگ آن را نه غلامان و مستمندان بلكه برده‌داران مىنواختند . مسيحيت دژ خلل‌ناپذير دولت طبقهء استثمارگر برده‌دار شد و از آن پس بايستى تكيه‌گاه فكرى و ايده‌ئولوژيكى فئودالها و سرمايه‌داران گردد . . . « 87 »\r\n\r\nهندوستان\r\nويل دورانت مىنويسد :\r\n\r\nوضع طبيعى\r\nتاريخ شبه جزيرهء پهناور هندوستان كه مساحت تقريبى آن دو ميليون ميل و جمعيت آن متجاوز از 450 ميليون نفر است ، تا اين اواخر بر جهانيان مكتوم بود و مورخان گمان مىكردند كه تاريخ از يونان آغاز شده و آرياييها پس از مهاجرت از سواحل بحر خزر به سرزمين هندوستان كه در ظلمت و جهل فرورفته بود ، علم و دانش را به ارمغان برده‌اند . ولى كاوشهاى اخير خط بطلانى براين انديشه‌هاى باطل كشيد و بيل و كلنگ باستانشناسان ، اسرار تمدن كهنسال هند را بر اهل تحقيق\r\n\r\n\r\n","description":"","footnote":"\r\n( 86 ) . همان ، ص 115 .\r\n( 87 ) . همان ، ص 137 به بعد .\r\n","page_name":" 232 ","page_number":246},
  {"content":"\r\n\r\nآشكار ساخت . در سال 1924 « سرجان مارشال » و همكاران او در كرانهء باخترى سند سفلى به آثارى برخوردند كه از قديميترين يادگارهاى تمدن انسانى است .\r\nسرجان مارشال دربارهء آثار مكشوفه چنين مىگويد :\r\nاين اكتشافات ثابت مىكند كه در سند و پنجاب ، طى هزارهء چهارم و سوم پيش از ميلاد ، يك زندگى شهرى بسيار مترقى وجود داشته است . وجود چاهها و گرمابه‌ها و مجارى فاضل‌آب مجهز ، در اغلب خانه‌ها ، دلالت دارد بر اينكه وضع اجتماعى مردم آن منطقه با وضع مردم سومر برابر بوده ، و بر وضعى كه در مصر و بابل حكمفرما بوده برترى داشته است . . . حتى در « اور » خانه‌ها به هيچ‌وجه از لحاظ كيفيت ساختمان با منازل موهنجو قابل مقايسه نيست . ازجمله اشياء مكشوفه ، ظروف منزل ، لوازم آرايش ، ظروف سفالى و منقوش كه هم با دست و هم با چرخ ساخته شده ، مهره‌هاى نرد و شطرنج و سكه‌هاى قديمى ، كاشىكارى بسيار عالى كه حجارى آن خيلى بهتر از سنگتراشيهاى سومرى است ، سلاحهاى مسين و يك مدل از گارى دوچرخه . . . دستبندهاى زرين و سيمين ، گوشواره‌ها ، گردنبندها و ساير جواهراتى كه به گفتهء مارشال ، گويى از يك جواهرفروش « بونداستريت » به دست آمده نه از يك خانهء ماقبل تاريخى پنجهزار سال پيش . « 88 »\r\nپس‌ازآنكه آرياييها بر طوايف مترقى ساكن هند متناوبا حمله كردند ، موفق شدند با نيروى جنگى خود براى حشم خود ، زمين و چراگاهى تأمين كنند و به كشت و زرع پردازند .\r\nآنها دولتهاى كوچكى تشكيل دادند . هريك از اين دولتها بوسيلهء پادشاهى اداره مىشد و قدرت و اختيارات اين پادشاه در دست شورايى از سلحشوران بود و هرطايفه را « راجه » يا رئيسى رهبرى مىكرد .\r\nآرياييها مانند همهء اقوام ديگر ، مقرراتى براى ازدواج داشتند ؛ آنها نمىتوانستند با خويشان خيلى نزديك و افرادى خارج از نژاد خود ازدواج كنند .\r\n\r\nطرز زندگى\r\nهنديهاى آريايى در آغاز امر ، از راه جنگ و غارتگرى امرار معاش مىكردند و سپس از راه گله‌دارى و كشت‌وزرع گذران مىكردند ؛ زيرا تا فرارسيدن انقلاب صنعتى كه ما در آن به سر مىبريم ، اساس زندگى اقتصادى و سياسى آنان به همان صورت عصر نوسنگى باقىمانده بود .\r\nصنايع دستى در بين صنعتگران و شاگردان تازه‌كار رواج داشت و پانصد سال پيش از ميلاد ، سازمان نيرومند اصناف مختلف ، فلزكاران ، درودگران ، سنگتراشان ، دباغان ، صنعتگران عاج ، سبدسازان ، نقاشان خانه ، تزيين‌كنندگان ، كوزه‌گران ، رنگ‌سازان ، ماهيگيران ، دريانوردان ، شكارورزان ، دام‌اندازان ، قصابان ، قنادان ، آرايشگران ، ريش‌تراشان ، مشت‌ومال‌گران ، گاو - فروشان و آشپزان ، در اين كشور كهنسال وجود داشته است . فهرست اين اصناف ، معرف ميزان تمدن و تنوع زندگى مردم آن سامان است . اصناف امور داخلى خود را حل و تسويه مىكردند .\r\n\r\n\r\n","description":"","footnote":"\r\n( 88 ) . تاريخ تمدن ( كتاب اول - بخش دوم ) ، پيشين ، ص 578 به بعد .\r\n","page_name":" 233 ","page_number":247},
  {"content":"\r\n\r\nقيمت اشياء در آن روزگار براساس عرضه و تقاضا معين نمىشد ، بلكه ميزان قيمت به تمايل مشترى و ساده‌لوحى او مربوط بود . تجارت و مسافرت با استفاده از اسب و گاريهاى دوچرخه‌اى امكان‌پذير بود .\r\n\r\nتجارت و مسافرت\r\nمداخلهء مأمورين وصول ماليات و مزاحمت راهزنان ، كار تجارت و آمدورفت را سخت دشوار كرده بود . حمل‌ونقل از طريق رودخانه‌ها و درياها بيشتر معمول بود . در حدود 860 ق . م . كشتيها با شراعهاى متوسط و صدها پاروزن به بين النهرين و عربستان و مصر كالاهايى از قبيل عطر ، ادويه ، منسوجات ، پنبه ، حرير ، مرواريد و سنگهاى قيمتى حمل‌ونقل مىكردند . در معاملات ، چهارپايان ، نقش پول را ايفا مىكردند .\r\nاكثر معاملات تهاترى بود . بعدا كه سكهء مسين رايج گرديد چون بانك وجود نداشت پولهاى اندوخته را يا در خانه يا در زمين مدفون مىكردند يا در نزد دوستى به امانت مىسپردند . در عصر بودا ، سيستم اعتبار به وجود آمد و تجار در شهرهاى مختلف با دادن اوراق اعتبار ، موجبات تسهيل كار دادوستد را فراهم كردند . كم‌كم سفته و قبضهاى وعده‌دار معمول گرديد . استفاده از طاسهاى تخته نرد ، زود ، بين مردم متداول گرديد . شاه تالارهاى قماربازى براى رعايا فراهم و يك جزء از منافع آن را به خزانهء خود مىريخت .\r\nبه گفتهء مورخان يونان در هند توجه به اخلاقيات و راستى و درستى به پيشرفت فعاليتهاى تجارى و اقتصادى كمك شايان مىكرد . زدن قفل به درها و اخذ تعهدات كتبى ضرورت نداشت و قول‌وقرارها معتبر بود .\r\nدر آثار آن دوره ، از زناى با محارم ، اغوا ، فحشا ، سقط جنين و لواط سخن رفته است .\r\nازدواج با تراضى طرفين اندكى غير آبرومندانه بود . زنان ترجيح مىدادند كه آنها را بخرند يا بربايند تا موقعيت عالىترى پيدا كنند . تعدد زوجات معمول بود . قراينى نشان مىدهد كه ازدواج يك زن با چند مرد ( كه معمولا برادر بودند ) نيز معمول بود . و آثار آن هنوز در دهكده‌هاى تبت باقى است . قدرت پدرشاهى در آن سرزمين نيز حاكم بود و مرد حق مالكيت همسر و فرزندان خود را نيز داشت و مىتوانست آنها را بفروشد يا از خانه بيرون كند .\r\nبا اين‌حال ، در اين دوره زنان حق شركت در ضيافتها و مجالس رقص را داشتند .\r\nدر انتخاب همسر خود ، تا حدى مداخله مىكردند ؛ مىتوانستند تحصيل كنند . ولى در دورهء بعد ، يعنى عصر پهلوانى ، زنان قسمتى از آزاديهاى خود را از كف مىدهند ؛ حق مطالعه از آنها سلب مىشود ، زنان بيوه از حق ازدواج محروم مىشوند ، بدبختى پرده‌نشينى و حجاب آغاز مىگردد و رسم ننگين زنده‌سوزى زنان ، كه در گذشته يعنى عصر ودايى وجود نداشت ، رو به افزايش مىگذارد .\r\n\r\nمعتقدات مردم\r\n« جواهر لعل نهرو » وضع معتقدات مذهبى مردم را در حدود قرن ششم ق . م . چنين توصيف مىكند : « يك عده از مردان بزرگ و بنيانگذاران مذاهب در كشورهاى مختلف از چين و هند گرفته تا ايران و يونان پيدا شدند بطور دقيق همهء آنها در يك زمان زندگى نمىكردند ، اما تقريبا به زمان يكديگر نزديك بودند .\r\n. . . مثل اينكه در آن زمان ، يك موج فكرى در سراسر جهان به حركت درآمده بود . يك موج عدم\r\n\r\n","description":"","footnote":"","page_name":" 234 ","page_number":248},
  {"content":"\r\n\r\nرضايت از اوضاع و احوال موجود ، و اميد و آرزو براى به وجود آوردن يك وضع بهتر و رضايت‌بخش‌تر ، در همه‌جا مشهود بود . در واقع بنيانگذاران مذاهب هميشه در جستجوى يك زندگى بهتر بوده‌اند و مىكوشيدند كه مردم زمان خودشان را تغيير بدهند و زندگى آنها را بهتر سازند .\r\nهمهء آنها مردان بزرگ انقلابى بودند كه از حمله بردن به وضع فاسدى كه در زمانشان وجود داشت ، باكى نداشتند . . . در قرن ششم پيش از ميلاد در هند ، بودا و مهاويرا را داريم .\r\nدر چين ، كنفوسيوس و لائوتسه پيدا شدند . در ايران ، زرتشت و در جزيرهء يونانى ساموس ، فيثاغورس زندگى مىكرد .\r\nدر چين . . . آنها ( يعنى كنفوسيوس و لائوتسه ) يك نوع روشهاى اخلاقى و دستورهاى اجتماعى وضع كردند كه مردم چه بايد بكنند و چه نبايد بكنند ؛ اما پس از مرگ ايشان ، معابد متعددى براى تجليل خاطرهء ايشان در چين بنا شد و كتابهاى آنها به همان اندازه كه كتاب وداها براى هندوها و انجيل براى مسيحيها عزيز و محترم است ، محترم شمرده شد . يكى از نتايج تعليمات كنفوسيوس آن بوده است كه مردم چين متواضعترين و مؤدب‌ترين و خوشرفتارترين و بافرهنگترين مردم جهان هستند .\r\nدر هند هم در آن زمان ، مهاويرا و بودا بودند . مهاويرا مذهب جين را آغاز كرد كه هنوز هم وجود دارد . . . جين‌ها به نظريهء عدم خشونت اعتقاد جدى دارند و كاملا مخالف آن هستند كه هرنوع عمل تجاوزآميزى نسبت به موجودات زنده و جاندار صورت گيرد . . . فيثاغورس هم جدا گياهخوار بود و اصرار داشت كه تمام شاگردانش به هيچ‌وجه گوشت و مواد حيوانى نخورند .\r\nاكنون به بودا يا گوتاما بپردازيم . . . او يك شاهزاده از خاندان سلطنتى بود . . .\r\nپدر و مادرش او را در ناز و نعمت و درميان تجمل و آسايش فراوان بزرگ كردند و مىكوشيدند كه او را از ديدن هرنوع منظرهء دردناك ، تيره‌روزى و رنج دور نگهدارند ، اما اين كار مقدور نبود . بنابر روايات ، او فقر و رنج و مرگ را ديد و احساس كرد و بشدت تحت تأثير آنها قرار گرفت . از آن پس در كاخ پرشكوهش هرگز آرام نداشت و تمام تجمل و جلالى كه او را احاطه كرده بود حتى زن جوان و بسيار زيبايش كه او را بسيار دوست مىداشت نمىتوانستند فكر او را از رنجهاى بشرى دور و غافل نگهدارند . يك شب در سكوت شبانه ، كاخ پرشكوه و عزيزان خود را ترك گفت و به سوى دنياى بزرگ حركت كرد تا براى پرسشهايى كه در ذهنش پيدا شده بود و او را آزار مىداد ، پاسخى پيدا كند . جستجوى او براى يافتن اين پاسخها بسيار طولانى و رنجبار بود . . . پس‌ازآنكه روشنايى و حقيقت بر وى آشكار شد به تعليم مردم پرداخت و راه خوب زيستن را به مردم نشان داد . او قربانى كردن هرنوع چيزى را براى خدايان نادرست مىدانست و مىگفت به‌جاى كشتن حيوان و قربانى كردن ، ما بايد خشم و كينه و حرص و بدانديشى خودمان را بكشيم و قربانى سازيم .\r\nدر موقعى كه بودا متولد شد هنوز مذهب قديمى ودا در هند رواج داشت اما از مدتها قبل تغييراتى پيدا كرده و از مقام عالى خود ساقط شده بود . كاهنان و روحانيان برهمن ، انواع ادعيه و اوراد و نمازها و مراسم مذهبى و انواع خرافات گوناگون را بر آن\r\n\r\n","description":"","footnote":"","page_name":" 235 ","page_number":249},
  {"content":"\r\n\r\nافزودند . . . وضع كاست‌ها « 89 » و طبقات اجتماعى خيلى بدتر شده بود ، مردم عادى از فالگيران و غيبگويان و افسونگران و ساحران و شيادانى كه به اين امور مىپرداختند وحشت داشتند . . .\r\nدر چنين موقعى ، بودا به عنوان يك مصلح بزرگ و عمومى ظهور كرد و برضد جباريت كاهنان و روحانيان و تمام بدعتها و مفاسد و معايبى كه بر آيين قديمى ودا ضميمه شده بود ، حمله برد .\r\nاو تأكيد داشت كه مردم بايد خوب زندگى كنند و رفتار و اعمال نيك و پسنديده را رواج دهند و عمل كنند نه اينكه كوركورانه به « پوجا » ها و مراسم مذهبى بيمعنى از آن قبيل بپردازند . » « 90 »\r\nدر هند قرنها نويسندگى براى مقاصد بازرگانى به كار مىرفته و در وداها معلوم نيست كه مؤلفين با خط و كتابت آشنايى داشته‌اند يا خير . ظاهرا شريعت بودا پيش از قرن سوم ق . م .\r\nتدوين نشده است و هنديها قرنها ادبيات مذهبى خود را از راه روايت و حافظه حفظ كرده‌اند .\r\nودا بمعنى دانش است و كليهء اطلاعات ما دربارهء هند باستان از آن به دست مىآيد .\r\nتعليمات استاد كه به بهترين و عزيزترين شاگردان تفويض شده به نام اوپانيشادها خوانده مىشود كه بوسيلهء پاكان و فرزانگان تصنيف شده است و حاوى تعليمات فلسفى و مذهبى است .\r\nويل دورانت مىنويسد : « تم اصلى اوپانيشادها حول اسرار اين جهان دور مىزند ؛ ما از كجا پا به عرصهء وجود گذاشته‌ايم ، كجا زندگى كرده‌ايم و به كجا مىرويم ؟ اين برهمنانى كه داناى را زند به ما بازگويند به فرمان چه‌كسى در اينجا رحل اقامت افكنده‌ايم ؟ آيا بايد زمان يا طبيعت و يا احتياج و يا تصادف و يا عناصر ، علت شناخته شوند ، يا كسى علت شناخته شود كه روح برتر خوانده شده است . » « 91 »\r\nمتفكرين هندى عقل آدمى را براى كشف اسرار جهان نارسا مىديدند و مىگفتند :\r\n« اين مغز ناتوان كه از يك عمل حساب مختصر رنج مىبرد چگونه مىتواند فراخناى بغرنج و درهم پيچيدهء اين جهان را كه خود جزئى ناپايدار از آن است ، ادراك كند . »\r\n\r\nفلسفه\r\nاز آن روزگار كهن ، در هند نيز شكاكان ، زنديقها ، سوفسطاييان و ملحدينى وجود داشتند كه حكما و پيشوايان دين را به باد تمسخر مىگرفتند و اعلام مىكردند : « نه خدايى هست ، نه بهشتى ، نه جهنمى ، و نه تناسخى و نه عالمى ؛ و مىگفتند وداها و اوپانيشادها تأليف سفهايى است خودبين و اوهامى بيش نيست و الفاظ هم دروغ و باطلند و مردم گول سخنان شيرين افسون‌آميز را مىخورند و به خدايان و معابد مقدس روى مىآورند . . . موقعى كه بودا رشد كرد و مرد شد ، جميع\r\n\r\n\r\n","description":"","footnote":"\r\n( 89 ) . در مذهب هندو مردم به طبقات مختلف روحانيان ، جنگجويان ، پيشه‌وران و دهقانان تقسيم مىشدند كه هرطبقه يك كاست ناميده مىشد . گروهى هم خارج از تمام طبقات . . . به كارهاى پست مىپرداختند . هر كاست نيز به كاستهاى ديگر تقسيم مىشد . اكنون پس از استقلال هند ، برطبق قانون اساسى ، اين وضع ازميان رفته است .\r\n( نقل از : نگاهى به تاريخ جهان ، ترجمهء محمود تفضلى ) .\r\n( 90 ) . نگاهى به تاريخ جهان ، ص 87 ، 90 ( به اختصار ) .\r\n( 91 ) . تاريخ تمدن ( كتاب اول - بخش دوم ) ، پيشين .\r\n","page_name":" 236 ","page_number":250},
  {"content":"\r\n\r\nمحافل ، خيابانها و حتى جنگلهاى شمال هند را از مباحثات فلسفى ، پرغوغا يافت و اغلب اين مباحث به ماديگرى و الحاد تمايل داشت . . . برخى از آنان منطق را به عنوان فن اثبات همه‌چيز تعليم مىدادند و براى خود القابى از قبيل « موىشكافان » يافتند و برخى ديگر عدم وجود خدا و عدم ضرورت فضيلت را اثبات مىكردند . براى استماع اين قبيل سخنرانيها و مباحثات ، افراد بيشمارى گرد مىآمدند و براى پذيرايى از اين نوع افراد ، تالارهاى بزرگ ساخته شده بود و گاهى شاهزادگان به كسانى كه در اين مسابقهء فكرى پيروز مىشدند ، جوائزى مىدادند . دوره‌اى بود كه آزادانديشى به طرز شگفت‌آورى رواج داشت و هزاران آزمايش در قلمرو فلسفه به عمل مىآمد . از اين شكاكان چيز مهمى به ما نرسيده و خاطرهء آنان در مباحث انتقادى دشمنان آنان باقىمانده است ؛ ازجمله از شخصى به نام برىهاسپاتى « 92 » ؛ شعرى به اين مضمون باقىمانده است :\r\nنه بهشت وجود دارد نه نجات اخروى\r\nنه روح وجود دارد و نه جهان ديگر و نه تشريفات فرقه‌ها\r\nاينها وسايل معيشت انسانها را فراهم مىكنند كه برى از هوش و مردانگيند .\r\nچگونه ممكن است اين جسد كه مبدل به خاك شده دوباره به زمين بازگردد ؟ مراسم و تشريفات پرخرجى كه در مورد مردگان ، امر و قدغن شده است چيزى جز وسايل معيشت نيست كه روحانيان محيل ابداع كرده‌اند . . . مادام كه حيات هست بگذار زندگى در آسايش و خوشى طى شود .\r\nعده‌اى از ماديون آن زمان مىگفتند كه حقيقت از طريق حواس قابل درك است .\r\n« به زعم آنان حتى نمىتوان بر عقل تكيه كرد ، زيرا صحت و اعتبار هرنوع استنتاج ، نه تنها بر مشاهدهء دقيق و تعقل صحيح استوار است ، بلكه براين فرضيه نيز تكيه دارد كه آينده همچون گذشته خواهد بود ، و از اين‌روست كه به گفتهء هيوم : به هيچ‌گونه علم اليقين نمىتوان رسيد . چارواكاس مىگفت ، آنچه بوسيلهء حواس ديده نمىشود ، وجود ندارد ، بنابراين ، روح وهم است و « اتمن » فريبى بيش نيست . ما ، در آزمايشها ، يا در تاريخ به مواردى برنمىخوريم كه معلوم گردد نيروهاى ما فوق طبيعى در كارهاى جهان مداخله كرده باشند .\r\nتمام نمودها طبيعيند ؛ فقط ساده‌لوحان ، اصل و منشأ آنها را به اجنه و يا خدايان نسبت مىدهند .\r\nاصل حقيقت ، ماده است . جسم مجموعه‌اى از اتمهاست و عقل چيزى ، جز مادهء متفكر نيست .\r\nآنچه حس مىكند ، مىبيند و مىشنود و مىانديشد ، تن است نه روح . چه‌كسى روح را در حالتى جدا از بدن ديده است ؟ حيات جاودانى و بازگشت به حيات مفهومى ندارد ، مذهب يك خبط دماغى ، يك مرض و مغالطه و حيله‌بازى است . فرض خدا براى توجيه و ادراك جهان بيفايده است . مردم مذهب را فقط ازآن‌رو لازم مىدانند كه به آن عادت كرده‌اند و هنگامى كه پيشرفت علم ايمانشان را از ميان مىبرد يك نوع گم‌كردگى و خلائى ناراحت كننده در خود احساس مىكنند . اخلاقيات فرمان آسمانى نيست ، بلكه يك قرارداد اجتماعى\r\n\r\n\r\n","description":"","footnote":"\r\n( 92 ) .  Brihaspati \r\n","page_name":" 237 ","page_number":251},
  {"content":"\r\n\r\nو وسيله‌اى براى تأمين آسايش اجتماع است . طبيعت به نيك و بد و فضيلت و رذيلت كارى ندارد . خورشيد همچنان يكسان بر همهء مردم اعم از پاكان و ناپاكان مىتابد . . . هيچ نيازى به دهنه زدن بر غريزه و شهوت نيست ، زيرا اينها فرمانهاى طبيعت به آدميان است .\r\nفضيلت يك اشتباه است ، هدف حيات زندگى كردن است و بس و يگانه حكمت ، سعادت است .\r\nاين فلسفهء انقلابى چارواكاس به عصر وداها و اوپانيشادها خاتمه داد ، از نفوذ و اقتدار برهمنها در زندگى هنديان بسى كاست ، و در جامعهء هند خلائى برجاى گذاشت كه تقريبا پيدايش و رشد يك مذهب جديد را ايجاب مىكرد . ولى ماديون كار خود را چنان كامل انجام داده بودند كه هردو مذهب جانشين كيش كهن ودايى ، تمايل به الحاد و بىخدايى داشته . . . و اين واكنشى بود برضد تشريفات پرآب‌وتاب و الهيات . با آمدن جينيسم « 93 » و بوديسم عصر جديدى در تاريخ هند آغاز گرديد .\r\nحال ببينيم جينيسم چگونه پديد آمده است . در حدود پنج قرن قبل از ميلاد در استان بهار پدر و مادرى ثروتمند هنگامى كه فرزند آنها به 31 سالگى رسيد ، با گرسنگى عمدى به زندگى خود خاتمه دادند . اين پيشامد در اعماق روح فرزند مؤثر افتاد و بر آن شد كه به تزكيهء نفس و خويشتن‌شناسى پردازد . پس از سيزده سال رنج پيروانش او را مرد « پيروز » يا جينا خواندند و عقيده داشتند كه وى يكى از بزرگترين آموزگارانى است كه براى تنوير افكار مردم پديدار شده . پيشواى خود را قهرمان بزرگ يا ماهاويرا گفتند و پيروان نيز نام جين برخود نهادند . پيروان اين مكتب با يك نوع واقع‌بينى منطقى ، علم را امرى محدود به چيزهاى نسبى و موقتى مىدانستند و مىگفتند هيچ‌چيز حقيقت ندارد مگر به يك اعتبار و همان حقيقت به اعتبار ديگر ممكن است باطل باشد . و براى روشن كردن عقيدهء خود داستان شش مرد كورى « 94 » را كه دستهاى خود را بر اعضاى مختلف فيل مىنهادند ، نقل مىكردند : آنكه دستش را روى گوش فيل مىگذاشت تصور مىكرد فيل يك بادبزن است ، آنكه پاى فيل را مىگرفت ، خيال مىكرد فيل ، ستون بزرگ مستديرى است . . . پس تمام قضاوتها محدود و مشروط به شروطى است . . . جين‌ها مىگفتند لازم نيست فرض كنيم خالق يا علت نخستين وجود دارد . . . منطقىتر آن است كه معتقد باشيم جهان از اول وجود داشته و تقلبات و انقلابات بىپايانش از قواى نهفتهء طبيعت سرچشمه گرفته است ، نه از مداخلهء يك\r\n\r\n\r\n","description":"","footnote":"\r\n( 93 ) .  Jainism \r\n( 94 ) . مولوى اين تمثيل را بدين صورت بيان كرده است :\r\n پيل اندر خانه تاريك بود * عرضه را آورده بودندش هنود\r\nاز براى ديدنش مردم بسى * اندر آن ظلمت همى شد هركسى\r\nديدنش با چشم چون ممكن نبود * اندر آن تاريكيش كف مىبسود\r\nآن يكى را كف به خرطوم اوفتاد * گفت : همچون ناودان است اين نهاد\r\nآن يكى را دست بر گوشش رسيد * آن بر او چون بادبيزن شد پديد\r\nآن يكى بر پشت او بنهاد دست * گفت خود اين پيل چون تختى بدست\r\nهمچنين هريك به جزوى كه رسيد * فهم آن مىكرد هرجا مىشنيد\r\nاز نظر گه گفتشان شد مختلف * آن يكى دالش لقب داد ، اين الف\r\nدر كف هركس اگر شمعى بدى * اختلاف از گفتشان بيرون شدى . . . \r\nمثنوى معنوى ، دفتر سوم ، ص 445 .\r\n","page_name":" 238 ","page_number":252},
  {"content":"\r\n\r\nقدرت الهى . جينها مىگفتند راه رستگارى در رياضت‌كشى و خوددارى از آزار موجودات حيه است . هرجين پارسا بايد موجودى را نكشد ، دروغ نگويد ، چيزى كه به او داده نشده ، نگيرد ، عفيف باشد و به لذتهاى جسمانى پشت‌پا بزند . مشكلاتى كه در مذهب جينها بود نگذاشت كه اين مذهب قبول عامه پيدا كند و در اين كشور پرجمعيت فقط يك ميليون و سيصد هزار نفر پيرو مذهب جينى هستند و گاندى درشمار كسانى بود كه تحت تأثير و نفوذ اين فرقه قرار داشت .\r\nويل دورانت مىگويد :\r\n\r\nبودا\r\nبراى ما بسى دشوار است كه بفهميم شرايط اقتصادى و سياسى و اخلاقى در 2500 سال قبل چگونه بود و چه عواملى باعث شده است كه كيشهاى مبتنى بر رياضت و بدبينى از قبيل كيش جين و بودا پديدار گردد . بىگمان از آن هنگام كه آرياييها در هند فرمانروايى آغاز كردند ، هند به پيشرفتهاى مادى بسزايى نايل شد ، شهرهاى بزرگ ساخته و پرداخته گرديد ، صنعت و تجارت ، ثروت به دنبال خود آورد و از پى آن راحت و آسايش فراهم گرديد ؛ و آسايش سبب رشد علم و فرهنگ شد . شايد ثروتهاى هند باعث شد كه فلسفهء « اپيكورى » و مادى قرنهاى هفتم و ششم ق . م . به وجود آيد . مذهب در ايام كامكارى و پيشرفت رونق نمىگيرد ، حواس در چنين دوره‌ها خود را از قيد و بندهاى روحانى آزاد مىكند و فلسفه‌هايى مىسازد كه آزادى آنها را توجيه كند ؛ همانطور كه در چين عصر كنفوسيوس و يونان عصر « پروتاگوراس » رخ داد . در هند عصر بودا هم انحطاط معنوى مذهب ، موجبات پيدايش تشكيك و هرج‌ومرج اخلاقى فراهم كرده بود . « 95 »\r\nاز آغاز زندگى بودا اطلاعات دقيقى در دست نيست . آنچه مسلم است وى پس ، از سالها خودآزارى و سيروسلوك ، دريافت كه با اين رنجها نور علم تازه‌اى بر او نتابيده . پس ، از اين كارها دست كشيد و بر آن شد كه مانند ساير متعلمان همعصر خود از طريق مناظره ، نطق و تمثيل به مردم تعليم دهد . اين مرد قوى الاراده با رفتار ملايم خود ادعا مىكرد كه روشن شده است . وى هرگز در مقام دروغگويى و عوامفريبى نبود و ادعاى وحى و الهام نداشت و نمىگفت كه خداوندى به وساطت او سخن مىگويد . در مناظره بسيار صبور بود . « بنابر تعاليم بودا زندگى شر است و زيستن رنج بردن ؛ پس بايد كوشيد جريان پىدرپى حيات قطع شود تا به فناى روح بينجامد . در نتيجهء چشم‌پوشى از اميال و مجاهدت مىتوان به نيروانا رسيد . آيين بودا توكل و تفويض را موعظه مىكرد ، و از نظر اخلاقى ستمديدگان را در مقابل ستمگران خلع سلاح مىكرد . . . » « 96 »\r\nبودا مانند لائوتسه و مسيح آرزو داشت تا بدى را به نيكى ، و نفرت را به محبت ، سزا دهد . اگر كسى به او دشنام مىداد ، سكوت اختيار مىكرد . روزى بوداى شوخ‌طبع به مرد\r\n\r\n\r\n","description":"","footnote":"\r\n( 95 ) . تاريخ تمدن ( كتاب اول - بخش دوم ) ، پيشين .\r\n( 96 ) . تاريخ جهان باستان ، پيشين ، ج 1 ، ص 269 به بعد .\r\n","page_name":" 239 ","page_number":253},
  {"content":"\r\n\r\nساده‌لوحى كه به او پرخاشجويى مىكرد چنين گفت : « اگر كسى نخواهد هديه‌اى را كه به او پيشكش مىشود بپذيرد ، هديه به چه‌كسى تعلق دارد ؟ » مرد جواب داد « به كسى كه او را پيشكش كرده . » بودا گفت « پسر من ، من نمىخواهم دشنام تو را بپذيرم و از تو درخواست مىكنم كه هديه را براى خودت نگاه دارى . . . » بودا اگرچه مقدارى از تعاليم خود را مديون دوره‌گردان يا سوفسطاييان سيار همعصر خويش بود ، اما در تعليم ، روشى شگرف و بينظير داشت . . . نزديك 1200 نفر پيروانش به دنبالش حركت مىكردند ، هرگز به فكر فردا نبود . . . بعدازظهرها به تفكر مىپرداخت و عصرها را صرف موعظه مىكرد . گفتارهاى او روش سقراطى داشت و به صورت سؤال و جواب و تمثيلهاى اخلاقى و مباحثات مؤدبانه با كلمات قصار و موجز بود . . . وى نظر خود را دربارهء حيات چنين تشريح كرده است : « زندگى رنج است ، و رنج ناشى از خواهش است ؛ و خردمندى در فرونشاندن همهء خواهشهاست . . . » به آداب دينى و يا پرستش ماوراء الطبيعه و الهيات ادنى اعتنايى نداشت . يك‌بار برهمنى گفت كه مىخواهد با غسل در گايا خود را از گناهان پاك كند ، بودا به وى چنين گفت :\r\n« اى برهمن ، غسلت را در همين‌جا بكن ، آرى در همين‌جا نسبت به جميع موجودات مهربان باش . اگر تو سخن دروغ نگويى ، و كسى را از حيات محروم نكنى و چيزى را كه به تو تعلق ندارد نستانى و در انكار نفس استوار بمانى ، از رفتن به گايا چه نفعى به دست خواهى آورد ؟\r\nهر آبى براى تو گايا خواهد بود . » « 97 »\r\nدر تاريخ دين هيچ‌چيز شگفت‌انگيزتر از اين نيست كه مىبينيم بودا يك دين جهانى بنياد مىگذارد ، و درعين‌حال از هرگونه بحث دربارهء ابديت و جاودانى بودن روح ، و يا خدا پرهيز مىكند ؛ مىگويد : « بينهايت افسانه‌اى بيش نيست ، افسانهء فلاسفه‌اى است كه آنقدر فروتن نيستند كه اعتراف كنند يك ذره نمىتواند جهان را ادراك كند . . . » بودا صريحا به نظام طبقاتى حمله نمىكند ، ولى آشكارا به شاگردان خويش مىگويد : « به همهء كشورها برويد و اين عقيده را تبليغ كنيد كه فقير و غنى پست و بلند ، همه يكى هستند و همهء فرقه‌ها در اين آيين به‌هم مىپيوندند ؛ همچنين كه رودخانه‌ها و درياها به‌هم مىپيوندند . » رسم قربانى كردن حيوانات را محكوم مىكرد . . . كليهء آيينهاى پرستش موجودات ما فوق طبيعى ، كليهء رياضتها و عبادات را مردود مىشمرد . به آرامى و بدون مباحثه ، دينى را پيشنهاد مىكرد كه از اصول جزمى و كهانت كاملا مبرى است و براى رستگارى راهى را نشان مىداد كه بر روى كافر و مؤمن هردو گشاده است . . . بر انديشهء عبادت به خداى مجهول لبخند مىزند و مىگويد : « اين فكر ، كه اسباب خوشبختى و بدبختى ما را موجود ديگرى فراهم مىكند احمقانه است ؛ زيرا سعادت و شقاوت هميشه محصول سلوك و اميال خود ماست . » در تعليمات او از بهشت و دوزخ و برزخ اثرى نيست ، اعتقاد به روح را رد مىكند ، اعتقاد او دربارهء جهان ، موافق با عقيدهء هراكليوس و برگسن است . و در مورد روح با نظريهء هيوم موافقت دارد : « آنچه ما مىدانيم همه از حواس و تأثرات خود ماست . » با اين حال فلسفهء بودا\r\n\r\n\r\n","description":"","footnote":"\r\n( 97 ) . تاريخ تمدن ( كتاب اول - بخش دوم ) ، پيشين ، ص 626 .\r\n","page_name":" 240 ","page_number":254},
  {"content":"\r\n\r\nكوركورانه به تناسخ معتقد است و معلوم نيست اگر روح وجود ندارد چطور در وجودهاى ديگر حلول مىكند . اعتقاد به تناسخ ضعيفترين بحث فلسفه او بوده است . بودا كسانى را كه براى او مقام الوهيت قائل بودند مؤدبانه سرزنش مىكرد و مىگفت : « هركس ، چه اكنون و چه بعد از مرگم ، بايد چون چراغ رستگارى خود باشد و به خود پناه برد . هركس بايد محكم بر حقيقت تكيه كند و آن را چراغ راه خود قرار دهد . فقط كسانى كه چنينند مىتوانند به بالاترين مقام نايل گردند ؛ ولى آنها بايد مشتاق آموختن باشند . » بودا به سال 483 ق . م .\r\nدر هشتاد سالگى درگذشت .\r\nجواهر لعل نهرو ضمن بحث كلى پيرامون مذاهبى كه در قرن 6 ق . م . در خاورميانه و شرق ظهور كرده‌اند مىنويسد :\r\nآيين بودا به عنوان يك مذهب ، تا مدتى در هند رواج زياد پيدا نكرد و پس از مدتى در مذهب برهمنى يا هندويى جذب گرديد . معهذا بايد گفت كه آيين بودا در مذهب برهمنى تأثير زيادى به وجود آورد و لااقل بسيارى از خرافات و تشريفات بيجاى مذهبى را از آن دور ساخت . . .\r\nبا اينكه مذهب بودا در وطن خودش ، يعنى هندوستان ، عنوان يك مذهب اصيل را از دست داده ، در كشورهاى دوردست ديگر ، از سيلان گرفته تا چين رواج مىيافت . امروز مذهب بودايى از تمام مذاهب جهان بيشتر پيرو دارد .\r\nمذاهب ديگرى كه پيروان و معتقدان زيادى دارند عبارتند از : مسيحيت ، اسلام ، و آيين هندو و در جنب اينها مذاهب يهود ، سيك ، زردشتى و مذاهب ديگر وجود دارد .\r\nنهرو سپس مىنويسد :\r\nمذاهب و بنيانگذاران آنها در تاريخ جهان نقش بزرگى اجرا كرده‌اند . . . اغلب در تاريخ مىبينيم كه مذهب هرچند كه براى تكامل ما و بهتر ساختن ما و نجيبانه‌تر شدن رفتار ما بوده است عملا مردم را به صورت حيوانات پست درآورده است . بجاى آنكه در مردم روشن‌بينى به وجود آورد ، اغلب آنها را در تيرگى نگاهداشته است ؛ بجاى آنكه وسعت ذهن و فكر در آنها ايجاد كند اغلب موجب تنگ‌فكرى و كوته‌نظرى و تحمل نكردن ديگران شده است . با كمك مذهب ، كارها و چيزهاى بسيار عالى و بزرگ انجام گرفته است ؛ اما به نام مذهب نيز هزاران هزار و ميليونها نفوس بشرى كشته شده‌اند و جنايات مهيب و تصورناپذير صورت گرفته است .\r\nپس آيا تكليف ما با مذهب چيست ؟ براى بعضى اشخاص ، مذهب به معنى يك دنياى ديگر ، دنياى پس از مرگ ، بهشت و دوزخ يا هرچه اسمش را بگذاريم مىباشد . اينها به اميد اينكه پس از مرگ به بهشت بروند مذهب را دنبال مىكنند و بعضى مراسم و اعمال را انجام مىدهند . اين اشخاص مرا به ياد كودكانى مىاندازند كه به اميد دريافت نقل و شيرينى و سود ، خود را مؤدب و معقول جلوه مىدهند . . . آيا دربارهء مردان بالغ و بزرگى كه به اين شكل كودكانه\r\n\r\n","description":"","footnote":"","page_name":" 241 ","page_number":255},
  {"content":"\r\n\r\nفكر و عمل مىكنند چه بايد گفت ؟ زيرا بالاخره ميان آن نقل و شيرينى كه به كودكان وعده مىشود و بهشتى كه در آخرت وعده داده شده است تفاوت اساسى و عمده‌اى وجود ندارد . پيروان مذاهب هركدام چيزى مىگويند ؛ يكى مىگويد چنين بايد كرد و ديگرى مىگويد كه چنان . اغلب هريك از آنها ديگرى را ابله و بدكار و كافر مىشمارد . آيا كدام يك حق دارند و چه‌چيز صحيح است ؟ از آنجا كه آنها دربارهء چيزهايى حرف مىزنند كه نمىتوان ديد و ثابت كرد ، خيلى دشوار است كه بتوان در اين زمينه قضاوتى كرد ؛ اما به نظر مىرسد كه درهرحال ، نادرست و بيجاست كه با يقين و بطور قاطع دربارهء چنين مسائلى صحبت كنند و بخاطر اختلاف خود ، به سر يكديگر بكوبند . بيشتر ما بسيار كوچك فكريم و عاقل نيستيم . آيا ما چه حق داريم آنقدر گستاخ باشيم كه تصور كنيم كه فقط ما از حقيقت كامل باخبريم و به اين جهت گلوى همسايهء خود را بفشاريم و او را از گفتن حقيقتى كه به آن معتقد است ، بازداريم .\r\nممكن است كه در آنچه مىگوييم حق داشته باشيم ، اما ممكن هم هست كه همسايهء ما نيز حق داشته باشد . . . تا آنجا كه به شخص من مربوط است دنياى پس از مرگ برايم جالب نيست . . . اگر وظيفه‌اى كه من در اينجا دارم برايم روشن باشد ، ديگر به هيچوجه خود را براى يك دنياى ديگر به دردسر نمىاندازم و ناراحت نمىكنم . « 98 »\r\nولز محقق نامدار انگليسى دربارهء بودا مىنويسد : « . . . زمانى درميان 600 و 500 پيش از ميلاد هنگامى كه كروزوس در ليديه ، كر و فرى داشت و كورش براى به دست آوردن بابل از دست نبونيد آماده مىشد ، بنيادگذار آيين بودا در هند ديده بر جهان‌گشود . . . به نظر او همهء شوربختيها و ناخشنوديهاى زندگى در خودخواهى سيرىناپذير مردم است . . . سه‌گونه خواهش نفس در زندگى آدميان هست كه هرسه سرچشمهء شوربختى است ؛ يكى خواهش برآوردن آرزوهاى حواس و حيات است ، دومى خواهش رسيدن به زندگى جاودانى ، سومى خواهش رسيدن به نعمت و فراوانى و فراخى زندگى . همهء اينها را بايد از خويش راند . . . »\r\nولز مىنويسد : « پند تاريخ ، آنچنان‌كه ما در اين كتاب بر خواننده آشكار مى - كنيم ، كاملا با اين آموزش بودا سازگار است ، و چنان كه مىبينيم هيچ نظام اجتماعى و هيچ امنيت و آرامش و خوشى و رهبرى درست به وجود نمىآيد مگر آنكه مردم وجود خود را در وجودى بزرگتر از خود فراموش كنند . بررسى تكامل و پيشرفت در زيست‌شناسى نيز درست همين پند را مىدهد ، و آن ستردن و نابود ساختن فهم كوتاه و اندك فرداست در وجودى پهناورتر و بزرگتر و فراموش كردن و از ياد بردن فرداست براى چيزهاى پرارزش‌تر و بزرگتر ؛ و با اين راه از زندان خودى و فردى گريختن و رها شدن و به دريا پيوستن . دست از خويش شستن بايد كامل باشد . . . از بعضى جهات آيين بودا با دينهايى كه تاكنون از آنها سخن رفته\r\n\r\n\r\n","description":"","footnote":"\r\n( 98 ) . نگاهى به تاريخ جهان ، پيشين ، ص 96 تا 98 .\r\n","page_name":" 242 ","page_number":256},
  {"content":"\r\n\r\nاست ، متفاوت است ؛ دينى است كه بيشتر به رفتار مىپردازد و كمتر به تشريفات و قربانى توجه دارد . » « 99 »\r\nدر اين دين از خدا يا خدايان ، از پيغمبر و الهام ، از نمازهاى متعدد و تشريفات مذهبى ، از روزه و عزادارى نام‌ونشانى نيست .\r\nياسپرس ، ضمن توصيف فيلسوفان بزرگ ، در مورد بودا مىنويسد : « كه وى در آغاز به رياضت گراييد ولى به زودى دريافت « . . . امساك در خوردن و تحمل سختى و رياضت موجب اشراق نگرديد ، بلكه برعكس ، گوماتا دريافت كه حاصل رياضت و به كار بستن دقيق قواعد آن فقط اين است كه حقيقت از نظر پنهان گردد . . . آنگاه تصميم گرفت مانند مردم معمولى غذا تناول كند تا نيروى خويش را بازيابد . . . ياران مرتاض او دل‌آزرده از اين تصميم ، بوداى مرتد را رها كردند . او تنها ماند و در طهارت و تقوا دور از رياضت به تمرين تأمل و مراقبت پرداخت . . . به نظر او نه با لذت زيستن و از دنيا تمتع گرفتن راه هموار زندگى است نه با رياضت گذراندن كه تن خويش آزردن است ، مىتوان از جهان تمتع يافت . آن ، زشت و فاسد است و اين ، سرشار از درد و رنج ، راه ميانه راه نجات و سعادت است . » « 100 »\r\nبودا براى تبليغ افكار خود نه تنها به زور شمشير توسل نجست بلكه از مبارزه و منازعه نيز خوددارى كرد . در مباحثات به سلاح منطق و تفكر با مخالفان سخن مىگفت .\r\n\r\nمذاهب نوين\r\nمذهب بودا در دوران قدرت سلطان عدالت‌گسترى به نام « آشوكا » بسرعت انتشار يافت ولى محيط آزاد هند و عوامل اقتصادى و اجتماعى گوناگون ، سبب گرديد كه در جامعهء هندى خدايان عديده ، عرض وجود كنند . پس از آنكه مذهب هندو جايگزين آيين بودا گرديد در نتيجهء تساهل مذهبى برهمنان و آزادانديشى مردم آن سرزمين نه تنها مذاهب گوناگون با نامهاى مختلف به وجود آمد ، بلكه همراه با الهيات توجه به خرافات ، نذر و نياز ، طلسمات ، جن‌گيرى ، علم احكام نجوم ، سروش غيبى ، جادوگرى ، سوگند خوردن ، كف‌بينى ، غيبگويى و فال‌بينى رواج فراوان يافت . كافى است يادآور شويم كه يك ميليون نفر به كار فال‌بينى ، يكصد هزار مارافساى ، يك ميليون فقير و جوكى با آزادى كامل به كار خود مشغول بودند . ساحران ، احضاركنندگان ارواح ، رمالان با مطالعهء كف‌دست ، شنيدن خواب ، و خواندن آياتى چند ، از گذشته و آيندهء مردم سخن مىگفتند .\r\nچون هندوان علاقهء فراوان به فرزند داشتند نيروى جنسى را نيز ستايش مىكردند .\r\nپرستش آلت رجوليت گاه‌وبيگاه در اغلب كشورها رواج داشته و در هند از قديمترين ايام تا قرن بيستم همچنان برجا مانده است . . . علايم اين پرستش جنسى را در سراسر قارهء هند مىتوان ديد ؛ مثلا شكل آلات تناسلى را در نپال و ديگر معابد بنارس . . . و تصويرهاى ذكر را كه بر بازو يا گردن مىآويختند ، مىتوان ديد . دادن قربانى و مراسم غسل و طهارت نيز در هند مدتى از وقت مردم را مىگرفت . از قرون پيش تا به امروز ، رودگنگ هيچگاه\r\n\r\n\r\n","description":"","footnote":"\r\n( 99 ) . كليات تاريخ ، پيشين ، ص 487 به بعد ( به اختصار ) .\r\n( 100 ) . كارل ياسپرس ، فيلسوفان بزرگ ، ترجمهء دكتر اسد اللّه مبشرى ، ص 218 ( به اختصار ) .\r\n","page_name":" 243 ","page_number":257},
  {"content":"\r\n\r\nخورشيد را نديده مگر با زمزمهء عبادت غسل‌كنندگان . اين عمل مذهبى هزار سال است كه بوسيلهء مؤمنين در زمستان و تابستان طى تشريفات خاص ، صورت مىگيرد . در محيط آزاد هندوستان شكاكان و زنديقها با آزادى كامل بر كليهء اين معتقدات لبخند مىزنند . ويل دورانت مىنويسد :\r\n. . . بدون شك ، در زمانى كه هند ثروتمند بود شكاكان بيشمار داشت ، زيرا انسان در دوران سعادت و اقبال نسبت به خدايان خود شك پيدا مىكند . و بيش از همه وقت ، زمانى آنها را مىپرستد كه بدبخت و بيچاره شود . ما به چارواكاس و ساير زنديقهاى دوران بودا اشاره كرديم . . . در يك كتاب قديمى به نام الهيات چند قضيه خلاصه و ساده شده است : 1 ) هيچ‌نوع تناسخى وجود ندارد ، نه خدايى هست و نه بهشت و دوزخى و نه جهانى ؛ 2 ) همهء نوشته‌هاى مذهبى قديم كار يك عده احمق فريبگر است ؛ 3 ) طبيعت ابداع‌كننده و زمانه ويران‌كننده حاكم بر تمام اشيائند . . . شايان توجه آنكه بيان اين سخنان ، آن هم در جامعه‌اى كه همواره طبقهء روحانى بر آن سلطنت مىكرد ، امكان‌پذير بوده است بىآنكه بر گويندهء آن زيان و رنجى رسد . صرفنظر از فشارهاى خارجى ، قارهء هندوستان همواره از آزادى انديشه برخوردار بوده است ، و اين آزادى از آزادى اروپائيان قرون وسطى ، كه تمدن آن با تمدن هند مطابقت دارد ، خيلى بيشتر بود . . . به نام دين در هند هيچ خونى نريخته است مگر به دست مهاجمان . عدم تساهل همراه دين اسلام و مسيحيت به هند رفت . مسلمانان معتقد بودند كه با خون كفار بهشت را خريدارى مىكنند و پرتغاليها نيز هنگامى كه گوآ « 101 » را تسخير كردند ، تفتيش عقايد را در هند رواج دادند . . . « 102 »\r\n\r\nمتفكرين و فلاسفهء جديد\r\n« سرزمين هند گهوارهء نخستين افكار فلسفى است ، و شايد در هيچيك از ممالك جهان شوق به فلسفه به اندازهء شوقى كه هنديان به امور فلسفى دارند ، نبوده است . بررسى در مسائل فلسفى ، تنها مورد علاقهء تودهء مردم نبوده بلكه بزرگان و سلاطين هند با شوق و افتخار ، در محافلى كه رهبران مكاتب مختلف فلسفى در آن به بحث و جدل مىپرداختند ، شركت مىكردند و گاه پادشاه به برندهء مسابقه جايزه‌اى گرانبها مىپرداخت .\r\nدر هند بيشتر معلمان فلسفه به بحث‌وگفتگو با مخالفان خود مىپرداختند و بدون بيم و هراس ، خود را معروض مخالفتها و پرسشهاى آنان قرار مىدادند . غالبا استادان فلسفى زير درختى بر بوريا مىنشستند و شاگردان روبروى استاد چهارزانو قرار مىگرفتند . مكاتب فلسفى هند بسيار است . در دوهزار سال پيش يك هندوى اهل منطق آيين « نيايا » ( يعنى روشى كه ذهن آدمى را به نتيجه رهبرى مىكند ) را در پيش كشيد . اين متفكر هندى براى\r\n\r\n\r\n","description":"","footnote":"\r\n( 101 ) .  Goa \r\n( 102 ) . تاريخ تمدن ( كتاب اول - بخش دوم ) ، پيشين .\r\n","page_name":" 244 ","page_number":258},
  {"content":"\r\n\r\nآنكه بحث و جدلهاى فلسفى را تحت ضابطه‌اى درآورد و در برابر نيرنگها و سفسطه‌هاى فلسفى سدى ايجاد نمايد ، بحث منطقى را پيش كشيد .\r\nاين شخص كه ظاهرا « گواتما » نام داشته ارسطوى هند به‌شمار مىرود . وى براى نخستين‌بار ارغنون تحقيق و تفكر به قارهء هند داد و قاموسى از مفردات فلسفى به وجود آورد .\r\nمتفكر ديگرى به نام « كانادا » كه ذيمقراطيس هند است ، عقيده داشت كه عالم را اشياء گوناگون فراگرفته و هرشيىء از تركيبات اتمى پديد آمده ، صور متغيرند ولى اتمها انهدام - ناپذيرند . او عقيده داشت كه هيچ‌چيز جز اتم و خلأ وجود ندارد و گردش اتمها به ارادهء خدايى ذيشعور نيست بلكه يك قانون ناديدنى ، محرك آنهاست .\r\nيكى ديگر از مهمترين مكاتب فلسفى هند ، آيين « سانكهيا » ست كه بوسيلهء كاپيلا « 103 » پايه‌گذارى شده . در اين مكتب فلسفى ، براى اولين‌بار به آزادى كامل عقل آدمى تكيه شده است . كاپيلا مانند « لاپلاس » براى تفسير و توضيح خلقت يا تطور ، استمداد از يك خداوند را ضرور نمىدانست . وجود مذاهب و فلسفه‌هاى بىخدا ، آن هم درميان اين ملت كه بيش از همهء ملتها مذهبى و فلسفى است ، امرى غيرعادى نيست . در بسيارى از متون سانكهيا وجود خالق صاحب ذات به كلى انكار شده . امر خلقت تصورپذير نيست ؛ زيرا يك چيز از هيچ‌چيز به وجود نيامده ، خالق و مخلوق يكى است . كاپيلا خود را به اين گفته راضى مىكند ( تو گويى امانوئل كانت سخن مىگويد ) كه : « اثبات وجود خالق صاحب ذات از طريق برهان بشرى هرگز امكان‌پذير نيست ؛ زيرا به گفتهء اين شكاك هوشمند هرچه وجود دارد يا مجبور است يا آزاد ، و خدا هيچيك از اين دو نمىتواند باشد . اگر خدا وجود كاملى است محتاج به خلقت عالم نمىباشد و اگر غير كامل است خدا نيست . اگر خدا خوب بود و قدرتهاى الهى داشت ، قهرا نمىتوانست جهانى اين‌چنين غيركامل خلق كند كه رنج دايم آن فراوان و مرگ آن مسلم است . توجه به اين امر براى ما آموزنده است كه متفكران هند تا چه‌اندازه با آرامش به اين گونه مسائل مىپردازند و بندرت متوسل به تعذيب و دشنام مىشوند و همواره در مقامى گفتگو مىكنند كه نظير آن فقط در مباحثات دانشمندان پختهء اين عصر ديده مىشود . » « 104 »\r\nبا اين حال ، بايد دانست كه كاپيلا فيلسوف مادى نبوده بلكه معتقد به اصالت تصور و روح بوده ؛ منتها با شيوه‌اى خاص به تشريح نظريات خود مىپردازد .\r\n\r\nآيين يوگا\r\nكلمهء يوگا « 105 » به معنى يوغ است ولى نه به اين مفهوم كه روح زير يوغ ذات بارى قرار گيرد بلكه مفهوم آن سيروسلوك زاهدانهء سالك مشتاق است كه مىكوشد تا با در دست گرفتن زمام نفس خود ، روح را از همهء قيود مادى و علايق جسمانى آزاد كند ، و براى درك اين حقيقت ، طالب يا سالك اين راه بايد هشت منزل را يكى بعد از ديگرى طى كند ، تا ذهن او از جسم جدا شود و همهء علايق از ضمير او برود . وى ( سالك يا جوكى ) در طلب خدا و يا به فكر اتصال به خدا نيست و به پاداش\r\n\r\n\r\n","description":"","footnote":"\r\n( 103 ) .  Kapila \r\n( 104 ) . تاريخ تمدن ( كتاب اول - بخش دوم ) ، پيشين ( به اختصار ) .\r\n( 105 ) .  yoga \r\n","page_name":" 245 ","page_number":259},
  {"content":"\r\n\r\nدهنده و خالق هم عقيده ندارد .\r\nاين مردان عجيب در جنگلها ، كنار جاده‌ها ، بىحركت و مستغرق در خود ديده مىشوند . برخى پير و برخى جوانند ، بعضى لنگى به كمر مىبندند ، تن‌پوش برخى فقط خاكستر است . چهارزانو مىنشينند و بيحركت به بينى يا ناف خود خيره مىشوند . برخى ساعتها و روزها يكراست به خورشيد نگاه مىكنند و آهسته‌آهسته كور مىشوند . برخى در گرماى نيمروز پيرامون خود آتش روشن مىكنند . بعضى پاى برهنه بر آتش راه مىروند ، يا آتش روى سر خود مىريزند . بعضى با پيكرى برهنه 35 سال بر تخت ميخ مىخوابند . برخى پيكر خود را هزاران فرسنگ بر زمين مىغلتانند تا به زيارتگاه برسند . برخى خود را به درخت زنجير مىكنند يا در قفس زندانى مىشوند تا بميرند . برخى تا گردن خود را در خاك دفن مىكنند و به‌همين وضع چندين سال يا تا پايان عمر مىمانند . بعضى از ميان دوگونهء خود سيمى مىگذرانند تا از حركت آرواره جلو گيرند و بدينسان خود را به خوردن مايعات محكوم مىكنند . برخى مشتها را به‌هم قفل مىكنند و چندان نگاه مىدارند تا ناخنها از پشت دست بيرون زند . بعضى يك دست و يك پا را بالا نگاه مىدارند تا سرانجام خشك مىشود و مىميرد . . . روش تأمل و تفكر توأم با رياضت يعنى آيين يوگا در دوران وداها نيز وجود داشته . اسكندر مقدونى از قدرت « برهنه مرتاضان » در تحمل درد به حيرت افتاده ، از نگريستن بازايستاد و يكى از آنان را فراخواند تا با او زندگى كند ، اما جوكى هند هم به صلابت « ديوگنس » بود و از پذيرفتن دعوت سرپيچيده گفت به‌همين‌كه هيچ ندارد خرسند است .\r\nمرتاضان همدم وى نيز به آرزوى كودكانهء مقدونيان كه مىخواستند بسيط زمين را تسخير كنند لبخنذ مىزدند و مىگفتند آدمى را از مرده و زنده چند وجب خاك كفايت مىكند .\r\nفرزانهء ديگرى به نام « كالانوس » « 106 » ( 326 ق . م . ) همراه اسكندر به ايران رفت ، در آن ديار بيمار شد و رخصت مرگ خواست و گفت مرگ را بر بيمارى ترجيح مىدهد و آرام بر تودهء هيمه بالا رفت و در برابر ديدگان حيرتزدهء يونانيان كه هرگز چنين دليرى عارى از خونريزى نديده بودند ، زنده‌زنده سوخت . غير از آنچه به اجمال گفتيم ، در سرزمين هند ، مكاتب و آيينهاى فلسفى ديگرى وجود داشته كه ذكر آنها در اين مختصر امكان ندارد . از مطالعهء نظريات عميق فلاسفهء شرق به اين نتيجه مىرسيم كه همانطور كه شرق به علم غرب وامدار است غرب نيز مديون تفكرات فلسفى هنديان و ديگر ملل شرقى است . « 107 »\r\n\r\nيك شاه منظم و عدالتخواه\r\nپس‌ازآنكه اسكندر از ايران به هند روى آورد و دوران حكومت او سپرى شد ، زمام اختيار هند به دست « چاندرا گوپتا » افتاد . وى پادشاه منظمى بود ، همهء اوقات او صرف رتق‌وفتق امور قلمرو مترقى وى مىشد . روز او به شانزده بخش نود دقيقه‌اى تقسيم شده بود ؛ در بخش اول روز از خواب برمىخاست و خود را براى تفكرات مذهبى آماده مىكرد ؛ در بخش دوم ، گزارش\r\n\r\n\r\n","description":"","footnote":"\r\n( 106 ) .  Calanus \r\n( 107 ) . « آيين يوگا » خلاصه‌اى است از : تاريخ تمدن ( كتاب اول - بخش دوم ) ، پيشين .\r\n","page_name":" 246 ","page_number":260},
  {"content":"\r\n\r\nكارگزاران خود را مىخواند و دستورهاى محرمانه صادر مىكرد ؛ در بخش سوم ، با مشاوران خود در تالارى گفتگو مىكرد ؛ در بخش چهارم ، امور مالى دولت و دفاع ملى را رسيدگى مىكرد ؛ در بخش پنجم ، شكوائيه‌ها و مرافعات رعاياى خود را مىشنيد ؛ در بخش ششم ، حمام مىرفت و ناهار مىخورد و نوشته‌هاى مذهبى مىخواند ؛ در بخش هفتم ، ماليات و خراج مىگرفت و مقامات ادارى را منصوب مىكرد ؛ در بخش هشتم ، هيأت مشاورين خود را ملاقات مىكرد و گزارش جاسوسان خود را كه فاحشه‌ها هم درميان آنها بودند گوش مىداد ؛ در بخش نهم ، به استراحت و عبادت مىپرداخت و در بخش دهم و يازدهم به مسائل نظامى رسيدگى مىكرد ؛ در بخش دوازدهم ، مجددا به گزارشهاى محرمانه گوش مىداد ؛ در بخش سيزدهم ، به حمام عصرانه مىرفت و شام مىخورد و بخش 14 - 15 - 16 صرف خواب مىشد .\r\nكشور با قدرت نظامى اداره مىشد و قدرت نامحدود شاه را شوراى وزيران محدود مىكرد .\r\nاين شورا قوانين تازه‌اى وضع مىكرد ، امور مالى و امور خارجه را منظم مىساخت . سازمانهاى دولتى بوسيلهء مأمورين اداره مىشد . مهمترين ادارات آن دوره عبارت بود از : دارايى ، گمرك ، مرزبانى ، گذرنامه ، ارتباطات ، رسومات ، معادن ، كشاورزى ، رمه ، تجارت ، انبارها ، دريانوردى ، جنگلها ، تفريحات عمومى ، فحشاء و ضرابخانه . رئيس كل رسومات ، فروش داروها و نوشابه‌هاى الكلى ، محل ميخانه‌ها و مقدار نوشابه‌هايى را كه به فروش مىرسيد ، تعيين مىكرد . رئيس كل معادن ، مناطق معدن‌دار را به افراد اجاره مىداد و آنها اجاره‌هاى ثابت و سهمى از منافع را به دولت مىدادند . رئيس كل فحشاء به امور روسپيان رسيدگى مىكرد و نرخ كار و هزينه‌هاى آنها را در نظر مىگرفت و ماليات دولتى را از آنها مطالبه و از آنان براى جاسوسى استفاده مىكرد . همينطور ساير ادارات هريك وظيفهء مشخص و معينى داشتند .\r\nدر پايتخت ، شوراى سلطنتى ، آخرين مرجع رسيدگى به دعاوى مردم بود ولى در دهات ، يك شوراى پنج نفرى از ريش‌سفيدان ، اجراى قوانين را به عهده گرفته بود ؛ و دادگاههاى بدوى و عالى وجود داشت . جاده‌ها و خطوط دريايى ، پلها ، بندرگاهها و وسايل ارتباطى تحت نظارت دولت بود . عرض جاده‌هاى تجارتى از 30 تا 60 قدم مىرسيد . در فاصلهء هرميل دولت بوسيلهء ستونهاى سنگى ، جهت حركت و فاصله تا مقصد را نشان مىداد . حمل‌ونقل به كمك گردونه ، تخت روان ، گارى ، اسب ، شتر ، فيل ، الاغ و افراد انسانى صورت مىگرفت . داشتن فيل جنبهء تفننى داشت و ناموس يك زن بهاى متوسطى براى خريد يك فيل بود . در نزد هنديها ننگ و عار نبود كه براى اعطاء يك فيل با مردى همخوابه شوند .\r\nترتيب و نظم و نسقى كه در آن ايام وجود داشته از هرجهت جالب است .\r\nوينسنت اسميت « 108 » مىگويد : « . . . براستى جزئيات ادارى و اينكه چنين سازمانى در قرن سوم ق . م . در هند وجود داشته و با موفقيت مورد اجرا قرار گرفته است بيشتر ما را متحير مىسازد . »\r\nپس از مرگ چاندراگوپتا ، شاه فيلسوف ، « آشوكا » زمام امور را در دست گرفت . اين پادشاه در آغاز امر ، مانند پدر ، مستبدانه زندگى مىكرد . وى زندانى ساخت كه به عنوان « جهنم »\r\n\r\n\r\n","description":"","footnote":"\r\n( 108 ) .  Vincent Smith \r\n","page_name":" 247 ","page_number":261},
  {"content":"\r\n\r\nآشوكا معروف بود . وضع فكرى او پس از چندى تغيير يافت . كليهء اسرا و زندانيان بىتقصير را آزاد كرد ، زمينهايى را كه به زور از مردم گرفته بود ، پس داد . در سنگ‌نبشته‌هايى كه از آن ايام در دست است آشوكا نفرت و پشيمانى خود را از كشتارها و خونريزيهاى گذشته ابراز مىدارد و مىگويد :\r\n« تنها پيروزى واقعى پيروزى بر نفس خود و پيروزى بردلهاى مردم از راه خدمتگزارى است . » وى در جاى ديگر مىگويد : « من مىخواهم كه تمام موجودات جاندار براى خود امنيت و تسلط بر نفس و آسايش فكرى و شادمانى داشته باشند . »\r\nآشوكا در دوران سلطنت سى و هشت سالهء خود كوشيد تا تمام نيروى خود را در خير و رفاه عمومى به كار برد . در يكى از فرمانها مىگويد : « در هروقت و هرجا ، چه مشغول غذا خوردن باشم و چه در اندرون زنان ، چه در بستر باشم و چه در خلوتگاه ، چه در ارابه باشم و چه در باغها و كاخها ، خبرگزاران و مأموران بايد دايما امور مربوط به مردم را به اطلاع من برسانند . »\r\n« ه . ج . ولز » در كتابش به نام سطور ممتاز تاريخ دربارهء آشوكا مىگويد : « درميان دهها هزار نام پادشاهان و حكمرانان كه ستونهاى تاريخ با القاب عظيم الشأن ، آسمان اقتدار ، كيوان پايگاه ، و اعليحضرت و قدر قدرت و كلمات مشابه آنها كه براى ايشان به كار رفته است پرشده ، نام آشوكا همچون يك ستارهء تنها مىدرخشد . . . » « 109 »\r\n\r\nادبيات و هنر هند\r\nهمانطور كه در اروپاى قرون وسطى آثار علمى و ادبى به زبان مردهء لاتين كه مردم از فهم آن عاجز بودند به رشتهء تحرير درمىآمد ، در هند باستانى نيز فلسفه و ادبيات به زبان سانسكريت كه پيوند خود را از مردم گسيخته بود ، نوشته مىشد ؛ ولى اين وضع دوام نيافت و از قرن پنجم ق . م . هنديان زبان خود را تغيير دادند و در سدهء چهارم پيش از ميلاد براى خود دستور زبان نوشتند . نويسندگان عهد عتيق از برگ خرما و پوست درخت بجاى كاغذ و از ميلهء آهن بجاى قلم استفاده مىكردند . كاغذ در حدود هزار سال بعد از ميلاد بوسيلهء مسلمين به هند راه يافت .\r\nدر آموزش و پرورش هندى ، روحانيون نقش اساسى داشتند و شايد براى آنكه راز كتب مذهبى بر همه آشكار نشود از اشاعهء خط و كتاب جلوگيرى مىكردند . فرزندان برهمنان و بعضى فرقه‌هاى ديگر حق فراگرفتن علم را داشتند . آموزش جنبهء مذهبى داشت ، حفظ كردن درسها و خواندن و نوشتن و حساب جزء برنامه بود . بعدا دستور زبان ، هنرهاى دستى ، طب ، منطق و فلسفه را به دانشجو مىآموختند و هنگامى كه او را به جهان خارج روانه مىكردند ، مىگفتند ، ربع تعليم و تربيت را معلم ، ربع آن را مطالعهء شخصى ، ربع آن را دوستان خصوصى ، و ربع ديگر را زندگى تدارك مىكند .\r\nپس از پايان تعليم سرخانه ، محصل به يكى از دانشگاهها روانه مىشد . بطور كلى در فرهنگ هندى به كتاب كمتر توجه داشتند بلكه آموزش بيشتر شفاهى بود و مردم عاليترين ميراث فرهنگى خود را از راه گوش حفظ مىكردند .\r\n\r\n\r\n","description":"","footnote":"\r\n( 109 ) . تاريخ تمدن ( كتاب اول بخش دوم ) ، پيشين ، ص 640 به بعد .\r\n","page_name":" 248 ","page_number":262},
  {"content":"\r\n\r\nدر ادبيات هند ، هرچه درخور نوشتن بود به قالب شعر درمىآمد ؛ حتى رساله‌هاى علمى ، پزشكى ، منطقى و هنرى همه يا موزون و يا مقفى و يا به هردو صورت بيان شده . حكايات تمثيلى هند بيشتر به صورت شعر بود . « سر ويليام جونز » مىگويد كه : « هندوها سه چيز را از آن خود مىدانند ؛ آموزش از طريق حكايات تمثيلى ، شطرنج ، و دستگاه اعشارى . »\r\n\r\nدرام\r\nدرام در هند سابقه‌اى كهن دارد ، زيرا جشنها ، نمايشهاى مذهبى و رقص و ذوق عمومى ، سبب پيدايش درام و تئاتر هندى گرديده است . در تئاتر هندى تراژدى وجود ندارد ، هرنمايشنامه پايان خوشى دارد ، عاشق وفادار هميشه پيروز است ، فضيلت هميشه حاكم است ، بازيكنان از زن و مرد نقش خود را به خوبى ايفا مىكنند .\r\nهند در طول تاريخ پنجهزار سالهء خود هنرنماييهاى فراوان كرد ، ولى بازماندهء آثار گرانبهاى هندى بيشتر شكسته و ناقص است و « نشئهء بت‌شكنى مسلمانان ، شاهكارهاى بيشمارى از ساختمانها و پيكرها را ويران كرد . » موسيقى هند دست‌كم سه‌هزار سال عمر دارد ؛ شعر و سرود و موسيقى و رقص همه جزء زندگى مذهبى و شعائر باستانى هند است .\r\nموسيقيدانان ، خوانندگان و رقاصان ، مانند همهء هنرمندان هند از طبقات پست بودند .\r\nنقاشى نيز در هند سابقه‌اى قديم دارد . گچ‌نگاره‌هاى بودايى مربوط به صد سال قبل از ميلاد است . در يكى از غارها چهار آهو نقاشى شده و رقت احساس بوداييان را نسبت به حيوانات نشان مىدهد و در سقف نقش گلها و مرغ ديده مىشود . نظاير اين آثار هنرى در ساير غارها ديده شده است . پيكرتراشى نيز در هند مورد توجه بوده منتها اين هنر مانند ساير پديده‌هاى هنرى رنگ مذهبى داشته . « پيكرتراش بيشتر آنچه را روحانيون خواستارند قلم‌زده نه آنچه راكه خود آرزو مىكرده . در هند همهء هنرها به مذهب تعلق داشته نه به نفس هنر ؛ و هنر همواره كنيز كمربستهء الهيات بوده است . » « 110 »\r\nجواهر لعل نهرو مىگويد :\r\n\r\nمبادلات ايران و هند\r\nدرميان مردمان و نژادهاى بسيار كه با زندگى و فرهنگ هند تماس پيدا كرده‌اند و در آن نفوذ داشته‌اند ، قديمترين و مداومترينشان ايرانيها مىباشند . در واقع ، روابط ميان دو كشور به زمانى حتى پيش از آغاز تمدن هند و آريايى مىرسد ، زيرا قبايل هند و آريايى و ايرانيان قديم ، هردو از يك اصل و نسب مشترك جدا شده‌اند و هريك راه جداگانه‌اى براى خود در پيش‌گرفته‌اند . از آنجا كه اين دو ملت از نظر نژادى باهم مربوط بوده‌اند ، مذاهب وداى هند با مذهب زردشتى ايران وجوه اشتراك فراوان دارد . زبان سانسكريت ودايى نيز با زبان پهلوى باستانى كه زبان اوستا بوده است ، هريك به ديگرى بسيار شبيه هستند .\r\nزبانهاى باستانى سانسكريت هندى و پهلوى اوستايى ، هريك ، جدا از ديگرى تكامل يافته‌اند ، اما بسيارى از انديشه‌هاى لغات و كلمات در آنها مشترك بود ؛\r\n\r\n\r\n","description":"","footnote":"\r\n( 110 ) . تاريخ تمدن ، ( كتاب اول - بخش دوم ) ، پيشين ، ص 806 به بعد .\r\n","page_name":" 249 ","page_number":263},
  {"content":"\r\n\r\n« مهاباد » هندوستان معبد بودا ؛ قرن چهارم ق . م . بوگايا\r\nهمچنانكه ريشه‌هاى بعضى لغات در تمام زبانهاى آريايى مشترك است . زبانهاى دو كشور ايران و هند و حتى پيش از آن ، هنر و فرهنگ هريك از آنها ، تحت تأثير محيط اطراف خودشان قرار مىگرفت . ظاهرا هنر ايران با سرزمين آن كشور و با مناظر ايران ، ارتباط فراوان دارد و محتمل است كه مداومت سنن هنرى ايران از همين جهت باشد .\r\n\r\n","description":"","footnote":"","page_name":" 250 ","page_number":264},
  {"content":"\r\n\r\nدر هند نيز سنن هنرى هندوآريايى و ايده‌آلهاى عمومى با كوههاى پوشيده از برف و جنگلهاى غنى و رودهاى عظيم شمالى هند ارتباط پيدا مىكند .\r\nايران مانند هند چنان بنيانهاى فرهنگى استوارى داشت كه مىتوانست در مهاجمان خارجى اثرى بگذارد و اغلب آنها را در خود تحليل ببرد . عربها كه ايران را در قرن هفتم ميلادى فتح كردند به زودى در برابر اين نفوذ فرهنگى تسليم شدند و به‌جاى زندگى سادهء صحرانشينى خودشان راه‌وروش پر تصنع و تشريفات فرهنگ ايران را اقتباس كردند . زبان فارسى ، مانند زبان فرانسوى ، در اروپا ، در سرزمينهاى پهناورى در آسيا ، زبان مردم تحصيلكرده و با فرهنگ گرديد . هنر و فرهنگ ايران از قسطنطنيه در غرب تا كناره‌هاى صحراى « گوبى » در شرق گسترش يافت .\r\nدر هند نفوذ ايران مداومت داشت و در دوران تسلط حكومت افغانها و مغولان در هند ، زبان فارسى ، زبان دربارى كشور بود و اين وضع تا اوان دوران تسلط بريتانيا ادامه داشت .\r\nتمام زبانهاى جديد هندى پر از كلمات فارسى مىباشد . بديهى است اين امر براى زبانهايى كه فرزندان زبان سانسكريت باستانى مىباشند و مخصوصا براى زبان هندوستانى كه خود مخلوطى از زبانهاى مختلف مىباشد بسيار طبيعى است ؛ اما حتى زبانهاى « دراويدى » جنوب هند نيز تحت تأثير لغات زبان فارسى واقع شده‌اند .\r\nهند در زمانهاى سابق ، چندتن شاعر نامدار و عالى در زبان فارسى به وجود آورده است ، و حتى امروز نيز درميان هنديان چه هندو ، چه مسلمان ، دانشمندانى متعدد و فراوان هستند كه به زبان فارسى آشنايى و تسلط كامل دارند . . . همچنين قرائن مورد اعتمادى در دست است كه ميان ايران و هند در دوران پيش از هخامنشيها تماسهايى وجود داشته است . در اوستا ، كتاب مقدس زردشتيان ايران ، يك نوع اشارات و توصيفهايى از نواحى شمال هند هست . در ريگ‌ودا كه قسمت قديمى كتاب مقدس هندوان و يادگار دوران باستانى ودايى مىباشد ، نيز به ايران اشاراتى شده است و ايرانيها پارشاوا و بعدها پاراسيكاها ناميده شده‌اند كه كلمهء جديد پارسيها از همين كلمات ناشى و مشتق گشته است . از پارسيها هم بنام « پارتاواها » ياد شده است . بدين قرار ، ايران و نواحى شمال هند از قديمترين ايام و پيش از سلسلهء هخامنشيان ، نسبت به يكديگر علايقى داشتند . با روىكار آمدن كورش كبير ، شاه‌شاهان ، تماسها و ارتباط بيشترى به‌وجود آمد و كورش به نواحى مرزى و محتملا به حدود كابل و بلوچستان رسيد . در قرن ششم ق . م . امپراتورى ايرانيها در دوران سلطنت داريوش بزرگ تا نواحى شمالى هند گسترده بود و ايالت سند و احتمالا قسمتى از پنجاب غربى را شامل مىگشت . . . هرودت تاريخ - نويس يونانى ، شرح ثروت و كثرت جمعيت هنديان و خراجى را كه به داريوش مى - پرداختند براى ما نقل مىكند و مىنويسد : « جمعيت هند از تمام كشورهاى ديگرى كه ما مىشناسيم و خبر داريم بيشتر است و خراجى هم كه آنها مىپردازند\r\n\r\n","description":"","footnote":"","page_name":" 251 ","page_number":265},
  {"content":"\r\n\r\nبه نسبت از ساير نواحى زيادتر است و مبلغ 360 تالان عيار طلا ( معادل بيش از يك ميليون ليرهء انگليسى ) مىباشد . » همچنين هرودت متذكر مىشود كه : « سپاهيان هندى نيز در ارتش داريوش شركت داشتند و شامل صفوف پياده و سوار و ارابه‌ها بودند و بعدها فيلهاى هندى نيز در اين سپاه به كار مىرفت . » بطور مسلم پيش از قرن هفتم ق . م . روابط ميان ايران و هند از راه بازرگانى و دادوستد وجود داشته است . مخصوصا بازرگانى قديمى ميان هند و بابل رواج داشت كه از راه خليج‌فارس صورت مىگرفت . از قرن ششم ق . م . بر اثر لشكركشيهاى كورش و داريوش ، تماسهاى مستقيم ميان ايران و هند رشد و توسعه يافت .\r\nپس از فتوحات اسكندر ، ايران در مدت چند قرن ، تحت نفوذ حكومت يونانيها بود . در اين دوران ، تماسهاى ايران با هند ادامه داشت و بطورى كه گفته مىشود ساختمانهاى زمان آشوكا بزرگترين پادشاه و امپراتور باستانى هند ، تحت تأثير معمارى پرسپوليس ( تخت جمشيد ) قرار داشت . « 111 »\r\nاز آنچه به قلم استادانهء سياستمدار فقيد ، جواهر لعل نهرو ، به رشتهء تحرير درآمده است ، مىتوان به تأثير متقابل فرهنگ و تمدن دو كشور باستانى ايران و هند پىبرد .\r\nرالف لينتون نيز مىگويد كه داريوش ، سند و پنجاب را بيستمين استان قلمرو خود قرار داد . از سربازان هندى در جنگها استفاده كرده و همه‌ساله ده تن خرده طلا به عنوان خراج كه معادل يك‌سوم كل عايدى ساليانهء امپراتورى هخامنشى بود ، مطالبه مىكرده « . . . به اغلب احتمال ، در اثر تمدن ايرانى بود كه الگوهاى تشكيلات سياسى و حتى مفهوم سازمان امپراتورى در شبه جزيرهء هند قدم به عرصهء وجود گذاشت . . . در انتهاى تسلط ايرانيان به هند به‌جاى پادشاهيهاى قبيله‌اى . . . در هند مركزى به تقليد از امپراتورى ايران ، كشورهاى نيرومند و وسيع به وجود آمد . همچنين در آثار هنرى امپراتورى موريان « 112 » واقع در شمال و شمال غربى هندوستان ، نفوذ هنر و تمدن ايرانى كاملا نمايان بود . . . « 113 »\r\nدر حدود قرن پنجم ق . م . ناحيهء هند شمالى صاحب بسيارى از خصوصيات تمدنى شده بود كه تا زمان حال نيز دوام آورده است . چنين مىنمايد كه زندگى عادى دهكده‌نشينان آن ناحيه در اين فاصلهء بعيد زمانى ، تفاوت قابل ملاحظه‌اى نيافته و فقط با فرارسيدن راديو و ماشينها و وسايل حمل‌ونقل در قرن اخير بود . كه اوضاع زندگى آن مردمان دستخوش انقلاب و تحول بزرگى شده است . . . در بسيارى از نقاط اين سرزمين هنوز دهقانان به سبك مرسوم دورهء امپراتورى « موريانى » يعنى زمانى كه خاك هند شمالى پوشيده از جنگلهاى انبوه بود ، بسيارى از اشياء خود را از چوبهاى جنگلى مىسازند و يا غذاى خود را با تپاله‌هاى خشك شدهء گاو مىپزند . در شرق ناحيهء مورد بحث ، هنوز جامهء مردمان عادى منحصر است به شال پنبه‌اى درازى كه به دور كمر مىپيچند ؛ درحالىكه زنان براى پوشاندن پايين‌تنهء خود\r\n\r\n\r\n","description":"","footnote":"\r\n( 111 ) . جواهر لعل نهرو ، روابط هند و ايران ، گردآورى و ترجمهء تفضلى ، ص 56 - 58 .\r\n( 112 ) .  Mauryan \r\n( 113 ) . سير تمدن ، پيشين ، ص 458 .\r\n","page_name":" 252 ","page_number":266},
  {"content":"\r\n\r\nپاچينى كوتاه به پا مىكنند . دولتمندان براى جبران حقارت و ارزانى اين نوع جامه پارچه‌هاى اعلاى نفيس مىپوشند و با جواهرات فراوان خود را مىآرايند . همان اختلاف سطح فاحشى كه از لحاظ اقتصادى درميان طبقهء تنگدست و طبقهء توانگر امروزى مشاهده مىشود در امپراتورى كهن هند شمالى نيز حكمفرما بود و اگرچه محتملا وضع اقتصادى دهكده‌نشينان در دورهء امپراتورى موريانى اندكى بهتر از روزگار حاضر بوده ، ليكن بازهم در آن زمان فشار فقر و عسرت بر دوش طبقهء دهقانان سنگينى مىكرد . . . در همان عهد كه ستونهاى قصر چاندراگوپتا در غلافى از زر ناب پوشيده مىشد دهقانان فرسوده روى حصيرى مىخسبيدند و با غذايى ساده سد جوع مىكردند . » « 114 »\r\nناگفته نماند كه از ديرباز نوعى دموكراسى در سرزمين هند حكومت مىكرد . رالف - لينتون مىنويسد :\r\n. . . از همان اوايل دورهء تاريخى تا مدتها بعد يك نوع حكومت ملى در هند جنوبى برقرار بوده است . حتى پادشاهانى كه دايما دست در كار لشكركشى و جنگ داشتند ، بدون آنكه با نمايندگان ملت خود مشورت نمايند ، به هيچ امر خطيرى دست نمىزدند . حتى در اجتماعات كوچكتر ، واحدهاى اجتماعى از هرنوع و به هراندازه در تحت حكومت و هدايت انجمنهاى انتخابى قرار داشتند و اين انجمنها تصميمهاى خود را بتوسط هيأتهاى مجريه اجرا مىكردند . . . كليهء افراد ؛ حتى زنان . . . مىتوانستند به عنوان عضو انجمن انتخاب شوند . . . « 115 »\r\n\r\nزندگى اقتصادى مردم\r\nقرنها قسمت اعظم خاك هند را جنگلهاى بزرگ فراگرفته بود و شيران ، پلنگان ، فيلان وحشى ، و پيروان اصالت فرد ، كه همچون روسو به چشم حقارت بر تمدن مىنگرند در آن مسكن داشتند ؛ ولى اين وضع دوام نيافت و بعدها با طرد حيوانات وحشى ، زمينه براى كشت برنج ، عدس ، ارزن ، انواع سبزى و ميوه فراهم گرديد .\r\nهنديان كه مردمى منظم و ممسك بودند از اين وضع براى امرار معاش استفاده مىكردند .\r\nاستعمال ادويه به مقدار زياد بين هنديان از قديم معمول بود ، و اروپاييان به حدى به اين ادويه علاقه داشتند كه در راه دست يافتن به آن ، به كشف قاره‌اى توفيق يافتند .\r\nدر هند قديم ، آبيارى و سدسازى به عهدهء دولت بود . بقاياى قناتهاى قديمى و درياچه‌هاى مصنوعى هنوز باقى است . گويا هنديان قبل از ساير ملل ، به استخراج طلا توفيق يافتند . در قرن 5 ق . م . بيشتر طلاهايى كه در ايران مصرف مىشد از هند مىآمد . علاوه بر اين ، نقره ، مس ، سرب ، قلع ، روى ، و آهن نيز در 1500 ق . م . در هند استخراج مىشده .\r\nصنعت آب دادن آهن ، و ريخته‌گرى قبل از اروپا در هند مراحل رشد و تكامل خود را طى كرده بود . ستونى آهنى در 380 بعد از ميلاد در دهلى برپا شده كه هنوز بعد از 15 قرن از جلا نيفتاده است .\r\nپنبه در هند زودتر از ساير كشورها كشف شده . هرودت از روى سادگى و بىاطلاعى\r\n\r\n\r\n","description":"","footnote":"\r\n( 114 ) . همان ، ص 458 .\r\n( 115 ) . همان ، ص 464 .\r\n","page_name":" 253 ","page_number":267},
  {"content":"\r\n\r\nدربارهء پنبهء هند مىگويد : « بعضى از درختهاى وحشى آنجا به‌جاى ميوه پشم مىدهند كه از پشم گوسفند هم بهتر است . »\r\nمسافرين غرب كه در قرن نهم از هند ديدن كرده‌اند مىگويند هنديان چنان لباسهاى كاملى تهيه مىكنند كه نظيرش در هيچ‌جا ديده نمىشود . ماركوپولو و ساير سياحان جملگى از ظرافت مصنوعات پارچه‌اى هند سخن گفته‌اند . غير از صنعت بافندگى ، اروپاييان ، تقريبا در هررشته صناعت از قبيل كار چوبى ، كار عاج ، فلزكارى ، سفيدگرى ، رنگرزى ، دباغى ، صابون‌پزى ، شيشه‌گرى ، باروت‌سازى ، آتش‌بازى ، سيمان و غيره هندو را متخصص شناخته‌اند .\r\nچين در سال 1290 بعد از ميلاد ، از هند عينك وارد مىكرد . تجارت داخلى در هند رونق داشت و تاريخ تجارت خارجى اين كشور نيز بسيار قديمى است . اشيايى كه در سومر و مصر پيدا شده نشان مىدهد كه از سه هزار سال ق . م . بين اين كشورها و هند مناسبات اقتصادى برقرار بوده است . در هند تكامل فن ضرب سكه چندين قرن طول كشيد . در قرن چهارم ق . م .\r\nدر هند ، مانند ايران و يونان ، به ضمانت دولت ضرب سكه معمول گرديد . براى تأمين مخارج دولت هم از محصولات كشاورزى و هم از كار بازرگانى ماليات سنگين مىگرفتند . دهقانان مىبايست 6 / 1 تا نصف محصول خود را تحويل دهند ، و از گردش و مبادلهء كالاها نيز ماليات سنگين مىگرفتند .\r\n\r\nاخلاقيات و ازدواج\r\nهندوها برطبق سنن و نظامات كهنى كه داشتند براى خود ، حقوق ، تكاليف و محدوديتهاى خاصى قائل بودند . يك دستور هندى مى - گويد : « اگر تو كار خود را ، و لو ناقص ، با دست خود انجام دهى ، بهتر از آن است كه ديگرى آن را ، و لو به طرز بسيار عالى ، انجام دهد . »\r\nقانون‌نامهء مانو مىگويد : « مرد فقط وقتى كامل است كه سه تا باشد ؛ خودش و همسرش و پسرش » تحديد نسل و سقط جنين چون جرم بزرگى شناخته مىشد . پدرى كه چند فرزند داشت برخود مىباليد و ملاطفت سالخوردگان به نونهالان از زيباترين جنبه‌هاى تمدن هند است .\r\nمرد بىزن مطرود جامعه بود . بكارت طولانى مايهء ننگ بود . ازدواج به ميل افراد و براساس « عشق آتشين » صورت نمىگرفت بلكه مقدمات ازدواج خيلى پيش از آنكه « تب جنسى » طغيان كند با حزم و احتياط بوسيلهء والدين فراهم مىشد . در هند يك دختر 12 ساله به اندازهء يك دختر 15 سالهء امريكايى رسيدگى دارد و همين بلوغ پيشرس هندوها مشكلى براى استقرار نظم اخلاقى و اجتماعى است .\r\nزنان روسپى در هند وجود داشتند و قسمت اعظم آنها در معابد بودند . هر معبد يك دسته‌زنان مقدس داشت كه براى سرگرمى برهمنها و آوازخوانى و رقصيدن براى بتها استخدام شده بودند . بعضى از آنها اجازه داشتند به هركس كه پول دهد خدمت كنند و قسمتى از عوايد خود را به طبقهء روحانى تسليم نمايند .\r\nخانوادهء هندو پدرشاهى بود و پدر تسلط كامل بر زن و اولاد داشت . يك منبع يونانى مىگويد : « كسانى كه به علت فقر نمىتوانستند به دختران خود شوهر دهند ، دختران خود\r\n\r\n","description":"","footnote":"","page_name":" 254 ","page_number":268},
  {"content":"\r\n\r\nرا با صداى شيپور و طبل به بازار مىبردند . هر مردى كه جلو مىآمد اول قسمتهاى عقب تا شانه‌هاى زن را نشان مىدادند و سپس قسمتهاى جلو را ؛ اگر مىپسنديد با شرايط خاص با او ازدواج مىكرد . »\r\nمقام و موقعيت خوبى كه زن در دورهء ودا داشت ، تحت تأثير نفوذ روحانيان و سرمشق اسلامى از دست رفت . در قانون‌نامهء مانو با لحن زننده مىگويد : « زن سرچشمهء بىآبرويى است ، زن سرچشمهء نزاع است ، زن سرچشمهء زندگى خاكى است ؛ لذا از زن حذر كن . »\r\nدربند ديگر مىگويد : « زن نه تنها مرد احمق بلكه مرد خردمند را مىتواند از راه صحيح زندگى منحرف كند و مىتواند مرد را اسير هوىوهوس و يا خشم سازد . » همين قانون‌نامه مىگويد : « زن در سراسر زندگى بايد تحت قيمومت باشد ، نخست قيمومت پدر و سپس شوهر و سرانجام قيمومت پسر . » رسم سوزاندن بيوه‌زنان با شوهران مرده بر تودهء هيزم ظاهرا از مراسم « سكه‌ها » و « تراكىها » بوده و سپس در هند معمول گرديده است .\r\nيكچند از شدت اجراى اين رسم كاسته شد و قرار براين نهادند كه زن شوهر مرده قبل از شروع مراسم سوزاندن جسد ، چندى در كنار شوهرش و تودهء هيزم بنشيند . ولى اين روش مشئوم بار ديگر زنده شد و اغلب بيوه‌زنان پارسا مايل نبودند بعد از شوهر به زندگى خود ادامه دهند بلكه مغرورانه وارد آتش مىشدند .\r\nباوجود مراسم خاصى كه هنديان در ازدواج داشتند و باوجود روسپيگرى و زنده سوزاندن زنان بيوه ، جامعهء هندى در مهربانى و نزاكت و ادب ، مرتبه‌اى شامخ و عفت جنسى مردم ، مقامى بلند داشت . يك زن هندو بدون ترس و هراس مىتوانست بين مردم آمدورفت كند . در هند پاكيزگى مرادف با خداشناسى بود ؛ « بگذار او ( برهمن ) صبح زود خود را غسل دهد ، تن را بيارايد و دندانها را بشويد و سرمه به چشم بكشد . »\r\nيوان چوانك در 1300 سال پيش ، آداب غذا خوردن هندوها را اينطور شرح داده است : « آنها خودبه‌خود به تميز نگاهداشتن خوردنى همت مىگمارند و اجبارى در كار نيست .\r\nقبل از هرغذا بايد خود را بشويند . خرده‌ريز و بقاياى غذا دوباره صرف نمىشود . ظروف غذا از فردبه‌فرد ديگر تحويل نمىگردد . . . تا صرف غذا پايان مىپذيرد با خلال ، دندان خود را تميز مىكنند ، قبل از شستشو باهم تماس نمىگيرند . » « 116 »\r\n\r\nعلوم و معارف هندى\r\nفرهنگ هندى نيز رنگ مذهبى داشت و بيشتر آن‌دسته از علوم پيشرفت داشت كه به مذهب كمك مىكرد . كتب نجوم هندى بيشتر براساس علم يونان نوشته شده و در آن از معادلات درجه دوم ، جيبها و ارزش كسوف و انقلابين و اعتدالين سخن رفته است و كرويت زمين و گردش آن تأييد شده است . دستگاه اعشار ، ميراث خاص هنديان است و اين كشف رياضى به وسيلهء اعراب به مغرب زمين رسيده است و بغلط از طرف اروپاييان اعداد « عربى » خوانده شده است .\r\nويل دورانت مىنويسد : اين هند است كه روش هنرمندانهء بيان اعداد را با ده رمز\r\n\r\n\r\n","description":"","footnote":"\r\n( 116 ) . تاريخ تمدن ( كتاب اول - بخش دوم ) ، پيشين ، ص 700 به بعد .\r\n","page_name":" 255 ","page_number":269},
  {"content":"\r\n\r\nبه ما داده است . اين رمزها هريك ارزش وضعى و مطلق دارد . . . چون به خاطر آوريم كه نبوغ دو مرد دوران باستان ارشميدس و آپولونيوس از ابداع آن دستگاه غافل مانده ، آن وقت عظمت اين توفيق را درك خواهيم كرد .\r\nدستگاه اعشارى ، مدتها پيش‌ازآنكه در نوشته‌هاى اعراب و سوريان پديدار گردد بوسيلهء « آريابهاتا » و « برهماگوپتا » شناخته شد . چينيان از طريق هيأتهاى مذهبى بودا آن را اقتباس كردند .\r\nو به اغلب احتمال ، « صفر » كه اندك‌ترين و ارزنده‌ترين همهء اعداد به‌شمار مىرود از تحفه‌هاى بسيار ظريف و دقيق هند به دنياى آدمى است . جبرهم به دست هندوها و هم به دست يونانيان مستقل از يكديگر توسعه يافت . دانشمندان هندى علامت راديكال و بسيارى علائم ديگر جبرى و تصور عدد منفى و ريشهء جذر عدد را خلق كردند و در حدود قرن هشتم ميلادى معادلات درجه دوم را حل كردند ؛ و اين معادلاتى است كه تا هزار سال بعد يعنى تا عصر اولر « 117 » نزد اروپاييان مكتوم بود .\r\nهنديان در رشتهء هندسه توفيق عظيمى كسب نكردند با اين‌حال ، قضيهء فيثاغورس را چند سال قبل از ميلاد مسيح به حساب درآوردند و شايد با استفاده از منابع يونان مساحت مثلث و شبه ذوذنقه و دايره و عدد پى را دريافتند . در مسائل فيزيكى و شيميايى و تشريح و وظايف الاعضاء از علماى هندى آثار جالبى باقى مانده است .\r\n« پزشكان هندو ، در قرن 6 ق . م . پيوند ، بخيه ، لنف‌بر ، شبكهء عصبى ، پوشش وترى ، بافت روغنى و آوندى ، فشار مخاطى و زلالى و بسيارى از عضلات را بيش‌ازآنچه نعش امروزى مىتواند نمايش دهد ، شرح و توضيح كردند . پزشكان هندى پيش از ميلاد مسيح نيز مانند ارسطو به اشتباه ، دل را جايگاه و عضو نيروى تعقل مىپنداشتند و خيال مىكردند كه اعصاب به سوى دل بالا مىرود و از دل پايين مىآيد . اما روند هضم ، وظايف مختلف عصيرهاى معدى ، تبديل كيموس به كيلوس و كيلوس را به خون ، خوب دريافته بودند . دوهزار و چهارصد سال پيش از وايزمن ، آترگا « 118 » حدود 500 ق . م . معتقد بود كه تخمهء پدر و مادر ، مستقل از بدن آنهاست و تمام ارگانيسم ابوين را منتها به صورت كوچك در خود نهفته دارد . آزمايش مردى ، به عنوان شرط ازدواج مردان توصيه شده است و قانون‌نامهء مانو مردان را از ازدواج با زنان مبتلا به سل ، صرع ، برص و سوءهضم مزمن و بواسير برحذر مىدارد . »\r\nدر كتب طبى آن دوره ، از جراحى ، مامايى ، تغذيه ، استحمام ، داروها ، غذا و بهداشت كودك ، آموزش‌وپرورش طبى ، بحث مىشود . « چاراكا » در دايرة المعارف طبى خود شعارى نزديك به سقراط به پيروان مكتب خود تعليم داده به اين شرح :\r\n« نه بخاطر خود و نه براى پول بلكه صرفا براى خير و نيكى بشر ، بايد بيماران خود را درمان كنيد و از اين راه بر همه پيشى گيريد . »\r\n\r\n\r\n","description":"","footnote":"\r\n( 117 ) .  Euler , Leonhard  : ( 1707 - 1783 م . ) رياضيدان سويسى .\r\n( 118 ) .  Atrega \r\n","page_name":" 256 ","page_number":270},
  {"content":"\r\n\r\nيك طبيب هندى صدسال قبل از هاروى « 119 » از گردش خون سخن مىگويد و براى معالجهء سفليس ، جيوه را تجويز مىكند .\r\nدر رشتهء جراحى نيز هنديان مقام شامخى داشتند . گاريسون مىگويد : هندوهاى باستانى دست به هرنوع عمل جراحى مىزدند ؛ مگر بستن شريانها . « سونشووتا » بسيارى از اعمال جراحى را از قبيل آب مرواريد ، فتق ، بيرون آوردن سنگ ، بيرون آوردن غيرطبيعى بچه و غيره را شرح مىدهد . جراحان آن روزگار از نشتر ، ميل جراحى ، انبر قابلگى ، ميل مجراى پيشاب و غيره استفاده مىكردند .\r\nاگر بيمارى دنباله پيدا مىكرد و با روزهء هفت روزه مداوا نمىشد ، پزشكان دارو به كار مىبردند . پيش از استعمال دارو پزشكان سعى مىكردند با تغذيه ، استحمام ، اماله ، تنفس ، تزريقات داخل مجراى پيشاب يا فرج و خونگيرى بوسيلهء زالو يا حجامت ، بيمار را معالجه كنند .\r\nتلقيح كه تا پيش از قرن 18 در اروپا مجهول بود در حدود سال 550 بعد از ميلاد در هند رايج بود . بطور كلى علم پزشكى در دوران ودايى و بودايى در هند پيشرفت سريع داشته و درست معلوم نيست در پيشرفتهاى ابتدايى در رشتهء طب تا چه حد يونانيان مديون هنديان و يا هنديان مديون يونانيانند . ظاهرا در دوران اسكندر پزشكان و جراحان هندى بر كليه كشورها تفوق داشته‌اند . « 120 »\r\n\r\nچين\r\n\r\nگذشتهء چين\r\nسرزمين كهنسال چين ، پس از اتحاد شوروى ، وسيعترين ممالك جهان است . جمعيت آن در حدود ربع جمعيت دنيا ( بالغ بر 650 ميليون نفر است ) و بلندترين كوهها و وسيعترين بيابانهاى جهان و پهناورترين اقيانوسها آن را احاطه كرده است . با اينكه از ديرباز مورخان چين همهء وقايع را ثبت كرده‌اند ، محققين گزارشها و آثارى را كه پيش از سال 766 قبل از ميلاد به رشتهء تحرير درآمده است درخور اعتماد نمىدانند ؛ زيرا وقايع‌نگاران چينى زياد دربند ذكر حقايق تاريخى نبودند بلكه به فراخور ذوق و سليقهء خود ، مطالب و داستانهايى بر تاريخ اين مملكت افزوده‌اند . بنابر داستانهاى كهن چين :\r\nآدم نخستين پس‌ازآنكه 18 هزار سال رنج كشيد ، توانست در دو ميليون و دويست و بيست و نه هزار سال پيش از مسيح ، به گيتى شكل بخشد .\r\nدر آن حال كه كار مىكرد از نفسش ابر و باد ، از آوازش تندر ، و از رگهايش رودها ، از گوشش زمين ، از مويش سبزه و درخت ، از استخوانش فلزات و از عرقش باران پديد آمد و از حشراتى كه بر بدنش نشسته بودند نوع انسان\r\n\r\n\r\n","description":"","footnote":"\r\n( 119 ) .  Harvey , William  ( 1578 تا 1657 م . ) پزشك انگليسى كه گردش خون را كشف كرد .\r\n( 120 ) . مطالب اين قسمت ، از تاريخ تمدن ( كتاب اول - بخش دوم ) ، ص 749 به بعد خلاصه شده است .\r\n","page_name":" 257 ","page_number":271},
  {"content":"\r\n\r\nنمونه‌اى از هنر چين\r\nزاده شد . نخستين شاهان چين هريك 18 هزار سال سلطنت كردند . پيش از ظهور اين « خاقانهاى آسمان » مردم همچون ددان مىزيستند ، پوست به خود مىپوشيدند و گوشت خام مىخوردند و تنها مادران خود را مىشناختند و از پدران خبرى نداشتند .\r\nبنابر روايات تاريخى ، خافانهاى چين درست از 2825 ق . م . بتدريج راه و رسم زندگى را به مردم آموخته‌اند . طرز زناشويى ، خنياگرى ، پيكرنگارى ، ماهيگيرى ، دامدارى ، ابريشم - پرورى ، كشاورزى ، استفاده از خيش‌چوبى ، فعاليتهاى بازرگانى ، استفاده از گياهان شفا بخش ، ساختن آجر و منزل ، ايجاد رصدخانه و تقويم ، هماهنگ ساختن اوزان و مقياسات و هزاران صنعت و هنر ديگر در طى قرون بوسيلهء خاقانها به مردم آموخته شده است .\r\nتاريخ افسانه‌اى چين در عين ابهام و پيچيدگى ، شيرين و سرگرم‌كننده است . با تمام تلاش و كوششى كه در راه كشف تمدن و فرهنگ قديم چين به عمل آمده است هنوز معلوم نيست كه چينيان از كجا آمده‌اند و قدمت تمدن آنها تا چه پايه است . . . « دورافتادگى چين نبايد سبب شود كه فرهنگ آن كشور و مردم آن را زياده از حد يك‌دست و خالص بدانيم . گويا بعضى از عناصر هنر و صنعت ديرينهء آنان از بين - النهرين و تركستان آمده باشد ؛ چنان كه سفالگرى عصر نوسنگى « هونان » تقريبا عين سفالگرى آنو « 121 » و شوش مىباشد . تيرهء مغولى كنونى نتيجهء آميختگيهاى مكرر و پيچيدهء اقوام متجاوز يا مهاجرى است كه از مغولستان و روسيهء جنوبى ( سكاها ) و آسياى ميانه فراآمده‌اند . « 122 »\r\n\r\n\r\n","description":"","footnote":"\r\n( 121 ) .  Anau \r\n( 122 ) . تاريخ تمدن ( كتاب اول - بخش سوم ) پيشين ، ص 891 به بعد .\r\n","page_name":" 258 ","page_number":272},
  {"content":"\r\n\r\nپيش از آنكه چينيان با تمدن غرب آشنا شوند سكنهء اروپا و آمريكا را وحشى مىشمردند . حتى تا 1860 در اسناد رسمى به‌جاى كلمهء بيگانه واژهء « بربرها » را استعمال مىكردند و خود را برگزيده‌ترين اقوام جهان مىشمردند . با وجود هرج‌ومرج سياسى ، علوم پس افتاده و صنايع كم‌مزد و شهرهاى بويناك و كشتزارهاى پلشت و سيلها و خشكيها و بيدردى و بيرحمى و فقر و خرافات و توليد مثل بىبندوبار و جنگهاى خودكشى مانند و كشتار و شكستهاى حقارت - آميز ، باز شايد حق با آنها باشد ؛ زيرا در پس اين پردهء تاريك كه به چشم بيگانه مىخورد يكى از كهنترين و غنىترين تمدنهاى زنده وجود دارد . سنن شعرى آن به 1700 سال پيش از مسيح مىرسد . فلسفهء كهنسالى دارند كه گرچه خيال‌آميز است باز عملى است و گرچه ژرف است باز دريافتنى است . چينىسازى و پيكرسازى آنان استادانه ، و در نوع خود بينظير است . هنرهاى خرد آنان در اوج سادگى و كمال است و جز در ژاپن رقيبى ندارد . در هيچيك از ادوار تاريخ چين و ژاپن اثربخش‌تر از اخلاقيات چينيان ديده نشده است . سازمان اجتماعى آنان بيش‌از همه سازمانهاى اجتماعى تاريخ ، تاب آورده و انبوهترين جمعيتها را سامان بخشيده است . شكل حكومت آنان ، تا زمانى كه بر اثر انقلابها نابود شد ، همواره كمال مطلوب فيلسوفان بود .\r\nجامعهء آنان چنان است كه فرازونشيب بابل و آشور و ايران و سرزمين آتن و روم و ونيز و اسپانيا را ديده و در زمانى كه يونانيان در توحش به سر مى - بردند ، متمدن بوده و شايد پس از اين نيز كه اروپاى آشفته به ظلمت و توحش باز گردد ، پايدار بماند . بايد ديد كه راز ديرپايى حكومت و هنرنمايى و چيره‌دستى و وقار و عمق روحى چينيان چيست . « 123 »\r\n\r\nتمدن چينى در دورهء ملوك الطوايفى\r\nدر چين قديم ، صدها منطقهء فئودالى وجود داشت و هريك ، تحت فرمان يك امير به سر مىبردند . مهمترين فعاليت اقتصادى ، كشاورزى بود .\r\nحوزهء قدرت هرفئودال را يك شهر و حومهء آن تشكيل مىداد . هر يك از شهرها بوسيلهء ديوار محكمى از مزارع جدا مىشد و حومهء هرشهر نيز ، بوسيلهء ديوارهاى كوچكتر ، از خطر هجوم احتمالى صيانت مىشد . در داخل شهرها ارباب حرف و صنايع و پيشوايان دين و دولت زندگى بهترى داشتند . پس از قرنها يكى از امرا يعنى امير « جى » يا « چين » نفوذ و قدرت بيشترى كسب كرد و پس از فتح ساير اميرنشينها ، شاهنشاهى يگانه به وجود آورد و نام خود « چين » را به تمام مناطق تسخير شده داد . باوجود تمركز نسبى كه به اين ترتيب ايجاد شده بود دربارهاى ملوك الطويفى كماكان برقرار بودند . امارت چين پس از چندى به وضع قوانين و مقرراتى تازه دست زد ، ولى اين قوانين كه براساس مصالح و منافع اشراف تدوين شده بود با عرف و رسم و شيوهء قديم مردم تباين داشت ؛ به‌همين علت ،\r\n\r\n\r\n","description":"","footnote":"\r\n( 123 ) . همان .\r\n","page_name":" 259 ","page_number":273},
  {"content":"\r\n\r\nدهقانان و طبقات پايين به سختى اعتراض كردند . سرانجام ، عرف و قانون باهم از در سازش در آمدند و در مواردى چند ، عرف بر قانون غالب آمد . آرامش مناطق ملوك الطويفى هرچندسال يك بار با حملهء وحشيان گرسنه درهم مىريخت و مردم به جان هم مىافتادند و گاهى دهها هزار سر از تن جدا مىشد .\r\nدهقانان ، گاه براى خود و بيشتر براى تيولداران كه هم صاحب زمين و هم مالك كشاورزان بودند ، كار مىكردند . بيگارى معمول بود . ايجاد ترعه‌هاى طولانى ، فعاليتهاى وسيع كشاورزى ، درختكارى ، ابريشم‌سازى و در برخى نقاط ماهيگيرى و استخراج معادن با با مداخلهء دولت صورت مىگرفت . در داخل شهر ، طبقهء تاجرپيشه‌اى ( بورژوازى ) به وجود آمدند كه از بهترين وسايل زندگى آن‌روز برخوردار بودند . آنها بهترين لباسها را بر تن مى - كردند ، بر گارى و زورق و ارابه سوار مىشدند و در خانه‌هاى خوش ساخت خود از ميز و صندلى و كاسه و بشقابهاى سفالين مزين استفاده مىكردند و به عقيدهء ويل دورانت ، محتملا سطح زندگى اينان از سطح زندگى معاصرانشان در يونان عصر « سولون » يا روم عصر نوما « 124 » بالاتر بود . در همين ايام ، از بركت توليد و سازمان اقتصادى بالنسبه منظمى كه پيدا شده بود ، زبان و ادبيات و فلسفه و هنر چينى راه كمال پيش‌گرفت و خلاقترين متفكرين چينى ، يكى بعد از ديگرى ، در شهرها و در بازارها به اشاعهء آثار و افكار خود مشغول شدند .\r\n« در قرن ششم و پنجم ق . م . چين نيز مانند هند و ايران و سرزمين يهود و يونان ، نوابغ درخشانى در فلسفه و ادب به بارآورد . روشنفكرى در چين نيز ، مانند يونان ، آغاز اين دوره بود . جنگها و هرج و مرجها راه پيشرفت فكر را باز كرد و مردم شهرى را جوياى آموزگارانى ورزيده ساخت ، تا هنرهاى فكرى را به ايشان بياموزند . پس ، از ميان مردم آموزگارانى برخاستند و به زودى دريافتند كه الهيات برپايه‌اى لغزان استوار است و اخلاق امرى نسبى . . . مىباشد . ناچار مدينه‌هاى فاضله‌اى در خيال ساختند . صاحبان شوكت و اقتدار كه پاسخ گفتن به سؤالات آموزگاران مردم را دشوارتر از كشتن آنان مىيافتند برخى از آنان را به هلاكت رسانيدند . » برخى از اين متفكرين چنان در بحث و سفسطه مهارت داشتند كه مىتوانستند يك روز امرى را ثابت كنند و روز ديگر خلاف آن را به ثبوت رسانند .\r\n\r\nلائوتزه\r\nعده‌اى لائوتزه را بزرگترين متفكر چين قبل از كنفوسيوس مىشناسند .\r\nوى به اقتضاى محيط نامساعدى كه در آن زندگى مىكرد ، افكار و عقايدى منفى و ايده‌آليستى داشت و به تلاش و كوشش براى بهبود زندگى معتقد نبود . او مىگفت ، علت هرچيزى تائو يا قانون طبيعت يا روح كلى است . آنها كه در راه كسب ثروت و افتخارات اين جهان كوشش مىكنند تائو را در اشياء مادى خواهند ديد ؛ درحالىكه ماديات فناپذيرند . خردمندان واقعى كسانى هستند كه هيچ آرزو ندارند و سعى و تلاش نمىنمايند بلكه با خيالى آسوده خويشتن را تسليم حوادث مىكنند .\r\nلائو معتقد بود كه در روزگار قديم ، حيات ، از صلح و آرامش برخوردار بود ، ولى اين\r\n\r\n\r\n","description":"","footnote":"\r\n( 124 ) .  Numa \r\n","page_name":" 260 ","page_number":274},
  {"content":"\r\n\r\nوضع دوام نيافت . ابداعات و اختراعات بشر سبب گرديد كه آدميان از مزارع به شهرها روى آورند و به آشفتگى و عوارض شهرنشينى دچار شوند . خردمند بجاى پيروى از عقل و تدبير سر به فرمان طبيعت مىگذارد . اين متفكر چينى ، مانند رواقيان و روسو ، مردم را به فرار از مظاهر تمدن و شهرنشينى دعوت مىكند و مسيحاوار مردم را به صلح و سلم مىخواند :\r\nاگر ستيزه نكنيد هيچ‌كس در جهان نخواهد توانست با شما ستيزه كند . . . گزند را با مهربانى تلافى كنيد . به كسانى كه نيكوكارند نيكى مىكنم و با آنان كه نيكوكار نيستند نيز نيكى مىكنم . با اين شيوه همه به نيكى كشانيده مىشوند . . . در جهان چيزى ملايم‌تر و كم‌نيروتر از آب نيست و با اين همه براى حمله به اشيايى كه قدرت و استحكام دارند چيزى تواناتر از آن وجود ندارد . « 125 »\r\n\r\nكنفوسيوس\r\nبزرگترين متفكر چينى ، كنفوسيوس ، وقتى به جهان آمد كه پدرش 70 ساله بود و چون به سومين مرحلهء زندگى قدم گذاشت ، پدرش درگذشت . به‌همين سبب ، وى ضمن تحصيل ، براى كمك به مادر خود ، كار مىكرد و در ضمن از هرفرصتى كه دست مىداد براى فراگرفتن تيراندازى و خنياگرى استفاده مىكرد . چنان به موسيقى علاقه داشت كه از شنيدن آهنگى موزون و دلنشين منقلب مىشد . در 22 سالگى كار اساسى خود را كه آموزگارى بود آغاز كرد و خانهء خود را به صورت آموزشگاه درآورد و در مقابل حقوق ناچيزى ، به داوطلبان ، تاريخ و شعر و آيين مردمدارى مىآموخت و مىگفت :\r\n« شعر منش انسانى را مىسازد ، آيينها را با آداب و تشريفات ، پرورش مىدهد و موسيقى آن را كمال مىبخشد . » وى مانند سقراط ، شاگردان خود را زبانى درس مىداد و چيزى نمىنوشت .\r\nازاين‌رو آنچه را از او مىدانيم ناشى از گزارشهاى اعتمادناپذير شاگردان اوست . كنفوسيوس . . . از حمله كردن به فرزانگان ديگر پرهيز كرد و رد عقايد ديگران را اتلاف وقت شمرد .\r\nوى هيچگونه روش منطقى دقيق تعليم نكرد بلكه به آرامى خطاهاى شاگردان را آشكار مىساخت و از آنان فراست فراوان مىخواست و به اين ترتيب هوش آنان را تيز مىكرد . و مىگفت : « براى كسى كه مشتاق نباشد حقيقت را نمىگشايم و كسى را كه نگران بازنمايى نباشد ، يارى نمىكنم . چون يك گوشهء موضوعى را به كسى بنمايم و او خود سه گوشهء ديگر را از آن درنيابد ، درسم را تكرار نمىكنم . » « 126 » با اينكه در آغاز كار بيش از تنى چند شاگرد نداشت ، ديرى نگذشت كه شاگردانش به سه هزار رسيدند و اكثر آنها پس‌ازآنكه خانهء استاد را ترك گفتند به مقامات مهم نايل آمدند . وى از شاگردان تنبل خود متنفر بود و به آنان توجه چندانى نمىكرد و مىگفت : « اگر اميرى بود كه مرا به كار مىگماشت در جريان دوازده ماه كارى قابل مىكردم و در طى سه‌سال حكومت او كامل مىشد . » اما بر روى هم عظمت او با فروتنى همراه بود . شاگردانش به ما اطمينان مىدهند : چهار چيز بود كه استاد از آنها يكسره بر كنار بود : وى با تصديق بلاتصور و تصميمات نسنجيده و لجاجت و خودخواهى سروكار نداشت . خود را ناقل و نه واضع مىناميد و سخت آزمند شهرت و مقام بود ، اما\r\n\r\n\r\n","description":"","footnote":"\r\n( 125 ) . تاريخ تمدن ( كتاب اول - بخش سوم ) ، پيشين ، ص 908 .\r\n( 126 ) . همان ، ص 915 به بعد ( به اختصار ) .\r\n","page_name":" 261 ","page_number":275},
  {"content":"\r\n\r\nبه هيچ سازش دور از شرف تن درنمىداد و بارها مقامات و الا را رد كرد ؛ زيرا گمارندگان او كسانى بودند كه حكومتشان به نظر او عادلانه نبود . هنگامى كه موطن خود را به قصد امارت « چى » ترك مىگفت در راه به پيرزنى برخورد كه در كنار گورى مىگريست . كنفوسيوس از ديدن آن منظره تعجب كرد و بوسيلهء يكى از شاگردانش از احوال او پرسيد ، پيرزن گفت ، در اين مكان پدرشوهرم ، شوهرم و اخيرا پسرم بوسيلهء ببرى به قتل رسيدند . كنفوسيوس از وى پرسيد چرا در چنين جاى خطرناكى به سر مىبرد ؟ زن پاسخ داد : در اينجا حكومت ستمكار نيست . كنفوسيوس به شاگردانش گفت : فرزندان من اين را به ياد بسپاريد ، حكومت ستمكار سبع‌تر از ببر است ! هنگامى كه كنفوسيوس براى امير « چى » معنى حكومت نيك را بيان كرد ، وى خشنود شد و خواست خراج شهر « لين‌چيو » را براى معيشت او اعطا كند ولى متفكر چينى از قبول آن امتناع ورزيد و گفت « كارى كه درخور چنين پاداشى باشد ، نكرده است . » « 127 »\r\nپس از اين مسافرت ، كنفوسيوس به « لو » بازگشت و 15 سال ديگر شاگردان خود را درس داد و سپس براى تصدى مقامات دولتى دعوت شد . در ايامى كه مقام سركلانترى شهر « چونك تورا » را به عهده داشت ، بنابر يك روايت چينى : « درستكارى مانند مرضى مسرى شهرگير شد و اگر اشياء گرانبها در خيابان رها مىشد به همان حال مىماند يا به صاحبش مسترد مىگرديد . » وى در دوره‌اى كه سرپرست خدمات عمومى بود در كار كشاورزى اصلاحات فراوان كرد و دستور داد اراضى را مساحى كنند . چون وزير جرايم شد « نادرستى و فساد به شرم افتادند و چهره پنهان كردند . . . كنفوسيوس بت مردم شد . » وقتى كه كنفوسيوس مشاهده كرد كه اميرلو تغيير روش داده و شيفتهء دختران و اسبان زيبا شده و از امور حكومت غافل مانده است ، زبان به اعتراض گشود و گفت : امير بايد سرمشق رعاياى خود باشد . ولى امير به گفتهء او توجه نكرد . ناچار استاد از كار خود كناره گرفت و 13 سال به آوارگى عمر گذاشت و به ياران خود گفت كه هرگز كسى را نديده است كه تقوى را به قدر جمال دوست بدارد . در طول اين مسافرت ، استاد با مصائب و مشكلات گوناگون روبرو شد ولى وى گرسنگى و حملهء اوباشان را به چيزى نگرفت . وقتى كه به سن 69 سالگى رسيد امير سه تن را با هدايايى نزد او فرستاد و دعوت كرد كه به مسقط الرأس خود بازگردد ، ولى استاد از كار كناره گرفت و به تنظيم تاريخ قوم خود همت گماشت . زمانى امير « شى » از « تسه‌لو » احوال استاد را پرسيد و تسه‌لو از پاسخ دريغ ورزيد . كنفوسيوس چون از آن خبردار شد به تسه‌لو گفت : « چرا نگفتى كه او مردى است كه از شوق دانش‌پژوهى ، خوراك خود را فراموش مىكند ؛ از شادى ( دريافتهاى خود ) غمها را از ياد مىبرد و فراآمدن پيرى را درنمىيابد . » در گوشهء عزلت با شعر و فلسفه خود را تسلى مىداد و مسرور بود كه غرايزش با عقل هماهنگ شده است . مىگفت : « در 15 سالگى به آموختن دل دادم ، در سال سىام سخت به خود قائم شدم ، در چهل از شك رهايى جستم ، در پنجاه به نواميس آسمانى پىبردم ، در شصت گوشم بنده‌وار آمادهء پذيرفتن حقيقت\r\n\r\n\r\n","description":"","footnote":"\r\n( 127 ) . همان ، ص 915 به بعد .\r\n","page_name":" 262 ","page_number":276},
  {"content":"\r\n\r\nبود ، در هفتاد سالگى توانستم از درخواست دل پيروى كنم ، بىآنكه از راه صواب انحراف جويم . »\r\nاستاد در سن هفتاد و دو سالگى درگذشت . در ايام بيمارى يكى از شاگردانش خود را به دو رسانيد ، استاد به او گفت زمان مرگ من فرارسيده است . و چون درگذشت ، شاگردانش باشكوه و تشريفاتى كه زيبندهء او بود وى را به خاك سپردند و عده‌اى از آنها سالها ، در كلبه - هايى كه كنار گورش ساختند سوگوارى كرده ماتم گرفتند .\r\n\r\nآثار و افكار كنفوسيوس\r\nكنفوسيوس نمايندهء طبقهء پيشرو و مترقى عهد خود بود . او مىكوشيد كه اذهان و افكار مردم را متوجه زندگى مادى كند و حتى الامكان آنها را از دقت در امور آسمانى و فلسفهء ماوراء الطبيعه بازدارد .\r\nبا آنكه به اقتضاى زمان ، گاه‌وبيگاه از دعا و نماز و توجه به شعائر مذهبى و نياپرستى سخن گفته ، از پاسخ به مسائل لاهوتى روىگردان بود . وقتى از او پرسيدند كه آيا مردگان دانش دارند يا بيدانشند ؟ كنفوسيوس از دادن پاسخ قطعى خوددارى نمود . و چون دربارهء ماهيت مرگ از او سؤالى شد ، جواب داد : « تو كه زندگى را نمىشناسى چگونه مىتوانى به شناسايى مرگ نايل آيى ؟ » يكى از شاگردانش پرسيد : « خرد چيست ؟ » استاد در جواب گفت : « خود را سخت به وظايف انسانها وقف كردن و به موجودات روحانى حرمت نهادن ولى از آنها دورى گرفتن ؛ اين را مىتوان خرد دانست . » بنا به گفتهء شاگردانش ، چيزهاى خارق العاده ، قدرت‌نمايى ، و موجودات روحانى هيچگاه مورد بحث او قرار نمىگرفت . شاگردانش براى اثبات خضوع فلسفى او مىگويند : وقتى كودكان ولگرد از او پرسيدند ، « آيا خورشيد هنگام بامداد كه درشت‌تر مىنمايد به زمين نزديكتر است يا نيمروز كه گرمتر است ؟ » او اظهار عدم اطلاع كرد و مورد ريشخند آنها قرارگرفت . او در كتاب آموزش بزرگ خود نظريات اخلاقى و اجتماعى و راه ترقى و تكامل جامعه را به اين نحو بيان مىكند : « پيشينيان كه مىخواستند فضيلت اعلى را در سراسر شاهنشاهى پخش كنند نخست امارتهاى خود را به خوبى انتظام مىبخشيدند ؛ براى انتظام بخشيدن به امارتهاى خود ، نخست به خانواده‌هاى خود نظام مىدادند ؛ براى نظام دادن به خانوادهء خود ، نخست نفوسشان را پرورش مىدادند ؛ براى پرورش خويشتن ، نخست قلوب خويش را پاك مىكردند ؛ براى پاك كردن قلوب خود ، نخست مىكوشيدند تا در افكار خود صادق و صميمى باشند ؛ براى آنكه در افكار خويش صادق و صميمى باشند ، نخست دانش خود را تا برترين مرز مىگستردند ؛ گسترش دانش زادهء پژوهش در احوال اشياء است . از پژوهش در احوال اشياء دانش كامل مىشود . از كمال يافتن دانش ، افكار آنان خلوص مىيافت ؛ از خلوص افكار آنان ، قلوبشان پاك مىگشت ؛ از پاكى قلوبشان ، نفوسشان پرورش مىيافت ؛ از پرورش نفوسشان ، خانواده‌هايشان نظام مىگرفت ؛ از نظام گرفتن خانواده‌هايشان ، امور امارات قوام مىپذيرفت ؛ از گردش درست امور ، امارات سراسر شاهنشاهى به آرامش و سعادت مىرسيد . » « 128 »\r\nكنفوسيوس در جواب « تسه كونگ » كه پرسيده بود : « آيا كلمهء واحدى وجود دارد كه\r\n\r\n\r\n","description":"","footnote":"\r\n( 128 ) . همان ، ( به اختصار ) .\r\n","page_name":" 263 ","page_number":277},
  {"content":"\r\n\r\nمىتواند در سراسر عمر قانون عمل محسوب شود ؟ » گفت : « آيا اين كلمه ، معاملهء متقابل نيست ؟ » در حقيقت ، كنفوسيوس 5 قرن قبل از مسيح گفت : آنچه به خود نمىپسندى به ديگران مپسند . او بر خلاف لائوتزه نمىخواست بدى را با نيكى پاسخ دهد بلكه عقيده داشت مهربانى را با مهربانى و آزار را بايد با عدالت جواب داد .\r\nبه نظر كنفوسيوس ، انسان برتر با همهء انسانها همدردى مىكند ، سعى مىكند به مقام مردم گرانمايه برسد و وقتى فرومايگان را مىبيند سعى مىكند ببيند كه در خطاى همسايگان تا چه‌حد سهيم است ، به بدگويى و بهتان اعتنا نمىكند ، زبان به ستايش ناروا نمىگشايد ، فرودستان را خوار نمىدارد ، در گفتار آهسته و در رفتار صديق است ، از تندگويى و چرب‌زبانى مىپرهيزد ، كوشا و جدى است زيرا كار بسيار در پيش دارد ، آنچه شك دارد از ديگران مىپرسد ، وقتى خشمگين است به عواقب كار خود مىانديشد ، و چون منفعتى در پيش دارد از تقوى غافل نمىشود .\r\nاز كنفوسيوس پنج كتاب باقى مانده ، در كتاب آداب‌نامه ، راه معاشرت و نگهدارى صلح و نظم اجتماعى نموده شده ، در كتاب چكامه‌ها ، حيات آدمى و اصول اخلاقى را باز نموده است ، در كتاب سالنامهء بهار و خزان ، حوادث تاريخى وطن خود را بيان كرده و در كتاب تاريخ ، سرگذشت شاهنشاهى چين را به رشتهء تحرير درآورده است . علاوه‌براين ، وى بر كتاب تحولات كه گويا بوسيلهء « ون‌واك » نوشته شده تفسيرى نوشت و آن را منظم و مدون نمود .\r\nاين كتاب كه به منزلهء آغاز تاريخ فكر در سرزمين چين است مهمترين و قديمترين كتب باستانى چين به‌شمار مىرود ، و با اينكه فاقد تعليمات مثبت و عملى است مورد توجه و علاقهء كنفوسيوس قرار گرفته است .\r\nبه عقيدهء رالف لينتون :\r\nدر قرون 17 و 18 يعنى در دورهء شكفتگى و گسترش عظمت اروپا چين به درجات از كشورهاى اروپايى ثروتمندتر و از بسيارى جهات از آنها متمدن‌تر بود . اروپاييان با اشتياق تمام ، باب تجارت وسيعى را با چين بازكردند ، ابريشم و ظروف چينى نفيس از آن كشور خريدارى كردند . . . اعيان و دولتمندان فرانسوى باغها و خانه‌هاى ييلاقى خود را به سبك چينى مىساختند . بسيارى از كشيشهاى ژزوئيت به چين فرستاده شدند . . . اين افراد با احترام تمام در دربار چين پذيرايى شدند ولى امپراتور نسبت به خدمات علمى و رياضى و نظامى دانشمندان فرقهء ژزوئيت خيلى بيشتر علاقه و كنجكاوى نشان داد تا نسبت به عقايد مذهبى ايشان . درعين‌حال ژزوئيتهاى فرانسوى به مطالعهء آثار حكيمان و نويسندگان كلاسيك چين پرداختند و حاصل آن مطالعات را به اروپا هديه آوردند . شكى نيست كه بسيارى از افكار و عقايد دوران روشنفكرى اروپا در قرن 18 كه زمينه را براى بروز انقلاب كبير فرانسه آماده ساخت از منابع چينى به جامعهء فرانسه رخنه و نفوذ يافته . عقايدى ازاين‌قبيل كه « اگر فرمانبر ملزم است از فرمانرواى خود تمكين و تبعيت داشته باشد ، فرمانروا نيز به نوبهء خويش موظف است گروه تابعان و فرمانبران را در\r\n\r\n","description":"","footnote":"","page_name":" 264 ","page_number":278},
  {"content":"\r\n\r\nتحت حمايت خود گيرد و وسايل رفاه ايشان را فراهم سازد . » و باز اعتقاد به اينكه اگر چنين نكرد فرمانبران حق دارند از راه طغيان حكومت خود را واژگون سازند ، چيزى بجز خلاصهء قسمتى از تعاليم كنفوسيوس نبود . . . « 129 »\r\n\r\nسياست و مملكت‌دارى\r\nبه نظر كنفوسيوس ، حكام و فرمانروايان بايد نسبت به عموم ، پدرانه و مشفقانه رفتار كنند و اشخاص كاردان و راسترو را به تصدى كارها بگمارند ؛ « گرداندن حكومت وابسته به انتخاب مردان شايسته است . » او در جواب يكى از شاگردانش دربارهء حكومت گفت : اگر مردم به حكام خود ايمان نداشته باشند دولت قوام و دوامى نخواهد داشت . او در مدينهء فاضله‌اى كه براى خود ساخته ، از جمهوريت جهانى سخن مىگويد و خواهان روزى است كه مردم زمام كارهاى خود را به دست اشخاص با استعداد و فضيلت بسپارند تا آرامش و صلح عمومى در جهان برقرار شود و فكر همانندى و برادرى چنان وسعت يابد كه مردم تنها والدين خود را والدين خود ندانند و تنها كودكان خود را كودكان خود نشمرند . سالخوردگان تا هنگام مرگ از وسايل معيشت برخوردار شوند و از بيوگان و يتيمان و عليلان درست نگهدارى شود . حقوق هرمرد محفوظ و مقام هرزن محترم باشد ، همه به توليد ثروت پردازند و از اسراف و تبذير خوددارى كنند ، از كاهلى دورى گزينند و در كارها تنها به فكر نفع شخصى نباشند ، خودپرستى محكوم شود ، تا دزدان و خائنان فتنه‌جو به ظهور نرسند .\r\nكنفوسيوس به حقوق فردى احترام مىگذارد ولى درعين‌حال كه قوام نظام خانواده را بر فرمان بردن كودكان از پدران و مادران ، و اطاعت زن از شوهر مىداند ، مىگويد فرزند در حين خدمت به والدين مىتواند آنان را به حق نكوهش كند ، اما به آرامى . وقتى كه دريابد كه مايل به پيروى اندرز او نيستند ، بر شدت تكريم بيفزايد ولى ( از قصد خود ) چشم نپوشد .\r\nهرگاه فرمانى ناصواب باشد بايد كه فرزند در برابر پدر خود مقاومت كند و وزير در مقابل خداوندگار خويش بايستد و دستورات ناصواب او را به كار نبندد .\r\nبه نظر محققان شوروى ، « منافع اشرافيت در مكتب كنفوسيوس انعكاس يافته است .\r\nاين متفكر بزرگ ، آيينى ايده‌آليستى بنيان نهاد كه در آن سياست با اخلاق درهم‌آميخته . . .\r\nكنفوسيوس براساس اصل انسانى مناسبات بين مردمان را به شكلى تنظيم كرد كه احترام به فرد سالمندتر و انجام بيقيد و شرط تكاليف افراد در قبال اجتماع ، در هروضعى كه هستند ، خطوط اصلى آن را تشكيل مىدهد . » « 130 »\r\n\r\nنفوذ فكر كنفوسيوس\r\nبا مرگ كنفوسيوس آثار و افكار او از خاطره‌ها محو نشد ، بلكه عده‌اى از دانشمندان از عقايد و نظريات او پيروى كردند و به گسترش افكار او همت گماشتند . در اين جريان ، عده‌اى به نام قانونگرايان به مخالفت با پيروان كنفوسيوس برخاستند و گفتند نمىتوان به اتكاء نيكنهادى مردم ، حكومت را به اشخاص معين سپرد . بهتر آن است كه به‌جاى افراد ، قانون را بر سرنوشت مردم حاكم ساخت تا با گذشت\r\n\r\n\r\n","description":"","footnote":"\r\n( 129 ) . سير تمدن ، پيشين ، ص 225 .\r\n( 130 ) . تاريخ جهان باستان ، ج 1 ، پيشين ، ص 297 .\r\n","page_name":" 265 ","page_number":279},
  {"content":"\r\n\r\nزمان ، رعايت قانون ، طبيعت ثانوى افراد شود . حتى بعضى از آنان گفتند بازرگانان دنبال منافع شخصى مىروند و مصلحت دولت را در نظر ندارند . صلاح حكومت در اين است كه سرمايه از دست افراد خارج شود و دادوستد انحصارا به دست دولت صورت گيرد تا از نوسان قيمتها و تمركز ثروت جلوگيرى شود . ولى سرانجام فلسفهء كنفوسيوس پيروز شد و پيروان او در هر شهر و دهى به نام استاد معبدى بنا كردند و بعدها نحلهء پرشورى به نام « نوكنفوسيوسيان » وارد ميدان شدند و با تفاسيرى كه بر آثار استاد نوشتند نظرياتش را در سراسر خاور دور و ژاپن گسترش دادند . نفوذ افكار استاد در جامعهء چين به جايى رسيد كه طى قرون متوالى ، نوشته‌هاى او جزو متون درسى مدارس رسمى گرديد . تأثير افكار كنفوسيوس در جامعهء چين به حدى است كه به گفتهء ويل دورانت ، مىتوان تاريخ چين را به عنوان تاريخ نفوذ كنفوسيوس به نگارش آورد . با اين‌حال ، سير تاريخ ناتوانى و بطلان قسمتى از افكار كنفوسيوس را به ثبوت رسانيد . پس از كنفوسيوس ، مدت دو قرن جدالهاى پرشور فلسفى در خاك چين درگير بود .\r\nدر همان قرونى كه « بنارس » و آتن ، كانون فيلسوفان بود متفكرين چينى در شهر « لويانگ » ، پايتخت چين ، گرد مىآمدند و با همان آزادگويى و آزادانديشى كه آتن را مركز عقلى دنياى مديترانه ساخت به بحث و فحص پرداختند .\r\nسوفسطاييان در پايتخت ازدحام كردند تا فن اغوا كردن هركس را به هركار بياموزند و ترويج كنند . « منسيوس » وارث جبهء كنفوسيوس و « چوانگ‌تزه » بزرگترين پيرو لائوتزه و « شون‌تزه » منادى بشر نخستين و موتى « 131 » پيامبر محبت جهانى به لويانگ آمدند . « 132 »\r\n\r\nفيلسوف مردم‌دوست موتى\r\nمنسيوس پيرو وفادار كنفوسيوس ، با اينكه مخالف جدى موتى بود دربارهء او مىگويد : « موتى همهء مردم را دوست مىداشت و با شادى همهء وجودش را از سرتاپا براى خير بشر به رنج مىانداخت . » موتى ، مانند كنفوسيوس ، اهل « لو » بود و اندكى پس از مرگ آن خردمند شهرت يافت ، فلسفهء غير عملى كنفوسيوس را محكوم كرد و كوشيد تا با ترغيب مردم به دوست داشتن يكديگر ، فلسفهء جديدى فراهم آورد . از اولين منطقيان و سرسخت‌ترين اصحاب استدلال چين است . او معتقد بود كه بايد از آزمايش خردمندترين مردان گذشته استفاده كرد و واقعيات زندگى موجود مردم را معاينه و بررسى كرد و از آن ، قوانين و رويه‌هايى براى ادارهء زندگى به دست آورد و ديد كه آيا اجراى آنها به رفاه دولت و مردم منجر مىشود يا خير ؟ با اينكه او به خدا معتقد بود اشباح و ارواح را منكر شد « و مانند پاسكال دين را قمار يا سوداگرى سودمندى مىدانست و مىگفت اگر نياكانمان كه برايشان قربانى مىكنيم نسبت به ما هشيار باشند معاملهء سودمندى كرده‌ايم ؛ اگر مردهء محض و از قربانيهاى ما بى خبر باشند باز قربانيهاى ما مجالى فراهم مىآورد كه بستگان و همسايگان خود را گرد آوريم و درخوردنيها و نوشيدنيهاى نذرى سهيم\r\n\r\n\r\n","description":"","footnote":"\r\n( 131 ) .  Moti \r\n( 132 ) . تاريخ تمدن ( كتاب اول - بخش سوم ) ، ص 933 .\r\n","page_name":" 266 ","page_number":280},
  {"content":"\r\n\r\nگردانيم . » « 133 »\r\nموتى محبت جهانى را تنها راه حل مسائل اجتماعى مىدانست و معتقد بود كه اگر مردم يكديگر را دوست بدارند نيرومندان ناتوان را شكار نخواهند كرد ، كثير به غارت قليل برنخواهد خاست ، توانگران به تهيدستان دشنام نخواهند گفت ، نجيب‌زادگان نسبت به فرومايگان گستاخ نخواهند بود و فريبكاران به ساده‌دلان مسلط نخواهند شد . او آزمندى را منبع همهء بديها مىشمرد و آزمندى را ناشى از خودخواهى مىدانست . وى از اينكه دزد خوك را محكوم و مجازات مىكنند ولى مهاجم و متجاوزى كه كشور را غارت مىكند تشويق مىكنند سخت به حيرت مىافتاد . باوجود مخالفت پيروان كنفوسيوس ، موتى پيروان بسيارى داشت و مدت دو قرن پيروان وفادار او در راه خلع‌سلاح و گسترش محبت جهانى سعى و مبارزه كردند . هنگامى كه شى هوانگ تى فرمان تاريخى خود را براى سوختن كتب و آثار باستانى صادر كرد كتب موتى ، بر خلاف آثار كنفوسيوس ، از خطر فنا و نيستى رهايى نيافت .\r\n\r\nيك فيلسوف جبرى\r\nدرميان متفكرين چين « يانگ چو » معتقدين و طرفداران زياد داشت .\r\nاو مىگفت افراد بشر بازيچهء نيروهاى كور طبيعى هستند و منش و نسب آدمى تغييرپذير نيست . مرد خردمند اين سرنوشت تحميلى را با خوشرويى مىپذيرد ولى فريب گفته‌هاى كنفوسيوس و موتى را دربارهء فضيلت و نام نيك نمىخورد .\r\nبه عقيدهء او خدا و عقبى وجود ندارد و ناموس حيات ، عدالت جهانى است نه عشق جهانى . خوشبخت‌ترين مردم كسانى هستند كه از همهء لذات غريزى برخوردار مىشوند و نفس‌پرستى را اساس كار خود مىدانند .\r\nدر قرن چهارم و سوم پيش از ميلاد مسيح ، چين دستخوش انحطاط اقتصادى و اجتماعى شده بود و ظهور متفكرينى نظير يانگ چو معلول اوضاع محيط بود .\r\n\r\nمنسيوس\r\nمنسيوس كه پس از كنفوسيوس بزرگترين فيلسوف و متفكر چينى است به طرفدارى جدى از نظريات كنفوسيوس برخاست و بشدت با لذت‌طلبى يانگ چو و خيالپرستى موتى مبارزه نمود . وى گفت : « سخنان يانگ چو و موتى ، جهان را فرامىگيرد . اگر به گفتگوهاى مردم گوش فرادهى ، درخواهى يافت كه پيرو نظر يكى از اين دو هستند . نظر يانگ اين است : « هركس براى خودش » اين نظر به حقوق سلطان معترف نيست . نظر موتى چنين است : « همه را يكسان دوست‌بدار » اين هم از مهر ويژهء پدرى غفلت مىورزد . . . من از اينها وحشت دارم و برخود فرض مىدانم كه به دفاع نظريات خردمندان پيشين برخيزم . »\r\nوى براى تدريس فلسفه ، مدرسه‌اى برپا كرده و عده‌اى از بهترين دانشجويان را گردآورد . در همين ايام اميران براى استفاده از نظريات اجتماعى او ، از اطراف و اكناف دعوتش كردند كه به ديار آنان رود ولى او نمىخواست مادر پير خود را تنها گذارد ولى مادر با سخنان زير كه معرف موقعيت اجتماعى زنان در آن روزگار است فرزند خود را به سفر\r\n\r\n\r\n","description":"","footnote":"\r\n( 133 ) . همان ، ص 933 .\r\n","page_name":" 267 ","page_number":281},
  {"content":"\r\n\r\nترغيب كرد : « زن را حق آن نيست كه خود تصميم بگيرد ، بلكه وظيفهء او اطاعت امر است .\r\nدر كودكى بايد از پدر و مادر خود فرمان برد ، پس از زناشويى بايد شوهر را اطاعت كند ، و چون بيوه شد بايد مطيع فرزند خود باشد . تو مردى هستى در حد كمال و من سالخورده‌ام .\r\nآنچه را صواب مىدانى جامهء عمل بپوشان و من نيز بر وفق قانونى كه از آن من است عمل مىكنم . چرا بايد بهر من دغدغه به خود راه دهى . » منسيوس راه سفر پيش‌گرفت ، نخست به « چى » رفت و با قبول شغلى افتخارى كوشيد كه امير آنجا را به راه صواب هدايت كند ولى مساعى او در راه هدايت فكرى اين امير و ساير امرايى كه به دربار آنها مسافرت كرده بود به نتيجه نرسيد ؛ ناچار بارديگر به تعليم دانشجويان و تصنيف كتابى ، حاوى مكالمات خود با سلاطين ، همت‌گماشت .\r\n\r\nبهترين طرز حكومت\r\nبه عقيدهء منسيوس ، حكومت سلطنتى بر حكومت دموكراسى ترجيح دارد ؛ زيرا در حكومت دموكراسى براى موفقيت در كارها بايد همهء مردم را تربيت كرد ولى در حكومت سلطنتى اگر فلاسفه بتوانند شاه را تعليم داده به راه صواب هدايت كنند حكومت اصلاح مىشود . منسيوس ، مانند استاد خود ، كنفوسيوس ، بيشتر به امور دنيايى توجه داشت و « فلسفهء اولى » را به چيزى نمىگرفت . وى مىگفت : « زمامدار نيك بايد به‌جاى جنگ با ساير كشورها به مبارزه با فقر و جهل برخيزد ، زيرا جنايت و اغتشاش زاييدهء فقر و جهل است . » او مجازات كردن اشخاصى را كه بر اثر بيكارى و بيچارگى مرتكب جرمى مىشوند ناجوانمردانه مىدانست و با صراحت مىگفت كه : حكومت مسؤول رفاه و آسايش مردم است .\r\nبهترين راه تكامل مدنيت را آموزش و پرورش عمومى و اجبارى مىدانست . با اين حال ، سلاطين ، نظريات اصلاح‌طلبانهء او را مردود شمردند و سوسياليستها و كمونيستهاى زمان به گناه كهنه‌پرستى ملامتش كردند ؛ ويل دورانت مىگويد :\r\nچون اين جريانات را به ياد آوريم درمىيابيم كه مسائل و نظريات و چاره‌گريهاى عصر منور ما چقدر كهنه است . در زمان منسيوس بود كه « شوشينگ » درفش ديكتاتورى رنجبران را برافراشت و خواستار شد كه رهبرى دولت به كارگران سپرده شود . شو مىگفت : « كلانتران بايد كارگر باشند » . بسيارى از دانايان مانند حالا زير درفش نو گرد آمدند ، ولى منسيوس با اين نظر درافتاد و گفت ، حكومت بايد در دست مردان بافرهنگ باشد . . . وى براى مردم حق انقلاب را شناخت و و علنا در برابر چشم شاهان در ترويج اين رأى كوشيد . جنگ را جنايت شمرد و قهرمان‌پرستان عصر خويش را چنين خوار كرد : « مردانى هستند كه مىگويند من در تجهيز نيروهاى نظامى مهارت دارم ، من در آراستن صحنهء جنگ چيره‌دستم ؛ اينان بزهكارانى بزرگند . » جنگ مقرون به خير ، هيچگاه وجود نداشته است .\r\nمنسيوس با تجمل دربارها مخالفت نمود و به پادشاهى كه در خشكسالى مردم را گذاشته بود و سگ و خوك مىپروريد تاختن گرفت . چون شاه مدعى شد كه قادر به جلوگيرى نيست منسيوس گفت كه بايد از سلطنت كناره گيرد . وى مىگفت . . .\r\n\r\n","description":"","footnote":"","page_name":" 268 ","page_number":282},
  {"content":"\r\n\r\nمردم حق دارند زمامداران خود را خلع كنند و حتى گاهى ايشان را به قتل برسانند .\r\nوقتى از منسيوس دربارهء مسؤوليت وزيران سؤال شد وى گفت : « اگر امير تقصير عظيم كند آنان بايد به حق ، او را نكوهش كنند ، و اگر آنان چندبار چنين كنند و امير گوش به سخن آنان ندهد بايد او را خلع كنند . » شاه شوان از منسيوس پرسيد ، آيا وزير مىتواند سلطان خود را به هلاكت رساند ؟ منسيوس پاسخ داد كسى كه از خير تخطى كند راهزن است ، كسى كه از صواب كنار رود از اوباشان است . راهزنان و اوباشان را ما افرادى معمولى مىناميم . . . شاهان و مردم چين بر آن بودند كه اگر زمامدارى دشمنى مردم را برانگيزد « نمايندگى خدا » را از كف مىدهد و مىتوان او را بر كنار كرد .\r\nبنابراين نبايد به حيرت افتاد كه « هونگ‌وو » بنيادگذار دودمان « مينگ » از خواندن مكالمهء منسيوس با شاه شوان دژم شد و فرمان داد لوحهء او را كه در سال 1084 در معبد كنفوسيوس نصب شده بود پايين آورند ، اما يكى دو سال بعد لوحه را به‌جاى نخستين نهادند و منسيوس تا انقلاب 1911 به نام يكى از قهرمانان چين و دومين فرزند پرنفوذ تاريخ فلسفهء رسمى چين باقى ماند . كنفوسيوس پيشوايى عقلى خود را كه مدت دو هزار سال در چين برقرار بود به او ، و « چوشى » مديون است . « 134 »\r\nپس از منسيوس ، عده‌اى به مخالفت با آراء او پرداختند . ازجمله شون‌تزه مانند هابس « 135 » انگليسى معتقد بود كه طبع انسانى ذاتا شرير است ، سودپرستى و حسد و خشونت از آغاز تولد در سرشت انسان موجود است و بايد به يارى قوانين و مقررات در راه تصحيح اخلاقى و آراستن عواطف بشرى كوشش كرد . او مانند « فرنسيس بيكن » بشر را به مهار كردن طبيعت و استفاده از مظاهر گوناگون آن دعوت كرد و به زبان شعر چنين گفت :\r\nتو طبيعت را مىشناسى و در آن تأمل مىكنى ، چرا رامش نكنى و نظامش ندهى .\r\nطبيعت را اطاعت مىكنى و در مدحش حماسه مىخوانى ، چرا زمام آن را به دست نگيرى و به كارش نبرى . . . به اشياء تكيه مىكنى و از آنها به حيرت مىافتى ، چرا توانايى خود را بروز ندهى و آنها را ديگرگون نسازى ؟\r\nشون‌تزه گويا در حدود 235 ق . م . در سن 70 سالگى درگذشته است .\r\n\r\nچوانك تزه\r\nاين فيلسوف اديب‌منش ، طبيعت را دوست مىداشت و مانند ژان - ژاك روسو حساس بود . از قبول مشاغل دولتى سر باز زد و به اميرى كه او را براى قبول مقام وزارت دعوت كرده بود گفت : « زود بازگرد و با حضور خود مرا ميالاى . ترجيح مىدهم در گودالى پليد خود را سرگرم و سرخوش سازم تا آنكه اسير مقررات و محدوديتهاى دربار يك سلطان شوم . » اين فيلسوف خيالپرست مىگفت كه مرد خردمند دور از فيلسوفان و شاهان در سكوت جنگل به سر مىبرد و مرگ و زندگى را به\r\n\r\n\r\n","description":"","footnote":"\r\n( 134 ) . همان .\r\n( 135 ) .  Thomas , Hobbes \r\n","page_name":" 269 ","page_number":283},
  {"content":"\r\n\r\nيك چشم مىنگرد . چون ساعت مرگ او نزديك شد ، شاگردانش براى تشييع جنازهء او تدارك فراوان ديدند ولى وى خطاب به آنها چنين گفت : « آسمان و زمين ، كفن و تابوت من است .\r\nخورشيد و ماه و اختران ، چراغهاى مدفن منند و سراسر آفرينش مرا تا گور مشايعت مىكنند . آيا با اينها وسايل دفن من مهيا نيست ؟ شاگردان اعتراض كردند كه اگر به خاك سپرده نشود مرغان لاشخور هوا وى را خواهند خورد . چوانك با تبسم طنزآميز هميشگى خود پاسخ داد :\r\n« روى زمين خوراك زغنها خواهم بود ، و زير زمين خوراك آبدزدكها و موران ؛ چرا يكى را بىنصيب سازم و طعمهء ديگرى شوم ؟ »\r\nبه عقيدهء ويل دورانت : دانش فيلسوفان چين گرانبهاترين ارمغانى است كه چين به جهان داده است . در سال 1697 لايب نيتس « 136 » خواهان آميختن پيوند شرق و غرب گرديد و گفت اگر خردمندى در مقام داورى بين محاسن شرق و غرب برگزيده شود ، سيب زرين را به رسم جايزه ، به چينيان خواهد داد . پس‌ازآنكه اروپا در خط تجدد و ترقى قدم نهاد ، متفكرين و نويسندگان غرب بيش‌ازپيش به فرهنگ و آراء فلاسفهء چين توجه كردند .\r\nگوته ، ولتر ، و تولستوى از مطالعهء آثار فلاسفهء چين لذت مىبردند . ولتر مىگويد : « من كتابهاى كنفوسيوس را به دقت خوانده‌ام ، از آنها يادداشتها برداشته‌ام . آنها را سرشار از پاكترين اخلاق و دور از هرنوع فريبكارى ديده‌ام . » رالف لينتون علت ظهور متفكرينى چون كنفوسيوس را اينطور توجيه مىكند :\r\nبا دور شدن طبقهء اشراف از عالم كشوردارى و دانش و فرهنگ و توجه روزافزون ايشان به امور جنگى و تجملات دربارى ، ميدان براى به وجود آمدن طبقه‌اى از دانشمندان سياستمدار باز شد . تعليم و تربيت كه تا آن زمان از امتيازات انحصارى طبقهء اشراف بود جنبهء عمومى و حتى « كارگرى » ، به خود گرفت ؛ و در بسيارى از شهرها مدارسى تأسيس شد كه در آنها رشته‌هاى مختلف علوم و فنون ( سابقا اشرافى ) . . . به عموم افراد طبقات مختلف مردم آموخته مىشد . مقام مشاور سياسى در دربار امراء شغلى سودمند شناخته شد و افرادى از عامهء مردم كه در مدارس ، تاريخ تحصيل كرده و به تدابير و فنون سياسى و كشوردارى آشنايى يافته بودند ، چون از طبقهء اشراف رقيبى بر سر راه خود نداشتند داوطلب اشغال آن مقام شدند و مورد عنايت و جوانمردى امراء كه نيازمند خرد و دانش ايشان بودند قرار گرفتند . فيلسوفان بزرگ قرون 6 و 5 ق . م . ، مانند كنفوسيوس و منسيوس و نظاير آنان ، از ميان همين گروه برخاسته بودند . « 137 »\r\n\r\nشى هوانگ‌تى وحدت چين را تأمين كرد\r\nبنابر اخبار و روايات چينى « شى هوانگ‌تى » كه از آميزش نامشروع ملكهء امارت چين با لو « 138 » زاده شده بود ، پس از تلاش بسيار بر اريكهء امارت نشست . پس از يك رشته جنگهاى خونين براى اولين‌بار\r\n\r\n\r\n","description":"","footnote":"\r\n( 136 ) .  Leibnitz \r\n( 137 ) . سير تمدن ، پيشين ، ص 504 .\r\n( 138 ) .  Lu \r\n","page_name":" 270 ","page_number":284},
  {"content":"\r\n\r\nوحدت چين را عملى كرد و خود را نخستين خاقان شمرد . اين مرد خشن و لجوج كه خدايى جز خود نمىشناخت پس‌ازآنكه ، مانند بيسمارك ، كشور خود را با خون و آهن متحد كرد بر آن شد كه ديوارهاى چين را كه براى دفاع از حملات احتمالى بربرهاى شمالى بطور ناقص كشيده شده بود ، به يكديگر متصل كند . او براى انجام اين كار بزرگ از دشمنان خود استفاده كرد . اين ديوار كه 1500 ميل طول دارد عظيمترين ساختمانى است كه بشر تاكنون برپا كرده است . به گفتهء ولتر « اهرام مصر در كنار آن ، چيزى جز توده‌هايى سست و بىاعتبار نيست » .\r\nدر طى ده سال عده‌اى بيشمار در راه ساختن اين سد ، جان دادند و به گفتهء چينيان : « مايهء انهدام يك نسل و نجات نسلهاى بسيار شد . » « 139 »\r\nطول اين ديوار 2450 كيلومتر است . بنا به عقيدهء « وارت اگ » ، سياح آلمانى ، ارتفاع اين ديوار در حدود 12 متر و عرض آن 5 / 10 متر و با سنگهاى سماق چهارگوش بنا شده . بموجب حسابى كه كرده‌اند براى ساختن ديوار چين در حدود سيصد ميليون متر مكعب سنگ سماق به كار رفته است ( يعنى 12 بار بيشتر از مقدار سنگى كه براى برافراشتن هرم خئوپس مصرف شده است . با اين مقدار سنگ مىتوان ديوارى به قطر 90 سانتيمتر و ارتفاع 40 / 2 متر ، اطراف زمين در مدار خط استوا كشيد . براى حفظ كشور و نگهدارى ديوار نهصد هزار سرباز در برجها و نقاط مختلف ديگر به مراقبت و ديده‌بانى مشغول بودند . اين ديوار سترگ در خط سير خود از وسط صحراها و قلل شامخ كوهها و دره‌هاى عميق گذشته و بدون ترديد بزرگترين سنگرى است كه دست بشر تاكنون در روى زمين براى مدافعه از دستبرد وحشيان و حفظ جان و مال خود به وجود آورده است . اين اثر عظيم كه بيش از دو هزار سال از عمر آن مىگذرد ، شايد با استحكاماتى كه دارد چندين هزار سال ديگر برجاى بماند . « 140 »\r\nرالف لينتون دربارهء اين ديوار تاريخى مىنويسد :\r\nچنان كه در بسيارى از كتب تاريخى منعكس شده ، منظور اصلى از ساختن ديوار بزرگ چين علاوه بر ممانعت از ورود قبايل وحشى ، جلوگيرى از خروج برزگران چين نيز بوده است . توضيح آنكه در آن زمان ، مانند دوره‌هاى بعدى ، اساس اقتصادى امپراتوران به سهميهء محصولاتى بود كه عدهء بيشمارى برزگران و خرده‌مالكان به دولت مىپرداختند . و چون در اثر فشار حكومت مستبدانهء « شى هوانگ‌تى » بسيارى از رعايا بخصوص آنها كه در نواحى مرزى مسكن داشتند ديار خود را ترك كرده و به قبايل بيابانگردان مىپيوستند ، كاملا منطقى مىنمايد كه دولت وقت براى جلوگيرى از پراكنده شدن منبع ثروتش اقدام به ساختن آن ديوار حصين كرده باشد . « 141 »\r\n\r\n\r\n","description":"","footnote":"\r\n( 139 ) . تاريخ تمدن ( كتاب اول - بخش سوم ) ، پيشين ، ص 955 .\r\n( 140 ) . مأخوذ از : مجلهء كاوه ، دورهء جديد ، شمارهء 37 ، ص 513 به بعد .\r\n( 141 ) . سير تمدن ، پيشين ، ص 513 به بعد .\r\n","page_name":" 271 ","page_number":285},
  {"content":"\r\n\r\nبا اينكه اين ديوار بطور كامل از تركتازى بربريان جلوگيرى نكرده است تا حد زيادى از يورشهاى آنان كاسته و كمابيش سبب يورش تاريخى هونها به جانب غرب و سقوط روم گرديده است .\r\nشى هوانگ‌تى برآن شد كه خودمختاريهاى محلى را از بين ببرد و قوانين حكومت مركزى را در سراسر چين جارى سازد و عمال و مأمورين خود را به‌جاى تيولداران به نقاط مختلف مملكت گسيل دارد . او براى اجراى نقشه‌هاى خود ، املاك تيولداران را گرفت و بين دهقانان تقسيم كرد و از اين راه كمكى عظيم به سعادت مردم چين نمود و به پيشنهاد وزير خود ، پايتخت خود را با احداث راههاى بزرگ به نواحى مختلف مملكت متصل نمود . در شهرها كاخهاى زيبا برقرار كرد و براى وقوف بر اوضاع عمومى با لباس مبدل سفر مىكرد و عيوب و بينظميها را مىديد و براى اصلاح آنها فرمانهاى قاطع صادر مىكرد . با علم ، سر دوستى داشت ولى با فلاسفه و شعرا به سختى مبارزه مىكرد و براى محو آثار و افكار آنها بنابر پيشنهاد وزير خود فرمان زير را صادر كرد : « تمام كسانى كه آثار گذشته و باستانى را به كار برند و آثار دوران جديد را مورد تحقير قرار دهند خودشان با تمام كسانشان اعدام خواهند شد . » او به فرمان خود عمل كرد و صدها محقق و دانشمند را كه سعى در پنهان كردن كتب مورد علاقهء خود داشتند زنده‌زنده در خاك دفن كرد .\r\nجواهر لعل نهرو در كتاب خود ، نگاهى به تاريخ جهان ، پس از ذكر مقدمه‌اى به ملت كهنسال هند تعليماتى مىدهد كه توجه به آنها براى ما ايرانيان ، كه بيشتر به گذشته‌هاى خود مىباليم و كمتر به فكر حال و آيندهء خود هستيم ، نيز سودمند و آموزنده است .\r\nهميشه وقتى كه مىشنوم كسانى گذشتهء هند را بيش از اندازه مىستايند آن امپراتور چينى را به خاطر مىآورم و جايش را خالى مىكنم . در واقع بعضى از مردم كشور ما هستند كه هميشه به گذشته مىنگرند ، هميشه به آن افتخار دارند و هميشه مىخواهند از آن الهام بگيرند . اگر گذشته واقعا الهام‌بخشى براى انجام كارهاى بزرگ باشد حرفى نيست و بايد از آن الهام بگيريم اما به نظر من ، براى هيچ فرد و هيچ ملتى ، مناسب و شايسته نيست كه دايما به گذشته نظر داشته باشد . همانطور كه بعضيها مىگويند اگر قرار بود كه انسان به عقب برود يا هميشه به عقب بنگرد چشمانش در پشت‌سرش بود .\r\nما بايد با تمام وسايلى كه در دست داريم گذشتهء خود را مورد مطالعه قرار دهيم و هرچه در آن قابل تحسين است بستاييم ؛ اما چشمهاى ما بايد متوجه جلو باشد و قدمهاى ما هم بايد هميشه به پيش برود . بيگمان روش شى هوانگ‌تى بسيار وحشيانه بود كه كتابهاى قديمى و مطالعه‌كنندگان آن را سوزاند يا مدفون كرد . او گمان مىكرد كه حكومت او و خاندانش تا دنيا دنياست دوام خواهد كرد . اما اتفاقا اين سلسله سه سال پس از مرگ اين شاه مستبد پايان يافت و كتابها بار ديگر از پناهگاهها بيرون آمد .\r\nدر اين جريان گويا كتب علمى و آثار كنفوسيوس و منسيوس طعمهء آتش نشد و چون كتابها را\r\n\r\n","description":"","footnote":"","page_name":" 272 ","page_number":286},
  {"content":"\r\n\r\nروى باريكه‌هاى خيزران مىنوشتند و آنها را با سنجاق به‌هم مىپيوستند هرجلد كتاب براى خود وزنى داشت ؛ به‌همين جهت چهارصد و شصت تن از دانشمندانى كه اصرار در حفظ آثار فكرى چين داشتند به قتل رسيدند و جمع كثيرى به ساختن ديوار بزرگ چين گماشته شدند .\r\nنتيجهء اين اقدام مستبدانه اين شد كه اين كتابها رنگ كتب آسمانى به خود گرفت و وى مورد كينهء مردم واقع شد و چند تن قصد هلاك او كردند ولى توفيق نيافتند و او به‌مرگ طبيعى درگذشت . با مرگ او ، بار ديگر فئوداليسم جان گرفت و حكومتهايى مستقل در گوشه‌وكنار به وجود آمدند . ولى بالاخره راهزنى به نام كائوتسو تخت سلطنت را ربود و حكومت 400 سالهء دودمان « هان » را برقرار ساخت . بزرگترين خاقان اين سلسله « ووتى » بود ( 104 - 87 ق . م . ) كه غير از مبارزه با قبايل بربر ، سلطهء چين را به كره و منچورى و هندوچين و تركستان رسانيد و آزمايشهايى در سوسياليسم به عمل آورد ؛ بدين معنى كه مالكيت منابع طبيعى را از آن دولت دانست و نيز نمك و آهن و فروش نوشابه‌ها را در انحصار دولت درآورد ، دستگاه حمل‌ونقل و مبادلهء كالاها را انتظام بخشيد و براى جلوگيرى از تغيير سريع قيمتها تجارت را تحت نظارت قرار داد و از فعاليت دلالان ، سفته‌بازان و كسانى كه كالاها را مىخريدند و انبار مىكردند جلوگيرى نمود . دولت ، كالاهاى اضافى را انبار مىكرد و چون قيمتها بالا مىرفت شروع به فروش مىكرد ، و همين‌كه قيمتها پايين مىآمد شروع به خريد مىنمود و به اين ترتيب ، قيمتها در سراسر شاهنشاهى انتظام يافت . همه‌كس مجبور بود درآمد خود را به دولت اطلاع دهد و 5 درصد آن را به نام ماليات تسليم حكومت نمايد . با ضرب مسكوكات جديد و ايجاد مؤسسات عمرانى و حفر ترعه‌ها و ايجاد پلها ميليونها كارگر بيكار را به كار گماشتند ، تجارت با ممالك شرق نزديك رونق گرفت ، علم و شعر و كارهاى صنعتى و هنرى مورد توجه واقع شد . در كتابخانهء سلطنتى كتب فراوانى در زمينه‌هاى مختلف معرفت بشرى گرد آمده بود .\r\nاشغال مقامات دولتى فقط براى كسانى ممكن بود كه از عهدهء امتحانات مخصوص برآيند ولى اين اقدامات خيرخواهانه بر اثر سيلها و خشكساليها متوتف گرديد . قيمتها از نظارت حكومت خارج شد و فساد و تباهى بار ديگر در اوضاع راه يافت . سوداگران و تجار كه از گذشته ناراضى بودند به كارشكنى مشغول شدند و از پرداخت ماليات سرباز زدند ، استثمار ضعفا و غارتگرى سوداگران از نو آغاز شد . پس از يك قرن « وانك مانك » بار ديگر از توسعهء بردگى در املاك جلوگيرى نمود ، زمين را به قطعات كوچك درآورد و بين دهقانان تقسيم نمود و براى جلوگيرى از تمركز مجدد ثروت از خريد و فروش زمين جلوگيرى كرد و در زمينهء تجارت و ساير رشته‌هاى اقتصادى نظير ووتى دست به اصلاحات زد و شب‌وروز براى بهبود حال مردم تلاش مىنمود . ولى بار ديگر سوانح طبيعى ، خشكسالى و سيل در كار اقتصاد با نقشهء او اخلال كرد و به دشمنان او فرصت خرابكارى داد . با حملهء تاتارها به چين و اختلاط با سكنهء بومى فصل جديدى در تاريخ گشوده شد . به گفتهء ويل دورانت « چينيان فاتحان را پذيرفتند ، با آنها وصلت كردند ، آنها را متمدن ساختند و به سوى عاليترين دورهء تاريخ خود پيش رفتند . »\r\n\r\nدودمان تانگ\r\nبا تأسيس « تانگ » و روىكار آمدن « تاى تسونگ » بار ديگر ملت چين روى صلح و آرامش ديد . وى پس از طرد دشمنان از جنگ\r\n\r\n","description":"","footnote":"","page_name":" 273 ","page_number":287},
  {"content":"\r\n\r\nدورى جست و به مطالعهء آثار كنفوسيوس مشغول شد . از تجملها روىگردانيد و سه‌هزار بانويى را كه براى تفريح خاطر او انتخاب شده بودند مرخص كرد . او راه مبارزه با دزدى را در آزاد گذاشتن مردم ، كم كردن مخارج ، و انتخاب كارگزاران درستكار مىدانست . عدهء كثيرى از زندانيان محكوم به اعدام را آزاد نمود و از آنها قول گرفت كه به مزارع خود بروند و به كشت زمين بپردازند و آنها به قول خود وفا كردند و خاقان را خوشنود نمودند . سعهء نظر او به حدى بود كه مبلغين آيين زردشتى و مسيحيت و نسطورى را در اشاعه تبليغ نظريات خود آزاد گذاشت .\r\nدر مدت نيم قرن حكومت او ، چين از صلح و ثبات نسبى برخوردار بود و مىتوانست به راحتى برنج و گندم و ابريشم و ادويهء اضافى خود را صادر كند . از بركت امنيت و آرامش و رواج بازار تجارت ، وضع اقتصادى مردم بهبود يافت و اكثريت مردم از خوراك و پوشاك و خانهء آسوده برخوردار شدند . پس‌ازآنكه « مينگ هوانگ » زمام امور را در دست گرفت ، مجازات اعدام را لغو كرد و زندانها و دادگاهها را اصلاح نمود . بىترحم ماليات بست ، و به تشويق هنرمندان پرداخت . بطور كلى بعضى از خاقانهاى چين كمابيش به فكر رعاياى خود بودند و روحى فلسفى و اجتماعى داشتند و گاه‌بيگاه به اقدامات انقلابى دست مىزدند و ما نمونه‌اى چند از فعاليتهاى اجتماعى آنان را كه در ساير كشورهاى آسيايى بيسابقه است براى اطلاع خوانندگان ذكر كرديم .\r\nنمايش در چين رواج داشت ولى بازيگران آن بيشتر از قشرهاى پست انتخاب مى - شدند و در دهكده‌ها زير آسمان باز صحنه‌اى مىساختند و مردم را مشغول مىكردند . دستگاه حكومت و روحانيان به اين كارها توجه نداشتند . در نمايشات آن روزگار ، صحنه ، دكور و اثاثه به كار نمىبردند و مردم ضمن گفتگو ، گاهى كه فرياد بازيگران بلند مىشد به عمليات آنها توجه مىكردند . بازيگران در بندبازى و رقص استاد بودند و بعضى از آنها از آواز و موسيقى بهره داشتند و با ادا و اطوار خود مىتوانستند توجه حاضران را جلب كنند . « نمايش چينى نه نمايش كامل بود ، نه اوپراى كامل و نه رقص محض ، بلكه معجونى بود از همهء اينها . »\r\n\r\nعصر علم و هنر\r\nدودمان تانگ پس از يك قرن ضعف و انحطاط سقوط كرد و دودمان « سونگ » زمام امور را به دست‌گرفت . وقتى به فرمان خاقان بزرگ ، شامخترين مقامات دولتى به « وانگ آن شى » واگذار گرديد او از سر صدق و صفا ، هم خود را مصروف امور حكومت و بهبود زندگى مردم نمود و براى خوراك و آسايش خود وقتى باقى نگذاشت . وى اعلام كرد كه دولت بايد ادارهء امور بازرگانى و صنعت و كشاورزى را در دست بگيرد تا طبقات زحمتكش قوام يابند و در زيرپاى اغنيا با خاك يكسان نشوند . وى كار اجبارى را كه از زمانهاى دور از طرف حكومت به مردم تحميل و سبب مىشد كه كشاورزان به هنگام تخم پاشيدن يا درو كردن از مزارع خود آواره شوند منع كرد و براى جلوگيرى از سيل ، مساعى عظيم مبذول داشت . دهقانان را از چنگ رباخوارانى كه آنها را به بردگى مى - مىگرفتند رهانيد و با نرخ نازلى همه‌ساله به آنها وام داد . پول و ابزار كار در اختيار بيكاران گذاشت تا براى خود خانه بسازند و كشتكارى كنند و پس از برداشت محصول ، آنچه را گرفته‌اند ، بازدهند . در هرناحيه‌اى هيأتى گمارد تا به تعيين دستمزد كارگران و قيمت لوازم ضرورى زندگى\r\n\r\n","description":"","footnote":"","page_name":" 274 ","page_number":288},
  {"content":"\r\n\r\nبپردازند . تجارت را ملى كرد ؛ به اين معنى كه بوسيلهء عمال حكومتى تمام محصولات هرناحيه را مىخريد و قسمتى از آن را براى حوايج آتى محل نگاهدارى مىكرد و بقيه را براى فروش به انبارهاى خويش مىفرستاد . صورت دخل و خرج مملكت يا بودجه بقدرى دقيق بود كه مقادير هنگفتى پول كه سابقا در جيبهاى بىانتهاى مأمورين ريخته مىشد پس‌انداز گشت و حقوق مستمرى براى سالخوردگان و بيكاران و بينوايان تأمين شد . آموزش و پرورش و روش امتحانات بهبود يافت . . . يك مورخ چينى مىگويد : « حتى شاگردان مدارس روستايى كتابهاى معانى بيان خود را دورانداختند و به خواندن كتب تاريخى و جغرافيايى و اقتصادى و سياسى آغاز كردند . » « 142 »\r\nولى فعاليت اصلاح‌طلبانهء وانگ بر اثر تحريكات توانگران و نبودن سازمان صحيح و عدم رشد اكثريت ، متوقف گرديد و كهنه‌پرستان به رهبرى برادر وانگ به كارشكنى مشغول شدند و اعلام كردند كه نظارت بر فعاليتهاى اقتصادى بىحاصل است . بايد افراد را به حال خود گذاشت تا هركس به اقتضاى ميل خود دنبال كارى برود و چيزى توليد كند . سيل و قحطى و ظهور ستارهء دنباله‌دار به كمك كهنه‌پرستان وارد ميدان شد . در نتيجه خاقان به حكم اجبار « وانگ آن شى » را خلع و قدرت را به دشمنان او سپرد . در عصر دودمان سونگ علم و هنر پيشرفت فراوان كرد ، فن چاپ به مرحلهء تكامل رسيد و به گفتهء ويل دورانت :\r\nاين هنر به صورت اختراعى درآمد كه پس از كتابت ، بزرگترين اختراع تاريخ بشر به‌شمار مىرود . در نتيجهء تكامل چاپ ، ضرورت يافت كه به‌جاى ابريشم سنگين‌بها و خيزران سنگين‌وزن ، مادهء ديگرى به عنوان كاغذ اختراع شود . شى هوانگ‌تى ناچار بود هرروز به 60 كيلوگرم اسناد حكومتى رسيدگى كند . بالاخره يك نفر چينى اين معما را حل كرد . تساىلون « 143 » در حدود سال 105 به خاقان خبر داد كه از تركيب پوست درخت و لنف گياهان و پارچهء كهنه مىتواند كاغذى ارزان و سبك تهيه كند . اختراع او گسترش يافت و مورد استفادهء عموم قرار گرفت . در قرن هشتم بوسيلهء چينيان به اعراب و در قرن سيزدهم بوسيلهء اعراب به اروپاييان آموخته شد .\r\nمركب نيز از چين به اروپا راه يافت . آنچه بين غربيان به مركب هندى معروف است ، در واقع از چين آمده است . مركب سياه به پيشرفت و رواج فن چاپ كمك كرد . كتابهاى اوليه با مهرهاى چوبين چاپ مىشد . يكى از نتايج چاپ مهرى ظهور پول كاغذى است كه براى اولين‌بار در قرن دهم ميلادى در « سه‌چوان » معمول گرديد . در سال 1294 ايران فن چاپ را از چين فراگرفت و ماركوپولو در 1297 با حيرت فراوان از اين تكه كاغذهاى گرانبها ياد مىكند . اروپا از 1656 به اين راز پىبرد و به انتشار اسكناس مبادرت كرد . ادبيات چين به مدد\r\n\r\n\r\n","description":"","footnote":"\r\n( 142 ) . مطالب اين قسمت از تاريخ تمدن ( كتاب اول - بخش سوم ) ، پيشين ، نقل شده است .\r\n( 143 ) .  Tsai Lun \r\n","page_name":" 275 ","page_number":289},
  {"content":"\r\n\r\nاين اختراع چون سيلى بيسابقه جارى شد . چين دويست سال پيش از ايتاليا مشعل نهضت مردم‌دوستى « 144 » را برافروخت . آثار ديرين كلاسيك دهها بار تدوين و منتشر و صدها بار تفسير شد . مورخان دانشمند به زندگى گذشته پرداختند و براى ميليونها خواننده كتابها نوشتند . گلچينهاى ادبى بزرگ و لغتنامه‌هاى عظيم و دايرة المعارفهاى قطور به‌وجود آمد .\r\nدر زمينهء افكار فلسفى نيز تحولاتى آشكار شد . ديگر دانشمندان كمتر پيرو كنفوسيوس بودند ، زيرا آيين بودا و طرز جهان‌بينى او بتدريج در بين متفكرين چينى طرفدارانى پيدا كرده بود . انقلابات پياپى ، قحطيها ، سيلها و حوادث گوناگون ، متفكرين چينى را بيش‌ازپيش به فلسفهء اولى متمايل كرد ؛ گويى نفوذ و سلطهء فكرى كنفوسيوس پس از 15 قرن تا حدى متزلزل شده بود . بااين‌حال ، در نزد چينيان معنى « دانشدوستى » غوطه‌ور شدن در ماوراء الطبيعه و فلسفهء اولى نبود بلكه آنها طالب فلسفه‌اى مثبت بودند كه به يارى آن بتوانند به رشد و انتظام جامعهء خود كمك كنند . بدون شك ، توجه عده‌اى از سلاطين چين به امور اجتماعى و اقتصادى مردم ، تلاش آنها در راه ايجاد يك اقتصاد رهبرى شده ، محصول محيط اجتماعى و اقتصادى و تعليمات و تبليغات متفكرين اين سرزمين بوده است . دانشدوستى و زيبايىپرستى از خصايص چينيان است . در عصر دودمان سونگ در سايهء آرامش و رفاهى كه دست داده بود فرصت مناسبى براى ترقى تمام رشته‌هاى هنرى فراهم گرديد . در منسوجات و مصنوعات فلزى ، مفرغ - كارى ، لاك‌كارى و يشم‌تراشى و كنده‌كارى چوب و عاج موفقيتهاى بيسابقه‌اى به دست آوردند .\r\nاسباب و اثاثهء خانه را به اشكال متنوع و زيبا مىساختند . هنرمندان و صنعتگران چينى كه روزانه با كاسه‌اى برنج زندگى مىكردند جواهرات را با مهارت بسيارى مىتراشيدند . لاك ، محصول طبيعى يكى از درختان بومى چين است ، لاك‌كارى نخست در چين شروع شد ولى اين فن در ژاپن به حد كمال رسيد .\r\nيشم نوعى سنگ است و از 2500 ق . م . چينيان با اين سنگ آشنايى داشتند . در كهنه‌ترين گورها مصنوعات يشمى ديده شده . ظريفترين و زيباترين مصنوعات چين ، صنعت چينىسازى است . ويل دورانت چين را مهد فلسفه و چينىسازى مىداند . فن معمارى و ساختمان نيز در چين سابقه‌اى كهن دارد . بطورى كه از تصاوير منازل و معابد دورهء كنفوسيوس كه در « كتابخانهء پاريس » وجود دارد ، برمىآيد معمارى چينى در طى مدتى بالغ بر 23 قرن تغيير قابلى نكرده است و بر روى هم چينيان از خود ساختمانهاى بزرگ و پرجلالى برجاى نگذاشته‌اند .\r\nخانه‌هاى چينى ، اگر قصر هم باشد ، بيش از يك طبقه نيست ؛ عمارات فرعى در طرفين قرار دارند . مواد اصلى ساختمان ، آجر و چوب و سنگ بود . در ورودى و راهروها معمولا تنگ و كف اتاق خاكى بود ولى طبقات مرفه ، كف اتاق را از آجر و حصير مفروش مىكردند .\r\nهنر نقاشى چينيان قرنها پيش از ميلاد مسيح سابقه دارد ولى بر اثر جنگها و حدوث وقايع و سوانح طبيعى در رشد اين هنر وقفه رخ داده است .\r\n\r\n\r\n","description":"","footnote":"\r\n( 144 ) .  Humanism \r\n","page_name":" 276 ","page_number":290},
  {"content":"\r\n\r\n\r\nچينىسازى\r\nچينيان چينىسازى را يكى از هنرهاى زيباى خود مىدانند و براى آنكه همواره از اين اثر هنرى لذت ببرند ظرفهاى خود ، مخصوصا لوازم چاىنوشى را با ظرافت بينظيرى مىسازند . سفالگران چينى پس‌ازآنكه گل پخته را به اشكال مختلف درآوردند با پاره‌اى مواد معدنى مىآميختند و در معرض آتش قرار مىدادند تا ذوب شود و به چينى شفافى تبديل گردد . عده‌اى از محققين ، قدمت سفالگرى چين را به عصر سنگ يعنى 3 هزار سال ق . م . مىرسانند . عصر سونگ عصر عظمت چينىسازى چين است . بر اثر حمايت جدى دربار خاقان ، اشياء متنوع چينى از قبيل بشقاب ، كاسه ، گلدان ، جام ، بطرى ، لولهنگ ، جعبهء نطع شطرنج و غيره به خانه‌ها راه يافت و پس از چندى اين آثار نفيس به ممالك هنردوست صادر گرديد . ايرانيان و تركان به اين گونه آثار نفيس سخت علاقه‌مند بودند .\r\nنقش حيوانى از مفرغ ( از چين )\r\nچينىسازى در قرون اخير راه افول پيمود . « امروز چينىسازى مانند صنعت شيشهء رنگين اروپاى قرون وسطى از ميان رفته و جز نامى از آن نمانده . چينىسازان اروپا هرچه كوشش كرده‌اند نتوانسته‌اند به پاى چينيان برسند » و به‌همين جهت قيمت آثار چينى عهد قديم روزبروز افزايش مىيابد ؛ بطورى كه يك فنجان را به پانصد دلار و يك گلدان ( هاتورن ) را به 23600 دلار مىخرند « ولى كسى كه با چشم و انگشت و حواس خود زيبايى چينيهاى چين را احساس كرده است از اين ارزش‌گذاريها بيزار است و آن را كفر مىداند ؛ دنياى زيبايى را با دنياى پول ارتباطى نيست . . . » « 145 »\r\n\r\n\r\n","description":"","footnote":"\r\n( 145 ) . مطالب اين قسمت از تاريخ تمدن ( كتاب اول - بخش سوم ) ، پيشين ، نقل شده است .\r\n","page_name":" 277 ","page_number":291},
  {"content":"\r\n\r\n\r\nوضع زندگى مردم\r\nبه عقيدهء كارشناسان ، سرزمين چين كه در 280 ق . م . در حدود 14 ميليون جمعيت داشته در 726 ميلادى چهل و يك ميليون و پانصد هزار جمعيت داشته و در 1919 جمعيت آن به سيصد و سى ميليون تن رسيده است . و در حال حاضر ، جمعيت آن را بيش از 700 ميليون مىدانند . قامت مردم چين جنوبى كوتاهتر از مردم چين شمالى است . تمام مردم اين سرزمين پهناور پركار و پرطاقت هستند و با شجاعت بسيار ، انواع ناملايمات را تحمل مىكنند . با اينكه چهرهء آنان زيبا نيست به خودآرايى علاقه دارند . پوست آنها تقريبا زرد و چشمهاى آنها مورب است . زنان روستايى ، مانند مردان ، بسيار قوى و فعالند ولى زنان طبقات بالا بسيار ظريفند و به آرايش خود علاقه دارند . لبان و گونه‌ها را گلگون مىسازند ، ابروها را سياه و گاه به شكل برگ بيد و گاه به شك هلالى درمىآورند . موى هردو جنس ، زبر ، قوى و بدون جعد است . در زمان قديم زنان معمولا موهاى خود را دسته مىكردند و به گل مىآراستند ، مردان ريش كمى مىگذاشتند و اطراف آن را مىتراشيدند . سلمانيها بازار گرمى داشتند .\r\nمردان معمولا سر برهنه بودند ، و در زمستان كلاههايى از مخمل يا پوستهاى لطيف بر سر مى - گذاشتند و در تابستان كلاه از حصير ظريف براى خود مىساختند . در ساختن كفشها از پارچه‌هاى گرم استفاده مىكردند . در زمان « خاقان لى هوجو » ( 970 ميلادى ) رسم شد كه پاى دختران را در هفت‌سالگى با نوارهاى محكم ببندند تا رشد نكند و هنگام بلوغ ، راه رفتن آنها زيبا باشد . مردان نيمتنه و شلوار مىپوشيدند . زنان روستايى در كار شريك مردان بودند و مدپرستى بين زنان چينى معمول نبود .\r\nزبان چينى در آغاز امر نه « الفبا » داشت نه « دستور » ، پس از قرنها بتدريج نوعى « خط تصويرى » به وجود آمد . ششصد علامت اصلى خط چينى بازماندهء خط تصويرى قديم آنهاست .\r\nاز جهاتى زبان چينى ، زبان ابتدايى است كه بر اثر سنت‌پرستى چينيان تا عصر حاضر دوام آورده است . چينيان براى آموختن چهل هزار علامت خود از 10 تا 50 سال وقت صرف مىكنند اما وقتى كه ما دريابيم كه علامات در حكم الفبا نيستند بلكه هريك از آنها نمودار انديشه‌اى مىباشند ، وقتى طول زمانى را در نظر آوريم كه خود ما براى آموختن هزار انديشه يا حتى 40 هزار لغت صرف مىكنيم ، مىبينيم كه اين زبان از لحاظ چينيان دشوار نيست . بهتر آن است كه بگوييم هركسى را 50 سال عمر بايد تا چهل هزار انديشه فراگيرد . « 146 »\r\nبراى زندگى روزمره فراگرفتن سه يا چهار هزار علامت براى چينيان كافى است .\r\n\r\nكشاورزان\r\nدهقانان چين در روزگار قديم به علت وجود جنگلها ، بيشه‌ها ، ددان ، حشرات ، خشكسالى ، سيل و سرما و غيره با موانع و محظورات بسيار روبرو مىشدند . علاوه بر خطرهاى طبيعى حملهء بربرها ، دهقانان را مجبور مىكرد دست اتحاد به‌هم داده دور دهكده‌هاى خود را ديوار بكشند و شبها مزارع را نگهبانى نمايند . كشاورزى آنان ابتدايى بود و ، مانند ممالك عقب‌ماندهء امروز ، از بيل و خيش چوبى و آهنى براى شخم زمين\r\n\r\n\r\n","description":"","footnote":"\r\n( 146 ) . همان .\r\n","page_name":" 278 ","page_number":292},
  {"content":"\r\n\r\nاستفاده مىكردند . كودهاى طبيعى و حيوانى را براى تقويت زمين به كار مىبردند . براى نقل آب رودخانه ترعه مىساختند . ارزن و برنج بيش از گندم و جو كشت مىشد . از شراب برنج به حد اعتدال استفاده مىكردند ولى نوشابهء معمولى آنان چاى بود . بعد از برنج ، چايكارى بيش از هرچيز ديگر معمول بود . چاى ابتدا به صورت دارو به كار مىرفت ولى بعدا به صورت مشروب عمومى درآمد . سبزيها و بقولات و انواع ميوه‌ها كشت مىشد . دهقانان به گوشت توجه چندانى نداشتند ولى در مهمانيهاى مجلل « پكن » انواع خوراكهاى گوشتى در سفره ديده مىشد و صرف غذا ، گاه چند ساعت طول مىكشيد . ولى رنجبران چينى براى تأمين دو وعده غذاى روزانهء خود تلاش مىكردند . با اينكه عده‌اى از خاقانهاى چين در راه تقسيم زمين بين دهقانان قدمهايى برداشتند ولى اين كوششها موقتى و بيدوام بود و سالى نبود كه عده‌اى از كشاورزان چينى به علت گرسنگى هلاك نشوند ؛ چون در طى قرون ، همواره توليد مثل از توليد كشاورزى بيشتر بود و به علت استثمار شديد دهقانان و نبودن وسايل حمل‌ونقل ، رسانيدن آذوقه به نقاط قحطىزده امكان نداشته است . بطور متوسط سالى يك‌بار چين با قحطى دست به گريبان بوده است . بين قرن ششم تا چهارم قبل از ميلاد ، مزارع اشتراكى از بين رفت و نوعى ماليات جنسى كه معادل يك‌سوم و حتى نصف محصول بود جايگزين آن گرديد و اين جريان با مخالفت عمومى كشاورزى روبرو شد . يكى از ترانه‌هاى « شى كينگ » نفرت و انزجار دهقانان را نسبت به مأمورين خون‌آشام نشان مىدهد :\r\nموشها ، موشها ، گندم ما را نخوريد .\r\nما سه سال است كه با قانون شما سر مىكنيم و از شما تاكنون هرگز سودى نديده‌ايم . شما را ترك خواهيم گفت و به جاهاى دوردست خواهيم رفت . . . « 147 »\r\nدهقان چينى سخت قانع است و مىگويد : « آنچه آدم در اين زندگى گذران لازم دارد يك كلاه و يك كاسه برنج است . »\r\nكار دهقان ، دائمى ولى كند بود . فقط در جشنهاى سال نو و جشن فانوس ، كشاورزان اندكى استراحت مىكردند .\r\n\r\nپيشه‌وران و اصناف\r\nاز روزگار قديم چين يكى از بزرگترين مراكز صدور صنايع دستى بود .\r\nپارچه‌بافى و تهيهء كرم ابريشم هردو به دست زنان در كارگاهها و كلبه‌ها اداره مىشد . بافتن قماش ابريشمين در هزارهء دوم ق . م . در چين رايج بود ؛ اما كسانى كه انواع لباس ، ديواركوب ، پارچه‌هاى مزين و گرانبها براى ثروتمندان جهان تهيه و تدارك مىكردند ، خود جامهء پنبه‌اى به تن داشتند . اصنافى مركب از كارگران و كارفرمايان از 300 ق . م . در چين وجود داشته . در عصر « قبلاى قاآن » چين از نظر گرمى بازار صنايع - دستى با اروپاى قرن هجدهم برابرى مىكند . ماركوپولو مىنويسد : « براى هرصنعتى هزار كارگاه وجود دارد و عدهء كارگران هركارگاه به ده يا پانزده يا بيست و در مواردى به چهل مىرسد . . . صاحبان توانگر اين دكه‌ها با دست خود كار نمىكنند ، بلكه برعكس با قيافه‌هاى\r\n\r\n\r\n","description":"","footnote":"\r\n( 147 ) . تاريخ جهان باستان ، پيشين ، ج 1 ، ص 287 .\r\n","page_name":" 279 ","page_number":293},
  {"content":"\r\n\r\nآراسته ، به خودنمايى مىپردازند . » اصناف مانند سازمانهاى منظم صنعتى امروزى رقابت را محدود مىساختند و دستمزد و ساعات كار و قيمتها را تنظيم مىكردند و گاه از توسعهء توليد جلوگيرى مىكردند تابهاى كالاها پايين نيايد . اصناف براى جلوگيرى از اختلافات بين كارگران و كارفرمايان و تقليل اعتصاب ، بطور مساوى هيأتهاى مركب از نمايندگان كارگران و كارفرمايان تشكيل مىدادند . در آن زمان نه اقتصاد متمركز دولتى وجود داشت و نه « اقتصاد بىبندوبار » . « 148 » اين سازمانها منحصر به صنعتگران نبود بلكه پيشه‌وران جزء ، باربرها و آشپزها و حتى گدايان از مقررات سازمان خود سخت اطاعت مىكردند . بردگى وجود داشت و عده‌اى از كارگران شهر و خدمهء خانه‌ها غلام بودند . در ايام قحط و غلا دختران و يتيمان را به چند درهم مىفروختند . پدران حق فروش دختران خود را داشتند ولى در چين هيچگاه بردگى به پايهء يونان و روم نرسيد . حمل‌ونقل كالا و بردن تخت - روان بوسيلهء انسان كارى معمولى بود . گاريها را گاه با خر و اغلب بوسيلهء آدم مىكشيدند .\r\nبهاى آدم بقدرى نازل بود كه استفاده از حيوانات و وسايل ماشينى صرفه نداشت . خيابانها چندان عريض نبود . با ترعه‌هاى متعددى كه وجود داشت حمل كالاها صورت مىگرفت . با آنكه بازرگانى كارى پست شمرده مىشد ، بازار كارهاى تجارى رونق داشت . دانشمندان ، معلمان ، كارگزاران دولتى ، طبقهء اول ؛ كشاورزان ، طبقهء دوم ؛ و صنعتگران ، طبقهء سوم ؛ و بازرگانان ، طبقهء چهارم اجتماع به‌شمار مىرفتند . چينيان بازرگانان را از عموم طبقات فرومايه‌تر مىشمردند زيرا از دسترنج ديگران ثروتمند مىشدند . با اين‌حال ، تجار چين محصولات كشور خود را به همهء زواياى آسيا مىبردند و باوجود مالياتهاى سنگين داخلى و دزدان خشكى و دريا فعاليت آنها متوقف نمىشد . دادن اعتبارات مالى و رواج مسكوكات به فعاليتهاى بازرگانى كمك مى - كرد . نرخ بهره به سى و شش درصد مىرسيد ؛ با اين‌حال ، از نرخ معمول يونان و روم بيشتر نبود . يك مثل قديمى چين مىگويد : « دزدان عمده صرافى مىكنند . » از حدود قرن پنجم ق . م .\r\nدر چين استفاده از مسكوكات فلزى معمول بوده . از عصر دودمان چين ، طلا ، معيار رسمى پول چين شد ، چون در عمل استفاده از مسكوكات مشكل بود ، يك چند رسيد ( پول پرنده ) و سپس پول كاغذى معمول گرديد .\r\n\r\nحدود علم\r\nبه قول تاريخگزاران چينى امير چو براى راهنمايى فرستادگان كشورهاى بيگانه ، قطب‌نما را اختراع كرد . ظاهرا چينيان قديم خواص مغناطيسى سنگ آهنربا را مىدانستند و از سوزن مغناطيسى براى جهت‌يابى استفاده مىكردند . باروت در عصر دودمان تانگ اختراع شد و ابتدا براى آتشبازى مورد استفاده بود ولى بعدها از آن نارنجك ساخته و در جنگها مورد استفاده قرار دادند . « باوجود قطب‌نما ، باروت ، كاغذ و ابريشم و چاپ و چينى ، باز نمىتوان چينيان را مردمى صنعتگر و مخترع دانست . » با اينكه از اولين اقوامى بودند كه ذغال سنگ را براى سوخت به كار بردند ، مدت دو هزار سال حيات صنعتى چين دگرگون نشد . چنان كه اروپا هم از زمان پريكلس تا عصر انقلاب صنعتى تغييرى نكرد . »\r\n\r\n\r\n","description":"","footnote":"\r\n( 148 ) .  Laissez Faire \r\n","page_name":" 280 ","page_number":294},
  {"content":"\r\n\r\nقرنها پيش از ميلاد مسيح دانشمندان چينى در زمينهء كشاورزى ، كرم ابريشم ، جغرافيا ، رياضى ، جبر و هندسه مطالعات و تحقيقاتى كردند . ستاره‌شناسان عصر كنفوسيوس خسوف و كسوف را محاسبه و گاهشمارى چين را تنظيم كردند . پزشكى چينى ، معجونى از اطلاعات تجربى و خرافات رايج بود . در عصر دودمان « چو » از كسانى كه قصد طبابت داشتند ، آزمايشهايى به عمل مى - آمد . در قرن چهارم ق . م . كالبدشكافى و تشريح آغاز شد ولى انجمنهاى نظرى از ادامهء اين فعاليت عملى جلوگيرى كردند . در زمينهء رژيم غذايى و انواع تب و بيماريهاى زنان و كودكان كتبى نوشته شد . با اين‌حال بهداشت عمومى ، پيشگيرى و جراحى در چين ترقى نكرد . صابون كالاى تجملى بود . شپش و حشرات موذى مخصوصا در بين چينيان فقير زياد ديده مىشد . علم پزشكى در چين قديم مانند طب اروپا از دورهء « بقراط » تا عصر « پاستور » ترقى شايانى نكرد . در قرون معاصر ، مسيحيت طب اروپايى را به چين برد .\r\nبه نظر محققان شوروى :\r\nافتخار اختراع پرگار از آن چينيان است . در رياضيات نظريات استوارى داشتند ؛ و مخصوصا از خواص ريشه‌هاى جذر و كعب آگاه بودند . رسالات كشاورزى چينيان كه مبين آشنايى كامل آنها به علم فلاحت زمان خود بوده به دست ما رسيده است . . . صنعتكاران چينى در ساخت منسوجات ظريف هنرى و اشياء مختلف از مفرغ ، آهن ، عاج ، لاك و سنگهاى گرانبها مهارت فراوان داشتند . در زمينهء نقاشى و پيكرتراشى استادكاران چينى شاهكارهاى بسيارى به وجود آوردند . . . « 149 »\r\n\r\nمذهب و اخلاق مردم چين\r\nچينيان ، مانند ساير اقوام ابتدايى ، مظاهر طبيعت را مىپرستيدند و از آنان بيم داشتند ، ولى نيروى خلاق و زايندهء طبيعت بيش از هرچيز مورد تقديس بود . « دختران و پسران در جشنهاى بهارى مىرقصيدند و باهم مىآميختند تا مادر زمين را سرمشق بارورى و زايندگى باشد . » اديان و مذاهب مختلفى در طول تاريخ در اين كشور پهناور راه يافت كه اهم آنها آيين تانو ، آيين كنفوسيوس و مذهب بودا بود . با اين‌حال : « در چين بر خلاف آسيا ، اروپا و امريكا ، اديان جنبهء اختصاصى و انحصارى به خود نگرفته و هرگز موجب جنگهاى دينى نشده است . اديان چينى نه‌تنها در حيطهء حكومت باهم كنار مىآيند ، بلكه در قلوب مردم باهم اختلاط مىيابند . فرد ميانه‌حال چينى همهء عقايد را در خود جمع دارد . فيلسوفى است افتاده‌حال و به هيچ‌چيز يقين نمىكند . » به كاهنان فرق مختلف پول مىدهد تا سر قبر او دعا بخوانند تا سخن هريك راست باشد او رنج نبرد . چينى برروىهم اهل دنياست و وقت دعا كردن در فكر آخرت نيست بلكه در تلاش معاش زمينى است . اگر خدا حاجتش را برنياورد او را به باد ناسزا مىگيرد و در آخر كار او را به رودخانه مىاندازد .\r\n« ازاين‌روى ، چينى ميانه‌حال با شوروشوق ، اسلام و مسيحيت را پذيره نشد ؛ زيرا اين دو دين ، بهشتى به او عرضه داشتند كه دين بودا قبلا بشارتش را داده بود . آنچه او\r\n\r\n\r\n","description":"","footnote":"\r\n( 149 ) . تاريخ جهان باستان ، ج 1 ، ص 297 .\r\n","page_name":" 281 ","page_number":295},
  {"content":"\r\n\r\nمىخواهد تضمين سعادت دنيوى است . » « 150 »\r\nدرميان اديان و مذاهب مختلفى كه به سرزمين هند راه‌يافته آيين كنفوسيوس ، و نياپرستى در طى 20 قرن بر آيينهاى مختلف غالب آمده است ؛ چه اديان مزبور مبانى اخلاقى داشته و به‌همين علت بر اذهان و افكار مردم در طول زمان رسوخ كرده‌اند . از نظر چينيان ، كثرت اولاد مايهء فخر است ؛ مخصوصا مادران آرزوى پسرزايى داشتند تا بتوانند از نيروى بازوى آنها در كشتزار و ميدان جنگ به سود خود استفاده كنند . خانواده‌ها دختران را چون بار سنگينى بر دوش خود تحمل مىكردند و با بيصبرى منتظر روزى بودند كه او را به خانهء شوهر روانه كنند تا خانوادهء جديدى تشكيل دهد . اگر در مواقع سختى ، دخترى بر دختران متعدد خانواده افزوده مىشد بيم آن بود كه نوزاد بيگناه را در دامن طبيعت رها كنند تا تلف شود . اما كودكانى كه از اين ورطه‌هاى خطرناك جان سالم به‌در مىبردند با مهر و محبت بسيار تربيت مىشدند . والدين ، كودكان خود را كتك نمىزدند بلكه با اسلوبى شايسته تأديب مىكردند و گاه اطفال خود را با فرزندان خانواده‌اى آشنا ، بطور موقت ، معاوضه مىكردند تا محبت دايمى والدين آنها را فاسد به بار نياورد .\r\nكودكان تا هفت‌سالگى در قسمت اندرونى خانه با زنان به سر مىبردند و از اين سن به بعد ، توانگران فرزندان خود را به مدرسه مىفرستادند . پاكدامنى براى دختران اهميت فراوان داشت و بسا دخترانى كه بر اثر تماس تصادفى دامن خود را لكه‌دار پنداشته دست به خودكشى زده‌اند .\r\n\r\nروابط جنسى\r\nاما براى پاكدامنى جوان مجرد ، هيچ قانون اخلاقى و مذهبى وجود نداشت . تمايلات جنسى در نظر چينيان ، مانند گرسنگى ، حاجتى طبيعى به‌شمار مىرفت و از ديرگاه روسپىخانه‌ها براى رفع حوائج جنسى در آن سرزمين وجود داشته و دولت بر اين مؤسسات نظارت مىكرده است .\r\nماركوپولو مىگويد : « در دورهء قبلاى قاآن ، روسپيان بسيار بودند و حكومت به آنها جواز مىداد و آنها را تحت نظارت مىگرفت و زيباترين آنها را به رايگان نزد سفيران مىفرستاد .\r\nعده‌اى از زنان كامبخش نه‌تنها در آواز بلكه در موسيقى و رقص و محاوره و گفتگو با اشخاص زبردست بودند و از ادبيات و فلسفه بيبهره نبودند . »\r\n\r\nزناشويى\r\nتجرد براى مردان و حتى روحانيان عملى ناپسند بود . عشق و عاطفه در كار زناشويى ، كوچكترين تأثيرى نداشت . والدين براى اولاد خود جفت برمىگزيدند و معمولا همسر نمىبايست از خويشاوندان بسيار نزديك باشد . پدر داماد ، ارمغان قابلى به پدر عروس مىفرستاد و عروس در عوض ، جهيز پرمايه‌اى با خود به خانهء داماد مىآورد . عروس و داماد تا هنگام جشن عروسى از شكل و شمايل هم بى خبر بودند . در جشن عروسى به داماد شراب فراوان مىدادند تا دستخوش شرم و حيا نشود . عروس ، مادام كه صاحب اولاد نشده بود ، مكلف بود براى شوهر و مادرشوهر آنقدر رنج بكشد تا خود صاحب\r\n\r\n\r\n","description":"","footnote":"\r\n( 150 ) . تاريخ تمدن ( كتاب اول - بخش سوم ) ، پيشين .\r\n","page_name":" 282 ","page_number":296},
  {"content":"\r\n\r\nفرزند و عروس شود . تهيدستان بيش از يك زن نمىگرفتند ولى مردم متوسط الحال مىتوانستند چند زن نگهدارى كنند . غير از زن اصلى ، داشتن متعه نيز معمول بود و فرزند متعه يا زن فرعى نيز مقام فرزندان اصلى را داشت .\r\nخاقانهاى چين در گردآورى زنان زيبا افراط مىكردند . يكى از آنها براى محافظت حرمسرا ، سه‌هزار خواجه‌سرا داشت كه پيش از هشت‌سالگى آنها را اخته كرده بودند . مرد چينى مىتوانست زن خود را به بهانهء پرگويى و نازايى و غيره طلاق دهد . قبل از استقرار حكومت ملوك الطوايفى در چين ، وضع زنان بهتر بود ، ولى بعدا مقام و موقعيت اقتصادى و سياسى زنان تنزل يافت . در زمان كنفوسيوس ، پدران قدرتى مطلق داشتند و مىتوانستند همسر و كودكان خود را به كنيزى و غلامى بفروشند . مرد غالبا به تنهايى غذا مىخورد و بندرت ، زن و فرزندان را به سفرهء خود مىخواند . پس از مرگ شوهر ، ازدواج مجدد زن ناپسند بود و تا پايان سدهء نوزدهم ، زنان بيوه براى ابراز وفادارى نسبت به شوى ، خودكشى مىكردند .\r\nشوهر به زن و همه‌كس باادب رفتار مىكرد ولى مقام خود را رفيع‌تر از مقام زن و فرزند خود مىشمرد .\r\nبانوى اديب « پان هويان » در رسالهء مشهورى با فروتنى و به لحنى روشنىبخش دربارهء مقام زنان چنين مىنويسد : « درميان انواع انسان ، فروترين جايگاه از آن ماست ؛ ما بخش ضعيف بشريت هستيم ؛ پست‌ترين كارها بر عهدهء ماست و بايد باشد . . . كتاب قوانين مرد و زن ، به حق و به صحت اعلام مىدارد كه : « اگر زنى شويى دارد به مراد دل ، براى سراسر عمر است و اگر زنى شويى دارد به خلاف دل ، نيز براى سراسر عمر است . » « 151 »\r\n\r\nرفتار حكومت با مردم\r\nوجود موانع طبيعى ( از قبيل كوهها و بيابانها و رودهاى بىپل و غيرقابل كشتيرانى ) و نبودن وسايل ارتباطى سريع و فقدان ارتش و حكومت مركزى قوى ، سبب دوام ملوك الطوايفى در سرزمين چين گرديد . حكومتهاى خودمختار هرناحيه كمتر بر مردم اعمال زور و قدرت مىكردند . رژيم آنها كه معجونى از دموكراسى و اريستو كراسى بود مردم را در شبكهء رسوم و آداب كهن و مقررات صنفى و عقايد دينى خود آزاد مىگذاشت . دولت براى اداره و اخذ ماليات و اجراى عدالت در هربخش يك كلانتر انتخاب مىكرد و براى هرايالت يك قاضى و خزانه‌دار و يك حاكم و گاه يك نايب السلطنه تعيين مىكرد .\r\nدعاوى و اختلافات مردم غالبا با مداخلهء مردم و از راه حكميت حل مىشد و در مواردى كه موضوعى از راه حكميت حل نمىشد ، دولت مداخله مىكرد . ساير امور به حكم عرف خانواده‌ها ، و اصناف حل و فصل مىشد . هر ايالت ، مادام كه ماليات خود را مىداد و آرامش را حفظ مىكرد ، از مداخلهء دستگاه خاقانى مصون بود . مردم بطور كلى نسبت به قوانين دولتى و محاكم آن بدبين بودند و همواره سعى مىكردند از راه سازش به اختلافات\r\n\r\n\r\n","description":"","footnote":"\r\n( 151 ) . همان .\r\n","page_name":" 283 ","page_number":297},
  {"content":"\r\n\r\nخود خاتمه دهند . در شهرهاى بزرگ ، سالها مىگذشت و كسى به محاكم مراجعه نمىنمود .\r\nانگشت‌نگارى در چين سابقه‌اى كهن دارد ؛ اثر انگشتان اشخاص مورد سوءظن را حفظ مىكردند . گاه متهمين را براى گرفتن اقرار ، شكنجه مىدادند . كيفرها در چين سخت بود ولى به پاى مجازاتهاى وحشيانهء ساير كشورهاى آسيايى نمىرسيد . از تراشيدن سر و زدن تازيانه شروع و به اعدام ختم مىشد . اگر جليل القدرى محكوم مىشد او را آزاد مىگذاشتند تا خود را بكشد . ظاهرا تمام افراد در برابر قانون برابر بودند . قدرت خاقان را دستگاه تفتيش محدود مىكرد و مىتوانست او را توبيخ كند و در صورت لزوم وى را خلع و سركوبى نمايد . اين دستگاه معتبر و والامقام مىتوانست به اعمال تمام كارگزاران حكومتى رسيدگى كند .\r\nمدت هزار سال ، كارگزاران حكومتى آزادانه از بين عموم كسانى كه براى اين كار تربيت و تعليم ديده بودند ، انتخاب مىشدند ؛ به اين ترتيب كه در هرناحيه مجلس امتحانى برپا مىشد و از كليهء مردان پير و جوان كه در امتحان شركت مىكردند دربارهء آثار كنفوسيوس ، شعر ، تاريخ و نوشتن مقالات سياسى و اخلاقى سؤالاتى مىشد . قبول‌شدگان مىتوانستند در امتحانات ايالتى ، كه سه‌سال يك بار تشكيل مىشد ، شركت كنند . اين امتحان از امتحان نخستين دشوارتر بود و كسانى كه در آزمايش موفق مىشدند ، مىتوانستند مقام و موقعيت مهمترى به دست آورند . « 152 »\r\nگرچه تمدن چينى به هيچ‌وجه از كهنه‌ترين تمدنهاى روى زمين نيست ، ليكن ساكنان آن سرزمين ، از لحاظ وحدت تمدنى ، گذشته‌اى طولانىتر و مداوم‌تر از كليهء اقوام ديگر دارند . . . چينيان تا قبل از ظهور روش كشاورزى علمى به احتمال قوى داراى مكمل‌ترين روش و وسايل كشاورزى و بهترين محصولات بوده‌اند ؛ بطورى كه در بسيارى نواحى وسيع آن سرزمين ، جمعيتهايى به انبوهى جمعيتهاى نقاط حاصلخيز مصر و بين النهرين باستانى مىتوانستند تغذيه و زندگى كنند .\r\nچينيان از زمانهاى بسيار كهن ، به موضوع سياست مدنى و روشهاى حكومتى توجه خاصى مبذول داشتند و مدتها پيش از آغاز دورهء ميلادى ، موفق به وضع مقررات و موازينى شده بودند كه به كمك آن مىتوانستند مغزهاى عالىتر را به خدمات دولتى بگمارند . چينيان به كمك روشهاى خاصى كه در دست چين كردن و بازآوردن زمامداران و متصديان امور دولتى به كار برده‌اند ، توانسته‌اند در طول دو هزار سال اخير تاريخ خود ، داراى حكومتى باشند كه هم مزاياى روش كشوردارى انگليسى ، هم فوايد حكومت دموكراسى امريكا را ، بخصوص از لحاظ استفاده بردن از قوا و استعدادهاى عموم افراد ، در خود جمع داشته باشند . « 153 »\r\nاز مطالعهء سطحى و سريعى كه از تمدن كهن‌ترين ممالك جهان به عمل آورديم\r\n\r\n\r\n","description":"","footnote":"\r\n( 152 ) . بيشتر مطالب مربوط به چين ، نقل و تلخيصى است از : تاريخ تمدن ( كتاب اول - بخش سوم ) ، پيشين ، ص 887 به بعد .\r\n( 153 ) . سير تمدن ، پيشين ، ص 484 به بعد .\r\n","page_name":" 284 ","page_number":298},
  {"content":"\r\n\r\nبشقاب از چين ( ق . م . )\r\nمعلوم شد كه مصريان ، قديمترين شيوهء كشاورزى و آبيارى و صنايع‌دستى و مهندسى را به جهانيان آموخته‌اند . عيلام چرخ كوزه‌گرى و چرخ ارابه ساخت . فنيقيان با كشتيهاى خود افريقا را دور زدند . مردم چين پس از ساختن ابريشم و باروت به اختراع قطب‌نما توفيق يافتند و قبل از تمام كشورهاى جهان پول كاغذى را جانشين طلا و نقره ساختند . و در زمينهء تفكر ، چينيان فلسفه را از دين تفكيك كردند و بالاخره چين ، قبل از عصر سقراط ، دانشمندى چون كنفوسيوس پروراند كه هنوز هم آراء و افكار او الهام‌بخش متفكرين جهان است . بابليان اختران را مورد بررسى قرار دادند ، تقسيمات منطقة البروج را تعيين كردند ، و ماه را به چهار هفته و روز را به 12 ساعت و ساعت را به 60 دقيقه و دقيقه را به 60 ثانيه منقسم ساختند .\r\nاوران گور « 154 » و حمورابى قوانينى مترقى تدوين كردند . هنديان موفقيتهاى علمى خود را در زمينهء رياضيات و ارقام اعشارى بوسيلهء اعراب به اروپاييان آموختند . متفكرينى نظير اوپانيشاد و بودا فلسفه و دين را درهم‌آميختند .\r\nايرانيان با ايجاد ارتش منظم و سازمان ادارى و دستگاه چاپارى بىنظيرى ، منظم‌ترين شاهنشاهيهاى جهان را به وجود آوردند و مثبت‌ترين مذاهب جهان يعنى آيين مزديسنا را\r\n\r\n\r\n","description":"","footnote":"\r\n( 154 ) .  Ur - Engur \r\n","page_name":" 285 ","page_number":299},
  {"content":"\r\n\r\nبه جهان عرضه كردند .\r\nيهوديان افسانه‌هاى مذهبى را به صورت جالب و دلنشينى تدوين كردند و در پيرامون حيات و مرگ و راه استقرار عدالت اجتماعى مقالات بسيار نوشتند .\r\n\r\nيونان\r\n\r\nوضع طبيعى و اقتصادى\r\nبا اينكه يونان شبه‌جزيره‌اى اروپايى است ، از لحاظ تمدن و فرهنگ ، نمىتوان آن را اروپايى خالص شمرد . سكنهء يونان و جزيرهء « كرت » از حدود دو هزار سال ق . م . در نتيجهء مسافرت به مصر و آسياى صغير و استقرار مناسبات اقتصادى با اين ممالك ، بطور مستقيم و غيرمستقيم ، با فرهنگ و تمدن ممالك خاورميانه و شرق نزديك آشنا شدند . جزيرهء كرت در چهارراه مديترانهء شرقى قرار دارد . وضع طبيعى آن از جهاتى مساعد است . دريانوردان اين منطقه از ديرباز به ، آسانى به مصر ، فنيقيه و يونان مسافرت مىكردند و ضمن مبادلات تجارى ، از گنجينهء فرهنگ قديمى اين ممالك ، به سود خود ، استفاده مىنمودند .\r\nمدارك تاريخى و مطالعات باستانشناسان نشان مىدهد كه تمدن و فرهنگى كه در « تروا » و ساير شهرهاى يونانى رو به تكامل رفته ، نخست در جزيرهء كرت نشوونما يافته است .\r\nدر يونان ، بر خلاف مصر و بابل ، وضع طبيعى براى ايجاد يك حكومت متمركز و مقتدر مناسب نبود . كثرت كوهها و خليجها و موانع طبيعى ، راه مواصلات خشكى را سد كرده بود ؛ به‌همين مناسبت ، در هرناحيهء كوچك يك واحد سياسى ( پوليس ) « 155 » دولت شهرى به وجود آمد و در همين قصبات بود كه تمدن يونان مدارج ترقى و انحطاط خود را طى كرد . باوجود زحمات و مطالعات شليمان « 156 » آلمانى و ساير باستانشناسان هنوز وضع تمدن قديم يونان روشن نيست و حتى بين ارباب اطلاع راجع به شخصيت « همر » و تاريخ تأليف اشعارى كه به او منسوب است ، بحث‌وگفتگو است . عده‌اى زمان تأليف ايلياد و اديسه را قرن نهم يا هشتم ق . م . مىدانند . حماسه‌هاى يونان قديم مىتواند تا حدى مختصات اجتماعى يونانيان را براى ما روشن كند . همر ، رژيم « پدرشاهى » عصر خود ، تندخويى مردم و خدايان ، قهرمانيهاى مردم ، اقتصاد ناپايدار و توأم با غارتگرى ، دزدان دريايى و پيشه‌وران و صنعتگران عصر خود را تا حدى توصيف مىكند . درميان حكومتهاى باستانى اين منطقه ، آتن و اسپارت كه دو طرز حكومت مخالف هم داشتند ، بيشتر جالب توجه و شايان ذكر است .\r\n\r\nطرز حكومت اسپارتيها\r\nميان اسپارتها سه طبقهء مشخص ديده مىشود : يكى اسپارتهاى اصيل كه طبقهء ممتاز خلق بودند و پنج تا ده درصد جامعه را تشكيل مىدادند و عبارت از فرمانروايان و طبقهء رزمجوى جامعه بودند ؛ دوم غلامان كه وابسته به زمين بودند و فعاليتهاى كشاورزى و بيگارى به دوش آنها تحميل مىشد ؛ طبقهء سوم حومه‌نشينان بودند كه به كارهاى كشاورزى و بازرگانى و صنايع دستى اشتغال داشتند و\r\n\r\n\r\n","description":"","footnote":"\r\n( 155 ) .  Polis \r\n( 156 ) .  Schliemann \r\n","page_name":" 286 ","page_number":300},
  {"content":"\r\n\r\nمانند غلامان از حقوق اجتماعى محروم بودند . طبقهء فرمانروا بتدريج بوسيلهء قوانين و مقررات مخصوصى فرمانروايى خود را تثبيت نمودند . اسپارتها بر خلاف آتنيها نظامات و قوانين سختى را بر خود هموار مىكردند ؛ كليهء كودكان ضعيف و ناقص الخلقه را به دست مرگ مىسپردند .\r\nپسران در سن هفت سالگى از پدر و مادر جدا شده و يك دورهء تربيت بدنى و تعليمات وطن‌پرستانه مىديدند . خواندن ، موسيقى ، تمرين كشتىگيرى ، دويدن و استعمال اسلحه جزو تعليماتى بود كه بايد جوانان به خوبى فراگيرند . علاوه‌براين هنرها ، بايد در دزدى نيز مهارت داشته باشند و هرگز هنگام دزدى دستگير نشوند و به گناه خود اعتراف ننمايند .\r\nمىگويند طفلى روباهى دزديد و در زير لباس پنهان كرد ، وقتى بزرگترها از او پرسيدند روباه كجاست ؟ با اينكه روباه شكم او را مىخورد او زبان نگشود و به دزديدن اعتراف نكرد و در همان‌حال جان داد و قهرمان اطفال شد . دختران نيز تعليمات سختى مىديدند و اعصابى پولادين داشتند . چون اسپارتيها پسران خود را به جنگ مىفرستادند ، مىگفتند : « يا مرگ يا پيروزى » . شهرنشينان تا سن سى سالگى در سربازخانه‌ها به تربيت بدنى و فعاليتهاى نظامى اشتغال داشتند و از حيث خوراك و پوشاك وضع مناسبى نداشتند . براى آنها جنگ بزرگترين سعادت بود ، زيرا از تنعمات و مزاياى بيشترى برخوردار مىشدند و بطور موقت از زندگى سخت و يكنواخت آسوده مىشدند . ويل دورانت مىنويسد :\r\n. . . اگر كودكى لحظه‌اى تسليم ترس مىشد ، روزگارى دراز مورد بيمهرى قرار مىگرفت . اسپارتيان به تحمل دردها و سختيها و بردبارى در برابر پيشامدهاى نامساعد و خوددارى از ناله و شكايت تشويق مىشدند تا جايى كه هرساله جمعى از جوانان زبده را در برابر كشتارگاه آرته‌ميس « 157 » به قدرى تازيانه مىزدند تا تن آنان متورم مىگرديد و زمين از خون آنان رنگين مىشد . كودكى كه به 12 سالگى مىرسيد از پوشيدن جامهء زيرين ممنوع بود و تمام سال را مىبايد با يك جامه سپرى سازد . نوجوانان اسپارتى بايد بر خلاف نوجوانان آتنى استحمام نكنند زيرا به نظر اسپارتيان شست‌وشو و تدهين ، بدن را نرم و سست مىسازد ، درصورتىكه هواى سرد و خاك پاكيزه موجب تقويت نيروى مقاومت بدن مىشود . نوجوانان اسپارتى در زمستان و تابستان در فضاى باز مىخوابيدند و بسترشان از شاخه‌هاى درختان بود .\r\n. . . دولت از دختران مىخواست كه در پاره‌اى از بازيهاى خشن ، مانند دو و كشتى و پرتاب ديسك و تيراندازى شركت جويند تا داراى بدنى سالم و نيرومند گردند و براى مادرى ، كاملا شايستگى يابند . . . پلوتارخوس كه سخت علاقه‌مند به اخلاق است ، مىگويد : « برهنه شدن دختران چيزى شرم‌آور نبود زيرا پرهيزگارى شعار آنان بود و از بدكارى سخت به دور بودند » . دختران در حال رقص سرودهايى در مدح جنگجويان دلاور مىخواندند . « 158 »\r\n\r\n\r\n","description":"","footnote":"\r\n( 157 ) .  Artemis \r\n( 158 ) . ويل دورانت ، تاريخ تمدن ( كتاب دوم - بخش اول ) ، پيشين ، ص 147 به بعد .\r\n","page_name":" 287 ","page_number":301},
  {"content":"\r\n\r\nنتيجهء انضباط شديدى كه در جامعهء اسپارتى حكومت مىكرد شجاعت قابل تحسين سربازان بود . در اين محيط خشك نظامى ، بازار هنر ، علم و فلسفه رواجى نداشت . اقتصاد اسپارت بسيار عقب‌مانده بود ، و بازرگانى و صنعت صورت خوبى نداشت . حكومت اسپارت با استعمال سكه‌هاى زر و سيم مبارزه مىكرد و عمدا مىكوشيد تا شمشيرهاى سنگين آهنى بعنوان پول مبناى دادوستد مردم باشد . جنبشها و افكار مخالف حكومت به سختى و با شدت سركوب مىشد . در بين غلامان عده‌اى جاسوس گماشته بودند تا توطئه‌كاران و مخالفان حكومت را بيدرنگ بكشند . حكومت اسپارت بر ترس و انضباط نهاده شده بود .\r\n\r\nوضع اقتصادى در يونان قديم\r\nشبه جزيرهء يونان و جزاير اطراف آن از روزگار قديم داراى وضع طبيعى مناسبى نبود . كمى آب ، فقدان اراضى حاصلخيز ، تضريس زياده از حد سواحل ، و وجود رودخانه‌ها و نهرهاى سريع كم‌عمق و غيرقابل كشتيرانى به نامساعد بودن وضع طبيعى آن سرزمين كمك كرده است . بااين‌حال ، در خاك يونان ، غلات ، بخصوص جو ، انگور ، ميوه و عسل به عمل مىآمد و مناطق كوهستانى و ييلاقى آن براى پرورش بز و گوسفند و گاو آماده بود . علاوه‌براين ، سواحل اين مملكت و جزاير آن ، بخصوص در فصل تابستان ، براى كشتيرانى مناسب بود . دريانوردان يونان از ديرباز با كشتيهايى كه با پارو يا بادبان و يا به كمك هردو حركت مىكردند ، به فعاليتهاى تجارى مىپرداختند . بازرگانان يونان روغن زيتون ، شراب و ساير كالاهاى يونان و آسياى صغير را به مناطق ديگر حمل مىكردند و با غلات ، برده ، فلزات ، و ساير مواد مورد احتياج مبادله و معاوضه مىكردند . بدين ترتيب از قرنها پيش از ميلاد مسيح ، در يونان ، تجارت مانند يك واسطهء ضرورى بين دو توليدكننده بوجود آمده و به دوشيدن هردو طرف مشغول شده است . بازرگانان اين منطقه ، پس از چندى ، به‌جاى معاملات تهاترى و مبادلهء جنس به جنس ، پول مسكوك را وسيلهء معامله قرار دادند و توليدكننده و محصولش را بيش‌ازپيش در اختيار خود درآوردند . پس‌ازآنكه پول فرمانرواى بازار شد ، كم‌كم موضوع قرض ، تنزيل و ربا به وجود آمد . عده‌اى به حكم احتياج ، زمين خود را فروختند . رشد فعاليتهاى بازرگانى و تكامل مالكيت و رواج رباخوارى ، سبب اختراع معاملات شرطى و رهنى گرديد و بتدريج طبقهء ناچيزى از مردم در پناه تجارت و معامله ، ثروت كلانى كسب كردند و عدهء كثيرى در نتيجهء استثمار شديد مالكين و ارباب صنايع ، و فروش اراضى خود ، به خيل بينوايان پيوستند . تجار از بركت پول سرشارى كه به دست آورده بودند كشتيهاى بزرگى ساختند و كالاهاى گوناگون از قبيل پارچه‌هاى پشمى ، ظروف ، زينت‌آلات و اسلحه و غيره را به مصر ، فنيقيه و ساير مناطق صادر كردند و با تصرف سواحل « آگيا » و آسياى صغير مستعمراتى براى صدور اجناس مختلف به وجود آوردند . از اين دوره بر اثر بهره‌كشى و استثمار شديد غلامان ، و محروم كردن عده‌اى از مردم آزاد از حقوق اجتماعى ، اختلاف و جنگ طبقاتى در محيط يونان آشكار مىشود .\r\n\r\nوضع طبقات\r\nچنان كه گفتيم در يونان به اقتضاى وضع طبيعى و وجود كوهها و موانع گوناگون ، زمينه براى ظهور يك حكومت واحد و متمركز مناسب نبود . به‌همين علت ، در شهرها و مناطق مختلف يونان ، نخست پادشاهان فرمانروايى\r\n\r\n","description":"","footnote":"","page_name":" 288 ","page_number":302},
  {"content":"\r\n\r\nمىكردند ولى بتدريج ، اشراف و مالكين بزرگ قدرت را از كف پادشاهان خارج كردند . در ميان شهرهاى يونان ، آتن به اقتضاى وضع مناسب جغرافيايى خود ، پس از چندى ، اهميت و اعتبار بيشترى كسب كرد و سايهء قدرت و نفوذ خود را بر ساير بلاد يونان گسترد . يونان با اينكه در اثر فعاليتهاى اقتصادى تجار ، و توسعهء مناطق استعمارى ، ظاهرى آراسته داشت ، در باطن در اثر اختلاف شديد طبقاتى وضعى متشنج و بحرانى داشت . در يونان در حدود قرن ششم ق . م . اشراف كه مالك زمين بودند و اختيارات حكومت را كه سابقا در دست شاه بود ، به خود انحصار داده بودند در يك جبهه ، و ساير طبقات و كسانى كه فاقد حقوق اجتماعى بودند ، در صف ديگر قرار داشتند ؛ يعنى بازرگانان ، غلامان ، دريانوردان ، كشاورزان مقروض و مردم آزاد فقير براى كسب حقوق اجتماعى به مبارزه با اشراف برخاسته بودند .\r\nدر اين دوره كار كردن ننگى عظيم بود . نه تنها طبقهء اشراف ، بلكه طبقهء آزاد فقير نيز ، به حكم مقررات اجتماعى ، تن به كار نمىدادند و از دولت حقوق مىگرفتند ؛ در نتيجه ، فقط غلامان بودند كه وسايل معيشت همه را فراهم مىكردند . چون اين طبقه و طبقهء آزاد فقير كه اكثريت مردم يونان را تشكيل مىدادند از زندگى اقتصادى و روش حكومت ناراضى بودند ، به يارى بازرگانان به جنگ « اشراف » برخاستند و حكومت دموكراسى يا حكومت عامه را برقرار كردند . فوستل دوكولانژ ، محقق معروف فرانسوى ، در كتاب تمدن قديم ؛ مختصات اين جنگهاى داخلى را چنين توصيف مىكند :\r\nهرموقع كه به يك جنگ داخلى برمىخوريم ، جبههء اغنيا را در يك سمت و جبههء فقرا را در مقابل آن مىبينيم . فقرا ميل دارند بر تمول و ثروت اغنيا دست يابند و حال‌آنكه اغنيا مىخواهند دارايى خود را حفظ كنند يا تمول از دست‌رفته را دوباره بازيابند . در كليهء بلاد ، تمول انحصار به عده‌اى معدود داشت ؛ يعنى زمين ، كارخانه ، صرافى ، كشتيهاى تجارى و كليهء سرچشمه‌هاى ثروت و عايدى در دست اقليت و خواص بود و آنها بودند كه در امور سياسى و اجتماعى مداخله مىكردند .\r\nاكثريت مردم به گناه غلام يا اجنبى بودن نمىتوانستند در كار حكومت مداخله كنند . ارزش اجتماعى يك غلام در آن دوره به اندازهء حيوانى بود كه قوهء نطق و بيان داشته باشد . در حدود قرن پنجم ق . م . از چهارصد هزار سكنهء آتن ، تنها چهل هزار نفر در مجمع شركت مىكردند و از هرچهار هزار نفر سه‌نفر به نحو مؤثرى در فعاليتهاى جمعيت دخالت مىكردند . در اسپارت ، تعداد مالكين به صد نفر نمىرسيد و به گفتهء پلوتارك : « بقيهء مردم كه جماعتى محتاج و بيكاره بودند به پريشانى عمر مىگذاشتند و به دلسردى با دشمن خارجى مىجنگيدند و مدام انتظار تغيير يا انقلابى را مىكشيدند . » در اين دوره ، تعداد بندگان ده‌برابر صاحبان حقوق بود و علت بندگى اين سيه‌روزان يكسان نبود . بعضى در جنگ اسير شده بودند ، برخى زرخريد آتنيها بودند و جماعتى به دست دزدان دريايى افتاده بودند و از اين راه در زمرهء غلامان به‌شمار مىرفتند . بنده در يونان ، مانند ساير كشورها ، ملك طلق مالك بود و مالك مىتوانست او را چون متاعى در\r\n\r\n","description":"","footnote":"","page_name":" 289 ","page_number":303},
  {"content":"\r\n\r\nمعرض خريدوفروش قرار دهد .\r\nدر زمينهاى زراعتى اگر به زارعى اجازه مىدادند كه به عنوان مستأجر در اراضى باقى بماند و با 1 / 6 محصول كارش زندگى كند و 5 / 6 آن را به صاحب زمين بدهد ، خيلى خوشبخت بود . اگر محصول زمين براى پرداخت كافى نبود و اگر قرض بدون دادن تضمين انجام گرفته بود ، بدهكار مىبايست فرزندان خود را به عنوان غلام به بيگانگان بفروشد تا بتواند قرض داين را بپردازد .\r\nبه اين ترتيب ، به خوبى مىتوان دريافت كه دموكراسى يونان قديم عموميت نداشت ، بلكه مقررات آن به نفع اقليت صاحب حقوق بود و عموم مردم در مقابل قانون يكسان نبودند . اگر كسى فرد ذيحقوقى را مىكشت مجازاتش اعدام بود ولى هرگاه شخص اجنبى را مىكشت ، فقط مجازاتش تبعيد بود .\r\nتوليد و توزيع عادلانهء ثروت اساس دموكراسى يونان نبود .\r\nاينكه برخى مردم مىتوانند به كشوردارى ، حقيقت‌جويى ، نوازندگى ، مجسمه‌سازى ، صورتگرى ، نويسندگى ، تعليم و تربيت و خداپرستى بپردازند ، تنها ازاين‌روست كه برخى ديگر رنج مىبرند تا خوراك پديد آورند ، پارچه ببافند ، خانه بسازند و ساير ضروريات زندگى را فراهم سازند ، كالاها را نقل و مبادله كنند يا هزينهء توليد و جريان آن را مهيا سازند . اساس در همه‌جا همين است . پايه‌هاى اجتماع بر دوش دهقانان است كه فقيرترين و ضرورىترين طبقه را تشكيل مىدهند . . . « 159 »\r\nويل دورانت مىگويد :\r\nايسوكراتس « 160 » در حوالى سال 366 قبل از ميلاد نوشت : « ثروتمندان چنان با مردم بيگانه شده‌اند كه راضيند مال خود را به دريا بريزند و از بينوايان دستگيرى نكنند و بينوايان چنان دلشان پرخون است كه به زور گرفتن از ثروتمندان را به يافتن گنج ترجيح مىدهند . » سرانجام شارمندان تهيدست بر مجلس آتن مسلط شدند و رأى دادند كه اموال اغنيا به نفع خزانهء عمومى ضبط شود و از طريق سرمايه‌گذاريها و كمكهاى دولتى دوباره درميان مردم توزيع شود . . . در « موتوليه » بدهكاران ، طلبكاران را يك جا قتل عام كردند و در « آرگوس » دموكراتها به جان ثروتمندان افتادند و صدها تن را كشته و اموالشان را ضبط كردند . « 161 »\r\nدر حدود قرن پنجم قبل از ميلاد ، كه اوج اقتصاد برده‌دارى در يونان است ، كشور از تعدادى دولتها و مناطق خودمختار و ناهماهنگ ، كه از جهت رشد اقتصادى باهم تفاوت كلى داشتند ، تشكيل مىشد . در بعضى مناطق ، اقتصاد چوپانى و كشاورزى ابتدايى وجود داشت\r\n\r\n\r\n","description":"","footnote":"\r\n( 159 ) . تاريخ تمدن ( كتاب دوم - بخش دوم ) ترجمهء مجتبائى ، ص 165 .\r\n( 160 ) .  Isocrates \r\n( 161 ) . ويل دورانت و ارىيل دورانت ، درسهاى تاريخ ، ترجمهء سيد احمد بطحائى ، ص 108 به بعد .\r\n","page_name":" 290 ","page_number":304},
  {"content":"\r\n\r\nو در بعضى مناطق و پوليسها ، مانند آتن ، فعاليتهاى بازرگانى و صنعتى تكامل شايان حاصل كرده بود . پلوتارك در پريكلس از درودگران ، حجاران ، مسگران ، بنايان ، زرگران ، عاجكاران ، نقاشان ، ميناكاران ، حكاكان ، ريسمان‌بافان ، بافندگان ، دباغان ، راه‌سازان و نظاير آنها نام مىبرد . به اين فهرست مىتوان نانواها ، شيرينىپزها ، پننه‌دوزها ، سراجها ، و ديگران را افزود . در آتن و چند ناحيهء ديگر كارگاههاى كوچك بسيارى وجود داشت . درآمد صنعتكار در قرن پنجم از يك « دراخم » « 162 » و در قرن چهارم از دو دراخم در روز بيشتر نمىشد .\r\nتهيدستان در كلبه‌هايى سكونت داشتند كه به سختى مىتوان نام خانه به آن نهاد . حرف و كارهاى دستى مورد تحقير بود . گزنفون مىنويسد : « حرفهء صنعتكار را تحقير مىكنيم و اين كاملا طبيعى است . . . » « 163 » اينهمه زحمتكشانى كه از خوراك و پوشاك و منزل شايسته برخوردار نبودند ، يا از طريق انقلاب يا از راه مبارزهء منفى و تنبلى ، با دشمنان طبقاتى خود پيكار مىكردند . بنيانگذاران سوسياليسم علمى در مانيفست مىگويند : « آزاده و برده ، پاتريسين « 164 » و پلبين ، « 165 » ارباب و رعيت ، استادكار و شاگرد ، در يك كلمه ستمكاران و ستمديدگان ، در كشمكش دايمى ، به جنگى لا ينقطع ، گاه نهان و گاه آشكار ، پرداخته‌اند . . . » هومر مىگويد :\r\n« اين عادت خدمتكاران است كه همين كه اربابان خود را غايب يا ناتوان و بىاعتبار ديدند ، به اجراى تكليفشان نمىانديشند . . . » « 166 »\r\n\r\nارزش اقتصادى غلامان\r\n« غلامان استخوانبندى اقتصادى مملكت را تشكيل مىدادند .\r\nبعضى از ايشان براى دولت كار مىكردند و به امور راه‌سازى مىپرداختند و برخى مستخدم دولت مىشدند و عده‌اى ديگر در خدمت اشخاص عادى بودند .\r\nعده‌اى در خانواده‌ها خدمتكار مىشدند ، برخى به عنوان كارگر در كارگاهها مشغول مىشدند ، و از وجود بعضى ديگر در مزارع به عنوان كارگر استفاده مىكردند . در سال 419 ق . م .\r\nممكن بود با پرداخت 167 درهم ( دراخم ) غلامى بالغ به دست آورد ؛ درحالىكه ارزش زنان ، به تفاوت احوال ، از 135 تا 220 درهم بود . مدير كارگاهى كه در جستجوى كارگران ورزيده بود ، مىتوانست با پرداختن دو « مين » ، يعنى دويست درهم ، نجار كاردانى تهيه كند . . .\r\nكشور آتن در آن عهد ، قدرت و افتخارات و وفور نعمت خود را مديون اين غلامان معدنچى است . اگر پريكلس يا « فيدياس » و يا افلاطون مىتوانستند اوقات خود را به تفكر و مطالعه بگذرانند و درجستجوى حقيقت و زيبايى باشند از بركت كار مداوم هزاران غلام بدبختى بود كه در معادن نقره و مس ، مانند محكومين به اعمال شاقه ، مجبور بودند شب‌وروز خميده يا به زانو كار كنند . هيچكس زحمت اين را به خود نمىداد كه ديوارهء راهروها را با شمع يا تيرى محكم كند ؛ و بكرات اتفاق مىافتاد كه ديواره‌ها فرومىريخت و همهء غلامان را يك جا مدفون\r\n\r\n\r\n","description":"","footnote":"\r\n( 162 ) .  drachma  : واحد وزن و پول درميان يونانيان قديم .\r\n( 163 ) . تاريخ جهان باستان ، پيشين ، ص 98 به بعد .\r\n( 164 ) .  Patrician  : هريك از اعضاى هريك از خاندانهاى اوليهء شارمند رم قديم . پاتريسينها طبقهء « پوپولوس رومانوس » ( خلق رم ) را تشكيل مىدادند و ساير مردم در حكم « موالى » بودند .\r\n( 165 ) .  Plebeians  : ياپلبها : ( عوام الناس ) .\r\n( 166 ) . تاريخ جهان باستان ، پيشين ، ص 107 .\r\n","page_name":" 291 ","page_number":305},
  {"content":"\r\n\r\nمىكرد . اين واقعه هيچ اهميتى نداشت زيرا كارگر فراوان و قيمت آن در واقع هيچ بود . . .\r\nباستانشناسان در اين راهروها مكرر با استخوانهاى خرد شدهء غلامان تصادف كرده‌اند كه در نتيجهء ريزش يا خفه شدن در هواى عفن يا در اثر خستگى مفرط جان سپرده‌اند . » « 167 »\r\nدر تاريخ تمدن ويل دورانت ، ضمن توصيف عصر پهلوانى به اوضاع و احوال پيشه‌وران اشاره شده است :\r\nآهنگر در پاى كوره و سفالگر كنار چرخ كوزه‌گرى خود كار مىكند ولى ساير پيشه‌وران عصر هومروس ؛ زين‌سازان ، بنايان ، نجاران ، قفسه‌سازان ، در خانهء كسى كه متاعى را به آنان سفارش داده است ، به كار مىپردازند . اين مردم براى فروش و سود تجارتى دست به توليد نمىزنند ، ساعات دراز سرگرم كار مىشوند اما از سر فراغت كار مىكنند و از نيش و انگيزهء رقابت علنى مصونند . هر خانواده‌اى بيشتر نيازمنديهاى خويش را برمىآورد . همهء اعضاى آن با دستهاى خود كار مىكنند ، حتى بزرگ خانه ، حتى امير محل مانند « اودوسئوس » براى خانه‌اش تخت و صندلى مىسازد و براى خود چكمه و زين فراهم مىآورد و همه ، بر خلاف يونانيان اعصار بعد ، به مهارت يدى خويش مىبالند . . . پيشه‌وران مردمى آزادند و بر خلاف يونان كلاسيك « برده » شمرده نمىشوند . . . بردگان معدودى وجود دارند ولى آنان نيز در وضعى پست به‌سر نمىبرند ؛ بيشتر آنان در كارخانه كار مىكنند و همپايهء خدمتگزاران خانگى كنونى ما هستند ؛ با اين تفاوت كه بر خلاف اينان براى مدتى كوتاه به خدمت فرادستان درنمىآيند بلكه براى خدمتى طولانى خريد و فروش مىشوند . . . در بيمارى و ملال و پيرى از حمايت محروم نمىمانند . « 168 »\r\nولى پس از سپرى شدن عصر پهلوانى ، در نتيجهء رشد نسبى صنعت ، بازرگانى ، و تجارت ؛ و استثمار شديد غلامان ؛ روزبه‌روز فاصلهء طبقاتى و اختلافات ناشيهء از آن فزونى گرفت تا جايى كه طبقهء حاكمهء ستمگر ، براى نجات خود از طغيان غلامان ، ناگزير به تنظيم قوانين و نظامات جديدى رضايت داد و دراكون « 169 » را مأمور انجام اين خدمت نمود .\r\n\r\nقوانين دراكون\r\nدر سال 620 ق . م . دراكون ، براى مبارزه با فساد ، مأمور تنظيم قوانين كتبى گرديد . با اينكه قوانين دراكون به نفع اشراف بود و از بسيارى جهات جنبهء ارتجاعى داشت ، فقط اين حسن را داشت كه از كيفرهاى شخصى و كينه‌جويى تا حدى جلوگيرى مىكرد . دراكون براى نجات وامداران و محدود ساختن استثمار بينوايان گامى برنداشت و با اينكه تا حدى دامنهء حقوق سياسى فقرا را توسعه داده بود باز نفوذ طبقهء اشراف را در دادگسترى به حال خود گذاشته و به آنان حق داده بود كه قوانين را\r\n\r\n\r\n","description":"","footnote":"\r\n( 167 ) . تاريخ صنايع و اختراعات ، پيشين ، ص 76 ( به اختصار ) .\r\n( 168 ) . تاريخ تمدن ( كتاب دوم - بخش اول ) ، پيشين ، ص 82 .\r\n( 169 ) .  Dracon \r\n","page_name":" 292 ","page_number":306},
  {"content":"\r\n\r\nبه نفع خود تفسير كنند . . . اگر صاحبان امتياز دست به دزديهاى كوچك مىزدند ، به زندان مىافتادند ، ولى همين جرايم سبب اعدام مردم عادى مىشد . در اواخر قرن هفتم ق . م . حس كينه و انتقامجويى در بينوايان عليه ثروتمندانى كه از پشتيبانى قانون برخوردار بودند ، سخت تحريك شد ؛ بدانگونه كه بيم آن مىرفت كه آتن را يكباره در آتش انقلاب بيفكند . پلوتارك مىگويد : « اختلاف طبقات از لحاظ ثروت به‌جايى رسيده بود كه چيزى جز قدرت استبدادى قادر به رفع آن نبود . » در چنين شرايطى نمايندگان طبقات متوسط از سولون كه مردى 45 ساله بود درخواست كردند كه مقام حكومت را رسما به عهده بگيرد و قانون اساسى جديدى براى نجات كشور تنظيم نمايد . طبقات ممتاز بااينكه سولون را مردى ثروتمند مىشناختند با اكراه با تفويض اختيارات به وى موافقت كردند . سولون ، قبل از زمامدارى ، قدمهاى مؤثرى در راه بهبود و تأمين زندگى اكثريت برداشت و بموجب قانون « برداشتن بارها و تعهدات » زمينهايى را كه در گرو ثروتمندان بود آزاد ساخت و كسانى را كه از اين راه گرفتار بردگى شده بودند ، رهايى بخشيد . علاوه‌براين ، افرادى را كه در خارج از كشور به عنوان برده به فروش رفته بودند ، به كشور بازگردانيد و آزاد ساخت و از آن پس اين كار را ممنوع ساخت . علاوه‌براين ، سولون پول رايج را تغيير داد و ارزش آن را پايين آورد و از اين راه به بدهكاران كمك كرد . كليه زندانيان و مجرمين سياسى آزاد شدند . بيشتر قوانين ظالمانه و يكطرفى دراكون را منسوخ ساخت و قوانين يكسانى براى اغنيا و فقرا تدوين كرد و كيفرهاى واحدى دربارهء آنها معمول داشت .\r\nوى مردم را برحسب دارايى به چهار دسته تقسيم كرد و طبقهء چهارم را كه دارايى ناچيزى داشتند از ماليات معاف كرد .\r\nويل دورانت مىنويسد :\r\n\r\nاصلاحات اجتماعى در يونان قديم\r\nبنابر قول پلوتارك ، در آتن سال 594 پيش از ميلاد ، تفاوت فاحش ثروت اغنيا و فقرا به اوج خود رسيده بود ، و پيدا بود كه شهر به - وضع خطرناكى دچار شده است و براى رهانيدن آن از آشوب و اغتشاش چاره‌اى جز برقرارى حكومت استبدادى نيست . فقرا دريافته بودند كه وضع اجتماعيشان سال‌به‌سال بدتر مىشود . . . كم‌كم سخن از شورشى سخت به ميان آوردند . اغنيا نيز خشمگين از خطرى كه ثروتشان را تهديد مىكرد ، تدارك ديدند كه با اعمال زور از خود دفاع كنند ؛ اما عقل سليم چيره شد و عناصر اعتدالى سرانجام موجباتى فراهم آوردند كه سولون كه بازرگانى نجيب‌زاده بود به مقام « ارخون اعظم » ( صاحبمنصب عاليمقام ) برگزيده شود . سولون ارزش پول رايج را كاهش داد تا بار همهء بدهكاران سبكتر شود ( گرچه خود در زمرهء بستانكاران بود ) از وامهاى خصوصى مقدارى كاست و بدهكاران را آزاد كرد . توقيف اشخاص را به سبب پس افتادن بدهى مالياتى يا سود وام گروگان ، ملغا كرد . قانون ماليات بر درآمدى وضع كرد كه تصاعدى بود و بنابرآن ، ضريب مالياتى ثروتمندان دوازده برابر ضريب مالياتى فقرا بود .\r\nدادگاهها را بر اساسى عامه‌پسندتر ، از نو ، سازمان داد و مقرر كرد كه\r\n\r\n","description":"","footnote":"","page_name":" 293 ","page_number":307},
  {"content":"\r\n\r\nفرزندان آنان كه بخاطر آتن در جنگ كشته شده بودند به هزينه دولت پرورش يابند و تحصيل كنند . اغنيا زبان به اعتراض گشودند كه اقدامات او مصادرهء علنى اموال آنهاست . اصلاح‌طلبان افراطى گله‌مند بودند كه چرا از نو تقسيم اراضى نكرد . اما نسلى بيش نگذشت كه بر همه روشن شد كه اصلاحات او آتن را از انقلاب رهانيد ، ولى سناى روم با آنكه به خردمندى شهره بود ، وقتى كه تمركز ثروت در آن كشور به مرحله‌اى بحرانى رسيد سرسختانه به راه خود رفت و چاره‌اى نينديشيد . حاصل اين غفلت درگيرى جنگى طبقاتى و داخلى بود كه تا صد سال طول كشيد . . . « 170 »\r\nبه نظر محققان شوروى :\r\nهمهء اين اقدامات عليه اشرافيت زميندار و به منظور رهايى دهقانان انجام مىشد .\r\nسولون در يكى از منظومه‌هايش دربارهء رفورم خود چنين مىگويد : از سرزنش . . .\r\nمادر والامقام اولمپيان هراس ندارم . . . بردهء سابق اتيك آزاد است . من بسيارى از مردمان را كه به بردگى فروخته شده و برخى از آنها كه بر اثر الزامى وحشتناك به تبعيد فرستاده شده بودند به زادگاهشان آتن . . . بازگرداندم و آنان را كه اسارتى حقارت‌بار تحمل مىكردند و در مقابل اربابان مىلرزيدند ، آزاد ساختم .\r\nسولون تكامل اقتصاد و حرف را تسهيل كرد ، صدور مواد غذايى را ممنوع نمود . براى كار آنچنان مقامى قائل بود كه بموجب قانون به پسران اجازه مىداد كه از نگاهدارى پدران خود ، هرگاه پدر حرفه‌اى به پسر نياموخته باشد ، خوددارى كنند . صرفه‌جوئى را تشويق كرد ، و براى صرفه‌جويى ، مخارج غيرتوليدى اشراف ، و كارها و سنتهاى بىحاصل را كه در ازدواج و عزا معمول بود ، از ميان برد . يك اقدام بسيار مهم سولون ، رفورم سياسى او بود كه قدرت منحصر به فرد اشراف را برمىانداخت و اصل ماليات بر دارايى را برقرار مىساخت . چهار طبقهء ماليات‌دهنده وجود داشت . او حتى به طبقهء چهارم يعنى روزمزدان و كشاورزان فقير اجازه داد كه در مجمع خلق و ديوان فرجام راه يابند ، يعنى حق داشته باشند رأى بدهند و انتخاب بكنند ، بدون اينكه خود انتخاب بشوند . درحقيقت مجمع خلق به شوراى چهارصد نفرى و ديوان فرجام به پايه‌هاى اصلى مشروطيت آتن مبدل شدند و بدين ترتيب ، نظامى كه سولون بنيان نهاد نقش مترقى بزرگى ايفا كرد . « 171 »\r\n\r\nوضع اجتماعى صاحبان حقوق\r\nمردم آزاد و ذيحقوق آتن بىفرزند بودن را عيب مىدانند و معمولا كودكى را به فرزندى مىپذيرند و گاه به نام جلوگيرى از افزايش جمعيت ، كشتن نوزادان را مباح مىدانند . در آتن « هر پدرى كه فرزند ضعيف يا ناقص به وجود آورد و يا او را از صلب خود نداند ، در كشتنش مختار است . . .\r\n\r\n\r\n","description":"","footnote":"\r\n( 170 ) . درسهاى تاريخ ، پيشين ص 76 به بعد .\r\n( 171 ) . تاريخ جهان باستان ، پيشين ، ص 74 به بعد .\r\n","page_name":" 294 ","page_number":308},
  {"content":"\r\n\r\nدختران را بيش از پسران مىكشند . . . اين‌گونه اطفال را در ظرفى سفالين نهاده در نزديكى معبدى يا در مكان ديگرى قرار مىدهند تا اگر كسى خواستار كودكى باشد آن را به آسانى بيابد .\r\nزنان به آرايش خود علاقه دارند ؛ با مخلوطى از آهك و زرنيخ موهاى زايد برخى از نقاط بدن را از بين مىبرند . صدها نوع عطر وجود دارد و سقراط از اينكه مردان در به كار بردن عطر افراط مىكنند ، شكايت دارد . زنان والامقام تعداد كثيرى آيينه و سنجاق و سنجاق زلف و موچين و عطردان و سرخابدان و روغندان براى خودآرايى به‌كار مىبرند . لبها و گونه‌ها را با شنگرف و ديگر مواد و ابروان و پلكها و مژه‌ها را با مواد ديگر مىآرايند . چين و چروكها ، كك‌مكها و خالها را با ماليدن روغن و شستشوى پىدرپى بر طرف مىكنند . مردان و زنان با جواهرات گوناگونى كه همراه دارند درجهء ثروتمندى خود را به رخ مردم مىكشند . هر مردى لااقل يك انگشترى بر دست دارد . عصاى مردان ممكن است بندهايى از طلا و نقره داشته باشد . زنان با دستبند و گردن‌بند و نيمتاج و گل‌سينه و سنجاق طلا خود را زينت مىدهند .\r\nاز لحاظ اخلاقى وضع آتنيان رضايتبخش نيست . دروغگويى و تقلب در كسب‌وكار ، خيانت در امانت ، و رشوه‌گيرى سخت شايع است . »\r\n. . . رشوه طريقهء شايع ترقى ، وسيلهء فرار از مجازات و راه پيروزيهاى سياسى است . پريكلس مبالغ هنگفتى در اختيار دارد تا به مصرف امور سرى برساند ؛ و به احتمال بسيار مذاكرات بين‌المللى را بوسيلهء آن حل‌وفصل مىكردند . درميان روسپيان ، فواحش ممتاز ، در مجامع مردان ، موقعيت خاصى داشتند و جمعى از سياستمداران و فلاسفه در جلب محبت آنان با يكديگر رقابت مىكردند . بازرگانان پسران خوبروى وارد مىكنند و آنان را به كسانى كه بيش از ديگران پول بدهند ، مىفروشند و به اين ترتيب ، امردان زيبا رقيب عمدهء روسپيان ممتاز به شمار مىروند . گاه زنان با همجنسان خود روابط جنسى برقرار مىكنند . « تئوبومپوس » با بيانات مبالغه‌آميز معلمان اخلاق مىگويد : « جوانان تمام‌وقت خود را در عيش و عشرت با دختران و مطربان مىگذرانند و آنان كه كمى مسن‌ترند خويشتن را وقف قمار و فساد مىنمايند و مردم بطور كلى ، بيش‌ازآنكه متوجه بهبود وضع دولت خود باشند ، در مجالس عيش و عشرت و تفريحات عمومى صرف وقت مىكنند . » جلوگيرى از توليد نسل چه از راه سقط ، يا كشتن نوزاد ، آيين روز بود . ارسطو ياد - آورى مىكند كه : بعضى زنان با ماليدن روغن ميوهء سرو به دهانهء رحم و يا ماليدن مرهم سرب مخلوط با صمغ و روغن زيتون از بچه‌دار شدن جلوگيرى مى - كردند . « 172 »\r\n« در يونان معمولا در حدود سىسالگى تأهل اختيار مىكردند و اصرار فراوان داشتند كه همسرشان بيش از 15 سال نداشته باشد . بعضى معتقد بودند ، دوشيزهء جوان را به همسرى جوان درآوردن ، خطاست زيرا نيروى مرد پايدار است ولى شكوفهء زيبايى زن زود فرو -\r\n\r\n\r\n","description":"","footnote":"\r\n( 172 ) . ويل دورانت ، تاريخ تمدن ( كتاب دوم - بخش سوم ) ترجمهء هوشنگ پيرنظر ، ص 13 و 14 .\r\n","page_name":" 295 ","page_number":309},
  {"content":"\r\n\r\nمىريزد . پس از انتخاب زن و توافق در جهيزيه مراسم نامزدى در خانهء پدر عروس انجام مىگرفت . پس از انجام مراسم عروسى و پايان ضيافتها عروس را بر گردونه‌اى مىنشانند و جمع كثيرى از دوستان داماد گرداگرد گردونه را مىگيرند ، دختران نىنواز با مشعلها راه را روشن مىكنند ، چون به مقصد رسيدند داماد ، عروس را از آستان خانه به درون مىبرد ، پدر و مادر داماد ، عروس را تهنيت مىگويند و او را در مجمع خانوادگى مىپذيرند و در عبادت خدايان شركت مىدهند . بعد مهمانان ، عروس و داماد را به حجله مىبرند و در اطراف آنقدر پايكوبى و فرياد و فغان مىكنند تا داماد بيرون آمده پايان و نتيجهء كار را اعلام دارد . يك مرد مىتواند علاوه بر همسر خويش با زنان ديگر نيز آميزش كند . دموستنس مىگويد :\r\n« از فواحش تمتع مىبريم با كنيزكان و زنان غير مشروع خود در اوقات روز ، سلامت جسم خويش را تأمين مىكنيم و زنانمان فرزندان مشروع براى ما مىآورند و وفادارانه خانه‌هايمان را حفظ و حراست مىكنند . » خانوادهء يونانى عبارت است از پدر و مادر ( گاه زن دوم ) دختران شوهر نكرده ، غلامان و زنان و فرزندان و غلامان آن پسران . سوگوارى نيز در يونان مراسمى خاص دارد . جامهء سياه مىپوشند تمام يا قسمتى از موى سر خود را براى اهداء به مرده مى - تراشند و در روز سوم تابوت را درميان جمعى از مشايعين در خيابانهاى شهر گردش مىدهند .\r\nزنان شيون و زارى مىكنند ، بر سينهء خويش مىكوبند و گاهى نوحه‌سرايان حرفه‌اى را استخدام مىكنند . بر خاك گور شراب مىريزند تا عطش روح مرده را فرونشاند و گاه حيوانى را بر آن قربانى مىكنند تا خوراك روح مهيا باشد . » « 173 » بعد مجلس تذكرى ترتيب مىدهند و از او به نيكى ياد مىكنند و مدايحى بر سنگ قبر مىنويسند .\r\n\r\nمختصات دموكراسى يونان\r\nچنان كه گفتيم در يونان قديم غلامان و اشخاص اجنبى حق مداخله در سياست و امور اجتماعى نداشتند ؛ بلكه اين حق انحصار به كسانى داشت كه پدر و مادرشان يونانى باشد و پس از 18 سالگى اين سوگند را كه سولون نوشته بود ياد كنند : « سوگند ياد مىكنم كه سلحشورى را به ديدهء بىاحترامى ننگرم و هم‌ميهنان خود را در صف جنگ تنها نگذارم و براى نگهدارى معابد و منافع ميهن ، خواه بتنهايى خواه بهمدستى ديگران ، بجنگم و كارى كنم كه در موقع درگذشتن از اين جهان ، كشور خود را بهتر از آنكه تحويل گرفته بودم به بازماندگان بسپارم ، به قوانين كشور فرمانبردار باشم و دين كشور را محترم شمارم . » براى آنكه خوانندگان بهتر به خصوصيات دموكراسى يونان واقف شوند قسمتى از خطابهء معروف پريكلس را در مراسم يادبود سربازان آتنى نقل مىكنيم .\r\n« نام حكومت ما حكومت عامه است و اين ازآن‌جهت است كه ادارهء امور در دست عموم قرار دارد نه در دست عده‌اى معدود . اما در ضمن اينكه قانون براى عموم است و به نحو يكسان در اختلاف خصوصى ، عدالت را تأمين مىكند ، حق برترى نيز مورد قبول ماست و هرگاه يك‌تن شهرنشين به طريقى از طرق ممتاز گردد ، اشتغال يافتن او به خدمت عامه نه از باب امتياز او بلكه پاداش استعداد و برترى اوست . فقر نيز مانع خدمت كسى نيست ، زيراكه هرمردى\r\n\r\n\r\n","description":"","footnote":"\r\n( 173 ) . همان ، ص 60 تا 99 ( به تناوب ) .\r\n","page_name":" 296 ","page_number":310},
  {"content":"\r\n\r\nهرقدر هم كه اوضاع او نابسامان باشد مىتواند به كشور خود سودها برساند . »\r\nدراين خطابه روح آتن و روح اسپارت بشدت مقابل يكديگر قرار داده شده است « . . . شهر ما به روى دنيا بازاست و ما هرگز يك‌تن خارجى را از شهر خود نمىرانيم و از تماشاى چيزى كه كشف راز آن محتملا به دشمن سودى برساند او را منع نمىكنيم . . . ما دوستدار زيبايى هستيم و چنان مغز خود را مىپرورانيم كه گزندى به مردانگى ما وارد نيايد . . . اعتراف به فقر در نظر ما رسوايى نيست ، رسوايى واقعى در آن است كه كارى براى احتراز از آن انجام ندهيم .\r\nشهرنشين آتنى در كار دولت غفلت نمىكند ، زيراكه از خانه و زندگى خود توجه مىنمايد و حتى درميان ما آنها كه در كار دادوستدند از سياست بىخبر نيستند . » « 174 »\r\nبا اينكه پريكلس در خطابهء خود تا حدى مبالغه كرده است بايد حكومت آتن را در آن روزگار مترقىترين و آزادترين دولتهاى شهرى شمرد .\r\nسولون يك قرن‌ونيم پيش از پريكلس مىزيست . وى در بحرانىترين ايام ، يعنى در موقعى كه جنگهاى طبقاتى بشدت جريان داشت ، از طرف اشراف براى اجراى يك نقشهء اصلاحى ، زمام امور را در دست گرفت . سولون ، چنان كه گفتيم ، به ريشهء جنگها و مبارزات طبقاتى توجه كرد و برآن شد كه تا حدامكان تعديلى در اوضاع پديد آورد . وى نخست قوانين يكطرفه و ظالمانه‌اى را كه دراكون ( مقنن آتنى در 624 ق . م . ) به دستور اشراف ستمگر تدوين كرده بود ، لغو كرد . بموجب اين قوانين نه تنها بزهكاران بزرگ بلكه اشخاص تنبل و بيكاره و كسانى كه به جرايم كوچك دست مىزدند محكوم به اعدام مىشدند . شدت اين قوانين به حدى بود كه مىگفتند قوانين دراكون با خون نوشته شده و امروز هم هرقانون جابرانه‌اى را منسوب به او مىشمارند .\r\nسولون براى آنكه تعديلى در اوضاع پديد آورد ، قوانين ظالمانهء قديم و شكنجه‌هاى بدنى را لغو كرد ، كشاورزان مقروض را از قيد اشراف آزاد نمود ، كسانى را كه بر اثر قرض به غلامى درآمده بودند آزاد كرد ، مالكيت اراضى را محدود نمود ؛ و زمينهايى كه در گرو مالكين بود ، به صاحبان آنها رد شد و با فروش اموال غيرمنقول و انتقال آنها موافقت كرد و از اين‌راه لطمه‌اى بزرگ به اشراف قديم وارد كرد .\r\nبه‌همين علت ، سولون مورد حملهء اشراف محافظه‌كار و آزاديخواهان تندرو قرار گرفت . در واقع عوام الناس و تودهء محروم انتظار داشتند كه وى دست به تقسيم اراضى بزند و يكباره به قدرت محافظه‌كاران پايان بخشد . اما نجبا و اشراف از او مىخواستند كه با احتياط بيشترى نقشه‌هاى اصلاحى خود را عملى كند . ولى سولون كه به نجات ميهن خود دلبستگى فراوان داشت ، به حرف هيچيك از دو جناح توجه نكرد و ترجيح داد كه مورد اعتراض هردو جبهه قرارگيرد و قوانين و نظامات مناسبى براى نجات مردم ميهن خويش تدوين نمايد .\r\n\r\nساير اصلاحات اجتماعى سولون\r\nسولون مجلس سناى جديدى تشكيل داد كه افراد آن فقط از متنفذان قديم انتخاب نمىشدند بلكه درهاى آن به روى تمام افراد طبقهء اول باز بود . علاوه‌براين ، وى مجلس ديگرى تأسيس كرد كه\r\n\r\n\r\n","description":"","footnote":"\r\n( 174 ) . ك . برينتون ، ج . كريستوفر ، ر . لى دولف ، تاريخ تمدن غرب ، ترجمهء پرويز داريوش ، ص 48 به بعد .\r\n","page_name":" 297 ","page_number":311},
  {"content":"\r\n\r\n400 عضو داشت و پس از مجلس سنا بزرگترين مركز قدرت بود و هريك از چهارطبقه صد عضو براى شركت در اين مجلس انتخاب مىكردند . علاوه‌براين ، سولون مقرر داشت كه يك شوراى عدالت مركب از 6 هزار نفر به وجود آيد . تمام اعضاى جامعه حق داشتند با قرعه به اين مقام برگزيده شوند . از اين شورا اعضاى انواع دادگاهها انتخاب مىشدند و به تمام دعاوى ، جز قتل و جنايت ، رسيدگى مىكردند و صلاحيت رسيدگى به هرگونه شكايت از مأموران دولتى را داشتند .\r\nسولون حق مالكيت را كه طبق عرف و عادت رسميت يافته بود ، قانونى ساخت . اگر كسى فرزندانى داشت مكلف بود ، قبل از مرگ ، دارايى خود را بين آنها تقسيم كند و اگر كسى فرزندى نداشت مىتوانست مايملك خود را به هركس كه ميل دارد واگذار كند . وى مردم را به كاروكسب ترغيب مىكرد و به موجب قانونى مقرر داشت كه فرزند مجبور نيست به پدرى كه به وى حرفهء خاص نياموخته است كمك كند . او بيكارى ، ولگردى و هرزگى را جرم مىشمرد . او بر زناكاران ماليات بست و روسپيگرى را قانونى كرد و روسپىخانه‌هايى تحت نظارت دولت به وجود آورد . « 175 »\r\nيكى از معاصرين هوشمند وى خطاب به سولون گفت : « . . . اگر قانون حكميانهء تو نبود اين جوانان تن به مزاحمت زنان نجيب مىدادند » . « 176 » « براى كسى كه به ناموس زنى آزاد تجاوز كند صد دراخم ( درهم ) جريمه قرارداد و اين مجازات خيلى كمتر از آن است كه در قانون دراكون مقرر شده است ، ليكن به كسى كه مرد زناكارى را در حين عمل بگيرد ، اجازه داده است كه او را در دم بكشد . جهيز عروسان را محدود ساخت . » « 177 »\r\nبدگويى از مردگان و زندگان را جرم شمرد و به‌پا كردن جشنهاى عظيم و قربانيهاى پرهزينه و نوحه‌سرايى طولانى را تحريم كرد و مقدار كالايى كه بايد همراه اموات دفن شود محدود ساخت و مقرر داشت كه فرزند كسانى را كه در جنگ كشته شده‌اند دولت نگهدارى و تربيت نمايد . سولون مردى آزادمنش و دموكرات بود . چون از او خواستند كه خود را فرمانرواى مطلق و هميشگى سازد امتناع كرد و از قبول مقام سلطنت كه درهرحال از آن رايحهء استبداد و خودسرى به مشام مىرسد ، خوددارى كرد و گفت : « حكمروايى مطلق به حقيقت ، مقامى بس نيكوست ولى راهى براى فرود آمدن از آن وجود ندارد . » سولون به انتقاد آزاديخواهان تندرو و محافظه‌كاران گوش مىداد و به نقص قوانين خود اعتراف مىكرد و مىگفت ، براى آتنيان بهترين قوانينى را كه مىتوانستند بپذيرند وضع كردم . قوانين سولون آغاز حكومت قوانين مدون دايمى بود . اين مرد مصمم و پركار در سال 572 در سن 66 سالگى پس از 22 سال زمامدارى از كارفرمانروايى دست كشيد ولى از مأموران و كارمندان خود قول گرفت كه قوانين او را تا ده سال به كار بندند . « 178 »\r\n\r\n\r\n","description":"","footnote":"\r\n( 175 تا 178 ) . تاريخ تمدن ( كتاب دوم - بخش اول ) ، پيشين ، ص 197 تا 208 .\r\n","page_name":" 298 ","page_number":312},
  {"content":"\r\n\r\nقسمتى از آراء و نظريات اجتماعى سولون كه مخالفت شديد با منافع طبقهء حاكمه داشت يك چند صورت عمل نگرفت و با مخالفت اشراف روبرو گرديد . سولون مجموع قوانين خود را در صفحات تخته‌اى نوشت و در معابر و مجامع عمومى به ديوار آويخت و براى بهبود اوضاع در اوزان و مقادير و وضع پول تغييراتى داد ولى كوشش سولون و كاردانى پريكلس نتوانست به مشكلات اجتماعى يونان پايان دهد ؛ زيرا نظام اقتصادى يونان براساس صحيحى استوار نبود . پرداخت ماليات بر دوش زحمتكشان تحميل مىشد و وجوه آن در راه آسايش اشراف و حقوق كارمندان و دادرسان صرف مىگرديد . براى دريافت ماليات قاعده و اصولى نبود بلكه دولت ماليات هرناحيه را به اشخاص داوطلب مىفروخت و هركس در مزايده برنده مىشد اخذ ماليات يا غارت مردم به او واگذار مىگرديد . همين عوامل موجب سقوط حكومت دموكراسى يونان گرديد .\r\nپس از سولون جانشينان او كمابيش راهى را كه او پيش‌گرفته بود تعقيب كردند تا دوران زمامدارى پريكلس فرارسيد . اين مرد كاردان در دورهء طولانى حكومت خود از اختياراتى برخوردار بود كه امروز رئيس‌جمهور ، وزير خارجه و رئيس ستاد امريكا از آن بر - خوردارند .\r\n\r\nطرز مداخلهء مردم در كار حكومت\r\nچون در سرزمين آتن صاحبان حقوق و رأىدهندگان زياد نبودند ، انتخابات مستقيم امكان‌پذير بود . براى انجام انتخابات ، صاحبان حقوق در محلى گرد مىآمدند و پس از انجام قربانى و دعا به خير - خواهان ملت ، و نفرين به اغفال‌كنندگان ، مقصود از تشكيل انجمن را متذكر مىشدند ، سپس خطاب به مردم مىگفتند : « كى اجازه نطق مىخواهد ؟ » در اين موقع هر فرد ذيحقوقى كه ميل داشت ، در روى سكوى سنگى قرارمىگرفت و تاجى از مورد برسر مىگذاشت و شروع به سخن گفتن مىكرد . پس‌ازآنكه ناطقين در مسائل مختلف نظريهء خود را اعلام مىكردند با بلند كردن دست رأى مىدادند . اين رأى قطعى بود و به حكم همين آراء قوانين جاريه ، سياست خارجى مملكت ، تكليف جنگ و صلح ، و زمامداران مملكت تعيين و معلوم مىشد . از مختصات دموكراسى يونان يكى اين بود كه هركس براى مدتى معين به مقامى گماشته مىشد و اعمال و رفتار او از طرف انتخاب‌كنندگان مورد نظارت قرار مىگرفت و خطاكاران از مقام خود عزل و به محاكمه دعوت مىشدند . دموكراسى يونان با تمام نقايص آن مورد علاقهء مردم بود .\r\nهرودت كه او را پدر تاريخ مىخوانند در كتاب خود مىنويسد :\r\n. . . با هزاران دليل و برهان مىتوان ثابت نمود كه حكومتى كه در مقابل آن تمامى اهالى مملكت مساوى و برابر باشند ، بهترين حكومتهاست و تنها يك مثال براى اثبات اين ادعا كافى خواهد بود ؛ مادامى كه اهالى آتن در تحت اطاعت و انقياد جباران خود بودند در موقع جنگ تفاوتى در بين آنها و همسايگان آنها از حيث شجاعت و غيره مشهود نبود ولى همين كه گردن خود را از زير يوغ ين جبارها رها ساختند ، نسبت به همان همسايگان داراى مزيت بزرگى گرديدند .\r\n\r\n","description":"","footnote":"","page_name":" 299 ","page_number":313},
  {"content":"\r\n\r\nو اين خود ثابت مىدارد كه تا وقتى غلام و برده بودند چون هركارى مى - كردند براى ارباب و بزرگان خود بود ، رفتارشان براساس بيغيرتى بود ؛ درصورتىكه پس از آزاد شدن هركس هركارى مىكرد در نفع و خير و صلاح خودش بود و از روى نهايت ميل و رغبت انجام مىداد . چنين بود رفتار و كردار اهالى آتن .\r\n\r\nآزادى و جمهورى آتن\r\nتوسيديد « 179 » از اهالى آتن ( متولد سال 471 ق . م . ) ضمن تدوين تاريخ جنگهاى پلوپونز و شرح وقايع سال 433 ق . م . از آزادى و جمهوريت آتن دفاع مىكند ، ازجمله مىنويسد :\r\n. . . ما داراى طرز حكومتى بوديم كه . . . مىتوانست ، بىآنكه هرگز نيازى به تقليد داشته باشد ، براى ديگران سرمشق باشد . از آنجايى كه ادارهء امور به دست اكثريت ملت سپرده شده نه به دست عدهء معدودى ، حكومت ما را حكومت دموكراسى مىخوانند . در مورد محاكمات قضائى ، تمام افراد ملت در مقابل قانون يكسانند ، ولى هركس كه بخواهد داخل ادارات حكومتى بشود برطبق استعداد و قابليت خود ، بايد مطيع قضاوت و تشخيص عموم باشد تا شغل و رتبه و مقامى را كه با لياقت او متناسب است ، برايش معين كنند ؛ بدون اينكه جاه‌ومقام شخصى او را درنظر بگيرند . بنابراين ، اشخاص تهيدست همين كه بتوانند نفع و سودى به جمهوريت برسانند ، ولو داراى هيچگونه نام و نسبى هم نباشند ، مىتوانند براى مملكت مفيد واقع شوند و مصدر خدماتى بشوند . همانطور كه در ادارهء امور مملكت آزاديم ، از ترس‌وهراس اينكه درميان خودمان در قبال رفتار و كردار روزانهء خود مورد تفتيش اين و آن واقع گرديم . . . ما همواره قانونگزاران و قوانين خود را محترم مىشماريم ، از قوانينى كه حامى مظلومين است و همچنين از قوانينى كه مكتوب نيست و تدوين نشده پيروى مىكنيم . . . به تمام اين دلايل ، جمهورى ما شايستهء تحسين و تعظيم تام و تمام است . . . احدى از ما نبايد از فقير بودن شرمنده باشد ؛ شرمنده بايد كسى را دانست كه براى رهايى از تهيدستى و بيچارگى ، سعى و كوشش لازم را مبذول نمىدارد . درميان ما چه‌بسا اشخاصى هستند كه درعين‌حال هم به كارهاى شخصى خود مىرسند و هم متصدى ادارهء امور عمومى هستند و حتى اهل حرف و صنايع يدى نيز در فيصلهء امور عمومى و ملى به قدر كافى سررشته دارند . ما اشخاصى را كه به امور و مصالح عمومى بىاعتنا باشند ياروياور اساس جمهورى نمىشناسيم و وجودشان را عاطل و باطل و بيهوده مى - شماريم . . . بدانيد كه سعادتمندى بسته به آزادى است و آزادى بسته به فداكارى و شجاعت است . پس بدون هيچ ترس و بيمى در مقابل مخاطرات جنگ سينه سپر كنيد . . . براى مرد با شهامت شكستى كه نتيجهء ضعف و سستى باشد ، از مرگى كه مرد جنگاور در هنگام جانبازى احساس مىكند ، بمراتب ، ناگوارتر است . « 180 »\r\n\r\n\r\n","description":"","footnote":"\r\n( 179 ) .  Thucydide \r\n( 180 ) . سيد محمد على جمالزاده ، آزادى و حيثيت انسانى ، ص 343 به بعد .\r\n","page_name":" 300 ","page_number":314},
  {"content":"\r\n\r\n« جنگهاى يونان و ايران در توده‌هاى مردم يونان شورى عظيم برانگيخته بود . پس از هجوم خشايارشا ، آتن ديگر تودهء ويرانه‌اى بيش نبود ؛ حصارهاى شهر بايد از دوسو برپا مىشد .\r\nتمام آتنيها ، پير و جوان ، دست به كار شدند و آن را يك ماهه بناكردند . ديوارها به طول 9 كيلومتر به بلندى 5 / 3 و به پهناى 6 متر در كوتاهترين زمان و به نحوى كامل از نو ساخته شد . ملاط در آن به كار برده نمىشد ، سنگها چنان با دقت و مراقبت تراش خورده بود كه گويى به يكديگر چسبيده بود .\r\nبا توجه به فعاليت روزافزون توده‌ها ، دوران جنگهاى يونان و ايران با يك مبارزهء سياسى عميق در پوليسها مشخص است ؛ زيرا جنگ برتناقض ميان قشرهاى مختلف برده‌دار افزود . در بسيارى از نقاط دموكراسى پيروز شد . . . تاريخ آتن در قرن پنجم پيش از ميلاد كه دموكراسى در آن بسط مىيابد و به سطحى عالى مىرسد ، بهترين نمونهء مبارزهء ظفرمند در راه دموكراسى برده‌دارى را به دست مىدهد . در آتن دو حزب وجود داشت : گروه ارضى ، محافظه‌كار بودند و گروه دريايى طرفدار دموكراسى بودند . حزب دموكراتيك يا دريايى را بازرگانان ، صادركنندگان ، كشتىداران ، مالكان باراندازها ، و صاحبان كارگاهها رهبرى مى - كردند . قسمت اعظم حزب تشكيل مىشد از صنعتگران و تهيدستان شهر . حزب دموكراتيك دو شعار داشت ؛ يكى تساوى حقوق مدنى ( حقوق مساوى زن و مرد در ادارهء اموال ، ارث و غيره ) و دومى به معناى برابرى حقوق سياسى ( حق رأى مساوى در انتخابات فعال و غير فعال ) . سياست خارجى دموكراتها تهاجمى بود ؛ تكامل تجارت و صنعت ، گسترش قدرت يونان ، الحاق سرزمينها و بنادر بيگانه . در فاصلهء ميان تهاجم خشايارشاه در سال 480 ق . م .\r\nو آغاز جنگ پلوپونز ، در سال 431 يونان يك دورهء پنجاه سالهء پرهيجان را از سر گذرانيده است . در جريان مبارزاتى كه بين محافظه‌كاران و دموكراتها درگرفت ، نقش اساسى را دموكراتها ايفا كردند كه رهبر آنها افيالت « 181 » بود .\r\nافيالت مردى آزادانديش و فناناپذير و دموكرات حامى جدى خلق بود . او را پشتيبان تهيدستان مىدانستند . در چشم او توده‌هاى مردم ارباب واقعى دولت بودند . دشمنان دموكراسى از او نفرت داشتند ، او را سرزنش مىكردند كه « جام سرشار آزادى را يكسره در كام مردم فروريخته و آنان را مست كرده است ، ( افلاطون ) » افيالت ، دزدان و اتلاف‌كنندگان اموال عمومى را بيرحمانه سركوب كرد . او در سال 462 ق . م . در چندين دادرسى عليه كارمندان متهم به اختلاس اقامهء دعوى كرد . بالاخره نجبا و محافظه‌كاران اين مرد مبارز را در سال 461 ق . م . شبانه ناجوانمردانه كشتند . پس از قتل افيالت ، حزب دموكراتيك زير رهبرى پريكلس ، همكار و پيرو او بر سر قدرت باقى ماند . . . « 182 »\r\nبراى آنكه خوانندگان به حدود آزادمنشى و قانون‌دوستى يونانيان واقف گردند قسمتى از نامهء پادشاه « لاسيدومنى » را به خشارياشا از كتاب هرودت عينا نقل مىكنيم : « اى شاهنشاه ،\r\n\r\n\r\n","description":"","footnote":"\r\n( 181 ) .  Ephialt \r\n( 182 ) . تاريخ جهان باستان ، پيشين ، ج 2 ، ص 112 به بعد ( به اختصار ) .\r\n","page_name":" 301 ","page_number":315},
  {"content":"\r\n\r\nحالا كه مىفرمايى ، حقيقت را به تو خواهم گفت و در آينده هرگز نخواهى توانست به كسى كه با تو بدين زبان سخن مىراند نسبت دروغ بدهى . . . اى شاهنشاه ، من مىتوانم نخست به اطمينان به تو بگويم كه اينها ( اهالى لاسيدومنى ) هرگز زيربار پيشنهادهاى تو نخواهند رفت ، زيرا منظور از اين پيشنهادها بنده ساختن يونان است . و بدان‌كه و لو تمام يونانيان ديگر هم با نظر تو موافق باشند لاسيدومنيها با تو مخالفت خواهند كرد . اى پادشاه پادشاهان ، خواهشمندم از من مپرسى كه مگر شمارهء آنها چقدر است كه جرأت داشته باشند به چنين كارى اقدام نمايند ؟ بدان كه خواه زياد باشد و خواه كم ، لشكر آنها با تو بناى ستيز را خواهند گذاشت . لاسيدومنيها هرچند مردم آزادى هستند ، اما در هركارى آزاد نيستند . قانون در نظر آنها حكم پادشاه مطلق و واجب الاطاعه را دارد و ترسى كه از قانون دارند بيشتر از ترسى است كه رعاياى تو از تو دارند . آنها مطيع محض قانونند و حكم و فرمان قانون تغيير - پذير نيست . قانون حكم مىكند كه هريك نفر بايد در جاى خود استوار بماند يا بايد بميرد و يا فاتح گردد . » « 183 »\r\n\r\nعقيدهء ارسطو\r\n« به گفتهء ارسطو قانون ، حاكم ، و دادرسان و حاكمان ، خادمان قوانينند .\r\nاو درحالىكه از حكومت عامه خرده‌گيرى مىكند ، به نحو خاصى اصل حاكميت ملت و ترجيح قضاوت جمعى بر قضاوت فردى . . . را پذيرفته است و مىگويد :\r\nفردفرد مردم ممكن است نالايق و اشتباه‌كار باشند ، اما جمع مردم به‌هرحال ، از حيث نيروى جسمى و عقلى و قوت تميز بر فردفرد برترى دارند و مىتوانند با حكم جمعى ، مديران و عاملان خود را انتخاب كنند و از آنان حساب بخواهند . قدرت را تا ممكن است بايد به قانون سپرد نه به افراد . . . با آنكه ارسطو طبعا محافظه‌كار است ، مىگويد : قوانين و مقررات بشرى ناچار بايستى به مرور ايام تغيير يابد . » « 184 »\r\n\r\nاجتماعات مردم\r\nدر دموكراسى يونان ، اجتماعات و احزابى به صورت امروزى وجود ندارد ، ولى مجامع مختلفى كه وابسته به جبههء اليگارشى و يا دموكراسى يونان است ، وجود دارد ؛ « چنان كه در عصر پريكلس مجامع دينى ، مجامع خويشاوندى ، مجامع نظامى ، مجامع كارگرى ، مجامع هنرپيشگى ، مجامع سياسى و مجامعى كه صادقانه به خوردن و آشاميدن مىپردازند خودنمايى مىكنند . ولى در اين ميان ، جبههء اوليگارشيك ، نمايندهء طبقهء اشراف و خصم بىامان جبههء دموكراتيك است كه از كاسبان اندك‌مايه تشكيل يافته است .\r\nدر جريان مبارزات سياسى ، گاه نمايندگان اشراف زمامدار مىشوند و زمانى ، نمايندگان صنف دباغ ، گوسفندفروش ، كتابفروش و يا چراغ‌ساز به مقام رهبرى مىرسند . در مجامع صنفى ، نظير مجمع بنايان ، سنگتراشان ، درودگران ، عاج‌تراشان ، سفالگران و ماهيگيران ، اعضاى هرصنف در پيرامون منافع و مصالح صنفى خود گفتگو مىكردند . سقراط عضو يكى از مجامع سنگتراشان بود .\r\n\r\n\r\n","description":"","footnote":"\r\n( 183 ) . آزادى و حيثيت انسانى ، پيشين .\r\n( 184 ) . نقل از مقدمهء دكتر غلامحسين صديقى بر كتاب اصول حكومت آتن ، ترجمهء دكتر باستانى پاريزى .\r\n","page_name":" 302 ","page_number":316},
  {"content":"\r\n\r\n« اريستوفان » در كمدى خود ، به سال 393 ق . م ، ما را با زن كمونيستى به نام « پراگساگورا » آشنا مىكند كه در خطابهء خود مىگويد : « من مىخواهم كه همه‌كس از همه‌چيز بهره‌ور گردد و همهء اموال بين همهء مردم مشترك باشد . ديگر ازاين‌پس فقير و غنى وجود نخواهد داشت .\r\nديگر از اين پس نخواهيم ديد كه يكى از كشتزارهاى وسيع سودجويى كند و ديگرى حتى به قدر گورى زمين نداشته باشد تا در آن دفن شود . مقصود من آن است كه زمين و پول و هرچيز ديگرى را كه ملك شخصى است بين همهء مردم مشترك سازم . » « 185 »\r\nبه عقيدهء پراگساگورا فقط بردگان از عهدهء انجام اين كار برمىآيند . پريكلس در دوران زمامدارى ، دوستان و دشمنان فراوان داشت . دشمنان پريكلس كه اقدامات او را با منافع خود سازگار نمىديدند ، از مدتها پيش او را هدف تهمتهاى بىاساسى قرار داده بودند ؛ ازجمله « اسپاسيا » زن يا معشوقهء پريكلس را به نام بىعفتى و اهانت به خدايان يونان تحت تعقيب قرار دادند . شاعرى فرومايه و پست « اسپاسيا را دلالهء پريكلس مىدانست و او را متهم كرد كه زنان آزاد براى عياشى وى مىبرد ، در محاكمهء اسپاسيا كه در حضور هيأتى مشتمل بر هزار و پانصد داور تشكيل يافته بود ، پريكلس در دفاع از وى سخن گفت و همهء فصاحت و بلاغت خويش را تا حد گريستن به كار برد و دعوى خاتمه يافت . از آن تاريخ ( 432 ق . م . ) به بعد تسلط پريكلس بر مردم آتن رو به كاهش نهاد و سه سال بعد هنگامى كه مرگ او فرارسيد ، مردى درهم شكسته بود . » « 186 »\r\n\r\nعهد پريكلس\r\nچنان كه اشاره كرديم ، پس از سولون بزرگترين شخصيت سياسى يونان قديم مردى است به نام پريكلس . وى كه بين سالهاى 499 تا 429 ق . م . مىزيست بنيانگذار و مؤسس حزب دموكرات است و غير از تشويق علما و دانشمندان و بسط تمدن و فرهنگ يونانى در راه بهبود و پيشرفت نيروى دريايى و افزايش قدرت استعمارى يونان سعى و تلاش فراوان كرده است . در اواسط قرن پنجم ، آتن مركز فرهنگى دنياى هلنى شد .\r\nماركس مىگفت : دوران پريكلس اوج شكفتگى يونان را نشان مىدهد . » دانشمندان ، سخنسرايان ، و هنرمندان ساير دولتهاى هلنى به آتن مىآمدند ، از آن جمله « اناكساگور » و « پروتاگور » سوفسطايى از تراكيه ، و گورگياس از سيسيل بود .\r\nهرودت از حقوق يك تبعهء آتن برخوردار شد ؛ فيدياس ، سقراط ، اشيل ، سوفوكل ، اورى پيد ، اريستوفان ، و توسيديد و عده‌اى ديگر ، كه نمايندگان نام‌آور فرهنگ بودند در آتن به جهان آمدند . هنر آتن در كمال شكفتگى تنها تيول نخبگان و ثروتمندان نبود . در عصر پريكلس ، در آتن ، نزديك 60 بار در سال جشن مىگرفتند . . . « 187 »\r\nچيزى كه بر عظمت و افتخار پريكلس مىافزايد ، صبر و شكيبايى او در برابر منتقدان و خرده‌گيران بود . ولز در كليات تاريخ خود مىنويسد : « در آن هنگام هنوز روزنامه‌نويسى رايج\r\n\r\n\r\n","description":"","footnote":"\r\n( 185 ) . تاريخ تمدن ( كتاب دوم - بخش دوم ) ، ص 32 و 54 .\r\n( 186 ) . همان ، ص 14 .\r\n( 187 ) . تاريخ جهان باستان ، پيشين ، ج 2 ، ص 129 .\r\n","page_name":" 303 ","page_number":317},
  {"content":"\r\n\r\nنشده بود كه نقاط ضعف و ناتوانيهاى مردم برجسته و كامياب را برهمگان فاش كند . اما مردم عادى كه كمى واقع‌بين بودند از هنر كمدى ، كه در آن زمان پيشرفتى فراوان كرده بود ، بهره‌مىگرفتند و دل‌خنك مىكردند . كمدىنگاران حس تنفر مردم عادى را نسبت به كسان برجسته آشكار مىساختند . اين نويسندگان پيوسته پريكلس و يارانش را لجن‌مال مىكردند . . . وجود اسپازى نيز مايهء بهره‌بردارى فراوان و داستان‌پردازيهاى مردم مىشد .\r\nخيال‌پردازانى كه از شرارتهاى زمان ما خسته شده‌اند ، همواره آرزو كرده‌اند كه اى كاش به روزگار برجسته و متعالى پريكلس مىرفتند . اما اگر ايشان به آن آتن مىرفتند ، خويشتن را در محيطى مىيافتند . . . كه در آن تهمتهاى زشت و ميهنپرستى افراطى و سفلگى عمومى فرمانروايى داشت . . . هرگز او را تبعيد نكردند ، زيرا كه رفتارى پرشكيبايى و آرام نسبت به مردم عادى داشت ، اما مردم با گستاخى و دليرى به او مىتاختند . وى در تنگدستى زيست و در تهيدستى درگذشت . . . تعصب دينى و اتهامات اخلاقى سلاح طبيعى مردم حسود نسبت به پيشوايان است . « دامون » ، دوست پريكلس ، را با رأى عمومى تبعيد كردند ؛ « فيدياس » را به بيدينى متهم ساختند . . . فيدياس در زندان مرد ؛ « انكساغورس » كه بيگانه‌اى بود و پريكلس او را در آتن پذيرا شده بود . . . سخنان بسيار شگفتى دربارهء خورشيد و ستارگان مىگفت ، و به كنايه و استعاره و ايهام مىرسانيد كه آنها خدايان نيستند . . . انكساغورس از تهديدها و دنبال كردنها گريخت . . . پريكلس تا هنگامى كه آتنيان او را از فرمانروايى راندند ، سرگرم خدمت بود ، اكنون بيش از سىسال بود كه بر ايشان فرمان مىراند . . . در سراسر اين داستان كوتاه ، مىتوان دريافت كه پريكلس تا چه حد با مردم زمان و شهر خويش ناهماهنگ بود . اين پيشرفت انديشه و هنر در آتن ، بىگمان ، مرهون اوضاع زمانه و تا حدودى هم معلول پديد آمدن مردم بسيار برجسته بود . جنبش عمومى نبود بلكه جنبشى بود از گروهى كوچك . كه استعدادى شگفت داشتند و در جايى استثنايى پديدار شده بودند . » « 188 »\r\nعهد پريكلس نه تنها از لحاظ سياسى يكى از درخشانترين ايام حكومت يونان است بلكه از لحاظ علم و صنعت نيز عصر ممتازى به‌شمار مىرود . پيرروسو در توصيف اين دوران مىنويسد :\r\n. . . دانش آدمى در آن عهد منحصر به رياضيات و حتى بطور دقيق‌تر ، فقط هندسه بود . تمام صنايعى كه مىتوانستند از هندسه برخوردار شوند از قبيل فن معمارى و ساختمان ساعتهاى آفتابى و آلات و ادوات نجومى و نقشه‌بردارى حداكثر استفاده را از اين وضع مساعد كردند . اما تمام صنايع ديگر هنوز اسير همان قواعد تجربى و مقدماتى دوران كهن بودند . در عهد پريكلس هنوز صنعتگران جز گروهى از پيشه‌وران ساده و مجزا نبوده‌اند ؛ از قبيل نانوا ، قصاب ، آسيابان ، ميوه‌فروش ، نساج ، رنگرز ، كفاش ، نجار ، نقاش ، سراج ، پشم‌ريس ، تراش‌دهندهء مرمر ، آب‌طلاكار ، آهنكوب . . . و غيره . غير از اينها كه تنها در دكان خود كار مىكردند كارگران\r\n\r\n\r\n","description":"","footnote":"\r\n( 188 ) . كليات تاريخ ، پيشين ، ص 407 به بعد ( به اختصار ) .\r\n","page_name":" 304 ","page_number":318},
  {"content":"\r\n\r\nديگرى نيز در « كارخانه‌ها » استخدام شده بودند ؛ اما اين كارخانه‌ها بسيار حقير بود . در سال 404 قبل از ميلاد مهمترين كارخانه در يونان كارگاهى بود كه سپر مىساخت و 120 كارگر در استخدام خود داشت و در همه‌جا با تحسين از دو كارخانهء ديگر كه متعلق به پدر دموستن خطيب يونانى بود ، گفتگو مىكردند كه يكى اسلحه مىساخت و 32 كارگر داشت و ديگرى رختخواب درست مىكرد و بيست نفر در اين كار شركت داشتند . مهمترين كارگاههاى عمومى مراكز نساجى بوده‌اند . « 189 »\r\nغير از نساجى فخارى و فلزكارى نيز مورد توجه بود .\r\n\r\nطرز دادرسى و انتخاب قضات\r\nبراى حل‌وفصل دعاوى نيز يك مجلس قضايى كه تعداد نمايندگان آن به 6 هزار نفر مىرسيد ، تشكيل مىدادند و نمايندگان آن را به 12 دستهء پانصد نفرى تقسيم مىكردند و براى رسيدگى به دعاوى مختلف يكى از شعب را به حكم قرعه انتخاب مىكردند و در تحت رياست يكى از ولات به موضوع رسيدگى مىنمودند . « هريك از اهل مدينه كه بر او ستمى مىرفت مىتوانست عليه مرتكب ، ادعانامه‌اى با تصريح مواد قانون مورد استناد و مورد تخلف به محكمهء عمومى بدهد . همانطور كه گفتيم قروض و ديون در صورت عدم توانايى پرداخت ، افراد را به مزدورى مىكشاند و همهء زمينها در دست تنى چند بود . » « 190 » براى آنكه خوانندگان به روش محاكمات آن دوره آشنا شوند نمونه‌اى ذكر مىكنيم :\r\nمحاكمهء سقراط در حضور دوازده هزار عضو صورت گرفت ؛ ولى معمولا در هرشعبهء دادگاه دويست تا سيصد عضو حاضر مىشدند . براى جلوگيرى از رشوه و فساد ، در آخرين لحظه معين مىكردند كه فلان محاكمه در كدام دادگاه بايد اجرا شود ؛ و چون مدت محاكمات غالبا از يك روز تجاوز نمىكرد ، امكان تبانى و تطميع كمتر بود . در ابتدا طرفين دعوى شخصا از خود دفاع مىكردند ؛ ولى بعدها تعيين وكيل مدافع نيز معمول شد . معمولا دلايل طرفين كتبا به دادگاه تسليم مىشد و منشى جلسه به قرائت آنها مىپرداخت . گواهان را باهم مواجهه نمىدادند . غالبا گواهان عليرغم سوگندى كه خورده بودند گواهى دروغ مىدادند . شهادت زنان و كودكان را ، جز در مورد قتل ، نمىپذيرفتند و شهادت بردگان را نيز فقط وقتى قبول مىكردند كه با شكنجه از آنان گرفته شود ؛ زيرا معتقد بودند كه اين طبقه تا تحت شكنجه قرار نگيرند راست نمىگويند . « اين جنبهء غير انسانى حقوق يونان است كه بعدها در زندانهاى روم و در سردابهاى تفتيش عقايد ، بشدت و به حد افراط اعمال مىشود و شايد آنچه در حجره‌هاى پنهانى دادگاههاى پليسى عصر ما روى مىدهد نيز از آن كمتر نباشد . » « 191 » مجازاتها عبارتند از تازيانه زدن ، اخذ جريمه ، سلب حق رأى ، داغ نهادن ، مصادرهء اموال ، نفى بلد و اعدام .\r\n\r\n\r\n","description":"","footnote":"\r\n( 189 ) . تاريخ صنايع و اختراعات ، پيشين ، ص 73 .\r\n( 190 ) . ارسطو ، اصول حكومت آتن ، ترجمهء و قحشيهء دكتر ابراهيم باستانى پاريزى ، ص 16 .\r\n( 191 ) . تاريخ تمدن ( كتاب دوم - بخش دوم ) ، پيشين ، ص 22 به بعد .\r\n","page_name":" 305 ","page_number":319},
  {"content":"\r\n\r\nمجرمين را بندرت محبوس مىسازند و معتقدند كه بردگان بايد جسما مجازات شوند و مردان آزاد جريمهء مالى بپردازند .\r\n\r\nقسمتى از دفاع تاريخى سقراط\r\nپس‌ازآنكه مدعيان سقراط دعوى خود را اقامه نمودند و او را به مخالفت با ارباب انواع و گمراه كردن جوانان متهم ساختند ، وى موقع را مغتنم شمرده خطابهء دفاعيهء خود را آغاز كرد و بسيارى از نظريات اجتماعى خود را در ضمن دفاع بيان كرد .\r\nسقراط گفت : « من را گنهكار مىدانند و مىگويند به علت كنجكاوى مىخواهم اوضاع آسمان و زمين را دريابم و طريقهء ضلال اختيار كرده قصد دارم ديگران را به متابعت آن وادارم و عقايد خود را به آنان بياموزم . » سقراط در ضمن بيانات خود قسمتى از اتهامات وارده را ناروا دانست و بطلان آنها را به ثبوت رسانيد . سپس گفت : « علت دشمنى بعضى از دانشمندان با من ، اين است كه من با آنان مصاحبه و گفتگو مىكنم و در اين ضمن ، آنان را به جهل خويش واقف مىسازم ؛ و اين جمله سبب مىشود كه مورد بغض و عداوت آنان قرار بگيرم . من و آنها هيچيك معرفتى نداريم ليكن اين اختلاف بين ما هست كه آنها با آنكه هيچ نمىدانند خود را دانا مىپندارند و حال آنكه من چنين پندارى ندارم و لذا در جهل مركب نيستم . » سپس سقراط گفت : « كسى كه راهى را ، راه شرافتمندى تشخيص داد و پيش‌گرفت و يا فرمانده او را به رفتن آن راه مأمور ساخت ، به نظر من ، بايد هرخطرى را با جان بخرد و از مرگ و از هرخطر ديگرى در قبال ننگ و بدنامى ، بيم و هراسى به خود راه ندهد . . . اى اهالى آتن ، از مرگ ترسيدن چيزى نيست جز اينكه انسان خود را داراى معرفتى مىپندارد كه از آن محروم است ؛ و چون در واقع احدى نمىداند كه مرگ چيست و آيا مرگ بزرگترين نعمتهاست يا نه ، جهت ندارد كه هركول ، يونان . در حدود 490 ق . م . از سنگ\r\nمردم از آن اينهمه هراسان باشند . . . اگر روزى ادعا كنم كه از ديگران داناترم تنها از اين لحاظ خواهد بود كه چون دربارهء آن دنيا هيچ اطلاع صحيحى در دست ندارم ، لااقل مدعى نيستم كه در آن خصوص چيزى مىدانم ؛ و تنها چيزى كه بدان اعتقاد استوار دارم اين است كه شرم‌آور و خيانت‌آميز است كه انسان مرتكب كار ناروايى بشود . . . من هرگز به آنچه\r\n\r\n","description":"","footnote":"","page_name":" 306 ","page_number":320},
  {"content":"\r\n\r\nيقين دارم زيان‌آور است ، توسل نخواهم جست ؛ و حتى اگر شما هم‌اكنون مرا بر خلاف ميل « انيتوس » تبرئه كنيد ، از راهى كه پيش‌گرفته‌ام برنخواهم گشت . يعنى اگر شما به من بگوييد :\r\n« اى سقراط اكنون ما نمىخواهيم به گفتهء انيتوس عمل كنيم بلكه تو را آزاد مىسازيم به اين شرط كه از تحقيقات خود دست‌بردارى و گرد معرفت نگردى و اگر بار ديگر اين راه درپيش بگيرى به مرگ محكوم خواهى شد ، در جواب خواهم گفت كه : « اى مردم آتن ، من شما را دوست دارم و به ديدهء احترام به شما مىنگرم . . . ازاين‌رو تا جان در بدن دارم از جستجوى معرفت و آگاه ساختن شما به آنچه بايد بدانيد ، دست نخواهم كشيد و هريك از شما را كه ببينم ، به همان عادت ديرينهء مرسوم خودم پيش‌خواهم كشيد و با او به گفتگو خواهم پرداخت و خواهم گفت كه : اى مرد آزاد . . . چگونه شرم نمىدارى كه شب‌وروز در فكر پول و ثروت و شهرت و مقام و اعتبار هستى ولى در راه كسب افتخار و شرافت و خردمندى و حقيقت - جويى و ترقى و تكامل روح خود كمترين قدمى برنمىدارى . . . من با تمام مردم ، خواه پير ، خواه جوان ، خواه خودمانى و خواه بيگانه باشد ، به‌همين طرز رفتار خواهم كرد . . . شايد شما مرا به‌مرگ و يا به تبعيد محكوم نماييد و يا از حقوق مدنى محروم سازيد ؛ البته اين نوع سياستها و تنبيه‌ها در نظر « مليتوس » و ديگران زيان بزرگى به‌شمار مىرود ، درصورتىكه در نظر من چنين نيست .\r\nآنچه به عقيدهء من در حقيقت زيان است همانا كارى است كه او امروز مىكند كه مىخواهد آدم بيگناهى را به كشتن بدهد . ازاين‌رو اى مردم آتن ، من نيز بر خلاف آنچه بعضى اشخاص مىپندارند ، بخاطر خودم نيست كه از خود دفاع مىكنم ، بلكه در واقع بخاطر شماست . . . و اگر من به‌جاى شما بودم ، سقراط را فورا آزاد مىساختم . اما شايد تذكرات و كوشش من شما را خسته ساخته و حكم كسى را پيدا كرده‌ايد كه به خواب رفته و بخواهد كسى را كه بيدارش مىكند ، بزند ؛ و سخنان مليتوس را باور كرده‌ايد و بدون دغدغهء خاطر مىخواهيد مرا محكوم به مرگ نماييد و دوباره به خواب خرگوشى برويد . . . اين درميان ابناء بشر معمولى و عادى نيست كه كسى ساليان دراز فكر خانه و زندگى شخصى خود را كنار گذاشته و مدام در فكر رستگارى همشهريهاى خود باشد و براى اين منظور به دنبال يكايك شما بيفتد و مانند پدر يا برادر بزرگترى با شما سخن گويد و راهنمايى نمايد و پند و اندرز بدهد كه راه صلاح و فلاح و پارسايى را بايد پيش بگيريد . اگر من لامحاله در ازاء اين كار اجر و پاداش گرفته بودم مىتوانستيد فرض نماييد كه مقصود و منظورى در اين امر داشته‌ام ولى همانطور كه امروز خودتان به رأى العين مىبينيد ، مدعيان با همه بيشرمى كه در مقصر ساختن من نشان داده‌اند نتوانستند دليل يا شاهدى بياورند كه من در مقابل خدمت خود مزدى درخواست نموده يا گرفته باشم ؛ در صورتىكه من شاهد قاطع و عادلى براى راستى گفته‌هاى خوددارم كه همان فقر و تهيدستى من است .\r\nشايد رويه و طرز رفتار من در نظر پاره‌اى از اشخاص عجيب و شگفت‌آميز باشد و تعجب نمايند كه من دنبال فردافرد مردم مىافتم و از اين راه مىخواهم خدمتى انجام بدهم ؛ در صورتى كه جرأت و شهامت آن را ندارم كه در مجامع عمومى شما حضور يافته دربارهء امور و مسائل ملى اظهار عقيده‌اى بنمايم . . . اگر من از آغاز كار خواسته بودم در امور سياسى مداخله\r\n\r\n","description":"","footnote":"","page_name":" 307 ","page_number":321},
  {"content":"\r\n\r\nنمايم ، مدت زمانى پيش ازاين به قتل رسيده بودم ؛ بدون آنكه از وجودم به شما و يا به كسى سودى رسيده باشد . اگر من با اينهمه راستى و صداقت با شما سخن مىگويم نبايد رنجيده خاطر شويد . . . شخص من كه در دورهء زندگى هميشه به تمام آنچه مورد اقبال و توجه اغلب مردم است بىاعتنا بوده‌ام و ثروت و منزل و زندگى قابل توجهى نداشته‌ام و درپى تأمين معاش برنيامده ، هيچوقت به اين فكر و خيال نبوده‌ام كه مقامى به دست بياورم و يا اعتبارى براى خود دست‌وپا كنم . من كه نه داخل حزبى شده‌ام و نه اهل پشت‌هم‌اندازى و توطئه و نطق و خطابه بوده‌ام و همواره حيف دانسته‌ام كه با اين وسايل براى خود شأن و احترامى فراهم سازم و مدام احتراز داشته‌ام دست به كارى بزنم كه نه براى خودم و نه براى ديگران سودمند باشد ، من چرا بايد به چنين روزى مبتلا شده باشم . مگر تلاش و كوشش من در زندگى جز در اين راه بوده كه به فكر و زعم خودم مىخواسته‌ام شما را متنبه و متوجه سازم . . .\r\nاكنون چون من آدمى ، سزاوار چه مجازاتى هستم ؟ اى مردم آتن ، اگر شما خواسته باشيد خدمات مرا در نظر بگيريد بايد مرا مستحق اجر و پاداش بدانيد ؛ اجر و پاداشى كه مستحق شأن و مقام من باشد . . . مردى كه احتياج به فراغت و آرامش دارد تا بتواند از عهدهء هدايت شما برآيد و شما را از كارهاى نكوهيده بازدارد . . . شايد تصور نماييد همانطور كه نخواستم از شما استرحام نمايم ، اكنون نيز مىخواهم خودپسندى و كبر و غرور نشان بدهم ولى به حقيقت سوگند كه چنين نيست و من اطمينان دارم به اينكه از روى عمد به احدى اهانت نمىكنم و البته براى من مقدور نيست در اين مدت كوتاهى كه در اختيار من است شما را به سخنان خود معتقد و متقاعد سازم . اگر ، مانند ممالك ديگر ، قانونى داشتيد كه برطبق آن در بارهء مرگ و زندگى در يك روز و به اين زودى تصميم نمىگرفتيد و بلكه روزهاى بيشترى را مصروف چنين امرى مىداشتيد ، من در آن صورت مىتوانستم شما را قانع سازم ؛ اما با اين ترتيب حاضر ، امكان‌پذير نيست كسى بتواند در چنين مدت كوتاهى خود را از اتهامى به اين سنگينى تبرئه نمايد ، و در هرصورت ، چون معتقدم كه عمل ناحقى مرتكب نشده‌ام چگونه برايم مقدور خواهد بود كه برضد خود سخنى بگويم و بىآنكه گناهى از من سر زده باشد و بدون آنكه به احدى بدى كرده باشم اكنون به خودم بدى روا دارم و براى خود مجازاتى پيشنهاد كنم . گذشته ازاين ، من از مجازاتى كه برايم پيشنهاد كرده‌اند بيم و هراسى ندارم ، زيرا نمىدانم كه اين مجازات بحقيقت خوب است يا بد ؛ و بنابراين ، علتى ندارد كه بخواهم آن را به مجازات ديگرى تبديل نمايم كه خوب مىدانم آن‌هم ناحق خواهد بود و مثلا اگر حبس و زندان را اختيار نمايم و قبول كنم كه با بند و زنجير عمرم را بگذرانم و مدام در تحت نظر و مراقبت و اختيار پاسبانان و مراقبتهاى يازدهگانه باشم ، آيا كار معقولى باشد و يا آنكه پول بدهم و مجازاتى را كه برايم مقرر داشته‌اند ، بخرم .\r\nاما من پول ندارم و بنابراين ، بايد تا موقعى كه پول آن را نپرداخته‌ام در زندان بمانم و اين باز همان حبس و زندان است . شايد منتظرند براى خود مجازات تبعيد بخواهم و تصور مىكنم گاهى هم از چنين مجازاتى بدتان نيايد . چيزى كه هست من چندان دلبستگى جنون‌آميزى به زندگى ندارم و اينقدر عقل و شعور دارم كه بفهمم جايى كه شما كه هموطنان\r\n\r\n","description":"","footnote":"","page_name":" 308 ","page_number":322},
  {"content":"\r\n\r\nمن هستيد ، نتوانستيد سخنان مرا تحمل نماييد ، بيگانگان به طريق اولى تحمل نخواهند كرد .\r\nو بنابراين ، محال است كه من فكر تبعيد را به خود راه دهم . . . من خوب مىدانم به هرشهرى كه روى بياورم جوانان آنجا گرد من جمع خواهند شد و سخنان مرا خواهند شنيد و اگر من آنها را برانم خود آنها به تبعيد و زندان من همت خواهند گماشت و اگر آنها را نرانم پدران و كسان آنها مرا از شهر خود بيرون خواهند كرد . ممكن است درميان شما يك نفر پيدا شود كه بگويد اى سقراط حال كه چنين است پس خاموشى گزين و دست از اظهار عقايد و افكار خود بردار ، ولى براى من خيلى مشكل است كه بتوانم به شما بفهمانم كه تن دادن به چنين كارى براى من مقدور نيست . . . از تمام اينها گذشته من خود را مستوجب عقوبتى نمىدانم . اگر تمكنى داشتم پيشنهاد مىكردم معادل تمام ثروت و دارايى خودم جزاى نقدى بپردازم زيرا از چنين معامله زيانى به من وارد نخواهد آمد و ليكن من چيزى در دستگاهم نيست و مبلغى كه مىتوانم بپردازم بيشتر از يك مينه نيست و لهذا پيشنهاد مىكنم كه همين مبلغ ناچيز نقدى را كه برايم ميسر است بپردازم ( بايد دانست كه در يونان قديم شخص متهم حق داشت در مقابل مجازاتى كه مدعى پيشنهاد مىكرد خود او نيز پيشنهاد متقابلى تسليم كند ) .\r\n\r\nصدور حكم اعدام\r\n. . . اى مردم ، شما به ملاحظهء اينهمه بيحوصلگى كه از خود نشان داديد ، شهرت زشتى پيدا خواهيد كرد و اشخاصى كه از بدگويى و تهمت دربارهء اين شهر لذت مىبردند ، به شما توبيخ و سرزنش روا خواهند داشت كه مرد دانايى چون سقراط را از بين برديد . من هرچند از دانش و دانايى بىنصيبم ، ولى بدگويان و بدانديشان شما بر خلاف آن را ادعا خواهند كرد . اگر قدرى صبر مىكرديد آرزوى شما به خودىخود برمىآمد ؛ زيرا شما خود مىبينيد كه من به سن پيرى رسيده‌ام و در آستانهء مرگ قرار گرفته‌ام . ولى در اينجا روى سخن من با همه نيست بلكه تنها با كسانى است كه رأى به كشتن من داده‌اند . . . اگر من محكوم شدم به علت اين نيست كه دلايل و براهين قاطعى براى تبرئهء خود نداشتم بلكه براى اين است كه از گستاخى و بيشرمى بر كنار بودم و نخواستم مطالبى به شما بگويم كه شنيدن آن براى شما لابد دلپسندتر و مطبوعتر بود ؛ و هم نخواستم لابه و زارى كرده باشم و اشك بريزم . خلاصه آنكه ، نخواستم كارى كرده باشم كه درخور شأن و احترامم نباشد . من در موقع دفاع نه حاضر بودم كه به قصد دفع مخاطره به كار پستى تن دردهم و هم نه‌اكنون از دفاعى كه كرده‌ام پشيمانم . من مردن پس از چنين دفاعى را بر زندگى كه در پرتو عجز و التماس نصيب شده باشد ترجيح مىدهم ؛ زيرا براى احدى سزاوار نيست كه در مملكت يا در ميدان جنگ بخواهد به هرقيمتى شده از مرگ جان بدر برد . چون اگر بنا باشد كه كسى براى رهايى از خطر از اقدام به هرعملى و از گفتن هرسخنى بيم و باك نداشته باشد قيمتى براى جرأت و شرافتمندى باقى نمىماند . نه براى من و نه براى احدى مجاز نيست ، چه در مقابل محاكم چه در ميدان جنگ ، براى رهايى از مرگ بدين وسايل پست متوسل گردد . . .\r\nخلاصه آنكه در هرموقع خطرناكى اگر انسان خود را به بعضى كارها و پاره‌اى حرفها حاضر سازد ، هزارها وسايل براى خلاصى از مرگ موجود است و رويهمرفته رهايى از مرگ كار مشكلى نيست ؛ ولى خوددارى از خيانت و كار زشت خيلى دشوارتر است . . . شما مرا محكوم\r\n\r\n","description":"","footnote":"","page_name":" 309 ","page_number":323},
  {"content":"\r\n\r\nبه مرگ كرده‌ايد و من به زودى معدوم خواهم شد ، ولى دشمنان من از جانب حقيقت محكوم به ننگ و بدنامى شده‌اند . من به جزاى خود مىرسم و آنها نيز به جزاى خود خواهند رسيد . . . در پايان سخن ، اى اهالى آتن ، خواهشى هم از شما دارم و آن خواهش اين است كه وقتى پسران من بزرگ شدند و به سن مردى رسيدند ، اگر شما ديديد كه آنها به پول و به مقام بيشتر توجه دارند ، تا به پارسايى و تقوى ، آنها را تبعيد كنيد ؛ همچنانكه من خود شما را اذيت و آزار مىدادم . . . در جريان اين دادرسى 281 نفر سقراط را مقصر دانسته و 275 نفر به بىتقصيرى او رأى داده بودند . در ايامى كه سقراط در زندان بود مكالمات جالب و دلپذيرى بين او و « اقريطون » كه يكى از شاگردان و ياران او بود درگرفت . همين كه روز مرگ فرارسيد سقراط با زن و دو فرزند خود وداع كرد . در اين موقع خادم زندان حاضر شده خطاب به او گفت :\r\n« سرزنشى كه به ديگران مىكردم البته براى تو مورد نخواهد داشت ، زيرا چون به آنان حكم قضات را ابلاغ مىكردم كه بايد شوكران بنوشند بر من خشم مىگرفتند و دشنام مىدادند ، اما تو را بردبارترين و رامترين و بهترين اشخاصى كه به اين زندان آمده‌اند ، يافتم و يقين دارم كه تو بر من غضبناك نيستى ؛ و اگر خشم دارى به كسانى است كه سبب بدبختى تو گرديده‌اند و آنها را مىشناسى . اكنون اى سقراط ، مىدانى با تو چه كار دارم . بكوش تا آنچه را كه از آن گريز نيست با متانت تحمل كنى . . . اين بگفت و روى بگردانيد و اشك ريخت و دور شد . » « 192 »\r\nسقراط گفتهء او را اجابت كرده و جام زهر را تا آخر نوشيد . در اين موقع دوستان و ياران او زارى و شيون كردند ، ليكن سقراط با متانت آنها را تسلى داد و لحظه‌اى بعد جان سپرد .\r\n\r\nنقايص دموكراسى يونان\r\nدر دموكراسى يونان نكتهء جالب شركت مستقيم افراد ذيحقوق در امور قضائيه ، اجرائيه ، و تقنينيه است . چنان كه ديديم در كارهاى قضائى عدهء كثيرى را شركت مىدادند و اميدوار بودند ازاين‌راه كمتر حقى تفويت شود . براى هردادگاه حداقل صد نفر قاضى تعيين مىكردند . مىگويند در عصر پريكلس آتن 315 هزار جمعيت داشته كه از اين عده 30 هزار نفر بالغ و واجد حقوق شهرنشينى بودند و 15 هزار نفر غلام و 30 هزار خارجى بود . اين خارجيان به علت فعاليتهاى اقتصادى كه با خارج از كشور داشتند از بعضى حقوق برخوردار بودند ولى حق نداشتند مالك زمين ، يا شهرنشينى آتنى بشوند . از اين جمع ، چنان كه قبلا گفتيم ، غلامان وضعى سخت و ناگوار داشتند و از كليه حقوق فردى و اجتماعى محروم بودند .\r\nزنان يونانى نيز از حقوق سياسى و اجتماعى بىبهره بودند . كار زنان تنظيم امور داخلى ، تهيهء غذا و تربيت كودكان بود .\r\nدر يونان قديم ، آتن نيرومندترين دولت دريايى بود كه در رأس اتحاديهء بيش از دويست دولت شهرى قرار داشت . دولتهاى شهرى از تفوق و رجحانى كه آتنيان بر ديگران داشتند ، سخت ناراضى بودند . جنگهاى ايران و يونان و پيروزى يونانيان در جنگ « ماراتون » ( در 490 ق . م . ) و موفقيتهاى بعدى آنها در جنگ با خشايارشا ، اتكاء به نفس و قدرت آتنيان\r\n\r\n\r\n","description":"","footnote":"\r\n( 192 ) . افلاطون ، حكمت سقراط ، ترجمهء محمد على فروغى ، ص 145 به بعد ( به اختصار ) .\r\n","page_name":" 310 ","page_number":324},
  {"content":"\r\n\r\nرا بيش‌ازپيش بالا برد . باوجود نقايصى كه از طرز حكومت يونان ياد كرديم ، يونان نخستين كشورى است كه حكومت عامه را در محيطى محدود صورت عمل بخشيد و به اقليت صاحب حقوق اجازه داد در امور قانونگزارى ، اجرائى ، و قضائى كشور مداخله و اظهارنظر نمايند .\r\n\r\nمظاهر تمدن و فرهنگ يونان\r\nچيزى كه تمدن يونان را از ساير كشورهاى متمدن باستانى ممتاز مىسازد ، تنوع و ظرافت آثار هنرى و عمق و رشد آثار علمى و فلسفى اين ملت قهرمان است .\r\nورزشهاى اولمپيك ، تئاتر يونان ، معمارى ، و ادبيات اين سرزمين آميخته به عقايد مذهبى است . يونانيان همواره در امور مهم زندگى با خدايان خود مشورت و از ايشان استمداد مىكردند ، و براى جلب حمايت خدايان نه‌تنها مواشى بلكه انسان را نيز قربانى مىكردند .\r\n\r\nمقررات مذهبى و اجتماعى\r\nيونانيان معتقد بودند كه روح انسان پس از مرگ ، زندگى مجدد خود را در دنياى جديد آغاز خواهد كرد . به‌همين جهت ، نسبت به گور مردگان و مراسم تدفين آن توجهى مخصوص داشتند و مانند بسيارى از ملل شرقى همواره با مردگان خود ، لباس و آلات و لوازم زندگى او را به خاك مىسپردند و بر گور آنان شير و شراب مىريختند تا سدجوع كنند . در يونان هرخدايى به خانواده‌اى خاص منسوب بود و هيچكس جز پدران خود را ستايش نمىكرد و به عقيدهء آنان مردى كه پسر نداشت تا ابد از غذا و هدايا محروم بود . ازدواج براى بقاى خانواده امرى ضرورى بود و با رضايت زوجين صورت مىگرفت . مردان مىتوانستند زنان سترون ( بىاولاد ) را طلاق دهند و زنى ديگر اختيار كنند ، در صورتى كه شوهر علت نازادن بود ، زن بايد خود را به برادر شوهر يا مرد ديگرى تسليم كند ؛ تا صاحب فرزندى شود . پسرى كه از اين نزديكى به وجود مىآمد فرزند شوهر اول محسوب مىشد و مىتوانست آداب مذهبى را براى دوام خانواده و سعادت پدران انجام دهد . افلاطون قرابت را اشتراك در پرستش خدايان خانگى مىدانست . مردم حق وصيت نداشتند و انتقال اموال و ميراث طبق مقررات مذهبى صورت مىگرفت . ولى با گذشت زمان ، بتدريج مردم بر سنن و مقررات مذهبى و اجتماعى خود شوريدند ؛ چنان كه افلاطون در يكى از آثار خود از زبان مردى كه در حال مرگ است ، چنين مىگويد : « اى خدايان آيا در پيشگاه شما سزاوار است كه مرا در اموال خويش اختيار نباشد و نتوانم آن را به ميل خود ميان دوستان به نسبت محبت هريك تقسيم كنم ؟ » آنگاه از قول قانونگزار ، روش ظالمانهء زمان خود را توضيح مىدهد : « تو را در حيات خود نيز اختيارى نيست و در اين جهان مسافرى بيش نيستى .\r\nپس ، انجام اين‌امور از حدود اختيار تو خارج است . وجوه و دارايى تو از آن خانوادهء تو يعنى در اختيار اعقاب و اسلاف تست . »\r\nپدران نه تنها رياست مذهبى خانواده را به عهده داشتند ، بلكه از حقوق و اختيارات زيرين نيز برخوردار بودند : حق قبول يا رد فرزند ، حق طلاق دادن زنان ( خواه به علت نازا بودن يا به علت بدكار بودن ) ، حق شوهر دادن دختر ، و زن دادن پسر ، حق خارج ساختن پسر از قيمومت و قبول پسرى به فرزندى خود . در محاكمهء زنان و فرزندان كه در محيط خانواده صورت مى -\r\n\r\n","description":"","footnote":"","page_name":" 311 ","page_number":325},
  {"content":"\r\n\r\nگرفت ، حق قضاوت قطعى با پدر بود و او مىتوانست حتى فرزند و زن خود را محكوم به مرگ كند .\r\nيونانيان زمانى خدايان را يار و مددكار خويش و گاهى دشمن خونخوار خود مى - شمردند و اگر با انجام تشريفات و مراسم مذهبى از آنان اثرى نمىديدند معبد و خدايان خود را سنگسار مىكردند . چنان كه گفتيم با تكامل اجتماع و ترقى وسايل توليدى ، بتدريج در كليه شؤون مذهبى و اجتماعى و مذهبى يونانيان تغييرات عظيمى پديدار شد .\r\nقوانين سولون و الواح دوازدهگانه ، بنيان انتظامات ثابت قديم را سست نمود . بموجب مقررات جديد ، تقسيم ميراث پدر بين تمام برادران تجويز گرديد . به پدران اجازه داده شد كه در وصيت آزاد باشند . حق فروش پسر يا دختر در صورتى كه گناهى مرتكب نشوند ، از پدران سلب گرديد . به اين ترتيب ، بعضى از مقررات مذهبى جاى خود را به قوانين اجتماعى ، كه كمابيش براساس مصالح اجتماعى تدوين شده بود ، سپرد و با ظهور متفكرين و فلاسفه و سوفسطاييان و شكاكان ، بنيان عقايد عمومى نسبت به خدايان و مقام و منزلت آنان سست گرديد . سقراط نيز بشدت با معتقدات مذهبى و آداب و سنن ناصحيح زمان خود به مبارزه بر - خاست . ارسطو ، عليرغم كهنه‌پرستان زمان خود ، گفت نبايد آنچه را كه با عادات نياكان ما موافقت دارد پذيرفت بلكه بايد آنچه را كه بنفسه نيكو و پسنديده است جستجو نمود . وى قانونى را خوب مىدانست كه به حق و عدالت مقرون باشد و مىگفت : « قوانين و نظامات بشرى بايد بمرور زمان تغيير پذيرد . رواقيون نيز در راه تحول و انقلاب فكرى مردم عصر خود عامل مؤثرى بودند ؛ يكى از آنان مىگفت به عموم افراد بشر بايد مانند افراد يك شهر نگريست و آنان را از حقوق مساوى برخوردار نمود . « 193 »\r\n\r\nنمايشنامه‌هاى يونانى\r\nدر ميان ملل غرب ، يونانيان قبل از همه در راه تهيهء صحنه‌ها و نمايشهاى تراژدى و كمدى رنج برده‌اند . آتنيان در آغاز امر به احترام خداى شراب ، مجالس رقص و سرور برپا مىكردند ، ولى از قرن ششم ق . م . به بعد ، بازيگران و هنرپيشگان براى نشان دادن منظور خود در صحنهء نمايش بيش‌ازپيش صرف وقت كردند تا در مسابقاتى كه به اين منظور داده مىشد ، پيروز شوند و جايزه‌اى به كف آرند .\r\n« اسكولوس » ( آشيل ) ( 525 - 456 ق . م . ) و « سوفوكل » ( 496 - 406 ق . م . ) از كسانى بودند كه در اين مسابقات با كسب موفقيت شركت كرده‌اند . نمايشات در محلى سرگشوده صورت مىگرفت و بازيگران ، بر خلاف امروز ، خود را در پشت نقاب مستور مىكردند و مطالب را با لحن و صداى مخصوصى ادا مىكردند . كفشهاى پاشنه بلند و لباس مخصوص بر تن مىكردند و غالبا منظور از اين نمايشات ، نشان دادن جنبه‌هاى ضعف اخلاقى مردم و برانگيختن احساسات تماشاچيان بود . در نمايشهاى تفريحى ( كمدى ) نمايش‌دهندگان سعى مىكردند تماشاچيان را از راه تفريح و خنده وادار به انديشه كنند . « آريستوفانس » ( 445 - 385 ق . م . ) كمدى - نويس معروف يونان در نمايشهايى كه به عناوين مختلف مىداد ، نقاط ضعف همشهريان خود را آشكار مىكرد و در لباس هزل و مسخرگى آنان را از ادامهء روشى كه پيش‌گرفته بودند ،\r\n\r\n\r\n","description":"","footnote":"\r\n( 193 ) . « مقررات مذهبى و اجتماعى » از : تمدن قديم ، پيشين ، ص . 28 به بعد ، اخذ شده است .\r\n","page_name":" 312 ","page_number":326},
  {"content":"\r\n\r\nبازمىداشت . در عالم شعر و ادبيات نيز يونانيان علاوه بر حماسهء هومرى آثار ادبى ديگرى به وجود آوردند : سافو « 194 » غزلهاى عاشقانه سرود ، پيندار « 195 » قصايد دلنشين گفت ؛ از جمله در مدح يك برندهء مسابقه چنين مىگويد :\r\n آنكه او ناگهان جايزه‌اى مىبرد ، * در سالهاى شاداب جوانى اميدش بلند مىگردد ،\r\nمرديش بال درمىآورد ، * در دل خود چيزى دارد كه از ثروت برتر است ،\r\nاما دوران شادى آدمى كوتاه است . . . \r\nدر هنر ساختمان و معمارى نيز يونانيان آثار جالبى به وجود آورده‌اند كه مهمترين آنها « پارتنون » و ساختمانهاى « آكروپوليس » است . پارتنون كه بين سالهاى 447 - 432 ق . م . برپا شده است ، در عين سادگى بسيار بغرنج و داراى ريزه‌كاريهاى هنرى است ؛ ستونهاى يكپارچه و خياره‌دار آن نظر بينندگان را جلب مىكند . اين بناى تاريخى اكنون به صورت ويرانه‌اى درآمده است . مهمترين مجسمه‌هاى يونانى ، مجسمهء معروف « ونوس دوميلو » و مجسمهء « زينوس » در المپ و چند شاهكار ديگر است كه اكنون اكثر آنها از بين رفته است . مجسمه‌هاى مرمرين يونانى بطرزى استادانه رنگ مىشدند . « مجسمه‌سازان عصر پريكلس در نمودار ساختن بدن انسان به حد اعلاى قدرت و مهارت رسيدند ، مثلا مجسمهء وزنه پرتاب كن كه « مورون » ساخته است به نحو جالبى يك وزنه پرتاب كن برهنه را ، در آن لحظه كه پيش از پرتاب وزنه ، همه عضلاتش بر هم آمده است و نوك پاى چپش در زمين كشيده مىشود نشان مىدهد . » « 196 »\r\n\r\nعلم يونانى\r\nچنان كه قبلا گفتيم يونانيان وارث فرهنگ و تمدن شرقيان هستند .\r\nبازرگانان ايونى ضمن مراوده و آمدورفت در ممالك آشور ، مصر و ايران فقط پارچه‌هاى قيمتى ، ادويه و مواد معطر به دست نمىآوردند بلكه از ذخاير علمى ، فرهنگى و اخلاقى و فنى اين كشورها نيز استفاده مىكردند و حاصل مطالعات خود را به كشور يونان به ارمغان مىآوردند ؛ مثلا يونانيان ضمن بررسى در تمدن بابلى به اين حقيقت پىبرده‌اند كه اهالى بابل طريقهء بديعى براى ساختمان گونيا مىدانند ، يعنى مثلثى رسم مىكنند كه اندازهء طول اضلاع آن به ترتيب 3 و 4 و 5 باشد و يك زاويهء چنين مثلثى حتما قائمه مىشود . و يا مصريها براى محاسبهء كسور ، طرق جالبى در دست دارند و فلان كار را با فلان تدبير انجام مىدهند .\r\nبه اين ترتيب ، دانش شرقى در ايونى نفوذ كرد و در اين محيط مساعد تمام عوامل عجيب و ماوراء الطبيعهء آن طرد گرديد . در حدود 650 ق . م . غنىترين شهرهاى ايونى يعنى شهر « ملطيه » كه مركز مبادلات تجارى و فكرى آن روز بود بوسيلهء دانشپژوهان كنجكاو خود بيش از ساير بلاد يونانى به تجزيه و تحليل آراء و عقايد خارجى پرداخت . متفكرين اين سرزمين سعى مىكردند بدون توجه به اراده و عمل خدايان ، به علل طبيعى امور و خواص نمودها پىببرند .\r\nقديمترين اين فلاسفه كه خود را فيزيولوگ « 197 » مىخواندند ، طالس بود كه در حدود 637\r\n\r\n\r\n","description":"","footnote":"\r\n( 194 ) .  Sappho \r\n( 195 ) .  Pindar \r\n( 196 ) . تاريخ تمدن غرب ، پيشين .\r\n( 197 ) .  Physiologue \r\n","page_name":" 313 ","page_number":327},
  {"content":"\r\n\r\nق . م . در ملطيه متولد شد . وى ضمن فعاليتهاى سياسى به كارهاى علمى نيز علاقه داشت .\r\nاو در سفرى كه به مصر كرد در حضور شاه و اعضاى دربار و روحانيون بوسيلهء طول سايهء هرم ، ارتفاع هرم را اعلام داشت و بزرگان را دچار حيرت و شگفتى نمود ؛ و موقعى به اين عمل مبادرت كرد كه سايهء هرم با ارتفاع آن برابر بود . وى بدون آنكه دليل و برهانى اقامه كند به كشف احكام زير توفيق يافت :\r\n1 . هريك از اقطار دايره ، آن را به دو جزء مساوى تقسيم مىكند .\r\n2 . زواياى طرفين قاعدهء يك مثلث متساوى الساقين ، با يكديگر برابرند .\r\n3 . از تقاطع دو خط راست ، دو زاويهء متقابل به رأس به دست مىآيد كه باهم برابرند .\r\n4 . هر مثلث قائم الزاويه را مىتوان در يك نيمدايره محاط كرد .\r\nبه احتمال قوى طالس بعضى اطلاعات جديد از قبيل فهرست خسوف و كسوف و غيره را از مصر با خود به يونان آورد . وى مىتوانست با تقريب بسيار ، خسوف و كسوف را به همان طريقى كه بابليها در دو هزار سال پيش از آن مىدادند ، پيش‌بينى كند . . . « به عقيدهء آبل رى « 198 » شايد مدتى در حدود يك قرن طول كشيد تا يونانيها توانستند همهء معلوماتى را كه اهالى كلده به آن دسترسى يافته بودند ، بياموزند و به ميل خود در آن دست ببرند . » در همان ايام كه خدايان گوناگون بر عقايد و افكار مردم يونان حكومت مىكردند ، و مردم بىعلم و اطلاع در مقابل آنها تعظيم و سجود مىكردند ، طالس شجاعانه قيام كرد و طبيعت را از قيد خدايان و قواى ماوراء الطبيعه نجات داد . مردم به او مىگفتند : علت اينكه باران مىبارد آن است كه خداى باران چنين خواسته است ؛ اما وى جواب داد ، نه اينطور نيست ، خدايان كارى به اين كارها ندارند بلكه هوا تبديل به آب شده است و به زمين مىريزد .\r\nشيميدانهاى امروز 92 عنصر در طبيعت تشخيص داده‌اند و كيمياگران قديم فقط چهار عنصر مىشناختند ولى طالس فقط به وجود يك عنصر كه آن آب بود عقيده داشت .\r\nمحيط مناسب ايونى ، با ظهور سلاطين مستبد محلى و حملهء ايرانيان ، وضع ديرين را از دست داد . عدهء زيادى از فلاسفه و دانشمندان در نتيجهء نامساعد بودن شرايط ، راه فرار پيش گرفتند و جمعى بوسيلهء حكومت وقت تبعيد شدند ؛ از جمله فيثاغورس از « ساموس » تبعيد گرديد .\r\nاين شخص كه از نظر افكار اجتماعى مردى محافظه‌كار و مرتجع بود ، با جهان‌بينى مثبت ايونيها نيز به سختى مبارزه نمود و خود نيز هيچ فكر بديع علمى اظهار نكرد ؛ ولى پيروان او براى عدد ، مقام ممتازى قائل بودند . براى آنها حتى محاسبه ، چهار عمل اصلى جمع ، تفريق ، ضرب و تقسيم كارى عادى بود . عده‌اى از پيروان اين مكتب ، اعداد زوج و فرد را از هم متمايز كردند و مجذورات و مكعبات اعداد را به دست آوردند . « چرتكه را از مصريان به عاريت گرفتند و آن مبدأ پيدايش جدول ضرب گرديد . » به عقيدهء آنها اشياء همه از نقاطى تشكيل يافته‌اند كه در پى يكديگر قرار دارند . مثلا خط راست از اجتماع يك عده نقاط واقع بر يك استقامت تشكيل يافته است . . . تمام جهان را مىتوان بوسيلهء اعداد صحيح و يا بوسيلهء كسور نمايش داد .\r\n\r\n\r\n","description":"","footnote":"\r\n( 198 ) .  Abel Rey  ( 1870 - 1944 م . ) فيلسوف مورخ علوم ، اهل فرانسه .\r\n","page_name":" 314 ","page_number":328},
  {"content":"\r\n\r\nمريدان فيثاغورس عادت داشتند كه اكتشافات علمى خود را به استاد نسبت دهند ولى اين روش دوام نيافت . عده‌اى از پيروان استاد ، ضمن مطالعات خود ، پىبردند كه در عالم چيزهايى وجود دارد كه نمىتوان با اعداد صحيح و يا كسرى بيان كرد ؛ و اين جمله اعلام جنگ با مذهب فيثاغورسى بود . به‌همين علت ، پس از چندى پيروان استاد به دو دسته تقسيم شدند :\r\nعده‌اى كه به سنن قديم و عقايد عرفانى خود پابند بودند ، دور هم جمع شده به اشاعهء تعاليم استاد پرداختند ؛ و جمعى ديگر كه علم را برتر از كهنه‌پرستى ديدند ، رفقاى قديم را رها كرده به تحقيق و تعمق در مسائل علمى مشغول شدند . در نتيجهء مطالعات پيگير دستهء اخير در هندسهء مسطحه پيروزيهاى بزرگى به دست آمد و قضاياى تازه‌اى كشف گرديد ؛ از اينقرار :\r\n« مجموع زاوياى داخلى هرمثلث مساوى با دو قائمه است . . . » سپس از مشاهدهء طريقهء فرش كردن كوچه‌ها به اين نتيجه رسيدند كه صفحه را مىتوان فقط با مثلث متساوى الاضلاع يا مربع يا 6 ضلعى منتظم پوشاند و نه با ساير اشكال منتظم . و آنگاه به اشكال فضائى پرداخته هرمى را كه چهار وجه متساوى دارد در نظر گرفتند و از مكعب كه داراى 6 وجه متساوى است ، سخن گفتند . . . سپس قضيهء زيباى مجذور وتر مثلث قائم الزاويه را در مورد انواع مثلث قائم الزاويه تعميم دادند . . . علاوه‌براين ، اصول مختصرى دربارهء دايره و اندازه‌گيرى مساحت و اشكال فضائى ذكر كردند . نتيجهء اين كارها آن شد كه در حساب نيز مطالعاتى شود . . . بين حساب و هندسه رابطه‌اى برقرار شد و حتى يك نوع جبر بدون حرف به وجود آمد كه معادلات درجهء اول و دوم در آن مورد استعمال قرار گرفت .\r\nاين پيروزيها كه در نيمهء دوم قرن پنجم ق . م . به دست آمد ، متوقف نگرديد . يكى از فرزندان با ذوق يونان مسألهء ترسيم خط عمود بر خط ديگر را حل كرد و نشان داد كه چگونه مىتوان زاويه‌اى برابر با زاويهء ديگر رسم كرد و تاجر ورشكسته‌اى به نام ابقراط ، اولين كتاب هندسه را تأليف كرد و تصميم گرفت مسألهء تربيع دايره را حل كند ؛ يعنى مربعى رسم كند كه مساحت آن با مساحت دايرهء مفروض برابر باشد . ابقراط براى حل مسأله به كمك خطكش و پرگار ، دايره را به قطعاتى چند تقسيم كرد و مساحت هريك از قطعات دايره را كه به شكل هلال بود ، پيدا كرد و سپس مساحت هلالها را ( كه اهلهء ابقراط مىباشد ) با هم جمع كرد .\r\nچون عدد ( پى ) داراى بينهايت رقم اعشارى بود ابقراط مىخواست راه ساده‌ترى به دست آورد .\r\nبالاخره يك رياضيدان يونانى موفق گرديد يك كثير الاضلاع منتظم 384 ضلعى در دايره محاط كند و به اين ترتيب ، مقدار پى را با تقريب نزديك به حقيقتى به دست آورد . پيروزيهاى علمى در رشتهء هندسه و رياضيات پس از چندى متوقف گرديد . افلاطون با اينكه بر سر در آكادمى حك كرده بود « هركس هندسه نمىداند اينجا داخل نشود » به هيچ‌وجه حاضر نبود هندسه را از لحاظ علمى مورد مطالعه قرار دهد ؛ و حتى كسانى را كه علم هندسه را براى استفاده‌هاى عملى مورد مطالعه قرار مىدادند سخت لعن و سرزنش مىكرد .\r\n\r\n","description":"","footnote":"","page_name":" 315 ","page_number":329},
  {"content":"\r\n\r\n\r\nانتقال مراكز ملى از يونان به اسكندريه\r\nاسكندر مقدونى پس از حمله به مصر ، شهر اسكندريه را بنا كرد . پس از مرگ او يكى از سردارانش به نام « بطلميوس » در 323 ق . م .\r\nسلسلهء جديدى به نام « بطالسه » به وجود آورد و شهر اسكندريه را پايتخت اين دولت قرار داد . پس از آنكه در حدود قرن چهارم ق . م . تمدن يونانى محكوم به شكست گرديد ، حوزهء مطالعات علمى و فلسفى از يونان به اسكندريه منتقل گرديد . اسكندريه از بركت موقعيت مناسب جغرافيايى ، دروازهء شرق و غرب محسوب مىشد و محققين اين ناحيه مىتوانستند در محيط مساعدى كه به همت بطلميوس ، سردار نامى اسكندريه ، پديد آمده بود ، به مطالعات علمى و عملى دامنه‌دارى دست بزنند ؛ بخصوص كه در اين ايام در شهر زيباى اسكندريه رصدخانه ، كتابخانه و محلهايى براى تربيت و نگهدارى انواع حيوانات و نباتات وجود داشت . مىگويند در كتابخانهء اسكندريه ششصد هزار جلد كتاب وجود داشت و اهل تحقيق مىتوانستند با آزادى كامل از تمام منابع و وسايل موجوده براى بررسيهاى علمى استفاده كنند . در چنين شرايطى بود كه « اقليدس » معلم بزرگ هندسه ، كه در حدود 330 ق . م . در آتن متولد شده بود ، در سىسالگى ، به خواهش بطلميوس ، براى تدريس عازم اسكندريه شد و پس از مدتها رنج و مطالعه كتابى در هندسه نوشت كه مدت 20 قرن تمام هرگونه تغييرى در آن ، توهين به مقدسات شمرده مىشد . و حتى امروز نيز هندسهء اقليدس در دبيرستانها با تغييرى جزئى تدريس مىشود .\r\nبه عقيدهء پيرروسو ، پس از كتاب مقدس انجيل كه كثير الانتشارترين كتب جهان است نوبت به كتاب هندسهء اقليدس مىرسد كه سه قرن قبل از ميلاد مسيح نوشته شده و مكرر به زبانهاى مختلف جهان ترجمه و منتشر گرديده است . اقليدس به كمك نبوغ و استعداد خود توانست اكتشافات مبهم و كتب متفرق گذشتگان را مرتب و منظم سازد .\r\nبطلميوس ( 168 - 90 ق . م . )\r\n\r\nدانش اسكندريه\r\nبه نظر ولز ، « بطلميوس از ميان همهء ياران جوان اسكندر گويا در آوردن سازمان منظم علمى كه ارسطو به دربار فيليپ مقدونى رواج داده بود ، بيشتر كوشيد . بطلميوس مردى بود باهوش ، فوق العاده ، و آفريننده و متعادل ، با واقع - بينى . . . موزه‌اى كه در اسكندريه برپا كرد ، نخستين دانشگاه جهان بود . همچنانكه از نامش برمىآيد آن را براى خدمت موزه‌ها اختصاص داده بود . . . اصولا دانشگاهى بود از مردم دانشمند كه بيشتر به كارهاى پژوهش و ثبت مىپرداختند و همچنين تا حدودى آموزش مىدادند . . .\r\nبه ويژه پژوهشهاى سياسى و جغرافيايى ايشان درست و خوب بود . نامهاى اقليدس كه هر دانش‌آموزى آن را مىشناسد و اراتوستن كه اندازهء زمين را گرفت و رقم او تنها 50 ميل از\r\n\r\n","description":"","footnote":"","page_name":" 316 ","page_number":330},
  {"content":"\r\n\r\nقطر درست زمين كمتر بود ، و آپولونيوس ، كه در مخروطات پژوهش كرده ، هنوز هم مورد استفادهء آموزشى است . هيپارك ، نخستين كسى بود كه دست به كار فراهم ساختن فهرست ستارگان و كشيدن نقشهء فلكى زد . . . هرون نخستين ماشين بخار را طرح افكند . ارشميدس براى تحصيل به اسكندريه آمد و با موزه همواره مكاتبه داشت . . . اما اين اخگر دانش اسكندريه بيش از صد سال نپاييد . . . سازمان آن‌چنان طرح نشده بود كه بتواند رشتهء انديشه و دانش را ادامه دهد ؛ زيرا دانشگاهى پادشاهى بود و استادان به فرمان فرعون گمارده مىشدند . » « 199 »\r\n\r\nارشميدس\r\nولى ارشميدس تنها به تكميل تتبعات ديگران اكتفا نكرد بلكه خود مبدع و مكتشف بزرگى بود . وى در سال 287 ق . م . در « سيراكوز » متولد شد و وقتى كه به اسكندريه آمد اقليدس مرده بود . وى با عده‌اى از دانشمندان بزرگ عصر خود نظير كانون « 200 » رياضيدان و اراتوستن « 201 » ( مدير كتابخانه و اولين كسى كه براى اندازه‌گيرى زمين اقدام كرده است ) طرح دوستى ريخت و با آنان مكاتبه داشت ؛ و ضمن مطالعهء اين نامه‌هاست كه مىتوان به اكتشافات بزرگ او پىبرد .\r\nدر ايامى كه سيراكوز در محاصرهء روميان بود ، براى طرد دشمن به ارشميدس متوسل شدند ؛ او با استفاده از اهرم و چرخ و قرقره ، ماشينهايى ساخت و آنان با كمك آنها به پرتاب سنگها و وزنه‌هاى بسيار عظيم بر سر پياده‌نظام دشمن مشغول شدند و كارى كردند كه بينظمى و شكست در قشون روميها افتاد . علاوه‌براين ، ماشينهاى بزرگى بر برج و باروى شهر قرار داده بوسيلهء آنها ديركهاى بزرگى به‌طرف كشتيهاى دشمن مىفرستاد و بوسيلهء چنگكها ، كشتيها را از جا مىكندند و به يك ضربت در دريا غرق مىكردند .\r\nدر نتيجهء تدابير علمى ارشميدس ، مدت سه‌سال سردار رومى با عدم موفقيت مواجه بود . سرانجام به حيله متوسل شدند و شهر را ناگهان از پشت‌سر مورد حمله قرار دادند و درحالىكه مردم با بيخبرى سرگرم تهيهء مقدمات جشن بزرگى بودند متجاوزين وارد شهر شده به قتل و غارت مشغول شدند ؛ و در اين حال ، ارشميدس كه در يكى از ميدانهاى\r\nارشميدس ( 287 تا 212 قبل از ميلاد )\r\n\r\n\r\n","description":"","footnote":"\r\n( 199 ) . كليات تاريخ ، پيشين ، ص 471 ( به اختصار ) .\r\n( 200 ) .  Canon \r\n( 201 ) .  Eratosthene \r\n","page_name":" 317 ","page_number":331},
  {"content":"\r\n\r\nعمومى نشسته و شكلى در روى شنها رسم كرده و مشغول مطالعهء آن بود ، بوسيلهء سرباز گمنامى كه شايد قصد دزديدن وسايل كار او را داشت ، كشته مىشود . دانشمندان ، ارشميدس را بزرگترين نابغهء دنياى عتيق و پدر مستقيم دكارت و نيوتون و لايب نيتس مىدانند . « وى دو هزار سال از معاصرين خود جلوتر بود و اگر معاصران وى مىتوانستند آثار او را بفهمند و آنها را تعقيب كنند رياضيات مىتوانست از قرن سوم قبل از ميلاد مسيح به همان ترقياتى نايل شود كه از قرن هفدهم بعد از ميلاد به آن دست يافت ؛ و علم فيزيك نيز مىتوانست از همان زمان ، دانش تجربى زمان گاليله بشود . . . ارشميدس توانست سطح و حجم اجسامى از قبيل كره و استوانه و مخروط را حساب كند و گذشته از آن ، سطح محدود به منحنياتى از قبيل سهمى و منحنى پيچى را به دست آورد . وى اولين كتاب را در علم استاتيك « 202 » يعنى علمى كه از تعادل اجسام گفتگو مىكند ، نوشت . در اين كتاب ، اصول اساسى مربوط به مركز ثقل و اهرم و اكتشافات ديگرى ديده مىشود كه بدون شك لازمهء آنها مبانى عميق تجربى بوده است . . . بيهوده نبود كه ارشميدس اظهار كرد : « نقطهء اتكائى به من بدهيد تا به كمك اهرم خود ، جهان را بجنبانم » . . . بعد از اختراع استاتيك ، ارشميدس هيدروستاتيك يا علم تعادل مايعات را به وجود آورد . مىگويند دوست عاليمقام او هرون دستور داده بود تاج بزرگ زيبايى از طلا برايش بسازند . بعد از پايان كار حدس زدند شايد زرگر مقدارى از طلا را ضبط كرده و به‌جاى آن نقره به كار برده است . براى حل مشكل به دوست خود ارشميدس مراجعه كرد . وى پس از مطالعات بسيار ، روزى در حمام از كم شدن وزن خود در آب دريافت كه اجسام را مىتوان بوسيلهء وزن مخصوصشان مشخص كرد ؛ و اين وزن بخصوص بوسيلهء وزن آب هم - حجم آنها مشخص مىشود .\r\nوى پس از كشف اين راز ، لخت و عور از حمام بيرون آمد و فرياد كشيد « يافتم ، يافتم » . از اين اصل مشهور ارشميدس اين نتيجه حاصل گرديد كه « اگر جسمى در مايعى غوطه‌ور شود از پايين به بالا فشارى بر آن وارد مىشود كه با وزن مايع جابه‌جا شده متعال است . » در نتيجهء مطالعه در اين علم تعادل مايعات بود ، كه او پيچ معروف ارشميدس را اختراع كرد و آن دستگاهى براى بالاكشيدن آب بود كه در آن زمان بسيار معمول بود و در يكى از نقوشى كه اخيرا\r\nهيپارك قرن دوم قبل از ميلاد\r\n\r\n\r\n","description":"","footnote":"\r\n( 202 ) .  Statique \r\n","page_name":" 318 ","page_number":332},
  {"content":"\r\n\r\nدر خرابه‌هاى شهر « پمپئى » به دست آمده ، شكل آن ديده مىشود كه غلامى با پاى خود آن را به حركت درمىآورد . ارشميدس و همفكران او در عصرى كه استفادهء عملى از علم ، كارى قابل تحقير بود ، با نهايت شجاعت با روش معمول زمان و عقايد افلاطونى مخالفت كردند و علم را از تنگناى ماوراء الطبيعه به ميدان كار و عمل و صحنهء زندگى پيش راندند و براى نخستين‌بار دانش را به نحو مؤثرى به خدمت بشر درآوردند .\r\n\r\nترقى علم نجوم\r\nترقى هندسه و رياضيات و پيشرفتهايى كه در اين زمينه‌ها حاصل شده بود ، راه را براى حل مشكلات نجومى آسان كرد . هيپارك « 203 » نجوم قديم را قدمى چند به جلو راند . طى دهها قرن ، حاصل رصدهاى بزرگ روحانيان و كاهنان مصرى و مطالعات نجومى بابليان از بين النهرين به محيط دانش‌پرور اسكندريه منتقل شده بود .\r\nاز قرن چهارم ق . م . مصالح لازم براى ساختمان هيأت « كوپرنيك » فراهم مىگرديد .\r\nهراكليد « 204 » ، مريد افلاطون ، گفت زمين در يك شبانه‌روز به دور محور خود دوران مىكند ؛ و مانند هيپارك دربارهء محل زمين معتقد بود كه درست در مركز عالم قرار دارد .\r\nولى آريستارك « 205 » با اين نظر مخالفت كرد و گفت ، خورشيد در مركز عالم قرار گرفته و زمين در مدت يك سال به دور آن دوران مىكند . اين دانشمند كه در سال 131 ق . م . در شهر « ساموس » متولد شده بود در كتابى كه به نام دربارهء عظمت و فواصل خورشيد و ماه نوشته براى اولين‌بار ثابت مىكند كه زمين ، مركز عالم نيست بلكه در دستگاه منظومهء شمسى بين زهره و مريخ قرار دارد . اين اظهارنظر گستاخانه سبب اعتراضات شديدى عليه او گرديد تا جايى كه او را كافر خواندند و گفتند : « چطور مىخواهند آتش مقدس ابدى را از اجاق خدايان بربايند ، چه جسارت بزرگى ! »\r\n\r\nطب ابقراطى\r\nمعالجه و مراقبت از بيماران از قديم در مشرق زمين و يونان معمول بود و متخصصين طبى آن ايام سعى مىكردند تا روح خبيثى كه وارد بدن مريض شده است به كمك ادعيه و اوراد خارج كنند . از قرن چهارم ق . م . ، يعنى از همان ايامى كه تمدن در راه رشد و كمال پيش مىرفت ، عده‌اى از روحانيون پرستار در ضمن عمل دريافتند كه معالجه و دوا بيش از ادعيه و اوراد در بهبود حال بيماران مؤثر است .\r\nبه‌همين علت ، كم‌كم اطباى زمان ، خدايان را رها كرده و به پيروى از روش طالس و ساير فيزيولوگها به تحقيق و تجربه مشغول شدند و از آزمايشها و مطالعات كسانى كه در ميدانهاى ورزشى ، مصدومين و مجروحين را معالجه مىكردند ، استفاده كردند . در بعضى از مدارس ، براى اطلاع از ساختمان بدن ، به تشريح حيوانات پرداختند و حاصل مطالعات خود را نوشتند . در بعضى ديگر از محافل علمى ، به مطالعهء احوال بيماران پرداختند و با توجه به علايم و آثار امراض ، صور مختلف بيماريها را يادداشت كردند .\r\n\r\nابقراط پدر علم و طب\r\nنتيجهء بررسيهاى گذشتگان را شخصى به نام ابقراط « 206 » مورد مطالعه قرارداد . اين مرد را كه در سال 460 ق . م . در جزيرهء « كرس »\r\n\r\n\r\n","description":"","footnote":"\r\n( 203 ) .  Hipparchus \r\n( 204 ) .  Heraclide \r\n( 205 ) .  Aristarque \r\n( 206 ) .  Hippocrate \r\n","page_name":" 319 ","page_number":333},
  {"content":"\r\n\r\nمتولد شده بود ، و پدر علم طب خوانده مىشود ، نبايد با همنامش كه رياضيدان بود اشتباه كرد . دربارهء مقام و ارزش ابقراط ، افسانه‌هاى بسيار گفته‌اند . در آغاز قرن سوم ق . م .\r\nجمعى از دانشمندان ، 59 كتاب طبى را به نام مجموعهء ابقراطى جمع‌آورى كردند ، ولى ظاهرا فقط دو يا سه كتاب از آنها اثر فكر ابقراط است و بقيه ، كه اهميت كمترى دارد ، گويا از مريدان او باشد . در زمان اين دانشمند ، نظريهء چهار عنصرى مورد قبول اطباى زمان بود و تصور ، مى - كردند كه بدن انسان از عنصر خاك ، آب ، هوا و آتش تشكيل شده و به اين چهار عنصر چهار كيفيت گرم و سرد و خشك و مرطوب را نسبت مىدادند . از اين چهار كيفيت چهار طبع را به وجود مىآوردند : صفرا ( از كبد ) ، سودا ( از طحال ) ، بلغم و دم . بقراط عقيده داشت :\r\n چار طبع مخالف سركش * چند روزى شوند باهم خوش\r\nچون يكى زين چهار شد غالب * جان شيرين برآيد از قالب \r\n[ سعدى 
  ]\r\nاطباى قديم براى حفظ تعادل بدن و جلوگيرى از غلبهء يكى از طبايع ، پرهيز درخوردن غذا ، امساك ، حجامت و خوردن مواد مهوع و فصد را تجويز مىكردند ؛ يعنى همان علم طبى كه در دورهء « مولير » در فرانسه رواج داشته و تا قبل از رسوخ تمدن غرب در ايران نيز مورد قبول بود . اطباء از اسرار درون بدن اطلاعى نداشتند . تنها نظريهء علمى و با ارزشى كه منسوب به بقراط است روش حدسى و احتمال مرض از روى آثار و قراين است . ابقراط و پيروان او بدون آنكه از ميزان الحراره و دستگاه گوشى اطباء امروزى استفاده كنند ، سعى مىكردند از راه معاينه و دقت در وضع صورت ، چشمها ، زبان ، دستها ، حالت عمومى ، اخلاط ، و مدفوعات ، به نوع بيمارى پى ببرند . پدر علم طب براى تشخيص بيمارى چنين مىگويد : « بايد هرچه را كه مىتوان ديد و شنيد و احساس كرد مورد دقت قرارداد . قضاوت طبيب بوسيلهء چشم‌وگوش و دست و بينى به عمل مىآيد ؛ بايد نگاه كرد ، گوش كرد ، لمس كرد ، بو كشيد ، و چشيد . »\r\nدر كتاب ديگرى به نام : آبها ، هواها ، مكانها از تأثير هريك از اين عوامل در كيفيت مزاج انسان ، با استادى تمام گفتگو مىكند . در آن زمان ، براى مرض صرع ، مبادى ماوراء الطبيعه قائل بودند ، ولى ابقراط عليه اين نظريه قيام مىكند و مىگويد : « به نظر من در اين مرض هيچ عامل مقدسى بيش از امراض ديگر دخالت ندارد اين مرض ، مثل ساير امراض ، علل طبيعى دارد . » ابقراط در رساله‌اى كه دربارهء آب‌وهوا و مسكن نوشته ، مىگويد : « انسان مىتواند با اعتماد كامل بدن خود را در برابر سرما قرار دهد به شرط آنكه بعد از غذا و بعد از ورزش نباشد . . . براى بدن انسان خوب نيست كه در معرض سرماى زمستان قرار نگيرد . . . »\r\nدر سوگندنامهء ابقراط از وفادارى شاگرد به استاد سخن رفته و تعهد شده است كه شاگرد آموخته‌ها و دانسته‌هاى خود را از فرزندان خود و فرزندان استاد و شاگردان سوگند خوردهء خود دريغ نورزد . دردهاى بيماران را تا حد امكان درمان كند و به اغواى ديگران كسى را مسموم نكند . داروى سقط جنين ندهد ، در كار جراحان مداخله نكند و در حفظ اسرار بيماران بكوشد . پس از مرگ ابقراط ، عده‌اى از شاگردانش دربارهء مقام طبى او افسانه‌ها گفتند ، و به ثبت و ضبط كلمات قصار او ، كه ارزش طبى داشت ، همت گماشتند . ابقراط اعتدال را ، راز صحت و\r\n\r\n","description":"","footnote":"","page_name":" 320 ","page_number":334},
  {"content":"\r\n\r\nسلامتى مىدانست و مىگفت افراط در خواب و افراط در بيدارى ، هردو زيان‌آور است .\r\nعلم طب در شهر دانشپرور اسكندريه به سير تكاملى خود ادامه داد . فرمانروايان اين شهر با سخاوت بسيار براى رشد علوم و معارف بشرى به تأسيس دانشكده‌ها و كتابخانه‌هاى بزرگ مبادرت كردند . دانشجويان از ممالك اطراف براى كسب علم به اين شهر هجوم آوردند ؛ تعداد آنها را تا 14 هزار نفر گفته‌اند . براى پذيرايى بيماران و مطالعه در احوال آنها بيمارستانهاى بزرگى برپا كردند و چون مذهب و ماوراء الطبيعه چندان مزاحم علم نبود پزشكان شروع به تشريح نعش مردگان كردند . معروف است كه پزشكى به نام هروفيل « 207 » اشخاص جانى محكوم به اعدام را تشريح مىكرد . او در حدود سيصد سال ق . م . اعلام كرد كه مغز مركز هوش است . وى شريانها و ريه‌ها را مشخص كرد و تعداد ضربات را با كمك ساعت شنى معين نمود . وى زندگى را محصول چهار نيروى اساسى يعنى نيروى غذايى ، حرارتى ، متفكره و احساساتى مىشمرد و محل آنها را به ترتيب : كبد ، دستگاه هضم ، قلب ، مغز ، و اعصاب مىدانست . اراسيسترات « 208 » بيش از هروفيل به وظايف الاعضا اهميت مىداد . او اول كسى است كه جريان خون را بيان كرده است ؛ به عقيدهء او خون منشأ حيات است و هوا بعد از تنفس وارد شريانها مىشود و نيرو و انرژى را با خود همراه مىبرد . در همين ايام ، پژوهش در رشته‌هاى مختلف طب آغاز گرديد . علم امراض زنانه ، چشم‌پزشكى ، ادويه - شناسى بوسيلهء اطباى اسكندريه در خط كمال پيش‌رفت و به قول پيرروسو ، همانطور كه ارشميدس راه را براى نيوتون و لايب نيتس بازكرد و آريستارك مقدمهء كار گاليله و كوپرنيك را به وجود آورد ، هروفيل و اراسيسترات نيز پس از ابقراط ، راه را براى تحقيقات كسانى نظير ميشل - سروه « 209 » و وزال « 210 » و هاروى هموار كردند ؛ ولى پيشرفتها و موفقيتهاى علمى قرن دوم و سوم ق . م . چندان نپاييد و فرهنگ دنياى عتيق راه افول پيش‌گرفت و قرنهاى فراوان گذشت تا بار ديگر علوم اسكندريه احياء شد و بازار مطالعات تجربى رواج گرفت . « 211 »\r\n\r\nعقايد و افكار فلسفى در يونان قديم\r\nدر روزگار خيلى قديم ، انسان بطور دسته‌جمعى زندگى مىكرد و بر اثر نقيصه‌هاى كمى و كيفى كه در ابزارهاى توليدى وجود داشت نمىتوانست ما يحتاج زندگى خود را تأمين كند ، به‌همين علت ، بشر ابتدايى همواره در تلاش بود كه قوت و غذاى بخورونميرى براى خود فراهم كند و مجالى براى تفكر و اختراع اديان و مذاهب مختلف نداشت ؛ ولى اين وضع دوام نيافت و در طى قرون متمادى ، انسان به كمك تجربه و عمل ، در جريان كار توليد ، به كشفياتى نايل آمد و به ساختن افزارهاى فلاحتى و صنعتى توفيق يافت و در نتيجه محصول اضافى زايد بر مصرف شخصى به دست آورد . از اين زمان ، بتدريج عده‌اى ، كه زور و قدرت بيشترى داشتند ، وسايل توليدى را به اختيار خود درآوردند و ديگران را به خدمت خود گماشتند .\r\n\r\n\r\n","description":"","footnote":"\r\n( 207 ) .  Herophile \r\n( 208 ) .  Erasistrate \r\n( 209 ) .  Servet \r\n( 210 ) .  Vesal \r\n( 211 ) . در بحث پيرامون « علم يونانى » از تاريخ علوم ، پيشين ، ص 30 به بعد ، استفاده فراوان شده است .\r\n","page_name":" 321 ","page_number":335},
  {"content":"\r\n\r\nدر يونان قديم نيز اين حكم تاريخى اجرا شد و بعضى از دارندگان وسايل توليدى و مردم آزاد ، و كسانى كه كار كردن را ننگ‌وعار نمىدانستند ، از بركت مجال و فرصتى كه داشتند مىتوانستند در مسائل گوناگون فلسفى ، اجتماعى و طبيعى به بحث و اظهارنظر مشغول شوند .\r\nبه‌همين علت ، از قرن هفتم ق . م . آثار فرهنگ و هنر يونانى در بعضى از بلاد آسياى صغير ظاهر شد و از آنجا به يونان اصلى راه يافت و چنان كه خواهيم ديد مدت چند قرن يونان و بزرگترين مركز آن آتن ، مجمع محققان و صاحبنظران بود .\r\n\r\nنخستين كوششها\r\nبشر نخستين چون نمىتوانست رابطهء علت و معلولى قضايا را كشف كند ، براى ارضاى نفس خود ، اساطير و افسانه‌هايى تنظيم كرد ؛ از جمله يونانيها به اين نتيجه رسيده بودند كه هريك از موجودات عالم را رب النوعى است كه حالات و خصوصيات نفسانى بشر را شديدتر و قوىتر دارا مىباشد و با مردم دنيا به هرنحوى كه بخواهد رفتار مىكند . در حقيقت ، در آن دوره انسان خود را مانند يك واحد سنجش در كليهء قضايا به كار مىبرد ؛ يعنى چون خود احساسات و حب و بغض داشت ، گمان مىكرد كه خدايان و ساير موجودات نيز داراى چنين احساساتى هستند . اين افكار ناشى از اين بود كه يونانيان ، مانند ديگر ملل باستانى ، از درك ماهيت زندگى و علل بروز حوادث طبيعى نظير باد ، باران ، طوفان ، زلزله ، سيل ، قحطى و غيره عاجز بودند و غالبا بروز حوادث ناگوار را به خشم خدايان و غضب رب النوع منسوب مىنمودند . از قرن ششم ق . م . وضع مناسب اقتصادى و اجتماعى به متفكرين يونان اجازه داد كه براى كشف اسرار جهان به مطالعات نظرى مشغول شوند و دربارهء مسائلى ازاين‌قبيل : « من كه هستم ؟ تكليف من چيست ؟ تغيير و حركت دايمى عوامل گوناگون طبيعت ، قاعده و اصولى دارد يا خير ؟ آيا غير از محسوسات ، وجود و حقيقتى در عالم هست يا خير ، و منشأ تغييرات و تحولاتى كه در عالم مىشود ، چيست ؟ آيا اين عالم به خودىخود موجود است يا صانع و ايجادكننده‌اى دارد ؟ چگونه انسان مطالب مختلف را درك مىكند ؟ آيا آنچه درك مىكند ، حقيقت دارد يا خير ؟ انسان در اعمال خود مجبور است يا مختار ؟ و بالاخره حقيقت كدام است و تكليف بشر در زندگى چيست ؟ » اين مسائل و امور ديگرى از اين قبيل همواره پيشينيان را به تفكر و تعقل وامىداشت ؛ تا شايد پرده از روى اسرار مكتوم بردارند .\r\n\r\nفلسفه ، مادر علوم\r\nفلسفه مادر علوم و دانشهاى بشرى است . انشعاب علوم از فلسفه از دوران قديم آغاز گرديد ؛ چنان كه ارشميدس به مبحث مكانيك و اقليدس به رشتهء هندسه توجه خاص داشت .\r\nگوبلو « 212 » در كتاب خود موسوم به سيستم علوم مىنويسد : « علوم از فلسفه متولد گرديد . فلسفه ، علوم را پرورش داد و در آغوش خود تا حد رشد طبيعى تربيت كرد و اينك خود به عنوان رسوبى از آنها باقى است و در واقع ، فلسفه آن قسمتى از معرفت انسانى است كه هنوز نتوانسته است مختصات علمى را دارا باشد و ارزش علم را حائز گردد ؛ به‌همين جهت ،\r\n\r\n\r\n","description":"","footnote":"\r\n( 212 ) .  Goblo \r\n","page_name":" 322 ","page_number":336},
  {"content":"\r\n\r\nفلسفه بايد سرانجام در علوم حل شود . » ويل دورانت مىنويسد :\r\nفلسفه وظيفه‌اى سنگين و خطرناك دارد ؛ و آن عبارت است از حل مسائلى كه هنوز ابواب آن به روى روشهاى علوم باز نشده است ؛ مانند مسائل خيروشر ، زيبايى و زشتى ، جبر و اختيار ، حيات‌وموت . . . هر علمى مانند فلسفه آغاز مىشود و مانند فن پايان مىپذيرد ؛ با فرضيه‌ها بيرون مىآيد و با عمل جريان پيدا مىكند .\r\nفلسفه ساكن و متحير به نظر مىرسد ؛ ولى اين امر از آن جهت است كه وى ثمرات پيروزى خود را به دختران خود يعنى علوم ، واگذار كرده است . وى راه خود را به سوى مجهولات و سرزمينهاى كشف نشده ادامه مىدهد و در اين كار اشتهاى ملكوتى سيرناپذيرى دارد . « 213 »\r\n\r\nاولين افكار فلسفى\r\nدر يونان قديم ، فلسفه مفهوم كلى داشت و شامل كليهء معلومات نظرى و علمى انسان مىشد و معمولا كسى را فيلسوف مىخواندند كه عاشق و دوستدار حكمت و خرد باشد و حكمت را عبارت از درك واقعيت زندگى و تكامل عواطف عالى انسانى مىدانستند ؛ و فيلسوف به كسى اطلاق مىشد كه براى هرسؤالى پاسخى داشته باشد و به مسائل مشكل جهان جواب روشن و صريحى بدهد . از ميان متفكرين و فلاسفه ، آنها كه طرفدار تشريح و توضيح علمى جهان هستند و مادهء محسوس را عنصر اصلى مىدانند ، مكاتب مختلف فلسفهء مادى را به وجود مىآوردند ؛ و آنان كه جهان را مخلوق دانسته و عقيده دارند كه روح ماده را آفريده است ، اردوى ايده‌آليسم را تشكيل مىدهند . در يونان قديم ، از بركت فعاليتهاى سودمند تجارى و توجه به فنون دريايى ، يونانيان عموما و سكنهء ايونى مخصوصا زندگانى سعادتمندانه‌اى داشتند . اين عوامل مساعد اقتصادى سبب گرديد كه يونانيان به زودى گريبان خود را از چنگ اوهام و خرافات معمولهء زمان رهايى بخشند .\r\nعلاوه‌براين ، عامل ديگرى كه به رشد علوم و افكار يونانيان كمك فراوان كرد اين بود كه در سالهاى 490 تا 470 پيش از ميلاد مسيح ، يعنى در همان ايامى كه ايرانيان تحت سرپرستى داريوش و خشايارشا ، مىخواستند يونان را مستعمرهء آسيا سازند ، زعماى اسپارت و آتن متوجه خطر شده رقابتهاى ديرين را كنار گذاشته متحد شدند . اسپارت نيروى زمينى خود را تجهيز كرد و آتن قواى دريايى خود را آماده نمود و سرانجام ايرانيان را شكست دادند . ارسطو مىگويد : « پس از جنگ با ايرانيان ، يونانيان از فتوحات خود سرمست شدند و خيلى دور تر رفتند و انواع علوم را كسب كردند . » در نتيجهء تماس با ملل باستانى شرق و نزديكى با اقوام ايرانى ، هندى ، مصرى ، كلدانى ، يونانيان از دانشهاى معموله بين آنان ، نظير هندسه ، حساب ، احكام نجوم و ستاره‌شناسى و غيره استفاده كردند و بر اثر مطالعات و تحقيقات خود و استفاده از ذخاير فرهنگى آسياى كهن ، حكمت و دانش را به مقامى رفيع بالا بردند ؛ بطورى كه « تقريبا نطفهء تمام رشته‌هاى علوم جديد را مىتوان در جهان‌بينى يونان قديم پيدا كرد . »\r\nانگلس مىنويسد : « ما ناگزيريم در فلسفه ، مانند بسيارى زمينه‌هاى ديگر ، پيوسته\r\n\r\n\r\n","description":"","footnote":"\r\n( 213 ) . ويل دورانت ، تاريخ فلسفه ، ترجمهء عباس زرياب خوئى ، ص 2 .\r\n","page_name":" 323 ","page_number":337},
  {"content":"\r\n\r\nبه دست‌آوردهاى اين خلق كوچك بازگرديم كه ظرفيت عالمگيرش چنان مقامى در تحول تاريخ بشرى براى او كسب كرده كه هيچ خلق ديگرى هرگز نمىتواند تصورش را بكند . » در حقيقت ، ما تا امروز هم از برخى جهات بهره‌بردارى از آثار يونان باستان را رها نكرده‌ايم ؛ پيكرتراشان و معماران ، آثار يونانيان باستان را سرمشق قرار مىدهند . بنيانگذاران ماترياليسم ديالكتيك كه به آثار فيلسوفان ، ديالكتيسينها و ماترياليستهاى يونان عميقا علاقه‌مندند ، غالبا « غولهاى انديشهء » دنياى باستان را در برابر فيلسوفان بورژوا نهاده‌اند .\r\nدموكراسى برده‌دار ، زمينه‌اى بود كه گنجينهء تمدن يونان باستان را به وجود آورد . . .\r\nنيروهاى ايجادكنندهء دموكراسى برده‌دار هيچگاه به كشفيات علمى و اختراع افزار و وسايل توليد تازه رو نكردند ؛ تنها هدف آنان ترقى هنر و فكر مجرد بود .\r\nجوانان در حيات فرهنگى يونانيان نقش بزرگى بازى مىكردند . در آتن و پوليسهاى دموكراتيك ديگر ، بچه‌ها تا هفت سالگى در خانه تربيت مىشدند . براى كودكان هفت تا چهارده‌ساله ، مدارس خصوصى فراوانى وجود داشت كه با پرداخت مبلغى ناچيز ، در آنجا آموزش مىديدند . و نوجوانان از پانزده تا هجده‌ساله در ورزشگاهها و مدارسى كه از اشخاص و ادارات اعانه مىگرفتند ، تعليم مىديدند . در اين مدارس ، ورزش و تعليمات نظامى فرامىگرفتند . تقريبا تمام مردم آزاد ، در ساعات فراغت در اماكن عمومى و در زير طاق ايوانها و در كوچه‌هايى كه فيلسوفان و خطيبان سخنرانى مىكردند ، گرد مىآمدند . ده‌هزار نفر تماشاچى در تئاترها ، كه درعين‌حال مكتب بزرگ هنر و سياست بود ، مجتمع مىشدند . از آغاز قرن هفتم پيش از ميلاد به بعد ، دهها شاعر و غزلسرا ظهور كرد . آوازخوانان ترانه‌هاى خود را با ايماء و اشاره و رقص اجرا مىكردند . حدود سال 530 ق . م . ، هنر نمايشهاى تئاترى معمول گرديد . تئاتر نخست در جشنهاى روستايى پديدار شد و سپس گروههاى دايمى و سازمان يافته در شهرها به نمايش پرداختند . سيرك ، ايجاد فضاى مناسب براى پذيرايى از دهها هزار نفر تماشاگر ، تأمين محلى براى تعويض لباس و استراحت هنرپيشگان ، اندك‌اندك معمول گرديد .\r\n« نمايشها چندين بار در سال ، در جشنها و عيدهاى توده‌اى اجرا مىشد و چند روز بتناوب ادامه مىيافت . هربار در حدود ده نمايشنامه بازى مىشد . نمايش از طلوع تا غروب آفتاب ادامه داشت . براى هردسته از نمايشنامه‌ها يك هيأت داوران انتخاب مىشد كه برنده را برمىگزيد و تاجى به عنوان جايزه به او اعطا مىكرد . در قرن پنجم و چهارم ، هزاران تراژدى و كمدى به وجود آمد كه در آنها از جبر و تقدير ، دولت و تكاليف مدنى ، عشق و وظايف خانوادگى ، حق خوشبختى فرد و مانند اينها سخن مىرفت . » « 214 »\r\n\r\nفلاسفهء مادى\r\nچنان كه قبلا اشاره كرديم ، از حدود قرن هفتم ق . م . در نتيجهء موفقيتهاى اقتصادى و اجتماعى در يونان ، بخصوص در ناحيهء « ملط » ، زمينه براى رشد افكار مادى فراهم گرديد . طبقهء متوسط و متمول اجتماع يونان ، از بركت كار غلامان ، مىتوانستند در مسائل مختلف طبيعى و اجتماعى بحث و مطالعه كنند و از طريق\r\n\r\n\r\n","description":"","footnote":"\r\n( 214 ) . تاريخ جهان باستان ، پيشين ، ج 2 ص 146 به بعد ( به اختصار ) .\r\n","page_name":" 324 ","page_number":338},
  {"content":"\r\n\r\nاستدلال و تكيه بر محسوسات و مشهودات ، رابطهء علت و معلولى قضايا را كشف كنند .\r\nازجمله فلاسفه و متفكرين طبيعى يونان يكى طالس است ( 637 - 548 ق . م . ) كه آراء و نظريات علمى او را قبلا ياد كرديم .\r\nاز طالس پرسيدند كه چه‌كارى دشوار است ؟ گفت : خود شناختن ؛ پرسيدند چه كارى سخت آسان است ؟ جواب داد : اندرز دادن ؛ پرسيدند كه كمال تقوى و عدالت چيست ؟\r\nگفت : در آن است كه هيچگاه آنچه را كه در ديگران عيب مىشماريم خود نكنيم . « 215 »\r\nاو براى نخستين‌بار به وحدت اساسى تمام موجودات توجه كرد ، وى آب را اساس طبيعت مىپنداشت ، و درشمار نخستين كسانى بود كه قواى ماوراء الطبيعه را نفى و انكار مىكرد و براى نمودهاى طبيعى ، دلايل معقول ذكر مىنمود . پس از طالس ، آناكسيمندر « 216 » ( 610 تا 540 ق . م . ) و « آناكسيمن » آراء فلسفى استاد خود را در راه كمال پيش بردند . آناكسيمندر بر خلاف استاد خود ، « آپيرون » را به عنوان مادة المواد معرفى كرد و آن را چنان توصيف كرد : « . . . اين ماده منشأ و آغازى ندارد ولى خود منشأ و مبدأ اشياء ديگر است ، جامع همه‌چيز و حاكم برهمه‌چيز است . » آناكسيمن به‌جاى آب و آپيرون ، هوا را نامحدود و منشأ طبيعت معرفى كرد . به نظر او هوا چون منقبض شود به ترتيب : باد ، ابر ، خاك و سنگ به وجود مىآيد ؛ و چون منبسط شود آتش پديدار مى - شود . قبض و بسط هوا جريانى است دايمى و هميشگى و به‌همين علت ، مظاهر طبيعت پيوسته در تغييرند و از صورتى به صورت ديگر درمىآيند .\r\n\r\nفيثاغورس\r\nيكى از شخصيتهاى ممتاز اين عصر كه در پراكندن تخم علم و خرافات سهمى بسزا دارد فيثاغورس است . وى دينى پديد آورد كه اصول عمدهء آن عبارت بود از تناسخ ارواح و حرمت خوردن حبوبات بود . دين وى فرقه‌اى پديد آورد كه در بعضى نقاط ، قدرت دولتى را به دست مىآوردند .\r\nازجمله تعاليم او اين بود كه بايد از خوردن حبوبات پرهيز كرد ، نبايد آنچه را افتاده است برداشت ، نبايد نان را شكست ، نبايد به خروس سفيد دست زد ، نبايد در جاده راه رفت و نظير اينها . . . از كشفيات علمى او اين است كه در مثلث قائم الزاويه ، مجموع مجذورين دو ضلع مجاور زاويهء قائمه ، برابر است با مجذور ضلع سوم ( يعنى وتر ) .\r\n\r\nهراكليتوس 535 - 475 ق . م .\r\nپس از فلاسفهء ملطى هراكليتوس « 217 » تحقيقات آنان را در راه تفسير و توضيح مادى جهان ادامه داد و قانون تكامل و ديالكتيك را پايه‌گذارى كرد ؛ و براى نخستين‌بار ، حركت و تغيير دايمى جهان را بيان نمود . به نظر او « همه‌چيز درعين‌حال هم وجود دارد ، هم وجود ندارد ، زيرا همه‌چيز در جريان است ، همه‌چيز در تغيير دايمى است ، همه‌چيز پيوسته در حال به وجود آمدن و از بين رفتن مىباشد . »\r\nهراكليت ، در دوره‌اى كه يونانيان به پرستش خدايان گوناگون سرگرم بودند و كليه\r\n\r\n\r\n","description":"","footnote":"\r\n( 215 ) . تاريخ تمدن ( كتاب دوم - بخش اول ) ، پيشين ، ص 240 و 241 .\r\n( 216 ) .  Anaximander \r\n( 217 ) .  Heraclites \r\n","page_name":" 325 ","page_number":339},
  {"content":"\r\n\r\nمشكلات جهان را به كمك خدايان حل و فصل مىكردند ، نظر فلسفى خود را راجع به پيدايش جهان اعلام كرد و گفت : « دنيا را خالق و صانعى نيست ، بلكه جهان مادى خارج از تصورات بشرى ، هميشه وجود داشته و دايما در حال تغيير و تبديل است ؛ دنيا يكى است ؛ بوسيلهء هيچيك از خدايان و انسانها آفريده نشده ؛ هميشه ، چه درگذشته چه در حال و آينده ، به سان آتش جاودان و درخشنده است كه هم فروغ گرفتنش و هم خاموش شدنش برطبق قوانين جبرى صورت مىپذيرد . »\r\nهراكليتوس به جبر معتقد بود و مىگفت ، ايجاد و حركت مواد برطبق قوانين جبرى كه در اختيار خدايان و انسان نيست ، صورت مىگيرد و هيچ اراده‌اى در آن تأثير ندارد . او تغيير و تبديل جهان را به رودخانه‌اى تشبيه مىكند كه پيوسته روان است و يك‌دم مانند دم ديگر نيست . به نظر او هرچه را بنگرى به يك اعتبار هست و به يك اعتبار نيست . به هيچ‌چيز نمى - توان گفت مىباشد بلكه بايد گفت مىشود . . . زندگى يكى ، مرگ ديگرى است و عدم اين ، مايهء وجود آن است .\r\nهراكليتوس مىگفت : « اين جهان . . . نه ساختهء خداست نه ساختهء انسان ، بلكه هميشه بوده است و هست و خواهد بود . آتشى جاندار و جاويدان است . » وى در جاى ديگر مىگويد :\r\n« خدا روز است و شب ، زمستان است و تابستان ، جنگ است و صلح ، پرخورى و گرسنگى است . . . » وى به تغيير دايمى پديده‌هاى گوناگون طبيعى معتقد بود و مىگفت : « مرگ و زندگى فقط وجوهى از تغيير بىپايان هياكلند . در هرلحظه‌اى جزئى از ما مىميرد ولى كل آن به زندگى ادامه مىدهد . در هرآنى يكى از ما مىميرد اما حيات ادامه دارد . مرگ هم آغاز كار است هم پايان كار . . . » « 218 » برآورده شدن همه آرزوهاى انسانى لطفى ندارد ، بيمارى است كه تندرستى را خوشايند مىسازد .\r\nجملات زير از گفته‌هاى هراكليت و معرف منطق مادى او دربارهء حركت و تغيير دايمى جهان مىباشد : « نه تنها هرروز بلكه پيوسته و لاينقطع خورشيد تازه است . . . در يك رودخانه نمىتوان دو دفعه وارد شد . »\r\nدر يونان قديم ، مادام كه آثار شوم اقتصاد بردگى آشكار نشده بود ، متفكرين يونانى ، مادى و منطقى فكر مىكردند ، ولى پس‌ازآنكه تمدن يونانى در نتيجهء تضادهاى اقتصادى رو به انحطاط رفت ، تصوف و ايده‌آليسم در آراء و عقايد يونانيان راه يافت . سوفسطاييان مىكوشيدند تا از راه سفسطه و جدل ، طرف خود را متقاعد كنند ؛ از جملهء آنان كسنوفان « 219 » كه در حدود قرن ششم قبل از ميلاد مىزيسته عبادت خدايان متعدد را مورد استهزا قرار داد و گفت عالم مخلوق حادث نيست ، بلكه جاودان بىآغاز و انجام است ؛ زيرا اگر بگوييم عالم حادث است ناگزير بايد قبول كنيم كه قبل از حدوث در وادى عدم بود ، درصورتىكه عدم نمىتواند صورت هستى به خود بگيرد يا به چيزى وجود ببخشد و ممكن نيست چيزى از عدم به وجود آيد .\r\n\r\n\r\n","description":"","footnote":"\r\n( 218 ) . تاريخ تمدن ( كتاب دوم - بخش اول ) ، ص 253 .\r\n( 219 ) .  Xenophanes \r\n","page_name":" 326 ","page_number":340},
  {"content":"\r\n\r\nبرمانيد « 220 » يكى ديگر از سوفسطاييان معتقد بود كه وجود ، يك كل واحد و به‌هم پيوسته است كه تمام فضا را پركرده و عدم ، نه موجود است نه قابل تصور ؛ زيرا اگر فكر كنيم كه عدم وجود دارد خودبخود عدم را نفى كرده‌ايم ، زيرا همين فكر كه عدم وجود دارد به خوبى مىرساند كه عدم وجود است نه لا وجود . برمانيد بر خلاف ماديون به تبديل و حركت معتقد نبود و عالم را ازلى و لايتغير و غير متحرك مىدانست .\r\nدر قرن پنجم ق . م . وضع اجتماعى و اقتصادى يونان سخت آشفته بود . كار مداوم غلامان و بيكارى اشراف و طبقهء آزاد و مبارزهء دموكراتها با اشراف و مالكين قديم ، وضع عمومى يونان را متشنج كرده بود . در اين اوضاع و احوال ، متفكرينى كه وابسته به جبههء دموكراتها بودند ، بيشتر مادى و منطقى فكر مىكردند ؛ درحالىكه دانشمندان وابسته به جبههء اشراف سخت ايده‌آليست و مرتجع بودند . فيثاغورس كه يكى از اشراف‌زادگان يونان بود با دموكراتها به سختى مبارزه مىكرد و اطاعت از اشراف قديم را امرى طبيعى و منطقى مىشمرد ، به فلاسفهء روشن‌بين ايونى لعنت مىفرستاد ولى آناكساگوراس « 221 » و « دموكريت » كه وابسته به جبههء دموكراتهاى يونان بودند ، كمابيش مبلغ نظريات علمى بودند . آناكساگوراس كسى است كه بر اثر مخالفت با خدايان به دستور روحانيون از شهر آتن اخراج گرديد . او مىگفت : « هرگز ماده از غير ماده به وجود نخواهد آمد و به غير ماده تبديل نخواهد شد . » به عقيدهء او از بين رفتن و به وجود آمدن امكان‌ناپذير است ؛ بلكه تغيير و يا پيدايش اشياء نتيجهء تجزيه يا تركيب اجزاى مادى مركبهء آنهاست . هر جسمى از تخمه‌هاى بسيار كوچك و بىنهايت كثيرى به وجود آمده است و تخمهء تمام اشياء در يك شىء موجود است ؛ منتها در هرشىء ، تخمهء مخصوص آن شىء بر ساير تخمه‌هاى موجود غلبه دارد . مثلا در يك قطعه گوشت مادهء استخوان ، گوشت ، رگ‌وپى و چيزهاى ديگر وجود دارد ولى مادهء گوشتى در آن غالب است . به عقيدهء آناكساگوراس ، كون و فساد ، مرگ و ولادت ، چيزى جز جدايى اجزاء از يكديگر نيست و اين امور احتياج به عامل خارجى ندارد . و به اين ترتيب ، از تعاليم خود نتيجه مىگرفت كه جهان را خالق و صانعى نيست . در نتيجهء اين افكار ، او را تبعيد كردند ولى او از تصميم همشهريان خود متأثر نشد و به ايشان گفت : « من آتن را از دست نمىدهم ، بلكه آتنيان مرا از دست مىدهند . »\r\n\r\nدموكريت 460 - 360 ق . م .\r\nاين فيلسوف پس از سير و سياحت و مصاحبه با متفكرين زمان ، چندى به فعاليتهاى سياسى مشغول شد . او عقيده داشت كه : « سياست مهمترين و بزرگترين هنر است . تحصيل سياست و اشتغال به فعاليتهاى سياسى مفيد است ، زيرا به زندگى انسان عظمت و درخشندگى مىبخشد . »\r\nاو مىگفت كه انسان از حكمت سه نتيجه مىگيرد :\r\n1 . بايد و مىتواند خوب فكر كند .\r\n2 . بايد خوب گفتگو كند .\r\n\r\n\r\n","description":"","footnote":"\r\n( 220 ) .  Parmenide \r\n( 221 ) .  Anaxagor \r\n","page_name":" 327 ","page_number":341},
  {"content":"\r\n\r\n3 . بايد خوب عمل نمايد .\r\nفكر خوب آن است كه با واقعيات وفق دهد و عمل نيك آن است كه انسان ، چه از لحاظ جمع ثروت و چه از نظر افكار سياسى ، طريق اعتدال پيش‌گيرد و از افراط و زياده‌روى خوددارى نمايد .\r\nتأثير ذيمقراطيس در طرز تفكر قدما فراوان بوده است و موضوعات محاوره و حتى معلومات فلسفى كه افلاطون و ارسطو از اين حكيم به عنوان استشهاد مى - آورند ، دليل واضحى براين مدعاست . تمايل اين فيلسوف به تحقيق و تتبع و عدم توجه او به جنبهء غم‌انگيز زندگى و سرنوشت و همچنين انساندوستى عالمانهء او . . .\r\nهمهء اينها مسائلى است كه نمايندهء عصر جديدى به‌شمار مىرود ؛ و اين همان عصر سوفسطائيان و سقراط و روزگارى است كه فلسفه در شهر آتن مستقر مىشود . « 222 »\r\nدموكريت عاشق بيقرار علم و دانش بود . به مصر ، حبشه ، بابل ، ايران و هند سفر ، و با اكثر متفكران زمان ، بحث‌وگفتگو كرده است . به عقيدهء وى براى مرد خردمند و نيك ، همه جاى جهان وطن است . دموكريت مىگفت : « اگر تنها يك برهان ( در هندسه ) كشف كنم بهتر از آن است كه تخت شاهى ايران را به دست آورم . » « 223 »\r\n\r\nفرضيهء اتم\r\nدموكريت نخستين كسى است كه فرضيهء اتم را پيش كشيده و مىگويد :\r\n« اشياء مختلف از تركيب نامحدود اتمها كه داراى انواع و اشكال بىنهايت گوناگونى هستند ، به وجود آمده است . دموكريت اتمها را شبيه ذرات غبار مى - دانست و مىگفت : « اتمها ازلى و ابدى هستند ؛ نه منهدم ، و نه معدوم مىگردند ، غيرقابل تقسيم و نفوذناپذيرند و از بركت وجود خلأ پيوسته موقعيت خود را در فضاى لايتناهى تغيير مى - دهند . » دموكريت مىگفت : « ضرورت جبرى در سراسر طبيعت حكمفرماست و جهان را جايى براى ظهور اتفاقات و تصادفات نيست و جهان قابل شناسايى است . عقل يگانه وسيلهء حصول معرفت است ؛ به اين ترتيب كه حواس براى عقل مواد تهيه مىكنند و عقل بوسيلهء ربط و اتصال اين مواد ، به ماهيت قضايا و اشياء پى مىبرد » . او محسوسات را به تنهايى قابل اعتبار نمىدانست و از اين لحاظ مانند يك راسيوناليست فكر مىكرد .\r\n\r\nسقراط 469 - 399 ق . م .\r\nازجمله كسانى كه بر اثر انحطاط تمدن يونان و آشفتگى وضع اقتصادى ، براى درمان دردها متوجه به تعاليم اخلاقى شده و كوشش كرده است تا از اين راه مشكلاتى را كه معلول سازمان غلط اقتصادى است درمان نمايد ، سقراط ، متفكر و خطيب معروف يونان ، است .\r\nاز سقراط نوشته‌اى باقى نمانده . اين حكيم همهء وقت خود را مصروف آن مىداشت كه در بازار و باغهاى عمومى و چهارراهها و ميدانهاى ورزشى ، با طرح سؤالات استادانه‌اى ، شنوندگان را به جهل خودشان واقف سازد . سقراط كلامى نافذ و مؤثر داشت . افلاطون در وصف او\r\n\r\n\r\n","description":"","footnote":"\r\n( 222 ) . پير دوكاسه ، فلسفه‌هاى بزرگ ، ترجمهء احمد آرام .\r\n( 223 ) . تاريخ تمدن ( كتاب دوم - بخش دوم ) ، پيشين ، ص 163 .\r\n","page_name":" 328 ","page_number":342},
  {"content":"\r\n\r\nمىگويد : « هنگامى كه من سخنان او را مىشنوم ، قلبم بشدت به تپش مىافتد و اشك از ديدگانم جارى مىشود و مىبينم گروه كثيرى از مردمان ديگر همان تأثرات را در خود حس مىكنند . »\r\nسقراط براى آنكه مفهوم عدالت ، نيكى و يا خير را تشريح كند ، به روش زايمان متوسل مىشد ؛ يعنى يك نفر را مخاطب قرار مىداد و از او مىپرسيد : خير چيست ؟ پس از گفت‌وشنود بسيار و انتقاد از گفته‌هاى طرف ، بالاخره به نتيجه‌اى كه تا حدى جامع و قابل قبول باشد مىرسيد . وى مىگفت : « من مانند مادرم فن مامايى را به كار مىبرم ، او كودكان را در زادن مدد مىكرد و من نفوس بشرى را براى درك حقيقت يارى و كمك مىكنم . »\r\nاو با روش استهزايى خود مردم را وادار مىكرد كه هنگام قضاوت اشتباه نكنند و بدانند آنچه ، از روى وهم و خيال ، به آن علم و ايمان دارند در واقع نسبت به آن بصيرت و اطلاعى ندارند .\r\nسوفسطاييان با گفتگوهاى خود ، عقايد جوانان را دربارهء خدايان سست كرده بودند .\r\nآنها كه از بيم خدايان بيشمار كه در همه‌جا حاضر و ناظر بودند ، از متابعت هواى نفس خوددارى مىكردند ، وقتى كه ايمانشان به خدايان سست شد مانعى در پيروى از شهوات و لذايذ نمى - ديدند . سقراط مىكوشيد تا مردم را به رعايت اصول اخلاقى و پيروى از قانون وادار نمايد ؛ تا مردم تنها دنبال منافع شخصى نروند ، بلكه مصلحت اجتماعى را نيز مورد توجه قرار دهند .\r\nاو مىگفت : « اصول اخلاقى بايد چنان در جامعه حاكم باشد كه بيدين و متدين يكسان آن را بپذيرند . به اين‌ترتيب ، مىتوان اشخاص سركش و نافرمان جامعه را به اعضاى مفيد اجتماع مبدل ساخت . »\r\nگفتگوهاى مداوم سقراط با جوانان در زمينه‌هاى مختلف مذهبى و اجتماعى ، بنيان عقايد آنها را نسبت به خدايان سست كرده بود ؛ تا جايى كه بعضى از آنها به ريش پدران متعصب خود مىخنديدند و عقايد آنان را خرافى مىشمردند . در نتيجه عده‌اى از منتقدين زمان كه تعليمات سقراط را از هرجهت زيانبخش مىديدند مقدمات محاكمهء تاريخى او را فراهم كردند و سقراط ، بطورى كه ديديم ، پس از دفاعى دلاورانه بدون اينكه از مردم استرحام نمايد ، در هفتاد سالگى نخستين شهيد راه آزادى فكر گرديد .\r\n\r\nافلاطون\r\nجوانانى كه دور سقراط جمع مىشدند ، وابسته به طبقات مختلف ، و داراى آراء و نظريات اجتماعى گوناگون بودند . افلاطون كه جوانى ثروتمند ، پرزور ، و زيبا بود يكى از شاگردان و دوستان صميمى استاد بود و غالبا مىگفت : « از اينكه يونانى هستم نه بربر ، آزاد هستم نه بنده ، مرد هستم نه زن ، و مخصوصا از اينكه در عهد سقراط به دنيا آمده‌ام ، سپاسگزارم . » هنگامى كه سقراط مرد او 28 سال داشت . تلاش مداوم وى در راه آزادى سقراط از زندان ، زعماى يونان را نسبت به وى ظنين كرده بود . دوستانش به وى تذكر دادند كه در آتن تأمين نخواهد داشت ، بهتر است راه سفر پيش گيرد . به‌همين جهت وى در سال 399 ق . م . آتن را ترك گفت و طى 12 سال با ملل و اقوام گوناگون بحث‌وگفتگو كرد و به سال 387 ق . م . در چهل‌سالگى به آتن بازگشت و باغى را كه در خارج از شهر داشت براى ترويج عقايد خود برگزيد . اين باغ كه به نام آكادمى معروف شده مركز اجتماع پيروان او بود و\r\n\r\n","description":"","footnote":"","page_name":" 329 ","page_number":343},
  {"content":"\r\n\r\nبر سردر اين باغ نوشته شده بود : « آنكه هندسه نداند نبايد اينجا بيابد . » افلاطون كه از اشراف يونان بود تحت تأثير شرايط بحرانى عصر خويش متوجه معنويات و تخيلات و عالم مثل گرديد و از توجه و تحقيق در عالم محسوسات اعراض كرد .\r\n\r\nمثل افلاطونى\r\nافلاطون براى موجودات ، دو عالم قائل بود : يكى عالم مثل يا معقولات و ديگرى عالم محسوسات يا اشباح . به نظر او عالم مثل عالمى است حقيقى و عالم اشياء عالمى است مجازى و فناپذير . افلاطون براى توضيح نظريهء خود گفت : « كسانى را در نظر آوريد كه در غارى محبوسند و روى آنها به ديوارى است كه در مقابل در غار قرار گرفته . اين اشخاص چون پشت به در غار ايستاده‌اند ، قادر نيستند آنچه را در خارج غار تحقق مىپذيرد ، مشاهده نمايند . اشخاصى كه در بيرون غار با محمولات گوناگون درحركتند وقتى كه با بارهاى خود از مقابل غار مىگذرند سايهء آنها از روزنه به ديوار مقابل مىافتد و زندانيان اين اشباح را مىبينند ، ولى از حقيقت اين سايه‌ها بيخبرند و بغلط با خود گمان مىكنند كه سايه‌ها حقيقتا داراى شخصيتى است . . . » « 224 »\r\nافلاطون ازاين تقرير ، نتيجهء ايده‌آليستى بزرگى مىگيرد و مىگويد كه كليهء محسوسات و مدركات بشرى از حقيقت عارى است و مردم روى زمين مانند زندانيان آنچه را كه حس مىكنند و حقيقت مىپندارند ، در حقيقت ، مانند همان سايه‌هايى كه از روزنهء غار به ديوار مىافتد ، جز سايه و شبح چيز ديگرى نيست . به اين ترتيب ، « اساس حكمت افلاطون به اين است كه محسوسات ظواهرند نه حقايق ، و گذرنده‌اند نه اصيل و باقى ، و علم به آنها تعلق نمىگيرد بلكه محل حدس و گمانند و آنچه كه علم به آنها تعلق مىگيرد ، عالم معقولات است . . . » « 225 »\r\nبسيارى از نظريات ايده‌آليستى افلاطون بشدت مورد اعتراض ارسطو ، شاگرد او ، قرار گرفت . ارسطو مىگفت : « با قبول نظريهء « مثل » نه تنها مشكلى حل نمىشود ، بلكه بر تعداد مشكلات افزوده خواهد شد . پير روسو در تاريخ علوم خود مىنويسد : « افلاطون رابطه‌هاى ظريف و حساسى را كه ما بين فكر علمى و حقيقت در حال پيدا شدن بود ، قطع كرد و چون بر خلاف ارادهء خود شاگرد سوفسطاييان بود ، به علم جنبهء عرفانى داد و آن را وارد در ظلمات مسائل غيرمنطقى نمود ؛ و علم چه رنجها و زحمتها ديد تا خود را از اين ظلمت رهايى بخشيد . . . » ارسطو در يكى از آثار خود مىگويد : « با اينكه هم افلاطون و هم حقيقت را دوست دارم ، ولى وظيفهء مقدس به من فرمان مىدهد كه حقيقت را ارجح بدانم . »\r\n\r\nنظريات اجتماعى افلاطون\r\nويل دورانت در تاريخ فلسفهء خود مىنويسد : « مكالمات افلاطون از گرانبهاترين گنجينه‌هاى جهان محسوب مىشود . بهترين آنها جمهوريت است كه خود كتاب مستقل كاملى است و همهء نظريات افلاطون در اين كتاب است . در اين مجموعه ، نظريات افلاطون دربارهء ماوراء طبيعت ، خداشناسى ، اخلاق ، روانشناسى ، فن تربيت ، سياست و هنر مندرج است . در آنجا مسائلى مطرح مىشود كه\r\n\r\n\r\n","description":"","footnote":"\r\n( 224 ) . محمد على فروغى ، سير حكمت در اروپا ، ( دورهء كامل ) ، ص 17 ( به اختصار ) .\r\n( 225 ) . همان ، ص 18 ( به اختصار ) .\r\n","page_name":" 330 ","page_number":344},
  {"content":"\r\n\r\nرنگ‌وبوى زمان ما را دارد ؛ از قبيل كمونيسم و سوسياليسم ، طرفدارى از حقوق زنان ، تحديد تناسل و تزكيهء نسل ، مسائل « نيچه » دربارهء اخلاق و اريستوكراسى ، عقايد روسو دربارهء برگشت به طبيعت و تربيت آزاد ، عقيدهء برگسون دربارهء نيروى حياتى « 226 » ، تحليل روحى « فرويد » ؛ كه همه در آنجا پيدا مىشود .\r\nاين كتاب بمنزلهء خوان پهناورى است كه ميزبانى مسرف و دريادل گسترده باشد .\r\nامرسون مىگويد : « افلاطون مساوى است با فلسفه و فلسفه مساوى است با افلاطون . » امرسون دربارهء جمهوريت همان سخنانى را مىگويد كه « عمر » دربارهء قرآن مىگفت : « همهء كتابخانه‌ها را بسوزانيد ؛ هرچه در آنها هست در اين كتاب هست . . . »\r\n\r\nجمهوريت افلاطون\r\nبا اينكه افلاطون در كتاب جمهوريت و قوانين از زندگى اشتراكى سخن گفته و براى اصلاح زندگى اجتماعى پيشنهاد كرده است كه شعرا تبعيد شوند و عموم مردم تحت تربيت سخت قرار گيرند و ثروت و زنان از انحصار عده‌اى معدود خارج شوند ، معذلك بايد وى را طرفدار جدى اختلاف طبقات شمرد . او مىگويد : « هدف دولت بايد اين باشد كه مناسبات بين اصناف و طبقات مختلف را حفظ كند و نگذارد غلامى در صف پيشه‌ورى وارد شود و يا پيشه‌ورى در صف تجار درآيد . » افلاطون طرفدار جدى حكومت اشراف بود و در راه تجديد قدرت آنها كوشش بسيار كرد . به عقيدهء او ، هيأت حاكمه در حكم سر و سپاهيان و قواى تأمينيه بمنزلهء سينه و پيشه‌وران و كشاورزان كه براى رفع احتياج مادى كار مىكنند ، مانند شكم مىباشند .\r\nباوجود كوششهاى علمى كه افلاطون براى حفظ اوضاع موجود عصر خود كرده است ، و با تناقضاتى كه در آراء او موجود است ، نظريات ايده‌آليستى او راجع به جامعهء اشتراكى ( در كتاب جمهوريت ) نيز قابل توجه است .\r\nفيليسين شاله جامعهء خيالى افلاطون را چنين توصيف مىكند :\r\nحكومت براى برآوردن نيازمنديهاى مردم به وجود مىآيد . فرد براى ادامهء زندگى خود به ديگران نياز دارد تا به يارى آنان منزل داشته باشد ، غذا بخورد ، لباس داشته باشد ، حمايت و حفاظت شود . تمام افراد از روز تولد با خصايص و استعدادات مختلف به وجود مىآيند . دولت بايد با در نظر گرفتن اين طبقات مختلف ، كارها را ميان اهالى شهر تقسيم كند . مردم بايد به سه دسته تقسيم شوند : كشاورزان و صنعتگران ، جنگجويان ، كارمندان دولت . طبقهء اول بايد تابع طبقهء دوم و طبقهء دوم زير نظر طبقهء سوم باشند .\r\nدر اين اجتماع كه از نظر سياسى هرطبقه زيرنظر و تسلط طبقهء ديگر است ، نبايد تسلط ادارى به تسلط اقتصادى تبديل شود ، بلكه منافع مادى بايد ميان مردم بطور تساوى تقسيم شود .\r\nدر مورد كشاورزان و صنعتگران ، افلاطون معتقد نيست كه اموال آنان به فرزندانشان به ارث برسد ولى به آنان اجازه مىدهد كه از دسترنج خود آزادانه استفاده كنند ؛\r\n\r\n\r\n","description":"","footnote":"\r\n( 226 ) .  Elan Vital \r\n","page_name":" 331 ","page_number":345},
  {"content":"\r\n\r\nمشروط برآنكه مقدارى نيز براى كمك به زندگى ديگران به دولت بپردازند .\r\nجنگجويان بايد در مورد دشمن كشور خويش بسيار بيرحم باشند ولى به هموطنان به هيچ‌وجه جوروستمى روا ندارند . البته چنين مردم وظيفه‌شناسى فقط در سايهء آموزش و پرورش درست به وجود مىآيند ؛ و آن مردم تربيت شده را مقررات منطقى و صحيحى بايد اداره كند . « 227 »\r\nدر كتاب سوم جمهورى ، قسمت اصلى نظريهء افلاطون ، راجع به زندگى اجتماعى مردم است : « من معتقدم كه مردم نبايد چيزى داشته باشند كه فقط به خودشان تعلق داشته باشد ، هيچ خانه يا دكانى نبايد باشد كه كسى حق ورود به آن را نداشته باشد . همه بايد سر يك ميز باهم غذا بخورند و باهم بدون تكلف زندگى كنند . سربازان بايد زير چادر و در خيمه‌ها بطور مساوى باهم به‌سر برند . براى سربازان نگهداشتن پول و تزيين لباس يا طلا و نقره و غذا خوردن در ظرفهاى قيمتى و حتى دست زدن به پول ممنوع است . »\r\n\r\nمقام زن در جامعه\r\nافلاطون مىگفت :\r\nهمانطور كه ثروت بايد بين مردم مشترك باشد ، زنان و بچه‌ها نيز مال همه است . به منظور توليد نسل و تكثير افراد مملكت ، دولت به مردان و زنان اجازه مىدهد ، بچه‌هايى كه به وجود مىآيند به شير - خوارگاههاى عمومى سپرده شوند و بوسيلهء دايگانى غير از مادر خود بزرگ شده در دبستانهاى همگانى پرورش يابند . زمانى كه ثروت و زن و فرزند ، عمومى و مال همه باشد غم و شادى نيز ميان مردم به تساوى تقسيم مىشود . « 228 »\r\n« در اجتماع ما نبايد ميان زن و مرد حائلى وجود داشته باشد ، مخصوصا در زمينهء تعليم و تربيت ؛ دختران همان امتحانات فكرى را كه پسران مىگذرانند ، خواهند گذرانيد و مانند پسران مى - توانند به مقامات عاليهء مملكتى نايل شوند . . . تقسيم كار برطبق استعدادات و قابليتهاست نه بر طبق جنس مرد و زن ؛ اگر زنى خود را مستعد ادارهء مملكتى نشان داد بايد آن امور را به وى تفويض كرد ، و اگر مردى جز ظرف شستن كارى از دستش برنمىآيد ، بايد فرمان تقدير را گردن نهد .\r\nمعنى اشتراكى بودن زنان ، جفتگيرى كوركورانه نيست ، بلكه به عكس بايد كليه روابط جنسى تحت مراقبت دقيق درآيد تا اينكه كودكان زيبا و خوب به وجود بيايند . تربيت حيوانات دراينجا براى ما مستند خوبى مىتواند باشد ؛ اگر ما در تربيت حيوانات براى به دست آوردن صفاتى كه مطلوب است نر و ماده‌هاى معينى را انتخاب مىكنيم و از هرنسلى فقط بهترين مواليد را تربيت مىنماييم ، چرا همان نتايج را در بهبود نسل بشر به كار نبريم . . .\r\nتربيت بايد پيش از تولد آغاز شود ؛ بنابراين هيچ زن و مردى در صورت بهره‌مند نبودن از سلامت كامل نبايد توليد نسل كند . بايد هريك از زن و مرد گواهى صحت مزاج در دست داشته باشند . مردان بايد در سن متجاوز از سى و پايين‌تر از 55 به توليد نسل بپردازند . . .\r\n\r\n\r\n","description":"","footnote":"\r\n( 227 و 228 ) . فيليسين شاله ، تاريخ مالكيت ، ترجمهء فخرى ناظمى .\r\n","page_name":" 332 ","page_number":346},
  {"content":"\r\n\r\nازدواج ميان خويشاوندان قدغن است زيرا ؛ كه موجب تباهى نسل است . . . زنان و مردان برگزيده بايد باهم زياد رفت‌وآمد كنند . . . و اين خود موجبى خواهد بود كه بيشتر كودكان جامعه از اين نسل باشند . » « 229 »\r\nآراء و نظريات افلاطون و نقشهء او براى ايجاد مدينهء فاضله ، پس از انتشار مورد اعتراض قرار گرفت ؛ حتى ارسطو شاگرد او گفت : « اين چيزها و چيزهايى ديگر در طى قرون بارها فرض و توهم شده است . »\r\nجملات زير منسوب به افلاطون است :\r\nعدالت آن است كه هركسى آنچه حق اوست به دست بياورد و كارى را در پيش گيرد كه استعداد و شايستگى آن را داشته باشد .\r\nزندگى براى انسانى كه با موانع حيات خود مىجنگد ، بسيار جالب است .\r\nاز ناتوانى منال ، از چيزى گله و شكايت مكن ، زيرا حاصل آن تأثر و دلسوزى است از ضعف كه آن هم تراوش روحهاى ناتوان است .\r\nكوشش براى پيشرفت به جلو هدف زندگى است .\r\nسالهاى آخر عمر دراز افلاطون به خوشى در آكادمى سپرى گرديد . يكى از شاگردانش وى را براى شركت در جشن عروسى دعوت كرد . استاد در سن 80 سالگى دعوت او را پذيرفت و به آن جشن رفت و در سرور و شادمانى آنها شركت جست . پس از ساعتها ، فيلسوف پير گوشهء خلوتى خواست تا كمى استراحت كند . صبحگاهان ، وقتى به دنبال استاد رفتند تا او را بيدار كنند ، ديدند كه وى به خواب ابدى فرورفته است .\r\n\r\nارسطو ، بزرگترين متفكر دنياى قديم\r\nارسطو در سال 374 ق . م . در « ستاگيرا » متولد گرديد ، در 15 سالگى پدرش درگذشت و تحت سرپرستى قيمى دانشمند قرارگرفت . پدر او دوست و طبيب پادشاه مقدونيه بود . ارسطو در محيطى علمى تربيت يافته بود ؛ به‌همين مناسبت ، از آغاز جوانى از تمام عوامل مناسب براى تنظيم و پايه‌گذارى علم استفاده كرد . ظاهرا در 18 سالگى به آتن رفت و در صف پيروان افلاطون درآمد . باوجود تأثير فراوانى كه عقايد افلاطون در نظريات ارسطو باقى گذاشته در موارد بسيارى بين عقايد افلاطون و ارسطو اختلاف ديده مىشود . پس از مدتى ارسطو از آكادمى افلاطون بيرون رفت و يكچند برحسب دعوت « فيليپ مقدونى » به معلمى اسكندر اشتغال ورزيد . بعدها پس از مراجعت به آتن در 53 سالگى مكتب فلسفى خود را به نام ليسه « 230 » در باغى تأسيس نمود . چون استاد هنگام تعليم مسائل فلسفى قدم مىزد او را رهبر فلسفهء « مشائى » نيز مىگويند . ارسطو از آغاز كار براى وقوف بر نظريات علمى و فلسفى گذشتگان به خريد و جمع‌آورى كتب موجود همت گماشت و در اين راه از بذل مال دريغ نورزيد . افلاطون منزل ارسطو را « قرائتخانه » مىناميد .\r\nاگر افلاطون به رياضيات و فلسفهء نظرى و سياست علاقه داشت ، ارسطو بيشتر مطالعات خود را\r\n\r\n\r\n","description":"","footnote":"\r\n( 229 ) . تاريخ تمدن ( كتاب دوم - بخش اول ) ، پيشين .\r\n( 230 ) .  Lycee \r\n","page_name":" 333 ","page_number":347},
  {"content":"\r\n\r\nمعطوف به علم الحيات و علوم طبيعى نمود . مىگويند به شكارچيان و مأمورين خود دستور داده بود كه كليهء حيوانات و نباتات و ماهيهاى مورد علاقهء او را در اختيارش بگذارند .\r\nغير از مخارج سرشارى كه ارسطو براى انجام نيت بزرگ خود كرده است اسكندر نيز براى تهيهء وسايل كار او 800 تالان ( معادل 4 ميليون دلار ) داده بود . با آن وسايل و مقدمات بود كه ارسطو دست به كار تهيهء دايرة المعارف قديم گرديده است . ولز ، در كليات تاريخ دربارهء ارسطو مىنويسد : « ارسطو انديشه‌اى بسيار معقول و تابناك دارد ولى اهل هيجانات و احساسات نيست . بر افلاطون ، به سبب آنكه گفته است شاعران را بايد از مدينهء فاضله راند خرده مىگيرد . زيرا كه به ديدهء او شعر خود نيرويى است . ارسطو پيشواى بيكن و جنبش نوعلمى است در دريافتن اهميت تنظيم علمى و تقسيم‌بندى و دانش . ارسطو نخستين نويسندهء تاريخ طبيعى بود . ديگران پيش از او دربارهء پديده‌هاى طبيعى به حدس و گمان چيزهايى گفته بودند ، اما او به يارى جوانانى كه مىخواستند با او كار كنند دست به كار طبقه‌بندى و سنجش اشياء زد . افلاطون گويد : « بايد زندگى را بگيريم و به شيوه‌اى نو درآوريم » « 231 » اين جانشين هوشيارتر او گويد كه : بياييد نخست زندگى را بهتر بشناسيم .\r\nنزديكى ارسطو به اسكندر وسايلى به او داد كه تا سالها هيچ دانشمند ديگرى از آنها برخوردار نشد . صدها تالان ( هر تالان برابر 700 ليره ) در اختيار داشت . زمانى هزار تن را در سراسر آسيا و يونان در فرمان داشت كه براى كتاب تاريخ طبيعى او مطالب گرد مىآوردند . . . اينك علم سياست هم مانند علم طبيعت آغاز شد . شاگردان ليسه زيرنظر استاد به تحليل 158 سازمان سياسى پرداختند . . .\r\nاين نخستين‌بارى بود كه با ديد علمى به جهان نگريسته مىشد . اما مرگ اسكندر . . . تا دو هزار سال اين گونه كوششها را متوقف ساخت . تنها در موزهء اسكندريهء مصر بازهم جستجو و پژوهشهاى علمى ادامه داشت ، آن هم تا چند نسل بعد از ارسطو . پنجاه سال پس از مرگ ارسطو ليسه به گمنامى افتاده بود .\r\nپيرروسو مىنويسد : « ارسطو شاگردان خود را به دسته‌هاى چندى تقسيم كرد كه هريك از آنها مىبايست در قسمت معينى از معرفت انسان مطالعه نمايد و ازاين كار مشترك دايرة المعارف باعظمتى نتيجه گرديد كه از منطق مطلق شروع شده و به\r\nارسطو 384 - 322 ق . م .\r\n\r\n\r\n","description":"","footnote":"\r\n( 231 ) . كليات تاريخ ، پيشين ، ص 416 ( به اختصار )\r\n","page_name":" 334 ","page_number":348},
  {"content":"\r\n\r\nحيوان‌شناسى ، فيزيك ، نجوم ، هواشناسى و غيره مىرسيد . » بنابراين ، همانطور كه آقاى « لئون - روبن » « 232 » اظهار داشته است : « بسيارى از مطالعات مفصلى كه در آثار ارسطو ديده مىشود ممكن است تأليف خود او نبوده و فقط در مكتب او مطالعه شده باشد . » با تمام عوامل مساعدى كه در راه اجراى نقشهء ارسطو وجود داشت ، به قول ويل دورانت : « بايد به خاطر آوريم كه او مجبور بود زمان را بدون ساعت اندازه بگيرد ، درجات حرارت را بيواسطهء ميزان الحراره مقايسه كند ، آسمان را بدون دوربين نجومى مشاهده نمايد ، هوا را بىميزان الهوا بسنجد . . . از همه آلات و ادوات مربوط به رياضيات و فيزيك و علم مناظر كه ما در دست داريم ، او فقط يك خطكش و يك پرگار داشت . . . تجزيهء شيميايى ، اوزان دقيق ، قوهء جاذبه ماه ، قوهء جاذبه عمومى ، پديدهء الكتريك ، شرايط تركيب شيميايى ، فشار هوا و نتايج آن ، ماهيت نور و حرارت و خلاصه تمام حقايقى كه نظريات فيزيكى علم جديد مبتنى برآن‌است ، تقريبا هيچكدام در آن روزگار كشف نشده بود . . . به علت فقدان دوربين نجومى ، علم نجوم ارسطو يك خيالبافى كودكانه است ؛ به جهت در دست نداشتن ميكروسكپ ، زيست‌شناسى مجموعه‌اى از اشتباهات است . . . معذلك معلومات عظيمى كه او و دستيارانش گرد آوردند مايهء پيشرفت علم گرديد و مدت دو هزار سال رسالهء علمى دانش بشرى شناخته شد .\r\nارسطو معلومات عصر خويش را در چهار بخش مورد مطالعه قرار داد :\r\n1 . ارغنون « 233 » كه دربارهء منطق و كشف و بيان حقيقت گفتگو مىكند .\r\n2 . الهيات يا فلسفهء اولى ( متافيزيك ) كه دربارهء منشأ و اصل وجود گفتگو مىكند .\r\n3 . طبيعيات يا فلسفهء سفلى ( فيزيك ) كه متضمن بحث در مسائل طبيعى و علمى است .\r\n4 . سياسيات كه از امور و مسائل اجتماعى نظير دولت ، حقوق و تكاليف بشرى گفتگو مىكند .\r\nارسطو كوشش كرده است كه كليه اطلاعات علمى عصر خود را با اسلوبى صحيحتر از گذشتگان در دسترس مردم قرار دهد . او حكمت را به سه شعبه تقسيم مىكند :\r\n1 . حكمت نظرى : در اين رشته انسان مىكوشد به يارى فكر خود صحت و سقم فرضيات و تصورات خود را كشف كند . حكمت نظرى شامل الهيات ، طبيعيات ، و رياضيات است .\r\n2 . حكمت عملى : اين شعبه از حكمت شامل اخلاق ، اقتصاد ، و سياست است . انسان به يارى اين علم ، كردار و رفتار خود را هدايت و رهبرى مىكند .\r\n3 . حكمت هنرى : كه به يارى آن علم و معرفت براى تجسم و بيان و جلب منافع مورد استفاده واقع مىشود و شامل شعر و نقاشى و مجسمه‌سازى و غيره مىباشد . ارسطو بر خلاف افلاطون در مورد طبيعت ، مادى فكر مىكرد ، يعنى به واقعيت خارجى محسوسات معتقد بود .\r\nوى مىگفت : « سعى در اثبات اينكه طبيعت وجود دارد مضحك است ، زيرا اين موضوعى است واضح و بديهى . . .\r\nارسطو عليرغم افلاطون مىگويد : « هيچ تجربه‌اى به ما نشان نمىدهد كه كدام انسانى ( فى نفسه ) انسانهاى جزئى را به وجود آورده است ، يا از كدام درخت بلوطى فى نفسه\r\n\r\n\r\n","description":"","footnote":"\r\n( 232 ) .  Leun Rubin \r\n( 233 ) .  Qrganon \r\n","page_name":" 335 ","page_number":349},
  {"content":"\r\n\r\nدرختهاى بلوط جزئى ناشى شده . . . بلكه تجربه به ما مىآموزد كه انسان جزئى است كه انسان جزئى را توليد مىكند . . . وجود جوهرى همان وجود فردى است و نبايد آن را در جاى ديگر جستجو كرد . » وى در جاى ديگر مىگويد : « هر فردى را ممكن است از ده صورت مختلف مورد بررسى قرار داد . » و اين ده صورت را مقولات مىنامند . راجع به يك فرد مىتوان گفت وجود دارد ( جوهر ) و در يك مكان هست ( مكان ) و در يك لحظه‌اى هست ( زمان ) و داراى پاره‌اى صفات است ( كيفيت ) و در كميتى هست ( كميت ) و پاره‌اى روابط با ديگران دارد ( اضافه ) و نشسته يا خوابيده است ( وضع ) و تحت بعضى تأثيرات قرار دارد ( انفعال ) برخى اعمال انجام مىدهد ( فعل ) و بالاخره پاره‌اى تملكات دارد ( ملكيت ) . هركس فردى را از اين جنبه‌هاى مختلف مورد بررسى قرار دهد از او شرح و بسط كاملى دارد .\r\nاما داشتن شرحى از افراد ، كافى نيست ، بلكه براى شناختن بايد ببينيم رشته عللى كه هر واقعيت فردى بدان وابسته است ، كدامند ؟ ارسطو اين علل را بر چهار نوع تقسيم مىكند :\r\nعلت مادى ، علت صورى ، علت فاعلى ، و علت غائى . علت مادى عبارت از چيزى است كه شىء با آن ساخته مىشود ؛ مثلا در مجسمهء مفرغى ، مفرغ علت مادى مجسمه است .\r\nعلت صورى « قالب » و « جوهرى » است كه وقتى به ماده متصل گرديده ، علايم مشخصه‌اى را كه در تمام افراد همنوع ديده مىشود ، به وجود مىآورد ؛ مثلا علت صورى يك مصنوع انسانى ، مثل مجسمه ، همان صورت و شكلى است كه مجسمه‌ساز به مجسمهء خود خواهد داد .\r\nعلت فاعلى عبارت از مجموعه اعمالى است كه اثرى را به وجود مىآورد . اين علت منشأ حركت است . علت فاعلى مجسمهء مفرغ ، مجموع حركاتى است كه مجسمه‌ساز بوسيله آنها مجسمهء خود را طرح‌ريزى كرده است .\r\nعلت غائى مقصدى است كه بخاطر آن هرچيز يا فعلى به وجود آمده است ؛ مثلا مجسمه‌ساز يا براى سود شخصى يا به منظور كسب افتخار ، و يا براى ايجاد يك اثر هنرى مبادرت به ساختن مجسمه مىكند . يا در مقاربت مرد و زن ، علت غائى پيدايش فرزند است .\r\nارسطو جهان را جاودانى مىداند و آغاز و انجامى براى آن قائل نيست ؛ وى مكان ( جهان ) را محدود و زمان را عبارت از لحظهء بينهايت كوچكى مىداند كه بين گذشته‌اى كه ديگر وجود ندارد و آينده‌اى كه هنوز نيامده است ، قرارگرفته است . « 234 »\r\n\r\nقوه و فعل\r\nارسطو مدار عالم را بر قوه و فعل مىدانست . قوه يعنى استعداد و امكان براى بودن يك شىء و فعل يعنى بودن وجود خارجى آن شىء . پس وجود گاه بالقوه و گاه بالفعل است ؛ چنان كه گل بالقوه آجر است و همين كه عمله در آن كاركرد و حرارت ديد بالفعل آجر مىشود ؛ و يا تخم هرگياه بالقوه گياه است . ارسطو به حركت معتقد بود و اساس طبيعت را بر حركت و تغيير مىدانست و مىگفت حركت در خارج از اشياء وجود ندارد بلكه حركت و تغيير ، ذاتى اشياء است . ارسطو براى وجود مراحل و\r\n\r\n\r\n","description":"","footnote":"\r\n( 234 ) . مطالب مربوط به ارسطو اقتباس از : آندره كرسون ، ارسطو ، ترجمهء كاظم عمادى .\r\n","page_name":" 336 ","page_number":350},
  {"content":"\r\n\r\nدرجاتى قائل است و مىگويد ، جمادات چون كمال يافته و نمو كرده‌اند به صورت نبات در آمده‌اند و نباتات حساس گرديده به مرحلهء حيوانيت رسيده‌اند و به مرور زمان ، حيوانيت تا انسان كمال يافته است . به عقيدهء او امتياز انسان بر ساير حيوانات به تفكر و منطق است .\r\n\r\nارزش آثار ارسطو\r\nارسطو بدون استعانت از گذشتگان به نيروى تفكر خاص خود ، دانش نوينى را كه همان علم منطق است ، بنياد گذاشت . كتاب ارغنون ارسطو در منطق ، تنها قالب انديشه و تفكر قرون وسطى و مادر فلسفهء اسكولاسيتك نبود بلكه اين شاهكار ، در قرون جديد ، اروپاى جوان را به استدلال و باريك‌بينى عادت داد و به دانشپژوهان روش درست فكر كردن را آموخت .\r\nارسطو براى روشن كردن هرمطلب ، به تعريف و حدود توجه خاصى داشت . امروز در هيچ علمى نمىتوانيم وارد شويم مگر آنكه اصطلاحاتى را كه ارسطو به كار برده است ، استعمال كنيم كه از آن جمله ، قوه مقوله ، نيرو ، فعل ، محرك ، غايت ، اصل ، صورت و غيره را مىتوان نام برد .\r\n\r\nمطالعه در طبيعت\r\nقبل از يونانيان چنان كه ديديم مصريان ، بابليان و هنديان در راه علم پيشرفتهايى كردند ولى علم آنها با الهيات آميخته بود ؛ يعنى هر امر طبيعى كه از درك آن عاجز بودند با خدايان يا عوامل فوق طبيعت آن را تفسير مىكردند .\r\nبه عقيدهء آنان سراسر جهان مملو از خدايان بود . در يونان ، نخست فيزيولوگهاى ايونى با شهامت بسيار امور پيچيدهء جهان را با طبيعت توضيح كردند . طالس كه او را پدر فلسفه مىدانند براى نخستين‌بار با ، طرد خدايان ، اعلام كرد كه آفتاب و ستارگان گويهاى آتشين هستند . آناكسيمندر نقشه‌هاى نجومى و جغرافيايى ترتيب داد ، و آناكسيمن منشأ اشيا را از تودهء بسيار رقيقى شمرد و گفت باد و ابر و خاك و سنگ در نتيجهء غلظت آن ماده پيدا شده است . آناكساگوراس علت خسوف و كسوف را بيان كرد و طرز تنفس نباتات و ماهيان را كشف نمود . هراكليتوس به جنبش و تغيير دايمى موجودات معتقد بود و جنگ و مبارزهء دايمى را اساس همه‌چيز دانست و گفت در نتيجهء جنگ است كه عده‌اى آزاد و گروهى برده‌اند . به عقيدهء او فقط يك چيز ثابت وجود دارد و آن قانون است كه هميشه بوده و هست و خواهد بود . دموكريت اعلام كرد كه جهان از اجزاء لايتجزى و خلأ درست شده است . اين بود خلاصهء نظريات علمى پيش از ارسطو .\r\nآشفتگى اوضاع اقتصادى و سياسى يونان و جنگ دايمى بين دو جبههء دموكراسى و اريستوكراسى ، سبب گرديد كه سوفسطاييان و متفكران يونانى از تتبعات فيزيكى و زيست‌شناسى چشم بپوشند و براى پايان دادن به مبارزات اجتماعى ، در راه علوم سياسى و اخلاقى مطالعه و تحقيق نمايند .\r\nدرميان متفكرين اين دوره فقط ارسطو شجاعانه مطالعات خود را در طبيعت و اخلاق دنبال و كارگذشتگان را با مشاهدات و بررسيهاى بيشترى تكميل كرد و نتايج حاصله را در كتابى چند به رشته تأليف درآورد .\r\nارسطو در هرمقولهء علمى كه قدم مىگذاشت ، نخست آراء متفكرين سلف را بيان مى - كرد و سپس به رد آنها مىپرداخت . به عقيدهء « بيكن » همين روش ارسطو سبب شده است كه بسيارى از نظريات علمى پيشينيان به دست ما برسد . قطع نظر از عقايد شخصى كه ارسطو در زمينهء زيست‌شناسى ابراز كرد ، بايد وى را نخستين كسى دانست كه علم زيست‌شناسى را به جلو\r\n\r\n","description":"","footnote":"","page_name":" 337 ","page_number":351},
  {"content":"\r\n\r\nرانده است . وى اعلام كرد كه مرغان و خزندگان در ساختمان به‌هم نزديكند . ميمون ، از حيث شكل ، واسطهء ميان چهارپايان و انسان است . او انسان را از طبقهء حيواناتى دانست كه بچهء زنده مىزايند ( در مقابل حيوانات تخمگذار ) . از مطالعات جالب او اين است كه غذا ، روش زندگى موجود زنده را معين مىكند . اگر بعضى از حيوانات به حال اجتماع و برخى بطور منفرد زندگى مىكنند براى آن است كه طرز تعذيهء آنها متفاوت است .\r\nارسطو واضع علم جنين‌شناسى است . خود او مىگويد : « هركه نمو اشياء را از مبدأ مطالعه كند بهترين نظر و اطلاعات را دربارهء آنها به‌دست مىآورد . »\r\n\r\nخداى ارسطو\r\nخداى ارسطو وجودى است خودآگاه و شاعر به نفس . ويل دورانت ضمن بحث پيرامون نظريات ارسطو مىنويسد :\r\nخداى ارسطو روح مرموزى است كه هيچ‌كارى نمىكند ، براى آنكه ميل و شوق و خواهش ندارد ، و چنان فعل محض است كه هيچ فعلى از او سرنمىزند . . . و چون خود او مبدأ و جوهر اشياء و صورت همهء صورتهاست اين مشاهده ، مشاهدهء ذات خويش است . بيچاره خداى ارسطو شبيه پادشاهى است كه خود كارى نمىكند و همهء كارها را به دست درباريان و عمال خود مىسپارد ( پادشاهى است كه سلطنت مىكند ولى حكومت نمىكند ) . جاى تعجب نيست كه انگليسيها اينقدر ارسطو را دوست دارند زيرا پادشاه آنان نمونه‌اى از خداى ارسطوست . »\r\nبه نظر برتر اندراسل :\r\n\r\nاخلاق ارسطويى\r\n. . . در آثار ارسطو جاى چيزى كه مىتوان آن را نيكخواهى يا بشردوستى ناميد كاملا خالى است . رنجهاى نوع بشر تا آنجا كه ارسطو از آنها آگاه است او را تكان نمىدهد . اين رنجها را از لحاظ عقلى به عنوان بدى مىشناسد ، ولى هيچ نشانى در دست نيست از اينكه اين رنجها باعث نگرانى او مىشوند . . . بطور كلى در رسالهء اخلاق ، نوعى فقر عاطفى ديده مىشود كه در آثار فلاسفهء پيش هويدا نيست . در تفكرات ارسطو راجع به امور بشرى نوعى راحتى و آسودگى غير موجه ديده مىشود .\r\nگويى همهء آن‌چيزهايى كه باعث مىشود انسان عشق پرشور و شوق نسبت به ديگران احساس كند ، از ياد رفته است . . . ظاهرا همهء جنبه‌هاى عميق زندگى اخلاقى بر او مجهولند . . . « 235 »\r\n\r\nنظريات اخلاقى\r\nبه نظر ارسطو آنچه انسان انجام مىدهد براى سود و خير است و مطلوب نهائى انسان خوشى و سعادت است ، منتها مفهوم خوشى و سعادت براى همه يكسان نيست ، بعضى خوشى را در جمع مال ، برخى در احراز مقام و جمعى خوشى را در لذت جسمانى مىدانند . به نظر او فضيلت در اعتدال است و انسان بايد بين زياده و نقصان حد وسط را انتخاب كند ؛ زيرا فى المثل « تهور » و « جبن » هردو ناپسند و\r\n\r\n\r\n","description":"","footnote":"\r\n( 235 ) . تاريخ فلسفهء غرب ، پيشين ، ص 351 .\r\n","page_name":" 338 ","page_number":352},
  {"content":"\r\n\r\nحد وسط آن يعنى « شجاعت » مطلوب و پسنديده است . ارسطو در كتاب اخلاق در توصيف عدالت مىگويد :\r\nعادل كسى است كه از قوانين پيروى كند و در رفتار خود با ديگران قواعد تساوى و برابرى را رعايت نمايد ؛ ظالم كسى است كه هم از قوانين سر بپيچد و هم از ثروتها و خوشيها نصيب خود را بيشتر از آنچه بايستى ، طلب كند و در امورى كه به خوشى منتهى نگردد ، سهم خود را كمتر سازد .\r\n\r\nدولت در نظر ارسطو\r\nارسطو انسان را حيوانى سياسى مىدانست ، و چون بين غلامان و صاحبان برده اختلاف اصولى قائل بود ، اين تباين را امرى عادى و ضرورى تصور مىكرد و عقيده داشت كه جسم در غلامان و روح در آزادگان مقام اول را احراز كرده است ؛ و چون روح همواره بر جسم حكومت مىكند ، پس حكومت آزادگان بر غلامان نيز امرى عادى و لازم و ضرورى است . او حتى عقيده داشت كه غلام بودن به نفع و صلاح زيردستان است و غلام جزو آلات و وسايل جاندار خانه است .\r\nارسطو حكومت جمهورى را ، به معنى اخص ، اختلاطى از اوليگارشى و دموكراسى مىداند و مىگويد حكومتهايى را جمهورى مىخوانند كه تمايل به‌طرف دموكراسى دارند ؛ حكومتهايى اشرافى هستند كه بيشتر به‌طرف اوليگارشى متمايلند .\r\nارسطو با حكومت جباران و مستبدين ، مخالف است و اعمال شخص جبار « 236 » را بدين نحو توصيف مىكند :\r\nسركوب كردن گردنفرازان ، راندن مردان قويدل ، جلوگيرى از تشكيل اجتماعات ، مبارزه با آموزش و بيدارى افكار ، جلوگيرى از رفت‌وآمد از شهرى به شهر ديگر ، اعزام جاسوس در بين مردم براى گوش دادن به حرفهايى كه در اجتماعات گفته مىشود ، كاشتن تخم نفاق و افتراق بين مردم . اصل ديگر استبداد فقير كردن مردم است ، براى اينكه خلق را به تأمين معاش روزمرهء خود سرگرم سازد تا ديگر وقت اينكه برضد او توطئه‌چينى كنند ، نداشته باشند . جبار به جنگ مىپردازد تا فعاليت رعاياى خود را بدان جانب معطوف سازد . جبار جز نابكاران را دوست ندارد زيرا تشنهء تملق و مزاجگويى است و هيچ روح آزادى نيست كه در برابر او حاضر به زبونى و تملق شود .\r\n\r\nعلت اختلافات و انقلابات\r\nارسطو علت اساسى كليه انقلابات اجتماعى را در اختلاف زندگى مادى مردم مىدانست و مىگفت در محيط اجتماع عده‌اى در رفاهيت و جمعى در بدبختى به‌سر مىبرند و همين منشأ اختلافات و مبارزات اجتماعى و سبب اصلى تغيير دولتهاست .\r\nارسطو مىگويد انقلاب هنگامى رخ مىدهد كه مردم در حقوق يكسان نباشند و از نظر اموال و اجر و مزد و مراتب و درجات ، ميان آنها تناسب و استحقاق رعايت نشود .\r\n\r\n\r\n","description":"","footnote":"\r\n( 236 ) .  Tyran \r\n","page_name":" 339 ","page_number":353},
  {"content":"\r\n\r\nارسطو ، بهترين نوع حكومت را جمهورى دموكراسى مىداند و معتقد است كه كليهء مردان آزاد « 237 » بايد در اتخاذ تصميمات شركت كنند و آزادى و برابرى براى همهء آنها رعايت شود .\r\nارسطو با حكومت اشراف و سلاطين ، در صورت رعايت مصالح عمومى روى موافق نشان مىدهد . به نظر ارسطو فضيلت حاكم ، با فضيلت هرفردى كه جزو مدينه شمرده شود يكسان است . هركس بايد فرمان دادن و حكومت كردن را ، از فرمان بردن و اطاعت نمودن آغاز نمايد .\r\nوى مىگويد زندگى از جنگ و صلح ، و فعاليت و آسايش ، تركيب يافته ؛ مقصود از جنگ رسيدن به صلح و مقصود از كار رسيدن به آسايش است .\r\n\r\nنظريات اقتصادى ارسطو\r\nارسطو موضوع تحقيقات اقتصادى را تدبير در حسن ادارهء اموال خانه ، شهر و كشور ، و پيدا كردن وسايل ازدياد درآمد مىدانسته است . فروغى از قول ارسطو مىنويسد :\r\nبشر در زندگى به مال و ثروت محتاج است و ابتدا آن را به‌طور ساده و طبيعى از آب و خاك تحصيل مىنمود ، در جمعيتهاى كوچك ، بخوشى زيست مى - كرد . كم‌كم مال فراوان شد و معاوضه پيش‌آمد ، و چون دامنهء مبادلات وسيع گرديد به زندگى اجتماعى فساد راه يافت . مشكلات معاوضه منتهى به اختراع نقود شد . مسألهء ارزش و بهاى اجناس و بازرگانى و صرافى و مرابحه و ربا و كارگرى و كارفرمايى و مزدورى پيش‌آمد و مردم از زندگى سادهء خود ، دور شدند و به تعيش و تفنن افتادند . بهترين اشكال اجتماع اين است كه دول ، كم‌وسعت و كم - جمعيت و مركب از ملاكان و فلاحان باشند و از اين جمع ، آزادگان صاحب زندگانى و زن و فرزند بوده به فراغت به كسب معرفت بپردازند و زيردست خود بندگانى داشته باشند كه حوائج زندگى را فراهم سازند . در جاى ديگر ارسطو مى گويد : . . . نظر به اينكه مردم در استعداد ، فهم و هوش يكسان نيستند و يونانيان از اقوام ديگر اشرفند ، اگر آنها را به بندگى بگيرند رواست ، كه آزادگان بايد به - فراغت به وظايف انسانيت و كسب معرفت و تفكر بپردازند و كارهاى بدنى را به بندگان واگذارند كه در حكم بهائم و بمنزلهء آلات و ادواتند . . . « 238 »\r\nارسطو از لحاظ تفكر اجتماعى ، مردى محافظه‌كار بود و با غوغا و جنجالهايى كه ناشى از دموكراسى يونان بود موافقت نداشت . او با تغيير سريع نظامات و قوانين اجتماعى مخالف بود . به‌همين علت به جامعهء اشتراكى افلاطون و پيشنهادهاى او روى مخالف نشان داد . او نه تنها از كار جسمانى متنفر بود ، بلكه كسانى را هم كه به بازرگانى و صرافى اشتغال داشتند ، در زمرهء بندگان مىشمرد .\r\n\r\n\r\n","description":"","footnote":"\r\n( 237 ) .  citoyen \r\n( 238 ) . سير حكمت در اروپا ، پيشين ، ص 49 و 50 .\r\n","page_name":" 340 ","page_number":354},
  {"content":"\r\n\r\n\r\nمقام زن در نظر ارسطو\r\nارسطو زن را ذاتا پست‌تر از مرد مىشمرد و مىگفت : « نسبت زن به مرد ، مثل نسبت غلام به مولى و بدن به روح است . زن ، مرد ناقصى است كه در مرحلهء پايين‌ترى قرار دارد . جنس نر ، حاكم و ماده ، محكوم است . صلاح زن در اين است كه امور خانه‌دارى را به عهده بگيرد . » وى بر خلاف افلاطون ، مىگويد : « زنان نبايد مانند مردان تربيت شوند . سقراط مىپنداشت كه شجاعت در زن و مرد يكسان است ، درحالىكه چنين نيست ، شجاعت مرد در فرماندهى ، و شجاعت زن در اطاعت و فرمانبرى است . به عقيدهء او اگر مرد ازدواج خود را تا 37 سالگى به تأخير اندازد و سپس با دخترى 20 ساله ازدواج كند به صلاح اوست ، زيرا مرد در 70 سالگى و زن در 50 سالگى از توليد مثل بازمىماند ؛ بنابراين در آغاز ازدواج ، يك اختلاف سن 20 ساله به مصلحت طرفين است .\r\nتعليم و تربيت ، بايد تحت نظارت دولت صورت بگيرد ، و بايد به مردم اطاعت از قانون را آموخت . « انسان تربيت يافته از تمام حيوانات بهتر است ولى انسان بىتربيت ، بدترين حيوانات است . » ارسطو زندگى اجتماعى را براى انسان لازم و ضرورى مىشمرد و مىگفت :\r\n« آنكه تنها زندگى مىكند يا حيوان است و يا خدا . »\r\n\r\nانديشه‌هاى ارتجاعى ارسطو\r\nارسطو باوجود پژوهشهاى علمى گرانقدرى كه انجام داده است مردى مرتجع بود . از جملهء آراء سخيف او : « مقابل هم قرار دادن يونانى و غير يونانى ؛ پست شمردن جمعى از مردم ، و شريف و اصيل دانستن جمعى ديگر ؛ و اينكه مردم غير يونانى طبيعتا پست‌تر از يونانيانند ؛ و طبقه‌بندى مردم برحسب نژاد و برابر دانستن بيگانه و برده ؛ و تقسيم نوع بشر به دو دستهء آزاد و بنده ؛ و بر حق و به مصلحت دانستن اصل بردگى و نظام برده‌دارى بنا به عادت و مقتضيات زمان ، و غريب‌تر از آن ، طبيعى دانستن و مقرون به عدل شمردن آن اصل . . . و قول به عدم تساوى زن و مرد . . .\r\nو تحقير صنعتگران ، از امورى است كه نقص علمى و ضعف بينش فلسفى ارسطو را نشان مىدهد . . . » « 239 » با اين حال ، اكثر صاحبنظران ارسطو را ، بزرگترين متفكر يونان باستان و دنياى قديم مىشمارند . نظريات فلسفى و كتب و آثار او كه خلاصه‌اى از معلومات بشر در آن دوره است ، تا انتهاى قرون وسطى يعنى قريب 20 قرن ، بر افكار بشر فرمانروايى داشته است . منطق ارسطو با تمام نقايص آن تا قرن 13 و 14 ارزش و اعتبار خود را كاملا حفظ كرده بود . پس از انتشار افكار اوكام « 240 » و بيكن و استوارت ميل كم‌كم نقاط ضعف منطق ارسطو آشكار شد . منطق ارسطو قياسى و مبتنى بر سه جزء كبرى ، صغرى و نتيجه بود ؛ فىالمثل مىگفت : هر درختى خشك مىشود ( مقدمه يا كبرى ) بيد درخت است ( صغرى ) پس بيد خشك مىشود ( نتيجه ) . مطالعات او در علوم طبيعى نيز در قرون جديده ، بارواج بازار مشاهده و تجربه ، ارزش و اعتبار خود را از دست داد .\r\n\r\nسير فلسفهء يونانى بعد از ارسطو\r\nاسكندر مقدونى امپراتور جوان ، با اينكه شاگرد ارسطو بود ، خشونت و استبداد ذاتى را از دست نداده بود . او اميدوار بود كه فرهنگ و تمدن يونانى را بدون مانع و عايقى در شرق بسط و رواج دهد ،\r\n\r\n\r\n","description":"","footnote":"\r\n( 239 ) . نقل از مقدمهء دكتر صديقى بر اصول حكومت آتن ، پيشين .\r\n( 240 ) .  Occam \r\n","page_name":" 341 ","page_number":355},
  {"content":"\r\n\r\nولى به قول ويل دورانت : « او از اهميت مقاومت فكر شرقى و عمق و عظمت فرهنگ آن آگاه نبود .\r\nاين خود آرزوى خامى بود كه تمدنى كم‌دوام و ناپخته ، مانند تمدن يونانى ، مىتواند بر تمدن بسيار پهناورى كه ريشه‌هاى آن در سنن و آداب مقدسى مستحكم شده بود ، غالب آيد . كميت آسيايى بر كيفيت يونانى چربيد .\r\nخود اسكندر در هنگام پيروزى خويش مغلوب فكر شرق شد . با همه زنانى كه داشت دختر داريوش را به زنى گرفت . اين فكر شرقى را كه سلطنت يك وديعهء الهى است با خود به اروپا آورد ، و هنگامى كه مانند پادشاهان شرق خود را خدا خواند ، يونانيان شكاك را به حيرت انداخت . . . آداب و عقايد شرقى ، از همان راهى كه امپراتور فاتح بازكرده بود به سوى غرب هجوم آورد . . . درميان مردم فقير يونان ريشه دوانيد و روح لاقيدى و تسليم شرقى در سرزمين منحط و مأيوس يونان زمينهء خوبى پيدا كرد . به اين ترتيب از اواخر قرن چهارم قبل از ميلاد ، بر اثر آشفتگى اوضاع اقتصادى و سياسى ، روح تصوف و عرفان قوت گرفت و بازار منطق صحيح و واقع‌بينى رو به كسادى گذاشت ؛ ازجمله مكتب سينك « 241 » و « كلبيها » طرفدار اصول اخلاقى بودند و راه سعادت را در اعراض از علائق زندگى مىديدند .\r\nكلبيون ، كسى را عاقل و حكيم مىدانستند كه فقر و برهنگى و رنج و گمنامى را بر لذات زندگى ترجيح دهد و قوانين و نظامات اجتماعى را به ديدهء استهزاء بنگرد . علمدار اين افكار ديوژن « 242 » معروف است كه از علائق زندگى جز كاسهء سفالين چيزى نداشت .\r\nروزى جوانى را ديد كه با مشت به نوشيدن آب مشغول است فورا كاسه را به دورافكنده گفت ، معلوم مىشود كه در اين جهان به اين هم نياز نيست . كلبيها تنها با دولت مخالف نبودند بلكه مذهب را هم چيز غير لازمى مىشمردند . ديوژن مىگفت : « خدايان يا لازم نيستند يا مضر مىباشند . »\r\n\r\nرواقيون\r\nدرميان مكاتب فلسفى اين دوره ، رواقيون با اينكه به روح و خدا معتقد بودند طبيعت را منشأ تمام قضاياى جهان مىدانستند و وجود را مستعد همه‌گونه تغيير و تبديل و تحول و تكامل مىشمردند . به نظر آنها درك و استنباط هر مطلب ، داراى چهار مرحله است كه عبارتند از : وهم ، گمان ، درك و علم . حصول علم موقعى امكان‌پذير است كه جهت تصورات كاملا معين و روشن باشد . پيدايش فلسفهء رواقيون تقريبا همزمان با فلسفهء اپيكور است . پيروان اين مكتب مىكوشند تا دوايى براى دردهاى اجتماعى پيدا كنند . زنون « 243 » ( در حدود 310 ق . م . ) يكى از علمداران اين مكتب است . وى از يك جمهوريت جهانى برپايهء برابرى و مساوات سخن مىگويد . به نظر عده‌اى از افراد اين مكتب ، رژيم بردگى بايد ازبين برود ، نبايد بين غلام و آزاد اختلافى وجود داشته باشد ، بايد كارى كرد كه كليهء اقوام و ملل عالم از هرطبقه و نژاد از حقوق و مزاياى اجتماعى ، بطور يكسان برخوردار شوند . به اين ترتيب ، رواقيون بجاى دموكراسى طبقات ممتاز ، حمايت خود را از دموكراسى و آزادى عموم افراد بشر اعلام كردند ، و در راه اشاعه و اجراى مقاصد اجتماعى خود ، تا حد امكان ، سرسختى و پافشارى نشان مىدادند .\r\n\r\n\r\n","description":"","footnote":"\r\n( 241 ) .  Cynies \r\n( 242 ) .  Diogen \r\n( 243 ) .  Zenon \r\n","page_name":" 342 ","page_number":356},
  {"content":"\r\n\r\nپيروان اين مكتب ، براثر آمدورفت و تماس با اقوام و ملل مختلف و استفاده از ذخاير فرهنگى آنان ، به اين نكته پىبردند كه نژاد يونانى ، بر خلاف عقيدهء ارسطو ، ما فوق نژادهاى ديگر نيست و كليهء ملل و اقوام مىتوانند در مراحل علم و كمال ، ترقى و تكامل يابند . از نظر اخلاق مىگفتند انسان بايد عقل را حاكم بر اعمال خود بداند ، پس عمل نيك و فضيلت آن است كه با عقل موافق باشد .\r\nبه نظر اين مكتب ، انسان بايد ، برطبق تمايلات طبيعى خود ، زندگى و در راه حصول سعادت و نيكبختى كوشش كند و درهرحال بايد شكست را با لاقيدى و از ياد بردن تلخى شكست ، تلقى نمايد . آنها مىگفتند كه انسان حتى در شرايط غلامى و بندگى نيز مىتواند خوش باشد . هرگز نبايد « لذت » را با « خوشبختى » اشتباه كرد ، زيرا لذات و شهوات حيوانى زودگذر و ناپايدارند ، درحالىكه خوشبختى كه عبارت از آرامش فكر و خشنودى روح از اشياء و امور است ، ممكن است ثابت و پايدار باشد ؛ يعنى درصورتىكه ما بتوانيم بر تصورات و انديشه‌هاى خود ، نظارت كرده و بر قضاوتهايى كه مىكنيم مسلط باشيم ، خوشبخت خواهيم بود .\r\nبه عبارت ديگر مىگفتند كه : « قضاوتهاى ما هرطور باشد اشياء خارجى هم همانطور جلوه خواهند كرد . » و از گفتهء خود نتيجه مىگرفتند كه : « همه‌چيز عقيده است و عقيده هم به ما بستگى دارد . »\r\n\r\nفلسفه ابيقورى « اپيكور »\r\nاپيكور « 244 » ( 343 - 270 ق . م . ) منسوب به يكى از خانواده‌هاى فقير يونان است كه پس از چندى به كسب زندگى متوسط و مناسبى توفيق يافته است . او كه نمايندهء طبقات مرفه و پيشرو آن دوره است بيش از ديگران مادى و منطقى فكر مىكرده است ؛ ازجمله مىگفت : « هيچ‌چيز از عدم به وجود نمىآيد ؛ به عبارت ديگر همه از هم ناشى شده‌اند ، بدون اينكه به هيچ مبدأ يا مبادى احتياج داشته باشند . . . غير از طبيعت هيچ‌چيز ديگرى نيست كه بتواند در آن نفوذ كند يا باعث تغييرش گردد . » اپيكور منشأ بدبختى مردم را وحشت از خدايان و بيم از مرگ مى - دانست و مىگفت مردم به‌جاى آنكه به يارى علم فيزيك ، طبيعت واقعى اشياء را كشف كرده از آن استفاده بنمايند ، مىكوشند تا به يارى روحانيون و از راه نذر و دعا زندگى بهترى براى خود تأمين كنند ، غافل از آنكه خدايان كوچكترين مداخلهء در كار مردم ندارند . اگر ظهور حوادث ناگوار ، نظير رعدوبرق و طوفان ، ناشى از اراده و غضب خدايان بود هيچوقت صاعقه معابد و مجسمه‌هاى پارسايان و حرمهاى خدايان را با خاك يكسان نمىكرد ، بلكه فقط گنهكاران را كيفر مىداد .\r\nپس بهتر آن است كه براى توضيح و تعليل جهان ، دستخوش وهم و خيال نشويم ، بلكه به عالم طبيعت رجوع كنيم و ماهيت اشياء را ، چنان كه هست ، دريابيم .\r\nاپيكور مىگفت هيچ‌چيز از عدم به وجود نمىآيد و هيچ‌چيز به عدم نمىپيوندد . اگر ممكن بود هرچيزى از عدم به وجود آيد ، هيچ‌چيز به دانه و تخم محتاج نبود و ممكن بود از دريا انسان و از درخت مرغ به وجود آيد . عناصر تشكيل دهندهء هرشىء پس از انهدام باز\r\n\r\n\r\n","description":"","footnote":"\r\n( 244 ) .  Epicurus \r\n","page_name":" 343 ","page_number":357},
  {"content":"\r\n\r\nبه هستى خود ادامه مىدهند ، و نيست و نابود نمىشوند . اپيكور براى توضيح جهان ، مانند دموكريت ، فرضيهء « اتم » را پيش كشيد و گفت ؛ اتمها حقايق و عناصر بسيطى هستند كه نه از چيزى به وجود آمده‌اند و نه مرگ و فنا بر آنها چيره مىشود . اتمها تجزيه‌ناپذير و بىحركتند ؛ فقط بر اثر خلأ ، حركت اشياء صورت مىگيرد .\r\nاپيكور ، انسان و حيوان را مخلوق خدا نمىداند ، بلكه مىگويد انسان اوليه ، مانند كرمها و موجودات ديگر ، از زمين متولد شده و در طى قرنها ترقى و تكامل يافته است . او تمدن بشرى را ثمرهء كار و تجربهء انسانها مىدانست ، نه محصول لطف و عنايت خدايان . اپيكور ، كه مردى قانع و زحمتكش بود ، نسبت به همه مهربانى مىكرد . شعار او و دوستانش اين بود كه مزاحم كسى نشوند شاگردانش او را چون خدايى ميان انسانها مىدانستند ؛ با اين‌حال او از خدا و مذهب بيزار بود . در فواصل درسها سيصد جلد كتاب نوشت . به عقيدهء او : انسان ، محصول طبيعت است ، عقل چيزى جز نوع ديگرى از ماده نيست ، روح در تمام بدن پراكنده است و با مرگ بدن از بين مىرود ، هدف انسان در زندگى پيروى از عقايد بيهوده نيست بلكه ما بايد بكوشيم كه زندگى خود را قرين آرامش كنيم و از خدايان و وحشتهاى ناشى از مذاهب بپرهيزيم . به نظر او ممكن نيست كه زندگى خوشى داشت ، بدون اينكه جانب حزم و شرافت و عدالت را در نظر گرفت و ممكن نيست كه با حزم و شرافت و عدالت زندگى كرد بدون اينكه خوش بود . مراد وى از لذت ، هرزگى و عياشى نيست بلكه قصد او آزادى بدن از رنج و خلاصى روح از مزاحمت است . بزرگترين نعمتها عقل و فهم است كه انسان را از درد و رنج خلاص مىكند . توهمات غلط ، سبب وحشت انسان از مرگ مىشود . عادت كردن به زندگى ساده ، بهترين راه سلامت و خوشى است . او مرگ را چيز ترسناكى نمىدانست و مى - گفت مادام كه ما هستيم مرگ نيست و وقتى كه مرگ فرارسيد ما ديگر نخواهيم بود . عقيده به تناسخ را رد مىكرد و مىگفت هيچكس در زندگى خود خاطره‌اى از زندگى پيشين ندارد .\r\nپس ، اين فكر كه روح از كالبد انسان به كالبد حيوان منتقل گردد قابل قبول نيست . همين كه جسم فانى شد روح نيز فانى مىشود و رابطه‌اى بين روح و جهان باقى نمىماند .\r\nاپيكور مىگفت بدبينان و كسانى كه هردم از ادامهء زندگى شكايت مىكنند ، در گفتار خود صادق نيستند ، زيرا اگر براستى از زندگى سير شده‌اند چرا رشتهء حيات خود را قطع نمىكنند . وى رعايت اعتدال را بهترين راه كسب سعادت مىدانست و توصيه مىكرد كه براى حصول سعادت ، دايرهء آرزوهاى خود را محدود كنيم و فقط اميال طبيعى و ضرورى خود را اقناع و از افزون‌خواهى و جاه‌طلبى خوددارى كنيم . وى معتقد است كه رعايت اعتدال نه - فقط مانع حصول لذات نيست ، بلكه بزرگترين لذات را نيز براى ما فراهم مىسازد .\r\nمبارزه و جنگى كه اپيكور عليه قدرت خدايان آغاز كرد سبب گرديد كه او را از روزگار قديم تا قرون معاصر مورد طعن و لعن قرار دهند تا جايى كه « هگل » فيلسوف ايده‌آليست آلمان مىگويد : « خدا را شكر كه نوشته‌هاى او از بين‌رفته است . » يكى از طرفداران اپيكور به نام « لوكرس » مىگويد : « بشريت ، بدبخت و بيچارهء اديان است ، زيرا دين به انسان مىآموزد كه پس از او روح باقى مىماند و مىتواند تا ابد عذاب بكشد . همين ترس باعث شده كه\r\n\r\n","description":"","footnote":"","page_name":" 344 ","page_number":358},
  {"content":"\r\n\r\nآدمى در زندگى از خوشى روى بتابد . بايد اين وحشت را از بين برد . . . » آثار حرمان و نوميدى كه مولود خرابى اوضاع اقتصادى و اجتماعى ، و انحطاط تمدن يونان بود ، در عقايد شكاكان به بهترين وجهى آشكار شد . اصحاب شك « 245 » حصول معرفت را امرى غيرممكن مىدانستند و مىگفتند ، دانش انسان در هرامرى نسبى است و حواس بشرى ، كه يگانه وسيلهء كسب اطلاعات است غالبا خطا و اشتباه مىكند . علاوه‌براين ، شكاكان دايرهء اطلاعات بشرى را محدود مىشمردند و عقيده داشتند كه : « حقيقت يكى است ، و وجود عقايد و آراء مختلف بين فلاسفه ، به خوبى مىرساند كه انسان قادر نيست كه علم حقيقى را به دست آورد و به اسرار عالم پىببرد ؛ بنابراين بهتر است از اتخاذ تصميم و روش قطعى خود - دارى كنيم و در طلب تحصيل احكام ثابت ، سرگردان نشويم . » پورهون « 246 » ( 365 - 275 ق . م . ) پيشواى اين جماعت مىگفت : « چون حواس و دلايل عقلى ما قابل اعتماد نيست بهتر است از هرگونه اظهار نظر مثبت و منفى دربارهء اشياء و نمودها خوددارى كنيم . » شكاكان ( يا اصحاب احتمال ) با تبليغ نظريات خود مىكوشيدند تا در مقابل عقايد جاهلانه و تعصب - آميز و بىچون و چراى مردم عصر خود ايستادگى و مقاومت كنند و مردم بى خبر را از تعقيب افكار سخيف و پرستش ارباب انواع بازدارند و به اشتباه و گمراهى خود واقف گردانند .\r\nيكى از پيروان اين مكتب مىگويد : كسانى كه بطور مسلم وجود خدا را تأييد مىكنند نمىتوانند از سقوط در نوعى بيدينى خوددارى كنند ، زيرا اگر مىگويند كه خدا همه‌چيز را در يد اختيار دارد ، او را سازندهء چيزهاى بد نيز دانسته‌اند ؛ و اگر بگويند كه او فقط برخى چيزها را در اختيار دارد يا اينكه هيچ‌چيزى در اختيار او نيست ناچار بايد خدا را خسيس بدانند يا ناتوان ، و پيداست كه اين ، نوعى بيدينى است ! . . . از رنسانس به بعد ، شكاكيت دينى در غالب موارد با اعتقاد و جذبه نسبت به علم همراه بوده است ، ولى در زمان باستان چنين زمينه‌اى براى « شك » وجود نداشت . جهان باستانى بىآنكه بر استدلالات ، شكاكان پاسخ دهد ، روى خود را از آنان برتافت . چون اعتبار خدايان « آلپ » از ميان رفت ، براى هجوم اديان شرقى كه در جلب‌نظر خرافات‌پرستان بر يكديگر سبقت مىگرفتند ، راه باز شد ، تا آنكه كيش مسيحى پيروز آمد . » « 247 »\r\n\r\nروم\r\n\r\nوضع طبيعى\r\nوضع طبيعى شبه جزيرهء ايتاليا و منابع ثروت آن زياد خوب نيست ، ولى اگر اين مملكت را با يونان مقايسه كنيم بايد بگوييم كه ايتالياى قديم ، وضع طبيعى بهترى داشته و كوههاى ايتاليا بر خلاف مرتفعات يونان ، مانع مواصلات زمينى و اتحاد سياسى نيست . جلگه‌هاى اين كشور از جلگه‌هاى يونان حاصلخيزتر و براى فعاليتهاى اقتصادى مناسبتر است .\r\n\r\n\r\n","description":"","footnote":"\r\n( 245 ) .  Scepticists \r\n( 246 ) .  Pyrrho \r\n( 247 ) . تاريخ فلسفهء غرب ، پيشين ، ص 249 ( به اختصار ) .\r\n","page_name":" 345 ","page_number":359},
  {"content":"\r\n\r\nاز سكنهء اصل ايتاليا و سوابق زندگى آن اطلاع دقيقى در دست نيست . عده‌اى معتقدند كه قبل از تمدن رومى ، تمدن يونانى و تمدن اتروسكى در حدود 600 سال ق . م . به اين سرزمين راه يافت و سالها ، نقاط حساس ايتاليا و سيسيل تحت نفوذ سياسى و اقتصادى و فرهنگى يونان بود . درميان شهرهاى ايتاليا شهر روم از نظر وضع جغرافيايى و سوق الجيشى بسيار اهميت دارد ، زيرا اين شهركه بر فراز هفت‌تپه و در محل پلى بر روى رودخانهء تيبر ساخته شده است ، به خوبى تقويت مىشود و به آسانى قابل دفاع است و چون به دريا نزديك است مىتواند در فعاليتهاى اقتصادى مديترانه نقش مهمى ايفا نمايد .\r\n\r\nسازمان اجتماعى\r\nدر روم قديم ، هرقبيله از ده « كورى » و هركورى از ده « ژنس » تركيب يافته بود . براى آنكه كسى جزء مردم روم به حساب آيد و از حقوق اجتماعى بهره‌مند شود ، بايد عضو يكى از ژنسها باشد . ژنسها سازمانهايى خونى و نسبى بودند . مديران كشور از بين قديميترين و سابقه‌دارترين افراد ژنسها انتخاب مىشدند كه آنها را پدر يا پاتر « 248 » مىخواندند . شركت در مجلس سنا و احراز مقامات مهم ، حق اين خانواده‌ها بود . با گذشت زمان و تكامل طرز توليد و وسعت حكومت روم و آمدن مهاجرين بسيار به سرزمين ايتاليا وضع اجتماعى روم تغيير كلى يافت . بموجب مقررات و سنن اجتماعى ، فقط پاتريسينها كه وابسته به خاندانهاى قديم بودند ، جزء ملت روم به حساب مىآمدند و از حقوق اجتماعى برخوردار مىشدند . ساير افراد ملت ، يعنى مهاجرين و تازه‌واردها ، جزء طبقهء متوسط و محروم محسوب مىشدند و پلبين ناميده مىشدند .\r\nتغيير اوضاع اقتصادى ، رشد صنعت و تجارت و فعاليتهاى نظامى حكومت روم سبب گرديد كه امتيازات نسبى و خونى ، بتدريج ، جاى خود را به امتيازات مادى بدهد ، در سازمان نوين اجتماعى ، كسانى كه فعاليتهاى مؤثر اقتصادى و نظامى انجام مىدادند از حقوق و مزاياى بيشترى برخوردار بودند . پرولترها ، فقيرترين طبقات مردم روم را تشكيل مىدادند . بعضى از افراد اين طبقه آنقدر فقير بودند كه به قول مردم آن روز جز سر خود ، دارايى ديگرى نداشتند .\r\nدر اين دوره كارهاى توليدى زياد مورد توجه نبود و مهمترين كارها ، اشتغال به امور جنگى بود . از اين راه حاصل كار و ذخاير توليدى و زمين ديگران را غصب كرده و به مالكيت خود درمىآوردند و مردم غارت شده را به نام غلام به خدمت خود مىگماشتند و به استثمار آنها مىپرداختند . در نتيجهء جنگهاى دايمى ، قدرت پاتريسينها فزونى گرفت و وضع اقتصادى پلبينها و ساير طبقات به فلاكت گراييد و به تعداد پرولترها افزوده مىشد . در اين دوره عده‌اى با گرو گذاشتن زمين ، با نرخى سنگين ، از پاتريسينها قرض مىگرفتند و غالبا به علت عدم پرداخت دين خود ، نه تنها زمين خود را از دست مىدادند بلكه به غلامى آنان درمىآمدند . همين اوضاع و تحميلات گوناگون ، سبب گرديد كه از قرن پنجم ق . م . بين پاتريسينها و پلبينها براى الغاء قروض و استفاده از اراضى دولتى و شركت در مشاغل رسمى مبارزاتى درگيرد . در غالب اين مبارزات ، غلامها با پلبينها همداستان بودند و به اتفاق با پاتريسينها مبارزه مىكردند .\r\n\r\n\r\n","description":"","footnote":"\r\n( 248 ) .  Pater \r\n","page_name":" 346 ","page_number":360},
  {"content":"\r\n\r\n\r\nوضع اقتصادى\r\nغير از پاتريسينها در روم قديم عده‌اى با قبول سمتهاى مهم و شركت در مناقصه‌ها و مزايده‌هاى دولتى و ساختن عمارات و جاده‌هاى سوق الجيشى و ادارهء باربرى و تأمين ملزومات ارتش ، ثروت كلانى كسب كرده بودند .\r\nفعاليتهاى اقتصادى و تجارى در آغاز امر ، در روم قديم از راه مبادلهء جنس‌به‌جنس صورت مىگرفت ، ولى اين وضع دوام نيافت و پس از چندى تعويض جنس در مقابل وزن معينى از فلزات معمول شد . ولى چون نبودن مسكوك معين و ثابتى براى مبادله ، توليد اشكال مى - نمود ، دولت روم مداخله نمود و ظاهرا مس را به صورت مسكوك درآورد ؛ بطوريكه از نيمهء قرن سوم ق . م . سكه‌هاى دولتى صورت عمومى يافت و دادوستد تسهيل گرديد ، قرض دادن و تنزيل گرفتن ، معمول شد و نرخ ربح در مواقع بحرانى تا 48 درصد مىرسيد . در نتيجهء رباخوارى و استثمار شديد غلامان و تجاوز به سرزمينهاى همجوار و غارت هستى مردم ، عده‌اى ثروت منقول و غيرمنقول فراوانى كسب كردند ؛ چنان كه در قرن اول ق . م . شخصى به نام كراسوس « 249 » 35 ميليون فرانك طلا ثروت داشت .\r\nهرقدر ثروت و قدرت اقليت فزونى مىگرفت فقر و فلاكت اكثريت نيز شدت مىيافت و مبارزات طبقاتى دامنه‌دارتر مىشد . براى حفظ آرامش و سركوبى نهضتهاى مخالف و ادامهء سياست تجاوز به سرزمينهاى ديگران ، وجود ارتش و لشكريان مجهزى لازم بود .\r\n\r\nسازمان جنگى\r\nواحد نظامى روميان قديم « فالانكس » بود كه از 8 هزار سرباز پياده تشكيل مىگرديد . هر فالانكس از چندين رسد صد نفرى تشكيل مىشد كه فقط چند رسد آن مجهز به زره و سلاحهاى جنگى بودند و بقيه ، سلاحهاى سبكترى داشتند . چون فالانكس عملا در ميدان جنگ قابل انعطاف نبود پس از چندى تبديل به « لژيون » گرديد . هر لژيون از 3600 نفر تشكيل مىشد و مركب از دسته‌هاى 60 تا 120 نفرى بود .\r\nلژيونها به سازوبرگ قديم خود ، كلاهخود ، سپر ، نيزه ، شمشير و زوبينهاى نوك‌تيز را نيز اضافه كردند . در سازمان جديد ، سرعت عمل و قابليت انعطاف سربازان بمراتب بيشتر بود و زودتر از سابق مىتوانستند ابتكار عمليات جنگى را در دست بگيرند . با گذشت زمان ، در ارتش روم انضباطى آهنين برقرار گرديد . يك مورخ يونانى در قرن دوم ق . م . مىنويسد : سربازى كه در وقت نگهبانى به خواب رود براى او محاكمهء صحرايى تشكيل مىدهند . چنين سربازى سنگسار مىشود و اگر به فرض محال ، جان به سلامت برد ، هيچكس حق پذيرش و سخن گفتن با او را ندارد . سران ارتش همانطور كه اهمال‌كاران را به سختى مجازات مىكردند ، جوانان شجاع و دلاور را نيز به نحوى شايسته تشويق مىكردند ، يعنى علاوه بر تمجيد اعمال آنها به هرفردى كه دشمن را زخمى كرده بود يك نيزه و به كسى كه دشمن را كشته و لخت كرده بود يك‌جام ، و به اولين نفرى كه هنگام حمله به يك شهر از ديوار بالا مىرفت ، يك تاج طلا مىدادند .\r\n\r\nجمهوريت در روم قديم\r\nبا اينكه كلمهء رپوبليك « 250 » يا جمهورى به معنى امور عامه يا امور جمهور است ، در روم قديم ، مانند آتن ، هميشه اغنيا و شريف‌زادگان تشكيلات سياسى و اقتصادى مملكت را به دست\r\n\r\n\r\n","description":"","footnote":"\r\n( 249 ) .  Crasus \r\n( 250 ) .  Republique \r\n","page_name":" 347 ","page_number":361},
  {"content":"\r\n\r\nنمايندگان خصوصى خود مىسپردند . در روم قديم پس از سقوط رژيم سلطنتى ، شريف‌زادگان مناصب مهم مملكتى را كه عبارت از مقام كنسولى و سنا و مجمع بود ، به دست نمايندگان خود سپردند . دو نفر كنسول براى مدت يك‌سال به عنوان رؤساى قوهء مجريه خدمت مىكردند ، هريك از دو كنسول مىتوانست اقدامات كنسول ديگر را با استفاده از حق و تو متوقف سازد . بنابراين ، اجراى سياستى كه مورد موافقت هردو كنسول نبود ، امكان نداشت .\r\nارتش نيز تحت نظر كنسولها اداره مىشد ولى در مواقع بحرانى ، با توصيهء سنا ، كنسولها اختيارات خود را براى مدت 6 ماه به يك نفر ، كه ديكتاتور خوانده مىشد ، واگذار مىكردند .\r\nاعضاى سنا 300 نفر بودند و كنسولها به نظر سنا احترام مىگذاشتند . مجمع ، كنسولها و ساير مأموران را انتخاب مىكرد و قوانينى را كه كنسولها و سنا به مجمع تقديم مىكردند ، تصويب يا رد مىكرد .\r\nشهرنشينان روم اعم از شريف‌زادگان و عوام الناس حق شركت در مجمع را داشتند .\r\n\r\nمجلس سنا\r\nمظهر دموكراسى اشرافى در روم قديم مجلس سنا بود و كنسولها مكلف بودند در امور مهم سياسى و اجتماعى با آنان مشورت كنند .\r\nمهمترين كارهاى اين مجلس ، عبارت بود از تعيين تاريخ انتخابات ، رفع اختلافات بزرگان ، انتصاب فرمان‌فرمايان ايالات ، تعيين ميزان ماليات ، تنظيم خزانهء عمومى ، تصويب مخارج ، پذيرفتن سفراى خارجى و اعزام نماينده به خارجه ، تصويب جنگ و عقد صلح . در جلسهء سنا نخست ، رئيس مجلس سنا موضوع مذاكره را بيان مىداشت ، سپس نظر نمايندگانى را كه در يمين و يسار او نشسته بودند ، استعلام مىكرد . كرسى خطابه معمول نبود ، بلكه هريك از نمايندگان به‌پا خاسته جواب مىدادند و مىتوانستند هرقدر مىخواهند ، صحبت كنند و رئيس نمىتوانست مانع نطق سناتورها بشود . در پايان مذاكره ، رأى مىدادند . گاهى دستها را بلند مىكردند و زمانى موافق و مخالف در سمت راست‌وچپ رئيس قرار مىگرفتند . پس از اخذ رأى ، رئيس مجلس با اداى اين جمله « اى پدران محترم كه اسم شما در دفتر نمايندگان ثبت است بيش از اين مزاحم شما نمىشوم » ختم جلسه را اعلام مىكرد . تصميم سنا به منزلهء قانون بود و به نام رأى ملت اجرا مىشد .\r\n\r\nطرز انتخابات\r\nاشخاص صاحب حقوق يعنى ، اقليتى كه از كار و زحمت مداوم اكثريت زندگى كرده و خود را ملت روم مىخواندند ، همه‌ساله در ماه ژوئيه در ميدانى مجتمع مىشدند و در امور مهم عقد صلح ، اعلان جنگ ، تعيين نمايندگان و حكام و قضات و غيره نظر خود را اظهار مىكردند . در اين ايام نيز انتخابات بطور طبيعى صورت نمىگرفت و كسانى كه داوطلب اين مقام بودند از راه رشوه ، دروغ ، و رياكارى مردم را فريب مىدادند . براى آنكه خوانندگان به ماهيت و طرز انتخابات آن روز و شباهت آن با طرز انتخابات امروز بعضى از كشورها آشنا شوند توصيه‌هاى « كنتوس سىسرون » را به كسى كه داوطلب نمايندگى است ، عينا نقل مىكنيم : « در طبقات مختلفهء مردم دقيق‌شو و تميز بده كه از هركسى چه كارى ساخته است تا بتوانى كمك و همراهى او را تحصيل كنى . . . تمام شهر و همهء اصناف و جميع قراء و مزارع مجاور را در نظر داشته باش . . . آداب معاشرت كه براى\r\n\r\n","description":"","footnote":"","page_name":" 348 ","page_number":362},
  {"content":"\r\n\r\nيك نفر تربيت شده لازم است در تو جمع است ، اما در صورت لزوم با تملق و مداهنه بايد كاركرد . در غير اين موقع ، عرض خدمت به ديگران لازم نيست . اما اگر امروز با حرارت هر چه تمامتر وعدهء مساعدت به جمع كثيرى ندهى ، هيچكس تو را كانديدا نخواهد شناخت . »\r\n\r\nمبارزات طبقاتى در روم قديم\r\nمبارزات خونينى كه بين عوام و خواص در روم قديم صورت‌گرفته ، مانند مبارزات كنونى اجتماعات بشرى ، ريشهء اقتصادى داشت .\r\nطبقهء خواص ( پاتريسينها ) از كليه حقوق اجتماعى برخوردار بودند ، درحالىكه طبقهء عوام ( پلبينها ) از هرگونه حق اجتماعى بىنصيب بودند . ازجمله مطالبات اكثريت يكى اين بود كه آنها را در كار حكومت و ادارهء كشور مداخله دهند و موافقت نمايند تا نمايندگان اكثريت در حل‌وفصل امور شركت كنند ؛ ولى طبقهء خواص مدتها در برابراين درخواست مقاومت كردند . در نتيجه طبقات محروم براى عملى كردن مقاصد خويش به انقلابات شديدى دست زدند . آلبرماله در تاريخ روم مىنويسد : « چون عوام از فقر و پريشانى به ستوه آمده بودند ، تصميم گرفتند خواص را ترك گويند . موقعى كه در اردو بودند متفقا كناره‌جويى اختيار كردند و به تپه‌اى ، كه كوه مقدس نام داشت ، پناه بردند و هموطنان خود را به احداث شهرى كه با روم رقابت نمايد تهديد نمودند . خواص ترسيده صلاح را در تسليم ديدند ، سپس نماينده‌اى از طرف خواص نزد عوام آمد و پس از مذاكره مقرر گرديد خواص از قرض فقراى عوام صرفنظر كنند و اشخاصى كه بواسطهء عدم تأديهء دين خود به حالت غلامى افتاده بودند ، آزاد شوند . علاوه‌براين ، عوام به سال 493 ق . م . موفق شدند كه براى خود حاميانى موسوم به تريبون « 251 » انتخاب كنند .\r\nديگر از مزايايى كه طبقات محروم كسب كردند ، حق ازدواج با شريف‌زادگان و استفاده از زمينهايى بود كه اخيرا به تصرف جمهورى درآمده بود ، و همچنين تحديد مالكيت اشراف به ميزان معين . علاوه‌براين ، عوام الناس مىتوانستند در ارتش به مقام افسرى برسند .\r\n\r\nاستفاده از حق « و تو »\r\nتريبونها يعنى نمايندگان عوام الناس براى مبارزه با تحميلات اشراف و تصميمات ظالمانهء مجلس سنا و كنسولها گاه از حق « و تو » استفاده مىكردند . به محض اينكه تريبون كلمهء لاتينى « و تو » يعنى « من مخالفم » را ادا مىكرد اجراى قانون يا هرامرى كه به زيان اكثريت بود ، موقوف مىشد . به اين ترتيب مىبينيد كه حق و تو كه امروز در شوراى امنيت مورد استفاده قرارگرفته ، سابقه‌اى بس كهن دارد و نخستين‌بار نمايندگان اكثريت مردم از آن استفاده كرده‌اند . « 252 »\r\n\r\nالواح دوازدهگانه\r\nدر نتيجهء عدم رضايت و فشار عوام الناس ، دستگاه حاكمهء رومى در 449 پيش از ميلاد ، هيأتى را مأمور كرد كه مقررات جديد و قوانين موجود را بر روى دوازده لوح چوبى نقش نمايد . با اينكه يكى از مواد اين قانون اين بود كه :\r\n\r\n\r\n","description":"","footnote":"\r\n( 251 ) .  Tribun  : عنوان بعضى از صاحبمنصبان در روم قديم است كه داراى اختيارات كشورى يا لشكرى يا هردو بودند .\r\n( 252 ) . و تو در شوراى امنيت : شوراى امنيت مركب است از 11 نفر نماينده كه عضويت 5 نفرى آنها يعنى نمايندگان امريكا ، شوروى ، انگلستان ، فرانسه و چين دايمى است . تصميمات شورا با رأى مثبت 7 عضو ، كه آراء تمام اعضاى دايم جزو آن باشد ، قانونى و معتبر است . بنابراين هرتصميمى با رأى مخالف يكى از اعضاى دايم شوراى امنيت غيرقانونى مىگردد .\r\n","page_name":" 349 ","page_number":363},
  {"content":"\r\n\r\n« در روم سلطنت حق ملت است و به هركس مصلحت مىداند ، تفويض مىكند . . . و قانون دربارهء همهء افراد يك شهر يكسان است » بايد متوجه بود كه مراد از كلمهء ملت و همهء افراد يك شهر فقط طبقهء اشراف بود و عوام الناس و غلامان در عداد ملت به‌شمار نمىرفتند . براى اينكه ماهيت اين قوانين بهتر روشن شود بعضى از مواد آن را نقل مىكنيم : « اگر مقروض نتواند دين خود را بپردازد داين حق دارد او را بكشد يا در ممالك وراء « تيبر » بفروشد . هرگاه تعداد طلبكاران از يك نفر تجاوز كند مىتوانند بعد از 60 روز بدن مقروض را قطعه‌قطعه كنند . » مواد كيفرى : « كسى كه عمدا و از روى شرارت ، عمارت يا خرمن مجاور خانه را آتش زند بايد بازوانش را بسته چوبش زده و او را بسوزانند . » « كسى كه با سحر و افسون محصول ديگرى را فاسد كند ، قربانى خواهد گشت » « كسى كه اعضاى ديگرى را بشكند محكوم به قصاص خواهد شد مگر اينكه جبران خسارت كند و ديه بدهد ؛ ديهء جراحتى كه به صورت مرد آزاد وارد آيد ، سيصد آس است . . . »\r\n\r\nانقلابات سياسى و اصلاحات گراكوس‌ها\r\nدر پناه ارتش روم ، آرامشى نسبى در سرزمين ايتاليا برقرار بود .\r\nحكومت روم بتدريج موفق گرديد قلمرو نفوذ خود را بر تمامى شبه جزيرهء ايتاليا بسط دهد و از تجاوزات « گل » ها و فنيقيان و قرطاجنه‌ايها ( در شمال افريقا ) جلوگيرى كند و « هانيبال » سردار معروف قرطاجنه را پس از يك رشته جنگهاى طولانى از ايتاليا بيرون رانده و حوزهء قدرت سياسى خود را تا خارج از مرز ايتاليا بسط دهد ؛ ولى اين پيروزيهاى خارجى موجب تثبيت اوضاع داخلى نمىشد . هرقدر روم بيشتر بر قلمرو خود مىافزود آثار گرفتارى چند برابر مىشد و مشكلات اقتصادى و جنبشهاى اعتراضى روزبروز دامنهء وسيعترى پيدا مىكرد . سنا و هيأت حاكمهء روم نظارت و توجهى به اعمال فرماندهان و استانداران اعزامى به نقاط مختلف نمىكردند . اگر يك فرماندار ، افراد لازم براى ارتش ، و ماليات و غلات براى حكومت مركزى مىفرستاد ، در مقام خود باقى مى - ماند و كسى متعرض او نمىشد . به‌همين علت ، آنها از وضع آشفته استفاده كرده دوبار مردم بينوا را غارت مىكردند ؛ يك‌بار براى خودشان و يك‌بار هم براى حكومت مركزى .\r\n\r\nوضع اقتصادى طبقات مختلف\r\nمحرومترين طبقات در روم قديم غلامان بودند . در نظر طبقهء حاكمهء رومى ، غلام يك انسان نبود بلكه موجودى بود كه مىتوانست حرف بزند . اگر غلامى پس از آزادى به تعهدات خود عمل نمىكرد ، دوباره طوق عبوديت به گردنش مىافتاد و اگر بنده‌اى در انجام خدمت قصور مىكرد ، چوب مىخورد ، زنجير مىشد ، به آسيابش مىبستند ، به حفر معادن مىگماشتند و اگر گناهش بزرگ بود به دارش مىزدند . به اين ترتيب ، بين حقوق اجتماعى و اقتصادى يك ارباب با يك غلام ، اختلاف از زمين تا آسمان بود .\r\nارتش رومى ، ستونهايى از سربازان مغلوب همراه مىآورد و اين بيچارگان ، اين آدميانى كه با ايشان همچون حيوانات رفتار مىشد ، موظف بودند كه به‌جاى مردم روم كار كنند و خدمات شخصى ايشان را نيز انجام دهند . فراوانى غلامان به اندازه‌اى بود كه هركس مىتوانست با ناچيزترين قيمتى غلام خريدارى كند و\r\n\r\n","description":"","footnote":"","page_name":" 350 ","page_number":364},
  {"content":"\r\n\r\nاز اين لحاظ شرايط زندگى غلامان رومى دشوارتر از غلامان يونانى بود . غلام در روم متاعى بود كه هنگام خريد آن را زيرورو و آزمايش مىكردند ، براى خريد آن چانه مىزدند و همچون اسب و خر براى علامتگذارى با آهن ملتهب وى را داغ مىكردند .\r\nبسيارى از ايشان در كشاورزى خدمت مىكردند و به‌جاى گاو به گاوآهن و و خرمنكوب بسته مىشدند و فى الجمله همهء خدمات ممكن را انجام مىدادند . براى تهيهء آرد آنان را با مالبند به آسيابهاى چرخنده ، كه دو يا سه قرن قبل اختراع شده بود ، مى - بستند . . . در شهرها همهء كارگاهها بوسيلهء غلامان تحت‌نظر مردان آزاد اداره مى - شد . به عنوان كارگر نساجى ، پارچه‌هاى كتانى و پشمى و ابريشمى تهيه مىكردند .\r\nدر مراكز فلزكارى پتك و سندان و گازانبر به كار مىبردند و نه فقط روشهاى جوش دادن فلزات را مىدانستند ، بلكه روشهاى حديده كردن و ورقه ساختن فلزات را نيز آموخته بودند و از تركيب آلياژها و روش ايجاد آنها اطلاع داشتند .\r\nغلامانى كه در معادن كار مىكردند ، از همه بدبخت‌تر بودند . مواد معدنى گوناگون را در كشورهاى مختلف استخراج مىكردند . به اين منظور گاهى وسايل و ابزارهاى معمولى معدنچيان را به كار مىبردند ، ولى گاه مجبور بودند كه در زير شلاق محافظان ، زمين را با ناخنهاى خود حفر كنند . « 253 »\r\nطبقهء ممتاز رومى را اصيلزادگان و اشراف قديمى و عده‌اى از عوام الناس تازه‌به‌دوران رسيده ، تشكيل مىدادند . فرمانداران شهرستانها ، افسرانى كه در جنگها پيروز شده بودند ، پيمانكارانى كه براى دولت جاده مىساختند و مواد لازم براى ارتش تهيه مىكردند ، و صاحبان اراضى بزرگ ، جزو طبقهء راضى كشور به‌شمار مىرفتند . غير از غلامان ، اكثريت مردم ، يعنى پلبينها كه زمينهاى خود را از دست داده و به جهات مختلف مورد تجاوز قرار مىگرفتند ، سخت از اوضاع ناراضى بودند . در چنين شرايطى « تيبريوس » كه خود وابسته به طبقات ممتاز و مردى روشن‌بين و اصلاح‌طلب بود در سال 131 قبل از ميلاد بعنوان وكيل عمومى يا تريبون به نمايندگى مردم انتخاب شد .\r\n\r\nقيام تيبريوس و گراكوس به نفع طبقات محروم\r\nتيبريوس و برادرش گراكوس كه براى نجات تودهء محروم به‌پا خاستند ، فرزندان تيبريوس گراكوس « 254 » بودند ، كه در بين روميان مقام و موقعيت ممتازى داشت ، يعنى دوبار به‌سمت كنسولى و يك‌بار به مقام قضا و دادرسى ارتقا يافته بود و در بين مردم حسن شهرت داشت . چون اين مرد بدرود حيات گفت زن كاردان و با شهامتش به تربيت فرزندان همت گماشت و آنان را مردانى مبارز و عدالتخواه به‌بارآورد .\r\nپلوتارك مىگويد ، اين دو برادر در خلقيات كاملا برابر نبودند ولى « . . . جوانمردى آنان در برابر دشمن و عدالت‌گسترى در حق رعايا و مراقبت در تمشيت امور ، خوددارى نفس از تمنيات\r\n\r\n\r\n","description":"","footnote":"\r\n( 253 ) . تاريخ صنايع و اختراعات ، پيشين ، ص 96 .\r\n( 254 ) .  Tiberius Graechus \r\n","page_name":" 351 ","page_number":365},
  {"content":"\r\n\r\nشهوانى ، و اعتدال در لذايذ در هردو برادر مشابه و برابر بود . » تيبريوس از آغاز فعاليتهاى سياسى و اجتماعى خود متوجه شد كه وضع تريبونها و عامهء مردم بسيار ناگوار است . بينوايان و طبقهء محروم اين دوران ، روى الواحى كه در نقاط مختلف شهر ، يا دروازه‌ها و معابر نصب كرده بودند با اصرار و ابرام تمام از طبقهء حاكمهء وقت مىخواستند كه به طبقهء فقير و تهيدست روم ، زمين و يا حقوقى كه به آنها تعلق داشته ، بازگردانند . ظاهرا دادن شعار و استفاده از لوحهاى تبليغاتى ، نخست در روم قديم معمول گرديد . پس‌ازآنكه تيبريوس به‌سمت وكيل عمومى يا تريبون برگزيده شد ، تصميم گرفت به نفع طبقات محروم قيام كند و به كمك قانون و با بحث و مشاوره با برگزيدگان شهر ، كه جزو اشراف بودند ، زمينهاى غصبى را به مستمندان مسترد دارد .\r\nبه اين ترتيب ، پس از گفتگوى بسيار ، مقرر شد كسانى كه به حريم قوانين تخطى كرده و زمينهايى را غصب كرده‌اند در مقابل بهايى كه از خزانهء عمومى دريافت مىدارند ، اراضى را مسترد دارند تا دولت آن زمينها را به مستمندانى كه ضياع و عقارى ندارند ، تفويض نمايد . با اينكه لحن اين قوانين و نحوهء اجراى آن بسيار ملايم بود ، اغنيا كه ثروت بيكران خود را از راه تجاوز كسب كرده بودند ، با شدت تمام به مبارزه برخاستند و به او تهمتهاى ناروا زدند .\r\nولى تيبريوس در پناه حمايت مردم به سختى از حقوق عامه دفاع كرد . اصول پيشنهادات او اين بود :\r\n1 . حدود املاك يك خانواده به ميزان معينى محدود گردد و هيچكس زايد بر هزار جريب رومى نداشته باشد .\r\n2 . به كشاورزانى كه زمينهاى خود را از كف داده‌اند بار ديگر زمين داده شود .\r\n3 . به بينوايان رومى به قيمتى نازل ، هرماه 43 ليتر گندم داده شود .\r\n4 . به كليه طوايف لاتين و بعضى ايتالياييهاى ديگر ، حق شهرنشينى داده شود .\r\n\r\nنطق تاريخى تيبريوس\r\nتيبريوس در پاسخ اعتراضات غيرمنطقى اغنيا در پشت تريبون قرار گرفت و طى يكى از نطقهاى پرهيجان خود چنين گفت :\r\n. . . حتى حيواناتى كه در سرزمين ايتاليا وجود دارند پناهگاهى براى خود دارند و در غار يا شكاف كوه مسكن مىكنند و حال آنكه مردم محروم ايتاليا كه براى اين سرزمين جان خود را فدا مىكنند فقط از هوا و روشنايى استفاده مىكنند . اين مردم با زن و اطفال خود حيران و سرگردان ازاين‌سو به آن‌سو مىروند . . . اينكه فرماندهان به سربازان در ميدانهاى جنگ مىگويند كه براى خود و آب و خاك و مقابر و معبد خانوادهء خود بكوشيد و از جان خود نهراسيد ، سخنى دروغ است . . . بلى اين بيچارگان كه به ميدان جنگ مىروند و كشته مىشوند ، بخاطر حفظ ثروت و مال و لذت ديگران است . آنها را بدروغ صاحب زمين و ارباب مىنامند ؛ چه آنها صاحب يك وجب زمين در تمام قلمرو مملكت نيستند . . .\r\nاغنيا و ثروتمندان كه در مقابل سخنان منطقى تيبريوس و حمايت جدى مردم ، موقعيت اجتماعى خود را در خطر ديدند به تحريكات دامنه‌دارى دست زدند و گفتند تيبريوس مصمم است كه اساس مملكت را واژگون كند . ولى وى با صبر و شكيبايى بسيار از اغنيا خواست كه طرح قانونى او را\r\n\r\n","description":"","footnote":"","page_name":" 352 ","page_number":366},
  {"content":"\r\n\r\nتصويب كنند و حتى در حضور عامهء مردم تضرع‌كنان دست « اوكتاويوس » رقيب و مخالف سرسخت خود را گرفت و تقاضا كرد كه دست از مخالفت خويش بردارد ، ولى اوكتاويوس ذره‌اى از مخالفت دست برنداشت . . . سناتورهاى محافظه‌كار ، به‌جاى آنكه به پيشنهادهاى خيرخواهانهء تيبريوس رضا دهند ، با پشتكار و سرسختى ، با اجراى هرگونه نقشهء اصلاحى مخالفت كردند و به يارى عمال خود ، اين مرد مبارز و سيصد تن از طرفداران جدى او را در سال 133 ق . م . به كشتن دادند . رفتار طبقهء فرمانروا نسبت به اين جوان مجاهد بسيار سبعانه بود . پلوتارك مىنويسد : « . . . به برادرش اجازه ندادند كه جسد او را كه به دست آورده بود ، تدفين كند ، بلكه با ساير اجساد به رودخانه پرتاب كردند و به‌همين هم اكتفا نكردند و پس از او نسبت به ياران و متابعان او قساوت بسيارى به خرج دادند . » سنا وقتى كه آتش خشم مردم را شعله‌ور ديد ، براى ارضاى خاطر خلق ، با تقسيم زمينهايى كه متعلق به دولت بود مخالفت ننمود و اجازه داد كه در تحت نظر شخص ديگرى اين كار عملى شود . پس از اين فاجعهء بزرگ ، عوام الناس و طبقهء متوسط به فكر افتادند گراكوس ، برادر تيبريوس را به مقام تريبون يا نمايندگى خود برگزينند . بطورى كه سيسرون و بعضى از مورخان نوشته‌اند : « گراكوس پس از قتل فجيع برادر تصميم داشت از جنجالهاى سياسى كناره‌گيرى كند ولى برادرش به خوابش آمد و او را به نام خواند و گفت : « چرا معطلى ؟ ممكن نيست كه از اين سرنوشت فرار كنى ؛ چه ، يك نوع زندگى و يك عاقبت براى هر دوى ما مقدر است . تقدير چنين مىخواهد كه ما موجبات رفاه و آسايش مردم را فراهم سازيم . » ظاهرا از اين پس وى در فعاليتهاى سياسى شركت مىكند و مردم با شور و هيجان از او پشتيبانى مىكنند . پس‌ازآنكه از طرف عامهء مردم به عنوان خطيب برگزيده شد ، به ايراد نطقهاى پرشورى پرداخت و از مصائبى كه بر سرگذشتگان ، در راه خدمت به خلق آمده است ، سخن گفت و رشتهء سخن را به برادر خود كشانيد و گفت :\r\nبرادرم تيبريوس را به ضرب چوب و چماق هلاك ساخته و جسد بيجانش را از قلهء ارك تا تمام گوشه‌هاى شهر كشانيدند و سرانجام به رودخانه پرتاب كردند و سپس جملهء ياران باوفاى او را با قساوت و بيرحمى كشتند ، بىآنكه اندك توجهى حتى به صورت ظاهر محاكمه داشته باشند و تقصير هيچيك را معلوم كنند . و حال آنكه از ابتداى تأسيس اين شهر روم بناى كار براين بوده است كه هرخطاكارى را محاكمه مىكردند . . . هيچ قاضى قصاص مرگ را دربارهء محكوم مجرى نمى - داشت مگر اينكه تشريفات و سنتهاى قضايى در حقش جارى شده باشد .\r\nگراكوس پس‌ازآنكه به كمك مردم به مقام تريبون برگزيده شد ، روش برادر خود را تعقيب كرد ، رابطهء نزديك خود را با مردم قطع نكرد و با استفاده از حمايت جدى پلبينها قانون غلات را به تصويب رسانيد و مقرر گرديد كه هريك از اهالى شهر هرماه 43 ليتر گندم به قيمت ارزان بخرد . با اين قانون نه تنها فقرا نان پيدا كردند بلكه اصول رشوه‌گيرى در انتخابات موقوف گرديد ، زيرا مردم ، كه نان خود را تأمين شده ديدند ، به جاه‌طلبانى كه گندم تقسيم مىكردند و رأى ملت را مىخريدند اعتنا و توجه نكردند . اين مرد با پشتيبانى مردم از اختيارات مجلس سنا كاست و حق تسويه و تنظيم مسائل مالى و سياسى را از انحصار سنا\r\n\r\n","description":"","footnote":"","page_name":" 353 ","page_number":367},
  {"content":"\r\n\r\nخارج كرد و در سال 122 ق . م . بار ديگر به نمايندگى مردم انتخاب شد . او مىخواست با استفاده از حمايت اكثريت ، جمهوريت روم را از صورت اشرافى خارج كند و سكنهء آزاد ايتاليا را كمابيش از حقوق سياسى و اقتصادى برخوردار سازد . ولى سنا و اشراف روم با استفاده از نفوذ و تجارب فراوان خود در برابر گراكوس و متحدين او صف‌آرايى كردند و براى فريب مردم و اجراى نقشه‌هاى تخريبى ، حيله‌ها و وسايل گوناگون به كار بردند ؛ ازجمله در قبال هرپيشنهادى كه او به نفع مردم مىكرد يكى از سناتورها پيشنهادى مىكرد كه ظاهرا نفعش براى ملت بيشتر بود . با اين سياست مزورانه سناتورها موفق شدند كه عده‌اى از ساده‌لوحان خوشباور را بفريبند و اين مرد را براى انجام مأموريتى به « كارتاژ » گسيل دارند و نگذارند كه رشتهء دوستى و نزديكى او با مردم برقرار باشد . در اين فاصله اشراف روم به انواع وسايل موجبات شكست و قتل اين مرد مبارز را فراهم كردند . پس از بازگشت زن وفادار او چون ديد شوهرش بدون سلاح به ميدان مىرود ، گفت : « . . . تو جان خود را در مقابل آدمكشان و جانيان يعنى همان كسانى كه برادرت را كشتند ، به خطرخواهى انداخت . . . اكنون بدترين كسان در رأس قدرتند و با شمشير قضاوت مىكنند . . . از آنوقت كه تيبريوس را كشتند ديگرچه اعتمادى به قوانين و داورى مردان و رأفت خدايان توان داشت . » اين مرد بدون اينكه پاسخى به همسر فداكارش بدهد با ياران عازم ميدان شد و سعى كرد با سنا وارد مذاكره شود ولى سنا كه مقدمات كار را از هرجهت فراهم كرده بود ، به حرف گراكوس گوش نداد . سنا بوسيلهء جارچيان اعلام كرد : « . . . هركسى دست از تبعيت وى بردارد نان خواهد يافت . » بسيارى از ياران قديم نه تنها او را ترك گفتند بلكه روش خصمانه پيش‌گرفتند و به تعقيب او برخاستند . دو تن از ياران وفادارش سعى كردند كه او را نجات دهند ولى سرانجام موقعى كه جز چند تن از ياران صديق كسى از وى حمايت نمىكرد ، كشته شد .\r\nپلوتارك سرگذشت گراكوس را پس از قتل چنين توصيف مىكند :\r\nمردى سر او را بريده براى كنسول مىبرد . در راه يكى از دوستان سر را از او گرفت ، زيرا در اول جنگ اعلام كرده بود هركس سر گراكوس و طرفدار او فولويوس را بياورد هموزن آن طلا خواهد گرفت . اين مرد تقلب را بر جنايت افزود ، مغز سر او را بيرون آورد و به‌جاى آن سرب ريخت . نعش اين دو نفر و ساير هواخواهان و مقتولين ، كه به سه هزار نفر بالغ شدند ، تماما به رودخانه پرتاب و اموالشان مصادره شد و به بيوهء آنان دستور داده شد كه لباس عزا بر تن نكنند .\r\nعلاوه‌براين ، همسر گراكوس را از مقررى و مهريه‌اش نيز محروم نمودند .\r\nمردم بيعاطفه و ناجوانمردى كه با كمال قساوت و سنگدلى مدافع سرسخت خودشان را به دست دشمنان سپرده بودند ، به زودى به خطاى خود پىبردند و دريافتند كه چقدر فقدان اين دو برادر ، ناروا و اسف‌آور بوده است . پلوتارك مىنويسد :\r\nبه زودى مجسمه‌هاى متعدد به افتخارشان به‌پا ساختند و قتلگاههاى آنان را مقدس و متبرك شمردند . مردم دسته‌دسته ميوه‌هاى نوبر را در هرفصلى به آن نقاط برده با گلهاى فراوان نثار روح برادران شهيد مىنمودند . ادعيهء مخصوص\r\n\r\n","description":"","footnote":"","page_name":" 354 ","page_number":368},
  {"content":"\r\n\r\nتلاوت مىكردند و به زانو افتاده زارى و تضرع مىكردند و همان مراسمى را به جا مىآوردند كه در معابد خدايان براى ارباب انواع مرسوم بود . گويند مادرشان با عزت و شرافت بسيار همهء مصائب را تحمل كرد و چون در محل شهادتشان با حرمت بسيار معابدى برپاساختند ، گفت : « اينها شايستهء چنين تكريم و تعظيمى بودند . » اين بانوى شجاع و شيردل هرگز هنگام تقرير مصائب فرزندان خود اظهار عجز و انكسار ننمود و قطرهء اشكى رخسارش را تر نكرد . « 255 »\r\nبا مرگ اين دو برادر جنبشهاى اعتراضى خاموش شد و نمايندگان سنا پس از اين جريان به هيچ‌يك از مواعيد خود عمل نكردند . در پايان اين مقال ، نبايد فراموش كرد كه كوشش برادران گراكوس بيشتر براى تأمين منافع طبقهء متوسط و مالكين ورشكست شده بود ؛ درحالى كه بدبخت‌ترين و محرومترين مردم آن روز ايتاليا غلامانى بودند كه دايما از مستعمرات به ايتاليا گسيل مىشدند و به علت محروميت از كليهء حقوق اجتماعى چاره‌اى جز انقلاب نداشتند . به‌همين علت از آغاز قرن دوم ق . م . مكرر غلامان محروم عليه اربابان ستمگر قيام كردند و هربار با وارد كردن تلفات و خسارات زياد برآنها شكست خوردند .\r\nدر اين جنگهاى دامنه‌دار ، نبرد غلامان سيسيل ( از 132 تا 141 ق . م . ) و مبارزهء شجاعانهء اسپارتاكوس و يارانش از جهت نظم و سازمان قابل توجه است . در سال 73 ق . م .\r\nاز دويست نفر غلامى كه براى مرگ به گلادياتورى مىبردند فقط 76 تن از آنها دست اتحاد به‌هم داده به سركردگى اسپارتاكوس راه فرار پيش گرفتند و پس از تهيهء اسلحه و وسايل دفاعى ، به يارى غلامانى كه از هرطرف به جانب آنها مىشتافتند ، قواى دولتى را شكست دادند و به انتقام خونهايى كه ريخته شده و فجايع بيشمارى كه اربابان رومى مرتكب شده بودند ، سيصد تن از نجباى اسير روم را مانند گلادياتورها به جان يكديگر انداختند تا مزهء بيدادگرى را بچشند . اسپارتاكوس پس از دو سال با وارد كردن تلفات بسيار به دشمن ، شكست خورد و كراسوس ، جلاد رومى ، دستور داد 6 هزار دار برپا كنند و كليهء ياران و همرزمان اسپارتاكوس را به دار آويختند .\r\nدر مقدمه كتاب تاريخ جهان باستان چنين آمده است :\r\n\r\nبرده‌دارى در جمهورى رم\r\n« توسعهء اقتصادى جامعهء روم بتدريج نقش كار بردگى را تقويت مىكرد . دولت ، بعنوان ابزار سلطهء سياسى برده‌داران و قشرهاى ثروتمند جامعه نيرو گرفت . در جمهورى روم ، سنا سازمان عالى حكومت بود و قدرت شاه به دو مأمور عاليمقام كه بعدها « كنسول » ناميده شدند ، انتقال يافته بود .\r\nكنسولها بر سنا رياست داشتند و بر سپاهيان فرماندهى مىكردند . مأموريتهاى عالى ازجمله حق انتخاب شدن در سنا از امتيازات پاتريسينها بود .\r\nمبارزه ميان پاتريسينها و پلبينها مدام درگير بود . اين مبارزه از اين جهت كه در\r\n\r\n\r\n","description":"","footnote":"\r\n( 255 ) . از « قيام تيبريوس » خلاصه‌اى است از : پلوتارك ، حيات مردان نامى ، ترجمهء مهندس مشايخى ، ص 78 تا 138 ؛ در ضمن نگاه كنيد به : تاريخ باستان ، پيشين ، ص 141 به بعد .\r\n","page_name":" 355 ","page_number":369},
  {"content":"\r\n\r\nداخل جامعهء پلبينها نيز تفاوت بزرگ اجتماعى وجود داشت ، صورت پيچيده و بغرنجى به خود مىگرفت . سرانجام پلبينها ، مزاياى چندى به دست آوردند كه از آن جمله است الغاى بردگى بر اثر وامدارى ، راه‌يافتن آنها به محاكم ، و تحصيل تريبونهاى خاص پلبها . . . اصطلاح پلب ، مفهوم اوليهء خود را از دست داد و از اين پس بر قشرهاى پايين و استثمار شدهء جامعه اطلاق مىشد . . . توسعهء مناسبات برده‌دارى و تمايل طبقهء حاكم براى حل‌وفصل مشكلات ارضى از طريق كلونيزاسيون ، روم را در پايان نيمهء اول قرن سوم پيش از ميلاد ، به تعقيب سياست توسعه‌طلبى نظامى در خارج از شبه‌جزيرهء ايتاليا سوق مىدهد . اين جنگها سيل نيروى انسانى برده‌ها را به جانب روم روانه ساخت كه خود به افزايش سهم كار بردگى در اقتصاد روم منجر گرديد .\r\nكار بردگى جاى كار اتباع آزاد را مىگرفت . اقتصاد املاك كوچك به ويرانى كشيده مىشد و املاك بزرگ ( لاتيفونديا ) توسعه مىيافت . دهقانان محروم از زمين به اجاره‌دارانى مبدل شدند كه مالكان بزرگ به آنها زمين واگذار مىكردند . برخى از دهقانان به شهرها روانه شدند ، عده‌اى از آنان صنعتكار شدند ، و بسيارى از آنان به خيل تهيدستان شهر پيوستند .\r\nصنعتكاران در كوئرپراتيوها متحد شدند ، و كاربردگان در آنجا نيز رفته‌رفته رواج يافت . از قرن دوم پيش از ميلاد ، بردگان بتدريج به توليدكنندگان اصلى نعم مادى مبدل مىشوند ، بازرگانى خارجى بيش از تجارت داخلى توسعه مىيابد ، كمبود صادرات با غارت سرزمينهاى زيردست و بويژه چپاول نقره ، به مقادير كلان ، جبران مىشود . رباخوارى رونق مىگيرد . . . بازرگانان و رباخواران به صف طبقهء حاكم ارتقا مىيابند . در نتيجهء استثمار بيرحمانهء بردگان ، شورش بردگان ، كه بزرگترين آنها قيام اسپارتاكوس است ، مدام تكرار مىشود . . . » « 256 »\r\n« اسپارتاكوس در سراسر سال 73 ميلادى كار تدارك جنگى را دنبال مىكرد و به سپاهيان و پيروان خود درس انضباط مىآموخت . غنايم بتساوى تقسيم مىشد و استفاده از زر و سيم ممنوع بود . « سالوست » با شگفتى خاطرنشان مىكند كه اسپارتاكوس ، كه نيروى جسمى و روحى عظيمى داشت ، از راه منطق ، توده‌ها را متقاعد مىكرد و هرگز به روشهاى وحشيانه و غير انسانى نظاميان توسل نمىجست .\r\nهمين مورخ گزارش مىدهد كه اسپارتاكوس از افراط در خونريزى ، كه بردگان هنگام تصرف روستاها مرتكب مىشدند خشمگين مىشد . او توصيه مىكرد كه : « سرزمين را همچون ملك خود حفظ كنيد » و بدينسان سنتهاى آتنيون « 257 » را زنده مىساخت . نقشهء جنگى اسپارتاكوس روشن نيست و نمىدانيم چرا اسپارتاكوس نخست سپاهيان خود را به سوى شمال تا گردنه‌هاى آلپ پيش برد و سپس آنها را به جنوب بازگردانيد و در راه مكرر سپاهيان دشمن را شكست داد . كراسوس در رأس سپاهى عظيم كه از سراسر ايتاليا\r\n\r\n\r\n","description":"","footnote":"\r\n( 256 ) . تاريخ جهان باستان ، پيشين ، ج 2 ، ص 24 و 25 ( مقدمه ) .\r\n( 257 ) .  Athenion \r\n","page_name":" 356 ","page_number":370},
  {"content":"\r\n\r\nگردآمده بود تا راه را بر اسپارتاكوس ببندد ، در اين نقشه توفيقى نيافت . دو لژيون از قواى دشمن درهم شكسته شد . شورشيان سيسيل به او كمك نكردند . عده‌اى از سپاهيان و همراهانش منشعب شدند و به دست سپاهيان كراسوس از پاى درآمدند .\r\nآخرين نبرد بين اسپارتاكوس و سربازانش با كراسوس در لوكائى شمالى درگرفت . ران اسپارتاكوس زخم برداشت . او به زانو افتاد و درحالىكه خويشتن را با سپر پوشانده بود با مهاجمان ، مىجنگيد تا سرانجام خود او و عده‌اى فراوان كه به گردش حلقه زده بودند ، ازپا درآمدند .\r\nحتى در روايات نويسندگان عهد باستان نسبت به اين رئيس بردگان عصيانگر ، كه درميان مردم به قهرمانى افسانه‌اى مبدل شده ، احترامى عميق احساس مىشود . جنبش بردگان درهم شكست ، اسپارتاكوس از ميان رفت ، بازماندهء سپاه او كه در كوهستانهاى ايتاليا در تنگنا افتاده بود ، قلع‌وقمع شد . كراسوس 6 هزار بردهء اسير را در طول راه از كاپو تا روم به دارآويخت . . . اما آرمان اسپارتاكوس كه با سلاح مغلوب شده بود ، در معنى پيروزى يافت ! و اگر تاريخ‌نگاران جهان برده‌دار ، مانند پلوتارك و « آپىين » كه در قرن دوم ميلادى مىزيستند ، نيز نسبت به شخص اسپارتاكوس با هواخواهى آشكار قضاوت مىكنند ، از آن‌روست كه به نظر آنان نيز شيوه‌هاى استثمار بردگى كه در زمان كراسوس وجود داشت ديگر غيرقابل قبول و خطرناك بوده است . اينان طرز تفكر نسلهاى تازهء جامعهء برده‌دار را منعكس مىكردند . » « 258 »\r\n\r\nشكست جمهوريت\r\nبا مرگ گراكوس مبارزهء بين طرفداران اصلاحات و مخالفان آن ادامه يافت و همين جنگها موجب عدم ثبات اوضاع و تزلزل جمهوريت گرديد و سرداران نظامى از هرفرصتى براى زيرپا گذاشتن قوانين و سنن جمهوريت به نفع خود استفاده مىكردند و هيأت حاكم ، عليرغم اعتراضات و شورشها ، به مردم ظلم‌وستم روا مى - داشتند و قدمى در راه تعديل و بهبود زندگى اكثريت برنمىداشتند . چيچرو ( سىسرون ) « 259 » مظالم قدرتمندان را چنين وصف مىكند :\r\nمبالغ بيشمار پول بموجب مقررات جديد و عارى از اصلى از كيسهء كشاورزان كشيده مىشد . با آن مردم كه صميمىترين متحدان ما هستند چنان رفتار مىشد كه گويى دشمنان ملت ما هستند . شهرنشينان رومى را مانند بردگان شكنجه و عذاب مىدادند ، و دراين‌حال گناهكارترين مجرمان برائت خود را با پول مىخريد و شريفترين و درستكارترين مردم ، بىآنكه سخنانش را كسى بشنود ، محكوم و تنبيه مىگرديد . بندرگاههاى مستحكم و شهرهاى بزرگ و قابل دفاع بر روى حملات و تاخت و تازهاى دشمنان و دزدان باز بود . سربازان و ملاحان سيسيل ، يعنى مستمندان و دوستان ما تا حد مرگ گرسنگى مىكشيدند . بحريهء عالى و بسيار مجهز ما به نحوى كه موجب رسوايى ملت ماست ، نابود شد . . . « 260 »\r\n\r\n\r\n","description":"","footnote":"\r\n( 258 ) . تاريخ جهان باستان ، پيشين ، ج 3 ، ص 180 تا 186 ( به اختصار ) .\r\n( 259 ) .  Ciceron ( Cicero ) \r\n( 260 ) . تاريخ تمدن غرب ، پيشين ، ص 83 .\r\n","page_name":" 357 ","page_number":371},
  {"content":"\r\n\r\nدر چنين اوضاعى « ماريوس » با استفاده از شهرت نظامى به مقام كنسولى انتخاب شد و بدون اعتنا به مقررات ، چندبار به اين رتبه رسيد و با اينكه خود را طرفدار اصلاحات برادران گراكوس معرفى مىكرد ، قدمى در اين راه برنداشت . با لشكركشى مهرداد در آسياى صغير ( 88 قبل از ميلاد ) زمينه براى مداخلهء بيشتر نظاميها در امور مملكتى فراهم شد . سنا « سولا » را به فرماندهى در آسياى صغير برگزيد . وى پس‌ازآنكه مخالفين خود را از پاى در - آورد ، به‌سمت ديكتاتور مدت چهار سال به‌جاى 6 ماه فرمانروايى كرد .\r\n\r\nدوران قيصر و جانشينان او\r\nپس از او قيصر ( سزار ) با كسب افتخارات نظامى و فتح منطقهء وسيعى از « پيرنه » و بحر « مانش » و تسخير « گل » و هجوم به خاك بريتانيا شهرت فراوان به دست آورد . سپس براى سركوب كردن « پمپى » رقيب خود ، از ايتاليا به اسپانيا ، يونان و مقدونيه و مصر لشكر كشيد و در كشور اخير با « كلئوپاتر » ملكهء جوان و زيباى مصر عشق باخت . اين سردار شجاع رومى تا سال 44 ق . م . يعنى پيش از آنكه به دست مخالفان خود از پاى درآيد ، يكتنه و با استبداد كامل بر مردم حكومت مىكرد و پس از او « اوكتاو » پسر خواندهء او ملقب به « اوگوست » زمام امور را به دست گرفت . وى با آنكه خود را احياكنندهء جمهورى روم معرفى مىكرد ، در واقع پايه‌گذار امپراتورى روم بود و با آنكه براى حفظ ظاهر جمهوريت ، سنا و مجمعها و ساير دستگاههاى جمهورى را حفظ كرد ولى در عمل ، مانند قيصر ، تمام اختيارات را در خود جمع كرده بود . بجاى تعطيل سنا كليه سناتورهايى را كه با حكومت فردى او سرجنگ داشتند از ميدان سياست بيرون راند . نظارت سنا را بر امور سياسى و ارتش و دستگاه جمع ماليات قطع نمود ، فرزندان خود را برآن‌داشت كه صنعت ريسندگى و بافندگى را بياموزند و خود در خانه‌اى معمولى مسكن گزيد و در ايام بحرانى از ثروت بيكران خود ، حقوق سربازان و مخارج نان رايگان بينوايان و هزينهء تعمير آب‌انبار شهر و بناهاى عمومى را پرداخت . اخذ ماليات را بر اصولى صحيح بنيان نهاد و مأمورينى صالح و كاردان براى ادارهء امور مالى و ساير كارها تعيين نمود و آنها را در برابر خود مسؤول نمود و كارى كرد كه به قول « تاسيت » مورخ معروف ، روميان : « نظم و ترتيب و سلامت جديد را بر نظم و ترتيب و ماجراى قديم ترجيح مىدادند . »\r\nچهار امپراتورى كه پس از اوگوست زمام امور را به دست گرفتند ، هيچيك شايستگى و كاردانى اوگوست را نداشتند . با اين حال ، سازمان و تشكيلاتى كه اوگوست بنيانگذار آن بود ، همچنان به كار خود ادامه مىداد . امپراتورى عظيم و وسيع روم شامل اقوام متمدنى نظير يونانيان و مصريان و اقوام نيمه متمدنى نظير سكنهء « سلت » در بريتانيا بود . طبيعى است در چنين منطقهء وسيعى ، با چنين اختلاف فاحشى كه در درجهء تمدن و فرهنگ ملل مختلف وجود داشت ، ايجاد يك حكومت ثابت و اتخاذ روشى يكسان براى ادارهء كليهء كشورهاى تابعه امكان‌پذير نبود . به‌همين علت ، امپراتوران روم كمابيش نرمش و انعطاف نشان دادند و به هرمنطقه مأمورى مناسب گسيل داشتند و سعى كردند كه در قلمرو وسيع آنان پول مشترك ، زبان مشترك يونانى و لاتين ، كيش مشترك امپراتورپرستى و شهرنشينى مشترك حاكم و فرمانروا باشد .\r\nامپراتوران روم افتخار مىكردند كه مردم مناطق وسيع امپراتورى ، از بريتانيا گرفته تا مصر و\r\n\r\n","description":"","footnote":"","page_name":" 358 ","page_number":372},
  {"content":"\r\n\r\nاز موريتانيا گرفته تا ارمنستان ، مىگفتند : « من شهرنشين رومى هستم . »\r\nبرتراندراسل مىنويسد :\r\nشايان توجه است كه « اپيكتتوس » و ماركوس اورليوس در همهء مسائل فلسفى اتفاق نظر دارند . . . فلاسفه عموما وسعت‌نظر دارند و مىتوانند حوادث زندگى خود را تا حد زيادى به حساب بياورند ولى با اين حال نمىتوانند از محاسن و معايب بزرگ زمان خود فارغ نمانند .\r\n. . . گيبون كه تاريخ مفصل او با شرح كارهاى زشت « كومودوس » آغاز مىشود ، با بيشتر نويسندگان قرن هيجدهم همداستان است كه دورهء « آنتونينها » « 261 » را بايد عصر طلايى ناميد . اگر از كسى بخواهند تا دوره‌اى از تاريخ را معين كند كه در آن دوره نوع بشر بيش از مواقع ديگر از سعادت و ثروت برخوردار بوده است ، چنين كسى بىترديد دوره‌اى را انتخاب خواهد كرد كه از مرگ « دوميسين » آغاز مىشود و با تاجگذارى كومودوس به پايان مىرسد .\r\nنمىتوان با اين نظر بطور كلى موافقت كرد ، چه در آن دوران ، بردگى همراه با رنجهاى توانفرساى بسيار بود و نيروى دنياى قديم را از ريشه مىخورد .\r\nدر آن هنگام نمايشهاى گلادياتورى و نبرد با جانوران وحشى مرسوم بود . . .\r\nنظام اقتصادى بسيار بد بود ، محصول ايتاليا در كاهش بود ، همهء اختيارات در دست امپراتور و وزيران او بود . . . مردم خوبيها را درگذشته مى - جستند و در نظر آنان آينده به بهترين شكل خود ملال‌آور و در بدترين شكلش هراس‌انگيز بود . هنگامى كه لحن سخن ماركوس اورليوس را با سخن بيكن يا لاك يا كوندورسه مقايسه كنيم ، فرق ميان عصر خسته و عصر اميدوار را عيان مىبينيم . در عصر اميدوار ، معايب عظيم موجود را مىتوان تحمل كرد ، زيرا پنداشته مىشود كه اين معايب گذرانند ولى در عصر خسته حتى محاسن واقعى هم رنگ‌وبوى خود را از دست مىدهند . . . « 262 »\r\n\r\nعلل انحطاط و سقوط امپراتورى روم\r\nدوران صلح و آرامش و عصر شكفتگى تمدن رومى با مرگ مارك اورل در 180 ميلادى پايان يافت . امپراتورانى كه پس از مرگ اين سلطان فيلسوف‌منش زمام امور را به دست گرفتند جملگى نالايق و ضعيف بودند و در نتيجهء بيكفايتى آنها ، قدرت نظاميان و مداخلهء آنان در امور سياسى و اقتصادى فزونى گرفت تا جايى كه به ميل خود امپراتوران را عزل و نصب مىكردند . در طى نيم‌قرن ، از 235 تا 284 بعد از ميلاد ، بيست و چهار امپراتور بر تخت نشستند كه فقط يكى از آنها به مرگ طبيعى مرد بقيه يا در ميدان جنگ به دست مهاجمان كشته شدند و يا بر اثر پافشارى\r\n\r\n\r\n","description":"","footnote":"\r\n( 261 ) .  Antonines \r\n( 262 ) . تاريخ فلسفهء غرب ، پيشين ، ص 487 به بعد .\r\n","page_name":" 359 ","page_number":373},
  {"content":"\r\n\r\nدر راه نظم و ثبات اوضاع ، به دست نظاميانى كه خواهان بازار آشفته بودند از پاى درآمدند .\r\nدر چنين احوالى ، حكومت جوان ايران مرزهاى شرقى روم را تهديد مىكرد و ژرمنها سراسر مرز دانوب - رن را مورد حملات شديد قرار مىدادند . در چنين اوضاع نامساعدى ديوكلسين « 263 » يكى از جنگجويان نظامى ، زمام امور را به دست گرفت و ضمن اقدامات اصلاحى ، حكومت مطلقهء مركزى را بار ديگر برقرار كرد . بعد از او « گالسريوس » و « قسطنطين » روش او را ادامه دادند و امپراتورى را از شكست قطعى رهايى بخشيدند .\r\nديو كلسين در دوران زمامدارى خود حدود شهرستانها را تقليل داد ولى بر قدرت و اختيارات فرمانداران افزود . به‌جاى 45 شهرستان 101 شهرستان به وجود آورد كه هريك داراى ادارات و سازمانهاى مستقلى بود .\r\nوى امپراتورى عظيم روم را به دو نيمهء شرقى و غربى تقسيم كرد كه هريك داراى چندين ناحيه بود . پايتخت نيمهء غربى را از رم به ميلان در شمال ايتاليا منتقل نمود .\r\nو قسطنطين ، پايتخت امپراتورى شرقى را قسطنطنيه قرار داد . ديوكلسين بر خلاف گذشته ، كه از اوباش و عناصر بيكاره و چاقوكش ، افراد جنگى را انتخاب مىكردند ، سربازان را از بين افراد مزدور و مخصوصا از بين ژرمنها برگزيد . براى بالا بردن موقعيت امپراتور ، از روش ايرانيان كه شاه را نمايندهء خدا در روى زمين مىشمردند ، پيروى كرده و براى خود دربار و تشريفات و طمطراق بسيار به وجود آورد تا قدرت و نفوذ امپراتوران را بار ديگر بالا ببرد .\r\nمساعى او در راه بهبود وضع مالى امپراتورى و جلوگيرى از تورم از راه نظارت بر قيمتها مفيد نيفتاد و منجر به ايجاد بازار سياه و طغيان كسبه و خريداران گرديد . بطور كلى كوشش ديوكلسين و جانشينان او براى به عقب انداختن مرگ امپراتورى اثرى ناچيز داشت . انحطاط و سقوط امپراتورى روم به علل اقتصادى و سياسى چندى اجتناب‌ناپذير بود كه اهم آنها را ذيلا يادآور مىشويم :\r\nدر آغاز دورهء امپراتورى ، چنان كه يادآور شديم ، از بركت ثبات و امنيت و تمركزى كه در اوضاع پيدا شده بود ، تمدن و فرهنگ رومى قدمى چند به جلو رفت و در ظواهر زندگى امپراتورى پيشرفتهايى حاصل آمد ، ولى امپراتوران روم مانند زمامداران عصر جمهوريت در راه تعديل زندگى اقتصادى تودهء مردم قدمهاى مؤثر و مفيدى برنداشتند . طبقات ممتاز يعنى صاحبان املاك بزرگ ، فرمانداران نظامى ، صاحبان ثروت ، و مديران مؤسسات اقتصادى از تمام حقوق و اختيارات خود به زيان اكثريت استفاده مىكردند . طبقهء پيشه‌وران ، حقوقدانان ، كارمندان - ادارى حكومت ، نويسندگان و هنرمندان كه وابسته به طبقهء اشراف بودند كمابيش زندگى مرفه و آسوده‌اى داشتند و مىتوانستند نه تنها از لذايذ مادى بهره‌مند شوند بلكه به امور علمى و فلسفى نيز اشتغال ورزند ، ولى اكثريت مردم ، بخصوص ، كشاورزان و جمعيت عظيم بردگان و كارگران مزدور نيز زندگى دشوارى داشتند و همواره خواهان تغيير اوضاع اجتماعى بودند و آنها كه در معدن كار مىكردند و يا به شغل دشوار پاروزنى كشتيهاى جنگى ، روزگار مىگذاشتند ،\r\n\r\n\r\n","description":"","footnote":"\r\n( 263 ) .  Dioeletian \r\n","page_name":" 360 ","page_number":374},
  {"content":"\r\n\r\nهمواره آرزوى مرگ مىكردند . دولت براى جلوگيرى از طغيان ، ناگزير بود از گندمى كه در مزارع دولتى تهيه مىشد به بينوايان نان مجانى بدهد ، ولى وضع مزارع دولتى بسيار بد بود .\r\nكشاورزانى كه مجبور به كار در اين مزارع بودند ، به علت سختى شرايط كار و بيدادگرى مباشرين ، غالبا راه فرار پيش مىگرفتند . به‌همين علت ، ديوكلسين و جانشينان او كشاورزان را وابسته به زمين كردند و به صورت « سرف » درآوردند تا آنها نتوانند زمين را ترك گويند . دولت اين روش نامطلوب را در مورد صنعتگران و مكانيكها نيز اعمال نمود و آنها را مجبور كرد كه هرگز حرفهء خود را تغيير ندهند و فرزندان آنها را مجبور مىكرد كه جز حرفهء پدران خود چيزى نياموزند . محصول اين اقدامات از بين رفتن آزادى فردى و بيعلاقگى طبقهء مولد ثروت به هرنوع كار توليدى بود . در نتيجهء اين سياست جابرانه نه تنها توليد محصولات صنعتى و كشاورزى تقليل يافت بلكه بر اثر كم شدن عايدات عمومى ، قوهء خريد مردم نقصان يافت و تجار و كسبه و پيشه‌وران ، در نتيجهء بحران اقتصادى ، روبه ورشكستگى رفتند .\r\n« لوكرسيوس » ، در كتاب خود ، انحطاط زراعت را نتيجهء از ميان رفتن نيروى خاك مىداند ولى در واقع ، انحطاط كشاورزى ، محصول سازمان غلط اقتصادى و اجتماعى بود ، و اين شكست تنها در قلمرو فعاليتهاى كشاورزى ديده نمىشد بلكه در تمام سازمانهاى اقتصادى مشهود بود ؛ شهرها رو به خرابى مىرفت ، جاده‌ها مرمت و مراقبت نمىشد ، فعاليت و دادوستدهاى تجارى كمتر صورت مىگرفت . در نتيجهء خرابى زندگى اقتصادى ، پرداخت ماليات و تأمين مخارج دستگاه حكومت امكان‌پذير نبود . جوانها كه گرانبهاترين ذخاير كشور روم بودند ، در جريان جنگهاى پايان‌ناپذير از بين مىرفتند ، كشاورزان در نتيجهء مالياتهاى سنگين و طول مدت سربازى ، به صورت گداهاى حرفه‌اى درمىآمدند و يا اجير مالكين و ثروتمندان مىشدند و به اين ترتيب ، به صورت سرفهايى درمىآمدند كه نه آزاد بودند و نه برده و مانند چهارپايان و درختان وابسته به املاك اربابان بودند . قبايل خشن و وحشى ژرمن از وضع آشفتهء امپراتورى استفاده كردند ، از مرزها گذشتند وارد خاك روم شدند . عده‌اى از آنها به فعاليتهاى كشاورزى مشغول و برخى ديگر در ارتش امپراتورى مشغول خدمت مىشدند . اين عوامل نامساعد اقتصادى و اجتماعى سبب گرديد كه غرور و افتخار آغاز امپراتورى جاى خود را به يأس و نوميدى بسپارد . روميان كه از داخل و خارج در معرض خطر بودند به مذهب و ايده‌آليسم روى آوردند . افكار عرفانى و روح تسليم و رضا و افكار ابيقوريان و رواقيون در بين مردم طرفدارانى پيدا كرد ، و آيين مسيح كه اساس آن بر ناچيز گرفتن زندگى مادى است ، در امپراتورى منحط روم و در بين اكثريت مردم طرفداران زيادى پيدا كرد . عدد كليساها و نفوذ و قدرت پاپها به سرعت روبه فزونى نهاد و اين عوامل از لحاظ ايدئولوژيك زمينه را براى نفوذ اقوام خشن و وحشى خارجى فراهم مىساخت . امپراتورى روم غربى در سال 476 در نتيجهء حملات پياپى ژرمنها از پا درآمد ولى بقيهء امپراتورى يكباره سقوط نكرد بلكه بتدريج از هم فروريخت و طى سه قرن از حدود 200 تا 500 ميلادى به شرحى كه ياد كرديم ، حكومت روم از داخل و خارج دستخوش تاخت‌وتاز و مشكلات گوناگون گرديد . نيروى مقاومت سپاهيان روم در قرن پنجم نقصان كلى يافت . ژرمنها دسته‌دسته وارد خاك امپراتورى مىشدند . تيره‌هاى اصلى كه\r\n\r\n","description":"","footnote":"","page_name":" 361 ","page_number":375},
  {"content":"\r\n\r\nوارد سرزمينهاى امپراتورى شدند ، عبارت بودند از : « گتها ، و اندالها ، فرانكها ، بورگنديها ، آنگلها و ساكسونها » در طى ساليانى كه امپراتورى روم در معرض تهاجم اقوام خارجى بود ، امپراتوران روم در شهر قسطنطنيه و روم حكمرانى مىكردند . امپراتورى روم شرقى هزار سال برپا ايستاد و سرانجام در سال 1453 به دست تركان عثمانى از پا درآمد .\r\n\r\nعلل سقوط امپراتورى روم\r\nگيبون مىنويسد :\r\nاگر از انسان بخواهند كه دورانى از تاريخ جهان را معين كند كه دنياى بشر در طول آن به مرفه‌ترين و شاد كامترين وجهى مىزيسته ، شخص بدون ترديد از عهدى نام مىبرد كه با مرگ دوميتيانوس « 264 » آغاز شد و برجلوس كومودوس پايان يافت . در اين عهد امپراتورى پهناور روم زير لواى حكومت مطلقه‌اى با ارشاد فضيلت و خرد اداره مىشد . عنان سپاهيان در دست محكم ولى مهربان چهار امپراتور ، يكى پس‌از ديگرى ، بود كه خصال و نفوذ كلام همگى آنها بىاختيار احترام سربازان را جلب مىكرد . شكل سازمانهاى ادارى كشور را نروا ، تراژان ، هادريان و دوآنتونين دقيقا حفظ كردند ؛ چه همگى آنها از فكر بقاى آزادى مشعوف مىشدند و دوست داشتند خود را مجريان مسؤول قوانين بدانند . . . اين امپراتوران بارها متوجه مىشدند كه نيكبختى مردم عهد نااستوار و منوط به صفات حميدهء شخص واحدى است . همواره بيم فرارسيدن آن لحظهء حساسى را داشتند كه مثلا جوانى هرزه يا ستم‌پيشه‌اى حسود ، آن قدرت مطلقى را كه ايشان در راه خير ملت به كار بسته بودند ، در طرق شر به كار برد و حكومت را به ورطهء فنا كشاند . . . « 265 »\r\n. . . از دوران امپراتورى « گاليينوس » مدعيان تخت‌وتاج فزونى يافتند . گيبون مىنويسد :\r\nاز 19 تن مدعيان سلطنت در اين دوره حتى يك‌تن به اجل طبيعى نمرد . افرادى كه چند روزى بر اريكهء شهريارى تكيه مىزدند ، به دريافت عناوين و افتخاراتى نايل مىشدند . اگر درميان غوغاها و مصائب عمومى ابناى بشر امكان مىداشت كه حكيمى با ديدهء بىاعتنايى و بيقيدى به اينهمه تبدلات بنگرد ، مسلما اين ارتقاى سريع و پياپى افراد مختلف از كنج گمنامى كلبه ، به سرير زمامدارى و از آنجا به زير خاك تيره ، مايهء تفريح خاطر وى مىشد . انتخاب اين امپراتوران ناپايدار قدرت و مرگ ايشان براى رعايا و پيروان آنها ، به يكسان مخرب و زيان‌آور بود . به مجردى كه يكى را به مقام امپراتورى برمىداشتند وى مكلف بود كه بدون اتلاف وقت مبالغى به زور از رعاياى مفلس بازستاند و همان را بر سبيل انعام به لشكريان خويش بذل كند . اين قبيل افراد هرقدر حميده خصال و خوش‌نيت بودند ، بارها ناگزير مىشدند كه با چپاول و ستمگرى مقامى را كه غصب كرده بودند ، تحكيم كنند . و هنگامى كه از مقام خويش سرنگون مىشدند سپاهيان و ايالات امپراتورى\r\n\r\n\r\n","description":"","footnote":"\r\n( 264 ) .  Domitian \r\n( 265 ) . انحطاط و سقوط امپراطورى روم ، پيشين ، ص 57 .\r\n","page_name":" 362 ","page_number":376},
  {"content":"\r\n\r\nنيز از آثار مترتب براين سقوط مصون نمىماندند ؛ مثلا بعد از دفع فتنه و سركوبى « اينژنوس » كه علم طغيان برافراشته بود ، گاليينوس دستورهايى خطاب به يكى از وزيران خويش صادر كرد كه عين آن فرمان به غايت وحشيانه هنوز موجود است : « فقط اعدام كسانى كه سلاح به كف گرفتند ، كفايت نمىكند . . . افراد ذكور را از هرسن و سال بايد معدوم كنيد . . . بگذاريد هركس يك كلام برضد من بر زبان آورد ، يا در مقام مخالفت با من . . . فكرى به مخيله‌اش خطور كرده است ، به خاك هلاك افتد . به ياد داشته باشيد كه اينژنوس را امپراتور كردند ، افراد را بدريد ، بكشيد و تكه‌تكه كنيد ! من با دست خودم اين كلمات را مىنگارم و مىخواهم احساساتم منبع الهامى از براى شما باشد . » درحالىكه لشكريان مملكت اين - سان براى حل منازعاتى خصوصى به جان هم افتاده بودند . ايالات بىمحافظ در معرض تاخت‌وتاز هرمهاجمى قرار مىگرفت . . . اين دورهء المناك تاريخ با يك رشته سيلها ، زلزله‌ها ، و قحطيهاى طويل و عمومى همراه بوده است . در نتيجهء چپاول و جور كه دسترنج برزيگر را به باد مىداد ، قحطى بروز مىكرد ، به دنبال قحطى ، بيماريهاى سارى كه نتيجهء خوراك كم و ناسالم است ، شيوع مىيافت . . . در عرض چند سالى ، نيمى از ابناى بشر بر اثر جنگ ، طاعون ، و قحطى به هلاكت رسيدند . « 266 »\r\nگيبون در موارد مختلف ، علل انحطاط و سقوط امپراتورى روم را شرح مىدهد . به نظر وى : « . . . انحطاط روم نتيجهء طبيعى و حتمى عظمتى برون از اندازه بود . در اوج كامرانى نهال انحطاط بارور شد . هرقدر دامنهء فتوحات پيشتر رفت ، علل انهدام فزونى گرفت . . . » « 267 »\r\nدر جاى ديگر گيبون ضمن توصيف حوادث بين سالهاى 419 - 455 چنين مىنويسد :\r\n. . . هر روزى كه سپرى مىشد مهابت امپراتورى در نظر دشمنانش كاهش مىگرفت و حكومت از ديده‌گاه رعايايش منفورتر و ظالمانه‌تر مىشد ؛ هرقدر فقر و استيصال مردم فزونى مىيافت بر ميزان مالياتها افزوده مىشد ؛ هر اندازه صرفه‌جويى بيشتر ضرورت داشت ، به‌همان درجه از آن غفلت مىورزيدند .\r\nبر اثر اجحافات اغنيا بار غير متناسبى بر دوش طبقهء مستمند مىافتاد و ايشان را از پاره‌اى از گذشتهايى كه ممكن بود گاهى فشار بدبختى ايشان را تخفيف دهد ، محروم مىساخت . دستگاه بازجويى بيرحمى كه افراد را تحت شكنجه قرار مىداد و اموالشان را ضبط مىكرد ، رعاياى بيچارهء « والنتيان » را طورى در مضيقه گذاشته بود كه تحمل ستم ساده‌تر اقوام بربرى ، پناهنده شدن به بيشه‌ها و كوهستانها ، يا هموار ساختن مشقات زندگى بندهء مزدور بودن را ، بر ماندن در قلمرو امپراتورى روم ترجيح مىدادند . لقب شهروند رومى ، كه روزى مايهء غبطه و رشگ جهانيان بود ، اينك مايهء اشمئزاز و نفرت مىشد . . . ديگر جمهورى سازمانى نبود كه در آن\r\n\r\n\r\n","description":"","footnote":"\r\n( 266 ) . همان ، ص 128 به بعد .\r\n( 267 ) . همان ، ص 211 ( ديباچه ) .\r\n","page_name":" 363 ","page_number":377},
  {"content":"\r\n\r\nاثرى از آزادى و فضيلت و شرافت برجاى مانده باشد . « 268 »\r\nگيبون نفع‌طلبى طبقات ممتاز و بىتوجهى مردم را به مسائل فرهنگ و اصول عدالت و دادگسترى يكى از عوامل انحطاط جامعهء روم مىشمارد . به نظر وى :\r\nكتابخانه‌هاى مجلل و ديوانهاى باشكوه دادگسترى از براى نسل تن‌پرورى كه ابدا پايبند كتاب خواندن يا دادرسى و احقاق حق نبود ، ساختمانهاى بيفايده شد ؛ بناهاى فخيمى كه به دست كنسولان و امپراتوران بزرگ پىريزى شده بود ، ديگر از يادگارهاى باشكوه پايتخت محسوب نمىشد ، سهل است ، همگى مردم ، اين گونه بناها را كان پايان‌ناپذيرى از مواد ساختمانى مىدانستند كه دسترسى به آنها آسانتر و ارزانتر از كانهاى دوردست است . پىدرپى درخواستهايى به - صاحب‌اختياران سهلگير روم احاله مىشد و متقاضيان طى درخواستهاى خود براى انجام دادن كار مفيدى خواستار مقاديرى آجر يا سنگ بودند . بارها پاره‌اى از زيباترين ابنيه را به عذر تعميراتى جزئى يا دروغى از رونق مىانداختند . . . به اين ترتيب ، روميان منحط با دستانى پليد ، ثمرات مساعى نياكان خود را ويران مىساختند . « 269 »\r\nگيبون با توجه به علل و عوامل مختلف سقوط و انحطاط امپراتورى روم مىگويد : « به عوض آنكه سؤال كنيم چرا امپراتورى روم ويران شد ، بايد متعجب باشيم از اينكه چرا آنهمه دوام آورد . » « 270 »\r\nاكنون كه بطور اجمال ، علل سقوط امپراتورى را متذكر شديم براى وقوف بيشتر بر اوضاع اجتماعى آن روز روم ، وضع گلادياتورها و تفريح اشراف رومى را اجمالا يادآور مىشويم :\r\n\r\nتفريح طبقات ممتاز\r\nعوام الناس و طبقهء متوسط رومى هدفى جز تأمين زندگى مادى نداشتند و همواره مىكوشيدند تا از تجاوزات اقتصادى و سياسى طبقات ممتاز در امان باشند . ولى طبقهء ممتاز رومى ، كه از لحاظ اقتصادى و سياسى تأمين كافى داشت ، به امور تفريحى علاقهء فراوان نشان مىداد . اشراف روم ، براى تفريح خاطر خويش ، تماشاخانه‌هايى بزرگ و مدور مىساختند و در آن ، داستانهاى قبيح و دور از عفت و اخلاق نمايش مىدادند . در تماشاخانه‌هاى رومى پس‌ازآنكه امپراتور و سران دولت و اشراف وارد مى - شدند ، شيپور شروع نمايش نواخته مىشد ، سپس از يك در ، ستمكشان و بندگان سيه‌روز و از در ديگر جانوران درنده و گرسنه ، نظير شير و ببر و پلنگ ، پا به ميدان مىگذاشتند . همين كه بندگان در چنگال اين حيوانات درنده گرفتار شده و فغان و ضجه سرمىدادند ، صداى شوق و شعف اشراف نيز به گوش مىرسيد . علاوه‌براين ، اشراف رومى تفريح ديگرى داشتند و آن اين بود كه دو دسته از مردم بيگناه را با شمشير برهنه به جان يكديگر مىانداختند . اين غلامان را « گلادياتور » مىگفتند . « اگوست » در دورهء امپراتورى خود 10 هزار گلادياتور ، و تراژان ( ترايانوس ) امپراتور ديگر ، همين عده را در عرض 4 ماه به جان هم انداخت . معمولا اسرا بيش از ساير مجرومين با چنين سرنوشتى مواجه مىشدند . چنان كه ترايانوس پس از بازگشت\r\n\r\n\r\n","description":"","footnote":"\r\n( 268 ، 269 ، 270 ) . همان ، ص 499 و 509 .\r\n","page_name":" 364 ","page_number":378},
  {"content":"\r\n\r\nاز حوزهء دانوب 10 هزار اسير همراه خود آورد و آنان را در 123 جلسه براى تفريح خاطر خود و اشراف با تيغ برهنه بر جان يكديگر انداخت . كسانى كه به اين سرنوشت شوم اعتراض مىكردند ، به دست سربازانى كه گرداگرد ميدان جمع شده بودند قطعه‌قطعه مىشدند .\r\nدر مجالس بزم ، تكيه‌گاه بزرگان ، پستان و سينهء كنيزكان جوان بود . آنها مجبور بودند در طول ساعتها چون بالش بيروحى از جاى نجنبند . يكى ديگر از تفريحات اين بزرگان اصيل ! اين بود كه غلامان را مجبور كنند دست خود را در استوانه‌اى پر از زنبور و عقرب فروبرند تا اربابان از تشنجات چهرهء آنها مسرور و خندان گردند .\r\n\r\nتمدن و فرهنگ روميان\r\nروميان در رشتهء فلسفه ، هنر و نمايش كم‌وبيش پيرو يونانيان بودند و بر مجموعهء آثار فكرى ، ذوقى و هنرى آنان چيز مهمى نيفزودند ، ولى در طرز حكومت و ادارهء كشور و سازمانهاى نظامى و تدوين قوانين و مقررات و در رشتهء مهندسى سرآمد ملل باستانى بودند . بطور كلى روميان بمراتب بيش از يونانيان به جنبه‌هاى عملى زندگى توجه كرده‌اند و براى بهبود زندگى مادى و حسن جريان امور تدابيرى به‌كار برده‌اند .\r\nپس‌ازآنكه جمهوريت روم جاى خود را به رژيم امپراتورى داد ، مبارزات اقتصادى و اجتماعى با مداخلهء شمشير سپرى گرديد . امپراتوران روم ، براى آنكه مبارزات دوران جمهوريت بار ديگر تجديد نشود ، دست به يك رشته اصلاحات زدند . مورخان ، دو قرن صلح و آرامش دوران امپراتورى را « صلح رومى » « 271 » مىخوانند . در اين دوره به روش خودمختارى استانداران و اسلوب جابرانهء اخذ ماليات كمابيش خاتمه داده شد . هر استاندار مكلف بود گزارش دقيقى از كارها و وضع زندگى مردم براى امپراتور تهيه كند . با آنكه در دورهء امپراتورى نيز مالياتها را به مقاطعه مىدادند ، عمل مأمورين جمع ماليات مورد نظارت قرار مىگرفت و به كسى اجازه نمىدادند از راه گردآورى ماليات به چپاول مردم مبادرت ورزد .\r\nامپراتوران روم ، در موارد خاص ، به مردم هراستان اجازه مىدادند با ايجاد حكومت محلى ، خود بر امور كلى شهر نظارت كنند و به اين ترتيب ، امپراتوران با پايان دادن به جنگهاى خانگى و جلوگيرى از تمركز ثروت در دست عده‌اى معدود ، زمينه را براى پيشرفت زندگى مدنى و اجتماعى فراهم كردند . با اينكه در اين ايام هنوز در كشتزارها عده‌اى برده و كارگر فقير مشغول كار بودند ، در نتيجهء تقسيم اراضى بزرگ و مبارزه با چپاول و غارتگرى اقليت ، در شهرها ، طبقهء متوسط رو به تزايد بود . حقوق مدنى و اجتماعى كه در آن ايام به حقوق « شهريگرى » تعبير مىشد ، بتدريج آنقدر بسط يافت كه در سال 122 م . همهء مردم آزاد در سراسر امپراتورى حقوق قانونى يكسان پيدا كردند . « يك نفر شهرى رومى مىتوانست بىآنكه خود را در كشورى بيگانه احساس كند ، از لندن به مارسى و بعد به روم ، و از آتن به اسكندريه و بابل مسافرت كند و هركجا كه قدم مىگذاشت ، فردى بود از همشهريان روم ، و در پناه قوانين رومى مىتوانست از آن تمدنى كه روميان به جهان داده بودند ، بهره گيرد . » از سدهء دوم ميلادى\r\n\r\n\r\n","description":"","footnote":"\r\n( 271 ) .  Pax Romana \r\n","page_name":" 365 ","page_number":379},
  {"content":"\r\n\r\nامپراتورى روم به بزرگى كشورهاى متحدهء امريكاى شمالى و جمعيت تقريبى آن بالغ بر 60 ميليون بود . شهر رم در آن روزگار قريب يك ميليون جمعيت داشت ، ولى ساير شهرها چندان پرجمعيت نبود . مثلا اسكندريه و انطاكيه در حدود 500 هزار جمعيت داشت . امپراتورى روم شبكه‌اى بود از شهرها كه بر روى هم شايد شمارهء آنها به پنجهزار مىرسيد . در شهرها بناهاى زيباى عمومى و خصوصى ، راههاى ارتباطى خوب ، و ابنيهء تاريخى ، زياد بود . چون شهر رم پايتخت و مورد توجه عموم بود ، سكنهء هرشهر كوشا بودند كه محل سكونت خود را همانند آن بسازند . بطور كلى تفاوت شهرها با يكديگر چندان محسوس نبود . در كليهء شهرها عمارات ، حمامهاى عمومى ، تئاترها ، آمفى تئاترها ، قصرهاى خصوصى ، و غيره ديده مىشد و تمام اينها به سبك معمارى يونانى - رومى بود .\r\nدر طى اين دو قرن ، مسافرين با سرعت و آسايشى بيسابقه طى طريق مىكردند .\r\nمسافرى كه از بريتانيا به سوى شرق سفر مىكرد ، در طول سفر طولانى خود از هيچ مرز بيگانه‌اى گذر نمىكرد و به هيچ گذرنامه‌اى نياز نداشت و در هيچ‌جا از بازرسى و سازوبرگ سفر رنج نمىديد و هيچگونه حقوق گمركى نيز نمىپرداخت . در جاده‌هايى سفر مىكرد كه بىشباهت با جاده‌هاى امروزى نبود . در سراسر جاده‌ها سنگهاى راهنما قرار داشت و در هرپنج يا شش ميل راه يك كاروانسرا يا قرارگاه وجود داشت . يك پيك رسمى مىتوانست 18 روزه از رم به اسكاتلند برسد . در آن دوره اسب ، قهرمان سرعت بود . حكومت رم براى آنكه مسافرين زودتر به مقصد برسند ، حتى الامكان تپه‌ها را از ميان مىبرد و در دره‌ها پلهاى بزرگ مىساخت .\r\nكشورهايى كه زير سلطهء امپراتورى روم قرار داشتند ، از لحاظ فرهنگ و تمدن يكسان نبودند . ممالك غربى يعنى سكنهء اسپانيا ، گل و بريتانيا در تمدن پايگاه فروترى داشتند ، در حالىكه ممالك خاورى يعنى مردم يونان ، آسياى صغير و سوريه و مصر وقتى كه روميان بر آنها دست يافتند ، خيلى متمدنتر از روميان بودند . به‌همين علت ، كمتر تحت تأثير تمدن و فرهنگ رومى قرار گرفتند و بيشتر حكومت غالب را محكوم فرهنگ و تمدن خود ساختند .\r\nروميان بيش از همه از منبع سرشار فرهنگ و تمدن يونانى كسب فيض كردند . پس از فتح يونان ، هزاران هزار يونانى را به صورت برده به ايتاليا گسيل داشتند و از هنر و دانش آنها براى پرورش نسل جوان رومى استفاده كردند . عده‌اى از جوانان رومى براى درس خواندن به آتن و اسكندريه رفتند و به اين ترتيب ، مقدمات رسوخ تمدن و فرهنگ هلنى فراهم گرديد . روميها بيشتر در زمينهء ادب و فلسفه از يونانيان استفاده كردند و با ترجمهء كتابهاى يونانى به لاتين با علوم و معارف و فلسفهء يونانى آشنا گرديدند . روميان از ممالك غربى ( اسپانيا ، گل ، و بريتانيا ) چيزى نياموختند ولى بدانان بسى چيزها آموختند . سكنهء اين نواحى ، آداب‌ورسوم رومى را در طى دو قرن بتدريج فرامىگرفتند و به زبان لاتين سخن مىگفتند و همواره مى - كوشيدند تا درشمار روميان محسوب شوند . زبان امروزى اين ممالك كه « رمانس » ناميده مىشود ، همه از زبان لاتين مشتق شده است . « 272 »\r\n\r\n\r\n","description":"","footnote":"\r\n( 272 ) . بعضى از مطالب اين بحث ، مأخوذ است از : كارل بكر فردريك دنكاف ، سرگذشت تمدن ، ترجمهء على رهنما .\r\n","page_name":" 366 ","page_number":380},
  {"content":"\r\n\r\n\r\nحقوق روميان\r\n« پايه‌هاى اوليهء حقوق روميان از قرن هشتم قبل از ميلاد گذاشته شده و سير تكاملى آن تا قرن ششم بعد از ميلاد يعنى تا دوران امپراتورى ژوستىنين ادامه يافت . در طى اين مدت طولانى برحسب تغييراتى كه در اوضاع اقتصادى و اجتماعى مردم پديد آمد ، قوانين نيز مانند كليه شؤون مدنى دستخوش تغيير و تحول گرديده است . قوانين رومى جامد و تغييرناپذير نبود و در راه تدوين آنها از تمام مقامات صلاحيتدار استمداد مىكردند . « قوانينى كه سنا وضع مىكرد ، مصوبات امپراتوران ، تصميمات قضات درجه‌يك ( كه پرتور « 273 » خوانده مىشدند ) و فلسفهء رواقيان و عقايد و نظريات وكلاى كارشناس ، همه روىهم جزئى از قانون بودند . . . وكلاى كارشناس ، مدام مورد شور قضات بودند ، زيرا كه خود قضات غالبا اطلاعات و شم قضائى ضعيفى داشتند . در دورهء جمهورى ، اين وكلا شهرنشينان آزاد بودند ، اما در دورهء امپراتورى ، دولت ايشان را رسما استخدام كرد و عنوان خبرگان قانون به ايشان داد . اين خبرگان ، قانون را با موارد خاص تطبيق و به رشد انصاف كمك مىكردند ، به اين معنى كه در هرمورد حكم را مطابق مفهوم قانون صادر مىكردند ، نه طبق صريح آن .\r\nخبرهء بزرگ قانون اولپيان « 274 » ، آرمان عالى حرفهء خود را بدين شرح تعريف كرده است :\r\nقانون هنر مردمان خوب و منصف است . . . ما عدالت را مىپرستيم و مدعى اطلاع بر آنچه خوب و منصفانه است ، هستيم و منصفانه را از غير منصفانه جدا مىكنيم و ميان آنچه مجاز است و آنچه مجاز نيست ، فرق قائل مىشويم ، و آرزومنديم كه مردمان را نه فقط از بيم مجازات بلكه با تشويق و پاداش رو به خوبى سوق دهيم . اگر اشتباه نكنم ما مدعيان فلسفهء حقيقى هستيم نه فلسفهء ناراست .\r\nروش قضايى روم معايبى نيز داشت . بر خلاف آتن ، در روم هيأت منصفه نبود . . .\r\nاما در كفهء ترازو محسنات قانون روم برمعايب آن سنگينى مىكند . » « 275 » قوانين رومى در عين‌حال كه اختيارات دولت را تأييد مىكرد ، به حقوق متهمان نيز توجه داشت . با آنكه رسم بردگى در روم مانند كليهء كشورهاى باستانى معمول بود ، قانون رومى در مواردى از حق غلامان نيز دفاع مىكرد . ملل تابعهء روم مجبور نبودند كه قوانين روم را به كار برند بلكه در حفظ دستگاه قضائى خود آزاد بودند . قوانين رومى در مورد عموم افراد آزاد يعنى كسانى كه برده نبودند بطور يكسان اجرا مىشد و بين شهرنشينان و سكنهء ساير نقاط فرق و امتيازى قائل نبود .\r\nروميان پس‌ازآنكه قلمرو حكومت خود را به خارج از ايتاليا بسط دادند ، عده‌اى قاضى به نام كنسول به نواحى تابعه گسيل داشتند تا با توجه به قوانين و عرف و عادت محلى ، اختلافات و دعاوى طرفين دعوى را حل‌وفصل كنند . گاه قضات پس از مدتى تحقيق و مطالعه در يك محل ، بيانيه‌اى صادر مىكردند و آنچه از قوانين و مقررات محلى را كه به صواب و مصلحت عموم مىديدند ، يادآور مىشدند . از مجموع اين نظريات قضائى آنچه كه بيشتر به سود و\r\n\r\n\r\n","description":"","footnote":"\r\n( 273 ) .  Praetor \r\n( 274 ) .  Ulpian \r\n( 275 ) . نقل و تلخيص از تاريخ تمدن غرب ، پيشين ، ص 93 .\r\n","page_name":" 367 ","page_number":381},
  {"content":"\r\n\r\nصلاح عموم بود گردآورى مىشد . به اين ترتيب مىتوان گفت حقوق رومى متضمن قوانين ملل تابعهء روم نيز بوده است . به‌همين علت آن را قانون همهء ملتها « 276 » نام نهادند . بسيارى از حقوقدانان روم سعى مىكردند كه قوانين امپراتورى با ميزان منطق و عقل سليم هماهنگ باشد و از بركت همين انديشهء عالى بود كه هرگاه در مجموعهء قوانين به مواد و مقرراتى غير معقول و غيرانسانى برمىخوردند ، بيدرنگ ، در مقام تغيير آن برمىآمدند . مدتها وقوف به قوانين رومى كارى دشوار بود زيرا اين قوانين در احكام كنسولها و آثار حقوقدانان در هزاران هزار جلد نوشته شده بود و بين آنها آراء و احكام ضد و نقيض زياد ديده مىشد . به‌همين علت ، عده‌اى از خيرخواهان برآن شدند كه تودهء انبوه و بينظم احكام و آراء و عقايد را به صورت يك قانون‌نامهء منظم درآورند و چندين بار قدمهايى در راه انجام اين كار بزرگ برداشته شد ولى سرانجام در ايام فرمانروايى « ژوستىنين » اين امر خطير سامان گرفت ، و در قرن ششم ميلادى كه مقارن ظهور اسلام است مجموعهء قوانين رومى ، مرتب و مدون گرديد . ژوستى نين براى انجام اين كار ، عده‌اى از علما و اساتيد حقوق را مأمور مطالعه و جمع‌آورى و جرح و تعديل قوانين نمود . اين هيأت پس از مدتها كاروكوشش ، نتيجهء بررسيهاى خود را در دو هزار جلد كتاب كه حاوى 3 ميليون سطر است ، مدون و منتشر نمود . قانون‌نامهء ژوستى نين ، چنان كه اشاره كرديم ، چكيده و جوهر اطلاعات و تجارب روميان و ملل تابعهء آنها در فن قضاوت و حكومت و دادگسترى است .\r\nپس از تنظيم و تدوين قوانين ، ژوستى نين در راه اشاعه و انتشار آن در سراسر روم و مستعمرات آن سعى فراوان كرد و دستور داد مواد آن را در مدارس قديم مخصوصا در دار العلم بيروت ، اسكندريه ، آتن ، و قسطنطنيه تعليم و تدريس نمايند . پس‌ازآنكه بيروت و اسكندريه در سدهء اول هجرى جزو مناطق متصرفى مسلمين درآمدند ، بين فقهاى اسلامى و محققين و حقوقدانان رومى ارتباط و تماس نزديك حاصل شد و همين تماسها سبب گرديد كه بعضى از مقررات و قوانين رومى در فقه اسلامى راه يابد . پس از برچيده شدن اصول فئوداليته در غرب با استقرار و رشد جنبش بورژوازى سازمانها و قوانين حقوقى و جزائى روم ، مورد توجه حكومتهاى جوان غرب قرار گرفت . نه تنها ملل لاتين اروپا يعنى ايتاليا ، فرانسه ، اسپانيا و پرتقال از منابع حقوق رومى كسب فيض كرده‌اند بلكه كشورهاى جنوبى و مركزى و بعضى از جمهوريهاى آمريكاى شمالى از قوانين و مقررات روم قديم استفاده كرده‌اند و هنوز در دانشكده‌هاى اروپا حقوق روم كه قديمترين اصول حقوقى جهان است تعليم و تدريس مىشود .\r\n\r\nنمونه‌اى از قوانين قديم روميان\r\nدر روزگار قديم در روم و ساير كشورهاى باستانى هركس از ديگرى صدمه و آزارى مىديد ، شخصا در مقام انتقام و كينه‌توزى برمىآمد .\r\nبه‌همين علت ، غالبا بين طرفين ، جنگ تن‌به‌تن رخ مىداد و گاه اختلاف دو تن به جنگ دو خانواده يا دو قبيله پايان مىيافت . در قوانين روم ، حتى در الواح دوازدهگانه ، كه قديميترين قوانين اين كشور است ، حس انتقامجويى ، شدت ديرين خود را از دست داده ، و اقدام در قصاص و اخذ ديه و مطالبهء ترميم خسارت با شخص مدعى نيست بلكه\r\n\r\n\r\n","description":"","footnote":"\r\n( 276 ) .  Jus . Gentium \r\n","page_name":" 368 ","page_number":382},
  {"content":"\r\n\r\nاين كارها با نظر حاكم صورت مىگيرد . عمليات تحقيقاتى و رسيدگى به دعاوى با قاضى و صدور حكم وظيفهء حاكم بود . اكنون براى اطلاع خوانندگان ، نمونه‌اى چند از قوانين رومى را نقل مىكنيم :\r\n1 . « هرگاه در اجراى قصاص بيم مرگ باشد ، قصاص به ديهء اجبارى تبديل مىشود . »\r\n2 . « هرگاه دزد در حين ارتكاب گرفتار شود در اختيار صاحب مال قرار مىگيرد ، ولى هرگاه بعد از ارتكاب گرفتار شود ، فقط بايد دوبرابر مال رابپردازد . »\r\n3 . « هرگاه مديون از پرداخت دين امتناع كند ، بستانكار مىتواند با اطلاع حاكم او را تا شصت روز در خانهء خود زندانى نمايد . در اين مدت اگر شخصى ثالثى براى تصفيهء امر مداخله نكند و يا ترتيبى در پرداخت بدهى فراهم نشود ، بستانكار خواهد توانست مديون را بكشد يا ، بيرون از مرز كشور ، بفروشد . »\r\nدر روم قديم پدر ، صاحب اختيار مطلق بود و زن و دختر تا آخر عمر تحت سرپرستى شوهر يا پدر خانواده قرار مىگرفتند و از هرنوع حق تملك بىنصيب بودند و هرگاه از عمل آنان زيان مالى يا جانى به كسى وارد مىآمد ، پدر يا رئيس خانواده مىتوانست كه زيان را ترميم نكند و مرتكب را اگر غير از زن و دختر بود ، به مدعى خصوصى تسليم نمايد . ولى با گذشت زمان و تغيير اوضاع اجتماعى ، ارزش و مقام انسانى بالا رفت و از تعداد كيفرهاى وحشيانهء قديم اندكى كاسته شد و ديه و غرامت معمول گرديد . حكام و داوران معتقد شدند كه در اخذ غرامت بايد مالدارى يا بيچيزى متهم و اوضاع و احوال امر را در نظر گرفت و بايد از صدور احكام ثابت و قطعى و يكسان ، در مورد مجرمين خوددارى كرد . به مرور زمان ، در طرز دادرسى ، تعداد جرايم و نوع كيفرها نيز تغييراتى پديد آمد ؛ مثلا به موجب يكى از قوانين ، از فاعل زيان سؤال مىشد كه عمل انتسابى را تصديق دارد يا نه ؟ هرگاه متهم ارتكاب عمل را تصديق و ترميم آن را مىپذيرفت فقط يك مقابل ، و الا بايستى دو مقابل زيان را بپردازد .\r\nعلاوه‌براين ، قضات غالبا شقوق و علل و عواملى را كه موجب اضرار غير مىشد ، در نظر مىگرفتند و سپس به صدور حكم مبادرت مىكردند . حاكم رومى مىگويد : « من به اعمالى كه تحت تأثير اكراه يا تهديد انجام يافته باشد ترتيب اثر نخواهم داد . » علاوه‌براين ، در مجموعهء قوانين ژوستى نين حقوق را عبارت از فن عدل و پندار نيك مىدانند كه به قاضى رومى اجازه مىدهد كه دعوى را برطبق عدل و نصفت حل و تصفيه كند . اولپيان مىگويد : « اصول حقوقى عبارتند از زندگى كردن با شرافت ، ضرر نرساندن به ديگرى ، رد كردن به هركس آنچه را كه به او تعلق دارد . »\r\nبه اين ترتيب ، ديديم كه قوانين رومى ، در طى زمان ، در راه كمال پيش رفته و بر خلاف گذشته قاضى رومى كوشش كرده است تا در هنگام صدور حكم ، به باطن امر ، نيت فاعل ، تقصير و عدم تقصير او توجه كند و با توجه به اوضاع و احوال براى گناهكار كيفر شايسته تعيين نمايد .\r\nمثلا در مجموعهء قوانين ژوستى نين اين نكتهء جالب ذكر شده است : « شخص ديوانه\r\n\r\n","description":"","footnote":"","page_name":" 369 ","page_number":383},
  {"content":"\r\n\r\nو طفل نمىتوانند تقصيركار باشند و براى ترميم زيان قابل تعقيب نخواهند بود . » « 277 »\r\n\r\nروميان بيشتر به فنون توجه مىكردند\r\nچنان كه ديديم در قرون دوم و سوم قبل از ميلاد مسيح ، علم دنياى عتيق به سرحد كمال رسيد . ارشميدس در اين سير صعودى ، نقطهء اوج بود و بعد از مرگ او دوران انحطاط آغاز شد . قتل و غارت شهر « سيراكوز » نشانهء عظمت آيندهء شهر روم قيصرها بود . و هركس مىتوانست پيش‌بينى كند كه آنان به زودى فنون عملى را بر معرفت مطلق ترجيح خواهند داد و اسلحه را جانشين نيروى تفكر خواهند نمود . شرايط اجتماعى و سياسى كه موجب پيدايش و شكفتگى علوم اسكندريه شده بود ، از قبيل فعاليت در محيط آرام و خالى از دغدغهء خاطر ، و آزاديخواهى پادشاهان ، بتدريج جاى خود را به شرايط نامساعدترى داد . . . چقدر تأسف‌آور است كه يك قرن بعد از ارشميدس ، علوم پرافتخار يونانى دچار سرگردانى شد و در منجلاب كيمياگرى افتاد و درحالىكه اين مرض مسرى بسرعت پيشرفت مىكرد ، اهالى اسكندريه روشهاى ارشميدس را كنار گذاردند و دست به دامان هرمس ( يكى از خدايان مصرى ) شدند . . . علم در زير ضربات اين عوامل ، كمر خم كرد و استقلال و حيثيت خود را از دست داد . . . درحالىكه تمدن يونانى قوس نزولى مىپيمود ، قدرت وحشيانهء بزرگى در مجاورت آن ترقى مىكرد . . . « جمهورى روم » ، بدون آنكه با مقاومت مهمى روبرو شود ، مرتبا توسعه مىيافت . . . قوم رومى اصلا با نژاد يونانى شباهت نداشت ؛ آنها در به كار بردن شمشير و زوبين استادتر بودند تا در استعمال منطق و قواعد جدل . اين قوم در نتيجهء فتح و غلبه بر اقوام مجاور حتى در قلب تمدن دنياى عتيق راه يافتند و دسته‌هاى پياده‌نظام آنها در كوچه‌هاى شهر آتن رژه رفتند ؛ اما به هيچ‌وجه عشق به امور فكرى را از آنان اقتباس نكردند . عموم مردم روم ، چه اشراف و چه تودهء مردم ، چه سربازان و چه نمايندگان سنا ، از تحقير معرفت مطلق خوددارى نداشتند و فقط به صور عملى و به علمى كه با منظور وسيع آنان توافق داشت علاقه‌مند بودند . عده‌اى از دانشمندان روم در زمينهء طب ، نبات‌شناسى ، و تاريخ طبيعى كتب و آثارى از خود به يادگار گذاشتند ؛ ازجمله پلين « 278 » حاصل دو هزار كتاب مربوط به نجوم ، هواشناسى ، جغرافيا ، و حيوانشناسى و نبات‌شناسى و معدن‌شناسى را در كتاب دايرة المعارفى جمع‌آورى و خلاصه نمود ولى اين كتاب آنقدر بىارزش است كه به قول پير روسو « بهترين كار اين است كه آن را در مستراح بگذاريم . » ولى روميان در رشته‌هاى عملى ، مخصوصا در معمارى و ساختن جاده‌ها و سدها ، پيشرفتهايى كردند و جراحان ، انبركها و گيره‌ها و ادوات ديگرى براى جراحى ساختند و موفق شدند لوزتين و غدهء درقى و سنگ را با موفقيت بيرون بياورند . ظاهرا جراحان رومى مىتوانستند براى تسهيل وضع حمل به دريدن شكم مبادرت ورزند ، چنان كه در ولادت ژول سزار به اين كار دست زدند . همراه لشكريان رومى عده‌اى جراح براى زخم‌بندى حركت مىكردند . غير از بيمارستانهاى نظامى روميان به تأسيس بيمارستانهايى جهت معاينه و معالجهء بيماران عادى نيز مبادرت كردند .\r\nروميان به بهداشت و آسايش عمومى توجه خاص داشتند . استفاده از لوله‌كشى براى\r\n\r\n\r\n","description":"","footnote":"\r\n( 277 ) . مطالب مربوط به قوانين روميان ، اقتباس است از : دكتر موسى جوان ، مبانى حقوق ، ج 1 .\r\n( 278 ) .  Pline \r\n","page_name":" 370 ","page_number":384},
  {"content":"\r\n\r\nرساندن آب گوارا به مردم و تهيهء مجارى براى فاضل‌آب و ساختن حمامهاى بزرگ و نظيف در شهر و ساختن پلهاى بزرگ نظير پون دوگار « 279 » در جنوب فرانسه كه داراى 90 پا طول و 160 پا ارتفاع بود ، از ابتكارات روميان است .\r\n\r\nمهندسى و معمارى\r\nدر رشتهء ساختمان ، مهندسين و معماران رومى به كشفيات جديدى نايل آمدند و با ساختن ساروج و استفاده از آهك و شن و خاك به ايجاد بناهاى بزرگ و پلها و جاده‌هاى عظيم توفيق يافتند . در ساختن جاده‌ها به حدى اصول فنى را رعايت مىكردند كه تعدادى از آنها هنوز باقى است . عرض جاده‌ها 15 تا 20 پا بود .\r\nروى جاده‌ها را سنگفرش مىكردند و با مراقبت دايمى از آنها براى حركت كاروانها ، نيروهاى نظامى ، و حمل آذوقه استفاده مىكردند . در هرميل يك سنگ كيلومترشمار گذاشته بودند و اطلاعات لازم را در اختيار مسافرين قرار مىدادند . براى تأمين آسايش مسافرين در فاصله‌هاى معين ، تعدادى مهمانخانه ، اصطبل و حمام ساخته بودند تا مسافرين و اسبهاى آنها بتوانند رفع خستگى كرده استراحت نمايند .\r\nروميان مانند يونانيان در ساختن ستون مهارت چندانى نداشتند . هنر عمدهء آنان برپا داشتن طاقهاى مدور بود . نمونهء اين هنر معمارى روميان را در پلهاى عظيم ، حمامها ، آمفى - تئاترها و طاقهاى نصرت آنان مىتوان ديد . روميان در ساختن گنبد نيز مهارت داشتند . گنبد مشهور پانتئون « 280 » در روم 142 پا قطر و 142 پا ارتفاع دارد .\r\nمجسمه‌سازان رومى مجسمه‌هاى نيمتنه و تمام تنهء جالبى از خود به يادگار گذاشتند كه در بعضى از اين مجسمه‌ها ، هنرمندان سعى كرده‌اند خلق‌وخوى اشخاص را در سيماى آنها مجسم سازند .\r\n\r\nادبيات روميان\r\nچنان كه گفتيم روميان در طى كشورگشاييهاى خود از غرب يعنى از سكنهء اسپانيا و گل و بريتانيا چيزى نياموختند ولى ضمن تماس با ممالك خاورى از خرمن فرهنگ و تمدن يونانيان و سكنهء آسياى صغير و سوريه و مصر خوشه‌ها چيدند و استفاده‌ها كردند . مخصوصا روميان در زمينهء ادب و فلسفه از يونانيان درسهاى فراوان گرفتند و با ترجمهء كتب ادبى و فلسفى يونانيان به زبان لاتين ، افكار ادبى و فلسفى يونانيان را در كشور خود منتشر كردند و در عمل خود نشان دادند كه شاگردان لايق و ورزيده‌اى هستند . بزرگترين نويسندگان رومى طى آخرين دورهء جمهوريت و در سالهاى نخستين دورهء امپراتورى مىزيستند ( حدود 55 قبل از ميلاد تا 116 بعد از ميلاد ) اين دوره را عصر طلايى يا « عصر آگوستوس » ادب لاتينى مىنامند . نوشته‌هاى برخى از اين نويسندگان را هنوز هم در مدرسه‌هاى متوسطهء و عالى كشورهاى اروپا و آمريكا مىخوانند . شاگردانى كه رشتهء زبان لاتينى را برمىگزينند ، نخست سزار ، يعنى همان يادداشتهايى را كه اين سردار شجاع دربارهء لشكركشيهاى خود در گل به زبانى روان و دقيق نوشته ، مىخوانند و سپس خطابه‌هاى آتشين « سيسرون » و نثر غنى و نافذ وى را مورد مطالعه قرار مىدهند . در\r\n\r\n\r\n","description":"","footnote":"\r\n( 279 ) .  Pont du Gard \r\n( 280 ) .  Pantheon \r\n","page_name":" 371 ","page_number":385},
  {"content":"\r\n\r\nميان آثار ادبى قديم روم ، اشعار « ويرژيل » ، كه به سبك حماسى نظير ايلياد همر به رشتهء تحرير درآمده و از وقايع قهرمانى تاريخ روم حكايت مىكند ، بسيار جالب است . محققين چهار حماسهء بزرگ براى اروپا قائلند كه يكى از آنها ويرژيل و سه ديگر عبارت است از : ايلياد « همر » ، كمدى الهى « دانته » و ، بهشت گمشدهء « ميلتون » است\r\n\r\nعقايد مذهبى و نظريات فلسفى روميان\r\nروميان در آغاز امر مانند كليه اقوام ابتدايى مظاهر طبيعت را مى - پرستيدند . بزرگترين خداى آنها ژوپيتر ، خداى آسمان ، بود و بزرگترين الههء آنها « جونو » نام داشت كه نگهبان زنان بود . « سيرس »  ( Ceres )  كه كلمهء  « Cereal »  از آن مشتق شده الههء خرمن بود . روميان پس از تسخير يونان بسيارى از خدايان قلهء آلپ را از آن خود شمردند ، ولى هيچگاه در ديندارى و اجراى مراسم آن مانند يونانيان متعصب نبودند . دولت ارضاء تمنيات خدايان را در اوقات مقرر به عهده گرفته بود و راهب اعظم تشريفات آن را انجام مىداد .\r\nروميان در دوران اوج قدرت خود اقوام گوناگون را در اقامهء مراسم مذهبى آزادى كامل دادند . هركس مىتوانست به آزادى ، در شهر رم به پرستش خداى خود برخيزد . حكومت روم نيز براى راضى كردن همهء مردم معبدى بزرگ بنا نمود و نام آن را « پانتئون » يعنى « همهء خدايان » نهاد . در دورهء امپراتورى ، زمامداران ، مردم را برآن داشتند كه امپراتوران را خداى برترين به‌شمار آرند و از همهء سكنهء ايتاليا و ملل تابعه مىخواستند كه او را كرنش و نيايش نمايند . نفوذ تمدن و فرهنگ يونانى در روم ، سبب سست شدن معتقدات مذهبى روميان گرديد .\r\nديگر مردم درس خوانده و جهانديده خدايان را مورد پرستش قرار نمىدادند و مردم عادى را به علت داشتن عقايد مذهبى سرزنش مىكردند ولى سياستمداران و مأمورين دولتى بدون آنكه دربند عقايد مذهبى باشند مذهب را براى اكثريت ، سودمند مىشمردند . گيبون مورخ انگليسى مىنويسد ، « همهء صورتهاى گوناگون مذهب را . . . مردم به‌يكسان راست ، و فيلسوفان به يكسان ناراست ، و كلانتران سودمند مىدانستند . فلاسفه و طبقهء درس‌خوانده سعى مىكردند فلسفه را جانشين افكار مذهبى سازند . »\r\n\r\nفلسفه\r\nبيشتر متفكرين و فلاسفهء روم پيرو فلسفهء رواقى و ابيقورى بودند و اين دو مكتب فلسفى ، چنان كه قبلا اشاره كرديم ، از ترشحات فكر شرقى بود . اسكندر پس از پيروزيهاى نظامى كه در شرق به دست آورد ، اميدوار بود كه فكر يونانى را مانند امتعه و كالاهاى يونانى در سراسر شرق منتشر نمايد ولى مقاومت فكر شرقى و عمق و عظمت آن سبب گرديد كه ، بر خلاف آرزوى فاتحين يونانى ، موج عظيم فكر شرقى و روح لاقيدى و تسليم مردم اين قاره ، در سرزمين يونان راه يابد و در اذهان و افكار يونانيان ، كه بر اثر خرابى وضع اقتصادى و اجتماعى آمادهء قبول اين نظريات بودند ، رسوخ كند . زنون و ابيقور ، چنان كه ديديم ، نمايندهء اين افكار در سرزمين يونان بودند . پس‌ازآنكه سرزمين يونان از طرف روميها اشغال شد ، تمدن « هلنى » و افكار و آراء فلسفى يونانيان بسرعت در روم انتشار يافت ؛ مخصوصا منطق اجتماعى رواقيون به همت « سيسرون » ( 106 - 43 ق . م . ) و سنك « 281 »\r\n\r\n\r\n","description":"","footnote":"\r\n( 281 ) .  Seneque \r\n","page_name":" 372 ","page_number":386},
  {"content":"\r\n\r\n( متوفى در 65 ق . م . ) در روم طرفدارانى به دست آورد . معتقدين به اين فلسفه مىكوشيدند تا به افكار خود جنبهء عملى بدهند ، و نظريات خويش را در قوانين و مقررات و دستگاه دولتى منعكس سازند . سيسرون كه در اواسط دورهء اشكانيان مىزيسته پس از مطالعهء آراء فلاسفه ، از هرباغ گلى چيد و فلسفهء « التقاطى » خود را كه مجموعه‌اى از آراء حكماى قديم بود پايه‌گذارى كرد . به نظر او بهترين قوانين از عقل سليم سرچشمه مىگيرد و بايد ابدى و همه‌جايى باشد ؛ يعنى عموم ملل و نحل عالم در هرزمان و مكان بايد از مزاياى آن بر - خوردار شوند . سيسرون مانند رواقيون معتقد و كوشا بود تا اجتماعى كه متكى به عدالت و محبت باشد ، به وجود آيد .\r\nوى مىگفت كه حقايق گرانبهاى فلسفى ، اجتماعى ، و اخلاقى را نبايد به ملتى خاص منحصر نمود ، بلكه بايد طرحى ريخت كه اين اصول ، در سراسر گيتى بسط يابد و در قوانين و نظامات اجتماعى منعكس گردد .\r\nدر دوره‌اى كه قيصرهاى روم با استبداد مطلق حكومت مىكردند ، رواقيون با سر - سختى در راه آزادى عقيده و حفظ حقوق بشر مبارزه مىكردند . سنك خطاب به دوستان خود مىگويد : « اكنون وقت بحثهاى ديالكتيكى سپرى شده ، بايد به آنهايى كه غرق مىشوند ، اسيرند ، ناخوشند و يا سرشان زير شمشير جلاد است ، كمك و يارى نمود ؛ اين وعده‌اى است كه تو به آنها داده‌اى . » اين فيلسوف و پيروان او چون در برابر استبداد مطلق قيصرها راه فرارى نمىديدند گاه مردم را به تسليم و رضا دعوت مىكردند . سنك مىگفت :\r\n« اگر به آنچه دارى قانع نيستى با داشتن همهء جهان باز بدبخت خواهى بود . »\r\nسيسرون در كتاب وظايف كه خطاب به پسر خود نوشته ، مىنويسد كه :\r\nانسان و حيوان هردو مىكوشند كه زندگى را از هرخطر زيانبخشى حفظ كنند و وسايل حيات و بقاى نسل را فراهم سازند ، ولى تفاوت عظيمى بين انسان و حيوان لايعقل موجود است ؛ حيوان بالكل مطيع حواس و خواهشهاى نفسانى است و نظرش دوخته به آن چيزى است كه در مقابل چشم اوست و تنها در فكر زمان حاضر است و التفاتى به گذشته و آينده ندارد . درصورتىكه انسان از بركت عقل و شعور ، علت و معلول ، هردو را مىنگرد . . . مىتواند روابط و مناسبات امور را باهم مقايسه نمايد و گذشته را به آينده پيوند دهد . . . اما آنچه صفت بارز انسان است حقيقت‌پرورى و ميل به كشف حقيقت است و ازاين‌رو به محض اينكه ما فرصت و مجالى به دستمان مىافتد ، دلمان مىخواهد ببينيم و بشنويم و بر معلومات خود بيفزاييم ، و بدين عقيده مىرسيم كه حصول سعادت ، بدون علم به اسرار طبيعت و بدون معرفت به نعمات و مواهب آن ، برايمان غير مقدور خواهد بود . . . انسان درميان حيوانات جاندار تنها موجودى است كه داراى حس انتظام و ترتيب و متانت است و در اعمال و اقوال خود از حد تعادل و اندازه بيرون نمىرود ؛ و تنها اوست كه در مقابل اجسام و اشيائى كه چشمش مىبيند به كمك حواس متوجه حسن و زيبايى و لطف و توازن آنها مىگردد . . . درستى و راستى و\r\n\r\n","description":"","footnote":"","page_name":" 373 ","page_number":387},
  {"content":"\r\n\r\nشرافتمندى از چهارجا سرچشمه مىگيرد : اول از ادراك و تشخيص حقيقت ؛ دوم از تشخيص و تدقيق در قوانين و نواميس اجتماعى و احترام نقض‌ناپذير حقوق افراد و رعايت عقود و معاهدات از هرنوع و هرقبيل كه باشد ؛ سوم از علو و نيرومندى روح سربلند و شكست‌ناپذير ؛ و چهارم از اعتدال در گفتار و كردار . . .\r\nهمانطور كه افلاطون به طرز شيوايى فرموده : « زندگى را تنها به ما نداده‌اند ، بر ما لازم است كه قسمتى از زندگى خود را در راه وطن و دوستانمان وقف كنيم . » و نيز همانطورى كه رواقيون معتقدند : « كليهء محصول زمين براى رفع احتياجات عمومى است و خود انسان براى انسان خلق شده يعنى هركس بايد براى ديگران وجودش مفيد باشد . . . » پايه و اساس عدالت ، حسن‌نيت محض است يعنى رفتار و گفتارمان بايد راست باشد و به وعده و پيمان خود وفا نماييم . . . ظلم بر دو قسم است : يكى ارتكاب عملى كه ظالمانه باشد و ديگر جلوگيرى نكردن از ظلم در موقع قدرت و توانايى . . . وقتى عشق فرماندهى و جاه‌طلبى و شهرت‌جويى در روح كسى رسوخ نمود عموما چشم عدالت‌پرورى و دادخواهى او كور مىشود و آن‌وقت است كه اين كلام انيوس « 282 » كه فرمود « وقتى پاى تقسيم تخت‌وتاجى درميان باشد هيچ عهدوپيمانى مقدس و محترم نمىماند . » مصداق پيدا مىكند .\r\n. . . انسان وقتى از مدافعهء حقوق و حمايت همنوعان خويش خود - دارى مىكند ، بدين طريق به طبقهء خود خيانت مىورزد . . . دستهء ديگرى از مردم ، خواه در نتيجهء علاقهء شديدى كه به امور و منافع شخصى خود دارند و خواه به ملاحظهء اينكه طبعا كناره‌گير و از مردم گريزانند ، عقيده‌اى به نوعپرستى ندارند و تمام هم‌ّوغم خود را به كارهاى خودشان مصروف مىدارند و مىگويند بدين ترتيب لااقل فرصت مردم آزارى برايشان باقى نمىماند . اين قبيل اشخاص اگر از جهتى مراعات عدل و انصاف را مىنمايند از جهت ديگر بدان خيانت مى - ورزند ، زيرا در نتيجهء همين دور ماندن از كارهاى عمومى رفته‌رفته نسبت به مصالح و منافع هيأت جامعه بيعلاقه و بىاعتنا مىشوند . « 283 »\r\n\r\nاپيكتتوس\r\nديگر از حكما و متفكرين اين دوره اپيكتتوس « 284 » فيلسوف رواقى روم است . او معتقد به رعايت اخلاقيات و مبارزهء منفى است .\r\nبه نظر او انسان بايد مهار فكر خود را در كف گيرد و بر نفس خويش حكومت كند و از اموال و اشخاص و غيره چشم بپوشد تا آسايش جهان نصيب او گردد و از هرحيث آزاد و مستقل باشد . او مىگفت : « اگر بخواهم ، همه‌چيز به نفع من سير خواهد كرد ؛ اگر بخواهم ديگر نگرانى و آلام براى من وجود نخواهد داشت ؛ اگر بخواهم ، به هيچ‌چيز و به هيچكس\r\n\r\n\r\n","description":"","footnote":"\r\n( 282 ) .  Ennius \r\n( 283 ) . آزادى و حيثيت انسانى ، پيشين ، ص 278 به بعد .\r\n( 284 ) .  Epicetus \r\n","page_name":" 374 ","page_number":388},
  {"content":"\r\n\r\nنياز نخواهم داشت . » اپيكتتوس كه زندگى را به غلامى مىگذاشت ، عملا از منطق خود پيروى مىكرد . روزى خواجهء بيرحم او پايش را با آلت شكنجه مىفشرد ، او با متانت گفت : « پايم را خواهى شكست » همين كه پاى او بر اثر فشار خواجه شكست ، اپيكتتوس با نرمى و ملايمت گفت : « نگفتم پايم را مىشكنى ! »\r\nيكى ديگر از حكماى اين عصر ماركوس اورليوس « 285 » امپراتور فيلسوف رومى ( 121 تا 180 ميلادى ) است اين پادشاه باوجود قدرت فراوان تحت تأثير وضع رقت‌بار اجتماعى ، متفكرى ايده‌آليست بود . او مىگفت همانطور كه درخت بدون توجه به مردم ميوه مىدهد ، انسان نيز بايد كه بدون توجه و تعهد ، وجودش منشأ خدمت مفيدى به ابناء نوع باشد .\r\nاو همواره خود را مخاطب ساخته مىپرسيد : « چه كردى ، كدام عيب را از خود دور نمودى ؟\r\nچه دردى را درمان كردى ؟ . . . آيا بالاخره روزى آنقدر توانا خواهى شد كه ديگر به هيچ‌چيز حسرت نبرى و آرزويى نداشته باشى ؟ اگر به وضع حاضرت خرسند باشى از آنچه اكنون وجود دارد لذت خواهى برد . » او مىگفت : « وقتى كه تو از وقوع پيشامدى آزرده مىگردى ، اين حادثه نيست كه تو را آزار مىدهد ، بلكه قضاوتى كه تو دربارهء آن مىكنى ، باعث ملال توست . »\r\nافلاطون گمان مىكرد كه : « اگر فلاسفه پادشاه شوند يا پادشاهان فيلسوف گردند ، وضع مردم اصلاح خواهد شد . » در دوران سلطنت مارك اورل آرزوى ديرين افلاطون تحقق پذيرفت ، بدون آنكه هيچيك از دردهاى اجتماعى درمان شود .\r\nنمونه‌اى از تعليمات او چنين است :\r\nكارى كه مىكنى نبايد از روى بيميلى باشد ، نبايد بدون فكر و تأمل باشد ، نبايد از راه جبر و عنف و يا با حواس‌پرتى همراه باشد ، نبايد كه در نفع و صلاح عمومى نباشد . فكر و انديشه‌ات را بهتر از آنكه به حقيقت هست ، وانمود نكنى ، مرد حرف و سخن بسيار مباش و خود را به كارهاى بيشمارى مشغول مدار ، با مسرت باش و احتياج به كمك كسى نداشته باش و به آسايشى كه ديگران بانى آن باشند پشت‌پا بزن ؛ مختصر آنكه خود راست باش نه آنكه دست غير ترا راست ساخته باشد . « 286 »\r\n\r\nعقايد و افكار دورهء امپراتورى\r\nدر دورهء آخر جمهورى و اوايل دورهء امپراتورى روم هيچگونه محدوديتى براى فكر و عقيده وجود نداشت . . . در بين تمام بيدينان عهد عتيق ، اين نظر كه : « يك مذهب كاذب براى ادارهء دستگاه اجتماع لازم است » ، رواج كامل داشت . امروز هم به نحوى از انحاء اين عقيده باقى است و از مذاهب لااقل نه به دليل حقانيتشان بلكه به عنوان مفيد بودن آنان ، پشتيبانى مىشود . چنين دفاعى از دين به علم سياست « ماكياولى » كه تعليم مىداد : « مذهب براى حكومت لازم است و يك فرمانروا ممكن است وظيفه‌دار باشد از مذهبى كه خود آن را باور\r\n\r\n\r\n","description":"","footnote":"\r\n( 285 ) .  Marcus Aurelius \r\n( 286 ) . آزادى و حيثيت انسانى ، پيشين ، ص 349 .\r\n","page_name":" 375 ","page_number":389},
  {"content":"\r\n\r\nندارد ، دفاع كند » تعلق دارد . . . روش عمومى سياست رومى اين بود كه به همه‌گونه مذهب و عقيده‌اى آزادى ترويج و اشاعه دهد و گفتن كفر را مجازات نكند . اين اصل آزادى در گفتهء تيبريوس ، امپراتور روم ، چنين خلاصه شده است : « اگر خدايان مورد دشنام قرارگيرند تنبيه دشنام دهنده بر عهدهء خودشان است . » تنها استثنايى كه در مورد آزادى مذهب پيش‌آمد در مورد فرقهء مسيحيان بود و ممكن است گفته شود كه طرز رفتار با پيروان اين مذهب شرقى بود كه موجب رواج شكنجهء مذهبى در سراسر اروپا گرديد . از دورهء تراژان به بعد ، مذهب مسيح ، دينى غيرقانونى به‌شمار مىرفت ، ولى عملا قانون با شدت و بطور اعم اجرا نمىشد . امپراتوران روم مايل بودند تا آنجا كه ممكن است مذهب مسيح را بدون خونريزى ازبين بردارند . تراژان مقرر داشت كه نبايد دنبال مسيحيان گشت و به اتهامات بىنام‌ونشان توجه كرد ؛ و اگر كسى شخصى را متهم به مسيحى بودن مىساخت و نمىتوانست اتهام خود را به ثبوت رساند ، او را به موجب قانون به عنوان مفترى مورد تعقيب قرار داده مجازات مىنمودند . . . چون كسى را به اتهام مسيحى بودن مىگرفتند ، از او مىخواستند كه براى اثبات صحت يا سقم چنين ادعايى كه عليه او تنظيم شده به خدايان يا به مجسمهء امپراتورانى كه به مقام خدايى ترقى يافته بودند ، قربانى تقديم كند و اطاعت او دراين‌باره موجب تبرئهء او مىگرديد . مخالفت مسيحيان با پرستش امپراتوران ( تنها مسيحيان و يهوديان مخالف با اين پرستش بودند ) در نظر روميان يكى از سهمناكترين علايم خطرناك بودن اين فرقه بود . . . در حقيقت مىتوان گفت كه اين پرستش بيشتر از هرچيز جنبهء سياسى داشت و منظورش تنها تأمين وحدت و وفادارى اتباع بود .\r\nپس از صدور فرامين مربوط به اغماض مذهبى در سال 311 و 313 ميلادى شكنجه و آزار مسيحيان پايان يافت . قسمتى از فرمان اول اين بود :\r\nما مىخواستيم كه مسيحيان گمراه را كه مذهب و تشريفاتى را كه پدرانشان وضع كرده بودند انكار مىنمودند . . . به راه عقل و طبيعت هدايت كنيم . . .\r\nاز آنجايى كه فرامينى كه به منظور پرستش خدايان صادر فرموديم عدهء كثيرى از مسيحيان را به خطر و مذلت دچار كرده و موجب قتل بسيارى از آنها شده و عدهء زيادترى را كه هنوز در ديوانگى ضالهء خود باقيند از اجراى هرگونه مراسم علنى مذهبى بازداشته است ، ما نظر التفات و رحمت خود را شامل حال اين مردمان بدبخت مىنماييم و به موجب اين فرمان ، به آنها اجازه مىدهيم كه آزادانه عقايد خصوصى خود را ابراز كنند و در كليساهاى خود ، بدون هيچگونه ترس از تعرض گرد آيند ؛ مشروط بر اينكه همواره رعايت احترام لازم را نسبت به قوانين و حكومت مستقر ، ملحوظ دارند .\r\nگيبون مىنويسد : « عليرغم بيدينى متداول در عهد آنتونينها به منافع و علايق كاهنان از يك طرف و خوشباورى مردم از طرف ديگر ، به قدر كفايت ، احترام گذاشته مىشد . فلاسفهء اعصار باستان در نوشته‌ها و گفته‌هاى خويش از حيثيت مستقل عقل با تأكيد تمام سخن مىگفتند اما در اعمال خود كاملا مطيع قوانين و عرف بودند . . . به اين ترتيب در زير طيلسان روحانى احساسات\r\n\r\n","description":"","footnote":"","page_name":" 376 ","page_number":390},
  {"content":"\r\n\r\nيك نفر ملحد را پنهان مىكردند ، به حال اين جماعت چندان تأثيرى نداشت كه حماقت عوام چه صورتى پيدا كند و به چه شكلى بروز نمايد . . . همه در نظر آنها يكسان بود و هرسه را به يك نوع ، با تنفرى باطنى و حرمتى ظاهرى مىنگريستند . « 287 »\r\nبرى « 288 » در كتاب آزادى فكر مىنويسد :\r\nاگر ما نظر اجمالى به تاريخ دورهء عتيق بيفكنيم تقريبا مىتوانيم بگوييم كه آزادى فكر براى مردم ، بمنزلهء هوايى بود كه استنشاق مىكردند و آن را همهء مردم جزو بديهيات مىشمردند و كسى دربارهء آن فكر نمىكرد و اگر هفت يا هشت‌نفر متفكر در آتن به عنوان مخالفت با عقايد عمومى مجازات شدند ، در اغلب اين موارد اين مغايرت با عقايد عمومى ، بهانه‌اى بيش نبوده است . . . يونانيان تحصيلكرده معتقد به آزادى مذهب بودند ، زيرا آنها دوستدار عقل بودند و هيچگونه منبع قدرتى را براى رد عقل به وجود نمىآوردند . عقايد صرفا در اثر بحث ، بر مردم تحميل مىشد و كسى از مردم انتظار نداشت كه ملكوت آسمانى را تعبدى و بدون تعقل بپذيرند و يا عقل خود را در مقابل مراجع تعبدى كه خود را منزه از خطا مىشمرد ، مطيع و منقاد سازند . ولى اين آزادى نتيجهء يك سياست مدبرانه يا يك اعتقاد قطعى نبود .\r\nبنابراين ، متزلزل و ناپايدار بود . « 289 »\r\n\r\n\r\n","description":"","footnote":"\r\n( 287 ) . انحطاط و سقوط امپراطورى روم ، پيشين ، ص 32 .\r\n( 288 ) .  Bury \r\n( 289 ) . برى ، تاريخ آزادى فكر ، ترجمهء حميد نيرنورى ، ص 22 تا 30 ( به اختصار ) .\r\n","page_name":" 377 ","page_number":391},
  {"content":"\r\n . \r\n","description":"","footnote":"","page_name":" 378 ","page_number":392},
  {"content":"\r\n\r\n\r\nفصل چهارم . حكومت هخامنشيان\r\n\r\n","description":"","footnote":"","page_name":" 379 ","page_number":393},
  {"content":"\r\n\r\n\r\nايران در عهد هخامنشيان\r\nسرزمين ايران باستان از دورهء كورش به بعد منحصر به خاك ايران كنونى نبوده است ، بلكه شاهنشاهان هخامنشى از عهد كورش ، مناطق وسيعى از كشورهاى خاورميانه و شرق نزديك را در حيطهء تصرف خود داشته‌اند . بنابراين ، هنگام بحث در تاريخ اجتماعى ايران در اين دوره ، نمىتوانستيم حدود تحقيقات و مطالعات خود را به چهارديوار ايران كنونى محدود كنيم و از بيان تمدن و فرهنگ درخشان ديگر ممالك متمدن اين منطقه سرباز زنيم .\r\nبه اين ترتيب ، مراد ما از تاريخ اجتماعى اين عصر نشان دادن وضع عمومى تمام كشورهايى است كه در آن روزگار چندى تحت تسلط سلاطين و امراى ايرانى بوده يا به مناسبتى با ايران كهن ، مناسبات سياسى و اقتصادى داشته‌اند . اتخاذ اين روش از دو جهت سودمند است يكى از اين لحاظ كه خوانندگان به سازمانهاى سياسى و اجتماعى و اصول عقايد و افكار و آداب و سنن و مظاهر زندگى هنرى و ادبى متمدنترين ممالك باستانى واقف مىگردند دوم اينكه پژوهندگان ضمن مطالعه در فصول گذشتهء اين كتاب و دقت در پايه و حدود تمدن كشورهايى نظير بابل ، مصر ، هند ، چين ، يونان و روم و مقايسهء آنها با تمدن و فرهنگ باستانى ايران به ارزش و مقام واقعى قوم ايرانى در بناى تمدن و فرهنگ كهن ، پىخواهند برد و هنگام داورى و مقايسه راه تعصب و اغراق نخواهند سپرد .\r\nپس‌ازاين مقدمه ، مطالعات اجتماعى و سياسى خود را در ايران عهد هخامنشى دنبال مىكنيم .\r\n\r\nسلاطين و فرمانروايان\r\nچنان كه قبلا گفتيم پارسيان ، كه از ديرباز در ساحل چپ دجله مستقر شده بودند ، در حدود 700 ق . م . در ناحيهء « پارسوماش » واقع در شرق شوشتر اقامت گزيدند و با استفاده از ضعف عيلام ، تحت رهبرى هخامنش ، حكومت هخامنشيان را تأسيس كردند . چيش پيش ، پسر و جانشين هخامنش ، از محاربات خونينى كه بين آشور و عيلام ايجاد شده بود به نفع خود استفاده كرد و حوزهء متصرفى خود را وسعت بخشيد و بتدريج از تابعيت عيلام سرباز زد . هنگام مرگ او ، منطقهء نفوذ پارسيان عبارت بود از پارسوماش ، و انشان و پارس . وى قبل از مرگ قلمرو خود را بين دو پسر خود آريارمنه و كورش اول تقسيم كرد .\r\nدر اين ايام ، مادها هنوز مقتدر و توانا بودند . به‌همين مناسبت ، كمبوجيهء اول ، با\r\n\r\n","description":"","footnote":"","page_name":" 380 ","page_number":394},
  {"content":"\r\n\r\nدختر « استياگس » ( ايشتوويگو ) پادشاه ماد كه در حقيقت پادشاه متبوع او به‌شمار مىرفت ، ازدواج كرد . اين وصلت به تحكيم قدرت هخامنشيان كمك كرد و فرزندى به وجود آورد كه همان كورش كبير ، افتخار سلاطين و فرمانروايان ايران ، است .\r\nباوجوداين وصلت ، دوستى و همكارى حكومت ماد با هخامنشيان دوام نيافت .\r\nاتحاد و كمك كورش با پادشاه بابل موجب خشم استياگس گرديد . وى كورش را به همدان فراخواند ، لكن دعوت او اجابت نشد و پادشاه ماد تصميم به تنبيه كورش گرفت . ولى در طى جنگ ، استياگس مغلوب و اسير كورش گرديد و كورش با او به محبت و دوستى رفتار كرد و همدان را پايتخت و مركز حكومت خود انتخاب نمود .\r\nطبق نظر دكتر گيرشمن : « در آغاز دولت هخامنشى پارسيان تازه از حالت نيمه چادرنشينى به حالت قومى نيمه‌خانه‌نشين درآمده بودند . الفباى آنان كه با علائم ميخى نوشته شده معرف پيشرفت آنان در خط علامتى و هجايى است . كار مهمى كه پارسيان به انجام آن توفيق يافتند اين بود كه زبان خود را با خط خود تعبير و بيان نمودند . » « 1 » و اين كارى است كه سكنهء اصلى نجد ايران در طى قرون در صدد انجام آن برنيامدند ؛ و اين مىرساند كه پارسيان از آغاز تمدن خود ، ابتكار روح خلاق خويش را ، كه مىتوانست انديشه‌هاى خارجى را اقتباس و بر اثر نبوغ خود آن را تغيير شكل دهد ، نشان دادند .\r\nقديميترين لوحه و يادگارى كه از عهد هخامنشى به دست ما رسيده اين است :\r\n« اين سرزمين پارسيان كه من مالك آنم داراى اسبان نيك و مردان نيك است . خداى بزرگ اهورمزدا آن را به من داد . من پادشاه اين سرزمينم . »\r\n\r\nكشورگشاييهاى كورش\r\nچنان كه اشاره شد كورش به نحوى عاقلانه بر كشور ما دست يافت و بدون خونريزى همدان را پايتخت قرار داد و اسناد و سازمان حكومت خود را بدانجا منتقل كرد . فرمانروايان مادى را تغيير نداد بلكه عده‌اى از پارسيان را مأمور همكارى و نظارت در اعمال آنان نمود . انتقال حكومت ماد به دست هخامنشيان چنان ماهرانه و بىسروصدا صورت گرفت كه در دنياى خارج ، حكومت پارسيان همان حكومت « مادى » تلقى مىشد . اتحاد دو مملكت تحت قيادت كورش ، ايران را به صورت ميانجى تمدن شرق و غرب درآورد . به نظر محققان شوروى :\r\nكورش و اشرافيت او به منظور تحصيل غنايم مىكوشند كه همچنان مرزهاى امپراتورى را وسعت بخشند . بر اثر جنگهايى كه از زمان كورش انجام گرفت ، ايران كه خود از لحاظ اقتصادى عقب مانده بود و ساكنان آن را بيشتر قبايل چوپان تشكيل مى - دادند ، دولتهاى متمدن‌تر از خود را كه در پايان قرن هفتم و اوايل قرن هشتم بسب جنگهاى خارجى و مبارزات اجتماعى تضعيف شده بودند ، به اطاعت درمىآورد .\r\nعلاوه‌براين محافل بازرگانى و رباخواران بابل ، آشور ، و فنيقيه ، و كشورهاى ديگر\r\n\r\n\r\n","description":"","footnote":"\r\n( 1 ) . ايران از آغاز تا اسلام ، پيشين ، ص 110 .\r\n","page_name":" 381 ","page_number":395},
  {"content":"\r\n\r\nعلاقه داشتند كه در خاور نزديك تنها يك امپراتورى با دولتى نيرومند وجود داشته باشد كه بتواند شورشهاى توده‌اى را سركوب كند ، اقتصاد را استحكام بخشد ، و بازرگانى بين كشورها را توسعه دهد . تجديد سازمان ارتش از جانب كورش اهميت اساسى دارد ، واحدهاى منظم سواران به صورت نيروى اصلى ضربتى سپاهيان پارس در مىآيند . . . » « 2 »\r\nكورش با وسعت نظرى كه خاص او بود تصميم گرفت مغرب ساحل بحر الروم و جاده‌هايى را كه به بنادر آن منتهى مىشد به تصرف خود درآورد و آسياى صغير و سرزمين ليدى را تسخير نمايد ، و از سوى مشرق آرزوى او حفظ امنيت و تصرف حدود « سيحون » و « جيحون » بود و سرانجام جان خويش را در راه اجراى هدف اخير از كف داد .\r\nكورش پس از اشغال مناطق متصرفى فرمانروايان ماد و آشور و تسلط بر ارمنستان كنونى ( اورارتور ) و قسمتى از آسياى صغير تصميم به تصرف « ليدى » گرفت و پادشاه ليدى را به اطاعت خواند و به او اطمينان داد كه تاج‌وتخت او را بازگرداند ، ولى وى نپذيرفت و بالاخره بين طرفين جنگ درگرفت . پادشاه ليدى به تجهيز سواره‌نظام پرداخت و كورش با حركت دادن شتران در پيشاپيش قواى خود به جنگ با دشمن پرداخت . اسبان ليدى از مشاهدهء حيوانى كه تا آن زمان نديده بودند ، متوحش شده راه فرار پيش گرفتند و پس از مقاومت مختصرى ، ساردس ، پايتخت ليدى ، به تصرف كورش درآمد .\r\nدر اين موقع كورش ، كراسوس ، پادشاه ليدى ، را فراخواند و گفت : « چون مردم شهر ثروتى سرشار دارند مىخواهد كه سربازانش را هم سهمى از آن نصيب شود بدون اينكه خود شهر غارت شود . كراسوس از جانب كورش به مردم اعلام كرد كه آنچه اشياء نفيس و گرانبها دارند براى سردار فاتح بياورند تا شهر غارت نشود و زنان و اطفال پايمان نشوند . كراسوس خود هر چه گنجينه داشت تسليم كرد . مردم شهر خواه‌وناخواه چنين كردند و به اين ترتيب مقصود كورش حاصل شد . » « 3 »\r\nپس ازچندى كورش ، تصميم به تصرف شهرهاى پرثروت يونان گرفت و از آنان در خواست تسليم نمود . يونانيان كه از بركت تجارت ، غنى و ثروتمند شده بودند به پيشنهاد كورش جواب رد دادند ولى شهرهاى يونان ، يكى پس از ديگرى ، بر اثر اختلاف و تشتت و رشوه‌گيرى مسئولين امر ، تسليم قواى كورش شدند و به اين ترتيب ، چند شهر ثروتمند كه موقعيت نظامى مهمى داشت و داراى بهترين كارشناسان و سربازان بود مسخر حكومت جوان هخامنشى گرديد .\r\nپس از پايان فتح آسياى صغير ، قواى كورش متوجه سرحدهاى شرقى گرديد و پس از مدتى گرگان ( هيركانى ) و پارت و سپس زرنگ ، رخج ، مرو و بلخ يكى پس از ديگرى مسخر او شدند . كورش پس از رسيدن به سيحون و ايجاد شهرهاى مستحكم دفاعى ، خود را براى حمله\r\n\r\n\r\n","description":"","footnote":"\r\n( 2 ) . تاريخ جهان باستان ، ج 1 ، پيشين ، ص 254 .\r\n( 3 ) . عهدنامه‌هاى تاريخى ، گردآورى وحيد مازندرانى ، ص 4 ( به اختصار ) .\r\n","page_name":" 382 ","page_number":396},
  {"content":"\r\n\r\nبه بابل آماده نمود . شهر بابل از لحاظ نظامى شهرى مستحكم و غيرقابل تسخير مىنمود ولى سوء سياست زمامداران و تن‌آسانى مردم و غرقه بودن طبقات مختلف در اوهام و خرافات به - پيشرفت كار كورش كمك كرد . بطورى كه هرودت نوشته :\r\nديوار بابل 16 فرسنگ طول داشته و ارتفاع ديوار در حدود سيصد پا و قطر آن 75 پا بوده است . خندقى كه خاك آن را براى ساختمان ديوار و تهيهء آجر مصرف كرده بودند ، ديوار دفاعى را از خارج احاطه مىنمود و ممكن بود هنگام محاصره به درياچه‌اى تبديل شود و از نزديك شدن اقوام مهاجم جلوگيرى نمايد . « 4 »\r\nبا اين‌حال تمام عوامل به نفع او در كار بود . كورش در كتيبه‌اى كه در شهر بابل به دست آمده مىگويد : « بابل را به آسانى گرفتم ، بىجنگ‌وجدال درميان سروروشادى مردم وارد شهر شدم .\r\nاوضاع داخلى اين شهر مرا متأثر كرد . از ويران شدن خانه‌هاى مردم جلوگيرى كردم و نگذاشتم كه دارايى آنها ناچيز شود . مردم بابل را گردآوردم و خانه‌هاى ويران‌گشته را از نو ساختم . « 5 »\r\nكورش وقتى بابل را گرفت با بابليها سازش كرد . در امور اجتماعى كشور تغييراتى نداد ، مبانى اقتصادى كشور را محترم شمرد و دستگاه ادارى و قضائى بابل را تغيير نداد و در جلب رضايت و محبت مردم كوشيد .\r\nبابل بر اثر ضعف پادشاه و عدم رضايت مردم از حكومت وقت ، به زودى سقوط كرد و شاه محبوس گرديد ، ولى كورش با او محبت كرد و چون درگذشت ، مرگ او را عزاى ملى اعلام نمود و در مراسم عزادارى شركت كرد . پادشاه سياستمدار ايران پس از تسخير بابل خود را فاتح آن سرزمين معرفى نكرد بلكه خود را جانشين قانونى تاج‌وتخت معرفى نمود و به تمدن و فرهنگ قديم ، و مقدسات مذهبى آنها احترام گذشت و مانند پادشاهان بابل ، دست خداى بعل را لمس كرد و با اين فتح بزرگ ، خود را شاه كشورها خواند . كورش با تسخير بابل در حقيقت به سوريه كه سابقا در تصرف بابل بود نيز دست يافته بود . به‌همين مناسبت به آنجا رفت و روش خيرخواهانهء خود را آشكار ساخت . پادشاهان فنيقيه به خدمت او آمدند و ضمن اعلام وفادارى جهازات جنگى خود را در اختيار او گذاشتند .\r\nكورش در نخستين سال فرمانروايى خود در بابل به اقدامى تاريخى دست زد و فرمانى مبنى بر آزادى يهوديان از اسارت و بازگشت آنها به موطن اصلى و تجديد بناى معبد در بيت المقدس صادر نمود و اجازه داد كه ظروف زرين و سيمينى كه از آنجا آورده‌اند بار ديگر به محل اصلى بازگردانند . در نتيجهء اين فرمان ، چهل هزار يهودى راه وطن خويش پيش گرفتند و كورش را منجى خود خواندند . رفتار بزرگمنشانهء كورش و داريوش نسبت به قوم\r\n\r\n\r\n","description":"","footnote":"\r\n( 4 ) . على سامى ، تمدن هخامنشى ، ص 42 .\r\n( 5 ) . نگاه كنيد به داندامايف ، ايران در دوران نخستين پادشاهان هخامنشى ، ترجمهء روحى ارباب ، ص 144 به بعد .\r\n","page_name":" 383 ","page_number":397},
  {"content":"\r\n\r\nيهود ، روح حقشناسى آنها را نسبت به حكومت ايران برانگيخت ؛ تا جايى كه در كتب مذهبى و سرودهاى شادى ، كه پس از سپرى شدن دوران اسارت سرودند ، از كورش و مردم ايران به نيكى ياد كردند . باوجود اقدامات احتياطى كه كورش انجام داده بود در سرحدهاى شرقى حوادث و شورشهايى پديد آمد . در نتيجه شاه ايران پس‌ازاينكه فرزند خود كمبوجيه را مأمور تهيهء مقدمات سفر جنگى به مصر كرد ، خود عازم شرق گرديد و ضمن محارباتى كه براى فرونشاندن آتش انقلاب مىنمود ، درگذشت ، و به اين ترتيب ، چراغ عمر شريفترين سلاطين ايران خاموش گرديد . جسد او را به « پاسارگاد » آوردند و در مقبره‌اش به خاك سپردند .\r\n\r\nمقايسهء كورش با ديگر پادشاهان\r\nشهرت و نيكنامى فوق العادهء كورش بيشتر به اين جهت است كه اين شهريار بشردوست بر خلاف اكثريت قريب به اتفاق سلاطين ، به حقوق فردى و اجتماعى بشر معتقد بود ، و براى نخستين‌بار در تاريخ به تمدن و عقايد و افكار و مذهب و سنن اجتماعى ملل مغلوب به ديدهء احترام مىنگريست .\r\nبراى آنكه خوانندگان بهتر و بيشتر به ارزش اقدامات كورش واقف گردند ، شمه‌اى از مظالم و بيدادگريهاى كشورگشايان قبل از كورش را ذيلا نقل مىكنيم :\r\n1 . « مانيشتوسو » مؤسس سلسلهء اكد در 2800 سال ق . م . پادشاه عيلام را به اسارت برد و مملكت او را به كلى غارت نمود .\r\n2 . در سال 2280 ق . م . « كودرنان خوندى » شهر « اور » پايتخت سومر را غارت كرد و سلسلهء پادشاهيشان را برانداخت و مجسمهء ربة النوع « ارخ » را به عيلام برد .\r\n3 . « شوتروك ناخون‌تا » پادشاه عيلام ، در سال 1190 ق . م . در زمان حكومت سلسلهء « كاسيها » شهر بابل را غارت كرد و تمام اشياء گرانبهاى آنجا را به شوش برد .\r\n4 . آشوريها پس از جنگ و خونريزى و غارت ، ساختمانها و آثار را نيز از بين مىبردند . از قساوت و شقاوت « آشورنازيربال » مىنويسند كه حتى به اطفال اسرا ، اعم از پسر يا دختر رحم ننموده و آنها را زنده‌زنده در آتش مىانداخت .\r\n« تكات فالازار اول » ( 1116 - 1090 ق . م . ) تنها به خراب كردن و سوزاندن شهرها و معابد اكتفا نمىنمود بلكه دوست داشت سر اسرا را درحالىكه اسلحه به دست دارند ، ببرد و از سرهاى بريدهء آنها تلهايى بسازد .\r\n« توكولتى نينورتاى دوم » ( 890 تا 884 ق . م . ) طبق كتيبه‌هايى كه از او به جا مانده ، مغلوبين را زنده‌زنده پوست مىكند و پوستشان را از كاه پر مىنمود و بر ديوار شهرها مىآويخت ، يا آنها را زنده‌زنده لاى ديوار مىگذاشت .\r\n« اسارهاردون » آشوريهاى ياغى را به دست خود گوش‌وبينى مىبريد .\r\nآشورنازيربال شرح يكى از فتوحات خود را در سال 884 ق . م . اينطور نوشته :\r\nبه شهر حمله آوردم و به يك ضرب‌شست متهورانه آن را تسخير نمودم . 60 - هزار نفر از جنگيان دشمن را از دم شمشير گذراندم و پوستشان را به ديوار شهر\r\n\r\n","description":"","footnote":"","page_name":" 384 ","page_number":398},
  {"content":"\r\n\r\nآويختم . از « كنيا » به سوى « تلا » روان شدم . . . به جنگ پرداختم و خونها ريختم و به شهر يورش بردم و آن را بگشادم و سه هزار سرباز را از دم تيغ گذراندم . . . بسيارى را در آتش انداختم و اسراى زيادى زنده گرفتم و پاره‌اى را دست و انگشت بريدم و ديگران را گوش‌وبينى . بسيارى را از ديده محروم نمودم . از زندگان و از سرها پشته ساختم . سرها را به تاكهاى بيرون شهر آويختم ، جوانان و دختران را در آتش انداختم . . . « 6 »\r\nآشوربانىپال مىگويد :\r\nدر مدت يك ماه سراسر كشور عيلام را به ويرانه مبدل ساختم . صداى مردم و صداى پاى چهارپايان كوچك و بزرگ و هرنوع زمزمه و شادى و سرود را در مزارع و دشتهاى آن خاموش كردم و آن را به صورتى درآوردم كه گورخر و آهو و ساير حيوانات وحشى با آرامش خاطر در آن زندگى كنند . « 7 »\r\n\r\nحكميت تاريخ دربارهء كورش\r\nكورش پس از تأسيس يك حكومت بزرگ ، شامل ممالك متمدن و نيرومند شرق نزديك و ميانه ، و تأمين حيثيت و افتخارى بزرگ براى خود و اعقاب خويش ، در سال 520 قبل از ميلاد پس از 70 سال عمر در كمال عزت و نيكنامى درگذشت . تقريبا تمام مورخان و سياحان و خاورشناسان از اين مرد بزرگ به نيكى ياد كرده‌اند .\r\nهردوت كورش را پدرى مهربان و رئوف مىداند كه براى رفاه مردم كار مىكرد .\r\nوى مىنويسد : « كورش پادشاهى بود ساده ، جفاكش ، بسيار عالىهمت ، شجاع و در فنون جنگ ماهر ، كه ايالت كوچك فارس را يك مملكت بزرگ نمود . مهربان بود و با رعايا سلوك مشفقانه و پدرانه مىنمود . بخشنده ، خوش‌مزاج و مؤدب بود و از حالت رعيت آگاهى داشت . »\r\nو در جاى ديگر او را آقاى تمام آسيا مىخواند و مىنويسد :\r\nهنگام پادشاهى كورش و كمبوجيه قانونى راجع به باج و ماليات وضع نگرديده بود بلكه مردمان هدايا مىآوردند . در نتيجهء تحميل باج و ماليات ، كه در زمان داريوش معمول گرديد ، پارسيان گفتند كه داريوش تاجر و كمبوجيه ، آقا و كورش پدر بود . اولين را به جهت آنكه سودطلب بود ، تاجر و دومين را چون سختگير و بانخوت بود ، ارباب و سومين را ( كورش ) بواسطهء اينكه ملايم و رئوف بود و هميشه خير و خوبى ملت خود را هدف قرار مىداد ، پدر مىخواندند .\r\nگزنفون مىنويسد : « او سطوت و رعب خود را در تمام روى زمين انتشار داد ، بطورى كه همه را مات و مبهوت ساخت . حتى يك نفر جرأت نداشت كه از حكم او سرپيچى كند ، و نيز توانست دلهاى مردمان را طورى با خود كند كه همه مىخواستند جز ارادهء او ، كسى بر آنها حكومت نكند . » در جاى ديگر مىنويسد : « كورش خوشگل ، خوش‌اندام ، جويندهء دانش ،\r\n\r\n\r\n","description":"","footnote":"\r\n( 6 و 7 ) . گزارشهاى باستان‌شناسى ، مجلد چهارم . ص 133 به بعد .\r\n","page_name":" 385 ","page_number":399},
  {"content":"\r\n\r\nبلندهمت ، با محبت و رحيم بود . شدايد و رنجها را متحمل مىشد و حاضر بود با مشكلات مقابله كند . . . كورش دوست عالم انسانيت و طالب حكمت و قوى الاراده و راست و درست بود .\r\nبه قول گزنفون ، كورش معتقد بود كه « هيچكس لياقت حكومت ندارد مگر اينكه از لحاظ خصال روحى و اخلاقى قادرتر از زيردستان خود باشد . » گزنفون در كتاب سيروپدى يا تعليم و تربيت كورش مىنويسد : « بايد اذعان نمود كه كورش فقط يك فاتح چيره‌دست نبود ، بلكه رهبرى خردمند و واقع‌بين بود و براى ملت خود پدرى مهربان و گرانمايه به‌شمار مىرفت . » « 8 »\r\nبه عقيدهء ريچاردن فراى :\r\n. . . يك صفت دوران حكومت كورش همانا اشتياق به فراگرفتن خويها و سنتهاى مردم فرودست و فرمانبر شاهنشاهى ، و سپاسدارى دين و رسمهاى ايشان و ميل به آفريدن يك شاهنشاهى آميخته و بىتعصب بود . يك صفت ديگرش ادامهء سازمانها و سنتهاى شاهان گذشته يعنى مادها بود ، با اين تفاوت كه فقط كورش جانشين استياك گشته بود ، زيرا كه بيگانگان ، شاهنشاهى هخامنشيان را همان شاهنشاهى مادى و پارسى مىدانستند . درست است كه پارسيان جايگاهى برتر داشتند و اگرچه وضع مانند سلطنت دوگانهء خانوادهء هابسبورك نبود ، اما بسيارى از صاحبمنصبان عالى در اوايل دوران هخامنشى از مادها بودند . . . فتوحات پارسيان واقعا بزرگتر از آن جهانگيران گذشته نبود . . . آنچه در اين ميان تفاوت داشت سياست آشتىخواهانهء كورش بود . . . براى رسيدن به اين هدف ، مردم فرودست مىبايد با شاهنشاه همكارى كنند . . . « 9 »\r\nاشيل شاعر بزرگ يونانى ضمن نوشته‌اى مىگويد : « كورش يك فانى سعادتمند بود ، به تبعهء خود آرامى بخشيد . »\r\nپيشوايان يهود . كورش را منجى و مسيح موعود مىخواندند و كتاب عزرا بابهاى اول و دوم و كتاب اشعيا ، فصل چهل و پنجم مؤيد اين معنى است .\r\nخاورشناسان نيز جملگى از بزرگى و كفايت كورش سخن گفته‌اند و از متأخرين فضلا ، مولانا « ابو الكلام آزاد » ضمن تفسير چند آيه از سورهء كهف معتقد است كه ذو القرنين مذكور در قرآن همان كورش كبير هخامنشى است .\r\nدر آرامگاه كورش اين عبارت نوشته شده است : « اى انسان هركه باشى و از هركجا كه بيايى ، زيرا مىدانم كه خواهى آمد ، من كورشم كه براى پارسيها اين دولت وسيع را بنا كرده‌ام . پس بدين مشتى خاك كه تن من را مىپوشاند ، رشك مبر ! » پلوتارك مىنويسد :\r\n« اسكندر پس از خواندن اين جملات متأثر شد و چون ديد كه در آرامگاه كورش را گشوده و تمام اشياء گرانبهايى را كه با او دفن كرده بوده‌اند ربوده‌اند دستور داد مرتكب را بكشند . » « 10 »\r\n\r\n\r\n","description":"","footnote":"\r\n( 8 ) . گزنفون ، كورش‌نامه ، ترجمهء رضا مشايخى .\r\n( 9 ) . ميراث باستانى ايران ، پيشين ، ص 139 .\r\n( 10 ) . گزارشهاى باستان‌شناسى ، پيشين ، ص 130 به بعد .\r\n","page_name":" 386 ","page_number":400},
  {"content":"\r\n\r\nبا مرگ كورش آتش انقلاب و ناامنى در سراسر شاهنشاهى هخامنشى افروخته گرديد ، روح آزاديخواهى و استقلال‌طلبى ملل مغلوب زنده شد ، و جانشينان كورش را برآن داشت كه در سياست آزادمنشانهء او تجديدنظر كنند .\r\nكمبوجيه ، پسر ارشد كورش ، كه در حيات پدر مدت هشت سال به عنوان پادشاه بابل حكومت مىكرد ، پس از مرگ پدر نخست امنيت را در ايران برقرار ساخت و با كشتن برادر خود « برديا » با خيال راحت به طمع كسب ثروت به مصر حمله برد و ظاهرا در اين حمله پيروز شد و حدود امپراتورى ايران را تا رود نيل پيش‌برد و پس از شكست فرعون و انتقال او به شوش با مردم مصر خوشرفتارى نمود و اصلاحاتى به نفع مردم آغاز كرد .\r\nسپس كمبوجيه ؛ براى آنكه تفوق پارسيان را به جهان آن روز تحميل كند ، تصميم گرفت قواى خود را در سه جبهه براى جنگ گسيل دارد . در جنگ عليه قرطاجنه ( كارتاژ ) كه در بحر الروم غربى تسلط داشتند ؛ فنيقيان از به كار بردن نيروى نظامى عليه بستگان خود و مستعمرهء فنيقى سرباز زدند . در جبههء دوم پنجاه هزار قشونى كه\r\nپوشش عمومى يك نفر مادى\r\nبراى تسخير واحهء آمون فرستاده بود همه در بيابان تلف شدند . ظاهرا اين شكستها در وضع روحى كمبوجيه تأثير كرده و به او حال جنونى بخشيد ، تا جايى كه مىگويند با خنجر خويش گوسالهء مقدس مصريان « آپيس » را كه مىپرستيدند از پاى درآورد و نعشهاى موميايى شدهء شاهان را از گور بيرون كشيد . معابد را با پليديها آلوده كرد و به بت‌شكستن و بت‌سوزى پرداخت ، و گمان مىكرد با اين اقدامات تند و ابلهانه مىتواند تيشه به ريشهء انديشه‌هاى باطل زند ، و مردم مصر را از قيد اوهام و خرافات رها سازد ؛ غافل از آنكه مصريان چون او را دچار بيمارى صرع ديدند در صحت معتقدات خويش راسختر شدند و گمان بردند كه بيمارى او كيفرى است كه خدايان در حق او روا داشتند .\r\nويل دورانت مىنويسد : « كمبوجيه براى آنكه زشتيهاى حكومت مطلقه را هرچه بيشتر آشكار كند ، همان‌كارى را كرد كه ناپلئون بر اثر حمله‌هاى دل‌درد سخت خويش انجام\r\n\r\n","description":"","footnote":"","page_name":" 387 ","page_number":401},
  {"content":"\r\n\r\nمىداد ؛ به اين معنى كه خواهر و همسر خود « روكسانا » و پسر پراكساسپس « 11 » را به تير زد و 12 تن از بزرگان ايران را زنده‌به‌گور كرد و به كشتن كراسوس فرمان داد و پس از آن پشيمان شد ، و چون دانست كه حكم او را اجرا نكرده‌اند خوشحال شد ولى كسانى را كه از اجراى آن تن زده بودند ، كيفر داد . » « 12 » امستد مىنويسد : « داستان ديوانه‌گريهاى كمبوجى را در مصر بايد گزافگويى شمرد . اين دشنام ، كه بسيار بازگو شده كه او يك گاو آپيس را كشت ، دروغ است . در سال 524 زمانى كه كمبوجى با لشكركشى در اتيوپى از مصر دور بود ، گاو مقدس مرد . گاو آپيس بعدى تا سال چهارم سلطنت داريوش زنده ماند . » « 13 » ريچاردن فراى نيز با امستد در اين مورد همداستان است و مىگويد چون كمبوجيه از درآمد معابد كاست ، كاهنان بر او شوريدند و داستانهاى دروغين دربارهء او پراكندند .\r\nظاهرا كمبوجيه پس از مراجعت به ايران خبر يافت كه برديا بر تخت و تاج او دست يافته و در اثر اين نگرانى خودكشى كرده است . به عقيدهء امستد برديا برادر تنى كمبوجيه است كه در مارس 522 خود را شاه خواند و مردم زيردست ، پادشاهى او را پذيرفتند زيرا او سه سال باجها و سربازگيرى را معلق گذاشت ولى آزادگان شهرستانها به تحريك داريوش عليه او قيام كردند و به وى فرصت ندادند كه اصلاحات اجتماعى خود را استوار كند . امستد مىگويد : « داريوش فقط از راه يك شاخهء فرعى با خاندان شاهنشاهى بستگى داشت . هيچ دليلى نيست باور كنيم كه او را پس از شاه وارث تخت‌وتاج مىدانستند . »\r\nهرودت مىنويسد : « مغ . . . به آسودگى در مدت هفت‌ماهى كه تا پايان هشت سال سلطنت كمبوجيه باقى مانده بود ، سلطنت كرد و در اين مدت كارهاى نيك فراوان براى تمام اتباع خويش انجام داد ، بطورى كه وقتى كشته شد ، همه در آسيا دريغ خوردند ( به استثناى خود پارسيان ) . مغ براى تمام اقوام قلمرو پادشاهى خويش امريه‌اى فرستاد كه از خدمت نظام و ماليات سه‌ساله معاف مىباشند . اين امريه را به محض جلوس بر تخت شاهى صادر كرد ولى در ماه هشتم از آن اطلاع يافتند . » داريوش پس‌ازآنكه قدرت را به دست گرفت ، قلم نسخ بر كليهء اصلاحات گئوماتاى كشيد و بار ديگر سلحشوران و رؤساى دهكده‌ها را به مقام پيشين بازگردانيد ، چنان كه خود گويد : « من مرتعها و اموال منقول و كاركنان خانگى را به مردم سلحشور بازگردانيدم . . . در پارس و ماد و ديگر كشورها ، من آنچه را گرفته شده بود بازگردانيدم . . . » البته در كتيبهء بيستون كه به امر قاتل گئوماتاى نوشته شده است ، فقط آن طبقه از مردم را كه بر اثر اصلاحات گئوماتاى زيان ديده بودند ، جزء مردم به معنى وسيع كلمه ، آورده است ؛ و اين شيوهء كهنهء مخالفان پيشرفت است كه اكثريت مردم و عامهء خلق را به حساب نمىآورند و فقط طبقات ممتاز را در شمار مردم مىشناسند . با اينحال و با توجه به آراء و نظريات مختلفى كه از طرف مورخان ابراز شده است دياكونوف معتقد است كه : « ما نبايد گئوماتا را كمال مطلوب مردم‌دوستى بدانيم . وى البته درميان عامهء خلق متحدانى براى خود\r\n\r\n\r\n","description":"","footnote":"\r\n( 11 ) .  Praxaspes \r\n( 12 ) . تاريخ تمدن ( كتاب اول - بخش اول ) ، پيشين ، ص 520 .\r\n( 13 ) . شاهنشاهى هخامنشى ، پيشين ، ص 123 .\r\n","page_name":" 388 ","page_number":402},
  {"content":"\r\n\r\nمىجست . . . از جهت ديگر نبايد غلو كرد و پنداشت كه گئوماتا پهلوانى انقلابى بود و بخاطر آزادى ماد مبارزه مىكرده است . كودتاى گئوماتا نهضت مردم نبوده ، تحولى دربارى بود . » « 14 » وى در جاى ديگر كتاب خود مىنويسد « گئوماتا كه با يك كودتاى دربارى به قدرت رسيده بود ، بر اثر كودتاى دربارى ديگرى نابود شد . » « 15 »\r\n« دكتر خنجى » طى رساله‌اى با توجه به ريشه‌هاى اقتصادى قيام گئوماتا مىنويسد :\r\n. . . در جريان كار گئوماتا ، حوادث به انتقال قدرت از دستى به دستى و از خاندانى به خاندان ديگر منحصر نمىماند و كار به مصادرهء اموال و مراتع و سوزاندن معابد و بخشودن مالياتها و الغاى بيگارى مىكشد . آيا اين\r\nگئوماتا عامل كودتا عليه كمبوجيه\r\nمطالب كافى نيست كه ما را بر آن دارد تا مسائل حادى را كه در آن زمان در جامعهء ايرانى مطرح بود ، بررسى نماييم و با تشخيص صحيح اينكه از مصادرهء اموال و اقدامات ديگرچه كسانى سود برده و چه كسان زيان ديده‌اند و اينكه نظامات گئومات پاسخ چه نوع ضرورياتى بوده است و نيز با توجه به نقش مالياتها و خراجها و اهميت اقتصادى - اجتماعى آنها در قالب نظام هخامنشى ، معلوم سازيم كه اگرچه گئومات با نهضت خلق هم بر روى كار نيامده و گرچه شكل كار در ظاهر يك كودتاى دربارى بوده باشد ، ولى اين جريان و اقدامات او ، علامت و نشانهء بروز حالت بحران در روابط اجتماعى - اقتصادى جامعهء هخامنشى بوده است . « 16 »\r\nداندامايف مىنويسد : به حكايت منابع تاريخى در دوران سلطنت گئوماتا ( برديا ) در كشور هيچگونه شورش و طغيانى به وقوع نپيوسته . هرودت مىنويسد كه در عهد برديا آرامش برقرار بود و وى در مدت 7 ماه سلطنت خود به الغاء بعضى عوارض دست زده ، معافيت از ماليات در ايران عهد هخامنشى سابقه داشته و هربار شاهى كه به تخت مىنشست ، بقاياى مالياتها را اخذ نمىنمود . » « 17 »\r\nريچاردن فراى مىگويد :\r\nبرخى از تاريخ‌نويسان در اين نكته اصرار دارند كه داريوش مردى غاصب و دروغگو بوده است . برخى ديگر از او دفاع مىكنند كه بازگردانندهء تخت شاهى به خاندان هخامنشى بود . . . در هرحال ، داستان گئوماتاى مغ و به قدرت رسيدن داريوش ، يكى از مهمترين داستانها و پرشورترين غوغاهاى تاريخ باستان به‌شمار است .\r\n\r\n\r\n","description":"","footnote":"\r\n( 14 و 15 ) . تاريخ ماد ، پيشين ، ص 529 تا 532 .\r\n( 16 ) . دكتر خنجى ( مقاله ) ، راهنماى كتاب ، شمارهء 3 ، ص 28 .\r\n( 17 ) . ايران در دوران نخستين شاهان هخامنشى ، پيشين ، ص 190 به بعد .\r\n","page_name":" 389 ","page_number":403},
  {"content":"\r\n\r\nبطورى كه داريوش در كتيبه‌ها با صراحت تمام نوشته ، كمبوجيه ، پسر كورش ، براى آنكه با خيال راحت فرمانروايى كند ، برديا ، برادر خود ، را محرمانه كشت و اين ماجرا را از مردم پنهان داشت . پس‌از چندى ، مردى مغ به نام گئوماتاى از موقع استفاده كرد و گفت من برديا پسر كورش هستم . همهء مردم پارس ، ماد و ديگر استانها به هواخواهى او برخاستند و او به تخت نشست . بالاخره داريوش به كمك ياران خود عليه او توطئه‌اى مىكند و او را مىكشد و به قول خودش ، پادشاهى را كه از دودمان او بيرون رفته بود بازمىستاند . بطورى كه از نوشته‌هاى هرودت برمىآيد پس از پايان كار ، هواداران داريوش راجع به طرز حكومت جديد باهم مشاوره مىكنند . عده‌اى از حكومت خاندانهاى اشرافى ( اوليگارشى ) و بعضى از دموكراسى و برخى از حكومت سلطنتى طرفدارى مىكنند ، ولى سرانجام چنان كه بتفصيل خواهيم گفت ، بنا به ميل داريوش ، حكومت فردى برقرار مىشود .\r\nداريوش بر اريكهء سلطنت ( هنگام بار عام )\r\n\r\nمبارزات داريوش\r\nپس از پايان كار گئوماتا ( برديا ) داريوش مدت دو سال اسلحه به دست گرفت و طى نوزده جنگ ، نه پادشاه را مغلوب كرد و كليهء جنبشهاى استقلال‌طلبانه را سركوب نمود . فرمانداران مصر و « لوديا » مغلوب شدند و مخالفتهايى كه در شوش ، بابل ، ماد ، آشور ، ارمنيه ، و سرزمين سكاها و ساير نقاط آغاز شده بود ، با نهايت سختى و شدت منكوب گرديد . در محاصرهء ، بابل ، داريوش فرمان داد سه هزار تن از بزرگان را به دار بياويزند تا مايهء عبرت و سبب فرمانبردارى ديگران شود ، دياكونوف در تاريخ خود با تفصيل بيشترى از جنبشهاى خلق در آن دوران ياد مىكند و مىنويسد :\r\nپس از پايان كار گئوماتا داريوش با قيامها و مخالفتهاى زيادى روبرو شد ؛ ازجمله شخصى به نام « فرورتيش فرائورت » كه خود را از خاندان كياكسار مىشمرد ، در رأس يكى از شورشها قرار گرفت . در صدر قيام ديگر ، يك نفر پارسى به نام « وهيزداته » قرار داشت كه خود را ، مانند گئوماتا برديه ، پسر كورش مىخواند . . .\r\nدر اين‌كه هدف هردو قيام ، احياى نظامات زمان برديهء دروغين ! ( نظاماتى كه داريوش ملغى كرده بود ) بوده ، شكى نيست ولى ممكن است كه قيام‌كنندگان از آن حدود هم تجاوز كرده بودند ؛ زيرا كه هردو شورش به صورت نهضت خلق درآمده بود . . . شكى نيست كه افراد آزاد عادى ماد نيز در عصيان همعنان فرورتيش بودند . برروىهم جنبهء عمومى و ملى قيام عليه داريوش مورد ترديد\r\n\r\n","description":"","footnote":"","page_name":" 390 ","page_number":404},
  {"content":"\r\n\r\nنمىتواند باشد . مسلما قيام سوم كه در « مرغيانا » ( بخشى از ايالات باكتريا ) به رهبرى شخصى به نام « فرادا » صورت گرفت ، نيز همگانى بود . داريوش پس از يك رشته جنگهاى خونين با مخالفين خود و خاموش كردن شورش بابل ، به سوى ماد روىآورد و سرانجام فرورتيش را شكست داد . داريوش پس از دستگيرى اين مرد دربارهء سرنوشت او در كتيبهء بيستون چنين مىگويد : « فرورتيش را دستگير كردند و نزد من آوردند . من بينى و گوشها و زبان او را بريدم و چشمانش را درآوردم ، او را به زنجير در دربار من نگاه داشتند و همهء مردم سلحشور او را ديدند . آنگاه فرمان دادم تا او را در اكباتانا بر نيزه نشاندند ، و مردانى را كه نخستين هواخواهان او بودند در اكباتانا درون دژ به دار آويختم . رفتار هخامنشيان با كسانى كه خود را فرمانرواى مستقل اعلام كنند چنين بود . « 18 »\r\nبه عقيدهء دياكونوف : « در شرايط و اوضاع آن روز ، تكامل همه‌جانبهء شيوهء توليد برده‌دارى و بسط سطحى و عمقى آن و افزايش تأسيسات اقتصادى برده‌دارى و تقسيم كار و همكارى اقتصادى آن سازمانها ، گامهايى ترقيخواهانه بود . شيوهء توليدات برده‌دارى در آن زمان ، قوس صعودى را طى مىكرد و با سطح تكامل نيروهاى توليدى مطابقت داشت . در آن زمان از ادوات آهنين استفاده مىكردند و نيروى كار بردگان به مقدار فراوان در دسترس بود . بزرگان عشيرتى ، هم‌قبيلگان خويش را ، چنان كه در ديگر كشورهاى شرق قديم متداول بود ، به زير بار قرض كشانده استثمار مىنمودند ، و قيود و بستگيهاى نيمه‌پدرشاهى مزيد بر عوامل ديگر بود . در نتيجه ، سلطهء بزرگان مزبور سدى در برابر ترقى و تكامل شيوهء توليدى برده‌دارى و رونق و بسط آن شده بود . ولى حتى پيروزى عامهء توليدكنندگان خرده‌پا و آزاد در اوضاع و احوال امپراتورى پارس محال بود منجر به ايجاد يك دموكراسى بنده‌دارى از نوع جامعهء آن‌روزى يونان شود و به توسعهء سريع آن شيوهء توليد كمك كند . . . اين دوران ، دوران رشد و رونق روابط طبقاتى بود و نهضتهايى نظير نهضتهاى ياد شده در آن زمان محكوم به شكست بودند . . .\r\nامپراتورى ايران در جنگهايى كه با يونان مىكرد با جامعهء برده‌دارى متكاملى روبرو بود .\r\nيونان در فاصلهء قرنهاى هفتم تا چهارم قبل از ميلاد از سطح توليدات برده‌دارى كه در شرق قديم حكمفرما بود پا فراتر نهاد و از لحاظ تكامل اقتصادى كشورى پيشرو شمرده مىشد .\r\nگذشته از اين سازمانهاى سياسى دولتهاى يونانى كه از سازمان اقتصادى جامعه منبعث بود ، يك نوع دموكراسى برده‌داران و يا لااقل اوليگارشى يا حكومت خاندانهاى متنفذ بود و اين خود ، افراد آن جامعه را ترغيب مىكرد تا آگاهانه و با فعاليت تمام در زندگى اجتماعى شركت كنند و جنگاورانى بهتر و آگاه‌تر و بيدارتر از لشكريان پارسى ، كه غالبا هخامنشيان به زور به ميدان جنگ مىكشاندند ، باشند . « 19 »\r\nداريوش پس از يك سلسله فتوحات و سركوبى تمام نهضتهاى استقلال‌طلبانهء شرق - نزديك ، براى جلوگيرى از جنبشهاى احتمالى يونانيان ، به يونان لشكر كشيد . جواهر لعل نهرو\r\n\r\n\r\n","description":"","footnote":"\r\n( 18 ) . تاريخ ماد ، پيشين ، ص 533 به بعد .\r\n( 19 ) . همان ، ص 542 ( به اختصار ) .\r\n","page_name":" 391 ","page_number":405},
  {"content":"\r\n\r\nدربارهء اين مبارزات مىنويسد :\r\nنخستين حملهء ايرانيها بر يونانيها با شكست مواجه شد ، زيرا ارتش ايران بر اثر راه‌پيمايى دورودراز و بر اثر بيمارى و كمبود آذوقه بشدت فرسوده شده بود . اين ارتش حتى به يونان هم نرسيد و مجبور شد بازگردد . بعد در سال 490 ق . م .\r\nايرانيها براى بار دوم به يونان حمله بردند . اين‌بار ارتش ايران . . . در سواحل يونان پياده شد . آتنيها به وحشت افتادند ، زيرا شهرت ارتش ايران خيلى زياد بود .\r\nبخاطر همين ترس‌ووحشت بود كه آتنيها ناچار شدند با دشمنان قديمشان يعنى اهالى اسپارت متفق شوند . . . اما حتى پيش‌ازآنكه نيروى اسپارتيها به كمك برسد ، خود آتنيها توانستند ارتش ايران را شكست بدهند . اين شكست در نبرد مشهور « ماراتن » صورت گرفت ، و در سال 490 ق . م . اتفاق افتاد . خيلى عجيب به نظر مىرسد كه يكى از دولتهاى شهرى كوچك يونان بتواند ارتش يك امپراتورى بزرگ را شكست بدهد . اما اين امر آنقدرها هم كه به نظر مىآيد ، عجيب نيست .\r\nيونانيها در نزديكى سرزمين و خانه‌هاى خودشان و براى دفاع از سرزمين خودشان مىجنگيدند ، درصورتىكه ارتش ايران از كانون و سرزمين اصلى خود دور بود .\r\nبعلاوه اين ارتش يك نيروى مختلط و درهم بود كه از سربازان نواحى مختلف امپراتورى ايران تشكيل مىشد . آنها از آنجهت كه مزدور بودند و پولى مىگرفتند ، جنگ مىكردند و به تسخير يونان علاقهء زيادى نداشتند . در طرف مقابل آنها آتنيها بخاطر آزادى مىجنگيدند . اينها ترجيح مىدادند كه بميرند و آزاديشان را از دست ندهند . كسانى كه خود را آماده مىسازند در راه هدف و منظور خود بميرند بندرت شكست مىخورند . « 20 »\r\nدر جنگ ماراتن شاه قوى و تواناى ايران مزهء شكست را چشيد و قبل از آنكه خود را آمادهء نبرد جديدى با يونان كند در اثر بيمارى سختى درگذشت .\r\nفتح ماراتن از نظر يونان ، حادثه‌اى بسيار مهم و عمده بوده است . اگر سپاهى كوچك مركب از مردان مصمم به دفاع از آزادى و مملكت خويش به بهايى گران توانسته است مقاومت كند و دستگاه نيرومند شاه بزرگى را كه متكى به جهازات بود ، عقب براند ، پس شاه بزرگ مغلوب ناشدنى نيست و يونان متحد شايد در آينده نيز بتواند فاتحانه مقاومت كند . « 21 »\r\nاين شكست براى ايرانيان نيز دشوار بود ؛ نظم شاهنشاهى را مختل نمود و مصريان را بر آن داشت كه در راه استقلال خود تلاش كنند . داريوش در 486 ق . م . درگذشت درحالىكه ناظر شكست از يونان و اغتشاش مصر بود .\r\n\r\n\r\n","description":"","footnote":"\r\n( 20 ) . نگاهى به تاريخ جهان ، پيشين ، ص 101 - 102\r\n( 21 ) . ايران از آغاز تا اسلام ، پيشين ، ص 143 .\r\n","page_name":" 392 ","page_number":406},
  {"content":"\r\n\r\n\r\nجانشينان داريوش\r\nسلطنت داريوش ، درخشانترين ايام حكومت هخامنشيان به‌شمار مىرود . پس از سپرى شدن دوران سلطنت او به ترتيب ، خشايارشا ، اردشير ، داريوش دوم ، اردشير دوم ، اردشير سوم ، داريوش سوم به حكومت رسيدند ولى ديگر دوران پرافتخار كورش و داريوش تجديد نگرديد .\r\n« خشايارشا كه مردى مستبد و جاه‌طلب بود ، پس از فرونشاندن آتش انقلاب در مصر و بابل ، بر خلاف توصيه‌هاى عمويش « آرتابانوس » ، تصميم گرفت به يونان حمله كند . وى پس از آنكه ارتش عظيم خود را از آسياى صغير و تنگهء « داردانل » گذرانيد ، وارد اروپا شد . در جنگهاى دريايى ، بر اثر طوفانى مهيب ، بيشتر كشتيهاى ايران درهم شكست . در خشكى يونانيان وقتى كه خود را با سپاه عظيم ايران مواجه ديدند ، سخت به وحشت افتاده شروع به عقب‌نشينى كردند و براى مقابله با چنين دشمنى قوى ، تصميم گرفتند كه كليهء اختلافات گذشته را فراموش كرده صف واحدى تشكيل دهند . » « 22 »\r\nداريوش قبل از اعزام قواى نظامى به يونان ، قاصدانى به آتن و اسپارت فرستاد و از آنان تقاضا كرد خاك و آب را به عنوان نشانهء اطاعت تسليم دارند ، ولى هردو شهر قاصدان را كشتند . اسپارتيان پس از چندى از كردهء خود نادم شدند و تصميم گرفتند دو تن از اشراف‌زادگان را نزد خشايارشا ، كه پس از پدر به سلطنت رسيده بود ، بفرستند تا او هرعملى شايسته است انجام دهد . به گفتهء هرودت : « خشايارشا با عظمت روحى واقعى و بينظيرى جواب داد كه وى حاضر نيست مثل اسپارتيان با كشتن فرستادگان ، مقرراتى را كه تمام افراد بشر مشتركا حفظ مىنمايند ، نقض كند . . . » « 23 » سپس خشايارشا خود را آمادهء حمله به يونان مىكند و پس از چهار سال در سال 481 ق . م . آمادهء حركت مىشود . به قول ويل دورانت :\r\nتا قبل از عصر حاضر ، شايد چنين لشكر عظيمى سابقه نداشته است . هرودوتوس به گزاف آن را دو ميليون و ششصد و چهل و يك هزار جنگجو و عده‌اى معادل آن ، شامل مهندس ، غلام ، بازرگان ، مأمورين تهيهء آذوقه و فواحش دانسته و گفته است كه اگر به يك چشم به‌هم زدن قشون خشايارشا آب رودخانه‌اى را مىآشاميدند ، فورى آن رودخانه خشك مىشد . البته چنين عدهء زيادى مركب از افراد مختلف پارسيان ، ماديان ، بابليها ، افغانيها و هنديها و باكتريها و سنديها و سكاها و آشوريها و ارمنيها و قريب بيست ملت ديگر بود . « 24 »\r\nمدافعين يونانى ، پس از عقب‌نشينى در محلى به نام « ترموپيل » كه معبرى بسيار تنگ بود ، تصميم به مقاومت گرفتند . در اينجا « لئونيداس » و سيصد نفر از اسپارتيها يكى بعد از ديگرى\r\n\r\n\r\n","description":"","footnote":"\r\n( 22 و 23 ) . تاريخ تمدن ( كتاب دوم - بخش اول ) ، ص 399 به بعد .\r\n( 24 ) . بنا بروايت هرودت ، تركيب اين لشكركشى كه در تاريخ ، معروف به قشون كبير شده ، از اين قرار است : نخست پيادگان 1700000 ، دوم سواران 100000 نفر ، سوم ملوانان و سپاهيان دريايى 510000 ؛ مجموع 000 / 310 / 2 تن . اگر قواى امدادى اين عدد را به حساب آوريم از 5 ميليون تجاوز مىكند . البته اين عده را نمىتوان باور كرد ولى چون ايرانيان به عدد و كثرت لشكر اهميت مىدادند شايد بتوان قبول كرد كه مجموع نيروى زمينى و دريايى به 1 ميليون رسيده - سرپرسى سايكس ، تاريخ ايران ، ترجمهء فخرداعى گيلانى ، ص 262 .\r\n","page_name":" 393 ","page_number":407},
  {"content":"\r\n\r\nاز پا درآمدند تا ارتش يونان فرصت عقب‌نشينى پيدا كند . اين واقعه كه در 480 ق . م .\r\nاتفاق افتاد ، يكى از حوادث هيجان‌انگيز تاريخى است . مسافرينى كه امروز از ترموپيل مىگذرند ، مىتوانند پيام لئونيداس و همرزمان او را كه بر سنگى نوشته شده بخوانند . :\r\n« اى آنكه از اينجا مىگذرى برو به اسپارت بگو كه ما بخاطر فرمانبردارى از او در اينجا خفته‌ايم . »\r\nمقاومت اسپارتيها چندان دوام نيافت ؛ آنها ناچار در خشكى از برابر ايرانيان عقب نشستند ، ولى آتنيهاى مغرور ترجيح دادند كه شهر خود را خالى از سكنه و ويرانه به دشمن تسليم كنند . ايرانيان نيز پس‌ازآنكه به شهر خالى وارد شدند آن را آتش زدند ولى كشتيهاى جنگى يونان در سالاميس ، دليرانه مقاومت كردند و طى نبردهاى سختى كه بين طرفين روى داد سرانجام كشتيهاى ايرانى درهم شكست و خشايارشا درحالىكه سخت نگران بود به ايران بازگشت . دكتر گيرشمن معتقد است كه روش خشايارشا ، كه آلت دست درباريان خود بود ، خودسرانه و دور از حزم و احتياط بود . به عقيدهء اين مورخ فرانسوى : « ايرانيان كه تازه از دورهء صباوت بيرون آمده بودند و بر مللى كه داراى تمدنهاى بسيار كهن بودند ، فرمان مىراندند ، مىبايست آنها را بيشتر در ادارهء امور شاهنشاهى شركت دهند ، اما به هيچ‌وجه اين كار را نكردند بلكه بيش‌ازپيش به دو ملت كهنسال و متمدن مصر و بابل فشار آوردند و با اين روشهاى غيرعاقلانه به تزلزل امپراتورى كمك كردند . » هرودت ، پدر تاريخ ، مىگويد كه : « هر ملت سه مرحله دارد : موفقيت و بعد در نتيجهء اين موفقيت ، نخوت و بيعدالتى و بعد در نتيجهء اينها ، سقوط . »\r\nپس از شكست خشايارشا در يونان و مدتى بيش از يك قرن ، هيچيك از شاهنشاهان هخامنشى بشخصه ، سپاه خود را مانند كورش و داريوش رهبرى نمىكردند . رقابتها ، توطئه‌ها و نزاعها در اطراف تاج‌وتخت ، كشتار خاندان سلطنتى كه بر اثر جلوس هر پادشاهى به تخت سلطنت روى مىداد ، افراد اين خاندان را چنان فصد كرد كه بعنوان جانشينى پسر اردشير سوم ، جز خويشاوندى دور ، داريوش سوم كدمان ، « 25 » براى ادامهء سلطنت خاندانى كه ايران را ما فوق همهء ملل جهان قرار داده بود ، كسى را پيدا نكردند .\r\nفتوحات پر ولولهء اسكندر تنها مديون هنر نظامى وى يا شجاعت سربازان مقدونى و حتى فكر محرك آزاد كردن يونانيان از يوغ ايرانيان نبود . سلاطين هخامنشى ، جانشينان داريوش ، در تسخير مجدد جهان توسط پادشاه مقدونى ، خود عاملى مهم به‌شمار مىروند . آنان بر اثر خودپرستى و فقدان روشن‌بينى و عدم شم سياسى و ملى ، تا حدى موجبات شكست خود را فراهم آوردند و عامل انحطاط خود گشتند . . . هيچيك از كسانى كه پس از خشايارشا در كشور سلطنت مىكردند از سياست جوانمردانهء كورش يا سياست محكم و توأم با پيش‌بينى\r\n\r\n\r\n","description":"","footnote":"\r\n( 25 ) .  Codoman \r\n","page_name":" 394 ","page_number":408},
  {"content":"\r\n\r\nداريوش نمىتوانستند الهام بگيرند . . . جز قدرت تسلط چيزى را جستجو نمىكردند ، و طلاى خود را در خدمت فساد و خيانت به كار مىبردند . اصولى كه شالدهء بناى شاهنشاهى بود منحرف و منهدم گرديد . شاهنشاهى بر سرپا بود و به نظر مىرسيد كه از همه وقت مستحكمتر است ، اما در داخل وى قواى انحلال به كار افتاده بود . تا وقتى كه تهديدى جدى در خارج ايجاد نشد و تا زمانى كه وى مى - توانست در لحظات مشكل بوسيلهء طلاى خود از خويش دفاع نمايد ، زنده ماند و چنين وانمود كرد كه داراى قدرتى است كه در آغاز تأسيس شاهنشاهى داشته است . معهذا در برابر ديدگان خيرهء جهانيان متحير ، ايران با نخستين ضربات متعرضى مصمم ، منهدم گرديد . . . سقوط شاهنشاهى براى ملت ايران آسيبى شديد بود ، معهذا توانست بدون گسيختگى و با سر بلند كردن تدريجى ، رو به ترقى گذارد و به زودى نشان دهد كه چگونه ملتى مغلوب مىتواند از راه صحيح ، بر غالب پيروز شود . « 26 »\r\nپس‌ازآنكه خشايارشا در كاخ مجلل خود به وجهى اسفناك كشته شد ، اردشير اول چندى با تزلزل بر اريكهء سلطنت نشست . در اين ايام هنوز زدوخورد بين ايران و يونان همچنان باقى بود . در اين دوره ، يونان يكى از درخشانترين ايام تاريخى خود را مىگذرانيد . « پريكلس » پيشواى آنها ، چنان كه ضمن تاريخ اجتماعى يونان ديديم ، نه تنها در راه رشد افكار دموكراتيك كوشش مىكرد بلكه براى بهبود احوال اقتصادى مردم قدمهاى مؤثرى برمىداشت ؛ در حالىكه در همين ايام ( نيمهء قرن پنجم قبل از ميلاد ) وضع ممالك شاهنشاهى سخت آشفته بود . مردم بابل و مصر نه تنها در زير بار ماليات خسته و فرسوده شده بودند ، بلكه بر اثر حريقها و تخريبهاى پياپى و اهانت مكرر به مقدسات مذهبى ، سخت ناراحت و ناراضى بودند و حاضر نبودند بيش از اين ، زمامداران و دادرسان پارسى بر آنان حكومت كنند . در اين وضع آشفته ، اردشير در تعقيب سياست كورش و داريوش نسبت به قوم يهود روشى توأم با رفق و مدارا پيش گرفت و با يونانيان روابط فرهنگى برقرار كرد . مورخان و دانشمندان يونانى در مصر ، بابل ، و ايران مسافرت مىكردند و تاريخ مذاهب و علوم شرقى را فرامىگرفتند و به ديگران مىآموختند . اين دوره عصرى است كه هرودت كتاب گردش جهان خود را تأليف كرد ، و تصور مىرود ذيمقراطيس ، اگر با دانشمندان بابل تماسى نداشت ، نمىتوانست « فرضيهء اتم » خود را پديد آورد . دو جهان شرق و غرب در صدد مبادلهء معارف بودند ، و اروپا درحالى كه به مخالفت آسيا برخاست ، باوجود جنگها ، آشوبها و امراض سارى كه شرق و غرب هردو را مبتلا كرده بود ، ذخايرى را كه قارهء اخير در طى قرون گرد آورده بود ، اخذ و اقتباس كرد .\r\nپس از اردشير اول ، داريوش دوم سلطنت پرماجراى خود را آغاز كرد و از راه توطئه و صرف طلا در جنگهاى آتن و اسپارت شركت نمود و مدتى حكومت خود را بر يونانيان آسيا تحميل كرد . دستگاه سلطنت ، سخت متزلزل و آشفته بود . عصيان ماد و آشوب مصر و\r\n\r\n\r\n","description":"","footnote":"\r\n( 26 ) . ايران از آغاز تا اسلام ، پيشين ، ص 181 و 182 .\r\n","page_name":" 395 ","page_number":409},
  {"content":"\r\n\r\nمداخلات دايمى ملكه در دستگاه حكومت ، وضع حكومت او را بيش‌ازپيش آشفته ساخت .\r\nدر اواخر عمر ، سفر جنگى ضد « كادوسيان » را رهبرى كرد ولى اندكى بعد درگذشت .\r\nپس از وى ، اردشير دوم زمام امور را به دست گرفت . وى از ضرب خنجر كورش ، برادر خود ، جان سالم به‌دربرد و بر اثر مداخلهء مادر خود از تقصير او درگذشت . در اين دوره ارتش در ادارهء امور نقش مهمى نداشت . توطئه و پول ايران عامل اساسى بود . آتن و اسپارت به اغواى طلاى ايران به جان هم افتاده بودند و هردو بر اثر جنگهاى بيحاصل ، چنان تحليل رفته بودند كه ناچار شدند شرايط صلح شاه ايران را بپذيرند . در همين ايام كه ظاهرا حكومت ايران از خطر بزرگ استقلال‌طلبى يونانيان موقتا راحت شده بود ، در ايالات غربى شاهنشاهى حكمرانان سر به عصيان و نافرمانى برداشته بودند . در اين دوره چشمها و گوشهاى شاه كه مأمور مراقبت اوضاع محلى بودند ، نقش مؤثرى در اوضاع استانهاى تابعه نداشتند . مناصب شهربانان موروثى شده بود و تحت مراقبت و تفتيش حكومت مركزى نبودند . ملل تابعه براى نجات از بار مالياتها و تحميلات ديگر ، گاه‌وبيگاه ، عصيان مىكردند . مصر كه از جلوس اين پادشاه اعلام استقلال كرده بود براى هميشه استقلال خود را حفظ كرد .\r\nپس از مصر قسمتى از قبرس و سپس فينيقيه و سوريه استقلال خود را اعلام كردند .\r\nشهربانان با حكومت مركزى ارتباطى نداشتند ، كشورهاى تابعه را غارت و ويران مىكردند .\r\nمبارزات طبقاتى و جنبشهاى اعتراضى مردم با بيرحمى سركوب مىشد . جنگ طبقاتى كه توسط مزدوران گرسنه درمىگرفت با خشونت خفه مىشد ولى آتش انقلاب و طغيان خاموش نمىشد ، ملل تابعه يكى بعد از ديگرى شورش مىكردند . وحدت كشور و حيات شاه دايما در خطر بود .\r\nجنگهاى دايمى كه در داخلهء هريك از ممالك شاهنشاهى بين اغنيا و فقرا درمىگرفت ، به تجزيهء شاهنشاهى كمك مىكرد .\r\nبا درگذشت اردشير دوم ، اردشير سوم زمام امور را به دست مىگيرد . اين مرد شقى با جلوس خود چندين تن از برادران و خواهران خود را به ديار نيستى فرستاد و با خشونت و اعمال سياست قتل و تخريب ، بسيارى از مناطق از كف رفته را بار ديگر به دست آورد ، و يونانيان كه بر اثر جنگهاى داخلى خسته و فرسوده شده بودند ، با تأثر ناظر آخرين موفقيتهاى ناپايدار اردشير سوم بودند . در سال 338 ق . م . اردشير سوم مسموم مىشود و يكى از خويشاوندان او به نام داريوش سوم جاى او را مىگيرد . شاه جوان كه بازيچهء درباريان بود ، از نهضتهايى كه در كشورهاى ديگر ، به خصوص در يونان ، جريان داشت بى خبر بود . در همين ايام در سرزمين مقدونيه ، فيليپ ( فيلقوس ) به تخت سلطنت مىنشيند و اتحاديه‌اى شامل يونان به وجود مىآورد و سپاه مقدونيه را متحد مىسازد ، ولى او با دشنهء مخالفان ، كه ظاهرا دربار ايران در آن بىدخالت نبود ، از پاى درمىآيد و فرزند جوان و شجاعش به نام اسكندر كار پدر را دنبال مىكند .\r\nشاه جوان ايران ، اين مرد شجاع را به چيزى نمىگيرد و طى سه جنگى كه بين او و اسكندر درمىگيرد ، سراسر ايران به تصرف سردار مقدونى درمىآيد . داريوش سوم كه از پيش او مىگريخت سرانجام در خاك خراسان كشته و سلطنت هخامنشى برچيده شد .\r\n\r\n","description":"","footnote":"","page_name":" 396 ","page_number":410},
  {"content":"\r\n\r\n\r\nوضع اجتماعى و اقتصادى ملل در دورهء هخامنشى\r\nچنان كه ديديم كورش در دوران زمامدارى خود ، از سياست اقتصادى و اجتماعى عاقلانه‌اى كه كمابيش مبتنى بر مصالح ملل تابع بود ، پيروى مىكرد . از اين جملهء او كه مىگويد : « رفتار پادشاه با رفتار شبان تفاوت ندارد ، چنان كه شبان نمىتواند از گله‌اش بيش از آنچه به آنها خدمت مىكند ، بردارد ، همچنان پادشاه از شهرها و مردم همانقدر مىتواند استفاده كند كه آنها را خوشبخت مىدارد » « 27 » ، و نيز از رفتار و سياست عمومى او ، به خوبى پيداست كه وى تحكيم و تثبيت قدرت خود را در تأمين سعادت مردم مىدانست و كمتر در مقام زراندوزى و تحميل ماليات بر ملل تابع خود بود . او در دوران كشورگشايى نه تنها از قتل و كشتارهاى فجيع خوددارى كرد بلكه به معتقدات مردم احترام گذاشت و آنچه را كه از ملل مغلوب ربوده بودند ، پس داد . « موافق تورات ، پنجهزار و چهارصد ظرف طلا و نقره را به بنى اسرائيل رد مىكند ، معابد ملل مغلوبه را مىسازد و مىآرايد . » « 28 » و به قول گزنفون ، رفتار او طورى بود « كه همه مىخواستند جز ارادهء او چيزى بر آنها حكومت نكند . » « 29 » كمبوجيه با آنكه از عقل و كياست كورش نصيبى نداشت و از سياست آزادمنشانهء وى پيروى نمىكرد ، در دوران قدرت خود به اخذ ماليات از ملل مغلوب مبادرت نكرد بلكه مانند كورش كبير به اخذ هدايايى چند قانع بود ، ولى اين سياست از آغاز حكومت داريوش تغيير كلى يافت و پس از سپرى شدن دوران حيات داريوش ، روزبروز ، بر سنگينى ماليات افزوده شد و اين روش دور از حزم و عقل تا پايان حكومت هخامنشى ادامه يافت .\r\nريچاردن فراى ضمن بحث در پيرامون اوضاع اقتصادى دوران هخامنشى مىنويسد :\r\nباجها و مالياتهاى حكومت هخامنشى بسيار فراوان بود . چنين مىنمايد كه حقوق بندر و باج بازار و عوارض دروازه و راه و مرز به گونه‌هاى متعدد ، و باج چهارپايان و جانوران خانگى كه گويا ده درصد بود ، و همچنين باجهاى ديگرى ، برقرار بود . شاه در نوروز ، پيشكش مىگرفت و هرگاه سفرى مىكرد رنجى بيشتر بر مردم محل تحميل مىشد . بيشتر اين پيشكشها و باجهاى گوناگون به صورت پول و يا جنس پرداخته مىشد . بيگارى براى ساختن و ترميم راهها و ساختمانهاى مورد استفاده عموم مردم ، و مانند آنها به دست شهربانان و شاه بر مردم بفراوانى تحميل مىشد . پس چنين مىنمايد كه زندگى براى مردم عادى بسيار دشوار بود . هزينه‌هاى عمومى محلى را ، با باجهاى مخصوص آن محل انجام مىدادند ، زروسيم چون سيلى گران به صندوقهاى شاه مىريخت . هنوز سخنى از املاك و معدنها و تأسيسات آبيارى شاه نگفته‌ايم كه درآمدهاى كلان داشت . بيشتر طلاهاى گرد آمده به هنگام جنگ يا همچون پيشكشى به مصرف مىرسند . « 30 »\r\n\r\n\r\n","description":"","footnote":"\r\n( 27 ) . ايران باستان ، پيشين ، ص 421 .\r\n( 28 و 29 ) . همان ، ص 474 و 477 .\r\n( 30 ) . ميراث باستانى ايران ، پيشين ، ص 186 .\r\n","page_name":" 397 ","page_number":411},
  {"content":"\r\n\r\n\r\nسياست اقتصادى سلاطين هخامنشى\r\nپس از پايان دوران نبرد و تحصيل امنيت و آرامش ، داريوش لباس رزم از تن به‌در كرد و با تدبير و كاردانى ، سازمان اقتصادى و ادارى كشور را سروصورتى بخشيد . داريوش امپراتورى خود را به بيست « ايالت » يا « ساتراپى » تقسيم كرد و در رأس هرايالت ، فرمانروايى مقتدر قرار داد . وى به منظور توسعهء بازرگانى و نزديك ساختن روابط بين ايالات و نيز براى تأمين هدفهاى سوق الجيشى خود به ساختن جاده‌هاى بزرگ اقدام كرد ؛ ازجمله جادهء شاهى افسوس « 31 » را به شوش متصل مىكرد كه از دجله و فرات مىگذشت و طول آن نزديك 2400 كيلومتر بود . جاده‌اى ديگر بابل را به هندوستان مربوط مىكرد . داريوش شبكهء جاسوسى وسيعى پديد آورد كه مأمورين آنها كارهاى ساتراپها و فرماندهان نظامى را زيرنظر مىگرفتند . « 32 »\r\nبه عقيدهء امستد : « درميان پادشاهان باستانى ، كمتر فرمانروايى مىيابيم كه مانند داريوش به اين خوبى دريافته باشد كه كاميابى يك ملت بايد بر بنياد اقتصادى سالم گذاشته شود . » « 33 » براساس اين فكر منطقى ، وى كوشيد تا آنجا كه ممكن است به‌جاى پيمانه‌ها و وزنهاى گوناگون ملكداران ، در سراسر شاهنشاهى پيمانه‌ها و اوزان جديدى معمول دارد . او براى هماهنگ كردن وزنه‌ها ، وزنهء جديدى به نام « كرشه » و پيمانهء جديدى به نام « پيمانهء شاه » برقرار كرد .\r\nاز وزنه‌هايى كه در گنجينهء تخت‌جمشيد ، كرمان و جاهاى ديگر پيدا شده معلوم مىشود كه وزنه‌ها به شكل هرم كوچكى بوده كه يكى از آنها وزنش كمتر از 22 پوند يعنى صد و بيست كرشه است . وزنه‌ها ظاهرا پس از چندى در سراسر كشور تعميم يافت . امستد مىنويسد :\r\n« جالب است كه در آن سر ديگر شاهنشاهى در « الفانتين » در مرز جنوبى مصر ، سربازان مزدور يهودى وام خود را از روى سنگ ( وزنه ) شاه مىپرداختند . كوچكترين وزن « هلور » يا حبه بود كه از بابل همزمان نيز با آن آشنا هستيم . ده هلور يك چارك مىشد ، چهار چارك يك « شكل » و ده شكل يك كرشه بود ( يك شكل تقريبا معادل يك دلار است . ) سكه‌هاى داريوش از طلاى ناب و به نام خود او « داريك » ناميده مىشد . ضرب سكهء طلا مخصوص شاهنشاه بود و شهربانها مىتوانستند براى انجام مخارج ضرورى سكهء نقره بزنند . « كارشا » يا كرشه هم واحد پول و هم واحد وزن بود و هرسكهء طلا معادل 20 سكهء نقره ارزش داشت و يك سكهء نقره با بيست سكهء مس برابر بود . ارزش مسكوكات با گذشت زمان نقصان يافت ، بطورى كه اگر در دوران كهن مزد يك كارگر در ماه يك « شكل » بود ، با اين وجه مىتوانست ضروريات زندگى خود را تأمين كند ، ولى در دوره‌هاى اخير حكومت هخامنشى ارزش پول كم شده بود و قوهء خريد طبقات پايين اجتماع بيش‌ازپيش كاهش يافته بود .\r\nتاكنون راجع به طرز توليد يعنى وسايلى كه مردم آن روزگار براى توليد ما يحتاج خود ، از قبيل خوراك ، پوشاك ، منزل ، سوخت و ديگر ضروريات زندگى به كار مىبردند تحقيق كافى نشده\r\n\r\n\r\n","description":"","footnote":"\r\n( 31 ) .  Ephese \r\n( 32 ) . نگاه كنيد به : تاريخ جهان باستان ، پيشين ، ج 1 ، ص 256 به بعد .\r\n( 33 ) . شاهنشاهى هخامنشى ، پيشين ، ص 251 به بعد .\r\n","page_name":" 398 ","page_number":412},
  {"content":"\r\n\r\nاست ؛ آنچه مسلم است نيروهاى توليدى و افزارهاى كار در اين روزگار سخت ابتدايى بود و چيزهايى شبيه بيل و كلنگ و خيش در فعاليتهاى توليدى كشاورزى مورد استفاده قرار مىگرفت .\r\nبموجب الواح گلى تخت جمشيد ، دستمزد كارگران قصور و ساير كاركنان را قسمتى به پول و قسمت ديگر را به جنس پرداخت مىكردند . در بابل ، قبل از استقرار حكومت هخامنشيان ، مسكوك نقره ، سربى ، و مسى بين مردم كمابيش رواج داشت . بطورى كه از ونديداد و ساير منابع برمىآيد ، در ايران كهن دادوستد بيشتر با جنس صورت مىگرفته ، و در فقرهء 43 دستمزد پزشكى كه بيمارى درمان كند ، چنين تعيين شده است : « بزرگ‌زاده را درمان كنند به ارزش بهترين ستور ، بهترين ستور را درمان كنند به ارزش پست‌ترين ستور ، ستور پست - ترين را درمان كنند به ارزش يك پاره گوشت . »\r\nدر تورات نيز از معامله و مبادله با نقره و كالا هردو سخن رفته است . بطورى كه در باب بيست و سوم از سفر پيدايش نوشته شده است : « پس‌ازآنكه ساره زن ابراهيم در سن 127 سالگى در كنعان درگذشت . . . ابراهيم در آنجا سرزمينى برگزيد و 450 مثقال سيم با ترازو سنجيد و آن زمين را خريد و ساره را به خاك سپرد . »\r\nمعمولا در كشورهاى مختلف باستانى ، كالا و جنسى كه بيشتر مورد نياز عمومى بود ، وسيلهء دادوستد قرار مىگرفت ؛ ولى پس از روى كار آمدن حكومت هخامنشى و تثبيت اوضاع اقتصادى در عصر داريوش ، در بيشتر نقاط امپراتورى سكه وسيلهء مبادله گرديد و اندك‌اندك بانكها نقش مهمى در فعاليتهاى اقتصادى ايفا كردند . دكتر گيرشمن از يك بانكدار يهودى در قرن هفتم ق . م . نام مىبرد كه « امور رهنى ، اعتبار متحرك و امانات را انجام مىداد و سرمايهء آن در مورد منازل ، مزارع ، غلامان ، چهارپايان ، كشتيهاى مختص حمل مال التجاره به كار مىرفت . اين بانك از عمليات مربوط به حساب جارى و استعمال چك اطلاع داشت .\r\nبانك ديگرى متعلق به موراشى . . . وجه مال التجاره را اخذ مىكرد . قنوات را حفر مىنمود و آب را به كشاورزان مىفروخت . . . » « 34 »\r\nظهور بانكهاى خصوصى ، يكى از پديده‌هاى جالب اقتصادى در اين دوره است .\r\nامستد مىنويسد كه كار وام دادن در دست پرستشگاهها بود كه تنها واحد بزرگ اقتصادى بودند . وامهاى كشاورزى ظاهرا بدون بهره بود ولى قيد مىكردند كه اگر وام سر خرمن پس داده نشود صدى 25 بر آن افزوده شود . در وامهاى غير كشاورزى نرخ بهره صدى بيست بود .\r\nاگر وام‌گيرنده شخص معتبرى نبود جريمه‌اى سخت ( درصورتىكه وام در سر موعد پرداخت نمىشد ) به آن افزوده مىشد . يادداشت قرضه را ممكن بود شخص ديگر پشت‌نويسى كند كه در صورت كوتاهى مديون ، او پاسخگو باشد .\r\nدر مورد اشخاص غير معتبر معمولا وام‌دهنده ، يك خانه ، يك تكه زمين ، يا يك برده بعنوان گروگان مىگرفت . در اين موارد ، اجاره‌اى براى گروگان و بهره‌اى براى پول منظور نمى - شد . اگر بدهكار در پرداخت كوتاهى مىكرد ، بستانكار گروگان را به چنگ آورده بود .\r\n\r\n\r\n","description":"","footnote":"\r\n( 34 ) . ايران از آغاز تا اسلام ، پيشين ، ص 178 .\r\n","page_name":" 399 ","page_number":413},
  {"content":"\r\n\r\nوامهاى ديگرى بود كه هم‌گرو و هم‌بهره مىخواستند و قيد مىكردند : « هرچه كه در شهر و بيرون شهر از آن اوست ، گرو است . »\r\nدر وامهايى كه به قصد كارگشايى به بستگان و دوستان داده مىشد ، نه بهره و نه - گروى مطالبه مىشد . پرداخت وام به قسط نيز معمول بود . امستد مىنويسد :\r\nهرچه بيشتر اين سندها را بررسى كنيم بيشتر متوجه مىشويم كه در اين دوره اعتبار تا چه‌اندازه زياد به كار رفته است . زمين و ملك و خانه و چهارپايان ، حتى بردگان نسيه خريده مىشدند . با مطالعهء مدارك به اين فكر مىافتيم كه بالا رفتن غيرعادى قيمتها شايد تا اندازه‌اى بستگى به آن چيزى دارد كه امروز تورم اعتبار مىخوانيم . وقتى كه مىبينيم كه قسط آخرى يك كشتزار را نوهء خريدار اولى پرداخت مىنمايد ، درمىيابيم كه خريد به قسط شايد همان دشواريهايى را پيش مىآورد كه در آخرين دورهء ركود بازار در امريكا دست داد .\r\nنرخ ربح در بعضى از ممالك شاهنشاهى سرسام‌آور بود . از مداركى كه در كاوشهاى اخير به دست آمده ، چنين استنباط مىشود كه بانك برادران موراشى پول را به نرخ صدى چهل قرض مىداده است .\r\nاز مدارك و اسناد گرانبهايى كه به دست آمده به خوبى پيداست كه از اواخر دورهء داريوش به بعد ، سلاطين هخامنشى فقط در انديشهء گردآورى ماليات و انباشتن شمشهاى زر و سيم در گنجينه‌هاى خود بودند .\r\nآنها از سياست توأم با نرمش و گذشت كورش پيروى نمىكردند و مطلقا در فكر بهبود حيات اقتصادى كشاورزان و ديگر طبقات زحمتكش نبودند . درحالىكه هزينهء خوراك و پوشاك و مسكن و ديگر ضروريات زندگى از اواخر عهد داريوش قوس صعودى طى مىكرد ، درآمد و مزد طبقات مثمر و فعال جامعه همچنان ثابت بود و به اين ترتيب روزبروز از قوهء خريد اكثريت كاسته مىشد . بدون ترديد اگر سلاطين هخامنشى پولهاى كلانى را كه به زور به نام ماليات از ملل خاورميانه گرفته بودند ، در راه عمران و آبادى و كمك به طبقات فعال جامعه به مصرف مىرسانيدند ، مؤديان مالياتى مجبور نمىشدند با نرخ صدى چهل از بانكداران زالوصفت پول قرض كنند . ادامهء همين سياست غلط اقتصادى به شورش و قيام بابل و مصر و ديگر كشورهاى خاورميانه منتهى شد و زمينه را براى پيروزى سياست اسكندر يا هرمتجاوز خارجى فراهم گردانيد . داريوش سوم پس از نبرد « گوگمل » گفته بود : « بگذار اين ملت حريص ( مقدونى و يونانى ) كه از ديرگاهى تشنهء خزاين من است در طلا تا گلو فرو رود . » « 35 » اگر داريوش سوم و پادشاهان پيش از او به‌جاى گردآورى شمشهاى طلا در خزانه‌هاى شوش ، تخت‌جمشيد ، پاسارگاد ، دمشق و هكمتانه ، و ظلم و ستم بر ملل تابع ، از سياست ارفاق‌آميز كورش پيروى مىكردند ، اسكندر فكر تجاوز به خاك ايران را به خود راه نمىداد . ولخرجى شاه و درباريان را حد و حدودى نبود . همينقدر يادآور مىشويم داريوش كه بيش از ديگر سلاطين\r\n\r\n\r\n","description":"","footnote":"\r\n( 35 ) . تمدن هخامنشى ، پيشين ، ص 80 .\r\n","page_name":" 400 ","page_number":414},
  {"content":"\r\n\r\nهخامنشى فكر منظم اقتصادى داشت ، پس‌ازآنكه دموكدس « 36 » پاى او را درمان كرد دو زوج زنجير طلا به او بخشيد و بانوان حرم نيز هريك جامى از زر پر از مسكوك طلا به او بخشيدند . اين مورخ مىنويسد كه اسكيتون « 37 » خدمتگزار دموكدس كه با او بود از جمع‌آورى سكه‌هاى ريخته شده از سر جامها اندوختهء حسابى جمع‌آورى نمود . « 38 »\r\nبطورى كه از كتيبه‌هاى ميخى مكشوفه برمىآيد ، حكومت هخامنشى از دورهء داريوش به بعد براى تأمين راحت و آسايش خود ، اخذ ماليات و خراج نواحى مختلف كشور را به مقاطعه - كارانى نظير « اگيبى و پسران و موراشو و پسران و عده‌اى ديگر » واگذار مىكرد و اين مقاطعه‌كاران تجارت‌پيشه ، خراج هرمحل را به پول نقره گرد مىآوردند و به خزانهء شاهى تحويل مىدادند .\r\nولى بندگان و مشتريان آن تجارتخانه‌ها نه تنها خراج از مردم مىستاندند ، بلكه به معنى صحيح كلمه اهالى را لخت كرده به نفع خويش غارت مىكردند و ايالتى را از هستى ساقط مىنمودند . از كتيبه‌هاى ميخى قرن پنجم چنين برمىآيد كه يكى از مأموران ايرانى عليه اعمال اين تحصيلداران خراج ، شكايت كرد و خطر محاكمه و محكوميت ايشان پيش‌آمد ، ولى « موراشو و پسران » بهتر آن ديدند كه رشوهء كلانى به مأموران بدهند و از دادگاه و دادرسى نجات يابند .\r\nرشوهء مزبور عبارت بود از مقدار زيادى جو و گندم و چندين چليك شراب و تعداد زيادى گاو و گوسفند و غيره . « 39 »\r\nبه قول يكى از صاحبنظران\r\n. . . اگر ما در تاريخ بمثابهء ساكنان اين كشور ، از اقوام ديگر تجاوز و ستم ديده‌ايم ، بنوبهء خود از شركت در ستم و تجاوز به اقوام ديگر نيز مبرى نيستيم ؛ ولى هم در مورد ديگران ، هم در مورد ما ، گناه از مردم نيست ، گناه از قشر فوقانى است كه آزمندانه خواستار حفظ امتيازات خود بودند . غرور ما بايد به چيزهاى نجيب و شريف ، به ابداعات و آفرينشها باشد نه به ستمها ، تجاوزها ، جهانگشاييها .\r\nدر ايجاد تمدنى كه تمدن ايرانى نام دارد هم خلقهاى ساكن فلات ايران و هم بسيارى از خلقهاى ديگر از هند و چين گرفته تا اندلس و روم و صقليه دخالت داشته‌اند لذا غرور ميهن‌پرستانهء ما بايد با احساس انترناسيوناليسم و علاقه و احترام به سرنوشت و مدنيت ديگر خلقها ، بويژه آن خلقهايى كه با ما نزديكترين تماس را داشته‌اند ، همراه باشد . تنها چنين احساساتى واقعا انسانى و پيونددهنده است . « 40 »\r\n\r\n\r\n","description":"","footnote":"\r\n( 36 ) .  Democeds \r\n( 37 ) .  Skiton \r\n( 38 ) . تاريخ هرودت ، ج 3 ، دكتر هادى هدايتى ، ص 222 .\r\n( 39 ) . پطروشفسكى و ديگران ، تاريخ ايران از دوران باستان تا پايان سدهء هيجدهم ، ج 1 ، ترجمهء كريم كشاورز ، ص 7 . براى كسب اطلاعات بيشتر راجع به دادوستد و پول در ايران باستان رجوع كنيد به :\r\nلغتنامهء دهخدا ، حرف پ ، ص 543 .\r\n( 40 ) . ويژگيها و دگرگونيهاى جامعهء ايران در پويهء تاريخ ، ص 11 .\r\n","page_name":" 401 ","page_number":415},
  {"content":"\r\n\r\nاصلاحات پولى داريوش در سراسر كشور عملى نشد بلكه در جاهاى دورافتاده و مرزى ، دادوستد ، مانند روزگاران پيش با جنس ، انجام مىگرفت . گاه پيشه‌ورانى كه در ساختمانهاى شاه كار مىكردند ، با آنكه مزد آنها با پول حساب مىشد ، حق خود را با جنس مىگرفتند . آنچه مسلم است رواج سكه‌هايى با وزن و عيار معين براى طبقهء بازرگان بسيار سودمند بود ولى فرمانروايان مناطق مختلف براى نشان دادن استقلال محلى و فئودالى همواره مايل بودند كه خودشان سكه بزنند .\r\nارزش فلزهاى گرانبها و سكه‌هاى محلى را با سكه‌هاى رايج داريوشى مىسنجيدند و اين ارزش‌گذارى غالبا به زيان ماليات‌دهندگان و ملل تابعه پايان مىيافت ، يعنى خزانه ، پولهاى مالياتى را با ارزش اظهار شده نمىپذيرفت بلكه آنها را مورد آزمايش قرار مىداد و برحسب اينكه سيم ناب يا سفيد ، سيم درجه دو و سيم درجه سه باشد ، ارزش آنها را معين مىكرد . در دورهء سلطنت داريوش ، از بركت تمركز و امنيت نسبى ، دادوستد و فعاليتهاى اقتصادى در سراسر شاهنشاهى گسترش يافت . بانكداران به تقاضاى اشخاص وام مىدادند .\r\nمهمترين خانوادهء بانكدار بابل خانوادهء « اگيبى » ( اژيبى ) است كه اصلا يهودى بودند و بنيانگذار اين بانك شخصى به نام « يعقوب » بود . « مردوك نصيراپال » يكى از افراد سرشناس اين خانواده براى دادوستد به دو تن وام مىدهد ، با اين قيد كه هرسودى كه به سيم ببرند نيمى براى او باشد . از دورهء داريوش مداخلهء دولت در امور اقتصادى و ميزان مالياتها بتدريج فزونى مىگرفت . سطح قيمتها كه در آغاز شاهنشاهى بكندى و آرام بالا مىرفت ، از آغاز پادشاهى داريوش بسرعت رو به افزايش نهاد و همين بالا رفتن قيمتها و پايين آمدن قدرت خريد مردم ، به از هم‌پاشيدگى اقتصادى حكومت هخامنشى در دوره‌هاى بعد كمك فراوان نمود . بطورى كه اشاره شد در دورهء كورش و كمبوجيه قاعدهء ثابتى دربارهء پرداخت ماليات وجود نداشت و فقط ملل تابعه پيشكشهايى به پادشاه تقديم مىكردند ولى از دورهء داريوش حصهء مالياتى هريك از ملل تابع مشخص گرديد . به‌همين مناسبت ، هرودت مىنويسد كه ايرانيان آن روز « داريوش را كاسب ( خرده‌فروش ) كمبوجيه را مستبد و كورش را پدر مى - خواندند . » زيرا اولى در همه‌چيز چانه مىزد ، دومى خشن و بيقيد بود و سومى اخلاقى ملايم داشت و خدمتگزار خلق بود .\r\n\r\nبار سنگين ماليات\r\nپس‌ازآنكه حوزهء قدرت هخامنشيان وسعت گرفت ، كم‌كم ، پارسيان يعنى قوم فرمانروا از پرداخت باج معاف گرديدند ؛ ولى به عوارض مالياتى ملل تابعه ، از دورهء داريوش به بعد افزوده شد . به باج شهرستان پهناور ماد كه به 450 قنطار « 41 » برآورده شده بود ، صد هزار گوسفند و پنجاه هزار اسب نسائى ( براى شاه ) افزودند .\r\nشوش و سرزمين كاشيها 300 قنطار مىپرداخت ، ارمنستان تا سرزمين كنار درياى سياه 400 قنطار . اين شهرستانها ساليانه 20 هزار كره اسب نسائى براى مهرگان نزد شاه مىفرستادند . همچنين ساير شهرستانها برحسب وسعت و قدرت اقتصادى ماليات خود را مى -\r\n\r\n\r\n","description":"","footnote":"\r\n( 41 ) . واحد وزن .\r\n","page_name":" 402 ","page_number":416},
  {"content":"\r\n\r\nپرداختند ، بطورى كه اگر مالياتهاى سنگين آن دوره را مورد مطالعه قرار دهيم به اين نتيجه مىرسيم كه از شهرستانهاى مختلف همواره نهرى از سيم به مركز امپراتورى روان بود كه هرودت مبلغ آن را به 9880 « قنطار اوبويى » به شمار آورد . به عقيدهء امستد :\r\nحساب كردن آن مبلغ به پول كنونى تا حدى غير ممكن است ولى اگر آن را پيرامون 20 ميليون دلار بگيريم و ارزش خريد آن را چند برابر بيشتر ، مى - توانيم تصورى از ثروت پادشاه پارسى به دست آوريم . معمولا اين زروسيمها را مىگداختند و آنها را به صورت شمش درمىآوردند و قسمت ناچيزى از آن را سكه مىزدند و آن سكه‌ها را براى خريد سربازان و يا سياستمداران بيگانه مصرف مى - كردند .\r\nبه اين ترتيب چون مالياتهاى سنگين را از زروسيم مىگرفتند ، عدهء كثيرى از ملكداران كه قادر به پرداخت باج نبودند ناچار براى تهيهء سيم و زر املاك خود را نزد وام‌دهندگان نابكار به گروگان مىدادند . ادامهء اين سياست ظالمانه از طرف سلاطين و زمامداران حكومت هخامنشى به عقيدهء امستد موجب پيدا شدن تورم و بالا رفتن قيمتها و فلاكت و بيچارگى مردم زيردست گرديد . « 42 »\r\nتخت جمشيد . باج‌آوران سويهء\r\nيك سند مالياتى در خزانهء تخت جمشيد پيدا شده كه حاوى بقاياى مالياتى بانويى است كه قسمتى از ماليات خود را پرداخت كرده و ، بموجب اين سند ، تتمهء آن را داده و مفاصا حساب گرفته است . . . از مفاد اين لوحه مىتوان دريافت كه سكه يا قطعات نقره كه پرداخت شده سه‌درجه يا بيشتر بوده ، و اين درجه‌بندى برحسب خالص بودن يا خالص نبودن نقره بوده است كه پس از محك به نقرهء خالص احتساب\r\n\r\n\r\n","description":"","footnote":"\r\n( 42 ) . شاهنشاهى هخامنشى ، پيشين ، ص 456 به بعد .\r\n","page_name":" 403 ","page_number":417},
  {"content":"\r\n\r\nو به پاى بدهى مؤدى مالياتى محسوب و سند صادر مىگرديده است ، و اين اختلاف در عيار مسكوك شايد بواسطهء اين بوده است كه كشورها و استانهاى تابعه حق داشتند سكه بزنند و سكه‌هاى هرمحلى عيارى ديگر داشته است . « 43 »\r\nدر تخت جمشيد نمايش رژهء ملتهاى زيردست كه پيشكشهاى خود را براى جشن سال نو نزد داريوش و خشايارشا مىآوردند ، به چشم مىخورد . اين پيشكشها به باجهاى كمرشكن ديگر افزوده مىشد و چنان كه اشاره كرديم ، ملكداران براى دادن باج و پيشكش از وام‌دهندگان زالوصفت پول به نرخ صدى چهل در سال ( دو برابر صدى بيست عصر حمورابى ) وام مى - گرفتند و درعين‌حال زمينهايى كه نزد وام‌دهندگان گرو گذاشته بودند به دست آنان كشت مىشد و سود آن را مىبردند . در نتيجهء همين مظالم و بيدادگريهاست كه در سراسر اين دوره على الدوام ملل تابعه براى گسستن زنجيرهاى اسارت اقتصادى و رهايى از ستمگرى سلاطين هخامنشى سر به شورش برمىداشتند . در يهودا و بابل مدارك زيادى كه مؤيد ناراحتى و طغيان عمومى است ، وجود دارد . تنها سهم مالياتى بابل ، به سيم ، بالاترين پرداخت در شاهنشاهى يعنى هزار قنطار بود . علاوه‌براين از آنها پانصد غلام اخته مطالبه مىكردند تا به صورت خواجه‌سرا در دربار خدمت كنند .\r\n\r\nوضع مؤديان مالياتى\r\nامستد مىنويسد : « باجهاى سنگين همان نتيجه‌اى را در يهود به بار آورد كه پيش ازاين در بابل ديديم . فرياد دردناك اين يهوديها و زنهايشان در واقع فرياد همهء مردمان شاهنشاهى پارسى بود . » « 44 »\r\nباب پنجم كتاب نحميا انعكاسى از وضع رقت‌بار اقتصادى مردم است :\r\nو قوم و زنان ايشان بر برادران يهود خود فرياد عظيمى برآوردند و بعضى از ايشان گفتند كه ما و پسران و دختران بسياريم ، پس گندم بگيريم تا بخوريم و زنده بمانيم ؛ و بعضى گفتند مزرعه‌ها و تاكستانها و خانه‌هاى خود را گرو مىدهيم تا به سبب قحط ، گندم بگيريم ؛ و بعضى گفتند كه نقره را به عوض مزرعه‌ها و تاكستانهاى خود براى جزيهء پادشاه قرض گرفتيم ، و حال جسد ما مثل جسد برادران ماست و پسران ما مثل ايشان و اينك ما پسران و دختران خود را به بندگى مىسپاريم و بعضى از دختران ما كنيز شده‌اند و در دست ما هيچ استطاعتى نيست . زيرا كه مزرعه‌ها و تاكستانهاى ما از آن ديگران شده است . پس فرياد ايشان و اين سخنان را شنيدم ، بسيار غضبناك شدم و با دل خود مشورت كرده بزرگان و سروران را عتاب نمودم و به ايشان گفتم : شما هركس از برادر خود ربا مىگيريد . . . كارى كه شما مىكنيد خوب نيست . . . و الان امروز مزرعه‌ها و تاكستانها و باغات زيتون و خانه‌هاى ايشان و صديك از نقره و غله و عصير انگور و روغن كه برايشان نهاده‌ايد ، رد كنيد . پس جواب\r\n\r\n\r\n","description":"","footnote":"\r\n( 43 ) . تمدن هخامنشى ، ج 2 پيشين ، ص 70 و 71 .\r\n( 44 ) . شاهنشاهى هخامنشى ، پيشين ، ص 468 .\r\n","page_name":" 404 ","page_number":418},
  {"content":"\r\n\r\nدادند كه رد خواهيم كرد و از ايشان مطالبه نخواهيم نمود . . . پس دامن خود را تكانيده گفتم خدا هركس را كه اين كلام را ثابت بنمايد از خانه و كسبش چنين بتكاند و به اين قسم تكانيده و خالى شود . پس تمامى جماعت گفتند آمين .\r\nو در پايان باب نهم بار ديگر از مشكلات اقتصادى و اجتماعى قوم يهود سخن رفته است :\r\nاى خداى عظيم و جبار و مهيب كه عهد و زحمت را نگاه مىدارى ، زنهار تمامى اين مصيبتى كه بر ما و برپادشاهان و سروران و كاهنان و انبيا و پدران ما و بر تمامى قوم تو از ايام پادشاهان آشور تا امروز مستولى شده است ، در نظر تو قليل ننمايد . . . تا امروز غلامان هستيم و در زمينى كه به پدران ما دادى تا ميوه و نفايس آن را بخوريم ، اينك در آن غلامان هستيم . . . مادر شدت و تنگى گرفتار هستيم .\r\nاين مدارك و اسناد به خوبى نشان مىدهد كه هدف دولتهاى تجاوزكار عهد باستان ، و حكومتهاى امپرياليستى زمان ما ، يكى است . از ديرباز منظور غائى اين نوع دولتهاى ستمگر ، غارت منابع و ذخاير ملل مغلوب بوده است . مرحوم مشير الدوله مىنويسد :\r\nاسكندر از شوش سه ميليارد ريال طلا و نقره و از تخت جمشيد تقريبا دو برابر آن به چنگ آورد و در نتيجه بقدرى طلا و نقره در يونان زياد شد كه ارزش آن به نصف تقليل يافت و از اين رهگذر آشفتگيهايى در اوضاع اقتصادى يونان پديد آمد . از اين ارقام مىتوان به عظمت ذخاير طلا و نقره‌اى كه هخامنشيان به قيمت اسارت و بيچارگى ملل تابع گردآورده بودند پىبرد و سياست غلط اقتصادى آنان را دريافت . « 45 »\r\n\r\nتجارت و بازرگانى\r\nاستقرار شاهنشاهى هخامنشيان در سراسر آسياى غربى و پايان دادن به قدرت فئودالها و سلاطين اين منطقه ، تمركز بيسابقه‌اى به وجود آورد كه عامل مهمى در پيشرفت فعاليتهاى تجارى و بازرگانى بود . علاوه‌براين ، سياست اقتصادى داريوش و سعى او در تأمين راهها و وسايل ارتباطى و دخول مقياسها و وزنه‌هاى جديد و رواج سكه و پول واحد در اقطار شاهنشاهى و نظارت دولت در امور اقتصادى ، تحرك و جنبش بيسابقه‌اى در امور تجارت و بازرگانى ايجاد كرد . گيرشمن مىنويسد :\r\nبا توسعهء تجارت جهانى ، سطح زندگى به‌طور محسوسى در ايران عهد هخامنشى بالا مىرفت و مخصوصا در بابل ، به قول اقتصاديون ، سطح زندگى بالاتر از يونان بود . . . روابط تجارتى بين نواحيى كه سابقا وجود نداشت ( مثلا بين بابل و يونان ) ايجاد شد و توسعه يافت . . . اروپاى جنوبى داخل در روابط اقتصادى با آسياى غربى گرديد . سابقا تجارت مستقيم از حدودى كه در هزارهء دوم ق . م .\r\nصورت مىگرفت بندرت تجاوز مىنمود . در زمان هخامنشيان بر اثر رواج مسكوكات\r\n\r\n\r\n","description":"","footnote":"\r\n( 45 ) . ايران باستان ، ج 2 ، پيشين ، ص 1478 .\r\n","page_name":" 405 ","page_number":419},
  {"content":"\r\n\r\nهم تجارت برى و هم تجارت بحرى به نواحى بعيد كشيده شد . اين عهد ، از جهت يك سلسله مسافرتها و اكتشافات بزرگ ، شايان توجه است . چنان كه ديده‌ايم اسكيلاكس « 46 » از مردم كارياندا « 47 » به امر داريوش به مسافرتى اقدام كرد كه دو سال و نيم طول كشيد و از دهانهء رود سند تا مصر سفر كرد . يك فرمانده ايرانى به نام ستاسپه « 48 » در قرن 5 ق . م . با كشتى تا ماوراى ستونهاى هركول ( جبل الطارق ) پيش راند . ملاحان يونانى ، فنيقى و عرب ارتباط بين هند ، خليج‌فارس ، بابل ، مصر و بنادر بحر الروم را تأمين مىكردند .\r\nتجارت جهانى بيش‌ازپيش به نقاط دور تر كشانيده مىشد و تا نواحى « دانوب » و « رن » رسيده بود و سكه‌هاى مكشوف ، كه در گنجينه‌ها موجود است ، وسعت آن را نشان مىدهد . حتى هندوستان و سرانديب در اين عهد ادويه و پوستها و نباتات معطر و فلفل صادر مىكردند . خمره‌هايى كه در آنها شراب ، روغن ، دارو و عسل حمل مىشد ، و دليل روابط تجارتى با غرب است ، در خود ايران به دست آمده است . اشياء مفرغى ، ظروف ، لوازم سفره ، وسايل آرايش و مخصوصا قزنقفلى شعبهء ديگر مبادلات آن عهد را تشكيل مىدهد . اجناس تجملى متعدد و فراوان بود .\r\nحجم تجارت در قرنهاى ششم و پنجم ق . م . بيش‌ازپيش افزايش يافت . مبادلات بيشتر از محصولاتى بود كه مورد استعمال يوميه بود و لوازم خانه و البسه در دسترس همهء طبقات قرار مىگرفت .\r\nپارسيان كه در آغاز امر تجارت را كارى پست و بازار را كانون فريب و دروغ مىشمردند ، به حكم تاريخ ، پس‌ازآنكه زمام سياست و اقتصاد دنياى قديم را در دست گرفتند به تجارت و بازرگانى پرداختند . به گفتهء گزنفون : « پارسيان و مردمانى كه تابع ايشانند امروز احترامشان به خدايان و والدين و انصافشان دربارهء خلق و دشمنانشان در موقع جنگ خيلى كمتر از آن است كه در سابق بود . حالا گناهكاران را مجبور مىكنند كه طلا داده مجازات خود را بخرند . »\r\nاز آنچه گذشت ، به خوبى روشن است كه از دورهء پارسيان به بعد ، در اثر توسعهء سازمانهاى ادارى و افزايش روزافزون تجملات و تشريفات دربارى و جنون زراندوزى سلاطين ، اندك اندك بار دوش ملل تابعه سنگين‌تر گرديد .\r\nامستد پس‌ازآنكه با استادى تمام وضع اجتماعى و اقتصادى ملل تابعهء شاهنشاهى را توصيف و احوال ملل خراجگزار و سنگينى بار ماليات و تحميلات ديوانى را بر دوش آنها بيان مىكند ، مىنويسد :\r\n. . . فقط زمانى كه نمودار قيمتها را فراهم كنيم ، تمام اثر اين مداخلهء دولت را در سوداگرى درمىيابيم . اين نمودارها نشان مىدهد كه در سراسر دورهء كلدى ، و\r\n\r\n\r\n","description":"","footnote":"\r\n( 46 ) .  Scylax \r\n( 47 ) .  Caryande \r\n( 48 ) .  Staspes \r\n","page_name":" 406 ","page_number":420},
  {"content":"\r\n\r\nاول هخامنشى ، سطح قيمتها آهسته بالا مىرفت ، ولى خيز بالا رفتن قيمتها در آغاز پادشاهى داريوش ، به سطحى كه ازاين‌پس براى بازماندهء اين دوره پايدار ماند ، به اندازه‌اى سخت و ناگهانى بود كه ديگر نمىتوان شك كرد كه اين « اصلاحات » كه با نيت خوب انجام گرفته بود در از هم‌پاشيدگى اقتصادى آينده سهمى داشته است . « 49 »\r\n\r\nكانال سوئز\r\nيكى از اقدامات جالب داريوش كه ارزش اقتصادى و سوق الجيشى دارد حفر كانال سوئز است . وى دربارهء اين اقدام شگرف در كتيبهء كانال مىنويسد : « من پارسى هستم ، به همراهى پارسيان مصر را گشودم ، امر كردم اين كانال را بكنند . . . »\r\nترعه‌اى كه داريوش حفر كرد ، با ترعهء كنونى كه در سال 1869 توسط مون فرديناند دولسپس « 50 » حفر و به اتمام رسيد ، كمى اختلاف دارد ؛ زيرا ترعهء كنونى از « پرت سعيد » شروع و به خليج « سوئز » منتهى مىگردد ، ولى ترعهء داريوش كبير از قدرى بالاتر از « بوباستيس » شروع و به رود نيل متصل و پس از عبور از وادى « توميليت » در نزديكى سوئز به بحر احمر ملحق مىگرديده است . « 51 »\r\n\r\nتمدن ايران در عهد هخامنشيان\r\n\r\nطرز حكومت و سازمان ادارى\r\nدر عهد هخامنشيان ، رژيم استبدادى مطلق حكومت مىكرد . شاه خود را نمايندهء اهورامزدا مىشمرد و چون شاهانى در زير فرمان او بودند به نام شاه شاهان يا شاهنشاه خوانده مىشد و ملل متنوعى كه زير يوغ او بودند ( جز يونانيان ) به اين لقب اعتراضى نداشتند . كلام شاه قطعى و نافذ و لازم الاجرا بود و مىتوانست هركس را بخواهد بدون محاكمه و رسيدگى به كشتن دهد . گاه شاه اين حق را به مادر و يا زن سوگلى خود نيز مىداد و آنان نيز در صدور فرمان قتل اشخاص آزادى داشتند . از بزرگان مملكت ، كمتر كسى را جرأت آن بود كه از شاه خرده‌گيرى كند .\r\nدرميان سلاطين هخامنشى كورش و داريوش تنها به سلطنت دلخوش نبودند بلكه آنها بطور مؤثر در امور حكومتى مداخله داشتند ولى سلاطين متأخر اين سلسله بيشتر كارهاى مملكت را به اشراف و خواجگان حرمسرا واگذار كردند و خود به عشق‌بازى و قمار و شكار پرداختند ؛ چنان كه فى المثل اردشير سوم از 360 همخوابه‌اى كه داشت ، 150 پسر پيدا كرد .\r\nكورش ، بنيانگذار سلسلهء هخامنشى ، مردى بزرگ و نابغه بود . « به گفتهء امرسون « 52 » همه از تاجگذارى او شاد شدند . روح شاهانه داشت و شاهانه به كار برمىخاست . در ادارهء\r\n\r\n\r\n","description":"","footnote":"\r\n( 49 ) . شاهنشاهى هخامنشى ، پيشين ، ص 268 .\r\n( 50 ) .  Mon Ferdinand de Lesseps \r\n( 51 ) . تمدن هخامنشى ، ج 1 ، پيشين ص 175 .\r\n( 52 ) .  Emerson \r\n","page_name":" 407 ","page_number":421},
  {"content":"\r\n\r\nامور به همان‌گونه شايستگى داشت كه در كشورگشاييهاى حيرت‌انگيز خود چنين بود . با شكست‌خوردگان به بزرگوارى رفتار مىكرد و نسبت به دشمنان سابق خود مهربانى مىكرد .\r\nپس مايهء شگفتى نيست كه يونانيان دربارهء وى داستانهاى بيشمار نوشتند و او را بزرگترين پهلوان جهان پيش از اسكندر دانسته‌اند . او كشورهايى را كه پيش از او در تحت تسلط آشور و بابل و لوديا ( ليدى ) و آسياى صغير بود ، ضميمهء ايران ساخت و از مجموع آنها يك دولت شاهنشاهى و امپراتورى ايجاد كرد كه بزرگترين سازمان سياسى پيش از دولت روم قديم و يكى از بهترين ادوار حكومت و فرمانروايى ، در همهء دوره‌هاى تاريخى به‌شمار مىرود .\r\nكورش ، كشورگشايى بود كه بيش از هركشورگشاى ديگر او را دوست مىداشتند .\r\nپايه‌هاى سلطنت خود را بر بخشندگى و خوى نيكو قرار داده بود . دشمنان او از نرمى و گذشت او آگاه بودند ، او مىدانست كه دين از دولت نيرومندتر است ؛ به‌همين جهت است كه وى هرگز شهرها را غارت نمىكرد و معابد را ويران نمىساخت ، بلكه نسبت به خدايان ملل مغلوب به چشم احترام مىنگريست و براى نگهدارى پرستشگاهها و آرامگاههاى خدايان از خود كمك مالى نيز مىكرد ؛ حتى مردم بابل ، كه در برابر او ايستادگى كرده بودند ، در آن هنگام كه احترام وى را نسبت به معابد و خدايان خويش ديدند بگرمى گرد او جمع شدند . هر وقت سرزمينى مىگشود با كمال تقوى و ورع قربانيهايى به خدايان محل تقديم مىكرد . مانند ناپلئون همهء اديان را قبول داشت و ميان آنها فرقى نمىگذاشت و با مرحمتى بيش از ناپلئون به تكريم همهء خدايان مىپرداخت . . . كورش و داريوش بر خلاف امپراتوران روم سعى نمىكردند تا ملل مغلوب را به پايهء فرهنگ و تمدن خود برسانند . آنها به خوبى از سابقهء درخشان فرهنگ و تمدن بين النهرين و مصر و بعضى ديگر از كشورهاى تابعه باخبر بودند » « 53 » و به قول دكتر گيرشمن : « اگر هخامنشيان اين ممالك را با سطح تمدن مخصوص خود تطبيق مىدادند ، سير قهقرايى به‌شمار مىرفت . كورش با حسن تدبيرى كه داشت استقلال داخلى وسيعى به كشورهاى تابعه عطا نمود و داريوش از اين سياست زيركانه تبعيت نمود .\r\nدر نتيجهءاين روش عاقلانه ، ايرانيان كورش را پدر و يونانيان وى را « سرور » و قانونگزار و يهوديان به مناسبت محبت فراوانى كه در حق آنان كرده بود وى را « ممسوح پروردگار » محسوب مىداشتند . » نقص بزرگى كه حيات افتخارآميز او را لكه‌دار كرد آن بود كه گاهى بر عقل خود چيره شده به كشتارهاى بيرحمانه‌اى دست مىزد ؛ اين قساوت و بيرحمى به فرزند نيمه‌مجنون او كمبوجيه به ارث رسيد . » « 54 »\r\nپروفسور ايليف شرقشناس انگليسى مىنويسد :\r\nگرچه بنابر تصور عمومى يونانيان ، شاهنشاهان ايران ، سلطان مستبد ، « بازيليوس » و نمونهء كامل مطلق العنانى بودند ، معهذا در حقيقت قدرت آنها بوسيلهء سنن و رسوم قديمه تا اندازهء زيادى محدود بود . فرمانها و دستورهاى شاه كه چنين امپراتورى\r\n\r\n\r\n","description":"","footnote":"\r\n( 53 ) . تاريخ تمدن ( كتاب اول - بخش اول ) ، پيشين ، ص 518 به بعد ( به اختصار ) .\r\n( 54 ) . همان ، ص 520 به بعد .\r\n","page_name":" 408 ","page_number":422},
  {"content":"\r\n\r\nبزرگى را سرپا نگاه داشته بود ، نمىتوانست از ناحيهء يك سلطان مستبد و بدون مسؤوليت باشد بلكه از طرف شوراى سلطنتى صادر مىشد . حكومت به طرز محسوسى نسبت به اقليتهاى مذهبى مدارا و اغماض مىنمود . مذهب و رسوم ملى اينهمه اتباع با دقت بسيار رعايت و اكثر بوسيلهء شخص پادشاه در كشورهاى مربوطه تشويق و ترويج مىشد . . . گرچه ايرانيان بعضى اوقات بيرحم بودند ولى روىهم‌رفته نسبت به دشمنان مغلوب خود با رحم و عطوفت رفتار مىنمودند و فقط با خائنين به خشونت و سنگدلى رفتار مىشد . هيچيك از پادشاهان ايران داراى سبعيت محض ، لذت بردن از قساوت و سابقهء قتل عامهاى دامنه‌دارى كه پادشاهان آسورى ، بخاطر شخص خود و به هواى نفس خويش ، مىنمودند ، نبودند ؛ ولى استبداد شرقى در بعضى موارد در اعمالى نظير كشتن برديا به دست كامبوزيا قبل از نبرد مصر ، نمايان شد . « 55 »\r\nداريوش پس از زمامدارى از روش آزادمنشانهء كورش تبعيت نكرد ، جنبشهاى استقلال - طلبانه‌اى كه درميان ملل تابعه ظهور كرده بود ، سبب گرديد كه داريوش به شدت عمل پردازد . براى آنكه خوانندگان بهتر به اوضاع و طرز فكر او و اشراف آن روزگار واقف شوند ، قسمتى از مذاكراتى را كه پس از پايان سلطنت برديا ( گئوماتا ) بين هفت تن از بزرگان كشور ، براى تعيين رژيم حكومت و تعيين زمامدار جديد ، صورت گرفت از جلد سوم تاريخ هرودت نقل مىكنيم :\r\nپنج روز پس از استقرار آرامش ، هفت نجيب‌زاده كه قيام كرده بودند ، شورايى براى بحث در پيرامون وضع آتيهء كشور تشكيل دادند . نطقهاى آنان به نظر بعضى يونانيها باورنكردنى مىآيد ولى اين امر از حقيقت بودن آن چيزى نمىكاهد .\r\n« اوتانوس » نجباى پارسى را تشويق كرد تا قدرت حكومت را در اختيار عموم مردم گذارند . وى اظهار داشت : به نظر من بعد ازاين نبايد ادارهء كشور را به يك فرد واحد تفويض نمود . سلطنت مطلقه نه خوشايند و نه دلپذير است .\r\nبر شما معلوم است كه كمبوجيه تا چه حد گستاخ شده بود و نيز گستاخى گئوماتاى غاصب ( برديا ) را خودتان آزموده‌ايد . چگونه مىتوان سلطنت مطلقه را يك حكومت خوب دانست . سلطان مستبد هرچه مىخواهد ، مىكند بدون اينكه دربارهء اعمال خود به هيچ مقامى گزارش دهد . با تقوىترين مردم ، اگر به اين مقام عالى برسد ، به زودى تمام صفات حسنهء خود را از دست خواهد داد ، زيرا هوس جاه‌طلبى نزد همهء مردم به وجود مىآيد و امتيازاتى كه سلطان مستبد از آن برخوردار است وى را به گستاخى مىكشاند ؛ ولى هركس كه اين دو عيب يعنى جاه‌طلبى و گستاخى را داشته باشد ، تمام عيوب را بالمجموع دارا خواهد بود ؛\r\n\r\n\r\n","description":"","footnote":"\r\n( 55 ) . ميراث ايران ، پيشين ، ص 18 .\r\n","page_name":" 409 ","page_number":423},
  {"content":"\r\n\r\nگاهى در مستى و زمانى تحت تأثير هوسهاى جاه‌طلبانه بيرحمانه‌ترين اعمال را مرتكب مىشود . ظاهرا يك سلطان مستبد ، بايد از هوس و حسد مبرى باشد ؛ لااقل به اين دليل كه از انواع و اقسام نعم برخوردار است . ولى قضيه درست برعكس است و اتباع او به تجربه به صحت اين امر پىمىبرند . وى از اشخاص شرافتمند متنفر است و از وجود اين گونه اشخاص رنج مىبرد ، او فقط با پست‌ترين افراد روابط خوب دارد و گوش او هميشه براى شنيدن تهمتها آماده است و افراد خبرچين را به خود راه مىدهد . تعجب‌آور اين است كه اگر از او با رعايت اعتدال ستايش كنند ، آزرده خاطر مىشود و اگر باصفا و صميميت به جانب او روند ، مىرنجد و فقط پست‌ترين تملق‌گوييها را مىپسندد و به حساب مىآورد . و بالاخره وحشت - آورترين مخاطرات اين است كه وى قوانين كشور را لگدمال مىكند و به شرافت زنان تجاوز مىنمايد و بدون رعايت هيچگونه تشريفاتى هركس را ، كه مايل باشد ، تسليم دژخيم مىكند ، ولى در حكومت دموكراتيك چنين نيست ؛ اولا آن را « ايزونومى » « 56 » مىگويند كه به معنى تساوى قوانين و توزيع مساوى عدل و داد است ؛ اين زيباترين نامهاست . ثانيا در حكومت دموكراتيك هيچيك از بينظميهايى كه با سلطنت مستبده ملازمه دارد بوجود نمىآيد . قاضى در آنجا با قرعه انتخاب مىشود . سازمانهاى ادارى بايد حساب پس بدهند و همهء محاسبات به نحو علنى به عمل مىآيد . بنابراين من عقيده دارم كه حكومت دموكراتيك را برقرار نماييم ، زيرا همه‌چيز ناشى از مردم است .\r\nپس‌ازآنكه سخن اوتانوس به پايان رسيد ، « مكابيز » آغاز سخن نمود و نجباى پارسى را به انتخاب اوليگارشى ( يعنى حكومت چند نفرى ) دعوت كرد . وى گفت : من با اوتانوس در مخالفت با حكومت استبدادى همداستانم و آنچه را وى دراين‌باره گفت تأييد مىكنم ولى هنگامى كه ما را تشويق كرد كه حكومت را به دست مردم بسپاريم ، از راه صواب خارج شد . هيچ‌چيز نامعقولتر و گستاختر از يك جمع مخرب و زيانبخش نيست . آيا چيزى تحمل‌ناپذيرتر از اين وجود دارد كه براى اجتناب از گستاخى يك سلطان مستبد ، خود را تابع ظلم و استبداد مردمى لجام گسيخته سازيم ! اگر شاه دست به اقدامى بزند ، از روى اطلاع است ؛ مردم برعكس ، نه عقل دارند نه شعور . واقعا هم چگونه مردمى كه نه تعليماتى ديده و نه داراى قوهء تميز هستند ، مىتوانند عقل و شعور داشته باشند . اين مردم چشم و گوش بسته و بدون قضاوت خود را در هرامرى وارد مىكنند ؛ مانند سيلى كه هرچه را در مسير خود مىبيند با خود مىبرد . بهتر است توصيه كنيم دشمنان پارس ، از حكومت دموكراسى استفاده كنند ، ولى خودما بياييم باتقوىترين افراد را انتخاب كنيم و حكومت را به آنان بسپاريم . به نظر من ، خود ما در زمرهء\r\n\r\n\r\n","description":"","footnote":"\r\n( 56 ) .  Isonomie \r\n","page_name":" 410 ","page_number":424},
  {"content":"\r\n\r\nاين قبيل افراد هستيم . مطمئنا مردان خردمند و روشن‌بين ، مشورتها و اندرزهاى عالى خواهند داد . »\r\nپس از پايان سخن مكابيز ، « داريوش » آغاز سخن كرد و چنين گفت :\r\nنظرياتى كه مكابيز برضد دموكراسى بيان كرد ، به نظر من درست و پرمعنى بود ولى نظرياتى كه بر له حكومت اوليگارشى بيان نمود ، درست نيست . اگر هرسه نوع حكومت قابل پيشنهاد يعنى دموكراسى ، اوليگارشى ، و سلطنتى به حد كمال خود برسند ، به نظر من ، حكومت سلطنتى بر دو نوع حكومت ديگر بسيار مرجح است .\r\nزيرا بطور قطع ، هيچ حكومتى بهتر از حكومت فرد واحد نيست ؛ درصورتىكه آن فرد صالح و خيرانديش باشد . چنين فردى قادر است بر اتباع خود به نحوى حكومت كند كه قابل ايراد نباشد . مذاكرات صورت مخفى دارد و دشمنان هيچگونه اطلاعى از آن حاصل نمىكنند ، اما در حكومت اوليگارشى چنين نيست .\r\nحتى اگر چنين حكومتى از چند نفر افراد ايجاد گردد ، هركدام از آنها مىخواهد نفر اول باشد ، هركدام از آنها مىخواهد عقيدهء خودش برترى يابد ؛ و اين امر باعث ايجاد تنفر متقابل و عصيان مىگردد . عصيان به كشتار و كشتار معمولا به بازگشت حكومت سلطنتى مطلقه منجر مىشود . از اينجا ثابت مىشود كه تا چه‌اندازه حكومت فرد واحد بر حكومت چند نفرى ترجيح دارد .\r\nاز طرف ديگر هنگامى كه حكومت و فرمانروايى با مردم باشد ، محال است بينظميهاى بيشمارى در كشور اتفاق نيفتد . همين كه فساد برقرار شد اين امر هيچگونه كينه و نفرتى بين افراد رذل و شرير ايجاد نمىكند و برعكس ، آنان را با رشته‌هاى ، دوستى صميمانه متحد مىسازد . زيرا آنها كه كشور را بر باد مىدهند با هماهنگى كار مىكنند و از يكديگر متقابلا حمايت مىنمايند . اين افراد مرتبا به تبهكارى ادامه مىدهند تا زمانى كه شخصيتى بزرگ برخيزد و آنان را سركوب نمايد و سلطهء خود را بر مردم مستقر سازد . چنين شخصيتى مورد تحسين و تمجيد قرار مىگيرد و اين تشويق و تحسين او را به يك سلطان مستبد مبدل مىكند . از اينجا باز معلوم مىشود كه حكومت سلطنتى از تمام حكومتها بهتر است . ولى در خاتمه ، براى آنكه در يك جمله حق مطلب را ادا كنم ، از شما سؤال مىكنم : آزادى ما از كجا آمده است ؟ اين آزادى را از چه‌كسى گرفته‌ايم ؟\r\nاز مردم ، از اوليگارشى ، يا از سلطان ؟ بنابراين چون صحيح است كه فرد واحد ما را از اسارت نجات داده ، به عقيدهء من بايد حكومت فرد واحد را بپذيريم . بعلاوه ما نبايد قوانين كشور را هنگامى كه اين قوانين خردمندانه است ، لگدمال كنيم .\r\nاين كارى است خطرناك .\r\nبه اين ترتيب سه نظر پيشنهاد شد و نظر داريوش از طرف چهار نفر ديگر كه تاكنون اظهارى نكرده بودند ، تصويب شد . همچنين تصميم گرفتند آنكه اسبش در طلوع خورشيد زودتر شيهه بكشد ، به پادشاهى برگزيده خواهد شد .\r\n\r\n","description":"","footnote":"","page_name":" 411 ","page_number":425},
  {"content":"\r\n\r\nولى اوتانوس كه از استقرار رژيم دموكراتيك مأيوس شده بود ، از آزمايش بخت خود صرفنظر كرد ، به شرط آنكه هريك از 6 نفر ديگر كه به پادشاهى برگزيده مىشود ، به وى و تمام اعضاى خانواده‌اش آزادى كامل اعطا نمايد . داريوش به پادشاهى رسيد ، و به بهانه‌اى هريكى از هفت نجيب‌زاده را كه از ياران سابق او بودند ، تسليم مرگ نمود تا حكومت مطلقهء خود را ثابت نمايد . « 57 »\r\nبااينحال اگر به گفته‌هاى هرودت اعتماد كنيم بايد قبول كنيم كه در دورهء هخامنشى سلاطين در موارد بحرانى مجلس مشاوره‌اى از اشراف و رؤساى قبايل تشكيل مىدادند و راجع به امور مهم با آنها مشورت مىكردند .\r\nهمو در جاى ديگر مىنويسد كه كمبوجيه عشق شديدى به يكى از خواهران خود احساس كرد . چون ازدواج با خواهر ، معمول نبود قضات شاهى را دعوت كرد و نظر همهء آنها را پرسيد . قضات پس از مشاوره و مطالعه گفتند : « هيچ قانونى نيست كه برادرى را در زناشويى با خواهرش مجاز گرداند ، اما قانون ديگرى هست كه به پادشاه حق مىدهد هرچه دلخواه اوست بكند . » اين جمله بهترين دليل اختيارات نامحدود شاه است .\r\nدر كتاب ايران اقتصادى به نقل از جلد سوم تاريخ هرودت نوشته شده كه : « بنادر يونانى كه يك چند تحت تسلط ايران درآمد ، غالبا توسط مستبدين اداره و رهبرى مىشد .\r\nپس از شورش مردم در عهد داريوش ، « مرداينوس » مستبدين يونانى را معزول و به مردم اجازه داد كه سرزمين خود را با اصول جمهوريت اداره كنند و اين سياست درخشان شاهنشاه هخامنشى ، موجب اعجاب مورخين گرديد . » « 58 » هرودت دراين‌باره مىنويسد : « آنهايى كه وجود عقيدهء دموكراسى را در بزرگانى مانند اوتانوس ترديد دارند ، آيا دربارهء اين اقدام مرداينوس چه خواهند گفت ؟ » « 59 »\r\nدر كتب مذهبى قديم ايران نيز همواره سلاطين به اجراى حق و عدالت دعوت شده‌اند . مثلا در داناى مينوگ خرد ، پاسخ چهارده نوشته شده : « آن حكمران و پادشاهى ، راست و درست است كه در آبادى كشور كوشيده و بينوايان را آرامش و آسايش بخشد و آيين راست برپا دارد و بيداد و ستم را از خود و ملت خود دور سازد . » همچنين در پاسخ پانزده نوشته شده :\r\n« يك دهخداى عادل و درستكار بهتر است از پادشاه ظالم يك مملكت . » زردشت در تعليمات خود مردم را به مبارزه با سلاطين بيدادگر دعوت مىكند و كسانى را كه با ستمگران همكارى مىكنند ، مذمت مىنمايد . در يسنا 41 فقرهء 2 نوشته شده : « اى اهورامزدا بشود كه ما جاودان از كشور نيك تو بهره‌مند شويم ؛ بشود كه شهريار نيك در هردو جهان چه مرد و چه زن به ما سلطنت كند . تو اى درميان موجودات ، خوبترين ! » « 60 »\r\nبا اين حال ، سلاطين هخامنشى غير از كورش براى حفظ مقام و موقعيت خود معمولا\r\n\r\n\r\n","description":"","footnote":"\r\n( 57 ) . تاريخ هرودت ، ج 3 ، ترجمهء ، دكتر محمد حسين تمدن .\r\n( 58 ) . رحيمزادهء صفوى ، ايران اقتصادى .\r\n( 59 ) . تاريخ هرودت ، ج 3 ، پيشين .\r\n( 60 ) . يشتها ، گزارش ابراهيم پورداود ، ج 1 ، ص 127 .\r\n","page_name":" 412 ","page_number":426},
  {"content":"\r\n\r\nشدت عمل نشان مىدادند ؛ چنان كه داريوش در آغاز كار براى فرونشاندن جنبشهاى استقلال - طلبانه ، مخالفين خود را بشدت سركوب كرد ؛ ازجمله پس‌ازآنكه بر شهر بابل دست يافت ، براى عبرت مردم سه هزار تن از بزرگان را به دار آويخت . ولى وى ، كه شاهى مدبر و كاردان بود ، همين كه دست مخالفان را كوتاه كرد دريافت ، كه ملت مخدوم نسبت به توده‌هاى مغلوب سخت در اقليت است و بايد سياستى عاقلانه در پيش گرفت و كليه ملل تابعه را در حفظ زبان و آداب و سنن و اقامهء مراسم مذهبى و ادارهء مؤسسات اقتصادى و هنرى آزاد گذاشت .\r\nافلاطون در رسالهء قوانين خود راجع به طرز حكومت در ايران عهد هخامنشى مطالب جالبى نوشته كه قسمتهايى از آن را نقل مىكنيم ؛ مىگويد : « دو نوع حكومت وجود دارد يكى از آن دو ، حكومت فردى و ديگرى حكومت مردم ( دموكراسى ) است . مهمترين نوع اول را ايرانيان دارند و بهترين نوع دوم را ما يونانيها دارا مىباشيم . تقريبا تمام انواع ديگر حكومت شاخه‌هاى اين دو است . اما اگر بخواهيم آزادى و دوستى و خردمندى در كشور استوار باشد بايد هريك از اين دو را تا حدى دوست داشته باشيم . ادعاى من اين است كه هيچ شهرى را خوب نمىتوان اداره كرد ، مگر آنكه حكومت آن تركيبى از اين دو باشد .\r\nحكومت فرد و حكومت مردم هريك بتنهايى از راه عدل منحرف شده‌اند . . . روزگارى اساس حكومت ايران و آتن نيز بر عدل بود اما امروز در اين حكومتها عدل كمتر است . آيا مىخواهيد دليل آن را بدانيد ؟ زمانى حكومت ايران حدفاصل ميان افسارگسيختگى و بردگى بود . هنگام پادشاهى كورش ايرانيان آزادى داشتند و همهء مردان آزاد بودند و سرور و فرمانرواى بسيارى از مردمان ديگر نيز بودند . فرمانروايان ، رعاياى خود را در آزادى سهيم كرده بودند ، چون سربازان و سرداران همه را به يك چشم مىديدند و با همه به برابرى رفتار مىكردند . سربازان در موقع خطر آمادهء جانفشانى بودند و در جنگ با جان مىكوشيدند . اگر درميان ايرانيان مرد خردمندى بود كه مىتوانست اندرزى بدهد كه مردمان را سودمند باشد ، چنان مىكردند كه همهء مردم از خردمندى او استفاده كنند . پادشاه بر كسى حسد نمىورزيد ، اما به همه آزادى مىداد تا آنچه مىخواهند بگويند و آن‌كس را كه اندرز بهتر مىداد و رأى بهتر مىنمود گراميتر مىداشت . اين بود كه كشور از هرلحاظ پيشرفت كرد و بزرگ شد ، زيرا افراد آزادى داشتند و درميان آنان محبت بود و نسبت به‌هم احساس دوستى و خويشاوندى مىكردند . اما چه شد كه از اين نعمت هنگام پادشاهى كمبوجيه محروم شدند و دوباره زير فرمانروايى داريوش آن را به دست آوردند . آيا مىخواهيد بدانيد ؟ عقيدهء من اين است كه كورش هرچند سردار خوبى بود ولى به تربيت فرزندان خود كم توجه كرد و به كارهاى خانوادهء خود نپرداخت زيرا كورش از ابتداى جوانى سرباز بود و ناچار تربيت فرزندان خود را به زنان واگذاشت و آنان فرزندانش را در ناز و نعمت پروردند و به اين شاهزادگان آموختند كه چون فرزندان شاهند آنچه را كه براى خوشبختى لازم است دارا هستند . اين بود كه خودخواه و خودسر بار آمدند و اجازه نمىدادند كسى بر خلاف رأى آنان چيزى بگويد و همهء معاشران خود را وادار كردند كه جز تحسين و تملق و چاپلوسى چيز ديگرى نگويند .\r\nآرى اين ، روش تربيت شاهزادگان بود . تربيتى بود كه زنان ، بخصوص شهبانوان تازه -\r\n\r\n","description":"","footnote":"","page_name":" 413 ","page_number":427},
  {"content":"\r\n\r\nثروت اندوخته به آنان داده بودند ؛ زيرا مردان با جنگها و خطرها روبرو بودند و فرصت تربيت فرزندان را نداشتند .\r\nكورش توجه نكرد كه فرزندان او به نوعى ديگربار آمده‌اند و بدان سبب كه از نعمت شاهزادگى بهره‌ور بودند به شيوهء « مادى » نه به شيوهء « پارسى » تربيت شده بودند ؛ و ماديها فرزندان خود را توسط زنان و خواجه‌سرايان تربيت مىكردند . اين بود كه وقتى كه كورش درگذشت ، پسران او كه با عيش‌ونوش و لذت‌پرستى بارآمده بودند ، اول يك برادر ، برادر ديگر را بكشت و قاتل نيز خود در اثر افراط در خوشگذرانى و شراب‌نوشى و سفاكى پادشاهى را از دست بداد . اين بود سرنوشت حزين كمبوجيه پسر كورش .\r\nشاهنشاهى بار ديگر توسط داريوش و هفت سردار به پارسيان بازگشت .\r\nپدران اين شاهزادگان گله‌هاى بزرگ از گاو و گوسفند و ديگر حيوانات در اختيار داشتند و مردمان نيز زير فرمان آنان بودند ، اما توجه نكردند فرزندانى كه اينهمه ثروت و نعمت به آنان خواهند داد ، تربيتى را كه خود ايشان يافته بودند دارا شده‌اند يا نه ، و خوى ايرانى كسب كرده‌اند يا نه ؟ ايرانيان فرزندان زمين سخت و ناهموارند و زمين سخت و ناهموار ، مادر درشتى و سختى است و نژادى نيرومند و توانا مىپرورد كه مىتواند در زير آسمان زندگى كند و بىخواب و خورش روزها به سر برد و با دشمنان مردانه بجنگد . نبايد فراموش كرد كه داريوش فرزند شاه نبوده و نازپرورده بار نيامده بود .\r\nوقتى به تخت نشست ، چون يكى از هفت سردار بود كشور را به هفت بخش تقسيم كرد و هنوز آثار تقسيمات او بجاست . داريوش قوانينى وضع كرد بدان منظور كه مساوات را ميان همهء افراد برقرار كند . در قوانين خود به آنچه كورش به مردم وعده داده بود صورت عمل بخشيد . بدين ترتيب ، ميان افراد ايرانى حس برابرى و دوستى و همبستگى ايجاد كرد و با بخشندگى خود مردمان را خوشدل ساخت . اين بود كه لشكريان او با شعف و طيب خاطر كشورهايى را كه در قلمرو كورش نبود ، برايش به دست آوردند . اما خشايارشا كه جانشين داريوش شد چنان كه وصف كردم ، بار آمده بود و شاهزاده‌اى نازپرورده بود .\r\nآيا حق نداريم به داريوش خطاب كنيم و بگوييم : « اى داريوش چگونه پسنديدى كه فرزند تو بدانگونه بارآيد كه فرزند كورش بارآمده بود . چه شد كه خطاى كورش را نديدى ؟ »\r\nخشايارشا ، كه پروردهء همان زينت شاهزادگان بود ، به همان سرنوشت دچار شد كه كمبوجيه . از آن زمان تاكنون واقعا درميان ايرانيان شاه بزرگى پيدا نشده است ، هرچند همهء شاهان خود را بزرگ مىخواندند .\r\nانحطاط آنان به تصادف و سرنوشت مربوط نيست . اعتقاد من اين است كه انحطاط شاهنشاهى آنان در اثر تربيتى است كه نصيب شاهزادگان و پسران توانگران است ، زيرا هيچكس از كودك و مرد ، از جوان و پير ، نمىتواند صاحب فضائلى شود كه لازمهء بزرگى است ، اگر تربيت او بدانگونه باشد كه وصف كردم . اين است آنچه معتقدم قانونگزار بايد در نظر گيرد و ما يونانيها بايد در نظر گيريم .\r\nايرانيان روزبه‌روز بدتر شدند و به سوى زوال رفتند ، و علت انحطاط آنان اين بود كه\r\n\r\n","description":"","footnote":"","page_name":" 414 ","page_number":428},
  {"content":"\r\n\r\nآزادى فردى را پايمال كردند و ستمگرى و خودسرى را در مردمان فرمانروا ساختند و چون چنين كردند درميان مردمان حس برابرى و همبستگى و دوستى را تباه ساختند . » « 61 »\r\nهگل ارزش معنوى هخامنشيان را در هوشيارى تاريخى و پيام آزادى ملل و رسالت جهانى آن مىبيند . از اين نظر ايرانيان را نخستين ملت تاريخى مىداند و تأسيس سلسلهء هخامنشى را نقطهء شروع تاريخ جهانى مىشمارد . مىنويسد : « شاهنشاهى هخامنشى دولتى بود امپراتورى به مفهوم جديد آن . . . مركب از دولتهاى گوناگون ، اما هركدام از آنها فرديت خود را از نظر بنيادهاى سياسى و سنن و نواميس خويش محفوظ داشتند . همانطور كه نور روشنى مىبخشد و به هرچيز حيات مخصوص مىدهد ، فروغ شاهنشاهى ايران نيز بر ملل عديده گسترده بود ، و هريك شخصيت حاصل خود را نگاهداشته . . . و آن تركيبى بود از اقوام مختلف كه همگى آزاد مىزيستند . » « 62 »\r\n\r\nبرترى دموكراسى\r\nبه قول ويل دورانت :\r\n. . . پس از همهء قياسها بايد گفت كه دموكراسى من حيث المجموع از هرشكل ديگر حكومت ، تاكنون ، متضمن زيان كمتر و سود بيشتر بوده است .\r\nدموكراسى در زندگى انسان رغبت و مرافقتى به وجود آورد كه از عيوب و خطرات آن بسيار مهمتر بود . به انديشه و علم و كار آزادى داد و موجبات رشد و فعاليت آنها را فراهم كرد . ديوار امتيازات و طبقات را درهم فروريخت و در هر نسل و در هرمكان و مقام به استعدادها مجال باليدن و رشد و كمال داد .\r\nآتن و روم در پرتو دموكراسى خلاقترين شهرها در طول تاريخ شدند . . .\r\nامروز دموكراسى با عزمى راسخ هم خود را موقوف به گسترش تعليم و تربيت و تطويل دورهء آن و تأمين بهداشت عمومى كرده است . اگر فرصت برخوردارى يكسان از تعليم و تربيت براى همگان فراهم شود ، دموكراسى واقعى و به حق خواهد بود ؛ زيرا كه در وراى شعارهاى ظاهرى آن ، حقيقت اصلى اين است كه گرچه افراد انسان نمىتوانند همه باهم برابر باشند ، مىتوان دستيابى آنان را به تعليم و تربيت و فرصتهاى زندگى از آنچه هست بيشتر و حتى المقدور برابر كرد . حق انسان منصب و قدرت نيست ، اما حق او هست كه براى رسيدن بدانها از هرراه كه به استعداد و شايستگى او مجال پرورش و آزمايش مىدهد ، گام بردارد .\r\nحق عطيه‌اى از جانب خداوند يا طبيعت نيست بلكه امتيازى است كه اگر به فرد داده شود به خير و صلاح جمع است . . . « 63 »\r\nگزنفون مكرر در كورش‌نامه از روش دموكراتيك و سياست آزادمنشانهء كورش ياد مىكند .\r\nازجمله وى در فصل پنجم خطاب به دوستان و همرزمان خود مىگويد :\r\n\r\n\r\n","description":"","footnote":"\r\n( 61 ) . افلاطون ، قوانين ، ترجمهء دكتر محمود صناعى ( مجلهء سخن ، ص 1281 ) .\r\n( 62 ) . مأخوذ از : هگل ، فلسفهء تاريخ ، به نقل از : فريدون آدميت ، انديشهءهاى ميرزا آقاخان كرمانى ، ص 154 .\r\n( 63 ) . درسهاى تاريخ ، پيشين . ص 116 .\r\n","page_name":" 415 ","page_number":429},
  {"content":"\r\n\r\nامروز كه ما در بزرگترين نبردها فائق آمده‌ايم ، من در اتخاذ روشى كه مايهء سعادت و رفاه اقوامى كه ما ملزم به حفظ و نگهبانى آنان هستيم ، هنوز مرددم . خواستم عقيدهء هريك از شما را به گوش خود بشنوم و از آنچه بيشتر مقرون به صلاح و خير عام است ، پيروى كنم تا مايهء خرسندى و سعادت جملگى باشد . . . « 64 »\r\nدر جاى ديگر گزنفون از قول كورش مىنويسد كه غالب اشخاص تصور مىكنند تفاوت اصلى بين زمامداران و رعايا اين است كه : « . . . زمامداران امور بايد بهتر بخورند و صندوقهايشان پر از طلا باشد و بيش از ديگران بخوابند و روىهم‌رفته كمتر از مرئوسين زحمت بكشند و رنج ببرند و حال آنكه به نظر من . . . تفاوت اصلى در اصابت نظر و پيش‌بينى امور و عشق به كار كردن است . . . » « 65 »\r\nهرودت ، پدر تاريخ ، براى آنكه ارزش تقوى و شرافتمندى را به پادشاهان و زمامداران جهان بياموزد از قول سولون و كرزوس مطالبى مىنويسد كه هرچند ارزش تاريخى ندارد از لحاظ اخلاقى بسيار آموزنده است . هرودت مىنويسد :\r\nسولون پس از سياحت و گردش در مصر به سارد نزد كرزوس رفت . او براى آنكه عظمت و توانگرى خود را به سولون نشان دهد ، دستور مىدهد كه او را درميان گنجينه‌ها و خزائن فراوان خود گردش دهند ؛ سپس خطاب به او چنين مىگويد : « اى ميهمان آتنى من ، شهرت عقل و درايت و سياحتها و جهانگرديهاى تو به گوش ما نيز رسيده است . . . آيا تاكنون كسى را مىشناسى كه خوشبخت‌ترين موجود جهان باشد . » كرزوس از آن جهت اين سؤال را مطرح كرد كه خود را خوشبخت‌ترين موجود جهان مىدانست . « 66 »\r\nولى سولون صادقانه يكى از اهالى آتن به نام تلوس « 67 » را كه فرزندانى لايق تربيت كرده و در جنگى ، دشمن را به عقب رانده بود و خود با سربلندى كشته شده بود و مردم او را با احترام و تشريفات خاص در همان محل دفن كرده بودند ، خوشبخت‌ترين مردم به‌شمار آورد .\r\nكرزوس بار ديگر از دومين مرد خوشبخت جهان پرسيد ، به اين اميد كه شايد سولون او را دومين مرد سعيد جهان به‌شمار آورد ، ولى اين‌بار نيز سولون دو جوانى را كه از بركت نيروى جسمانى به كسب افتخار نايل آمده و جان خود را در اين راه از كف داده بودند ، خوشبخت - ترين مردم معرفى مىكند .\r\n\r\nارزش آزادى\r\n« آنچه از مدارك تاريخى برمىآيد ، يونانيان بيش از ايرانيان براى حقوق و آزاديهاى فردى و اجتماعى خود احترام قائل بودند . وقتى شهربان ايرانى از جلال و شكوه دربار خشايارشا براى دو نفر از اسپارتيها سخن مىگويد ، يكى از آنان به سرباز پارسى چنين مىگويد : « تو اسارت را تحمل كرده‌اى ولى هرگز طعم\r\n\r\n\r\n","description":"","footnote":"\r\n( 64 ) . كورش‌نامه ، پيشين ، ص 266 .\r\n( 65 ) . همان ، ص 37 .\r\n( 66 ) . تاريخ هرودت ، پيشين ، ج 1 ، ص 85 به بعد .\r\n( 67 ) .  Tellos \r\n","page_name":" 416 ","page_number":430},
  {"content":"\r\n\r\nآزادى را نچشيده‌اى و هنوز نمىدانى كه آزادى تلخ است يا شيرين ، اگر مزهء آن را چشيده بودى امروز به ما توصيه نمىكردى كه با نيزه به دفاع از آن بپردازيم ، بلكه سفارش مىكردى كه حتى با تبر از آن دفاع كنيم . » « 68 »\r\nدكتر گيرشمن انتظارات شاهنشاه را از ملل تابع و در معنى طرز حكومت پادشاهان هخامنشى را در يك عبارت بيان مىكند : « . . . آنچه كه پادشاه مقتدر از ملل خواستار بود ، زيستن براى او ، كار كردن براى او ، و انجام دادن كوچكترين خواهشهاى او و مردن براى او بود . » « 69 » با اين‌حال و باوجود فقدان احزاب و اجتماعات و نبودن دموكراسى ، گاه‌وبيگاه در منابع تاريخى جملاتى كه منعكس كنندهء افكار عمومى است به چشم مىخورد . هرودت مى - گويد : « ايرانيان كورش را كه مردى خيرخواه و بشردوست بود پدر ، و داريوش را كه مردى منظم و حسابگر و واضع ماليات در سراسر امپراتورى بود كاسب و تاجر ، و كمبوجيه را به علت ستمگريهايى كه كرده بود ، مستبد مىخواندند . » از اين جملهء كوتاه هرودت پيداست كه باوجود استبداد مطلق سلاطين و مراقبت مأمورين مخفى ، تودهء مردم‌خواه در بازارها و مراكز اقتصادى و خواه در آتشگاهها و محافل مذهبى ، در پيرامون مسائل اجتماعى و اقتصادى و سياسى كشور و طرز كار و روش سلاطين و مأمورين حكومتى با يكديگر گفتگو ، و به نحوى عادلانه داورى مىكردند و از زمامداران خيرخواه به نيكى و از رجال ستمگر به بدى ياد مىكردند .\r\n\r\nطرز ادارهء كشورها\r\nبه گفتهء هرودت ، داريوش شاهنشاهى بزرگ خود را به 20 استان يا ايالت تقسيم كرد و در رأس آنها بيست شهربان يا استاندار قرار داد .\r\nاين صاحبمنصبان بزرگ ، كه جملگى از بستگان شاه يا افراد خاندانهاى بزرگ بودند ، مستقيما در مقابل شاه مسؤوليت داشتند .\r\nبراى جلوگيرى از مخالفتها و شورشهاى احتمالى در حوزهء قدرت هرشهربان ، فرماندهى براى كل قواى مقيم آن استان انتخاب نمود كه او نيز مسؤول شخص شاه بود . علاوه‌براين ، مأمور عاليرتبه‌اى براى هراستان جهت اخذ عوارض و تحصيل ماليات گسيل داشت . كليهء ممالك و مناطق تابعهء شاهنشاهى مكلف بودند ساليانه مبلغى به خزانه تسليم كنند كه جمع آن به 14560 تالان نقره بالغ مىشد كه قريب ثلث آن بايستى از ناحيهء هند تأديه شود . ديون با فلزات گرانبها تسليم مىشد . هر استان مقدارى هداياى جنسى از قبيل مواد خوراكى ، اسب ، دواب براى معيشت دربار كه هزاران عضو داشت و براى تأمين معيشت سربازان هراستان تسليم مىكرد . هر شهربان دبيرى داشت كه ضمن مراقبت اعمال او ، رابط بين وى و حكومت مركزى بود . علاوه‌براين ، مفتشانى كه به عنوان « گوشهاى شاه » ناميده مىشدند ، در ايالات مختلف گردش كرده و ناگهان خود را به مسؤولين امر نشان داده و به بازرسى اعمال آنها مى - پرداختند و درصورتىكه مقتضى مىديدند از نيروى سپاهيان استفاده مىكردند . گاهى استاندار بدون محاكمه معزول مىشد ، و گاهى بدون سروصدا خدمتگزاران خود استاندار به فرمان شاه به او زهر مىخوراندند و كارش را مىساختند .\r\n\r\n\r\n","description":"","footnote":"\r\n( 68 ) . تاريخ هرودت ، پيشين ، ج 7 ، بند 125 .\r\n( 69 ) . ايران از آغاز تا اسلام ، پيشين ، ص 159 .\r\n","page_name":" 417 ","page_number":431},
  {"content":"\r\n\r\nدر زيردست استاندار و امين خصوصى شاه ، گروه فراوانى نويسندگان بودند كه امور ادارى مملكتى را انجام مىدادند ؛ و اين نويسندگان و مأمورين ادارى با تغيير استاندار و حتى با تغيير شاه به كار خود ادامه مىدادند . چه ، شاه فانى ولى كاغذبازى دولتى جاودانى بود .\r\nكارمندان ادارى استانها از خزانهء شاهى حقوق نمىگرفتند بلكه از استانى كه در آن مشغول كار بودند حقوقهاى گزافى دريافت مىداشتند . غير از مالياتهاى نقدى و جنسى ، هراستان مكلف بود كالاى مورد نياز شاه را تهيه و تسليم كند ؛ مثلا مردم مصر غله‌اى كه براى خوراك سالانهء 120 هزار نفر لازم بود مىفرستادند ، و اهالى ماد دويست هزار گوسفند ، و ارامنه 30 هزار كره اسب ، و بابليان 500 غلام اخته كرده تقديم مىداشتند . خزانهء ايران به حدى غنى بود كه اسكندر چون بر خزانه دست يافت ، مبلغى معادل 180 تالنت ، معادل 21 ميليارد ريال به دست آورد . به عقيدهء ويل دورانت : « اين دستگاه شايسته‌ترين تجربه در سازمان حكومت امپراتورى است كه خاورميانه پيش از پيدايش امپراتورى رم شاهد آن بوده است . با اينكه بار ماليات بر دوش مردم بسيار سنگين بود حسن تدبير اداره‌كنندگان و نظم و امنيتى كه در سراسر شاهنشاهى سايه افكنده بود از تلخى بار ماليات مىكاست . ملتهاى متمدن نظير بابل ، فنيقيه و فلسطين كه هريك زبان و قوانين و عادات و اخلاق و دين و سكهء رايج مخصوص به خود داشتند ، چون كمابيش از نعمت آزادى برخوردار بودند ، از اين وضع خرسند بودند و بيم آن داشتند كه اگر كار به دست سرداران و تحصيلداران بومى بيفتد ، بيش از مأمورين ايرانى بيرحمى و بهره‌كشى كنند . » « 70 » دكتر لمبتون « 71 » راجع به سازمان سياسى عهد هخامنشى چنين مىنويسد :\r\nنخستين شاهنشاهى ايرانيان ، يعنى هخامنشيان ، كه در حدود 550 ق . م . بر روى بقاياى امپراتوريهاى قديم ( يعنى امپراتوريهايى كه مركز آنها بين النهرين بود ) پديد آمد ، دست‌كم از بعضى روشهاى فئودالى و ملوك الطوايفى آن ممالك پيروى كرد و شهرستانهايى كه مركز امپراتوريهاى قديم بود ، پس از غلبهء ايرانيان تا حدى سنن و آداب و عادات خود را حفظ كردند . در ضمن ، همين كه حكام ولايات ، جانشين رؤساى قبايل شدند ، شاهنشاه ايران به صورت رئيس مملكت تجلى كرد و شهربانان ، يعنى حكام محلى ، جانشين رؤساى قبايل شدند . شهربان رئيس دستگاه ادارى شهرستان خود بود ، وى به جمع خراج و نظارت در كار مأموران محلى و عشاير و شهرهاى تابع خويش مىپرداخت و بزرگترين قاضى ولايت به‌شمار مىرفت . وى مسؤول امنيت راهها بود و مىبايست راهزنان و گردنكشان را سركوب كند . شورايى از ايرانيان ، كه در آن عناصر محلى نيز حق شركت داشتند ، شهربان را در ادارهء امور يارى مىكردند و يكى از منشيان دستگاه سلطنت و هيأتى كه از طرف پادشاه اعزام مىشدند در امور شورا نظارت داشتند . فرمان راندن بر قواى دائمى نظامى شهرستان و اداره كردن دژهاى آن ، خارج از حيطهء قدرت شهربان\r\n\r\n\r\n","description":"","footnote":"\r\n( 70 ) . تاريخ تمدن ( كتاب اول - بخش اول ) ، پيشين ، ص 536 .\r\n( 71 ) .  Ann K . S . Lambton \r\n","page_name":" 418 ","page_number":432},
  {"content":"\r\n\r\nبود و افسرانى كه از طرف شاه تعيين مىشدند بر سپاهيان و دژها فرمان مىراندند .\r\nبا اينهمه شهربان اجازه داشت كه قواى معينى در اختيار خود داشته باشد . مالياتى كه مردم مىپرداختند نقدى و جنسى بود . هر فرد ايرانى كه قادر به حمل سلاح بود مكلف بود كه به شاه خدمت كند . عمده مالكان ، سواره ، و ديگران ، پياده در لشكر شاه خدمت مىكردند . مردمان مستطيعى كه شخصا حاجت به كشت زمين نداشتند ، موظف بودند كه هرچه بيشتر در دربار حضور يابند . اگر اين نوع كسان داراى فرزندانى شايسته بودند به آنان مناصب عالى مىدادند و غالبا به عنوان پاداش زمين مىبخشيدند . ازاين‌گذشته پيوسته عده‌اى از ايرانيان را به ولايات مىفرستادند تا در آنجا اقامت كنند و بدين منظور به آنان زمين عطا مىكردند . اين مهاجران ، هستهء اصلى قواى نظامى شهرستانها و همچنين شوراى ايرانيان ، كه بدان اشاره شد ، و خاندان شهربانان را تشكيل مىدادند . اثرات اين جنبش مهاجرت ، كه يكى از خصايص بارز تشكيلات دولت هخامنشى بود ، اين بود كه مبانى قدرت خانواده‌هاى بزرگ را استوارتر كرد ؛ و بايد دانست كه هخامنشيان به اتكاى اين خانواده‌ها روى كار آمده بودند . هخامنشيان پيش از روى كار آمدن از مردم فارس كسب قدرت كردند ، اما پس از تشكيل سلطنت ، سرچشمهء قدرت آنان عبارت از املاك وسيعى شد كه در سراسر امپراتورى هخامنشى وجود داشت .\r\nبا زوال شاهنشاهى هخامنشى ، شهربانان عملا از استقلال برخوردار شدند ؛ خاصه پس‌ازآنكه بر خلاف قاعدهء اصلى چنين مرسوم شد كه آنان را به سپهسالارى شهرستان خود نيز بگمارند . ظاهرا اسكندر كه داريوش سوم را در 330 پيش از ميلاد برانداخت و همچنين سلوكيها ، آداب و سنن اصلى هخامنشى را ادامه دادند . . . » « 72 »\r\nتمام سلاطين خاندان هخامنشى از روش عاقلانهء كورش و داريوش پيروى نكردند بلكه در ناز و نعمت و فساد و خودخواهى فرورفتند . امستد ، ضمن توصيف زندگى مكابيزوس ، مىنويسد :\r\nاين مرد از روى خيرخواهى اردشير را از چنگ يك شير حمله‌ور رها ساخت ، ولى اردشير به‌جاى سپاسگزارى گفت : « هيچ زيردستى نمىتواند حيوانى را پيش سرورش بكشد ؛ كيفر چنين كارى مرگ است . » و فرمان داد كه خطاكار را سر ببرند ، ولى بانوان دربارى به يارى او آمدند و اين فرمان به تبعيد در كورته در خليج فارس تخفيف يافت و « ارتوكسارس » براى آنكه دليرى كرد و از مكابيزوس جانبدارى كرد به ارمنستان تبعيد شد :\r\nريچاردن فراى مىنويسد :\r\nپادشاه در ايران باستان نيز ، مانند ديگر مردم هند و اروپايى ، از يك خاندان خاصى كه فرهء ايزدى داشت برگزيده مىشد . پادشاه را مردم يا در بيشتر\r\n\r\n\r\n","description":"","footnote":"\r\n( 72 ) . لمبتون ، مالك و زارع در ايران ، ترجمهء منوچهر اميرى ، ص 52 تا 54 .\r\n","page_name":" 419 ","page_number":433},
  {"content":"\r\n\r\nموارد ، جنگاوران برمىگزيدند . در ايران هخامنشى ، پادشاه ، شاه بسيارى از شاهان بود ، وجود او مقدس و نژادش از خدايان بود . . . او همچون هيربد ، قربانىكننده و شركت‌كنندهء عمدهء جشن نوروز بود و دستياران دينى و تشكيلاتى بسيار داشت ، روز تاجگذارى پادشاه ، روز ميلادش بود . . . « 73 »\r\nپروكوپ « 74 » مىنويسد : « قاعده و رسم ايرانيان اين بود كه هرگز كسى را از طبقات عامه به سلطنت انتخاب نمىكردند جز آنگاه كه خانوادهء شاهى يكباره منقرض شده باشد . » « 75 »\r\n« راولينسن » محقق انگليسى قرن نوزدهم ، خصوصيات اخلاقى چهار تن از سلاطين هخامنشى را از قول هرودت چنين مىنويسد :\r\nصورتهاى مختلف سيرت و اخلاق شرقى هرگز به اين خوبى كه هرودت از چهار تن اولين پادشاهان هخامنشى بيان نموده توصيف نشده است . كورش شخصى بود ساده ، سخت ، سردستهء كوهستانيها ، داراى حس جاه‌طلبى بسيار ، با نبوغ عالى نظامى كه چون بر وسعت امپراتوريش مىافزود ، به همان نسبت هم شاهنشاهى مهربان و پدرى رئوف و خوشرفتار و با ذوق و با ملت خود مأنوس بود . كمبوجيه اولين نمونهء پادشاهان ظالم شرقى است كه قدرت فراوان و بسيارى از هنرهاى پدرش را ارث برده بود ، ولى بواسطهء عواملى كه در تولد و تربيت او اثر نمودند فاسد شده بود ؛ تندخو ، بيتاب ، و عاجز از كف نفس ، و هنگام روبرو شدن با مخالفت ديگران خشمگين و نه فقط سنگدل بلكه درنده‌خو بود . داريوش كه نمونهء بهترين شاهان شرقى است ؛ دلير ، باهوش ، زيرك و در فن جنگ و صلح هنرمند ، مؤسس و استواركننده و وسعت‌دهندهء امپراتورى ، وجودى خوشقلب ، مهربان و علاقه‌مند جدى دوستان خود ، خوشرفتار و حتى نسبت به دشمنان مقهور خود ، نرم و باكرامت بود و فقط در مواردى كه مصالح امپراتورى اقتضا داشت و لازم بود كه رفتارش سرمشق باشد ، سختگير بود . خشايارشا پادشاه ستمگر ، از زمرهء پادشاهان درجه دوم ، كم‌قدر ، ناتوان ، طفل‌وار ، بيرحم ، خودخواه ، سست‌عنصر ، كمرو ، شهوت‌پرست و تجمل‌دوست كه به آسانى تحت نفوذ درباريان و زنان قرار مىگرفت ؛ بعلاوه لاف‌زن و فاقد هرقسم مزاياى اخلاقى بود . فقط گاهى براى ظاهرسازى در موقعى كه چيزى احساساتش را برنمىانگيخت به كار كريمانه‌اى دست مىزد . « 76 »\r\nبطورى كه گزنفون نوشته ، كورش در طى يكى از سخنرانيها روش سياسى و راه و رسم مملكتدارى را براى رفقاى خود تشريح مىكند :\r\nياران و متحدين من . . . ما امروز صاحب كشورى بزرگ و سرزمينهاى حاصلخيز\r\n\r\n\r\n","description":"","footnote":"\r\n( 73 ) . ميراث باستانى ايران ، پيشين ، ص 155 .\r\n( 74 ) .  Prokop \r\n( 75 ) . پروكوپيوس ، جنگهاى ايران و روم ، ترجمهء محمد سعيدى .\r\n( 76 ) . تاريخ هرودت ، ج 1 ، پيشين ، ص 23 .\r\n","page_name":" 420 ","page_number":434},
  {"content":"\r\n\r\nعظيمى هستيم . كشاورزان متعدد در هرگوشه به كار خود مشغولند و احتياجات ما را تأمين مىكنند . . . بايد مطلقا از انهدام و نابود كردن مال و غنايم خوددارى كنيد و آنچه لازمهء مروت و رأفت است در حق مغلوبين رعايت كنيد . اما تكليف و وظيفه‌اى كه از امروز بر عهدهء عموم ماست اين است كه از تن‌پرورى و كاهلى بپرهيزيم . . . اين اشخاص كه امروز مغلوب و در دست شما اسيرند ، كار كردن و زحمت كشيدن را عاروننگ مىدانستند . . . اگر ما رفتارشان را براى خود سرمشق و نمونه بگيريم . . . اسير كسانى خواهيم شد كه سعى و كوشش و كار و زحمت را پيشهء خود قرار مىدهند . . . دست يافتن به سرزمينهاى بزرگ و ايجاد شاهنشاهى عظيم البته كار خطيرى است ، اما از آن بزرگتر و مهمتر ، حفاظت و ادارهء آنهاست . . .\r\nنگهدارى آنچه در ميدان كارزار به دست‌آمده است جز با تدبير و كياست و حفظ اعتدال و كوشش مداوم ميسر نخواهد شد . . . ما بايد در سرما و گرما ، در خوراك و پوشاك ، در خستگى و راحتى با اسيران و زيردستان خود شريك و سهيم باشيم .\r\nاين را بدانيد كه آدمى اگر از نعمت محروم بماند ، بسيار خوشبخت‌تر است تا اينكه به نعمت برسد و از راه غفلت آن را از دست بدهد . . . « 77 »\r\nگزنفون در كتاب هشتم مىنويسد :\r\nكورش براين عقيده بود كه مادام كه خود نمونه‌اى از تقوا و پايدارى و نيكى نباشد متابعين در وظايف خود ، آن مراقبت و كوشش را كه لازمهء حسن ادارهء امور است به كار نخواهند برد و در نتيجهء كارها مهمل خواهد ماند . يگانه راه تشويق زيردستان به نيكى و خير ، آن است كه روش سلوك آنكس كه در رأس ديگران قرار دارد نمونه‌اى از نيكى و زيبايى باشد . . . يك شهريار نيك‌سيرت و عادل ، قانون متحرك و مترقى و سرمشق كاملى است كه خوب و بد همه‌چيز را مىبيند و نيك را پاداش نيك و بد را به مجازات مىرساند . . . كورش عفاف و حرمت را به - منتها درجه رعايت مىكرد . هيچگاه سخن ناشايسته به احدى از زيردستان نمى - گفت و پرده‌درى نمىكرد ، و معتقد بود كه حرمت نهادن به ديگران بر عزت و شرافت شخصى مىافزايد . « 78 »\r\nولى اين سياست عاقلانه پس از دورهء داريوش رو به تغيير نهاد .\r\nبعضى از سلاطين هخامنشى ، مانند حكومتهاى امپرياليستى عصر حاضر ، براى اجراى مقاصد سياسى خود تنها به زور متوسل نمىشدند بلكه به كمك طلا و از راه جاسوسى مقاصد خود را عملى و در صف دشمنان رخنه مىكردند . به قول ويل دورانت ، تارگليا « 79 » كه ماتاهارى ( جاسوسهء آلمانى در جنگ جهانى اول ) عصر خويش است ، براى ايرانيان جاسوسى مىكرد و هرشب با تعداد زيادى از سرداران و سياستمداران آتنى همبستر مىشد . بطورى كه پلوتارك\r\n\r\n\r\n","description":"","footnote":"\r\n( 77 ) . كورش‌نامه ، پيشين ، ص 270 به بعد .\r\n( 78 ) . همان ، ص 279 به بعد .\r\n( 79 ) .  Thargelia \r\n","page_name":" 421 ","page_number":435},
  {"content":"\r\n\r\nنوشته است ، گاه سلاطين ايران با پرداخت رشوه و تطميع شخصيتهاى سياسى ، بر مشكلات فائق مىآمدند ؛ چنان كه اردشير براى اجراى برنامه‌هاى سياسى خود بوسيلهء عمال خويش در يونان مقرريها و هداياى هنگفتى در اختيار رجال سياسى و ازجمله دموستن « 80 » قرار مىداد و به كمك طلا جنگهاى داخلى را در يونان دامن مىزد . پلوتارك ضمن توصيف زندگى دموستن مىنويسد :\r\nشهرت و نفوذ او به اندازه‌اى بلند و عالملگير شده بود كه حتى به دربار پادشاه بزرگ ايران راه يافته بود . پادشاه به مأموران و حكام خود دستور داده بود كه با او با حرمت رفتار ، و سعى كنند با هدايا و تحف ، دل او را بيش از ساير زعما و كارگردانان يونان به دست آورند ؛ چه به عقيدهء پادشاه ، او تنها كسى بود كه مىتوانست فيليپ را سرگرم كارهاى داخلى يونان و در نتيجه تضعيف كند . اين مطلب بعدها از روى نوشته‌هاى خود دموستن در شهر « سارديس » به دست اسكندر كشف شد و در ساير نامه‌ها مبالغ خطيرى كه از طرف دربار يا ديگر مأمورين پادشاه به عنوان دموستن فرستاده شده بود ، معلوم شد . . . « 81 »\r\n\r\nسياست مذهبى\r\nكورش و داريوش ، براى آنكه بنيان حكومت و فرمانروايى خود را در كشورهاى مفتوحه دوام و قوام بخشند ، نسبت به اديان و مذاهب ملل مختلف ، روش عاقلانه و ارفاق‌آميز پيش گرفتند . قبل از اين دو شهريار خردمند و مال‌انديش ، اكثر كشورگشايان دنياى كهن يعنى عيلاميها ، بابليها ، و آشوريها نسبت به خدايان پرستشگاهها و معابد ديگر ملل به ديدهء بغض و عناد مىنگريستند و غالبا مجسمهء خدايان را به غنيمت مىبردند و مراكز مذهبى را يكسره ويران مىكردند ، ولى كورش با احترام فراوانى كه براى معبد « مردوك » قائل شد محبت و علاقهء فراوان بابليها را به سوى خود جلب كرد .\r\nو داريوش كبير پس از رفتن به مصر ، از معابد و خدايان آنان ديدن كرد و در برابر مقدسات مذهبى اين قوم سر تعظيم فرود آورد . وى در نامه‌اى كه به نماينده و استاندار خود در آسياى صغير نوشته ، وى را از اين جهت كه نسبت به خدايان احترام لازم را مرعى نداشته ، مورد توبيخ و سرزنش قرار مىدهد .\r\nيكى از اقدامات مترقيانهء داريوش اين بود كه حتى الامكان ملل تابعه را از اقدام به اعمال وحشيانه بازدارد . بطورى كه آپيان « 82 » در سال 160 ميلادى نوشته « داريوش به اهالى كارتاژ نوشت كه انسانى را براى خدايان قربانى نكنند و گوشت سگ نخورند . »\r\nظاهرا خشايارشا تحت تأثير تحريكات مغان و روحانيان زردشتى ، از روش اسلافش منحرف گرديد ، و پس از فتح آتن دستور مىدهد كه بتكده‌ها را آتش زنند و مجسمهء خدايان را درهم شكنند . در اواخر حكومت هخامنشيان ، طبقهء حاكمه ، كه در نتيجهء چپاول ملل تابع در ناز و نعمت فرورفته و از بادهء پيروزى سرمست شده بودند ، اندك‌اندك در سراشيبى فساد و تن - آسانى سقوط كردند تا جايى كه گزنفون كه روزى از خصال عاليهء ايرانيان سخن مىگفت در\r\n\r\n\r\n","description":"","footnote":"\r\n( 80 ) .  Demosthenes \r\n( 81 ) . حيات مردان نامى ، پيشين ، ص 167 و 176 .\r\n( 82 ) .  Appian \r\n","page_name":" 422 ","page_number":436},
  {"content":"\r\n\r\nراحت‌طلبى طبقات مرفه چنين مىگويد : « امروز آن خصال مردانگى و شجاعت كه خميرهء پارسيان قديم بود ( منظور عصر كورش و داريوش است ) از ميان رفته ، در تن‌آسانى بقدرى مبالغه مىكنند كه حتى مقيدند زيرپايه‌هاى تختخوابشان از فرش مستور باشد . » بطورى كه ديديم ، تحميل مالياتهاى سنگين به ملل تابع ، عدم تحمل معتقدات مذهبى ساير ملل ، و رعايت نكردن اصول دموكراسى ، و ظلم و ستمگرى مأموران دولتى ، آتش اغتشاش و ناامنى را بتدريج در سراسر شاهنشاهى مشتعل كرد و زمينه را براى تسلط و نفوذ اسكندر فراهم ساخت .\r\n\r\nراههاى ارتباطى\r\nبراى حفظ ارتباط بين مراكز مختلف شاهنشاهى و پايتختهاى آن ، داريوش شبكه‌اى از منازل عرض راه تشكيل داد كه وسعت و اهميت آن چندان بود كه مدتها پايدار ماند .\r\nاين جاده‌ها كه در درجهء اول براى امور ادارى به كار مىرفت ، بازرسى و مراقبت مىشد و كاروانهاى مختلف از آن عبور مىكردند و مبادلات تجارى بين دول مختلف را تسهيل مىكرد .\r\nساختمان جاده‌ها به همان نسبت كه بر امنيت مىافزود سرعت حمل‌ونقل را نيز تأمين مىكرد . در اين عصر يك قسم جاده‌سازى توسعه يافت و آن عبارت بود از سنگفرش كردن قسمتهاى نرمتر جاده‌ها و حتى ساختن رد چرخ در جاده‌ها براى وسايل نقليهء چرخ‌دار . از قرن چهارم ، اختراع كفشكى براى چارپايان باركش به منظور حمايت سم آنها در جاده‌هاى سخت صورت گرفت و آن را با مس ، پوستين يا موى اسب مىساختند . نعل حقيقى اسب فقط در قرن دوم يا اول ق . م . اختراع گرديد . « 83 »\r\nپروفسور « ايليف » شرقشناس انگليسى مىنويسد كه امپراتورى ناهمرنگ باستانى ايران بوسيلهء ارتباط سريع و وسيع به‌هم پيوند داده مىشد .\r\nجاده‌هاى شاهى ايران ، چندين قرن ، از جاده‌هاى معروف رومى پيشتر و بهتر درست شده بود . در سراسر اين جاده‌ها كه از شوش پايتخت ادارى مملكت منشعب مىشد مأمورين پستهاى شاهنشاهى پيوسته در رفت‌وآمد بودند ، دستور و فرمانهاى شاهنشاه را براى فرماندهان نظامى ( ساتراپها ) و استانداران مىبردند و گزارشهاى امور محل را به مركز برمىگردانيدند . بديهى است مردم عادى نيز ( شايد با سرعت كمترى ) به تمام جاهايى كه چاپارهاى شاهنشاهى مىرفتند مى - توانستند آمدوشد كنند و به اين ترتيب ، دادوستد و بسط فرهنگ و مبادلهء افكار و عقايد نيز در سايهء پرچم شاهنشاهى توسعه مىيافت . « 84 »\r\nدر جلد پنجم تاريخ هرودت ، از راه شاهى سخن رفته است . اين راه از نقاط مسكون و امن مىگذشته و در مسير آن ، كاروانسراهاى عالى ساخته بودند . در هر 5 فرسنگ ( يك منزل ) يك كاروانسرا وجود داشت ؛ يعنى جمعا از سارد ، پايتخت ليدى ، تا شوش ، پايتخت هخامنشى ، 111\r\n\r\n\r\n","description":"","footnote":"\r\n( 83 ) . ايران از آغاز تا اسلام ، پيشين ، ص 178 و 179 .\r\n( 84 ) . ميراث ايران ، پيشين ، ص 17 به بعد .\r\n","page_name":" 423 ","page_number":437},
  {"content":"\r\n\r\nكاروانسرا ساخته شده بود . هرودت مىنويسد : « هيچ جنبنده‌اى از چابكسواران و چاپاران يرانى تندتر حركت نمىكند . در منزلهاى بين‌راه هميشه اسب براى ايشان مهياست . هر چاپارى نامه‌هاى دولتى را از مركز خود به نزديكترين چاپارخانه مىبرد و تسليم چاپار ديگرى مىكند و او نيز همچنان به چاپار ديگرى ، و بدين ترتيب ، شب‌وروز چاپاران دولتى در حركتند . » عباس اقبال ، ضمن بحث در پيرامون خدمات ايرانيان به تمدن عالم ، چنين مى - نويسد : « در تمدن مادى آنچه اثر دست ايرانى در آن كاملا آشكار و دخالت استادانهء اين قوم در آن هويداست ، سكه و خط و چاپار و راه‌سازى است . » اداره و نگهدارى راه بزرگ‌شاهى در 25 قرن پيش ، يكى از افتخارات ايرانيان است . اين راه از مناطق صعب و كوهستانى نيز مىگذشت و كاروان براحتى فاصلهء بين سارد و شوش را سه‌مامهه ، و چابكسواران كه حامل پيك شاهى بودند ، اين فاصلهء 2500 كيلومترى را در 15 روز مىپيمودند . « راه ابريشم » نيز يكى از شاهراههاى اقتصادى قديم است و از دو طريق تورفان ( راه شمالى ) و ختن ( راه - جنوبى ) به شهر كاشغر منتهى مىشد و از آنجا پس از عبور از شهرهاى سمرقند ، مرو و بلخ از مناطق شمالى ايران به آسياى صغير و روم منتهى مىگرديد . چينيها از ديرباز به امنيت و دوام و استقرار اين راه مهم تجارتى علاقهء زياد نشان مىدادند .\r\nبه عقيدهء ريچاردن فراى ، وجود دو بيابان نمكزار ، يعنى دشت كوير و دشت لوت كه چون سدى شرق و غرب را از هم جدا كرده ، سبب گرديده است كه از ديرباز انبوه مهاجران و مهاجمان يا به سوى مشرق ، يعنى سرزمين هندوستان و يا به سوى مغرب ، يعنى بين النهرين روى آورند . بااين‌حال ، يك راه بازرگانى از روزگار كهن از نزديك تيسفون ( بغداد كنونى ) آغاز مىشد و از شهرهاى كرمانشاه ، همدان ، و تهران كنونى تا هرات ادامه مىيافت . سپس ،\r\nيك راه به سوى شمال شرقى مىگراييد و به مرو و بخارا و سمرقند مىرفت و راه ديگر از سمت جنوب به سيستان و از سمت شرق به قندهار و از روى كوهها به دشتهاى سند مىرفت . اين راهها نه تنها در آن زمان از نظر بازرگانى طرف توجه بودند بلكه از نظر نظامى و تهاجم هم پراهميت بودند . راههاى ديگر از تهران يا همدان از سمت شمال به آذربايجان و ارمنستان و درياى سياه يا درياى خزر مىرفتند يا از سمت جنوب به اصفهان و فارس . اما راه عمدهء تاريخى ، راه مشرق به مغرب بود كه در بالا به آن اشاره شد و آن را در قسمتهاى مختلف به نام « راه بزرگ خراسان » يا « راه ابريشم به چين » يا به نامهاى ديگر مىخواندند . مردم به هنگام تاخت‌وتاز و نهب و غارت بيگانگان يا هنگام عبور سپاهيان بومى ، به كوهستانهاى دور از راهها پناهنده مىشدند . « 85 »\r\nناگفته نماند كه در منابع مذهبى نيز از راههاى امن و آرام و رودهاى قابل كشتيرانى به نيكى ياد شده است . در ادبيات مزديسنا جلد دوم ( دين يشت ، كردهء 1 ، فقرهء 3 ) چنين آمده است :\r\n« بشود صلح ( آشتى ) نصيب ما گردد چنان كه راهها به مقصد خوب رساند و كوهها گذرهاى\r\n\r\n\r\n","description":"","footnote":"\r\n( 85 ) . ميراث باستانى ايران ، پيشين .\r\n","page_name":" 424 ","page_number":438},
  {"content":"\r\n\r\nنيك بخشد و از بيشه‌ها به خوبى بتوان گذشت و از رودهاى قابل كشتيرانى بخوشى گذر توان كرد ؛ سود و شهرت و نيايش و قدرت از آن ما باد . »\r\nدر دورهء هخامنشى ، برافروختن آتش برفراز برجها براى اعلام خبر بسيار رايج بود ، و اين كار ظاهرا تا اختراع تلفن و تلگراف بين بسيارى از ملل ديگر معمول بود .\r\n\r\nنيروى دريايى\r\nحكومت هخامنشى تعدادى كشتيهاى جنگى و تجارى داشت . سفينه - سازان كشتيهايى به سبكهاى تازه بيرون دادند كه مىتوانستند از 60 تا 80 ميل دريايى در روز حركت كنند . در آن زمان ، كشتيهايى وجود داشت كه از 200 تا سيصد تن ظرفيت داشتند ، و معمولا صد تا دويست تن ظرفيت كشتيهايى بود كه در شطوط بزرگ ، مانند نيل ، دجله ، و فرات رفت‌وآمد مىكردند . هم در آن عصر ، ساختن بنادر آغاز شد ، علائم بحرى را مورد مطالعه قرار دادند ، اسناد و مداركى براى كشتيها ترتيب دادند و تخصص را در خدمات بحرى رعايت مىكردند . ( 85 )\r\nپلوتارك از قول اشيل ، شاعر يونان ، مىنويسد : « من مىدانم كه خشايارشا هزار كشتى به دريا افكند كه 207 كشتى آن بىاندازه تندرو بود . » كشتيهاى عصر هخامنشى از سه نوع بيرون نبود : يكى سفاين جنگى كه سه رديف پاروزن داشت ؛ دوم كشتيهاى درازى كه مخصوص حمل‌ونقل اسبها و سوار نظام بود ؛ سوم كشتيهاى كوچكتر ، براى باركشى و حمل آذوقه و وسايل اردويى . ملوانان اين كشتيها اغلب از فنيقيها و يونانيان ، و افسران آنها از پارسيها و ماديها بودند .\r\nساختن گردونه و ارابه‌هاى جنگى نيز در عهد هخامنشيان ، پيشرفت شايانى حاصل كرد ؛ گزنفون مىنويسد :\r\nكورش در ساختن ارابه‌ها تغييراتى داد و براى اينكه ارابه تعادل خود را بهتر حفظ كند بر طول محور چرخها افزود تا ديرتر واژگون شود . چرخها را قويتر و محكمتر ساخت تا مقاومت بيشتر داشته باشد . براى راننده محل بهتر و مناسبترى تعبيه كرد . ارابه‌ران كليه سلاحهاى لازم را همراه داشت ، و براى آنكه دشمن را از پاى درآورد در دو انتهاى محور چرخها دو قطعه داس آهنى برنده قرار داد . . . بعضى از ارابه‌ها كه براى حمل وسايل جنگى به كار مىرفت بوسيلهء هشت جفت گاو حركت مىكرد و ارتفاع بعضى از اين وسايل به هجده پا مىرسيد و از ارابه‌هاى قديمى سهلتر كشيده مىشد . « 86 »\r\n\r\nسازمان ارتش\r\nدر حكومت هخامنشى ، نيروى نظامى ، اساس قدرت دولت و شخص شاه بود . كسانى كه از نعمت سلامت برخوردار بودند و سنشان بين 15 تا 50 سال بود ، در هنگام جنگ آماده\r\n\r\n\r\n","description":"","footnote":"\r\n( 86 ) . كورش‌نامه ، پيشين .\r\n","page_name":" 425 ","page_number":439},
  {"content":"\r\n\r\nبه خدمت مىشدند ، و اين جريان از طرف مسؤولين امر با شدت و خشونت بسيار عملى مىشد .\r\nيك‌بار چنان اتفاق افتاد كه پدر سه فرزند درخواست كرد كه يكى از آنان را از خدمت سربازى معاف دارند ؛ شاه در مقابل اين درخواست فرمان داد تا هرسه پسر او را كشتند . پدر ديگرى چهار پسر خود را به ميدان جنگ فرستاد و از خشايارشا تقاضا كرد كه پسر پنجم او را براى رسيدگى به كارهاى كشاورزى نزد او بازگذارند ؛ شاه دستور داد تا آن پسر را دوپاره كردند و هرپاره را در يك طرف راهى كه قشون از آن مىگذشت ، آويختند . سپاهيان درميان بانگ موسيقى نظامى و فرياد تحسين مردمى كه سنشان از خدمت سربازى گذشته بود ، به ميدان جنگ رهسپار مىشدند . « 87 »\r\nبه عقيدهء استاد فقيد عباس اقبال :\r\nلشكريان ايرانى را مىتوان در حكم مبلغين مذهبى تازه دانست . ايشان علاوه بر آنكه به دنيا طرز اداره و حكومتى جديد آموخته‌اند به انتشار دين نوينى پرداخته‌اند كه از جهت كيفيت بر اديان سابقه رجحان داشته و به گفتهء يكى از حكماى فرانسه ، ارنست رنان « 88 » : دورترين مذاهب از شرك بوده است در دوره‌اى كه عالم را شرك فراگرفته بود .\r\nمزد سربازان جنسى بود ؛ يعنى ما يحتاج آنها ازجمله گندم و گوشت و شراب را شهربان هرمحل ناگزير بود كه به سربازان تسليم نمايد . استعمال سكه بسيار محدود بود و جز در فعاليتهاى بازرگانى و گرفتن سرباز مزدور يونانى به كار نمىرفت .\r\nسران سپاه و سربازان در صورت پيروزى و ابراز لياقت مورد تقدير قرار مىگرفتند . سپاه بر دو صف پياده و سوار تقسيم مىشد . با گذشت زمان ،\r\nاز وزن و اهميت پيادگان بمراتب كاسته شده بود ، و محتملا اين پديده را سبب آن بوده است كه افراد صفى آزاد فقير و ناتوان شده بودند . مثلا به گفتهء كورتسيا . . . داريوش سوم در « ايسوس » 250 هزار پياده و بيش از 50 هزار سوار ، و در گئوگامل 200 هزار پياده و 45 هزار سوار داشته كه نسبت آن 1 به 5 و 1 به 4 مىباشد ، و حال آنكه 150 سال قبل از آن ، در ارتش خشايارشا ، به - تخمين هرودت ، نسبت پيادگان و سوار يك به ده بود . « 89 »\r\nپياده نظام ، مسلح به تير و نيزه و كمان و خنجر و فلاخن و كمند و سپر بود و افراد اين دسته كلاه‌نمدى گردى بر سر مىگذاشتند . لباس آنها پيراهن چرمى بلندى بود كه تا زانو مىرسيد .\r\nافراد سوار زوبين كوچكى غير از اسلحهء پيادگان همراه خود داشتند . افراد سنگين اسلحه زره ، كلاه‌خود ، و ساقبند همراه داشتند و اسبان خود را با برگستوان يعنى زره اسب ، مجهز مىكردند .\r\n\r\n\r\n","description":"","footnote":"\r\n( 87 ) . تاريخ تمدن ( كتاب اول - بخش اول ) ، پيشين ، ص 535 .\r\n( 88 ) .  Ernest Renan \r\n( 89 ) . تاريخ ماد ، پيشين ، ص 799 ( حواشى ) .\r\n","page_name":" 426 ","page_number":440},
  {"content":"\r\n\r\nتخصص و مهارت سربازان ايرانى در تيراندازى بود ، درحالىكه يونانيان در جنگ با شمشير بيشتر مهارت داشتند .\r\nسازمان لشكرى در عهد داريوش ، بيش‌ازپيش مرتب و منظم گرديد . داريوش نيروى مجهزى به نام سپاه جاويدان كه عدهء افراد آن ده هزار بود ، تشكيل داد . اين افراد هميشه آماده به خدمت و به بهترين سلاحها مجهز بودند .\r\nقشون ثابت و فعال عهد هخامنشى از افراد پارسى و مادى تشكيل مىشد كه در مراكز مهم سوق الجيشى مستقر مىشدند ، ولى نيروى اساسى جنگى را اقوام تابع شاهنشاهى كه هريك زبان و رسم جنگ‌آورى بخصوصى داشتند ، تشكيل مىدادند . اسب ، فيل ، و گاهى شتر در جنگها مورد استفاده قرار مىگرفت .\r\nبا قشون ، جارچيان و نويسندگان و خواجه‌سرايان و زنان روسپى و معشوقه‌ها نيز همراه بودند . ارابه‌هايى كه همراه قشون بود با داسهاى بزرگ مسلح بود . با اين حال بايد دانست كه نيروى نظامى عهد هخامنشى ، كه در حملهء خشايارشا به 1800000 نفر رسيد ، وحدت و هماهنگى كامل نداشت . به‌همين جهت ، چون نخستين علامات شكست ظاهر مىشد به صورت گروه پريشان و بيسامانى درمىآمد .\r\nارتش ايران چون با قشون منظمى روبرو مىشد كه افراد آن يك زبان داشتند و در تحت سازمان يكسان و منظمى مىجنگيدند ، ناچار شكست مىخورد و راز شكست خوردن ايرانيان در جنگهاى ماراتن و « پلاتئا » همين بود . بااين‌حال نمىتوان هنر جنگجويى و كشورگشايى ايرانيان آن عهد را ناديده گرفت . « 90 »\r\n\r\nارتش\r\nلاكهارت « 91 » تحت عنوان « ايران در نظر مردم مغرب‌زمين » مىنويسد : « با اينكه ايرانيان در نبردهاى بزرگ ماراتن و سالاميس و پلاته شكست خوردن ، هرودت آنان را در دلاورى هيچ كمتر از يونانيان نمىداند و فحواى گفتهء استيل نيز چنين است ، ناكامى آنها مربوط به كمى شجاعت نبود ، بلكه معلول پستى آلات حربيه و زره و جوشن و قلت تمرين بود . . . » « 92 »\r\n« ا . بنونيست « 93 » خاورشناس ، روش جنگى پارسها را چنين توصيف مىكند :\r\nعلت موفقيت نظامى پارسها در زمان مادها و بعد از آن در زمان سلسلهء هخامنشى ، برترى سلاح و روش نظامى آنها بود . پارسها به خوبى مىتوانستند درآن‌واحد از استعمال چندين سلاح استفاده كنند ؛ ابتدا دشمن را زير ضربات پيكانهاى خود مىگرفتند و در نتيجه صفوف دشمن به‌هم مىخورد و نامنظم مىشد ، در اين موقع سوارنظام به دشمن حمله مىكرد و چابكسواران با سرعت فوق العاده‌اى داخل در صفوف شكست -\r\n\r\n\r\n","description":"","footnote":"\r\n( 90 ) . تاريخ تمدن ( كتاب اول - بخش اول ) ، پيشين ، ص 531 .\r\n( 91 ) .  Lockhart \r\n( 92 ) . ميراث ايران ، پيشين ، ص 486 .\r\n( 93 ) .  E . Benveniste \r\n","page_name":" 427 ","page_number":441},
  {"content":"\r\n\r\nخوردهء حريف مىشدند و آنها را به كلى از هم متلاشى مىكردند . بعلاوه پارسها از سرزمينهاى فتح شده لشكريان بسيار ، از قبيل كماندار و نيزه‌دار و چابكسوار ، مجهز مىنمودند . نظم واحدهاى نظامى و استعمال دسته‌جمعى آنها علت عمدهء پيشرفت پارسها در ميدان جنگ بود .\r\n« در ايران قديم ، حق و قانون منحصر به ارادهء شاه و قدرت قشون بود و هيچ حقى در برابراين حق محترم شمرده نمىشد و هيچ سابقه و سنتى ، بدون آنكه بر حكم شاه متكى باشد ، ارزش نداشت ؛ چه ايرانيان به آن فخر مىكردند كه قوانين ايشان تغييرناپذير است و وعده يا فرمان شاه به هيچ‌وجه نبايد نقض شود . » « 94 »\r\nعلاوه‌براين ، در ارتش ايران عده‌اى افراد مزدور يونانى بودند كه از حيث سلاح و تربيت نظامى بر ديگران برترى داشتند . اين افراد با پول زيادى كه به آنها داده مىشد ، در قشون شاهنشاهى وارد مىشدند .\r\nبراى آنها فرقى نمىكرد كه براى كه مىجنگند و با كه مىجنگند . گاهى نيز از خدمت شاه بيرون رفته داخل در خدمت مخالفين شاه مىشدند و گاهى برضد هموطنان خود مىجنگيدند . نتيجهء اين امر ، اين بود كه يونانيان از بهترين مردان خود محروم مىشدند . در نتيجهء اين آمدورفتها يونانيها ثروت سرشار و نقاط ضعف ايران را شناخته و فهميدند كه باوجود وسايل زياد ، وضعيت نظامى آنها درخشان نيست . « 95 »\r\nدر نتيجهء اين احوال ، از ابتداى قرن چهارم قبل از ميلاد ، فكر جنگ يونان با ايران در بين زمامداران يونانى قوت گرفت و مبلغين براى تلافى بيحرمتيهاى گذشته و به دست آوردن زمينهاى وسيع و ثروت فراوان ، دست به تبليغات دامنه‌دارى زدند . فيليپ از اين فكر استفاده كرد و پسرش ، اسكندر ، چنان كه خواهيم ديد ، اين نقشه را عملى و شاهنشاهى ايران را مسخر نمود .\r\n\r\nاسباب و وسايل جنگ\r\nدر روزگار قديم ، مهمترين اسباب دفاعى جنگ چهار سلاح بود :\r\nسپر ، زره ، ساقبند ، و خود :\r\n1 . سپر : يكى از سلاحهاى دفاعى است كه وضع و قطر انواع آن يكسان نيست ؛ گاه آن را از چوب سبك و نازكى مىساختند و رويش را با پوستى كه با روغن تدهين شده بود ، مىپوشانيدند .\r\nگاه تمام سپر را از طلا يا مس مىساختند ، و در بعضى موارد از فلزات مذكور پرده‌اى بر روى سپر مىكشيدند . سپرها را با دست چپ مىگرفتند و گاه به‌جاى آنكه با دست بگيرند به گردن مىآويختند . سطح خارجى سپر محدب بود تا نيزه آن را پاره نكند .\r\n2 . زره : با زره گاهى سينه و پشت و گاه شكم را نيز حفاظت مىكردند و يكى از وسايل مهم دفاعى بود .\r\n3 . ساقبندها : دو پارچه از پوست يا آهن بود كه براى حفاظت ساقها استعمال مى - نمودند .\r\n\r\n\r\n","description":"","footnote":"\r\n( 94 ) . تاريخ تمدن ( كتاب اول - بخش اول ) ، پيشين ، ص 531 .\r\n( 95 ) . مقالهء آندره ايمارد  A . Aymard  در : هانرى مارسه ، رنه گروسه ، تاريخ تمدن ايران ، ترجمهء دكتر جواد محيى ، ص 75 .\r\n","page_name":" 428 ","page_number":442},
  {"content":"\r\n\r\n4 . خود : وسيلهء پوشش سر بود . غالبا از برنج و گاهى از پوست ضخيم ساخته مىشد و در قديم صفحه‌اى براى حفاظت صورت برآن مىافزودند .\r\nاسباب هجوم عبارت بود : از شمشير ، نيزه ، مزراق ، تيروكمان ، فلاخن ، تبر و گرز .\r\nاول . شمشيرهاى قديم كوتاه و دو دم بود و آن را در غلافى جا مىدادند و بر كمر مىآويختند .\r\nدوم . نيزه و مزراق كه هردو شبيه به يكديگر بودند ؛ ليكن نيزه از مزراق بلندتر بود .\r\nبلندى نيزهء يونانيان قديم 25 قدم بود ولى نيزهء اعراب از 15 قدم تجاوز نمىكرد .\r\nسوم . تير كه معمولا آن را از كمان مىانداختند و در جنگ و شكار به كار مىرفت ، و در ابتداى امر ، تير را از چوب گز و كمان را از چوب نرم يا برنج مىساختند و زه را از پوست يا موى اسب يا رودهء حيوانات درست مىكردند . سر تير را گاهى به زهر آب مىدادند و گاه اخگر و آتشى به يك‌طرف تير مىبستند تا اسبابهاى طرف مقابل را آتش زنند .\r\nچهارم . فلاخن كه به كمك آن ، سنگ را به سوى هدف پرتاب مىكردند .\r\nپنجم . تبر يا تبرزين .\r\nششم . عصا يا گرز .\r\n\r\nشرح لباس پارسيان\r\nهرودت مىگويد : « پارسيان كلاهى نمدين ( كه خوب ماليده بودند و آن را تيار « 96 » مىگفتند ) بر سر ، قبايى آستين‌دار رنگارنگ دربر ، زرهى كه حلقه‌هاى آهنين آن به فلسهاى ماهى شباهت داشت بر تن ، شلوارى كه ساقها را مىپوشيد در پا مىكردند و سپرى از تركهء بيد بافته و در زير آن تركشى مىآويختند .\r\nزوبينهايى كوتاه و كمانى بلند و تيرهايى از نى داشتند و قمه‌اى كوتاه از طرف راست به كمر بسته بودند . « 97 »\r\nبطورى كه گزنفون مىنويسد :\r\nكورش در دوران اقامت خود در ماد ، دريافت كه قشون او از جهت سوارنظام بسيار ضعيف است . به‌همين جهت ، سوارهاى ارتش خود را از دو هزار نفر به ده هزار نفر رسانيد و براى سواركاران حقوق و امتيازاتى قايل شد . علاوه‌براين ، كورش با توجه به ارابه‌هايى كه آشوريها و ماديها مورد استفاده قرار مىدادند ، دستور داد از نظر فنى تغييراتى در آنها پديد آورند تا از ارابه‌هاى پيشين محكمتر و برنده‌تر باشد ؛ در دو انتهاى محور اين چرخها دو داس آهنى به پهناى دو « ارش » رو به بالا و دو داس ديگر رو به پايين نصب كرده بودند تا هنگام حمله و هجوم كليهء موانع را از سر راه بردارد . معمولا از اين نيروى مؤثر نظامى در خط اول جبهه و در پيشاپيش پياده‌نظام استفاده مىكردند و با حركت دادن ارابه‌ها نظم صفوف و مقاومت دشمن را غيرممكن مىساختند . علاوه بر ارابه‌هاى داسدار ، قشون كورش مجهز به گردونه و برجهاى چوبى چند طبقه‌اى بود كه بوسيلهء مال‌بند\r\n\r\n\r\n","description":"","footnote":"\r\n( 96 ) .  Tiare \r\n( 97 ) . ايران باستان ، پيشين ، ص 730 .\r\n","page_name":" 429 ","page_number":443},
  {"content":"\r\n\r\nو هشت گاوميش حركت مىكرد . اين گردونه‌ها كه در پشت‌سر پياده‌نظام قرار داشت ، در صورت هجوم قواى حريف ماد ، آنها را در زير باران تيروكمان قرار مى - داد تا پياده‌نظام فرصت خودآرايى و حملهء مجدد را به دست‌آورد . . . در جنگ « تمبره » در جلو سپاه كورش يكصد ارابهء داسدار قرارداشت . پيادهء سنگين اسلحه در دوازده صف و سوار نظام در چهار صف قرار داشتند ، زوبين‌اندازان در خط دوم و كمانداران در خط سوم و قواى احتياط پياده در خط چهارم قرارگرفته بودند . در زمان داريوش ، ارتش ايران بيش‌ازپيش رو به كمال رفت . وى علاوه بر سپاه جاويدان ، كه به ده هزار نفر مىرسيد ، پادگانهاى ثابتى براى حفظ امنيت استانها و جلوگيرى از تجاوز احتمالى همسايگان برقرار كرده بود .\r\nگزنفون مىنويسد كه : « شاه به نيروى هرولايت و پادگانهاى قلاع اهميت بسيار مىداد .\r\n\r\nتدابير جنگى\r\nفرماندهان هخامنشى از ديرباز ، اگر دشمن پيشروى مىكرد ، همهء آباديها و منابع غذايى مسير او را از بين مىبردند . ريچاردن فراى به استناد نوشته‌هاى گزنفون ، مىنويسد : « ايجاد تباهى و سوختن همهء آباديها در برابر پيشروى دشمن يكى از روشهاى نظامى رايج هخامنشيان بود . » « 98 »\r\nقبل از آغاز جنگ ، خواندن سرود و نواختن شيپور و طبل و دهل براى تحريك سربازان معمول بود .\r\nايجاد كومه‌هاى خاك ، و ساختن برجها ، و قطع ارتباط شهرهاى محاصره شده با دهات ، جلوگيرى از رسيدن آذوقه به شهرهاى محاصره شده ، از تدابير جنگجويان قديم بود . هنگام تسخير شهرها ، از منجنيقها براى خراب كردن ديوار شهر ، استفاده مىكردند و با نردبان از در و ديوار شهر بالا مىرفتند . دروازه‌ها را با آتش مىسوزاندند و با تبر و نيزه به جنگ مدافعين مىرفتند .\r\nدر اين موارد ، اهالى شهر نيز آرام نمىنشستند ، آنها نيز با انداختن سنگهاى بزرگ و كوچك بر سر دشمنان و ريختن روغن داغ و آب‌جوش و ريگ سرخ و قير جوشان ، دشمن مهاجم را ناراحت و گاه وادار به عقب‌نشينى مىكردند . غير از سپر و نيزه و تير و كمان ، ارابه‌هاى جنگى مخوفترين وسايل تهاجمى به‌شمار مىرفت . به تحريك احساسات و تهييج قواى روحى نيز اهميت مىدادند و با خواندن خطبه‌ها ، رجزها ، و نواختن كرناى مقدس ، روحيهء سربازان را تحريك مىكردند . اشعيا مانند بسيارى از بشردوستان عهد عتيق آرزوى صلح‌وصفا داشت و مىگفت :\r\n« وقتى خواهد آمد كه شمشيرهاى خود را براى گاوآهن و نيزه‌هاى خود را براى اره‌ها خواهند شكست و ديگر جنگ نخواهد بود . »\r\nكندن خندق ، و موضع گرفتن در بالاى آن ، و حفر جويى عميق ، از تدابير جنگى بود و با اين اقدام تا مدتى از حملهء دشمن جلوگيرى مىكردند . در تاريخ هرودت و كورش‌نامهء گزنفون به بسيارى از رموز و خصوصيات جنگهاى عهد باستان اشاره شده است .\r\n\r\n\r\n","description":"","footnote":"\r\n( 98 ) . ميراث باستانى ايران ، پيشين ، ص 181 .\r\n","page_name":" 430 ","page_number":444},
  {"content":"\r\n\r\nگزنفون از قول پدر كورش مىنويسد :\r\nبايد پيش از آنكه احتياج را حس كنى رفع آن را در اختيار خود ببينى . بايد در موقع فراوانى به فكر قحطى بود ، زيرا هرقدر تو بىنيازتر بنمايى بيشتر به تو خواهند داد ، و حرف تو وقتى مؤثرتر است كه بتوانى به آن عمل كنى . بعد پدر كورش گفت : قبل از آرايش سپاه لوازم قشون بايد آماده باشد . و سپس از اطاعت سپاهيان خدعه‌هاى جنگى و حفظ الصحهء قشون حرف زد و يكايك نكات را به كورش تذكر داد و گفت : اطبا به رفوگرها شبيهند كه لباس پاره را اصلاح مىكنند .\r\nآيا بهتر نيست كه اصلا نگذارى سرباز ناخوش شود . براى اين مقصود بايد اردو را در جاهاى سالم زد . . . از رنگ‌وروى اهل محل معلوم است كه كجا سالم است و كجا مضر ؛ ديگر آنكه براى سالم بودن بايد ورزش كرد . . . بايد لشكر را سير و سالم نگاهداشت و به‌كار انداخت » . « 99 »\r\nسپس كورش از پدرش مىپرسد كه براى پيروزى بر دشمن چه تدابيرى لازم است ، وى جواب مىدهد : « براى نيل به اين مقصود بايد شخص كمين كند ، قواى خود را پنهان دارد ، مزور باشد ، فريب دهد ، بدزدد ، غارت كند و در هرچيز بر دشمن مزيت يابد » « 100 »\r\nكورش با شگفتى مىپرسد : « اگر چنين است پس چرا در كوچكى به ما ياد مىداديد به كلى طور ديگر باشيم . »\r\n- صحيح است حالا هم مىگوييم بايد چنين بود ، ولى با كى ؟ با دوستان و هموطنان . اما براى زيان رسانيدن به دشمنان بايد هزار راه كج آموخت . اگر چنين نبود چرا تير و زوبين‌اندازى ياد مىگرفتى ؟ « 101 »\r\nوقتى كه كورش از پدر خود ، كمبوجيه ، حق التدريس معلم خود را مطالبه مىكند وى چنين مىگويد :\r\nپسرم آيا معلمى كه اكنون دستمزدش را از من مىستانى ، به تو ياد داده است كه يكى از وظايف بزرگ فرماندهى سپاه ، قناعت در خرج و جلوگيرى از اسراف و تبذير است . . . آيا به تو آموخته است كه يكى از وظايف بزرگ فرماندهى ، حفظ صحت و عافيت و نيروى سربازان است . . . آيا از حيله‌هاى جنگى شمه‌اى بيان نموده است يا نه ؟ . . . آيا به تو آموخته است چگونه جسارت و رشادت سربازان را تهييج كنى ؟ آيا تعاليمى داده است كه چگونه اطاعت افراد را نسبت به فرمانده مىتوان تأمين كرد ؟ « 102 »\r\nسپس كورش از پدر خود راجع به حيله‌هاى جنگى مىپرسد ، كمبوجيه در جواب مىگويد :\r\nسعى كن حتى المقدور با صفوف منظم بر دشمن ، قبل از آنكه آرايش رزمى يافته باشد ، بتازى و غافلگيرش سازى ، با افراد مسلح خود به كسانى كه هنوز اسلحه\r\n\r\n\r\n","description":"","footnote":"\r\n( 99 و 100 ) . ايران باستان ، پيشين ، ص 299 تا 301 .\r\n( 101 ) . همان ، ص 299 تا 301 .\r\n( 102 ) . كورش‌نامه ، پيشين ، ص 39 به بعد .\r\n","page_name":" 431 ","page_number":445},
  {"content":"\r\n\r\nبه دست ندارند حمله كن ، سربازانت را هشيار و بيدار نگهدار تا به سهولت بر سربازان خمار و خواب‌آلودهء حريف چيره شوند . سعى كن خود را از انظار ديگران پنهان دارى ولى به خوبى ديگران را ببينى . موقعيت خوب زمين را تصرف كن و حريف را در زمينى كه داراى موقعيتى نامناسب است بران ، آنگاه بر او حمله كن . . . بايد سحرخيز بود . بايد به نقاط ضعف خود واقف شوى و پيوسته مترصد باشى كه آن را از ديگران بپوشانى و دريابى كه ضعف حريف در چيست و بر آن حمله برى . . . از حيله - هاى مؤثر يكى اين است كه حريف را در امرى خاطرجمع سازى و چون دريافتى كه اطمينان كامل يافته است ناگهان بر وى بتازى . . . يا چنين وانمود كنى كه در حال فرار هستى و كارى كنى كه به تعاقب بپردازد و چون او را به محل مناسبى كشاندى يكباره بر سرش بتازى . . . فرمانده لايق كسى است كه به هنگام ضرورت ، از اين قبيل تدابير از خود ابداع كند و در برابر دشمن صاحب ابتكار باشد . . .\r\nبپرهيز از اينكه آنى در كار خويش غافل باشى . شب در انديشهء آن باش كه چون روز برآيد سربازانت چه وظيفه‌اى را بايد انجام دهند و روز به فكر شب آنان باش . بايد بدانى كه چگونه بايد سپاهى را آرايش جنگى داد و در روز چگونه ستونها را حركت داد و در راه‌پيمايى شبانه چه وضعى بايد برگزيد ، راه‌پيمايى در مناطق كوهستانى به چه صورت و در مناطق صاف و هموار چگونه انجام مىپذيرد ، در جلگه يا كوه چه آرايشى بايد انتخاب كرد ، قراولان را در چه محلى بايد گماشت تا شب‌وروز كشيك بدهند ، حمله و عقب‌نشينى به چه تدبير بايد انجام يابد . . . چگونه از رودخانه و جنگل بايد افراد را عبور داد . در راه‌پيمايى به چه نحو مىتوان خود را از نظر سواره‌نظام حريف پنهان داشت . در مواقع مواجه شدن با تيراندازان و طلايه‌داران خصم چه آرايشى بايد بالبداهه به افراد داد تا بيدرنگ براى مقابله با مهاجمين آماده شوند . . . اگر از عقب يا جناحين حمله كردند چه بايد كرد . بايد از اسرار حريف آگاه شد و در پنهان داشتن اسرار خود سعى كرد . « 103 »\r\nبطورى كه گزنفون مىنويسد :\r\nكورش با همرزمان خود مشورت مىكرد . در جريان تسخير نينوا ، كورش سركردگان را به حضور طلبيد و گفت : « متحدين من ، ما اطراف شهر را بازديد كرديم و به نظر ما ديوارهايى به اين ارتفاع و با اين استحكام از راه حمله غيرقابل تسخير است . به عقيدهء من هرچه تعداد سربازان داخل شهر زيادتر باشد ، درصورتىكه نخواهند از مواضع خود خارج و آمادهء كارزار باشند ، تحت استيلاى گرسنگى زودتر تسليم مىشوند . پس اگر كسى رأيى بهتر از من نداشته باشد من معتقدم كه بايد آنها را تحت محاصره قرار داد .\r\n\r\n\r\n","description":"","footnote":"\r\n( 103 ) . همان ، ص 47 به بعد .\r\n","page_name":" 432 ","page_number":446},
  {"content":"\r\n\r\nبطورى كه از نوشته‌هاى گزنفون و هرودت استنباط مىشود در دورهء كورش و داريوش كمابيش نظريات سران سپاه مورد توجه سلاطين قرار مىگرفت ، ولى در ارتش يونان ، دموكراسى ريشهء عميقترى داشت و گاه انضباط و دموكراسى هردو حكومت مىكرد . پس‌ازآنكه ارتش يونانى تصميم گرفت به ميهن خود مراجعت كند ، سردار سپاه به سربازان دو پيشنهاد اساسى نمود و از آنان رأى موافق خواست ، يكى آنكه جز وسايل ضرورى زندگى چيزى همراه نياورند دوم آنكه « اگر سربازى سرمويى نافرمانى كرد ، كسى كه فرمانده اوست وى را گوشمال دهد . . .\r\nهمهء سربازان دست بلند كردند و به هردو پيشنهاد رأى موافق دادند » « 104 »\r\n\r\nاهميت جاسوسى در نقشه‌هاى جنگى\r\nمسألهء جاسوسى و كسب اطلاعات گوناگون از كشورهاى همجوار از ديرباز مورد توجه سلاطين و زمامداران ايران بوده است . به گفتهء هرودت در دورهء هخامنشيان ، وقتى كه به داريوش پيشنهاد مىكنند كه به سرزمين يونان لشكركشى كند وى در پاسخ مىگويد : « چون عقيده دارى كه بايد از يونان شروع كنيم ، تصور مىكنم قبل از هرچيز بهتر آن است كه چندتن از پارسها را به همراه مردى كه از او سخن گفتى ( دموسد ) به آنجا بفرستم تا اطلاعات دقيقى دربارهء اين كشور به دست آورند ؛ وقتى در مراجعت مرا در جريان آنچه ديده و شنيده‌اند گذاردند ، من به قصد جنگ حركت خواهم كرد . . . » « 105 » همچنين در دورهء كمبوجيه وقتى « ايختيوفاژها » نزد حبشيها رفتند تا در ضمن تقديم هدايا جاسوسى كنند ، نمايندهء كمبوجيه خطاب به پادشاه آن سرزمين چنين گفت :\r\nكمبوجيه پادشاه پارسها مايل است دوست و متحد تو باشد و ما را به نزد تو فرستاده است تا دراين‌باره با تو سخن گوييم و اين هدايا را كه بيش از چيزهاى ديگر دوست دارد به تو تقديم كنيم . ولى حبشى كه دانسته بود آنان به قصد جاسوسى آمده‌اند ، جواب داد : نه ، پادشاه پارسها شما را با اين هدايا بخاطر دوستى با من نفرستاده است . شما راست نمىگوييد زيرا شما براى جاسوسى به كشور من آمده‌ايد ؛ او مرد منصفى نيست ، زيرا اگر مرد منصفى بود چشم طمع به سرزمين ديگران نمىدوخت و كسانى را كه زيانى به او نرسانيده‌اند به اسارت دعوت نمىكرد . . . بايد خدا را سپاس گويد كه به فرزندان حبشه اين فكر را تلقين نكرده است كه سرزمين ديگرى به سرزمين خود بيفزايند . « 106 »\r\n\r\nهدف لشكركشيها\r\nجنگهاى عهد باستان اغلب توأم با خونريزى و عمليات تخريبى شديد بود . هرودت ضمن گفتگو از پادشاهى آليات « 107 » و مناسبات او با « سياگزار » و « ديوكس » پادشاه قوم ماد ، از لشكركشى او به ناحيهء « ملط » سخن مىگويد و مىنويسد :\r\n\r\n\r\n","description":"","footnote":"\r\n( 104 ) . گزنفون ، بازگشت ده هزار يونانى ، ترجمهء منوچهر اميرى ، ص 59 .\r\n( 105 ) . كورش‌نامه ، پيشين ، ص 260 .\r\n( 106 ) . تاريخ هرودت ، ج 3 ، پيشين ، ص 126 .\r\n( 107 ) .  Alyatte \r\n","page_name":" 433 ","page_number":447},
  {"content":"\r\n\r\n. . . وقتى كه آليات به سرزمين ملط مىرسيد خانه‌هاى دهات را ويران نمىكرد و آنها را دستخوش شعله‌هاى آتش نمىساخت ، درهاى خانه‌ها را از جا نمىكند و همه‌چيز را برجاى خود باقى و برقرار مىگذارد و فقط ميوه‌هاى درختان و محصول زمين را دستخوش غارت مىكرد و از همان راهى كه رفته بود بازمىگشت . . .\r\nعلت اينكه پادشاه ليدى خانه‌ها را ويران نمىكرد اين بود كه اهالى ملط پناهگاههاى خود را از دست ندهند و به زراعت و بذرافشانى ادامه دهند تا پادشاه ليدى بتواند در مهاجمات بعدى حاصل رنج و نتيجهء زحمت آنها را به يغما برد . . . « 108 »\r\nدر جاى ديگر هرودت مىنويسد :\r\nموقعى كه كرزوس به اميد شكست دادن كورش تصميم گرفت به « كاپادوكيه » لشكركشى كند ، يكى از عقلاى قوم به او چنين گفت : « اى پادشاه تو خود را براى جنگ با مردمى آماده مىكنى كه شلوارهاى چرمى گشاد دربر دارند و بقيهء لباس آنان نيز چرمى است ؛ مردمانى كه كشور آنان شنزار است و نمىتوانند هرچه مىخواهند براى روزى خود بيابند . . . مردمانى كه شراب نمىنوشند و به‌جاى آن آب مىآشامند و انجير و ديگر چيزهاى خوب براى خوردن ندارند . در اين صورت اگر تو بر آنها چيره شوى از كسانى كه هيچ‌چيز ندارند چه چيز مىتوانى به دست آورى ؟ اگر برعكس تو مغلوب شوى ، امتيازاتى را كه از دست مىدهى در نظر مجسم كن . وقتى آنها مزهء لذايذ كشور ما را چشيدند به آن دل مىبندند و ديگر نمىتوان آنها را بيرون راند . » « 109 »\r\nدر جنگ با يونيها سران سپاه داريوش به يونيها چنين گفتند : « مردمان يونى ! اكنون موقع آن فرارسيده است كه شما خدمتى درخشان براى اجراى ارادهء پادشاه انجام دهيد ؛ هريك از شما بايد سعى كند همشهريان خود را از متحدين ديگر جدا كند » « 110 » سپس نمايندگان سپاه داريوش ، خطاب به يونيها مىگويند كه اگر به‌جاى نفاق‌افكنى و تسليم در مقابل قواى داريوش راه جنگ پيش گيرند و مغلوب شوند « همگى به اسارت خواهند رفت ، فرزندان آنان عقيم خواهند شد ، دختران آنان به باختريان منتقل خواهند گرديد و سرزمين آنان به ساكنان جديدى تسليم خواهد شد . » « 111 » ولى سران يونى پس از مشاوره و گفتگو حاضر به خيانت نشدند و به اندرز « يونيزوس » جنگ را بر قبول اسارت و بندگى ترجيح دادند . هرودت در صفحات بعد مىنويسد پارسها پس از پيروزى « . . . زيباترين پسران را برگزيدند و آنان را عقيم كردند و از صورت مردانى بارور به صورت خواجگانى بىثمر درآوردند . زيباترين دختران را به دربار پادشاه بزرگ انتقال دادند و شهرها و معابد را آتش زدند . . . » « 112 »\r\n\r\n\r\n","description":"","footnote":"\r\n( 108 ) . تاريخ هرودت ، ج 1 ، پيشين ، ص 74 .\r\n( 109 ) . همان ، ص 121 .\r\n( 110 و 111 ) . همان ، ج 5 و 6 ، ص 113 .\r\n( 112 ) . همان ، ص 126 .\r\n","page_name":" 434 ","page_number":448},
  {"content":"\r\n\r\n\r\nراز موفقيت نظامى هخامنشيان در آغاز كار\r\nبراى آنكه به ارزش نظامى و سرّ موفقيت هخامنشيان آگاه شويم از قول هرودت داستان كروزس ، پادشاه ليدى ، را نقل مىكنيم . اين پادشاه كه با دقت بسيار ناظر پيروزيهاى كورش بود برآن شد كه از نيروى پارسيان به هرتدبير بكاهد . وى پس از مشورت و پرسش از پيشگويان پرستشگاهها و اطمينان از پيروزى خود با اسپارت و مصر اتحاد دفاعى بست و آهنگ جنگ نمود . در اين موقع يكى از ليديان كه او را دانا مىدانستند از سر خيرخواهى به كرزوس گفت : « اى پادشاه خود را آماده مىكنى با مردمى درآويزى كه پاپوشهاى چرمين به پا مىكنند و خوراك نه آنچنان‌كه دلخواه آنان است بلكه از آنچه به دستشان برسد مىخورند و در سرزمينى سنگلاخ و كوهستانى زيست مىكنند و مى نمىنوشند و جز به آب لب نمىزنند و پس از خوراك نه انجير مىخورند و نه خوراكهاى خوب ديگر . اگر تو بر آنان پيروز شوى از ايشان چه خواهى گرفت ؟ آنان چيزى ندارند . اگر آنان بر تو چيره شوند قياس كن كه چه چيزهاى خوبى از دست مىدهى . آنان چون از نعمتها برخوردار شوند بدانها سخت دلبسته خواهند شد و بيرون كردن ايشان كارى است دشوار . . . »\r\nسخنان او نتوانست كرزوس را قانع كند ، زيرا كه ايرانيان پيش از چيره شدن بر ليديان هرگز مزهء فر و شكوه و چيزهاى نيكو را نچشيده بودند . پس‌ازآنكه جنگ درگرفت كرزوس سرانجام گرفتار شد ، چون پارسيان او را به پيشگاه كورش بردند فرمان داد تا او را با غل و زنجير ، بالاى انبوه هيزم برند و بسوزانند ، دراين‌حال زار كرزوس به ياد گفتهء سولون افتاد كه گفته بود : « هيچ زنده‌اى را نمىتوان خوشبخت دانست . » چون نام سولون را بر زبان رانده بود كورش در مقام تحقيق برآمد . كرزوس پس از اصرار اطرافيان ، داستان بازديد سولون را از دارايى او و داستان مرد خوشبخت را بيان كرد و گفت آنچه او گفت همه راست آمد و آنچه او گفته بود تنها به كرزوس مربوط نبود بلكه همهء جهانيان را دربرمىگرفت . بالاخره كرزوس از مرگ نجات يافت و جزو مصاحبان كورش قرارگرفت .\r\nما به قسمت اخير داستان ، كارى نداريم آنچه مسلم است پارسيان عهد كورش مردمى مبارز ، مقتصد و سخت‌كوش بودند و از بركت همين مزايا بر دشمنان خود چيره شدند ، ولى در دوران حكومت آخرين پادشاهان هخامنشى به كلى روح جنگجويى و سلحشورى از ايران رخت بربسته بود . گزنفون از فساد اخلاق رجال آن دوران سخن مىگويد ، و مىنويسد :\r\n« سابقا وقتى شاه يا يكى از كسان او قسم ياد مىكردند ، حتى نسبت به كسانى كه مرتكب جنايتى بزرگ شده بودند سوگند خود را حفظ مىكردند و اگر به كسى دست دوستى مىدادند به قول خود وفا مىكردند ولى حالا اشخاص جانى را براى اين حبس مىكنند كه از آنها طلا رشوه بگيرند و مردم بيگناه را هم براى گرفتن رشوه زندانى مىكنند . در نتيجه اشخاص متمول هم مانند اشخاص جانى به خود مىلرزند . كسى نمىخواهد با دشمن جنگ كند و كسى نمىخواهد به قشون شاه ملحق شود . . . بىشك اين وضع ، مجازات بيعدالتى آنها نسبت به مردم است .\r\n\r\n","description":"","footnote":"","page_name":" 435 ","page_number":449},
  {"content":"\r\n\r\nاين دليلى است كه روح آنها ديگر روح پارسيهاى سابق نيست . » سپس گزنفون شرح مفصلى از تجمل‌پرستى و راحت‌طلبى مردم و علاقهء آنها به خواب و خوراك عالى و لباسهاى گرم و نرم بيان مىكند و نشان مىدهد كه بين سربازان سلحشور عهد كورش ، با مردم و سپاهيان زمان اردشير دوم اختلاف فراوان وجود دارد .\r\n\r\nقضا و دادرسى\r\n« در جوامع اوليه انتقام تنها وسيلهء تشفى قلب بود و كسانى كه از عمل ديگرى رنج برده بودند ، سعى مىكردند به نحوى شديدتر تلافى كنند . گذشت و بردبارى و عفو ، علامت نامردى و ضعف نفس شمرده مىشد . اجراى انتقام ، شديد و غيرانسانى بود و هيچگونه حد و حصر و قاعده‌اى نداشت . بين مسؤول و غير مسؤول فرق گذاشته نمىشد و كسانى كه به هيچ‌وجه وارد نزاع و مرافعه نبودند مثل پيرمردان و كودكان مجازات مىشدند ! حتى حيوانات و مردگان را نيز بىنصيب نمىگذاشتند و غالبا نعش مردگان را شلاق زده و مىسوزاندند . بتدريج بزرگتران و ريش‌سفيدان قوم بر اثر تحولات اجتماعى درصدد برآمدند كه هرعمل بدى را برحسب خصوصيات آن مجازات دهند و از حدود معينى تجاوز نكنند و بدين ترتيب قانون قصاص به وجود آمد و از اجراى انتقام فردى بطور مطلق جلوگيرى به عمل آمد . بموجب قوانين موسى فرزندان را به گناه پدران كيفر مىدادند . در سفر خروج باب 20 چنين نوشته شده است :\r\n« فرزندان را عقوبت كنم به گناه پدران تا سه عقب و چهار ، از بهر دشمنان من ، و نعمت كنم بر هزار عقب از دوستان من . » قانون قصاص در قوانين رومى ، يونانى ، عبرى ، مصرى ، و اسلامى نيز وجود دارد . بطور كلى هرقدر جامعه تكامل‌يافته باشد از شدت انتقامجويى و خودخواهى جلوگيرى مىشود و هرقدر جامعه عقب‌مانده و بدوى است خصلت انتقامجويى شديدتر است .\r\nباگذشت زمان ، در جوامع قديم هند و مصر به رئيس خانواده حق داده شد از اجراى انتقام خوددارى كند . در نزد روميها و ژرمنها سنت نيكويى وجود داشت كه آن را « كمپوزيسيون » مىگفتند و آن عادت اين بود كه مرتكب جرم را وادار مىكردند مبلغى نقدى يا جنسى به مجنى عليه يا خانوادهء او بدهد ، و اين سنت عملا جلو بسيارى از خونريزيها و شقاوتها را مىگرفت . » « 113 »\r\n\r\nسازمان قضائى\r\nدر ايران عهد هخامنشى چنان كه ديديم تمام قدرتها و اختيارات و ازجمله قوهء قضائى زير نفوذ شاه بود و هيچ حق و منطقى در برابر او عرض وجود نمىكرد . بااين‌حال ،\r\nشاه غالبا عمل قضاوت را به يكى از دانشمندان سالخورده واگذار مىكرد . پس از آن ، محكمهء عالى بود كه از هفت قاضى تشكيل مىشد و پايين‌تر از محاكمه‌هاى محلى بود كه در سراسر كشور وجود داشت . قوانين را كاهنان وضع مىكردند و تا مدت زيادى كار رسيدگى به دعاوى در اختيار ايشان بود ؛ ولى در زمانهاى متأخرتر مردان\r\n\r\n\r\n","description":"","footnote":"\r\n( 113 ) . دكتر احمد هومن ، زندان و زندانيان ( به اختصار ) .\r\n","page_name":" 436 ","page_number":450},
  {"content":"\r\n\r\nو زنانى جز از طبقهء كاهنان به اين‌گونه كارها رسيدگى مىكردند . در دعاوى ، جز آنها كه اهميت فراوان داشت ، غالبا ضمانت را مىپذيرفتند و در محاكمات از راه‌ورسم منظم خاصى پيروى مىكردند . محاكم همانطور كه براى كيفر و جرايم نقدى حكم صادر مىكردند پاداش نيز مىدادند و در هنگام رسيدگى به گناه متهم ، كارهاى نيك و خدمات او را نيز به حساب مىآوردند . براى آنكه كار محاكمات قضائى به درازا نكشد براى هرنوع مرافعه مدت معينى مقرر بود كه بايد در ظرف آن مدت حكم صادر شود ؛ و نيز به طرفين دعوى پيشنهاد سازش از طريق داورى مىكردند تا نزاعى كه ميان ايشان است بوسيلهء داور ، و به طريق مسالمت‌آميز ، حل شود . چون رفته‌رفته سوابق قضائى زياد شد ، و قوانين طول و تفصيل پيدا كرد گروه خاصى به نام سخنگويان قانون پيدا شدند كه مردم در كارهاى قضائى با آنها مشورت مىكردند و براى پيش بردن دعاوى خود از ايشان كمك مىگرفتند . در محاكمات ، سوگند دادن ، و واگذاشتن متهم به حكم الهى نيز مرسوم بود ، و آن‌چنان بود كه متهم را به كار سختى چون انداختن خويش در رودخانه يا نظير آن وامىداشتند تا درصورتىكه بيگناه باشد از خطر برهد و گرنه جان خود را از دست بدهد . . . رشوه دادن و گرفتن را از جنايتهاى بزرگ مىشمردند و مجازات ، دهنده و گيرندهء رشوه ، هردو ، اعدام بود . كمبوجيه فرمان داد تا پوست قاضى فاسدى را زنده‌زنده كندند و بر حاى نشستن قاضى در محكمه گستردند . آنگاه فرزند همان قاضى را بر مسند قضا نشانيد تا پيوسته داستان پدر را به خاطر داشته باشد و از راه راست منحرف نشود . « 114 »\r\n\r\nقوانين جزائى و انواع كيفر\r\nدكتر گيرشمن مىنويسد : « دانشمندانى كه متون متعددى را كه از داريوش در بيستون و تخت جمشيد و شوش و نقش رستم باقى مانده ، مورد مداقه قرار داده‌اند ، وجود تشابهى بين فرمانهاى او و قوانين حمورابى تشخيص مىدهند . اين قوانين مبناى كار مشاورين داريوش بود . اين متون رسمى توسط الواح و پاپيروسها به كليهء مراكز ايالات شاهنشاهى فرستاده مىشد . در روى كتيبه‌هايى كه در آرامگاه داريوش است اين جملهء درخشان به چشم مىخورد : « من دوست دوستان خود بوده‌ام . » و در حقيقت نيز چنين بود . داريوش مللى را كه سر به فرمان او مىنهادند مورد احترام قرار مىداد و آنها را در اقامهء كليهء رسوم و آداب و قوانين خود آزاد مىگذاشت . وى در كتيبهء بزرگى پس از ذكر كليهء ممالكى كه در زير فرمان او هستند چنين مىنويسد : « آنچه بدى به كار رفته بود ، من به خوبى بدل كردم ، نواحيى كه بين آنها . . .\r\nو همديگر را مىكشتند ، آن نواحى ، به لطف اهورامزدا ، ديگر همديگر را نمىكشند و هريك را من به‌جاى خود مستقر كردم و آنها تصميمات مرا اجرا كردند ، زيرا كه قوى ضعيف را نمىزند و غارت نمىكند . » معلوم است كه داريوش اهميت بسيار به اجراى عدالت مىداد و قوانين\r\n\r\n\r\n","description":"","footnote":"\r\n( 114 ) . تاريخ تمدن ( كتاب اول - بخش اول ) ، ص 532 .\r\n","page_name":" 437 ","page_number":451},
  {"content":"\r\n\r\nاو مدتى دراز پس از پايان شاهنشاهى كه وى ايجاد كرده بود ، برقرار ماند . هرودت مىگويد :\r\n« قضات شاهى كه از پارسيان انتخاب مىشوند وظيفهء خود را تا دم مرگ انجام مىدهند ، مگر آنكه بر اثر عدم اجراى عدالت از كار بر كنار شوند . آنان در محكمه داورى مىكنند ، قوانين ملى را تعبير و تفسير مىنمايند و در همهء امور تصميم مىگيرند . » اما ملل مغلوب ، مانند بابل ، قوانين خاص خود را به موازات قوانين داريوش حفظ كردند . داريوش درعين‌حال كه شدت عمل داشت طرفدار و جوياى حقيقت و عدالت بوده » « 115 » در كورش‌نامه مىخوانيم كه كورش از قول استاد خود مىگويد : « عدالت آن است كه به مقتضاى قانون و حق باشد و هرچه از راه حق منحرف شود ستم و بيعدالتى است و قاضى عادل آن است كه فتوايش به اعتبار قانون و مطابق حق باشد . » « 116 »\r\nدر جاى ديگر مادر كورش به او مىگويد : « در نزد پارسيها مساوات در برابر قانون را عدالت مىنامند . رفتار پدر سرمشقى است از اين عدالت ؛ آنچه را مملكت خواهان است همان مىكند و هرچه نهى شده است از آن احتراز مىجويد . او در كارها از قانون پيروى مىكند نه از هواى نفس . » « 117 »\r\n« بر دخمهء داريوش در صخرهء نقش رستم نوشته شده است كه : « آنچه حق است مورد پسند من است و آنچه ناحق از آن بيزارم . » او در كتيبه‌هاى عديده از اهورامزدا و بغان استمداد مىكند تا مملكت او را از هجوم دشمن ، خشكسالى و از دروغ محفوظ دارد . » « 118 »\r\nبه عقيدهء امستد : « داريوش مىخواست ، در دادگسترى و تنظيم قوانين همپايهء حمورابى باشد و وقتى كه قوانين عصر داريوش را با مجموعهء عصر حمورابى مقايسه مىكنيم ، به اندازه‌اى آنها را در به كار بردن واژه و جمله‌بندى همانند مىيابيم كه به ما ثابت مىشود كه « كشوردار جوان از كشوردار كهن‌تر تقليد مىكرد . »\r\nامستد پس از مقايسهء قوانين حمورابى با قوانين داريوش ، به اين نتيجه مىرسد كه :\r\n« داريوش و اندرزگران حقوقيش يك نسخهء واقعى از مجموعهء حمورابى در پيش خود داشتند . » « 119 » داريوش مجموعهء قوانين خود را نه تنها بر سنگ بلكه بر لوحهاى پخته و بر چرمهاى آماده نوشت و دستور داد نام و مهر او را در ذيل فرامين گذاشتند ؛ آنگاه آن مجموعه را براى همهء ملل تابعه و سرزمينهاى دور و نزديك فرستاد . داريوش تا پايان عمر به مجموعهء قوانين خود مىباليد و شهرت او همچون يك قانونگذار خوب پس از مرگ باقى ماند . امستد مىنويسد :\r\n« براى افلاطون ، داريوش دادگزارى بود كه دادهاى او شاهنشاهى پارسى را تا زمان اين فرزانه نگاه داشته بود ، حتى تا 218 ق . م . در دورهء سلوكىها « داد » شاه هنوز همچو قانون فرمانروا ، نقل مىشد . » « 120 »\r\n\r\n\r\n","description":"","footnote":"\r\n( 115 ) . ايران از آغاز تا اسلام ، پيشين ، ص 145 و 146 ( به اختصار ) .\r\n( 116 و 117 ) . كورش‌نامه ، پيشين ، ص 116 به بعد .\r\n( 118 ) . ايران از آغاز تا اسلام ، پيشين ، ص 144 به بعد .\r\n( 119 و 120 ) . شاهنشاهى هخامنشى ، پيشين ، ص 144 به بعد .\r\n","page_name":" 438 ","page_number":452},
  {"content":"\r\n\r\nبه عقيدهء ريچاردن فراى :\r\nدر دادگسترى دوران باستانى بسيارى از اصول هند و اروپايى هنگام رسيدگى به دعاوى رعايت مىشده است كه از آن جمله سوگند را بايد نام برد . داريوش‌شاه مىگويد : « كسى كه ديگرى را متهم مىكند براى اثبات دعوى خود بايد سوگند بخورد . » و ظاهرا در ايران مردم به اهورامزدا سوگند مىخورند . در منابع اكدى و آرامى از دو داور يعنى داور محلى و داورشاهى سخن رفته است . در منابع يونانى از سختى و قساوتى كه در اجراى قوانين به كار مىرفته گفتگو شده است و در منابع ايرانى همواره راستگويى و فرار از دروغ تأكيد شده است . كيفرها معمولا بسيار سخت بود ازجمله كشتن ، مثله كردن و نفى بلد بسيار رايج بود و ظاهرا در دادگسترى اصل مسؤوليت خويشان اعمال مىشد . « 121 »\r\nپلوتارك ضمن توصيف زندگى اردشير به قسمتى از فجايع ، قتلها و شكنجه‌هايى كه به دست اردشير و مادرش صورت‌گرفته است اشاره مىكند . « 122 »\r\nويل دورانت فهرست كوچكى از جرايم و مجازاتهاى آن ايام به دست ما مىدهد :\r\nبزه‌هاى كوچك را با شلاق زدن از پنج تا دويست ضربه كيفر مىدادند ؛ هركس سگ چوپانى را مسموم مىكرد دويست ضربه شلاق مجازات داشت و هركس ديگرى را به خطا مىكشت ، مجازاتش 90 ضربه تازيانه بود . براى تأمين حقوق قضات غالبا به‌جاى شلاق زدن جريمهء نقدى گرفته مىشد و هرضربه شلاق را با مبلغى معادل 6 روپيه مبادله مىكردند . گناههاى بزرگتر را با داغ كردن و ناقص كردن عضو و دست و پا ، بريدن و چشم كندن و به زندان افكندن و كشتن مجازات مىكردند .\r\nقانون ، كشتن اشخاص را در برابر بزه كوچك حتى بر شخص شاه ممنوع كرده بود ولى خيانت به وطن و هتك ناموس و كشتن و استمناء و لواط و سوزاندن يا دفن كردن مردگان ، و تجاوز به حرمت كاخ شاهى و نزديك شدن با كنيزان شاه ، يا نشستن بر تخت وى ، يا بىادبى به خاندان سلطنتى ، كيفر مرگ داشت .\r\nدر اين گونه حالات ، گناهكار را مجبور مىكردند زهر بنوشد يا او را به چهار ميخ مىكشيدند يا به دار مىآويختند ، سنگسارش مىكردند يا جز سر ، بدن او را در خاك مىكردند ، يا سرش را ميان دو سنگ بزرگ مىكوفتند . با قوانين و قشونى كه ياد كرديم شاه ايران در پايتختهاى خود كه در پاسارگاد ، پرسپوليس ( تخت جمشيد ) ، اكباتانا و بيشتر اوقات در شوش بود ، استانهاى بيستگانهء كشور را اداره مىكرد .\r\nبعضى از اين مجازاتهاى وحشيانه در طول تاريخ بين تركان و ساير اقوامى\r\n\r\n\r\n","description":"","footnote":"\r\n( 121 ) . ميراث باستانى ايران ، پيشين ، ص 172 .\r\n( 122 ) . حيات مردان نامى ، پيشين ، ص 497 تا 499 .\r\n","page_name":" 439 ","page_number":453},
  {"content":"\r\n\r\nكه به ايران راه يافتند ، معمول گرديد و به عنوان ميراثى براى بشريت برجاى ماند . « 123 »\r\nسرپرسى سايكس ، محقق و مورخ انگليسى ، ازاين‌كه در قوانين ثابت و لايتغير ماد و پارس حتى براى جرمهاى كوچك ، مجازات اعدام منظور شده اظهار تعجب نمىكند و اين روش را محصول فقدان زندانهاى منظم و كمى رشد اجتماعى مردم آن ايام مىداند و مىگويد : « در كشور خودمان ( مقصود انگلستان است ) بعد از جلوس « ملكه ويكتوريا » نيز سرقت گوسفند مجازات قتل داشت . »\r\nهرودت خود مدعى است كه پارسها « محكومين را زنده و درحالىكه سر آنها به پايين معلق بوده در قبر مدفون مىكرده‌اند . » « 124 » در اينكه بعضى از سلاطين هخامنشى ازجمله كمبوجيه با نهايت استبداد و خودسرى حكومت مىكرده‌اند ، هيچ شك‌وترديد نيست ؛ ازجمله به قول هرودت ، كمبوجيه ، فرزند دلبند « پرگزاسپ » دوست مورد اعتماد خود را هدف گلوله قرار مىدهد و اين عمل سفيهانه را دليل اصابت نظر خود مىشمارد . « آنچه بين كمبوجيه و پرگزاسپ گذشته نظير واقعه‌اى است كه در گذشته بين آژيدهاك و سردار او هارپاك روى داد . . . همانطور كه آژيدهاك با قتل فرزند هارپاك و چشانيدن گوشت او به پدر انتقام نافرمانى او را گرفت در اينجا نيز كمبوجيه نافرمانى احتمالى پرگزاسپ را با قتل فرزند او انتقام مىكشد ؛ با اين تفاوت كه گوشت فرزند را به خورد پدر نمىدهد . . . « 125 »\r\nبه نظر داندامايف :\r\nبراى آگاهى نسبى از قوانين و نظامات عهد هخامنشى ، مطالعهء نامه‌هايى خطاب به ساتراپها ، متضمن شكايات مردم ، فرامين حقوقى ، قوانين مربوط به آزادى برده‌ها ، اسناد ادارى ، مكاتبات رسمى مأمورين و مقامات عاليرتبهء ايرانى ، مكاتبات جنگجويان مهاجر « الفانتين » به نامهاى هرموپول ، فيو ، اسوان با يكديگر و با حكام شهرستان يهودا ، صورت‌مجلسهاى مربوط به هبه و هدايا ، قبوض مربوط به ديوان ، قراردادهاى مربوط به فروش اموال ، گزارشهاى كاركنان و مسؤولين معابد ، عقدنامه‌ها ، دستورهاى مربوط به طرز ادارهء املاك و جمع‌آورى خراج و ماليات و طريقهء معامله و سلوك با بردگان ، اطلاعات و اخبار مربوط به مجازاتها و فرار و مرگ بردگان ، فرامين پادشاهان و اوامر و دستورهاى ساتراپها و قبوض مربوط به پرداخت خراج و فهرستهاى مربوط به خدمات نظامى ، كتيبه‌هاى تاريخى و كتب مذهبى و ادبياتى كه جنبهء روايت و داستان دارد ضرورى است . « 126 »\r\n\r\n\r\n","description":"","footnote":"\r\n( 123 ) . تاريخ تمدن ( كتاب اول - بخش اول ) ، پيشين ، ص 532 تا 534 .\r\n( 124 ) . تاريخ هرودت ، ج 3 ، پيشين ، ص 63 .\r\n( 125 ) . همان ، ج 1 .\r\n( 126 ) . ايران در دوران نخستين پادشاهان هخامنشى ، پيشين ، ص 11 .\r\n","page_name":" 440 ","page_number":454},
  {"content":"\r\n\r\n\r\nوضع طبقات مختلف\r\n\r\nبحث كلى در پيرامون طبقات\r\nكريستن سن مستشرق نامدار دانماركى در مقدمهء كتاب خود مىنويسد :\r\n. . . از زمان بسيار قديم ، ايرانيان جامعهء دودمانى تشكيل داده بودند كه از حيث تقسيمات ارضى منقسم بر چهار قسمت بود ؛ از اين قرار : خانه ، ده ، طايفه و كشور . قوم ايرانى خود را آريا مىناميد و اصطلاح نژادى و جغرافيايى ايران مشتق از آن است . در ايران غربى اساس و قاعدهء دودمانى تا حدى در زير قشرى كه از تمدن بابلى اخذ و اقتباس شده بود ، پنهان بود . شاهنشاهى هخامنشيان دنبالهء سلطنتهاى آشور و بابل و عيلام به‌شمار مىرفت . روش سياسى اين سلسله ، همان بود كه پادشاهان بابل و ماد داشتند و بعد در نتيجهء كاردانى و كفايت و تدبير سياسى كورش و داريوش به كمال رسيد . اما تشكيلات دودمانى معذلك از ميان نرفته و در سرزمين مادها و نيز در پارس باقى بود . آثارى از آن در كتيبهء مزار داريوش ، در نقش رستم ، پيداست كه در آن داريوش خود را از حيث نسب ، پسر « ويشتاسب » و از لحاظ دودمانى ، هخامنشى و از جهت طايفه ، پارسى و از حيث مليت ، آريايى مىنامد .\r\nايران هخامنشى هفت دودمان ممتاز داشت كه يكى از آنها نژاد سلطنتى بود . هرودت به خطا رفته است كه امتيازات اين دودمانها را اجر شركت آنها در قتل گومات ( بردياى دروغى ) مىداند .\r\nعلاوه‌براين حلقه ، از بزرگان نسبى در شاهنشاهى هخامنشى ، يك سلسله از گماردگان ( گمارده ، گماشته يعنى مقطع و تيولدار ) نيز وجود داشتند . مثلا در آسياى صغير خاندانهاى كهنى از امرا تحت رياست و فرمان شاه سلطنت مىكردند ، ولى شهربانان در كار آنها نظارت مؤثرى داشتند . كسانى هم‌كه به دودمانهاى بزرگ منسوب نبودند از پارسى و مادى و حتى يونانيان تبعيد شده از وطن ممكن بود بر اثر عطاى شاهنشاه ، صاحب اراضى و عنوان « امارت » شوند .\r\nروابط اين تيولداران با شهربانان براى ما واضح نيست ، همينقدر معلوم است كه كمابيش امتيازاتى داشته‌اند ، چنان كه مىتوانسته‌اند ماليات رعاياى خويش را پس از وصول به خود اختصاص دهند . « 127 »\r\n\r\nزندگى اجتماعى در عصر ودايى\r\n« عصر ودايى عصرى است كه آرياهاى ايرانى و هندى باهم مىزيستند و يا تازه از هم جدا شده و هنوز آداب‌ورسوم يكديگر را فراموش نكرده بودند . اين عصر را به نام كتاب ودا كه قديمترين كتب آريايى است عصر ودايى نامند . . . آيين زندگى آرياها در عصر ودايى براساس\r\n\r\n\r\n","description":"","footnote":"\r\n( 127 ) . آرتور كريستنسن ايران در زمان ساسانيان ، ترجمهء رشيد ياسمى ، ص 29 و 30 .\r\n","page_name":" 441 ","page_number":455},
  {"content":"\r\n\r\nنقشه باستانشناسى آسياى غربى\r\n\r\n","description":"","footnote":"","page_name":" 442 ","page_number":456},
  {"content":"\r\n\r\nخانواده و عشيره و قبيله بود . . . خانواده هستهء مركزى تشكيلات اجتماعى آريايى بود كه رياست آن را پدر خانواده داشت كه حامى و نگهبان اهل خانهء خود بود و مادر بانوى خانواده شمرده مىشد . پس از خانواده ، عشيره يا گوترا « 128 » قرار داشت و گوترا به معنى محل حفاظت گاوهاست و چون آرياها در شرايط شبانى زيست مىكردند خانواده‌هايى كه براى نگاهدارى گاوهاى خود آغل مشترك داشتند جزو عشيره به‌شمار مىآمدند . چند عشيره‌اى كه يك چراگاه مشترك داشتند گشتى « 129 » ناميده مىشدند . از اجتماع چند گشتى يك گرامه « 130 » تشكيل مىشد كه معنى آن « مجموعه » است . « ويسه » يا ويس از گرامه بالاتر است ؛ چنان كه ساكنان چند ده را ويسه مىگفتند و رئيس آنها را « ويس پاتى » مىخواندند . مجموعهء چند ويس را يك « جانه » يا قبيلهء بزرگ مىخواندند و رئيس آن را « راجان » يعنى شاه مىناميدند . « 131 »\r\nبه عقيدهء شرق‌شناسان شوروى :\r\nپيش از فتوحات پارس سازمان اجتماعى قبيله‌هاى ايرانى برپايهء « جماعت عشيرتى » ( ويس ) قرار داشت كه پير عشيره در رأس آن بود . خانواده ( كه پدر رئيس آن بود ) جزو جماعت عشيرتى شمرده مىشد . دسته‌اى از جماعتهاى عشيرتى « زانتو » را تشكيل مىدادند و قبيله رئيس يا پيشوايى را شاخص مىكرد . اتحاد قبيله‌ها نيز به نوبهء خود واحدهاى بزرگتر اجتماعى را تشكيل مىداده كه درآن‌باره در اوستا ، كتاب مقدس دين زرتشتى ، آمده است . در اين دوران بود كه در داخل عشيره قشرهايى به وجود آمد و از ميان ديگر اعضاى عشيره كه عامهء مردم را تشكيل مىدادند كاهنان و اعيان كه قشر علياى آن شمرده مىشدند ، پديد آمدند . به اضافه شكى نيست كه بردگان نيز وجود داشتند ولى عدهء آنان اندك بود و بيشتر كارهاى خانگى را انجام مىدادند . « 132 »\r\nپس‌ازآنكه در دورهء هخامنشيان حوزهء قدرت پارسيان وسعت گرفت ، وضع طبقات مختلف بيش از پيش مشخص گرديد .\r\nداريوش چه در امر تمركز و اتحاد كشور خويش و چه در مورد سازمان دادن آن ، به قشرهاى عاليه ، به توانگران و اعيان و روحانيان و كاهنان متكى بود . . . در آن زمان روحانيان و كاهنان در جامعه از لحاظ سياسى و اقتصادى نيروى بزرگى شمرده مىشدند و داريوش به منظور جلب مساعدت ايشان ، اقدامات فراوان براى حفظ مبانى رفاه و آسايش كاهنان به عمل آورد و املاك و عوايد معابد را از ورشكستگى محفوظ مىداشت ؛ مثلا يكى از ساتراپهاى آسياى صغير را توبيخ كرد كه چرا از زارعينى كه منتسب به رب النوع « اپولون » بوده‌اند ، عوارض دريافت داشته و امر كرده است كه اراضى شخصى او را شخم بزنند . گواهى « اودزاگورسنت »\r\n\r\n\r\n","description":"","footnote":"\r\n( 128 ) .  Gotrat \r\n( 129 ) .  Goshti \r\n( 130 ) .  Grama \r\n( 131 ) . ايران در عهد باستان ، ج 1 ، پيشين ، ص 58 به بعد .\r\n( 132 ) . ايران از دوران باستان تا پايان سدهء هيجدهم ، پيشين ، ص 7 .\r\n","page_name":" 443 ","page_number":457},
  {"content":"\r\n\r\nكاهن نيز دربارهء حمايتى كه داريوش از وى و اموال معبدى كه او اداره مىكرده ، نموده است در منابع موجود محفوظ مانده . پارسيان در دستگاه دولت و كشور وضع خاصى داشتند و خراج نمىپرداختند . در نظر پارسيان آزاد ، حمل سلاح و يا اشتغال به كشاورزى و يا دامدارى به يك اندازه موجب احترام و شرافتمندانه بود . در جامعهء ايرانى كار اجبارى بردگان وجود داشت و از آنان براى انجام امور گوناگون استفاده مىكردند ؛ مثلا پارسيان كار ساختمانى انجام نمىدادند . . . شاه كه به - لشكريان متكى بود . . . كار ساده و ناچيز كشاورزى را تحقير نمىكرد و از آن رويگردان نبود . . . » « 133 »\r\nاصول ملوك الطوايفى عهد هخامنشى و سازمان دودمانى آن ، چنان كه خواهيم ديد ، در عصر اسكندر و سلوكيها و در عصر اشكانيان نيز محفوظ ماند و تغيير اساسى در آن پديد نيامد .\r\nدر طى اين دورهء طولانى رؤساى خانواده‌ها ، رئيس تيره و رؤساى تيره ، رئيس قبيله را انتخاب مىكردند . زندگى مردم از راه شبانى و زراعت تأمين مىشد و با تكامل وسايل توليدى همراه با گله‌دارى و زراعت زندگى شهرى نيز آغاز گرديد و كم‌كم بر قدرت و نفوذ رؤساى قبايل افزوده گرديد و قدرت پول جاى قدرت خون را گرفت و وضع ساده و بىآلايش قديم رو به - فراموشى رفت . مطالعات گرانبهاى دكتر گيرشمن در دورهء ماقبل تاريخ ايران در تپهء سيلك معرف تكامل تدريجى زندگى مردم در نجد ايران است . به عقيدهء باستان‌شناس نامبرده با هجوم اقوام خارجى در طرز زندگى بومى تغييرات شگرفى حاصل مىشود .\r\nاستعمال متناوب آجر خام و سنگهاى خشكى كه با آنها ديوارها را مى - ساختند ، فنون ساختمانى است كه تا آن زمان در نجد ايران شناخته نبود ؛ فاتحان مىبايست آن را از جاى ديگر . . . در طى مهاجرت بتدريج آموخته باشند . اين طرز بنا كردن در زمينى مسطح ، كه روى آن بايد قصر و اقامتگاههاى نجبا ساخته شود ، مستلزم گروهى كارگر ، بنا ، آجرچين ، عمله و سنگ‌كن بود . بنابراين ، امير عده‌اى رعيت را استخدام مىكرد كه براى او ، و بعضى نجباى ملتزم ركاب و نگهبانان خاص وى كار مىكردند . « 134 »\r\nسپس دكتر گيرشمن مىگويد ، در اين جامعه ، بموجب آثار و قبورى كه از آنها به يادگار مانده ، دو طبقهء توانگر و فقير زندگى مىكردند . در قبور ثروتمندان زينت‌آلات سيمين با اسلحه و ابزار مختلف ديده مىشود درحالىكه در قبور طبقهء ديگر تزيينات مختصر آهنى وجود دارد و حتى بعضى قبور ، كه شايد متعلق به سكنهء بومى مغلوب بود ، فاقد تحته‌سنگ و هر نوع آلات زينتى است .\r\nدر نتيجهء مبارزهء دايمى رؤساى قبايل جديد با يكديگر و با امراى محلى ، عده‌اى از امرا كه مقام و موقعيت مهمترى به دست آورده بودند با بزرگان و ملتزمين خود به روستاييان حكومت مىكردند و از آنها براى شكار كردن و صيد ماهى و تربيت اغنام ، ماليات مىگرفتند\r\n\r\n\r\n","description":"","footnote":"\r\n( 133 ) . همان ، ص 32 به بعد .\r\n( 134 ) . ايران از آغاز تا اسلام ، پيشين ، ص 69 .\r\n","page_name":" 444 ","page_number":458},
  {"content":"\r\n\r\nو در زمينهاى اختصاصى امرا عده‌اى كارگر برده مشغول كار بودند . علاوه‌براين ، روستاييان مجبور بودند برحسب دستور امرا ، براى ايجاد جاده‌ها ، قنوات ، پلها و استحكامات ، بيگارى كنند . در مواردى كه ماليات و عوارض ، مخارج دستگاه امرا را تأمين نمىكرد آنها به جنگ و غارتگرى مىپرداختند و از اين راه كمبود مخارج روزافزون خود را تأمين مىكردند .\r\nجامعه به چندين طبقه تقسيم مىشد : امير ، نجبا ، آزادمردان ، مالك زمين و كسانى كه چيزى نداشتند و در آخر بردگان . در اين عهد از پيش نشانه‌هايى از ستيزهء آينده بين طبقات غير مالك و روستاييان برضد نجبا ديده مىشود .\r\nوضع ايران در طى سالهاى نخستين هزارهء اول ق . م . مىبايست بسيار شبيه به وضع يونان ، آنچنانكه « اوميروس » ( هومر ) شرح داده ، باشد . در ايران در سراى امرا و بزرگان قرن نهم و هشتم ق . م . به نظر مىرسد كه غلامان و كنيزان ( بردگان ) و همه انواع پيشه‌وران كه تمام چيزهاى مورد احتياج مخدوم خود را مىساختند ، وجود داشته‌اند . محققا پيشه‌وران آزاد هم بودند ولى بسيار بندرت از آنان استفاده مىشد . مازاد عوايد محدود را مىفروختند و آنها بدون شك در وهلهء اول عبارت بود از محصولات فلاحتى و تربيت اغنام بسيار .\r\nهمچنين آن زمان عهدى بود كه ممالك كوچك شروع به توسعه نمودند و دانشمندان عموما متفقند كه روستاييان اين عصر از آزادى در ايران استفادهء بيشتر مىكردند تا در بين النهرين يا مصر . فلاحت تمايل به تقسيم املاك را به واحدهاى كوچكتر و خرده مالكى كه نشانهء پيشرفت حقيقى در وضع موجود شرق قديم در عهد مفرغ بود ، نشان مىدهد . « 135 »\r\nهنگامى كه پارسيان قدم به خاك ايران گذاشتند با سازمان ملوك الطويفى وسيعى كه در ايران بود ، روبروگرديدند . آنها ضمن فراگرفتن بسيارى از مظاهر تمدن ايران هنرهاى خود را نيز به آنها آموختند . اقوام پارسى ضمن برخوردهاى نظامى با آشوريان نه‌تنها در رشتهء معمارى و ساختمان بلكه در عمليات آبيارى و حفر قنوات نيرومند نيز از همسايگان خود مطالبى آموختند .\r\nمقارن تشكيل حكومت مادها ، آهن بيش‌ازپيش در فعاليتهاى توليدى به كار مىرود ، شهرها وسعت مىيابد و صنوف و پيشه‌وران هريك موقعيت خاص پيدا مىكند . روىكارآمدن حكومت هخامنشى و بسط قدرت فرمانروايان اين سلسله در منطقهء وسيعى از آسياى غربى ، و ايجاد راههاى امن در خشكى و دريا بيش‌ازپيش وضع طبقات و حدود قدرت و اختيارات سياسى و اقتصادى آنها را مشخص نمود .\r\nدر حماسهء ملى ايران ، كه مطلقا ارزش تاريخى ندارد ، ضمن توصيف تاريخ افسانه‌اى « پيشداديان » به وضع طبقات اشاره شده و بنا به مندرجات آن ، « هوشنگ » پسر « كيومرث » از سنگ و فولاد آتش پديد آورد و « جشن سده » را به يادگار اين كشف بزرگ برقرار داشت و پسرش\r\n\r\n\r\n","description":"","footnote":"\r\n( 135 ) . ايران از آغاز تا اسلام ، پيشين ، ص 71 و 72 .\r\n","page_name":" 445 ","page_number":459},
  {"content":"\r\n\r\n« طهمورث » ديوان را امنيت جانى داد ؛ بدان شرط كه فن نوشتن را به او بياموزند .\r\n نبشتن مراو را بياموختند * دلش را به دانش برافروختند\r\nنبشتن يكى نه كه نزديك سى * چه رومى چه تازى و چه پارسى \r\nدر شاهنامه « جمشيد » پادشاه بزرگى است كه آلت جنگ و فن نوشتن و بافتن را اختراع كرد ، طرز استفاده از حيوانات را به مردم آموخت و طبقات چهارگانهء روحانى و نظامى ، فلاح ، و پيشه‌ور را به وجود آورد . آقاى على پاشا صالح مترجم تاريخ ادبى ايران ، توضيح مىدهد كه طبقات چهارگانهء فوق را گروه كاتوزيان ، گروه نيساريان ، گروه بسودى يا نسودى ( كشاورزان ) و گروه اهنوخوشى يا اهتوخوشى ( دست‌ورزان و كارگران ) نيز نوشته‌اند . فردوسى گفته :\r\n زهر پيشه‌ور انجمن گرد كرد * بدين اندرون نيز پنجاه خورد\r\nگروهى كه كاتوزيان خوانيش * به رسم پرستندگان دانيش\r\nجدا كردشان از ميان گروه * پرستنده را جايگه كرد ، كوه\r\nصفى بر دگر دست بنشاندند * همى نام نيساريان خواندند\r\nكجا شيرمردان جنگ‌آورند * فروزندهء لشكر و كشورند\r\nنسودى ، سه ديگر گره را شناس * كجا نيست بر كس از ايشان ، سپاس\r\nبكارند و ورزند و خود بدروند * به گاه خورش ، سرزنش نشنوند\r\nچهارم كه خوانند اهنوخوشى * همان دست‌ورزان با سركشى\r\nكجا كارشان همگنان پيشه بود * روانشان هميشه پرانديشه بود \r\nبنا به حكايت افسانه‌هاى ملى ايران ، جمشيد در دوران سلطنت هفتصد سالهء خود ديوان ناپاك را به كار ساختمان وادار كرد . از احجار كريمه ، فلزات ، و عطريات استفاده نمود . از پزشكى و درمان دردمندان و كشتىسازى چاره‌ها كرد ( و مانند حضرت سليمان طبق افسانه‌هاى اسلامى ) تختى هوايى بساخت .\r\n كه چون خواستى ديو برداشتى * ز هامون به گردون برافراشتى\r\nچو خورشيد تابان ميان هوا * نشسته بر آن شاه فرمانروا \r\nو بدين طريق هرجا اراده مىكرد با اين تخت پرواز مىكرد . وى سر سال نو جشن بزرگ ملى يعنى نوروز را در اعتدال ربيعى بنيان نهاد .\r\nحدود و قيود طبقاتى از عهد كهن تا ظهور اسلام در ايران برقرار بود . « بلعمى » ضمن توصيف پادشاهى جمشيد مىنويسد : « و هم مردمان را به چهار گروه كرد ، از اين گروه دبيران و دانايانند و گروهى لشكريان و گروهى كشاورزان و گروهى پيشه‌وران و هرگروه را گفت كه مبادا بجز كار خود هيچ كار كنند . « 136 »\r\nاستاد پورداود در بخش نخست از گاتها ضمن گفتگو از پيشه‌وران مىنويسد : « پيشه در اوستا . . . از براى گروه چهارگانهء مردم كه پيشوايان و رزميان و كشاورزان و دستورزان\r\n\r\n\r\n","description":"","footnote":"\r\n( 136 ) . مطالب اين قسمت مأخوذ است از : ادوارد براون ، تاريخ ادبى ايران ، ج 1 ، ترجمهء على پاشا . صالح ، ص 173 .\r\n","page_name":" 446 ","page_number":460},
  {"content":"\r\n\r\nباشند ، به كار رفته است . » « 137 »\r\nدر آغاز مردمان به سه گروه تقسيم شده بودند . بعدها دستورزان يا دستكاران را از كشاورزان جدا كردند . « پادشاه و همه سران و لشكريان از ارتشتاران ، موبدان و پيشوايان و دبيران و دانايان از آرتوربانان ، برزيگران و شبانان و همه دستورزان چون آهنگر و كفشگر و درودگر و جز آن از واستريوشان به‌شمار بودند . » « 138 »\r\nپژوهندگان خارجى براى روشن كردن وضع اجتماعى و طبقاتى ايران تلاش بسيار كرده‌اند ازجمله ريچاردن فراى مىنويسد :\r\n. . . بسيارى از محققان موقع يا وضع اجتماعى را از لحاظ عمودى و افقى بررسى مىكنند . از نظر عمودى ، شخص را در واحدهاى خانواده و كلان و ايل مىسنجند و از نظر افقى ، موقع او را در يك طبقهء اجتماعى آنچنانكه از تولد و شغل او برمىآيد ؛ مانند طبقهء پيشه‌وران يا اشراف پايين‌تر يا مانند آنها بررسى مىكنند .\r\nگويا تقسيم اخير تنها در يك اجتماع روستانشين و با تمدن درست آيد . چون بيابانگردان ، كه در راه‌پيمايى هستند ، كمتر به تنظيم ساختمان طبقه مىپردازند .\r\nبا پيشرفت كار هخامنشيان ، ما به آستانهء رشد سازمان افقى اجتماعى دست‌كم در بيرون ماد مىرسيم . موضوع رواج بسيار مادرسالارى در جامعهء هندواروپاييان يا آرياييان در اينجا به بحث ما مربوط نمىشود . با آنكه در منابع كهن از چيرگى زن و مرد در مشرق زمين سخن رفته ولى آثارى از اين وضع درميان ايرانيان قرن هفتم و ششم پيش از ميلاد نمىتوان يافت . كلان پدرسالارى كه در آن مردان در مناسبات خويشاوندى مقام برترى داشتند واحد جامعهء ايرانى بود اما اهميت مرد در خانواده‌هاى كوچك و قبايل بزرگتر اندك بود . مىتوان ساختمان عمودى جامعهء ايرانى را به گونهء زير مجسم كرد ( مقايسه دقيق نيست ) :\r\n1 . خانواده 2 . كلان 3 . قبيله 4 . استان يا كشور 5 . ملت يا مردم . با جستجو و بررسى بيشتر . . . گفته مىشود كه در خانه ، خانواده زندگى مىكند و در جايگاه ، كلان و در قلمرو ، قبيله و مهمانان مىزيند . اين تحليل مهمى است كه مبتكر آن تيم « 139 » بود . . . در اينجا ديگر نظام كاستى هند ، يا نظام طبقاتى ساسانى كه بعدها پيدا شد ، وجود نداشت ، ولى بندگان و خدمتكاران و نژادگان بوده‌اند . . . دست‌ورزان شايد به دوگروه تقسيم مىشدند : خدمتكاران بومى و بندگان بيگانه « 140 » .\r\nبه نظر خاورشناسان شورى :\r\nسازمان اجتماعى ماد را مىتوان سازمان عشيرتى در حال پاشيدگى شمرد .\r\nتوسعهء دامداراى و زراعت موجب پيدايش كار بردگان گشته بود و نقل‌وانتقال\r\n\r\n\r\n","description":"","footnote":"\r\n( 137 و 138 ) . پورداود ، گاتها ، بخش نخست ، ص يط و يص .\r\n( 139 ) .  Thieme \r\n( 140 ) . ميراث باستانى ايران ، پيشين ، ص 84 به بعد .\r\n","page_name":" 447 ","page_number":461},
  {"content":"\r\n\r\nتوده‌هاى بزرگ مردم و لشكركشى به منظور تسخير و تصرف اراضى ديگران و جهانگشايى سبب مىشد كه مردم كثيرى به قيد اسارت و بردگى درآيند . در سدهء هشتم پيش از ميلاد بلاشك پيشه‌وران در ماد وجود داشتند ، زيرا در كتيبه‌هاى شاهان آشور مذكور است كه در اثر پيروزى بر قبايل ماد ، ايشان ( شاهان آشور ) توانستند عدهء كثيرى پيشه‌ور را با خود به كشور خويش ( آشور ) ببرند . « 141 »\r\nبه عقيدهء اومستد ، در سرزمين مادها و پارسها زندگى بسيار ساده بود . مهمترين فعاليت اقتصادى چرانيدن گله‌هاى بزرگ گوسفند و بز در دره‌هاى كوهستانها و نگهدارى گله‌هاى گاو مقدس بود كه به دست قبايل نيمه‌صحرانشين صورت مىگرفت .\r\nدر جلگه‌ها عده‌اى سكونت اختيار كرده و با كمك آبيارى از قناتها ، يك كشاورزى ابتدايى پيش‌گرفته بودند . پس از آنكه كورش عيلام و بابل را گشود با تمدن نوينى روبرو گرديد كه 25 قرن سابقه داشت . از مطالعهء لوحهاى گلى ، كه در اين سرزمين به دست آمده است ، مىتوان به درجهء تمدن و خصوصيات زندگى اقتصادى و اجتماعى بابليها و عيلاميها پىبرد . اومستد مىنويسد :\r\nدر ميان اين سندها ، وامهاى بذر ، خوراك ، و سيم ، قراردادهاى معمولى بازرگانى ، فروش زمين و ملك يا خانه يا كشتزارها ، اجاره‌نامه براى آنها و رسيد پرداخت اجاره‌بها ، فروش برده ، صورت رعيتهاى وابسته به ملكهاى بزرگ و معاملات با آنها ، صورت روستاييان آزادى كه كار مىكنند ، قراردادهاى شاگردان كارآموز ، گزارش دادرسيها . . . و غيره ديده مىشود .\r\nدر ميان جامعهء بابلى غير از شاه و اشراف و وابستگان آنها كه طبقهء ممتاز را تشكيل مىدادند ، بازرگانان ، بانكداران و صاحبمنصبان طبقهء متوسط بالا و پيشه‌وران يعنى نانواها ، نوشابه‌سازها ، قصابها ، درودگران ، رختشوها ، مسگرها طبقهء متوسط پايين را تشكيل مىدادند .\r\nبه عقيدهء امستد ، در نتيجهء استقرار رژيم بردگى و مظالم اجتماعى و اقتصادى ناشيه از آن و بالا بودن نرخ بهره ( صدى بيست در سال ) روزبه‌روز بر تعداد بردگان افزوده مىشد . بسيارى از مردم آزاد كه قادر نبودند وامهاى خود را در موعد مقرر بپردازند ، به صورت برده درمىآمدند .\r\nپدران گاه‌گاه فرزند دلبند خود را مىفروختند . در ميان الواحى كه به ما رسيده اسناد زيادى كه حكايت از فروش بردگان دارد به چشم مىخورد . رعاياى وابسته به زمين از لحاظ موقعيت اجتماعى پايين‌تر از كارگر آزاد بودند . پرستشگاهها عدهء زيادى از كارگران خوش‌نشين را كه به عنوان مزد ، نان بخور و نميرى دريافت مىداشتند به كار مىگرفتند . با اين مزد كم ، قيمت غلات بسيار گران بود و اگر كارگرى نمىتوانست با گردهء نان شكم خود را سير كند ، مىتوانست با خريد خرما رفع گرسنگى كند . مردم بومى در تابستان با لباس كم كار مىكردند و هنگام زمستان از سرما مىلرزيدند . اسناد و مدارك بابلى به خوبى وضع اجتماعى طبقات زحمتكش را\r\n\r\n\r\n","description":"","footnote":"\r\n( 141 ) . ايران از دوران باستان تا پايان سدهء هجدهم ، پيشين ، ص 13 .\r\n","page_name":" 448 ","page_number":462},
  {"content":"\r\n\r\nروشن مىكند . امستد مىنويسد :\r\n. . . افزايش بيرون از اندازهء جمعيت بردگان در اين دوره سختيهايى بر سر طبقهء ميانهء پايين‌تر آورد . بردگان جاى زنان را در صنايع مىگرفتند و اينسان سبب كاهش درآمدهاى خانواده‌ها مىشدند . شمار روزافزونى از اين بردگان در داد و ستدهايى كه در گذشته به دست مردمان آزاد انجام مىگرفت ، شاگردى و كارآموزى مىكردند . آرايشگران و نانوايان برده پديد آمدند . بردگان اجازه داشتند براى خودشان به سوداگرى بپردازند . . . بردگى پايين‌ترين پلهء نردبان اجتماعى بود . مردم آزاد ممكن بود براى وام يا كيفر جنايتى به بردگى درآيند . پدران ممكن بود فرزندانشان را در سختى بفروشند . . . زناشويى بردگان براى فرزندكشى پرسود بود .\r\nمعمولا با برده خوب رفتار مىشد مگر آنكه از پيش سرورش مىگريخت يا به دروغ ادعاى آزادنژادى مىكرد . چه بسا كارهاى با مسؤوليت به او سپرده مىشد . . . در حالى كه رعيتهاى وابسته به ملك اغلب با ملكهاى بزرگ پرستشگاهى بستگى دارند ، بردگان معمولا در دارايى طبقه‌هاى بالاتر يافت مىشوند . » « 142 »\r\nژ . دومزيل « 143 » ، خاورشناس ، راجع به طبقات اجتماعى ايران قديم مىگويد :\r\nطرز فكر نياكان هنديها و ايرانيها و كسانى كه طبق فرضيه‌اى ( قوم هند و ايرانى ) ناميده شده‌اند و حتى اجداد بالاترشان كه به‌همين طريق به نام هندو اروپايى شناخته شده‌اند ، در تمام امور به ترتيب بسيار ساده‌اى خلاصه مىشد .\r\nهمه‌چيز اعم از قسمتهاى مختلف دنيا و اصول مهم فعاليتهاى زندگى سياسى و اجتماعى و اصول مذهبى ، مظهرى از يكى از طبقات سه‌گانهء مردم است . بين تمام طبقات ، طبقه‌اى كه حكومت را در دست داشت و كارش ادارهء عالم يا جامعه و افكار مردم ، از راه اصول حقوقى يا مذهبى بود ، بر طبقات ديگر برترى داشت . طبقات پايين‌تر مربوط به نيروى جنگى بود . سومين و آخرين طبقه ، كار آبادانى و فراوانى را بر عهده داشت ؛ بطورى كه ممكن است اين سه طبقه را به طريق زير خلاصه نمود : طبقهء روحانى ، طبقهء جنگى و طبقهء اقتصادى . . . در ايران تقسيم‌بندى طبقات روى اصول قابل انعطافى قرار داشت و در اين تقسيم‌بندى اصول طبقات سه‌گانهء مختلط را پذيرفته‌اند و در حماسه‌هاى ملى از آن گفتگو شده است . . . نه در ايران بسيار قديم و نه در ادوار مختلف تاريخش هيچگاه چيزى شبيه به طبقات سه‌گانهء هند ( كاست ) به وجود نيامده . . . به زودى يك طبقهء چهارمى به طبقات موصوف افزوده شد و آن طبقهء صنعتگران يا تجار بود . « 144 »\r\nاين بود وضع عمومى طبقات در عهد باستان . اينك احوال يكايك طبقات را مورد مطالعه قرار - مىدهيم :\r\n\r\n\r\n","description":"","footnote":"\r\n( 142 ) . شاهنشاهى هخامنشى ، پيشين ، ص 105 به بعد .\r\n( 143 ) .  G . Dumesil \r\n( 144 ) . تاريخ تمدن ايران ، پيشين ، ص 54 به بعد .\r\n","page_name":" 449 ","page_number":463},
  {"content":"\r\n\r\n\r\n1 . نجبا و اشراف\r\nچنان كه گفتيم از عهد هخامنشى وضع طبقات بيش‌ازپيش مشخص گرديد . شاه در عين حال كه قدرت مطلق داشت كمابيش به نظر اعيان و فرمانروايان محلى احترام مىگذاشت چنان كه داريوش پرآوازه‌ترين سلاطين هخامنشى براى شش خانواده‌اى كه با او انقلاب كرده برديا را از ميان برداشتند ، امتيازات خاصى قائل بود و در مهمات امور نظر آنها را مىپرسيد ، در مجالس مشورتى كه با حضور بزرگان در كاخ شاهى تشكيل مىشد ، نظريات آنها مورد توجه قرار مىگرفت . هرودت مىنويسد : « از آن هفت تن ايرانى كه عليه برديا قيام كرده بودند يكى به نام « اينيتافرن » بر اثر يك حركت جسارت‌آميز به قتل رسيد . وى خواسته بود داخل قصر شاهى شده با پادشاه در خصوص كارى مذاكره نمايد ، قانون هم مقرر داشته بود كه همهء آن چند نفرى كه در قيام شركت كرده بودند ، مىتوانستند بدون اجازه داخل قصر شوند ، مگر اينكه شاه در مصاحبت با يكى از زنان خود باشد . بنابراين او انتظار اجازه از احدى نداشت و چون يكى از آن هفت نفر بود حق خود مىدانست كه به دربار داخل شود . باوجود اين ، سرايدار كل و دربان با ورود او مخالفت كردند و گفتند شاه با يكى از زنان خود خلوت كرده ، ولى اينيتافرن تصور كرد اينها دروغ مىگويند ، پس خنجر بركشيد و بينى و گوشهاى آنها را بريد و بر افسار اسبهاى خود آويخت و افسار را هم بر گردن آنها پيچيده نزد شاه فرستاد . داريوش از ديدن اين منظره متوحش شد و با خود گفت مبادا اين عمل با جلب موافقت آن شش نفر صورت گرفته باشد . پس به ترتيب دنبال آنها فرستاد و همين كه فهميد عمل اينيتافرن با موافقت آنها نبوده فرمان قتل او و فرزندان و منسوبينش را صادر كرد . » از اين مطلب حدود قدرت اشراف و ارزشى كه سلاطين براى آنها قائل بودند ، روشن مىشود . شاه املاك اختصاصى بسيارى به بزرگان مىداد و از آنها مىخواست كه در مواقع بحرانى فرمان بسيج دهند و سازوبرگ جنگى فراهم سازند . اين فئودالهاى بزرگ و اشراف در املاك خود تسلطى نامحدود داشتند ، قانون مىگذرانيدند ، قضاوت مىكردند ، براى خود نيروى مسلح نگاه مىداشتند و از رعاياى خود ماليات مىگرفتند . غير از اشراف سابق الذكر مهمترين طبقات جامعهء ايرانى در عصر هخامنشى طبقهء مغان يا روحانيان ، دهقانان ، بازرگانان و پيشه‌وران ، كشاورزان و بردگان قابل ذكرند .\r\n\r\nوضع اجتماعى ثروتمندان و فئودالها\r\nبعضى تصور مىكنند كه ضياع و عقار و ثروت فراوان به سعادت و نيكبختى انسان كمك مىكند درحالىكه بسيارى از عرفا و صاحبنظران نظريات مخالفى ابراز كرده‌اند . گزنفون از زبان « فرولانس » از ناراحتيهاى روحى و جسمى يكى از اشراف زمان سخن مىگويد : « آيا خيال مىكنى اكنون كه داراى مكنتى فراوانم بيش از آن زمان كه در فقر و تنگدستى بسر مىبرديم ، از لذت خوردن و نوشيدن و خواب و راحتى برخوردارم ؟ نه چنين نيست ، هرچه بر ثروتم افزوده مىشود ، بيشتر بايد در حراست آن بكوشم و بيشتر جيره و مواجب بدهم و همّ خود را مصروف نگهدارى آن نمايم . امروز بايد يك‌دسته از خدمتكاران و بندگان را نان بدهم و پوشاك رسانم . عده‌اى مريض مىشوند بايد آنها را مداوا كنم . يك روز شبانم خبر مىآورد كه گرگ گله‌ام را زده و نيمى از گوسفندانم را كشته است ، ديگرى هراسناك مىدود كه گاوها به قعر دره پرتاب شده‌اند ،\r\n\r\n","description":"","footnote":"","page_name":" 450 ","page_number":464},
  {"content":"\r\n\r\nسومى خبر مىآورد كه بيمارى در اسبها و استرها افتاده است . روزى نيست كه اين قبيل خبرها خاطرم را ملول نكند . » « 145 »\r\n\r\n2 . مغها يا روحانيان\r\nاين طبقه كه همان كاهنان و مجريان مقررات مذهبى بودند مقام و موقعيت مهمى نداشتند ، شغل آنها موروثى بود ، در اجراى مراسم قربانى ، تعبير خواب و تعيين ايام سعد و نحس شركت مىكردند ، گاه در فعاليتهاى پزشكى و مداواى بيماران نيز دست در كار بودند . تا ظهور حكومت ساسانيان كه مذهب زردشت رسميت يافت روحانيان در امور مملكتى نفوذى نداشتند ولى با مردم كمابيش در تماس بودند .\r\n« همهء قربانيها مىبايست با حضور مغان انجام گيرد . . . ايشان بعضى از مزاياى سياسى و دينى را دارا بودند . اعمال مغان در زمان هخامنشيان كه طبق همهء قوانين و شواهد ، روحانيت را از مادها به ميراث برده‌اند ، بسيار مهم بود . مغان همراه سپاه مىرفتند تا قربانيها را اجرا كنند ، آنان خواب را تعبير مىكردند و در تاجگذارى شاه جديد كه تشريفات آن در معبد پازارگاد انجام مىشد شركت مىنمودند . همچنين ايشان مسؤول تربيت جوانان و نگهبان مقابر شاهى مانند آرامگاه كورش بودند . دربارهء اصل آنان كه با پارسيان فرق داشتند اطلاعات اندكى در دست است . آنان گروهى مجزا را تشكيل مىدادند و ازدواج با محارم نزديك را تجويز مىكردند . در فلسفهء عالم هستى به دو اصل خدا و اهرمن قائل بودند . در برابر پارسيان كه مردگان خود را دفن مىكردند ، مغان اجساد را در معرض سباع يا طيور طعمه‌خوار مى - گذاشتند تا آنها را پاره كنند . مىدانيم كه در آرامگاه كورش جسد حنوط شدهء شاه بزرگ را در تختى زرين خوابانيده بودند . . . همچنين تهيهء « هوم » كه مشروبى سكرآور بود ، به عهدهء مغان محول بود . . . هرودت مىگويد كه پارسيان نه معبد داشتند و نه قربانگاه و نه مجسمه‌هاى خدايان ؛ و از نظر يونانيان او راست گفته است ، پارسيان معابدى داراى مذبح نداشتند . . .\r\nمعهذا ايشان معابدى داشتند و ما سه تاى آنها را كه متعلق به عهد هخامنشى است ، مىشناسيم . . .\r\nدر اينجا مغ ، آتش مقدس را نگهبانى مىكرد . تشريفات دينى را در هواى آزاد انجام مىدادند . . . همهء نقوش برجسته بر فراز مقابر هخامنشى ، شاه را ، درحالىكه برابر قربانگاهى كه در آتش مقدس مشتعل است ، نشان مىدهد . » « 146 »\r\nبه عقيدهء محققان شوروى در عهد هخامنشى « روحانيان و كاهنان در جامعه از لحاظ سياسى و اقتصادى نيروى بزرگى شمرده مىشدند و داريوش به منظور جلب مساعدت ايشان اقدامات فراوان براى حفظ مبانى رفاه و آسايش كاهنان به عمل آورد و املاك و عوايد معابد را از ورشكستگى محفوظ مىداشت . » « 147 »\r\nنويسندگان پيشواى دين زرتشتى را مغ مىخواندند .\r\n\r\n\r\n","description":"","footnote":"\r\n( 145 ) . كورش‌نامه ، پيشين ، ص 301 .\r\n( 146 ) . ايران از آغاز تا اسلام ، پيشين ، ص 148 تا 153 ( به اختصار ) .\r\n( 147 ) . ايران از دوران باستان تا پايان سدهء هجدهم ، پيشين ، ص 33 .\r\n","page_name":" 451 ","page_number":465},
  {"content":"\r\n\r\n\r\nرابطهء روحانيان با فرهنگ\r\n. . . « سيسرون » خطيب رومى كه در يك قرن پيش از ميلاد مىزيسته ، مىنويسد : « مغان نزد ايرنيان از فرزانگان و دانشمندان به‌شمارند ، كسى پيش از آموختن تعاليم مغان به پادشاهى ايران نمىرسد . » نيكولاوس « 148 » ( از شهر دمشق ) نوشته : « كورش دادگرى و راستى را از مغان آموخت . همچنين حكم و قضاء در محاكمات با مغان بوده است . . . در منابع خودمان هم همين مشاغل از براى آنان معين شده است . « موبد » ، اسمى كه امروزه هم به پيشوايان زرتشتى داده مىشود ، همان كلمهء « مغ » است . غالبا در شاهنامه آمده كه كار نويسندگى و پيشگويى و تعبير خواب و اخترشناسى و پند و اندرز با موبدان است و بسا هم طرف شور پادشاهند . . .\r\nافلاطون فيلسوف معروف يونانى كه در سال 427 تولد يافت و در 347 پيش از مسيح درگذشت ، زرتشت را مؤسس آيين مغ دانسته است . اين آيين به عقيدهء او بهترين طرز ستايش پروردگاران و داراى افكار عالى است . « 149 »\r\nمغ - مجسمهء كوچك نقره قرن چهارم ق . م .\r\nا . ج . آربرى « 150 » دانشمند انگليسى مىنويسد :\r\n. . . در طى سلطنت هخامنشيان و تا آخرين روزهاى پادشاهى ساسانى ، ايران يك قدرت و دولت شاهنشاهى و يك نمونهء كامل استبداد مشرق زمين بود كه در آن ثروت بيكران در دست گروهى قليل متمركز شده و يك فرهنگ و مدنيت مادى قابل توجهى بر روى شانه‌هاى بيجان توده‌هاى مردم بومى به وجود آورده بود . اين فرهنگ و مدنيت اصولا دربارى بود و اين حقيقت در هيچ رشتهء هنرى بيش از فن نگارش جلوه‌گرى نمىكند . گذشته از متون اوستايى كه خود مذهبى به سود اشراف بود و فهم و تفسير و تعبير آن فقط در دست موبدان بود و به رسم الخطى ضبط مىشد كه درخور فهم مردم بيسواد نبود ، بقيهء ادبيات قديم حول‌وحوش دربار سلطنتى دور مىزد و كمربسته ، براى حفظ منافع دربار بود . « 151 »\r\nبطورى كه از نوشته‌هاى آگاسياس برمىآيد دربار ايران حتى در زمان هخامنشيان روزنامهء رسمى داشت و سلسله‌هاى بعدى نيز اين سنت را ادامه دادند . عموما چنين تصور مىشود كه براساس اين روزنامه‌هاى رسمى بود كه در اواخر سلطنت ساسانيان مؤلف ناشناسى كتاب خداى نامك را به وجود آورد كه پس از ترجمه از پهلوى به عربى بوسيلهء ابن المقفع\r\n\r\n\r\n","description":"","footnote":"\r\n( 148 ) .  Nikolaus \r\n( 149 ) . يسنا ، گزارش پورداود ، ج 1 .\r\n( 150 ) .  A . J . Arberry \r\n( 151 ) . ميراث ايران ، پيشين .\r\n","page_name":" 452 ","page_number":466},
  {"content":"\r\n\r\nايرانى ( وفات 140 هجرى قمرى ) و ديگران بالاخره بر اثر نبوغ فردوسى شكل جديدى به خود گرفت و به صورت شاهنامه درآمد .\r\nمسلما بين طبقات بالاى اجتماع و تودهء كارگر زحمتكش ، طبقات متوسطى وجود داشتند كه ما از وضع زندگى اجتماعى و اقتصادى آنها اطلاع دقيقى نداريم . ويل دورانت مىنويسد : « چون دو نفر كه از حيث رتبه با يكديگر برابر بودند به‌هم مىرسيدند يكديگر را مىبوسيدند و اگر كسى به بلند مرتبه‌تر از خود برمىخورد ، پشت دو تا مىكرد و به او احترام مىگذاشت و در مقابل اشخاص كوچكتر گونهء خود را براى بوسيدن پيش مىآورد . براى مردم متعارفى تواضع مختصرى كافى بود . »\r\n\r\n3 . كشاورزان\r\nبا آنكه برزگران مهمترين فعاليت اقتصادى را انجام مىدادند ، چون در عداد طبقات صاحب حق نبودند توصيف كاملى از وضع اجتماعى آنان در آثار آن روزگار به چشم نمىخورد . دكتر گيرشمن دربارهء اين طبقه در عهد هخامنشى چنين مىنويسد :\r\nسيماى مغ\r\nملك بزرگ مبناى محصول فلاحتى در عصر هخامنشى بوده است و آن توسط رعاياى وابسته به زمين كه با خود زمين خريد و فروش مىشدند و همچنين بوسيلهء غلامانى كه بر اثر فتوحات همراه مىآوردند كاشت مىشد . فلاحت كليد صنعت كشور ايران بود و بمنزلهء مشغوليت طبيعى مرد آزاد تلقى مىشد .\r\nملك كوچك وجود داشت اما محتملا نسبت به املاك بزرگ كه داراى سياست اقتصادى سختى بودند ، كم‌اهميت مىنمود . اين نوع املاك كوچك مخصوصا در فارس ( كشور ملت مخدوم ) كه از ماليات و عوارض معاف بود و دهقانان آن آزاد و مالك زمين بودند ، وجود داشت . گندم و جو و مو و زيتون كاشته مىشد . گاو ، گوسفند ، بز و حيوانات مركوب ( خر و استر و اسب ) را تربيت مىكردند . تربيت زنبور عسل بسيار معمولى بود و عسل در اين عهد به‌جاى شكر به كار مىرفت . « 152 »\r\nرعايا تنها به كشت و زرع مشغول نبودند بلكه عده‌اى از آنها كه در حقيقت رعاياى كارگر بودند در حوزهء قدرت فئودال به كارهاى صنعتى مىپرداختند .\r\nداريوش شخصا به كاشت درختان علاقه‌مند بود . نامه‌اى قابل توجه\r\n\r\n\r\n","description":"","footnote":"\r\n( 152 ) . ايران از آغاز تا اسلام ، پيشين ، ص 175 .\r\n","page_name":" 453 ","page_number":467},
  {"content":"\r\n\r\nاز او در دست است كه به حاكم گداتس « 153 » فرستاده شده است . وى در اين نامه دستور مىدهد كه در آسياى صغير و روسيه گياهان و درختان شرقى بكارند .\r\nشاه مىنويسد : « من نيت شما را در بهبود بخشيدن كشورم بوسيلهء انتقال و كشت درختان ميوه‌دار در آن سوى فرات در بخش علياى آسيا تقدير مىكنم . . . » « 154 »\r\nاين امر سياست اقتصادى دولت ايران را كه مبتنى بر توسعهء فعاليتهاى كشاورزى است ، نشان مىدهد . دولت از املاك ، مزارع ، باغها ، احشام و معادن ماليات مىگرفت .\r\nدكتر لمبتون در كتاب خود اجمالا به وضع كشاورزى در ايران باستان اشاره مىكند و مىنويسد كه در جامعهء پدرشاهى كه مبتنى براساس خانواده و ده و قبيله و كشور بود ، بتدريج فعاليتهاى كشاورزى توسعه يافت و بعضى خاندانها زمينهاى وسيعى را به حيطهء تصرف خود درآوردند .\r\nرفته‌رفته از ميان مردم رهبرانى برخاستند كه منشأ قدرت و نفوذشان دو چيز بود : يكى قبايلى كه بدان منسوب بودند ، ديگر اراضى ملكى آنان ؛ و اين عده در زمان هخامنشيان تأثير مهمى در اوضاع و احوال كشور داشتند . سپس محقق نامبرده به نكتهء جالبى اشاره كرده مىنويسد كه : « از روزگار قديم در قسمت غربى ايران و در بين النهرين هرپادشاهى كه مىخواست به مأموران و لشكريان خود حقوق بدهد ، مقدارى زمين به آنان مىبخشيد . اين زمينها در واقع متعلق به شخص شاه بود و آنها را به رسم بخشش و تيول به اطرافيان وفادار خود مىداد و آنها حق نداشتند اين زمينها را بموجب مواد 36 و 38 و 71 قوانين حمورابى به فروش برسانند . . . و خريدار موظف است چنين زمينى را به فروشنده پس بدهد . . . قانونا رعايايى كه اين زمينها به آنان سپرده مىشد آنها را تصرف مى - كردند نه تملك . هريك از رعاياى شاه در ازاء استفاده از چنين زمينى مكلف به انجام دادن خدمت خاصى براى او بود اما حق نداشت كه از خود سلب مالكيت كند يا ملك خود را به ديگرى انتقال دهد ؛ مگر به يكى از خويشاوندان بلافصل خود . « 155 »\r\nبتدريج رسم تيول دادن برافتاد و مالكيت خصوصى با استفاده از كلاه شرعى و حيلهء قانونى عملا متداول گرديد ، يعنى شخص موردنظر را بدروغ به خويشاوندى يا فرزندى خود بر - مىگزيدند و سپس به خريد و فروش املاك مبادرت مىكردند بدون آنكه نص قانون نقض شده باشد . « طريقهء معامله چنين بود كه فروشنده خريدار را به فرزندى اختيار مىكرد و يك قطعه زمين را به عنوان سهم الارث با قباله و سند به او هبه مىكرد و در عوض خريدار يك « قسطو » يا هديه‌اى به فروشنده مىداد كه عبارت بود از كالايى كه مجموع آن برابر با\r\n\r\n\r\n","description":"","footnote":"\r\n( 153 ) .  Godates \r\n( 154 ) . ايران از آغاز تا اسلام ، پيشين ، ص 174 .\r\n( 155 ) . مالك و زارع در ايران ، پيشين ، ص 50 و 51 .\r\n","page_name":" 454 ","page_number":468},
  {"content":"\r\n\r\nبهاى ملك بود . » « 156 » پس از روى كار آمدن حكومت هخامنشيان رؤساى قبايل قدرت ديرين خود را از كف دادند . حكام محلى يعنى شهربانان جانشين آنها شدند و همين شهربانان مسؤول امنيت راهها ، جمع‌آورى ماليات و ادارهء شهرستان خود بودند . مالياتى كه مردم مىپرداختند قسمتى نقدى و قسمتى جنسى بود .\r\nكشاورز ايرانى قرن پنجم ق . م . از : دياكونف ، « تاريخ ماد »\r\nامستد در تاريخ شاهنشاهى هخامنشى مدارك و آمار جالبى از زندگى اقتصادى مردم و افزايش روزافزون هزينهء زندگى در آن ايام به دست مىدهد و به خوبى آشكار مىسازد كه از آغاز حكومت هخامنشى بتدريج اختلاف و فاصلهء طبقاتى بيشتر مىشود و زندگى طبقات زحمتكش ، بيش‌ازپيش ، با رنج و محروميت قرين مىگردد . امستد مىنويسد ، از الواحى كه به دست آمده پيداست كه روستاييان از پشم گله‌هاى بزرگ گوسفند و بز ، پوشاك زمستانى خود را تأمين مىكردند .\r\nدر پادشاهى كورش ، بيش‌ازپيش ، گله‌هاى بزرگ در انحصار پرستشگاهها بود و آمار دقيقى از زايش ، تلفات به دست جانوران وحشى ، و از دزدى آنها مىگرفتند .\r\nدر يك لوح ، كه سياههء درآمد يك پرستشگاه را داده ، از پنج تن پشم گوسفند و چند صد پوند موى بز ياد شده است . پرستشگاه ديگرى نزديك هفتهزار گوسفند يك جا دريافت داشت . انحصار پرستشگاهى قيمتها را نيز بالا برد . حتى در يك عمده - فروشى با يك شكل « 157 » فقط دو پوند پشم مىشد خريد . توانگران پانزده شكل كه بيش از درآمد يكسالهء يك روستايى بود ، براى فقط يك پوند پشم كه با رنگ گران ارغوانى رنگرزى شده بود مىپرداختند . با اين وضع اگر روستايى يك جامهء نو در سال مىخريد در واقع خوشبخت بود .\r\nقبل از استقرار حكومت هخامنشى طبقات پايين با آشاميدن مقدار زيادى شير و خوردن گوشت و پنير زندگى بهترى داشتند ولى از دورهء كورش به بعد ، آثار يك جامعهء طبقاتى بيشتر آشكار مىشود كه طبقات زحمتكش بيش‌ازپيش از خوراك و پوشاك كافى بىنصيب مىشوند .\r\nتقريبا همهء چهارپايان باركش ، كه براى شخم زدن كشتزارها لازم بود ، از آن ملكهاى بزرگ پرستشگاهى بود و با رعيت و آهن خيش به پيمانكاران وام داده مىشد . معمولا براى هرورز گاو . . . يك رعيت و يك خيش مىدادند .\r\nكشاورزان خصوصى ناچار بودند براى خود گاو بخرند . . . به موازات چيزهاى ديگر ، در دورهء هخامنشى قيمت گاو نيز بالا رفت . در اثر رقابت پرستشگاهها كشاورز مستقل\r\n\r\n\r\n","description":"","footnote":"\r\n( 156 ) . همان ، ص 51 و 52 .\r\n( 157 ) .  Shekel  : واحد پول و تقريبا معادل يك دلار است .\r\n","page_name":" 455 ","page_number":469},
  {"content":"\r\n\r\nبيش‌ازپيش پريشان گرديد . قيمت چهارپايان بالا رفت . يك‌بار از فروش يك اسب به بهاى چهار پوند سيم سخن به ميان آمده كه برابر با مزد تقريبا ده سال يك كارگر عادى بوده . حتى يك خر را كمتر مىشد با ده شكل خريدارى كرد ، و ممكن بود كه قيمت آن تا 12 برابر يعنى به 120 شكل برسد . روى گوش گوسفندان و بزها و خرها را داغ مىزدند . از داغ ( ستارهء اشتار اوروك ) اغلب براى ثابت كردن مالكيت چهارپايان سخن رفته است . خانه‌ها اغلب خشتى بود ، كاخها و پرستشگاهها را با آجر مىساختند . با اينكه فلزات را از نقاط مختلف وارد مىكردند قيمت آنها ارزان بود . فروش و اجارهء زمين در طول زمان دگرگونيهاى مهمى پيدا كرده است ؛ در دورهء كلدى حد وسط قيمت يك خانه با زمينش هرنى 15 شكل بود ، در دورهء پادشاهى داريوش حد وسط 40 شكل بود كه نزديك به سه برابر افزايش يافته بود . در زمان كلديها يك خانه را مىتوانستند به 10 شكل كرايه كنند ولى در پادشاهى كورش كرايه 15 شكل بود و در زمان داريوش به 20 و بالاتر از آن رسيده بود . در زمان اردشير اول به 40 شكل رسيد . معمولا اجاره‌بها را در دو قسط و پيش مىپرداختند ، قسط اول در آغاز ماه و قسط دوم در آغاز ماه هفتم . مستأجر ناگزير بود كه پشت‌بام را تعمير و شكافهاى ديوار را پركند و اگر منزل درى مىخواست خودش فراهم كند . « 158 »\r\nدرحالىكه طبقات محروم زندگى نكبت‌بارى داشتند ، طبقات بالاى اجتماع در ناز و نعمت زندگى مىكردند .\r\nويل دورانت زندگى اشراف عهد هخامنشى را چنين توصيف مىكند :\r\n. . . خانه‌هاى زيبا و باغهاى عالى داشتند كه گاهى به صورت شكارگاه و محل نگاهدارى مجموعه‌هاى گوناگون جانوران درمىآمد . در خانه‌هاى خود اثاثهء گرانبها جمع‌آورى مىكردند ، از قبيل ميزهايى كه روپوش طلا و نقره داشت يا با اين دو فلز گرانبها منبت‌كارى شده بود و تختهايى كه روپوش عالى آنها را از كشورهاى ديگر مىآوردند و فرشهاى نرمى كه . . . كف اتاقهاى خود را با آن مفروش مىكردند . در جامهاى زرين شراب مىنوشيدند و ميزها و طاقچه‌هاى اتاق را با گلدانهاى ساخت بيگانگان مىآراستند . آواز خواندن و رقصيدن را دوست مىداشتند و از نواختن جاز و نى و طبل و دف لذت مىبردند . گوهرهاى گرانبها در نزد آنها فراوان بود و با آنها از تاج و گوشواره گرفته تا دستبند و كفشهاى مرصع مىساختند . مردان نيز به زيورآلات علاقه‌مند بودند و گوش و گردن و بازوهاى خود را با آنها مىآراستند . مرواريد و ياقوت و زمرد و لاجورد از خارج وارد مىكردند ولى فيروزه را از كانهاى ايران به دست مىآوردند و از همين سنگ گرانبها بود\r\n\r\n\r\n","description":"","footnote":"\r\n( 158 ) . شاهنشاهى هخامنشى ، پيشين ، ص 111 به بعد .\r\n","page_name":" 456 ","page_number":470},
  {"content":"\r\n\r\nكه ثروتمندان مهرهاى خود را تهيه مىكردند . « 159 »\r\nگزنفون در كتاب خود موسوم به اكونوميك مىنويسد كه هخامنشيان به دو چيز كه يكى قواى جنگى و دومى آبادانى كشور است ، توجه مخصوص داشتند .\r\nشاه در بعضى قسمتهاى مملكت بشخصه مسافرت كرده اوضاع را مىبيند و به قسمتهايى اشخاص مورد اعتماد را مىفرستد و اگر مشاهده كند كه در ايالتى درختهاى مثمر و زمينهاى داير زياد است ، به والى پاداش مىدهد و كرسيهاى ممتاز به او مىدهد و ولايتى را به ايالت او مىافزايد و اگر ايالتى را كم‌جمعيت و باير ببيند و اين وضع را نتيجهء مسامحه و اخلاق بد والى بداند او را تغيير مىدهد . در هرناحيه يكى به ساخلوى مسلح فرمان مىداد و ديگرى بر طبقهء فعال حكومت مىكرد و ماليات مىگرفت . اگر در ناحيه‌اى امنيت نبود رئيس طبقهء فعال و كارهاى فلاحتى به مركز اطلاع مىداد كه كار كردن ممكن نيست زيرا امنيت وجود ندارد و اگر ، باوجود امنيت ، زمينها آباد نمىشد ، رئيس ساخلو اوضاع را اطلاع مىداد .\r\nمشير الدوله در تاريخ خود مىنويسد كه كورش كوچك ، خود شخصا در فعاليتهاى كشاورزى شركت مىجست و اين حقيقت از مطالبى كه وى خطاب به « ليزاندر » ( سردار قشون اسپارتى ) گفته است استنباط مىشود : « قسم به ميتر وقتى كه من سالمم هيچگاه تابه‌حال سر سفره ننشسته‌ام مگر اينكه آنقدر كار نظامى يا فلاحتى كرده باشم كه عرق در من ايجاد شده باشد . »\r\nبه عقيدهء ايرانشناسان شوروى :\r\nايران يكى از كهنترين كانونهاى زراعت در جهان است . حفاريهاى باستانشناسى كه در طى سى سال اخير به عمل آمده نشان مىدهد كه ايران در چهارمين هزارهء قبل از ميلاد مسيح واجد سطح عالى زراعت بوده است . در ضمن حفاريهاى ياد شده ، دانه‌هاى گندم و جو كه پنج تا شش هزار سال از عمرشان مىگذشته ، يافت شده است . بيشتر گياهها و ميوه‌هاى حوضهء درياى متوسط ( مديترانه ) و آسياى مقدم و ميانه كه اكنون مىشناسيم در هزارهء اول پيش از ميلاد مسيح در ايران به عمل مىآمده و كشت مىشده ؛ از آن جمله است : هلو ، زردآلو ، انجير ، انار ، گلابى ، درخت انگور و نخل خرما . در جنوب باخترى ، در درهء رود كارون درخت زيتون غرس و پرورش مىشده . در عهد ساسانيان ايرانيان به كشت نيشكر و برنج و ديگر گياههاى زراعى مىپرداختند .\r\nكمبود بارش و اينكه منابع آبيارى به طرز نامساوى تقسيم شده بود ، موجب گشت كه ساكنان فلات ايران از عهد باستان به آبيارى مصنوعى متوسل شوند . در آغاز تاريخ ميلادى اين شيوهء آبيارى را ايرانيان به كار مىبستند و بدين منظور از ترعه‌هاى متفرع از رودها و چشمه‌هاى كوهستانى و چاهها و\r\n\r\n\r\n","description":"","footnote":"\r\n( 159 ) . تاريخ تمدن ( كتاب اول - بخش اول ) ، ص 155 .\r\n","page_name":" 457 ","page_number":471},
  {"content":"\r\n\r\nكاريزها استفاده مىكردند . دالانهاى زيرزمينى كه براى روآوردن آبهاى تحت - الارضى حفر مىشد ، كاريز ناميده مىشود . اين كاريزها بوسيلهء چاههايى با سطح زمين مربوط بودند كه براى تنقيه و پاك كردن كاريزها يا قناتها به كار مىرفتند . « 160 »\r\nپوليب در كتاب 10 بند 28 مىنويسد : « شاهنشاهان هخامنشى براى تشويق فلاحت مقرر داشته بودند كه هركس زمينهاى بيحاصل را بواسطهء آبيارى آباد كند تا پنج پشت عايدات آن از آن او و اعقابش باشد . »\r\nبطور كلى از نوشته‌هاى گزنفون چنين برمىآيد كه در آن ايام به فعاليتهاى فلاحتى و عمرانى از جهت وصول شدن مالياتها و آبادى خزانه و تدارك قوه و نيرو اهميت زياد داده مىشد ولى بايد توجه داشت كه معتقدات مذهبى و تعليمات آيين مزديسنا نيز در تشويق مردم به اين امور تأثير داشته است .\r\nدر اوستا مكرر به عبارات مختلف ، مردم به كارهاى زراعتى ترغيب شده‌اند . « كسى كه تخم زراعت مىپاشد ، اشويى مىكارد و در ترويج آيين مردم مىكوشد . پاداش چنين كسى با صد دعا و عبادت يكسان ، و از هزار بار اداء مراسم مذهبى و صد هزار قربانى نيكوتر خواهد بود . » « 161 »\r\nبطور كلى بايد گفت عقايد زردشت يك عامل ترقى براى آن زمان بود و مردم را به زندگى دهقانى و شهرنشينى و محبت به حيوانات اهلى و گوسفند و سگ و گاو و احترام به آب و درخت و زراعت دعوت مىكرده است . احترام به سگ براى پاسبانى گله و احترام به گاو براى زراعت ، صرفا براى رفع احتياج و بهبود زندگى مادى است . در مذهب زردشت و آيين مزديسنا بر خلاف اديان سامى ، مخصوصا دين مسيح ، به زندگى مجلل و مرفه توجه زياد شده . آقاى پورداود به اين معنى اشاره كرده و مىنويسد :\r\nجهان و آنچه در آن است مقدس است . خوشى و خوبى از براى بشر موهبت ايزدى است و از آن نبايد انسان را محروم ساخت . پريشانى و ذلت در اين جهان سرمايهء آبرو و اعتبار از براى جهان ديگر نخواهد شد .\r\nآنكس كه در پرتو كار و كوشش خود مايهء خوشى و آسايش ديگران را فراهم آورد ، خود نيز از كاروكوشش ديگران بهره‌مند گشته در خوشى و آسايش خواهد بود .\r\nنظر به‌همين اصول است كه غالبا در كتب دانشمندان و مستشرقين مىخوانيم كه مزديسنا دينى است موافق زندگى عصر حاضر . « 162 »\r\nدر اوستا مكرر به فقراتى برمىخوريم كه ثروت و خانوادهء بزرگ و خانهء آباد و فرزندان فراوان و اسب و گردونه و گله و رمه و مزارع حاصلخيز حتى غذاهاى گوناگون تشويق و تأييد شده است . آنچه مورخين قديم يونان ، مانند\r\n\r\n\r\n","description":"","footnote":"\r\n( 160 ) . ايران از دوران باستان تا پايان سدهء هجدهم ، پيشين ، ص 6 .\r\n( 161 ) . ونديداد ، فرگرد 3 ، فقرهء 31 .\r\n( 162 ) . ادبيات مزديسنا ، ج 1 ، پيشين ، ص 32 .\r\n","page_name":" 458 ","page_number":472},
  {"content":"\r\n\r\nهرودت ، گزنفون ، كتزياس و كورتيوس و غيره ، راجع به جلال ايرانيها نوشته‌اند به خوبى ازيشتها هم پيداست ؛ چه در اين عصر تاريخى از قصرهاى صد ستونى ، شيرهاى معطر ، چرخهاى درخشان ، گردونهء خروشنده و اسبهاى شيهه‌زننده و تيغ و تبر و گرز و جوشن و لباسهاى فاخر و زربفت و دستبند گوهرنشان سخن رفته است . طبيعى است در مذهبى كه خوشى آينده را مشروط به بدبختى امروز نمىداند ، بايد از تمام لذايذ زندگى استقبال نمود . « 163 »\r\nآيين مزديسنا براى كار و كارگر احترام فراوان قائل است . در زامياديشت ، كرد 12 تاكرد 15 ، همواره كارگر را برتر از ساير آفريدگان مىشمارد و به عناصر و افراد بىعلاقه به كار ، به چشم نفرت مىنگرد . زمين به كسى كه با دست چپ و راست در روى آن كشت و كار نكند ، مىگويد : « تو اى كسى كه با دست چپ و راست و با دست راست‌وچپ در روى من كار نكردى تو بايد در آتيه پشت در ديگران تكيه زده و روزى خود را از آنان گدايى كنى ؛ آرى خوراك پس‌مانده و ريزه‌هايى كه از دهان ديگران افتاد نصيب تو خواهد بود . »\r\n« اهورامزدا مىگويد : كسى كه گندم مىكارد به اين مىماند كه راستى مىافشاند و دين مزديسنا را از پيش مىبرد . » « 164 »\r\nدر اين آيين تنها با بزه‌كاران ، زيانكاران ، و راهزنان و دروغگويان مبارزه نشده بلكه مردم به مبارزهء عملى با جانوران موذى ، نظير موش ، وزغ ، مار ، كژدم ، مگس و مورچه نيز تشويق شده‌اند . اين دستور نيز ، چنان كه مىبينيم ، ريشهء مادى دارد ؛ چه اين جانوران بر خلاف اغنام و احشام به حال زندگى انسان زيانبخشند ، به‌همين جهت مورد نفرت قرار گرفته‌اند . « چه بدحال است زمينى كه زمان درازى بدون بذر و بذرافشان متروك و در انتظار كشاورز ماهرى مانده است ، مانند دوشيزهء زيبايى كه زمانى طولانى بىفرزند مانده و اشتياق شوهر خوبى را دارد . » « 165 »\r\nدر جاى ديگر نوشته شده است : « اى آفرينندهء جهان مادى ، اى يگانهء پاك ، چهارمين كس كه زمين را به كمال نشاط آورده كيست ؟ اهورامزدا جواب مىدهد : آنكس كه بيشترين مقدار گندم كشت نمايد ، بيشترين سبزيها بكارد و بيشترين درختها غرس نمايد ، كسى كه زمين خشك را آب دهد و زمين پررطوبت ( باتلاق ) را خشك و قابل كشت نمايد . » « 166 »\r\n\r\nتوجه به دام‌دارى\r\nغير از كشاورزى ، تربيت حيوانات اهلى و استفادهء از آنها از ديرباز در ايران مورد توجه بود . به گفتهء هرودت و پوليب در سرزمين ماد ( قبل از هخامنشيان ) اسبهاى پرخون ، ظريف و خوش‌اندام و پرجست‌وخيز تربيت مىشدند و قرنها ايران يگانه مركز نشوونماى اسبان و سواركاران بوده است . علاوه‌براين در منابع مذهبى نيز حفظ و نگاهدارى حيوانات اهلى و مبارزه با حيوانات زيانبخش تأكيد شده است !\r\n\r\n\r\n","description":"","footnote":"\r\n( 163 ) . همان ، ج 1 ، ص 32 و 33 .\r\n( 164 ) . همان ، ج 2 ، ص 306 .\r\n( 165 ) . ونديداد ، فرگرد 3 ، قسمت 3 ، فقرهء 24 .\r\n( 166 ) . همان ، فرگرد 3 ، فقرهء 23 .\r\n","page_name":" 459 ","page_number":473},
  {"content":"\r\n\r\nدر بهمن يشت باب 22 فقرهء 61 به ارزش اقتصادى گاو اشاره شده است : « نيروى ما از گاو ، اطمينان دل به گاو است ، تفاخر به دارايى منوط به گاو است ، چيرگى مرهون گاو است ، خوراك از گاو است ، شيار كه در نتيجهء آن غذا از زمين بيرون مىآيد بوسيلهء گاو انجام مىگيرد . » چنان كه ديديم در اوستا به دامپرورى و گله‌دارى اهميت خاصى داده شده و همه‌جا مردم را به نگاهدارى و پرورش دام تشويق مىكند . در فروردين يشت چنين آمده است :\r\n« روانهاى چهارپايان اهلى را مىستاييم ، خزندگان را مىستاييم ، پرندگان را مىستاييم ، جانوران بيابانگرد را مىستاييم ، چرندگان را مىستاييم ، فروهرهاى اين جانوران را مىستاييم . »\r\nدر ونديداد ، فرگرد سوم ، قسمت 1 ، فقرهء 6 چنين مىخوانيم : « اى آفرينندهء جهان مادى پنجمين جايى كه زمين به حداكثر شادمان است ، كجاست ؟ . . . آنجايى كه گله و رمه بيشتر باشد و بيشترين مقدار كود ريخته شود . »\r\nهمچنين در ارديبهشت يشت ، فقرهء هفتم مىخوانيم : « ناخوشيها فرار كنيد ، مرگ بگريز ، ديوها بگريزيد ، پتياره‌ها ( يعنى نكبتها و زشتيها ) فرار كنيد ، آموزگار دروغين كينه‌ور از آيين پاك بگريز ، مرد ستمكار بگريز » « 167 » در جلد دوم كتاب يشتها ، صفحهء 305 چنين نوشته شده است : « . . . در كجا زمين بيش از همه‌جا شاد است ؟ در آنجا كه مرد پاكدينى خانه برپا كند و آن خانه از آتش و شير و زن و فرزند و گله برخوردار باشد . . . و گاو و راستى و علوفه و سگ و آنچه از براى زندگى خوش بايد در آنجا فراوان باشد . ( فقرهء 4 ) . در كجا زمين بيش از همه‌جا شاد است ؟ در آنجايى كه بيش از همه‌جا گندم و گياه و درختهاى ميوه بكارند ، در آنجايى كه زمين خشك است ، آب رسانند و در آنجايى كه آبگير است ، خشك كنند . . .\r\nزمين ناشاد است اگر مدت زمانى شيار نشده باير بماند . » « 168 »\r\nعلاوه‌براين در وننديشت كشتن حشرات موذى ثواب شمرده شده است نظير « وزغ ، مار ، كژدم ، مگس ، مورچه ، موش . عقيدهء ايرانيان راجع به حشرات موذى در قديم در همه‌جا شهرت داشته ، هرودت نيز در كتاب اول فقرهء 140 مىنويسد : مغها كشتن مورچه و مار را ثواب بزرگ مىدانند . » « 169 »\r\nدر جاى ديگر تعليم مىدهد : « كوشا و مبارز باش و نانى خور كه از راه نيك و با كار و كوشش به دست كرده باشى و بهره‌اى از آن براى خدا و نيكوكاران كنار نه . به خواستهء ديگران چشم مدوز تا مال خود از دست ندهى . هركه از دسترنج ديگرى خورد چنان باشد كه سر او را در كف گرفته مغز او مىخورد . » « 170 » در يشتها كه قسمتى از كتاب مقدس اوستاست در فقرات 6 تا 14 به مردم ايران تأكيد شده است كه در پناه كار و كوشش از انواع نعمتهاى مادى و شكوه و آرامش و غذاى فراوان و گوناگون و بوهاى خوش و بسترها و بالشهاى آراسته و خانه‌هاى خوب و زنان نيكو و انواع زينتها و اسبهاى تندرو و گردونه‌هاى خروشنده و زروسيم و لباسهاى فاخر و غيره برخوردار شوند . » « 171 »\r\n\r\n\r\n","description":"","footnote":"\r\n( 167 ) . يشتها ، ج 1 ، پيشين ، ص 143 .\r\n( 168 ) . همان ، ج 2 ، پيشين ، ص 305 .\r\n( 169 ) . همان ، ص 357 .\r\n( 170 ) . مينوى خرد ، ( نقل به معنى از دينشاه ) .\r\n( 171 ) . يشتها ، ج 2 ، ص 184 .\r\n","page_name":" 460 ","page_number":474},
  {"content":"\r\n\r\nدر همين كتاب در بخش زامياديشت ضمن ستايش از فركيانى گيتى را « پير نشدنى ، نمردنى ، نگنديدنى و نپوسيدنى ، جاودان زنده و جاودان بالنده » « 172 » مىخواند .\r\nاستاد پورداود در بخش نخست از گاتها يعنى سرودهاى زرتشت ، مىنويسد : « پندار نيك ، گفتار نيك ، و كردار نيك مايهء رستگارى است ؛ چنان كه پندار بد ، گفتار بد ، و كردار بد مايهء تباهى است . دروغ سهمگين‌ترين دشمن مردمى است ، بايد از آن دورى جست و به راستى روى نمود . مزدا اهورا نيازمند قربانى و خون گاو و گوسفند نيست . . . هرآنكه زمين آبادان كند و به كشت و زرع پردازد و از چهارپايان سودمند نگهدارى كند خداوند را از خود خوشنود سازد . . . در اين جهان ، بد در برابر نيك ، و زشت در برابر زيباست . زندگى جنگى است ميان اين دو . . . » « 173 »\r\n\r\nحمايت از چهارپايان\r\nدر اوستا حمايت و نگهدارى از چهارپايان تأكيد و توصيه شده است :\r\n« اهورمزدا نفرين مىكند به كسى كه كشتن چهارپايان را بياموزد . »\r\n( اوستا : گاتا 32 )\r\nحيواناتى كه به دستور اوستا كشتن آنها منع شده است ، عبارتند از : سگ ، بره ، بز ، گاو ، خرگوش ، اسب ، خروس ، خفاش و كليهء حيوانات و چرندگان و پرندگان بىآزار .\r\nدساتير آسمانى - 77 : « بدانيد كه زندبار ( جانور بىآزار ) كش به چشم يزدان و الا گرفتار آيد . » از جملهء عدل انوشيروان ، در كتاب دبستان المذاهب ، شيخ فانى مىنويسد :\r\n« . . . حيوانى مثل گاو ، خر ، و اسب را كه در جوانى كار فرمودندى چون پير شدى صاحبان ايشان به آسودگى آنها را نگاه داشتندى ، و مقرر است كه هر حيوانى را چه مايه بار كنند ، هركه از آن حد گذرانيدى او را تأديب فرمودندى . . .\r\nدر هرزمان حقوق حيوان را در نظر داشته و به كرات گفته و نوشته‌اند ولى بدون نتيجه مانده است . و اگر در قديم عمل مىشده امروز به كلى فراموش كرده‌اند . » « 174 »\r\n« زرتشت چنان كه قبلا گفتيم در يكى از بخشهاى ونديداد ، در حمايت از كشاورزى و كشاورزان و در مقام مبارزه با تنبلى و تن‌آسانى چنين مىگويد : . . . كسى كه زمين را با دست راست و با دست چپ و با دست چپ و با دست راست مىكارد و بارور مىكند . . . صدچندان بهره خواهد برد . . . و كسى كه روى زمين كشاورزى نمىكند درميان گدايان ولگرد . . . خم خواهد شد . »\r\n« در يكى ديگر از سرودهاى زرتشت ، روح گاو مىغرد و از خدا درخواست مىكند كه :\r\nبه من رحمت زراعت ببخشاى ، و خداوندش پاسخ مىدهد : آفريدگار ترا از بهر دامپروران\r\n\r\n\r\n","description":"","footnote":"\r\n( 172 ) . همان ، ص 334 .\r\n( 173 ) . گاتها ، گزارش ابراهيم پورداود .\r\n( 174 ) . صادق هدايت ، نوشته‌هاى پراكنده ( انسان و حيوان ) ، ص 285 .\r\n","page_name":" 461 ","page_number":475},
  {"content":"\r\n\r\nو كشتكاران آفريده است . » « 175 »\r\nاز آثار باستانى كه جسته و گريخته در نقاط مختلف كشور به دست آمده است نيز توجه به فعاليتهاى كشاورزى مشهود است :\r\nدر تپهء « جرى » مرودشت ، 20 كيلومترى جنوب تخت جمشيد ، ظرف سفالينى در سال 1330 توسط بنگاه علمى تخت جمشيد پيدا شد كه درون آن شكل 15 مرد دهقانى در حال نشاط و رقص و اجراى مراسم جشن برداشت محصول طراحى گرديده است .\r\nدر دامغان ضمن كاوشهاى باستانشناسان امريكايى در تپه حصار مجسمهء كوچكى از برنز پيدا شده كه شكل دو گاو بسته شده به گاوآهن و مردى كه در پشت‌سر آنها را مىراند ، نمايانده شده است ( 2500 ق . م . موزهء تهران گنجينهء دامغان ) .\r\nدر همين تپه آسياهاى سنگى دستى كه بعضى از كارشناسان مربوط به هزارهء سوم پيش از ميلاد مىدانند ، پيدا شده است .\r\nغير از مدارك و اسنادى كه توسط باستانشناسان به دست آمده ، نوشته‌هاى مورخان يونانى نظير پوليب و گزنفون و ديگران مؤيد توجه ايرانيان قديم به امور كشاورزى است . در سفرنامهء فيثاغورس ، صفحهء 35 آمده كه باغهاى باصفا كه از چرخ آبهاى بزرگ آبيارى مىشود ، قصر را احاطه كرده . . . در يكى از اين باغها كشتزارى است ، شاه بايد بيل برداشته چهارمين بخش يك ساعت را در آنجا كشاورز باشد .\r\nدر اين بوستان كوچك كورش بزرگ به ياد مىآورد كه انسان است و در حوايج بشرى با عموم مردم يكسان است . « 176 »\r\nدر ادبيات مزديسنا در آخرين يشت ( وننديشت ) از مبارزه با حشرات موذى و كشتن جانوران زيان‌رسان سخن رفته است . استاد پورداود مىنويسد :\r\nكلمه‌اى كه ما به حشرهء موذى ترجمه كرده‌ايم در اوستا « خرفستر » آمده كه به معنى كليهء جانور موذى و درنده است . در گاتها اين كلمه به صيغهء جمع از براى بدخواهان مزديسنا و دشمنان بيابان‌نورد و راهزنان و زيانكاران و نابكاران چادرنشين استعمال شده . در اوستا « خرفستر » به معنى جانوران اهريمنى زيان‌رسان و حشرات موذى استعمال شده و نابود كردن اين قبيل موجودات زيانبخش نظير مار ، سنگ‌پشت ، وزغ ، مورچه ، شپش ، شپشهء گندم ، مگس ، كژدم و موش ، عملى نيكو و كارى ثواب خوانده شده است . » « 177 »\r\nدر منابع باستانى از انواع آفات نباتى و قحط و غلا و نحوهء مبارزهء پيشينيان با اين پديده‌ها سخنى درميان نيست ، فقط در تورات ، كتاب يوئيل نبى به آفات كشاورزى آن دوران اشاره شده است :\r\n. . . آنچه از سن باقى ماند ، ملخ مىخورد و آنچه از ملخ باقى ماند ، لنبه مىخورد و آنچه از لنبه باقى ماند ، سوس مىخورد . اى مستان بيدار شده گريه كنيد ، و اى\r\n\r\n\r\n","description":"","footnote":"\r\n( 175 ) . ميخائيل . اى . م . زند . نور و ظلمت در تاريخ ادبيات ايران ، ترجمهء ح . پيرانفر ، ص 13 .\r\n( 176 ) . تاريخ كشاورزى ايران ، پيشين ، ص 24 .\r\n( 177 ) . يشتها ، ج 2 ، پيشين ، ص 356 و 357 .\r\n","page_name":" 462 ","page_number":476},
  {"content":"\r\n\r\nهمه ميگساران به جهت عصير انگور و لوله نماييد . . . صحرا خشك شده و زمين ماتم مىگيرد ، زيرا گندم تلف شده و شيره خشك گرديده و روغن ضايع شده است .\r\nاى فلاحان خجل شويد ، و اى باغبانان و لوله نماييد به جهت گندم و جو ، زيرا محصول زمين خشك شده ، موها خشك و انجيرها ضايع شده ، انار و خرما و سيب و همهء درختان صحرا خشك گرديده ؛ زيرا خوشى از بنى آدم رفع شده است . . .\r\nبهايم چقدر ناله مىكنند و رمه‌هاى گاوان شوريده احوالند ، چون كه مرتعى ندارند و گله‌هاى گوسفند نيز تلف شده‌اند . . . جويهاى آب خشك شده و آتش مرتعهاى صحرا را سوزانيده است .\r\nامستد با توجه به مندرجات كتاب ونديداد يعنى ( داد ضد ديوان ) مىنويسد :\r\nمردم آن روزگار از چرم و پارچه‌هاى بافته ، براى پوشاك و از چادرهاى نمدين و خانه‌هاى چوبين و زاغه‌ها و خانه‌هاى خشتى براى مسكن استفاده مىكردند .\r\nسگ مورد علاقهء عمومى بود و چون يك عضو خانوادهء بشرى نگهدارى مىشد و مراقبت از خانه و گله را به عهده داشت . حفر قنات ، ايجاد ترعه و سدبندى و آبيارى با اصول صحيح در ايران كه از ديرباز به علت كمى آب ، كشاورزان رنج مىبردند ، سابقه‌اى كهن دارد .\r\nسد و بند بزرگى كه توسط مهندسين و كارشناسان عهد باستان در حوالى سغد و خوارزم ايجاد شده است ، مورد توجه هرودت پدر تاريخ قرار مىگيرد .\r\nوى پس از توصيف خصوصيات طبيعى دشت خوارزم و رود بزرگ آن‌كه به نام « اكس » معروف بود ، مىگويد : « اين شط درگذشته به پنج شعبه تقسيم مىشد . . .\r\nاما از زمان تسلط پارتها . . . به امر پادشاه بزرگ در هريك از گذرگاهها سدى بنا كرده‌اند و چون ديگر آب مخرجى ندارد ، دشتى كه بين اين مرتفعات واقع شده به صورت بركهء آبى درآمده است ، زيرا آب شط پيوسته جارى است اما نمىتواند به خارج راه يابد . « 178 »\r\nبطورى كه از گفتهء هرودت برمىآيد ، پس از ايجاد سد ، آب جيره‌بندى مىشده و مأمورين ديوان ، در مقابل اخذ پول ، آب را به سوى دهات موردنظر روان مىساختند .\r\n\r\nرابطهء مالك با زارع\r\nاز روابط و مناسبات اقتصادى مالكان و كشاورزان در ايران قديم و حصهء هريك از آنها اطلاع دقيقى نداريم ، ولى در باب چهل و هفتم سفر پيدايش پس از مقدمه‌اى نوشته شده كه مردم بينواى مصر ناچار زمين خود را به فرعون فروختند و فرعون به آنها بذر داد و آنها در زمين فرعون به كار زراعت مشغول شدند و يك‌پنجم به فرعون دادند و چهارپنجم آن را براى خود و خانوادهء خويش برداشتند . اينك عين عبارت تورات :\r\nو در تمامى زمين نان نبود زيرا قحط زياده سخت بود ، و ارض مصر و ارض كنعان\r\n\r\n\r\n","description":"","footnote":"\r\n( 178 ) . تاريخ هرودت ، ج 3 ، پيشين .\r\n","page_name":" 463 ","page_number":477},
  {"content":"\r\n\r\nبه سبب قحط بينوا گرديد و يوسف تمامى نقره‌اى را كه در زمين كنعان يافته شد به عوض غله‌اى كه ايشان خريدند بگرفت ، و يوسف نقره را به خانهء فرعون درآورد و چون نقره از ارض مصر و ارض كنعان تمام شد همهء مصريان نزد يوسف آمدند ، گفتند ما را نان بده چرا در حضورت بميريم زيراكه نقره تمام شده . يوسف گفت اگر نقره تمام شده مواشى خود را بياوريد و به عوض مواشى شما غله به شما مىدهم . پس مواشى خود را نزد يوسف آوردند و يوسف به عوض اسبان و گله‌هاى گوسفندان و رمه‌هاى گاوان و الاغان نان به ايشان داد ، و در آن سال به عوض همهء مواشى ايشان ، ايشان را به نان پرورانيد . و چون آن سال سپرى شد ، در سال دوم به حضور وى آمده گفتندش كه از آقاى خود مخفى نمىداريم كه نقرهء ما تمام شده و مواشى و بهايم از آقاى ما گرديده و جز بدنها و زمين ما به حضور آقاى ما چيزى باقى نيست . چرا ما و زمين ما در نظر تو هلاك شويم ؛ پس ما را و زمين ما را به نان بخر و با زمين ما مملوك فرعون شويم و بذر بده تا زيست كنيم و نميريم و زمين بازنماند . پس يوسف تمامى زمين را براى فرعون خريد . . .\r\nگفت اينك امروز شما را و زمين شما را براى فرعون خريديم ، همانا براى شما بذر است تا زمين را بكاريد ، چون حاصل برسد يك خمس به فرعون دهيد چهار حصه از آن شما باشد براى زراعت زمين و براى خوراك شما و اهل خانهء شما و طعام به جهت اطفال شما . گفتند تو ما را احيا ساختى در نظر آقاى خود التفات بيابيم غلام فرعون باشيم . پس يوسف اين قانون را بر زمين مصر تا امروز قرار داد كه خمس از آن فرعون باشد ؛ غير از زمين كهنه فقط ، كه از آن فرعون نشد . . .\r\nاز اين قصهء تورات برمىآيد كه زمين در سرزمين مصر و كنعان نخست از آن رعايا و كشاورزان بود بعدها به حكم ضرورت زمين از كف آنان خارج شد و مزدور فرعون شدند .\r\n\r\nكارگران و پيشه‌وران\r\nغير از فعاليتهاى صنعتى محدودى كه در حوزهء قدرت امرا و فئودالهاى بزرگ توسط رعاياى كارگر صورت مىگرفت و حوايج اوليهء مردم آن ناحيه را تأمين مىنمود ، در قلمرو شاهنشاهى ايران مخصوصا در داخل شهرها ، فعاليتهاى صنعتى رو به وسعت نهاد . بيشتر فعاليتهاى مهم اقتصادى در دست دولت و معابد بود ، و دولت بخصوص ، در دوران قدرت داريوش به كارهاى يدى و صنعتى توجه مخصوص داشت .\r\nدكتر گيرشمن مىنويسد :\r\nدولت به طبقهء كارگر علاقه‌مند بود و تا آنجا كه اصول آن عهد اجازه مىداد كار و مزد افراد طبقهء مزبور را تنظيم كرد . محققا نبايد توقع داشت كه قوانينى در مورد كارگران اجرا شده باشد ، اما نشانه‌هايى از اقدامات مربوط به امور اجتماعى در الواح گنجينهء تخت جمشيد منعكس است . در آنجا مزد هرطبقه از كارگران دقيقا تعيين شده و مزد يك كودك ، يك زن ، يك مرد و يا پيشه‌ور متخص ، مشخص شده است و از اين‌حد هم پيشتر رفته‌اند . به منظور احتراز از تقلب ، معادل پولى همهء محصولاتى را كه بمنزلهء مزد جنسى تأديه مىشده ذكر كرده‌اند و ما بدين وجه\r\n\r\n","description":"","footnote":"","page_name":" 464 ","page_number":478},
  {"content":"\r\n\r\nمىدانيم كه يك خمره شراب يك « شكل » ( تقريبا يك دلار ) و يك گوسفند سه شكل ارزش داشته است . حتى مزد روحانيانى كه در خدمت دين بودند تثبيت شده ؛ بدين‌وجه كه مزد يك مغ مأمور تهيهء هوم و مشروبات بالغ بر 12 خمرهء شراب در سال بود .\r\nدر آن عهد مىبايست مراكزى براى جمع‌آورى عمله وجود داشته باشد ، زيرا در الواح تخت جمشيد ذكر شده كه كارگران از همهء اقطار شاهنشاهى مىآمدند . . .\r\nساختمان شهرها ، كارهاى مربوط به دربار ، و مخصوصا ادارهء تجارت شاهنشاهى و جهانى موجب رفت‌وآمد بسيار افراد خارجى در قسمتهاى مختلف ايران مىشد . « 179 »\r\nادامه و اجراى اين نقشه‌ها ، بدون وجود تشكيلات منظمى ، در هريك از مراكز شاهنشاهى امكان‌پذير نبود .\r\nوجود مسكوكات در فعاليتهاى اقتصادى ، پيدايش بانك ، و وجود راههاى امن و آرام و تشويق دولت ، به پيشرفت فعاليتهاى صنعتى كمك شايان كرد . براى آنكه خوانندگان به تنوع مشاغل و حرفه‌هاى آن ايام و طرز عمل سلاطين بزرگ هخامنشى آشنا شوند ، ترجمهء قسمتى از متن فارسى كتيبهء گلى داريوش را كه مربوط به كاخ اين شهريار در شوش است ، در اينجا نقل مىكنيم :\r\n. . . من در شوش كاخى ساختم ، تزيينات آن را از جاهاى دور آوردم . زمين را تا آنجا كه به خاك سفت برسد ، كندم . پس‌ازآنكه زمين كنده شد و شن به قدر كافى فراآورده شد . . . گودبردارى زمين و انباشتن شن و قالب زدن خشت را مردم بابل انجام دادند . چوبهاى سدر . . . كه در اينجا به كار رفته از كوهستانهاى لبنان آمده . مردم آشور آنها را تا بابل و مردم بابل و « كرساد » و جزيرهء « ايونى » آنها را تا سرزمين شوش آوردند . چوب بلوطى كه در اينجا به كار رفته از كوهستانهاى هندوكش و ارمنستان آورده‌شده است . طلايى كه در اينجا به كار رفته از سارد و باختر ( آسياى صغير و آسياى مركزى كنونى ) آورده‌شده و اينجا ساخته و پرداخته شده است . لاجورد و بدخشان و سنگهايى كه در اينجا به كاررفته از سرزمين سغد آورده‌اند .\r\nسنگ‌آهن گرانبهايى كه در اينجا به كار رفته از خوارزم آورده‌اند . نقره‌اى كه در اينجا به كار رفته از سرزمين مصر آورده‌اند . تزيينات آجرى نقش برجستهء ديوارهاى اين كاخ از سرزمين ايونى آورده‌شده است . عاجى كه در اينجا به كار رفته از حبشه و هندوستان و سرزمين « رخج » ( استان قندهار ) آورده‌اند . ستونهاى مرمرى كه در اينجا به كاررفته در شهر « آفروديزياس » درست كرده‌اند . . . صنعتگرانى كه به ترتيب كشورشان در ساختمان اين كاخ كار كرده‌اند : مديها و مصريها اين تالار « بار » را درست كردند . . . مردم بابل و ايونى كار آجرها را انجام داده‌اند .\r\nمصالح نقوش برجستهء كاشىكارى ، سنگ ، گچ و لعاب روى كاشى و برق\r\n\r\n\r\n","description":"","footnote":"\r\n( 179 ) . ايران از آغاز تا اسلام ، پيشين ، ص 179 و 180 .\r\n","page_name":" 465 ","page_number":479},
  {"content":"\r\n\r\nسرستونهاى كاخ هخامنشى\r\nو لعاب آن را از ايونى آورده صنعتگران مدى و مصرى آن را درست كرده‌اند . . . « 180 »\r\nعلاوه بر مدارك سابق الذكر ، تعداد كثيرى الواح گلى ( در حدود سىهزار ) در قسمت معروف به خزانهء تخت جمشيد به دست آمده كه كمابيش معرف سازمان ادارى و وضع امور مالى حكومت هخامنشى است . مفاد ترجمهء لوحهء شمارهء يك ، به نحوى كه قابل درك عموم باشد ، از كتاب گرانبهاى باستان‌شناسى ايران عينا نقل مىشود :\r\nآقاى شاكا مدير صندوق :\r\n\r\n\r\n","description":"","footnote":"\r\n( 180 ) . گزارشهاى باستانشناسى ، مجلد اول ( شهريور 29 ) ص 5 .\r\n","page_name":" 466 ","page_number":480},
  {"content":"\r\n\r\nآقاى « بردكاما » گواهى مىدهد كه آقاى « هردكاما » درودگر مصرى سركار صد نفر كارگر بطور روزمزد به ضمانت آقاى « وهوكا » در ساختمان پارسه انجام وظيفه مىكند ، استحقاق دريافت مبلغ سه « كارشا » و دو شكل و نيم نقره به عنوان دستمزد خود دارد . »\r\nتوضيحا اضافه مىنمايد كه علاوه بر پرداخت فوق كه نقدى بوده ، گوسفند و شراب هم داده مىشد . يك گوسفند معادل سه شكل و يك كوزه شراب برابر يك شكل نقره تسعير مىگرديد . اين پرداخت بابت كارمزد پنجماههء درودگر مزبور از ماه هشتم تا ماه دوازدهم سال 32 سلطنت داريوش به قرار ماهانه شش شكل و نيم نقره مىباشد ( محققين تاريخ لوح بالا را حدود سال 491 ق . م .\r\nمىدانند . )\r\nدر سال 483 ق . م . « اسپاتينس » مزدى را كه براى پرداخت 313 كارگر براى شش ماه لازم است به برد كاما گزارش مىدهد و بار ديگر براى 470 كارگر مزد يك ماهه را گزارش مىدهد . از اين مزد به 66 تن يك شكل ، به 112 تن ، سه چهارم يك شكل و 292 تن ، نيم شكل پرداخت شده است .\r\nامستد پس از ذكر مزدهاى مختلف كارگران مىنويسد : پيداست كه نسبت به پرداختهاى بابل ، كارگران در پارس مزدشان كمتر است ، بويژه اگر به ياد بياوريم كه در پى كشورگشاييهاى پارسى قيمت خوراك افزايش بسيار يافته و هنوز تعديلى در آن راه نيافته بود . از مطالعهء الواح گلى تخت جمشيد نه تنها از مزد كارگران متخصص و عادى آن دوره اطلاعاتى به دست مىآوريم بلكه تا حدى با سازمان ادارى عهد هخامنشى نيز آشنا مىشويم .\r\nمفاد ترجمهء لوحهء شمارهء 1 :\r\n« بردكا » به « شاكا » خزانه‌دار اطلاع مىدهد بايستى مبلغ سه كارشا و دو شكل و نيم نقره به يك نفر درودگر مصرى موسوم به « هرد كاما » سركار صد نفر كارگر كه يكى از كاركنان روزمزد پارسه ( تخت جمشيد ) بود ، و ضامنش « وهوكا » ست پرداخته شود . اين پرداخت به صورت نقدى نيست بلكه گوسفند و شراب داده مىشود ؛ بدين قرار كه يك گوسفند برابر سه شكل نقره و يك كوزه شراب برابر يك شكل نقره منظور مىگردد .\r\nمبلغ فوق شامل دستمزد خدمتى است كه در طول ماه‌هاى هشتم تا دوازدهم سال سى و دوم سلطنت داريوش انجام گرفته است . دستمزد اين مرد مصرى در هرماه شش شكل و نيم نقره مىباشد . . . با مختصر توجه به ترجمهء لوحهء سابق الذكر به خوبى واضح مىگردد كه هركارشا مشتمل بر ده شكل بوده است و چون مزد استاد درودگر مصرى در مدت يك ماه شش شكل و نيم نقره تصريح گشته است ، با توجه به اينكه هرشكل يكدهم كارشا يعنى 3 / 8 گرم مىشود ، دستمزد يكماههء اين استاد قريب 54 گرم يا كمى بيشتر از 11 مثقال\r\n\r\n","description":"","footnote":"","page_name":" 467 ","page_number":481},
  {"content":"\r\n\r\nو نيم نقره مىشود و به حساب امروز ( هر مثقال نقره بطور متوسط 10 ريال ) مزد يك ماه استاد درودگر مصرى در ساختمان كاخهاى تخت جمشيد ، 115 ريال بوده است .\r\nهمچنين طبق ترجمه لوحهء فوق ، يك گوسفند را برابر سه شكل نقره و يك كوزه شراب را به‌جاى يك شكل نقره محسوب مىنمودند ، بنابراين قيمت يك گوسفند در زمان داريوش كبير به پول امروز در حدود 56 ريال بود و يك كوزه شراب تقريبا 19 ريال ارزش داشته است . « 181 »\r\nآقاى مهندس زاوش ضمن بحث در پيرامون موقعيت اقتصادى و اجتماعى طبقهء كارگر در عهد هخامنشى چنين مىنويسد : . . . نيروى كار تشكيل مىشد از بندگان ، اسيران جنگى و كارگران آزاد . كارگران آزاد عموما سرپرستى و سركارگرى را برعهده داشتند . تعداد كارگران آزاد نسبت به بنده و اسير جنگى كم بود . . . در دورهء هخامنشى ، بطورى كه مورخين مىنويسند ، از اسيران جنگى در ارتش استفاده نمىشد بلكه آنها را به كارهاى توليدى و فعاليتهاى ساختمانى مىگماشتند و سخت‌ترين كارها به اينها واگذار مىگرديده . بعضى از محققين عقيده دارند كه وجود اسراى جنگى در شوش و تخت جمشيد يكى از دلايل نفوذ هنر و تمدنهاى مختلف در هنر و صنعت هخامنشى بوده است . اسراى جنگى بيشتر در دستگاههاى دولتى به كار اشتغال داشته‌اند و مداركى وجود ندارد كه در مقابل كار به آنها مزد داده - شده باشد . كارگران آزاد عموما ايرانى بودند و معمولا به آنها دستمزد مىدادند و اين دستمزد ابتدا جنسى و سپس جنسى و نقدى و بعدا بطور نقدى پرداخت مىشده است . . .\r\nاطلاعات زيادى دربارهء مبارزهء طبقهء كارگر براى افزايش دستمزد در دست نيست فقط دكتر گيرشمن مىنويسد در اواخر دورهء اردشير دوم : « . . . وضع شاهنشاهى موجب بدبينى و يأس بود ، ماليات بوميان را خرد مىكرد و آنان را وادار به عصيان مىنمود . . . جنگ طبقاتى توسط مزدوران گرسنه درگرفت و آن را با خشونت خفه كردند . » « 182 »\r\n\r\nزنان كارگر\r\nزنان و اطفال در كارهاى ساختمانى و توليدى مثل مردان شركت داشته‌اند ولى معلوم نيست حداقل سن چه ميزان بوده است .\r\nظاهرا در مورد پسران و دختران مزد متناسب با سن آنها پرداخت مىشده . . . مثلا در لوح شماره 53 نصف دستمزد يك‌ماهه به شرح زير ثبت شده است : « 37 نفر مرد هركدام 3 شكل و 3 / 4 شكل - 20 نفر پسربچه دو شكل و يك دوم شكل - 67 نفر زن دو شكل و يك دوم شكل - 15 نفر دختر يك شكل و يك چهارم شكل . . . » اين مدارك مىرساند كه دختران و پسران بزرگسال همچنين دختران و پسران خردسال به كار اشتغال داشته‌اند و مزدهاى مختلفى براى آنها در نظر گرفته شده بود و نسبت زنان كارگر به مردان خيلى بيش از امروز بوده است . درحال‌حاضر ، تعداد زنانى كه در فعاليتهاى صنعتى و ساختمانى كشور شركت دارند 11 الى 12 درصد كاركنان است ؛ درحالىكه طبق الواح ترجمه شده تعداد زنانى كه در\r\n\r\n\r\n","description":"","footnote":"\r\n( 181 ) . همان ، ص 12 و 15 .\r\n( 182 ) . ايران از آغاز تا اسلام ، پيشين ، ص 193 .\r\n","page_name":" 468 ","page_number":482},
  {"content":"\r\n\r\nدستگاه اقتصادى سلطنتى خدمت مىكرده‌اند 40 الى 60 و با دختران جمعا 60 تا 70 درصد بوده است . اين‌طور به نظر مىرسد كه مردها بيشتر در ارتش خدمت مىكرده‌اند و قسمت عمدهء فعاليتهاى صنعتى و ساختمانى دولتى به عهدهء زنان بوده است . . . طبق نظريهء امستد و گيرشمن در دورهء خشايارشا در ايران سطح مزدها پايين آمد و قيمتها بالا رفت و در نتيجه قدرت خريد كارگران كاهش يافت . . . بطور كلى مزد كارگران مرد بيشتر از كارگران زن ، و مزد پسران ، بيشتر از مزد دختران بوده است . . . در بعضى موارد دستمزد بعضى زنان بيشتر از مزد مردان بوده و از اين معلوم مىشود تخصص هم تأثيرى در ميزان مزد داشته است . در بين صاحبان تخصص ، يعنى كاركنان فنى كارگاهها ، بزرگترين مزدها به زره‌ساز ، زرگر و مس‌كار داده مىشد . دستمزد كارگران ساختمانى كمتر از سايرين بوده است . دستمزد شراب‌سازان ، و آبجوسازان نيز زياد بوده . همچنين دستمزد كسانى كه به كارهاى غير صنعتى اشتغال داشته‌اند ، مثل چوپان و خركچى از ديگران زيادتر بود . معلوم نيست اين افزايش دستمزد به علت زيادى ساعت كار بوده يا اينكه چون متصديان كار اهل پارس بوده‌اند مزد بيشترى گرفته‌اند .\r\nدر الواح قرائت شده حداكثر مزد كاركنان توليدى ( غير از كارمندان ) 5 / 7 شكل و حداقل 1 / 4 شكل بوده ، يعنى بالاترين مزد 30 برابر پايينترين مزد بوده است . ( در سال 1343 طبق نشريهء ادارهء كل نيروى انسانى وزارت كار حداقل مزد در كارگاههاى كشور ساعتى چهار ريال و حداكثر ساعتى 141 ريال پرداخت شده يعنى حداكثر مزد 35 برابر حداقل مزد بوده است . ) مورخان دربارهء ارزش « شكل » برحسب ليره و دلار نظريات مختلفى داده‌اند ، بعضى شكل را معادل ربع دلار و برخى يك دلار و عده‌اى معادل يك شيلينگ دانسته‌اند و ارزش شكل به پول امروز تقريبا 36 ريال است . البته بايد توجه داشت كه قدرت خريد يك شكل در آن دوره خيلى بيشتر از قدرت خريد 36 ريال امروز بوده است . در دورهء هخامنشى بين درآمد و مخارج طبقات مختلف اختلاف فراوان وجود داشت . امستد مىنويسد : « توانگران 15 شكل را كه بيش از درآمد يكسالهء يك روستايى بود براى خريد يك پوند پشم كه رنگ ارغوانى داشت مىپرداختند . كارمندان دولتى از خزانهء شاهى حقوق نمىگرفتند بلكه حقوق و هزينهء زندگى پرتجمل آنان به اهالى محل تحميل مىشد . حقوق سربازان بيش از كارگران بود .\r\nحقوق ماهانهء سربازان در دورهء خشايارشا در حدود 20 شكل بوده است . با توجه به هزينهء زندگى ، قوهء خريد كارگران بسيار ناچيز بود . يك گوسفند طبق الواح تخت جمشيد 3 شكل ( 108 ريال ) و قيمت يك كوزه شراب يك شكل بود . » به نظر امستد :\r\nمزد يك كارگر در ماه كافى براى خريد دو بوشل جو و سه بوشل خرما بود . با اين قيمتها فقط كسانى كه وضع اقتصادى بهترى داشتند مىتوانستند براى خوراك از روغن استفاده كنند . شراب مخصوص توانگران بود و كارگران شرابى را كه در ازاى دستمزد مىگرفتند ، براى تحصيل ضروريات زندگى مبادله مىكردند .\r\nبه اين ترتيب طبقات پايين كمتر گوشت مىخوردند . كرايهء خانه در زمان كورش 15 شكل ، در دورهء داريوش 20 شكل بود و در زمان اسكندر به 40 شكل در سال رسيد .\r\nآقاى مهندس زاوش در پايان مقالهء تحقيقى خود در مقام مقايسهء قدرت و درآمد\r\n\r\n","description":"","footnote":"","page_name":" 469 ","page_number":483},
  {"content":"\r\n\r\nكارگران ايرانى و كارگران يونانى در حدود قرن پنجم و ششم قبل از ميلاد برآمده و پس از تبديل و تسعير حقوق كارگران دو كشور به نقره و طلا به اين نتيجه مىرسند كه قدرت خريد كارگران يونانى در آن دوران بيش از كارگران ايرانى بوده و اختلاف درآمد طبقات مختلف در يونان خيلى كمتر از ايران بوده است . « 183 »\r\nبه عقيدهء ريچاردن فراى ، دست‌ورزان به دو گروه تقسيم مىشدند :\r\nخدمتكاران بومى و بندگان بيگانه يا خارجى . . . از پاپيروسهاى آرامى كه در مصر يافته شده و از الواح گنجينهء تخت جمشيد چنين برمىآيد كه كارگرانى كه در املاك شاهزادگان هخامنشى در مصر و در ساختمان تخت جمشيد كار مىكردند نه ايرانى بودند نه آزاد . ايشان گويا بندگان خارجى بيشمارى بودند كه بر آنان مردان آزاد متخصص يا مباشر و ناظر فرمان مىراندند . . . به گمان من در دوران آغاز هخامنشيان « گاردا » به بندگانى اطلاق مىشد كه در املاك شاه يا شاهزادگان كار مىكردند . . . بىشك يك بنده در روزگار كهن در شرق به كسى گفته نمىشد كه دست و پا در زنجير داشته باشد . و با زور و ضربات تازيانه آسياب سنگى را بگرداند . بعضى از بندگان ، پيشه‌ورانى چيره‌دست يا دانشمندانى متبحر يا صاحبمنصبانى مسؤول مقامات خطير بودند . « 184 »\r\nبه عقيدهء محقق مذكور : « همين بندگان پيشه‌ور در عصر ساسانيان طبقهء چهارمى را كه همان پيشه‌وران و بازرگانان باشند به وجود آورده‌اند . » « 185 »\r\n\r\nتنوع حرفه‌ها\r\nدر گزارشهاى باستانشناسى مىخوانيم :\r\nاكثر الواحى كه به دست آمده به علت طول زمان و ساييدگيهايى كه در سطح آنها پديد آمده به كلى لا يقرأ و يا بطور ناقص قابل مطالعه‌اند .\r\nالواحى كه قابل خواندنند عموما داراى مفاد و مفاهيم يكسانى هستند و از بررسى در آنها مىتوان به تنوع مشاغل و حرفه‌ها در آن دوران پىبرد .\r\nبطور كلى كسانى كه خدمت آنها موردنظر قرار گرفته و در ازاء مدتى كار دستور پرداخت حقوق آنها صادر شده است ، عبارتند از كارگران ساختمان كاخ پارسه ، شبانان ، زنان مأمور نگهبانى اسب ، كشتكاران ، يك نفر پيشواى مذهبى ، مأمورين تنظيم محاسبات ، منبت‌كاران ، آهنگرانى كه مشغول ساختن در كاخ هستند ، كارمندان مخزن خزانه ، كارگرانى كه نقوش برجستهء سنگ و منبت‌كاريهاى چوبى را به عهده داشته‌اند ، درودگران و پيكرسازان ، كارگران حجار و سنگتراش ، كارگران كارگاههاى تزيين كاخ ، كارگرانى كه به گرفتن شراب و آبجو مشغولند ، زرگران ، خركچيها ، زره‌سازان ، مسكاران ، پيشه‌وران و غيره .\r\nناگفته نماند كه بين كارگران مزدبگير آن عهد اسم كارگر زن ، و پسربچه و دختربچه\r\n\r\n\r\n","description":"","footnote":"\r\n( 183 ) . تلخيص از : مهندس زاوش ، نگاهى به تاريخ صنايع ايران ، ( مقاله ) در مجلهء اطاق صنايع ، شمارهء 23 ، ص 80 تا 87 .\r\n( 184 ) . ميراث باستانى ايران ، پيشين ، ص 88 .\r\n( 185 ) . همان ، ص 88 .\r\n","page_name":" 470 ","page_number":484},
  {"content":"\r\n\r\nنيز به چشم مىخورد . پيدايش و ترجمهء نبشته‌هاى گلى نشان داد كه بر خلاف تصور بسيارى از مورخين و باستانشناسان ، كاخهاى عظيم باستانى تخت جمشيد مولود بيگارى و زحمت بىاجر و مزد اسرا نبوده بلكه ظاهرا كارگران به فراخور سن و درجهء تخصص و استادى خود از خزانهء شاهى حقوقى مىگرفتند . » « 186 »\r\nسطحهء مسجد سليمان\r\nقبل از آنكه به بحث خود در پيرامون احوال اقتصادى و اجتماعى طبقات مختلف در ايران باستان پايان دهيم ، مقام و موقعيت زنان را ، تا آنجا كه مدارك و اسناد تاريخى و مذهبى اجازه مىدهد ، مورد مطالعه و تحقيق قرار مىدهيم .\r\n\r\nموقعيت اجتماعى زنان\r\nبا آنكه زنان بيش از نيمى از جمعيت آن روز ايران را تشكيل مىدادند ، اطلاعات كافى از فعاليتهاى اقتصادى و اجتماعى و حدود قدرت و اختيارات آنها نداريم . ويل دورانت دربارهء آنان مىنويسد :\r\nدر زمان زرتشت پيغمبر ، زنان همانگونه كه عادت پيشينيان بود منزلتى عالى داشتند ، با كمال آزادى و با روى گشاده درميان مردم آمدورفت مى - كردند و صاحب ملك و زمين مىشدند و در آن تصرفات مالكانه داشتند و مى - توانستند مانند اغلب زنان روزگار حاضر ، به نام شوهر يا به وكالت از طرف او ، به كارهاى مربوط به او رسيدگى كنند . پس از داريوش مقام زن مخصوصا درميان طبقهء ثروتمندان تنزل پيدا كرد . زنان فقير چون براى كار كردن ناچار از آمدوشد در ميان مردم بودند آزادى خود را حفظ كردند ولى در مورد زنان ديگر گوشه‌نشينى زمان حيض كه اجتناب‌ناپذير بود ، رفته‌رفته امتداد پيدا كرد و سراسر زندگى اجتماعى آنان را فراگرفت و اين خود مبناى پرده‌پوشى درميان مسلمانان به‌شمار مىرود .\r\nزنان بالاى اجتماع جرأت آن نداشتند جز در تخت روان روپوش‌دار از خانه بيرون بيايند و هرگز به آنها اجازه داده نمىشد كه آشكارا با مردان آميزش كنند .\r\nزنان شوهردار حق نداشتند هيچ مردى را ، ولو پدر يا برادرشان باشد ، ببينند . در نقشهايى كه از ايران باستان برجاى مانده هيچ صورت زن ديده نمى - شود . . . كنيزكان آزادى بيشترى داشتند ، چه لازم بود از مهمانان خواجهء خود\r\n\r\n\r\n","description":"","footnote":"\r\n( 186 ) . گزارشهاى باستانشناسى ، مجلد اول ، پيشين .\r\n","page_name":" 471 ","page_number":485},
  {"content":"\r\n\r\nپذيرايى كنند . زنان حرم شاهى حتى در دوره‌هاى اخير نيز در دربار تسلط فراوان داشتند و در كنكاش كردن با خواجه‌سرايان و در طرح‌ريزى وسايل شكنجه با سينه‌بند زرين ( موزهء تهران )\r\nپادشاهان رقابت مىكردند . « 187 »\r\nاز فعاليتها و تكاليف روزانهء زنان عهد هخامنشى اطلاع كافى نداريم ، ولى گزنفون وظايف يك زن آتنى را تقريبا در همان دوران ضمن بيان نصايحى كه شوهرى به زن خود مىدهد چنين روايت مىكند :\r\nنجابت زن در خانه‌نشستن است نه به در و بيرون رفتن ، و روسياهى مرد از دنبال كار نرفتن است و در خانه ماندن . پس تو بايد در خانه بمانى ، همراه خدمتكارانى كه مأمور كارهاى بيرون هستند كس بفرستى و بر آنها كه در خانه كار مىكنند مراقبت نمايى ، هرچه مىآيد تحويل بگيرى ، آنچه مصرف شود قسمت كنى ، هرچه زايد ماند مواظب باشى كه اگر يك ساله است در يك ماه خرج نشود . چون پشم آوردند ، به جهت كسانى لباس تهيه كنى كه لازم دارند .\r\nبعلاوه بايد مواظبت كنى كه ميوه‌هاى خشك خوراكى باشد . . . اگر از بندگان تو كسى ناخوش شد و افتاد بايد به مداواى او بپردازى . « 188 »\r\nاين بود وظيفهء زن آتنى .\r\n\r\n\r\n","description":"","footnote":"\r\n( 187 ) . تاريخ تمدن ( كتاب اول - بخش اول ) ، پيشين ، ص 522 .\r\n( 188 ) . تاريخ ملل شرق ، پيشين ، ص 257 .\r\n","page_name":" 472 ","page_number":486},
  {"content":"\r\n\r\nدر ادبيات مزديسنا ( يشتها ) به زنان و دختران و اخلاق و رفتار و راه‌ورسم خودآرايى آنان توجه مخصوص شده است . در « ارت اشى » مخصوصا در فقرات 57 تا 59 به وضع زنان و تكاليف اجتماعى آنان اشاره مىكند ازجمله :\r\nايزد ارت خروش برآورده ، گله‌مند است از زنى كه فرزند نياورد يا از زنى كه فرزند سقط كند ، و آميزش با چنين زنى را نهى مىكند .\r\nاز زن شوهردارى كه از بيگانه آبستن است و از مردى كه به زور دخترى را از راه به‌در مىبرد ، آبستن مىكند اما او را به زنى نمىگيرد نيز گله‌مند است . « 189 »\r\nدستبند زرين\r\nدر ارت يشت از زنان منعم و نيكبخت آن دوران توصيف شده است :\r\n. . . زنان عزيزشان روى تختهاى زيبا با بالشهاى آراستهء خود آرميده و خود را زينت مىكنند با دستبند و گوشوارهء چهارگوشه براى نمايش آويزان ، و طوق زرنشان اين‌چنين گويان :\r\nچه وقت خانخدا به سوى ما خواهد آمد ، چه وقت او از ما شاد گشته و از تن ما تمتعى خواهد داشت . . . كنيزكان ( دختران ) نشسته خلخالها به پا كرده و كمربند به ميان بسته با تن زيبا ، انگشتهاى بلند ، بدن به اندازه‌اى زيبا كه براى نظركننده لذتى است . . . « 190 »\r\nبه عقيدهء دكتر گيرشمن زنان عهد هخامنشى « خود را با جواهر زينت مىدادند و همه قسم مواد تزيينى را به كار مىبردند . » « 191 »\r\nآويز زر\r\nبطور كلى در مذهب زرتشت و ادبيات مزديسنا ، بر خلاف مذاهب سامى ، همواره براى مردم پارسا و زحمتكش ، سعادت و خوشى دنيايى آرزو شده است ؛ فى المثل « . . . غذاى فراوان و گوناگون و آذوقهء بسيار و بوهاى خوش و بسترها و بالشهاى آراسته و خانه‌هاى خوب و مستحكم و زنان و دختران نيكو با انواع زينتها مثل دستبند و خلخال\r\n\r\n\r\n","description":"","footnote":"\r\n( 189 ) . يشتها ، ج 2 ، پيشين ، ص 185 .\r\n( 190 ) . همان ، ص 188 و 189 .\r\n( 191 ) . ايران از آغاز تا اسلام ، پيشين ص 176 .\r\n","page_name":" 473 ","page_number":487},
  {"content":"\r\n\r\nو طوق و كمربند آراسته و اسبهاى تيزتك » و دهها چيز ديگر براى مرد پرهيزكار و پارسا آرزو شده است .\r\nدر مورد ازدواج با محارم در ايران باستان اسناد و مدارك زيادى در دست است ، ازجمله :\r\nكمبوجيهء دوم خواهر خويش يعنى « آتوسا » دختر كورش را به زنى گرفته بود و پس از او پىدرپى ، نخست بردياى دروغين و پس از سقوط او داريوش اول ( كه درعين‌حال « پارميدا » دختر برديا را به زنى داشت ) ، با آتوساى ياد شده ازدواج كردند . خشايارشا پسر داريوش بدان سبب پادشاه شد كه فرزند آتوسا بود ، و حال آنكه داريوش پسرانى بزرگتر از او نيز داشته . داريوش دوم با خواهر خود « پاريساتيدا » ازدواج كرده بود ، فرزند ايشان اردشير دوم پس از مرگ زن اول خود با دو دختر خود « آتوسا » و « آمستريدا » ازدواج كرد . « 192 »\r\nنه تنها در بين آرياييان بلكه بين اقوام سامى نيز جماع و نزديكى با محارم سابقه دارد و اين عمل ظاهرا در بين ملل شرق نزديك در دوران بردگى چندان قبيح نبود . در باب 19 از سفر پيدايش نوشته شده است كه لوط با دو دختر خود در مغاره سكنى گزيد در اين هنگام ،\r\nدختر بزرگ به كوچك گفت پدر ما پير شده و مردى بر روى زمين نيست كه برحسب عادت كل جهان به ما درآيد ، بيا تا پدر خود را شراب بنوشانيم و با او همبستر شويم تا نسلى از پدر خود نگاهداريم . . . روز ديگر بزرگ به كوچك گفت اينك دوش با پدرم همخواب شدم امشب نيز او را شراب بنوشانم و تو بيا با وى همخواب شو تا نسلى از پدر خود نگاهداريم . . . پس هردو دختر از پدر خود حامله شدند و آن بزرگ ، پسرى زاييده او را « موآب » نام نهاد و او تا امروز پدر « موآبيان » است و كوچك نيز پسرى بزاد و او را « بنى عمى » نام نهاد وى تا به حال پدر « بنى عمون » است .\r\nاينك جمله‌اى چند از آثار مورخان خارجى را دربارهء مقام زن در ايران باستان نقل مىكنيم :\r\nفرزندان در حضور مادر بىاجازهء او نمىنشينند ( كورتيوس ) .\r\nكورش هراحترامى كه درخور مادرى بود با آستياژ روا داشت و هنگام مرگ به فرزندان وصيت كرد ، در هركار فرمانبردار مادر باشند ( كتزياس ، به نقل دينشاه ) .\r\nشاه در مجالس غيرعادى و عادى گاه خوردن ، زير دست مادر خود مى - نشست . ( پلوتارك ، به نقل دينشاه ) .\r\nبا پدر و مادر خود مؤدب و فرمانبردار باش و به سخنان آنان گوش فرا ده زيرا تا پدر و مادر زنده‌اند ، فرزند چون شيرى است در بيشه كه از هيچ نترسد ولى چون پدر و مادر درگذرند مانند بيوه‌زنى است كه زيردست ديگران شود و هر چه از او بستانند دم نتواند زد ( رسالهء اندرز آذرپاد مهرسپندان ، به نقل دينشاه ) .\r\n\r\n\r\n","description":"","footnote":"\r\n( 192 ) . تاريخ ماد ( حواشى ) ، پيشين ، ص 768 .\r\n","page_name":" 474 ","page_number":488},
  {"content":"\r\n\r\nزن و فرزند خود را از تحصيل دانش و كسب هنر بازمدار تا غم و اندوه بر تو راه نيابد و در آينده پشيمان نشوى ( رسالهء اندرز آذرپاد مهرسپندان ، به نقل دينشاه ) .\r\nاز حقوق و اختيارات زنان در دورهء هخامنشى اطلاع كافى نداريم ولى مىدانيم كه قوانين و مقررات مدنى و جزائى ايران مخصوصا از دورهء داريوش به بعد كمابيش تحت تأثير قوانين مدنى بابل قرار گرفته است . بنابراين بيمناسبت نيست اگر شمه‌اى از قوانين بابليان را در اين زمينه نقل كنيم :\r\nمرد فقط مىتواند يك زن داشته باشد . ولى اگر زن نازا باشد مىتوان زن غير عقدى داشت . ازدواج بىقرارداد قانونى نيست . اگر آزاد كنيزى را ازدواج كند ، آن كنيز مقام آزاد را مىيابد . جهيز مال زن يا خانوادهء پدر اوست ولى شوهر مىتواند از آن بهره بردارد . زن و شوهر مسؤول قروض يكديگر كه قبل از ازدواج حاصل شده ، نمىباشند . اگر شوهر زنش را طلاق دهد بايد جهيز او را رد كند و يك سهم پسرى از مال خود به او ببخشد ولى اگر زن نازاست فقط جهيزش به او برمىگردد . در مورد خيانت زن ، شوهرش او را اخراج يا برده مى - كند . اگر مرد اسير شد زن مىتواند شوهر كند ولى اگر شوهر اول برگشت بايد به خانهء او برگردد .\r\nدر مورد بيوفايى زن يا شوهر نسبت به يكديگر مجازات زن بمراتب شديدتر است . در مورد زدن تهمت به زن ، محاكمهء خدايى مىشود ، يعنى زن خود را به رود مىاندازد و اگر آب او را فرونگرفت بىتقصيرى خود را ثابت كرده است .\r\nمرد از زنش ارث نمىبرد زيرا مال زن متعلق به اولاد اوست ؛ ولى زن بعلاوهء جهيز خود سهمى از مال شوهر متوفى را به عنوان هديه دريافت مىكند . زن مىتواند اموالش را خودش اداره كند ، اجاره بدهد ، جهيز خود را پس بگيرد ، مال خود را ببخشد ، تجارت كند ، كسبى پيش گيرد ، در زمرهء روحانيان درآيد . . . از آنچه گفته شد قوانين حمورابى نسبت به زن از قوانين رومى خيلى مساعدتر و حقوق زنها موافق آن بيشتر بوده ؛ زن پس از مرگ شوهر خود مىتواند به ديگرى شوهر كند و اگر اولاد او مانع شود محكمه دخالت كرده اجازه مىدهد . هرگاه اولاد زن از شوهر اولى صغير باشند محكمه قيم معين كرده و صورتى از تركه ترتيب داده به شوهر دوم مىسپارد بى اينكه او حق فروش داشته باشد . اولاد از هرمادرى كه باشند در بردن ارث مساويند ولى پدر مىتواند وصيت كند كه مال غير منقولش را به پسر محبوب او بدهند .\r\nفرزندان جهيز مادرشان را بالسويه تقسيم مىكنند . . . دخترانى كه جهيز گرفته‌اند از ارث محرومند ولى آنها كه جهيز ندارند در بردن ارث با پسران مساويند . . . « 193 »\r\n\r\nمقام و ارزش خانواده\r\nدر مذهب زرتشت دوشيزگان و پسران عزب به ازدواج و تشكيل خانواده ترغيب شده‌اند ، بنا به مندرجات اوستا : « مردى كه\r\n\r\n\r\n","description":"","footnote":"\r\n( 193 ) . ايران باستان ، كتاب اول ، پيشين ، ص 121 به بعد .\r\n","page_name":" 475 ","page_number":489},
  {"content":"\r\n\r\nزن دارد برآنكه چنين نيست فضيلت دارد ، و مردى كه خانواده‌اى را سرپرستى مىكند بر آنكه خانواده ندارد فضيلت دارد و ثروتمند برتر از مردى است كه ثروت ندارد . » زردشت از اهورامزدا مىپرسد : دومين نقطه كجاست كه زمين در آنجا خود را خوشبخت احساس مىكند ؛ اهورامزدا مىگويد : جايى است كه مؤمن در آن خانه‌اى بسازد و در آن كاهنى باشد و چهارپايان و زن و فرزندان و گله‌اى در آن باشد و چهارپايان زاد و ولد كنند و زن ، فرزندان فراوان آورد و كودكان رشد كنند و آتش افروخته باشد و تمام پاكيزه‌هاى زندگى در حال ترقى باشد . . . »\r\nچون فرزندان به سن رشد مىرسيدند پدرانشان اسباب زناشويى ايشان را فراهم مىساختند . دامنهء انتخاب همسر وسيع بود زيرا چنان كه روايت شده ازدواج ميان خواهر و برادر و پدر و دختر و مادر و پسر معمول بوده است .\r\nكنيزك و همخوابه گرفتن عنوان تجملى داشت كه تنها مخصوص ثروتمندان بود .\r\nاعيان و اشراف چون براى جنگ به راه مىافتادند پيوسته دسته‌اى از اين همخوابگان با خود همراه مىبردند . شمارهء كنيزكان حرم شاهى در دوره‌هاى متأخر شاهنشاهى را ميان 329 و 360 گفته‌اند ، چه در آن زمان عادت براين‌جارى شده بود كه جز در مورد زنان بسيار زيبا هيچ زنى از زنان حرم دوبار همخوابهء شاهنشاه نشود .\r\nفرزند داشتن نيز مانند زناشويى از اسباب بزرگى و آبرومندى بود . پسران براى پدران خود سود اقتصادى داشتند و در جنگها به كار شاهنشاه مىخوردند ولى دختران طرف توجه نبودند . . .\r\nشاهنشاه هرسال براى پدرانى كه پسران متعدد داشتند هدايايى مى - فرستاد تو گويى بهاى خون آن فرزندان را از پيش مىپرداخت . زنان شوهردار يا دوشيزگانى را كه از راه زنا باردار مىشدند و در صدد سقط جنين برنمىآمدند ممكن بود ببخشند ، چه بچه انداختن در نظر ايشان بدترين گناه بود و مجازات اعدام داشت . « 194 »\r\nهمانطور كه اكثر مستشرقين و ايران‌شناسان اظهارنظر كرده‌اند در ايران باستان غير از زنان وابسته به طبقهء اشراف ، ساير زنان از قيد حجاب آزاد بودند . مؤيد اين مطلب اينكه اخيرا در گورگانهاى ( مقبره‌هاى ) پازيريك » ( واقع در شوروى ) قطعه‌فرش كوچكى مشتمل بر مربعهاى كوچك به دست آمده كه يكى از مستشرقين شوروى به نام « رودنكه » آن را متعلق به عهد هخامنشى مىداند . روى هرمربع صحنه‌اى مشتمل بر چهار زن كه در مقابل آتشدان مشغول انجام مراسم مذهبى هستند ديده مىشود . در اين نقوش لباس زنان به رنگ زرد ، قرمز و قهوه‌اى نشان داده شده است . بدنشان سفيد ، چشمها قهوه‌اى و موى آبى است و در روى لباس آنها تزييناتى ديده مىشود . اين فرش ظريف كه در هرسانتيمتر مربع آن از يك‌طرف 22 گره و از طرف ديگر 24 گره زده‌اند ، نشان مىدهد كه زنان عهد هخامنشى چهرهء خود را نمىپوشانيدند .\r\n\r\n\r\n","description":"","footnote":"\r\n( 194 ) . تاريخ تمدن ( كتاب اول - بخش اول ) ، پيشين ، ص 551 و 552 .\r\n","page_name":" 476 ","page_number":490},
  {"content":"\r\n\r\nدر كتاب مقدس نيز مكرر به ارزش اجتماعى و اقتصادى زنان پاكدل و نيكنهاد اشاره شده است . در كتاب امثال سليمان آمده است : « زن نيكوسيرت عزت را نگاه مىدارد ، چنان كه زورآوران دولت را محافظت مىنمايند . . . زن جميلهء بيعقل حلقهء زرين است در بينى گراز . . . »\r\n« زن صالحه تاج شوهر خود مىباشد ، اما زنى كه خجل سازد مثل پوسيدگى در استخوانهايش مىباشد . » « 195 »\r\n« هر زن حكيم ، خانهء خود را بنا مىكند ، اما زن جاهل آن را با دست خود خراب مىنمايد . » « 196 »\r\n« هركه زوجه يابد چيز نيكو يافته است و رضامندى خداوند را تحصيل كرده است . . .\r\nدر زاويهء پشت‌بام ساكن شدن بهتر است از ساكن بودن با زن ستيزه‌گر در خانهء مشترك . دهان زنان بيگانه چاه عميق است و هركه مغضوب خداوند باشد در آن خواهد افتاد . . . زن صالحه را كيست كه پيدا تواند كرد ، قيمت او از لعلها گرانتر است ، دل شوهرش بر او اعتماد دارد . . .\r\nبرايش تمامى روزهاى عمر خود خوبى خواهد كرد و نه بدى . پشم و كتان را مىجويد و به دستهاى خود با رغبت كار مىكند . او مثل كشتيهاى تجار است كه خوراك خود را از دور مىآورد . وقتى كه هنوز شب است برمىخيزد و به اهل خانه‌اش خوراك و به كنيزانش حصهء ايشان را مىدهد . . . چرا چراغش در شب خاموش نمىشود ، دستهاى خود را به دوك دراز مىكند و انگشتهايش چرخ را مىگيرد ، كفهاى خود را براى فقيران مبسوط مىسازد . . . براى خود اسبابهاى زينت مىسازد ، لباسش از كتان نازك و ارغوان است . شوهرش در دربارها معروف مىباشد و درميان مشايخ ولايت مىنشيند . جامه‌هاى كتان ساخته ، آنها را مىفروشد . . .\r\nدهان خود را به حكمت مىگشايد . . . و خوراك كاهلى نمىخورد ، پسرانش برخاسته او را خوشحال مىگويند و شوهرش نيز او را مىستايد . دختران ، بسيار اعمال صالحه نمودند ، اما تو بر جميع ايشان برترى دارى ، جمال فريبنده و زيبايى باطل است . . . » « 197 »\r\nدر كتاب مقدس عهد عتيق مخصوصا در كتاب غزل غزلهاى سليمان مكرر از مسائل جنسى و عشقى و از محروميتها و موانعى كه در سر راه جوانان وجود داشته است سخن رفته است . در باب پنجم غزلهاى سليمان در وصف محبوب چنين مىگويد :\r\n. . . من برخاستم تا در را به جهت محبوب خود باز كنم . . . اما محبوبم روگردانيده رفته بود . چون او سخن مىگفت ، جان از من به در شده بود . او را جستجو كردم و نيافتم . او را خواندم و جوابم نداد . . . اى دختران اورشليم شما را قسم مىدهم كه اگر محبوب مرا بيابيد وى را گوييد كه من مريض عشق هستم . . .\r\nمحبوب من سفيد و سرخ‌فام است . . . سر او طلاى خالص است ، و زلفهايش به‌هم پيچيده و مانند غراب سياه فام است . . . دستهايش حلقه‌هاى طلاست كه به زبرجد منقش باشد و بر او عاج شفاف است كه به ياقوت زرد مرصع بود . ساقهايش ستونهاى مرمر . . . سيمايش مانند لبنان و مانند سروهاى آزاد برگزيده است . دهان\r\n\r\n\r\n","description":"","footnote":"\r\n( 195 ) . عهد عتيق ، كتاب امثال سليمان ، ص 961 .\r\n( 196 ) . همان ، ص 963 .\r\n( 197 ) . همان ، ص 969 تا 985 .\r\n","page_name":" 477 ","page_number":491},
  {"content":"\r\n\r\nاو بسيار شيرين . . . اين است محبوب من و اين است يار من اى دختران اورشليم .\r\nو در باب هفتم همين كتاب جمال دخترى چنين توصيف شده است :\r\nاى دختر مرد شريف ، پايهايت در نعلين چه بسيار زيباست . . . ناف تو مانند كاسهء مدور است كه شراب ممزوج در آن كم نباشد . بر تو تودهء گندم است كه سوسنها آن را احاطه كرده باشد . . . گردن تو مثل برج عاج . . . اين قامت تو مانند درخت خرما و پستانهايت مثل خوشه‌هاى انگور مىباشد . . . من از آن محبوب خود هستم و اشتياق وى بر من است . بيا اى محبوب من به صحرا بيرون برويم و در دهات ساكن شويم و صبح زود به تاكستانها برويم و ببينيم كه آيا انگور گل كرده و گلهايش گشوده و انارها گل داده باشد . در آنجا محبت خود را به تو خواهم داد .\r\nاز زنان وابسته به طبقات متوسط و پايين اجتماع و راه و رسم عروسى و مناسبات آنها با شوهرانشان اطلاعى در دست نداريم .\r\nظاهرا در بين ملل شرق نزديك رسم چنين بود كه پدران نخست دختر بزرگتر و سپس دختران كوچكتر خود را ، به ترتيب سن ، به شوهر مىدادند چنان كه در باب بيست و نهم سفر پيدايش مىبينيم پس‌ازآنكه يعقوب به « راحيل » دختر كوچكتر « لابان » دل بست ، باطوع و رغبت هفت سال خدمت لابان كرد و به قول كتاب مقدس : « بسبب محبتى كه به وى داشت در نظرش روزى چند نمود . » پس از سپرى شدن مدت ، يعقوب زوجهء خود را مطالبه كرد و لابان ضيافتى برپا و هنگام شب « ليه » را به يعقوب داد و « او به وى درآمد . . . صبحگاهان ديد كه اينك ليه است . پس به لابان گفت اين چيست كه به من كردى ، مگر براى راحيل نزد تو خدمت نكردم ، چرا مرا فريب دادى ؟ لابان گفت : در ولايت ما چنين نمىكنند كه كوچكتر را قبل از بزرگتر بدهند . » و به يعقوب پيشنهاد كرد كه هفت سال ديگر خدمت او بكند تا راحيل را نيز به وى دهد و او چنين كرد « و دختر خود راحيل را به زنى به دو داد . » يعنى هردو خواهر به زوجيت او درآمدند .\r\nبطورى كه از مندرجات سفر پيدايش ، باب 24 ، برمىآيد ، زنان و دختران قوم بنى - اسرائيل روى خود را نمىپوشانيدند و از گفتگو با مردى اجنبى ابا نداشتند . پس‌ازآنكه ابراهيم خادم خود را به يهوه قسم داد كه براى پسر او دخترى غير كنعانى خواستگارى كند ، خادم دستور آقاى خود را اجابت كرد و با ده شتر به سوى شهر « ناحور » رفت و برآن شد كه از دختران اين شهر كه با سبو به سوى چاه آب مىرفتند ، يكى را برگزيند كه ناگاه چشمش به « رفقه » دختر « بتوئيل » كه سبويى بر كتف خود داشت ، مىافتد . پس‌ازآنكه رفقه سبوى خود را پر از آب كرد و مراجعت نمود ، خادم به استقبال او شتافت و از او جرعه‌اى آب طلبيد و او بيدرنگ به او آب داد و شترانش را نيز سيراب نمود . آنوقت خادم با ارائهء « حلقهء طلاى نيم مثقال وزن و دو ابرنجين براى دستهايش كه ده مثقال طلا وزن آنها بود گفت به من بگو دختر كيستى آيا در خانهء پدرت جايى براى ما باشد تا شب را بسر بريم . . . » دختر جواب مثبت مىدهد و مقدمات خواستگارى اين دوشيزه فراهم مىشود . بطورى كه از تورات استنباط مىشود\r\n\r\n","description":"","footnote":"","page_name":" 478 ","page_number":492},
  {"content":"\r\n\r\nتنها فواحش روى خود را مىپوشانيدند « چون يهودا او را بديد وى را فاحشه پنداشت زيرا كه روى خود را پوشيده بود . » « 198 »\r\n\r\nمداخلهء زنان در كار جنگ\r\nبطورى كه دياكونوف در فصل هفتم تاريخ ماد متذكر شده است در جنگى كه بين آستياگ با لشكريان كورش درگرفت ، پارسيان شكست خوردند . وضع پارسيان چنان يأس‌آور و عقب‌نشينى ايشان چنان با بينظمى توأم بود كه زنان از حصار قلعه بيرون آمده جنگاوران را به پيكار ترغيب و تحريص مىكردند . « پوستين » ، نقش زنان پارسى را در تحريص مردان به نبرد بهتر آشكار مىكند : « در آن زمان كه مردان در برگزيدن راه ترديد داشتند زنان همانجا برهنه در برابر ايشان ظاهر شدند و پرسيدند آيا مىخواهند فرار كرده به بطن مادران و زنان خويش باز گردند ؟ » « 199 »\r\nپيروان آيين مزديسنا به دوشيزگانى كه در اثر بحران جوانى آبستن مىشدند ، به ديدهء اغماض و تسامح مىنگريستند و معمولا به جوانان تأكيد مىشد كه پس از نزديكى با دوشيزگان ، آنان را به عقد ازدواج خود درآورند . ظاهرا در بين قوم بنى اسرائيل نيز در آغاز امر زناكاران كيفر سخت نمىديدند ولى در قوانين موسى تأكيد شده بود كه چنين زنانى را سنگسار كنند . ولى اين وضع دوام نيافت و با گذشت زمان از تعصبات خشك مذهبى كاسته شد و فكر انتقامجويى نقصان پذيرفت . بطورى كه از عهد جديد برمىآيد كاتبان و فريسيان زنى را كه در زنا گرفته شده بود پيش عيسى آوردند و گفتند موسى در تورات به ما حكم كرده است كه چنين زنان سنگسار شوند ، تو چه مىگويى :\r\n. . . عيسى سر به زير افكنده به انگشت خود بر روى زمين مىنوشت ، چون در سؤال كردن الحاح مىنمودند . . . بديشان گفت هركه از شما گناه ندارد اول بر او سنگ اندازد ؛ پس چون شنيدند . . . يك‌يك بيرون رفتند و عيسى تنها ماند با آن زن كه درميان ايستاده بود . پس عيسى چون راست شد و غير از زن كسى را نديد به دو گفت :\r\nاى زن آن مدعيان تو كجا شدند ، آيا هيچكس بر تو فتوى نداد ؟ گفت : هيچ‌كس اى آقا ، عيسى گفت : من هم بر تو فتوا نمىدهم برو و ديگر گناه مكن . « 200 »\r\n\r\nسير علوم و افكار\r\nاز سير علوم و افكار در دوران حكومت دويست سالهء هخامنشيان اطلاع كافى در دست نيست .\r\nبطورى كه مورخان قبل و بعد از اسلام نوشته‌اند ، حملهء انتقامجويانه اسكندر عامل مهمى در محو آثار فرهنگ و تمدن كهن و باستانى ايران بوده است .\r\n. . . اسكندر حكماى عجم را بياورد و كتب حكمتشان جمع كرد و بنوشت\r\n\r\n\r\n","description":"","footnote":"\r\n( 198 ) . عهد عتيق ، سفر پيدايش ، ص 59 .\r\n( 199 ) . تاريخ ماد ( حواشى ) ، پيشين ، ص 765 .\r\n( 200 ) . عهد جديد ، انجيل يوحنا ، ص 159 .\r\n","page_name":" 479 ","page_number":493},
  {"content":"\r\n\r\nو ترجمه كرد به زبان يونانى و به يونان فرستاد سوى ارسطاطاليس و سوى حكماى يونان و از عراق و موصل خراب نكرد و ليكن هرچه بتوانست از پارس خراب كرد و همه مهتران پارس بكشت و ديوانهاى دارا همه بسوخت . . . « 201 »\r\nهمچنين نظامى در اسكندرنامه مىگويد :\r\n خردنامه‌ها را ز لفظ درى * به يونان زبان كرد كسوت‌گرى \r\nقبل از آنكه از فعاليت فرهنگى عصر هخامنشى سخن گوييم نخست با رعايت اختصار از خط و زبان و سپس از انديشه‌هاى مذهبى و طرز جهان‌بينى ايرانيان آن عصر كه خود يكى از پديده‌هاى عقلى و فكرى ( ايده‌ئولوژيك ) مردم آن دوران است ، بحث‌وگفتگو خواهيم كرد .\r\nابن النديم در كتاب الفهرست مىگويد : « اسكندر پس از فتح استخر ، پايتخت ايران ، ابنيهء آن را خراب كرد ، نقوش آن را سترد و كتيبه‌ها را منهدم نمود . از علوم آنچه در دواوين و خزائن مجموع بود نسخه‌ها برگرفت و امر داد كه آنها را به زبان يونانى و قبطى ترجمه كنند و پس‌ازآنكه از استنساخ آنها فراغت يافت آنچه را به فارسى بود . . . بسوخت و به قدر حاجت از علم نجوم و طب ايرانى اختيار نمود و اين كتب و ساير علوم و اموال و خزاينى را كه به اين ترتيب فراهم آورد ، به مصر فرستاد . » « 202 » نسبت ديگرى كه از انهدام آثار ايران به اسكندر داده شده سوختن كتب مذهبى زردشتيها و تمام يا قسمتى از كتاب اوستاى مقدس ايشان است .\r\nبه‌همين علت هم بود ، كه پارسيان قديم او را اسكندر رومى ملعون مىخواندند .\r\nمسعودى در مروج الذهب مىگويد : « اسكندر بعضى از قسمتهاى اوستا را سوخته . » « 203 » حمزهء اصفهانى براين عقيده داشت كه : « علت مشوش بودن تاريخ ايرانيان قبل از ساسانيان اين است كه اسكندر كتب ايشان را آتش زده موبدان و هيربدان و علما و حكما را كشته و محفوظات علمى و تاريخى ايشان را از ميان برده است . » « 204 »\r\nهمين مورخ بقدرى از اين عمل اسكندر در خشم بوده كه پس از ذكر روايت ديگران در باب بناى دروازه اسكندريه بتوسط اسكندر مىگويد كه « اين حديث اصلى ندارد زيرا كه اسكندر مخرب بوده نه بانى » « 205 »\r\n\r\nزبان در ايران باستان\r\nظاهرا در ايران زبانهايى كه همه از دسته زبانهاى هند و اروپايى است ، وجود داشته ولى اين زبانها چون اثرى از خود به يادگار نگذاشته دستخوش فنا و نيستى شده و جز چند كلمه و چند اسم از آنها چيزى به يادگار نمانده است ، از انواع زبانهايى كه در سرزمين پهناور ايران معمول بود فقط زبان اوستا و زبان سلاطين هخامنشى ( پارسى باستان ) امروز باقى و مورد استفادهء اهل تحقيق است . زبان عهد\r\n\r\n\r\n","description":"","footnote":"\r\n( 201 ) . ترجمهء تاريخ طبرى ، پيشين .\r\n( 202 ) . محمد بن اسحق ابن النديم ، الفهرست ، ترجمهء رضا تجدد ، ص 229 و ابن اصيبعة ، طبقات الاطباء ، ج 1 ، ص 9 .\r\n( 203 ) . مسعودى ، مروج الذهب ، ترجمهء پاينده ، ج 1 ، ص 110 .\r\n( 204 ) . حمزه اصفهانى ، تاريخ سنى ملوك الارض و الانبياء ، ص 19 .\r\n( 205 ) . همان ، به نقل از : مجلهء يادگار ، سال 4 ، شماره 1 و 2 ، ص 104 .\r\n","page_name":" 480 ","page_number":494},
  {"content":"\r\n\r\nهخامنشى از روى آثار مهم تاريخى ، نظير بيستون و نقش رستم و كتيبه‌ها و سنگنبشه‌ها باقى مانده است . قديمترين كتيبه‌ها متعلق به زمان كورش است كه در اواسط قرن ششم ق . م . نوشته شده . با اينكه آشنايى و خواندن اين كتيبه‌ها از قرنها پيش به كلى فراموش شده بود ، نبوغ چند تن از مستشرقين و كار مداوم آنها تدريجا باعث كشف آنها گرديد . از مطالعه و دقت در سنگنبشه‌هاى بيستون و تخت جمشيد مىتوان به خويشاوندى و نزديكى كلمات آن با زبان فارسى امروزى پىبرد .\r\nزبان اوستايى ، همان زبان كتاب مذهبى زرتشت است كه با پارسى باستان قرابت و نزديكى دارد و بيشتر طبقهء روحانيان با اين خط و زبان آشنا بودند .\r\nبه عقيدهء استاد فقيد عباس اقبال ، اجداد آريايى ما وقتى كه به نجد ايران آمدند ، خط و كتابت نداشتند ولى پس از تشكيل دولت هخامنشى و تحت امر آوردن ملل صاحب خط ، مثل آراميها ، آشوريها ، بابليها و اقوام مصرى و يونانى و فنيقى ، حكومت هخامنشى به حكم احتياج پس از وارد كردن تغييراتى در بعضى از خطوط معموله ، خط ميخى و خط آرامى را بر - گزيد . خط ميخى از خطوط سومريهاى قديم و خط آرامى از جنس خط فنيقى بود . خط آرامى در معاملات تجارتى و براى نوشتن سكه‌ها و اسناد در روى كاغذهاى پوستى به كار مىرفت .\r\nدرصورتىكه خط ميخى فقط در نقش كتيبه‌ها مورد استفاده قرار مىگرفت . » « 206 »\r\n« زبان پهلوى از زبان پارسى باستان مشتق است يعنى در كلمات و تركيب كلام پارسى باستان به مرور زمان تغييراتى روى داده و به صورت زبان پهلوى درآمده است . چنان كه پهلوى نيز بتدريج به فارسى كنونى تبديل يافته و ازاين‌رو زبان ما را به‌جاى پهلوى ، پارسى ميانه نيز نامند ، زيرا حد وسط پارسى باستان و فارسى كنونى است . » « 207 »\r\n\r\nخط ايران باستان ، اوستايى و ميخى\r\n« ايرانيان باستان براى ضبط دقيق سرودهاى دينى خود و نشان دادن جزئيات صداها خطى پرداختند كه به نام دين‌دبيره به ما رسيده است .\r\nاين نوع خط كه هرحرف آن نمايندهء يك صداى خاص است ، خط حرفى يا خط الفبايى ناميده شده است .\r\nتاريخ اختراع دين‌دبيره را در حدود دوهزار سال قبل از ميلاد تعيين كرده‌اند .\r\nدانشمندان زبانشناسى تصديق دارند كه دين‌دبيره از كاملترين الفباهايى است كه تاكنون بشر اختراع كرده است .\r\nالفباى دين‌دبيره كه براى كتاب اوستا به كار رفته ، عبارت از 44 علامت است كه از راست به چپ نوشته مىشود . . . پس از خط دين دبيره ، ايرانيان خط سومرى و بابلى را تهذيب و تلخيص و به صورت خط سادهء حرفى درآوردند و آن را براى كتابت زبان فارسى قديم و نقش در سنگنبشه‌ها و غيره به كار بردند .\r\n\r\n\r\n","description":"","footnote":"\r\n( 206 ) . اسرار خط ميخى بوسيلهء گروتفند  Grotefend  آلمانى و سيلوستر دوساسى  S . d . Sacy  و عده‌اى ديگر از پژوهندگان غرب مكشوف و در دسترس عموم قرار گرفت .\r\n( 207 ) . دكتر رضازاده شفق ، تاريخ ادبيات ايران ، ص 22 .\r\n","page_name":" 481 ","page_number":495},
  {"content":"\r\n\r\nخط ميخى ايرانى از چپ به راست نوشته مىشود و داراى 36 حرف و يك علامت واژه جدا كن و 6 علامت واژه‌هاى مخصوص است .\r\nزبان رسمى دورهء شاهنشاهى اشكانيان و سامانيان به عنوان پهلوى خوانده شده است ، و اين زبان تا چند قرن پس از حملهء عرب درميان گروهى از ايرانيان متداول بوده است و به آن خط مىنوشتند و آثار گرانبهايى به خط پهلوى باقى است . » « 208 »\r\n\r\nمعتقدات مذهبى\r\n\r\nآيين مزديسنا\r\nدر ايران باستان چون زندگى تخته‌قاپو و عشيره‌اى وجود داشت و اقوام و طوايف متعددى در آن زيست مىكردند ، معتقدات مذهبى واحدى حكومت نمىكرد ؛ چنان كه به گفتهء هرودت ، معتقدات « سكاها » با عقايد « پارسيها » اختلاف فراوان داشت .\r\nهمچنين بين مذهب پارسيها يعنى سكنهء قديمى ناحيهء فارس با عقيدهء مذهبى سكنهء شرقى ايران اختلاف فاحش وجود داشت و ما از جزئيات عقايد اين اقوام اطلاع صحيحى نداريم .\r\nچون خوشبختانه مجموع تعاليم آيين مزدايى و نظريات اصلاحى زردشت در كتاب اوستا مندرج است ، ما مىتوانيم اطلاعات كافى از آيين مزديسنا ( مزدايى ) كسب كنيم .\r\nبه عقيدهء عده‌اى از مستشرقين ، مزدائيسم ميراث عهد قديم و دوره‌هايى است كه هند و ايرانيان و حتى هند و اروپاييان زندگى مشتركى داشتند . دليل اين مطلب اينكه در ريگ‌ودا و در اوستا عقايد مشابهى پيدا مىشود كه بيشتر با عبارات مشابهى ذكر شده‌اند .\r\nدر آيين مزديسنا ابتدا بيش از يك خدا كه اهورامزدا نام داشت ، وجود نداشت ، و شاهان ايران برترى او را بر ساير خدايان تأييد مىكردند و او در واقع خداى خرد بود و بر آسمانها و سراسر كاينات فرمان مىراند . پس از اهورامزدا به خدايان كوچكترى نيز معتقد بودند كه آنها را ايزدان مىناميدند و مظهر قواى طبيعت يعنى آب ، آتش ، خورشيد ، باد ، ماه ، آسمان و زمين و غيره بوده‌اند . هريك از عناصر مقدس نامبرده به نحوى خاص مورد پرستش قرار مىگرفت و با خواندن سرودهاى مخصوص و اهداى قربانيها و ريختن شراب و شيرهء بعضى از نباتات معطر مهر و محبت آنان جلب مىشد .\r\n\r\nآيين مهر\r\nدرميان خدايان قديم در درجهء اول مهر « 209 » كه مالك چراگاهها و حافظ و نگهبان درستكاران و ناظر اعمال نيك و بد مردم بود بيشتر مورد توجه بود . زيرا مردم معتقد بودند كه هركس مهر يا ميترا را مورد ستايش قرار دهد ، از خير و بركت و باران فراوان و محصولات زراعتى و ساير بركات برخوردار - خواهد شد . اسم اين خدا از قرن چهارم پيش از ميلاد در كتيبه‌هاى هخامنشى به چشم مىخورد .\r\nآنچه در مورد اين خدا شايان دقت است نام و نشان و شهرت فراوانى است كه در دنياى\r\n\r\n\r\n","description":"","footnote":"\r\n( 208 ) . « مقالهء خط » ايرانشهر ، ج 1 ، ( به اختصار ) .\r\n( 209 ) .  Mithra \r\n","page_name":" 482 ","page_number":496},
  {"content":"\r\n\r\nمتمدن قديم كسب كرده است . استاد پورداود مىنويسد : « چون پادشاهان ايران توجه مخصوصى به مهر داشتند و كليه لشكريان ، فتح و پيروزى خود را از او مىدانستند ازاين‌رو ستايش مهر سراسر ايران را فراگرفت و از حدود ايران هم گذشته به تمام ممالكى كه در تحت استيلاى شاهنشاهان بود ، رسيد . » دكتر احسان يارشاطر ، ضمن بحث در پيرامون كتابى كه دكتر « گرشويچ » دربارهء مذهب قديم ايران و زبانهاى ايرانى نوشته است ، مىنويسد :\r\nمهر شايد بيش از هرخداى ديگر ايرانى موضوع اختلاف‌نظر قرار گرفته است . از مذهب باستانى هنديان كه در سرودهاى كهن ودا منعكس است گرفته تا آيين مهرپرستى كه بخصوص ميان روميان رواج داشت و معابدى كه حتى در انگلستان و شمال افريقا برپا بوده ، همه‌جا مهر از قادرترين و برجسته‌ترين خدايان به شمار مىرفت و بيش از هرخداى ديگر هند و ايرانى پرستش توسعه و نفوذ داشت .\r\nبا اينهمه بسيارى از نكات دربارهء اين خداى تواناى عام و شامل بدرستى روشن نيست و مثلا در رابطه با اهورامزدا ، نظر زردشت دربارهء اين خداى قديم آريايى ، ارتباط اهريمن با مهر و اختلاط بعضى از اعمال آنها ، رابطهء ميان مهر به نحوى كه از مذهب هندى و ايرانى برمىآيد با مهرى كه در آيين مهرپرستى مىبينيم . . . و نيز دربارهء رابطه ميان پرستندگان قديم اهورامزدا و پرستندگان مهر و كيفيت سير و نفوذ مهرپرستى ميان روميان و متصرفات آنها ، ميان دانشمندان اتفاق نظر كامل موجود نيست .\r\n\r\nعقيدهء ه . شارل يونس\r\n« مهر يا ميترا از خدايان مشترك هند و ايران ، خداى روشنايى ، حافظ نظم جهان ، مدافع حق و حقيقت و تضمين كنندهء معاهدات و سوگندهاست . « ميترا » نگهبان جهان و حامى كاينات است ، ميترا در مبارزهء انسان با « دوا » ها « ديو » ها و « دروج » ها يعنى در مبارزهء بشر با بىنظمى ، ستمگرى ، بد - طينتى و دروغ ياروياور است . ازاين‌رو جنگجويى فاتح و درعين‌حال قاضى و راهنماى پس از مرگ است .\r\nزرتشت بهنگام رفرم مذهبى ، مقام مهر « ميترا » را از صف خدايان پايين آورده و آن را همطراز يزدانها ( يزته ) ها يعنى فرشتگانى كه مخلوق اهورامزدا هستند قرار داد . ازاين‌رو در زمان فرمانروايى هخامنشيان ميترا از رديف خدايان خارج شده و پس از سقوط امپراتورى داريوش بر حيثيت آن درميان مجوسان ، كه در آسياى صغير مأوى گزيده بودند ، افزوده شد . . .\r\nدر اواسط قرن اول پيش از ميلاد ، آيين مهرپرستى در ايتاليا نفوذ كرد و در دنياى غرب اشاعه يافت . . . مهرپرست از نظر اخلاقى در انضباط سختى نظير انضباط سربازى به سرمىبرد . مرد مبتدى در مذهب ميترايى خود را جلوه‌گاه حق دانسته و اوامر آن را از جان و دل پذيره مى - گردد . مهرپرست ، مرد مبارز و پاكدامن و جسور و پاكدل و از آلودگيها بر كنار و به عهد خويش وفادار بود . او دشمن دروغ و تزوير بود و در برابر « شر » به خوبى ايستادگى مىكرد . در نظر وى تمايلات گمراه كننده ، پليديها و اعمال خلاف اخلاق و بيعدالتى مظهر حملهء شر به‌شمار\r\n\r\n","description":"","footnote":"","page_name":" 483 ","page_number":497},
  {"content":"\r\n\r\nمىرفت . اخلاق پرهيزكارانهء مهرپرستان عظمت و شكوه بينظيرى بر آيين ميترايى مىبخشيد . پاكى و پاكيزكى كه مطلوب ايرانيان بود در مهرپرستى با رياضت و انضباط آهنين مورد علاقهء روميان درهم آميخته بود .\r\nدر حدود سال 67 پيش از ميلاد ، عرفان ميترايى براى نخستين‌بار به دنياى غرب راه يافت . در انتقال اسرار ميترا از آسياى صغير به اروپا عده‌اى از اهالى « كليكيه » كه به دست « پمپه » شكست خورده و به اسارت رفته بودند عامل مهمى محسوب مىشدند . مهرپرستان در نيمهء دوم سدهء اول ميلادى علنا به تبليغ عقايد خود پرداخته مهرپرستى را بسرعت در هرطرف اشاعه دادند . » « 210 »\r\n\r\nمشابهت ميترائيسم با مسيحيت\r\nما بين دو مذهب ميترائيسم و مسيحيت ، كه مدت 5 قرن در روم معاصر بودند وجوه مشابهت بسيار است . پيروان ميترا مانند مسيحيان معتقد بودند كه زندگى اين جهان آخرين مرحلهء وجود نيست . . . در عالم ديگر آنكه نيكوكار است به بهشت و تبهكار به دوزخ مىرود . . . ميتراپرستان و مسيحيان معتقد بودند كه ميترا واسطهء فيما بين خلق و خالق است . مسيحيان مراسم تعميد ، رسم خوردن آب و نان دسته‌جمعى ( عشاء ربانى ) و قاعدهء صيام ( روزه ) و روز تعطيل يكشنبه را از پيروان ميترا يا ( مهرپرستان ) آموخته‌اند . . . ظاهرا مسيحيت و ميترائيسم قرنها ( قريب پنج قرن ) همزيستى مسالمت‌آميز داشته و در يكديگر تأثير فراوان كرده‌اند ولى سرانجام علل و عوامل سياسى موجب شكست قطعى آيين مهر گرديد . « 211 »\r\nظاهرا آيين مهر ، پس از چندى از بابل به آسياى صغير و از آنجا به يونان راه يافت و با پروردگار محلى خورشيد ساخته مورد توجه و محبت عموم قرارگرفت و پس از مدتى در هند ، يعنى زادگاه اصلى خود ، مورد ستايش واقع شد . لشكركشيهاى روم به ممالك شرقى سبب گرديد كه لشكريان روم مهر را از آسيا به اروپا منتقل كنند . در اين سرزمين آيين جديد مخصوصا مورد استقبال سربازان و جنگجويان بود و مادام كه عيسويت در روم منتشر نشده بود ، اين آيين طرفداران بسيار داشت . پس از فتح كنستانتين ، پيروان عيسى قدرت يافتند و مهرپرستان را به باد سخريه گرفتند . در عهد كنستانتين كسى جرأت نداشت كه خورشيد فروزان را هنگام برآمدن و در وقت فرورفتن نگاه كند و مورد پرستش قرار دهد ، ولى پس از سالها زد و - خورد آيين مهر كه بيش از سيصد سال در روم دوام يافته بود ، با آيين جديد مسيحيت درهم آميخت . رسوم و آداب مهر بسيار قديمى بود درحالىكه دين عيسى به هيچ‌وجه دستور و آداب و كتابى نداشت . به‌همين جهت پيشوايان اين دين برآن شدند كه شكل ظاهر دين جديد را از اديان ديگر به عاريت بگيرند و با مهرپرستان از در دوستى درآيند . ديرى نگذشت كه پيروان هردو دسته به همكيش خود برادر مىگفتند و هردو مذهب غسل تعميد مىكردند و به يكديگر آب مقدس مىپاشيدند . هردو دسته مواعظ اخلاقى مىكردند و از عذاب آخرت\r\n\r\n\r\n","description":"","footnote":"\r\n( 210 ) . مأخوذ از : هانرى شارل يونس ، ( مقاله ) در : تاريخ تمدن ايران ، پيشين ، ص 154 به بعد .\r\n( 211 ) . على اصغر حكمت ، تاريخ اديان ، ص 153 .\r\n","page_name":" 484 ","page_number":498},
  {"content":"\r\n\r\nسخن مىگفتند . از اصول آيين مهر « فديه ، نياز ، رستاخيز ، عقيده به پل طراط و برزخ و بهشت و جهنم و حساب و ميزان و ثواب و گناه در دين عيسى باقىمانده است و بعلاوه بسا از آداب و رسوم آيين مهر داخل اعياد و عادات اقوام عيسوى گرديد . » « 212 » علاوه بر مهر ، خدايان ديگرى نظير ورسراگنا خداى جنگ و پيروزى ، هائوما خداى مشروبات سكرآور و آناهيتا و غيره وجود داشت كه ذكر كليهء آنها در اينجا مناسب نيست .\r\nدر مقابل خداوند روشنايى و فراوانى ، دنياى شر و تاريكى و بدخواهى نيز وجود دارد كه نام پيشواى آن اهريمن است . در اين عالم ، ديوان حكومت مىكنند و جادوگرها ، گناهكاران ، حيوانات موذى و كليه عوامل شر و فساد جزو لشكريان اهريمن محسوب مىشوند .\r\nا . بنونيست خاورشناس ضمن بحث پيرامون مذاهب قديم ايران مىنويسد :\r\nمزديسنى مذهبى است عملى و معناى حقيقى آن از مراسم مذهبى هم فراتر است . تعليمات مذهبى لحن درسهاى اخلاقى دارند و درعين‌حال با افسانه‌هاى اساطيرى آميخته‌اند . تصويرى كه خدايان براى زندگى و سرنوشت پيشنهاد مى - كنند اين مذهب را به صورت جدالى جلوه‌گر مىسازد و اين انعكاس از طريقهء زندگى قبايلى است كه دائما باهم در نزاع بودند و لازم بود كه از املاك و زمينهاى خود دفاع كنند يا براى دامهاى خود مراتع تازه به دست آورند .\r\n. . . اشكال ظاهرى مذهب تا اندازه‌اى شباهت به مذهب ودا دارد .\r\nعامل اساسى در اينجا آتش است يعنى پرستش شعله‌اى كه دائما در آتشگاه مىسوزد و دائما با تقديم هداياى نو تقويت مىشود . اگر قربانيهاى خونين و هداياى مختلف و دسته روحانى را ، كه تشريفات لازم را انجام مىدهند و سرودهاى مذهبى را مىخوانند ، در نظر بگيريم شباهت به اشكال ظاهرى مذهب ودا تكميل مىگردد . ولى در ايران به پرستش آتش بيشتر اهميت مىدهند . »\r\nاستاد پورداود مىگويد : « به ملاحظهء آنكه درميان عناصر ، آتش لطيف‌تر و زيباتر و مفيدتر است ، بخصوص توجه اقوام روى زمين را به خود جلب نموده است . . . »\r\nبطور كلى آتش و ديگر عناصر طبيعى سخت مورد توجه مردم بود . « نصوص متعدد اوستا ثابت مىكند كه پرستش عناصر طبيعى از اصول ديانت زردشتى بود . چنان كه مى - دانيم زردشتيان كمال مواظبت را مرعى مىداشته‌اند كه آب و آتش و خاك را آلوده نكنند . . .\r\nآگاسياس گويد ، ايرانيان احترام آب را بيش از هرچيز مىشمردند ؛ چنان كه حتى صورت خود را در آب نمىشستند و جز براى آشاميدن و آب دادن نباتات به اين عنصر مقدس دست نمىزدند .\r\nدر كتاب ونديداد شرح مبسوطى راجع به آب و تأثير آن در تطهير مندرج است . فقط چيزى كه در تطهير مؤثرتر از آب محسوب مىشد ، بول گاو بود . اما آتش در اين آيين خيلى مهمتر از ساير عناصر بوده است . اوستا آتش را پنج نوع مىشمارد . . . آتش معابد ، آتشى كه در استعمالات عادى به كار مىرود . . . آتشى كه در جسم مردم و جانوران است ، آتشى كه در\r\n\r\n\r\n","description":"","footnote":"\r\n( 212 ) . مأخوذ از : يشتها ، پيشين .\r\n","page_name":" 485 ","page_number":499},
  {"content":"\r\n\r\nنباتات پنهان است ، آتشى كه در ابر است يعنى صاعقه و آتشى كه در بهشت در حضور اهورامزدا مىسوزد ؛ و اين نوع پنجم مقام و منزلت بيشترى داشته است . . .\r\nدر آتشكده‌ها روحانيون ادعيهء مقرر پنج‌گاه روز و تمام اعمال مذهبى را به‌جا مىآوردند . خصوصا هنگام اعياد ششگانهء سال كه گاهان بار ناميده مى - شد و در فصول معينى انجام مىگرديد ، جشن جنبهء باشكوهى مىگرفت . اشخاصى كه در زمرهء روحانيون نبودند همچنين آنان كه در آتشكده‌ها راه داشتند مكلف بودند به آن مقام رفته دعا و نيايش آتش را بخوانند . مردم معتقد بودند كه هركس در روز سه‌بار به آتشكده برود و دعاى آتش و نيايش را بخواند صاحب ثروت و فضيلت مى - شود . منظرهء اتاقهاى تاريك كه آتش در آتشدان افروخته بود و آلات فلزى در پهلوى آتش مىدرخشيد و ظرفها و هاونها و انبرها و برسمدان در آنجا قرار داشت و آواز طولانى روحانيون كه گاهى به صداى بلند و لحن دلكش و گاهى با آهنگ پست زمزمه مىكردند و صورت ادعيه را به اندازهء دفعاتى كه براى هروقت مقرر بود تلاوت مىنمودند ، حضار و مؤمنان را مبهوت مىكرد و به حال جذبه مىافكند .\r\nاز آتشكده‌هاى كشور سه آتشكده محل ستايش مخصوص بود كه در آنها سه آتش بزرگ قرار داشت ، يكى آذر فرنبغ ديگر آذرگشنسب و ديگر آذر - برزين مهر . » « 213 »\r\nدر آثار پادشاهان هخامنشى در فارس مىبينيم كه پادشاه روبروى آتشدان ايستاده است و روى مسكوكات عهد هخامنشى نقش آتشكده ديده مىشود . در دورهء ساسانيان آتشدان علامت ملى گرديده و در روى سكهء پادشاهان اين سلسله نقش شده است . هنوز هم درميان مسلمانان آثارى از عهد كهن باقى مانده و در شب چهارشنبهء آخر سال در خانه‌ها و بازار و كوچه آتش مىافروزند و از روى آن مىگذرند و هميشه وقتى كه چراغ روشن مىشود بىاختيار به آن سلام و تعظيم مىكنند و قسم « به سوى سلمان » كه مقصد شعلهء آتش يا چراغ است ، بسيار معمول است . با اينكه مزدائيسم در لفاف عبارات پيچيده و مبهم و مقررات سخت و دشوار پوشيده نيست و ضمن مدح خدايان ، هدف اصلى آن زندگى و كار و كوشش است ، معذلك از عقايد افسانه‌اى و اعمال دور از عقل و منطق مبرى نيست .\r\nزرتشت كسى است كه تا آنجا كه مىتوانسته به اصلاح آيين مزديسنا و حذف پاره‌اى از مقررات ناصواب قديم توفيق يافته است ، ولى پس از او مخصوصا در دورهء ساسانيان اين آيين بيش‌ازپيش در منجلاب انديشه‌هاى خرافى فرورفت . كريستن سن مىنويسد :\r\nاز مطالعه در رواياتى كه از نصرانيان به يادگار مانده چنين برمىآيد كه خورشيد در آيين مزديسنى ساسانيان مقام مهمى داشته است ؛ چنان كه يزدگرد دوم به اين عبارت سوگند ياد مىكند : « قسم به آفتاب ، خداى بزرگ كه از پرتو خويش جهان را منور و از حرارت خود جميع كاينات را گرم كرده است . . .\r\n\r\n\r\n","description":"","footnote":"\r\n( 213 ) . ايران در زمان ساسانيان ، پيشين ، ص 187 .\r\n","page_name":" 486 ","page_number":500},
  {"content":"\r\n\r\nحالا ببينيم اين خداى خورشيد كيست . در كتابهاى اوستايى يكى از ايزدان هور « 214 » ( هور ، خور ) يا هورخشيت « 215 » ( خورشيد كه به معنى خور قادر و قاهر است ) نام دارد .\r\nپس در حقيقت مغان عهد ساسانى اگر آفتاب را مىپرستيدند ، مرادشان هور نبوده بلكه مهر را ستايش مىكردند و اين مهر همان ميتراست كه در يشتهاى عتيق ذكر شده است و همان است كه بابليان آن را با شمس ، خداى آفتاب خودشان يكى دانسته‌اند . . . « اليزه » عبارت ذيل را از زبان رئيس خلوت پادشاه ايران نقل مىكند : شما نمىتوانيد از پرستش خورشيد امتناع بورزيد زيرا كه خورشيد از پرتو خود عالم را روشن مىكند و با گرمى خود غذاى انسان و حيوان را مىرساند و به سبب خوان نعمت بيدريغى كه گسترده و سخاى شاملى كه دارد او را خداى مهر نام نهاده‌اند زيرا كه در ذات او نه مكر و تزوير است نه جهل و غفلت . مهر خدايى قادر است و پسر خدا و ياور دلير خدايان هفتگانه است . « 216 »\r\n\r\nزرتشت و اصلاحات مذهبى\r\nاز محل و زمان تولد و جزئيات زندگى زرتشت اطلاع دقيقى در دست نيست . با اينكه عده‌اى تاريخ حيات او را در حدود دو هزار سال ق . م . مىدانند ولى مستشرقين از روى قراين ، زندگى وى را بين قرنهاى دهم و ششم ق . م . حدس مىزنند . مىگويند هنگام تولد بر خلاف كودكان ديگر كه مىگريند با لبخند و شادمانى ديده بر جهان گشود . در مورد حوزهء فعاليت و گسترش آيين او دارمستتر معتقد است :\r\n. . . مركز و گاهوارهء كيش زردشتى ، خواه در آتروپاتن باشد و خواه رى ، در هر صورت در ماد است . گمان مىكنم حق آتروپاتن بيشتر محرز است و كيش زردشت از آنجا سير خود را شروع نموده و از غرب به شرق رفته است . به‌هرحال آيين زردشتى مربوط به ماد است و اوستا نيز كار موبدان مادى است ؛ بالنتيجه به شهادت كتب قدما كه دلايل خارجى است و گواهى خود كتب زند كه دلايل داخلى و ذاتى است و بنابر داستانهاى باستان ، اوستا كار مغان است و زند زبان ماد قديم است و حقا بجاى آنكه گفته شود « زبان زند » كه لفظ نادرستى است ، بايد بگوييم « زبان مادى . » « 217 »\r\n« جكسون » مىگويد كه :\r\n1 . زردشت شخصيتى است كاملا تاريخى و عضو يكى از طوايف ماد است كه مغ يا مجوس نام دارد .\r\n2 . زمان او تقريبا در اواسط قرن هفتم قبل از ميلاد يعنى در دورهء فرمانروايى ماديها و پيش از نهضت و كسب قدرت هخامنشيان است . وفاتش در حدود 583 ق . م . و سن او 77 سال بوده است .\r\n3 . از اهل مغرب ايران ( آتروپاتن يا ماد ) است ولى نخستين كاميابى\r\n\r\n\r\n","description":"","footnote":"\r\n( 214 ) .  Hvar \r\n( 215 ) .  Hvare - Khshaeta \r\n( 216 ) . ايران در زمان ساسانيان ، پيشين ، ص 164 .\r\n( 217 ) . تاريخ ادبى ايران ، پيشين ، ص 49 .\r\n","page_name":" 487 ","page_number":501},
  {"content":"\r\n\r\nشايان وى در بلخ مىباشد . در آنجا شاه ويشتاسب ( گشتاسب ) را به آيين خود درآورد .\r\n4 . گاتها ( كه قديمترين قسمت اوستاست ) جوهر مواعظ اوليهء او در بلخ است كه از روى امانت و صداقت در آن كتاب انعكاس يافته است .\r\n5 . كيش زردشت از ايالت بلخ قديم بسرعت سراسر ايران را فراگرفت و در اواخر پادشاهى هخامنشيان در پارس ( فارس ) تسلط پيدا كرد ، لكن مسلم نيست در چه تاريخ كيش زردشت به اين قسمت از خاك ايران آمده و مردم و فرمانروايان فارس در چه تاريخ متابعت نموده‌اند . « 218 »\r\nژ . دومزيل دربارهء رفرم زرتشت مىنويسد :\r\nزرتشت كه مرد روحانى دانشمندى بود در وضع قبلى توجيه جهان كه اعتقاد به خدايان متعدد بر روى آن استوار بود ، تغييرى نداد ، بنا به مصلحت بزرگترى ظاهرا سيستم هيرارشى عوامل و قوا را با سايه و روشن آن حفظ كرد ولى بجاى خدايان خودمختارى كه حتى گاهى در مقابل هم قرار مىگرفتند ، فقط به 6 جوهر مجرد كه درعين‌حال مظاهر خداى واحدند قائل شد . . . زرتشت كسى بود كه در جامعهء روحانى به دنيا آمده و در آن پرورش يافته بود و منافع صنفى او ايجاب مىنمود كه كوچكترين تغيير در آداب مذهبى ، بخصوص در هداياى تراديسيونى وارد نسازد . با اين‌حال زرتشت با تحير شگفت‌آورى دست به عمل زد و آداب مذهبى را از اصل دگرگون ساخت . زرتشت نه تنها مراسم قربانى را منع كرد بلكه ريختن شراب بر خاك و رسم « سوما » را نيز حذف نمود . آيين زرتشت برپايهء انديشهء نيك ، گفتار نيك و كردار نيك استوار است . « 219 »\r\nوى در جاى ديگر مىنويسد :\r\nرفرم زرتشت جنبهء اساسى و عميقى دارد . گرچه ظاهرا زرتشت در صدد پيشنهاد تشكيلات اجتماعى نوينى نيست ولى مبناى اقتصادى نوينى را طرح‌ريزى مىكند .\r\nامروز همه دراين‌باره متفق القولند كه زرتشت سيستم اقتصادى خود را در دورانى كه گروهى از آرينها از كوچ‌نشينى به صورت تخته‌قاپو درمىآمدند ، پيشنهاد نموده است و گروه مزبور از گله‌چرانى بطور ييلاق و قشلاق به دامپرورى در نقاط محصور و معين پرداختند . درست به‌همين دليل گاو به صورت وسيلهء پرارزش و قابل احترامى جلوه‌گر و از نظر مذهبى اهميت زيادى پيدا مىكند . . . زرتشت مىگويد : « شراب سكرآور كثيف » چگونه مىتواند به نيكى كمك كند ؟\r\nگاو مرد دهقان اگر در دست صاحبش باشد مفيدتر از آن نيست كه در راه خداى بىنياز ذبح شود ؟\r\nبراستى كه افكار و تعاليم زرتشت بسيار پيشرو و شجاعانه بوده است ، ولى\r\n\r\n\r\n","description":"","footnote":"\r\n( 218 ) . همان ، ص 49 .\r\n( 219 ) . تاريخ تمدن ايران ، پيشين .\r\n","page_name":" 488 ","page_number":502},
  {"content":"\r\n\r\nپس از درگذشت وى . . . تعاليم استاد به سرنوشت اديان و مذاهب ديگر گرفتار آمد و تحت تأثير سنن جارى و احتياجات زندگى و تمايلات مؤمنين تغيير صورت داد . « 220 »\r\nبه نظر آقاى تقىزاده : « در قرون هشتم و هفتم قبل از ميلاد مسيح ، اقوام ديگرى از ايرانيان در مشرق فلات ايران و ماوراى جيحون . . . خود را از سنت و كيش پر از قيودات و موهومات و رسوم آيين مغان آزاد نموده و عقايد ساده‌تر و مجزا و منزه‌ترى اتخاذ كردند كه قسمت اول ( يعنى عقايد قوم شرقى شمالى ) نتيجهء ظهور دين جديد اصلاحى زردشتى بود كه مؤسس آن يعنى زردشت به ظن قوى در قرن هشتم ق . م . به دنيا آمد . » « 221 »\r\nسپس آقاى تقىزاده مىنويسد : « . . . بر اثر انتشار تدريجى دين زرتشت ، در ماوراء النهر و خوارزم و سيستان مصالحه و سازشى بين دين زردشتى و معتقدات مغان به عمل آمد . اين تركيب و امتزاج در اواسط قرن پنجم ق . م . صورت گرفت و طرفين قسمتى از عقايد يكديگر را پذيرفتند . » « 222 »\r\nهرتسفلد در كتاب خود زرتشت و جهان او مىنويسد :\r\nزرتشت اصلا مردى سياستمدار بود . وى دچار مشكلات بسيار شد . تنها هدف او از نظر سياسى ترقى دادن وضع كشاورزان در ماد بود و مىخواست برزگران را از يوغ بردگى نجات بخشد و بنابراين با طبقات حاكمه ، مالكان عمده ، نجبا و روحانيان وارد مبارزه شد . وى در « رغا » « 223 » ( رى ) مسقط الرأس خود بمنزلهء مردى انقلابى معرفى شد . « 224 »\r\nهرتسفلد كه براى قيام زرتشت ريشه‌هاى اقتصادى ذكر كرده است در جاى ديگر كتاب خود مىنويسد : « محكمه‌اى كه زرتشت را تبعيد كرد مركب بود از نجبا و روحانيان ماد . وى ترك خانمان كرد و راه خراسان پيش‌گرفت . » « 225 »\r\nدياكونوف محقق شوروى راجع به زرتشت مىنويسد :\r\nتعاليم زرتشت نيز مانند ديگر معتقدات مشابه ، با اينكه تا حدى آرزوهاى مردم را منعكس مىكرد ( و نيرو و ضامن موفقيت آن‌هم همين بود ) ، ماهوا ضد پيشرفت به شمار مىرفت . دين مزبور فقط مزديسنايى مؤمن و زردشتى را بهدين مىداند .\r\nزرتشتيگرى كينه و نفرت نسبت به اقوام غير آريايى را به پيروان خود تلقين مىكند . بيگانگان از نظرگاه اين كيش « غير آريايى » « ودوپا » ها و آدمهاى « حشره صفت » نام برده مىشوند . . . اما علت عقب مانده بودن تعليمات مزبور از آن جهت است كه بجاى مبارزهء واقعى بخاطر بهبود وضع مردم ، پيروان خود را به عدالت و اخلاق تشريفاتى و ظاهرى دعوت مىكند ، و اين خود سرانجام به استوارى نظامات موجود و كندى فعاليت اجتماعى مردم منجر مىگرديد . « 226 »\r\nويل دورانت مىنويسد :\r\n\r\n\r\n","description":"","footnote":"\r\n( 220 ) . همان ، ص 91 به بعد .\r\n( 221 و 222 ) . سيد حسن تقىزاده ، بيست مقاله ، ( ديباچه ) ص 10 .\r\n( 223 ) .  Raga \r\n( 224 . و 225 ) . مزديسنا و ادب پارسى ، پيشين ، ص 99 و 95 .\r\n( 226 ) . تاريخ ماد ، پيشين ، ص 47 به بعد .\r\n","page_name":" 489 ","page_number":503},
  {"content":"\r\n\r\nدر زمانهاى متأخر كه دين از دست پيغمبران خارج شد و در اختيار سياستمداران قرارگرفت ، خداى بزرگ به صورت شاه عظيم الجثه‌اى درآمد كه عظمت هولناكى دارد . بزرگترين كارى كه به دست زردشت انجام گرفت ، آن بود كه خداى خود را به صورتى بيان مىكرد كه برتر از همهء اين چيزهاست و آنچه در كتاب وى آمده از حيث جلال و شكوه همسنگ نوشته‌هاى سفر ايوب است : « اينست آنچه از تو مىپرسم اى اهورامزدا ، خبر راست به من بده ، كيست كه خط سير خورشيد و ستارگان را رسم كرد ، كيست كه آن ماه را بزرگ و كوچك مىكند ؟ . . . » « 227 »\r\nاين بود نظريات مختلفى كه از طرف دانشمندان راجع به شخصيت و ارزش آراء و افكار زرتشت ابراز شده است :\r\n\r\nتعليمات اخلاقى زرتشت\r\nويل دورانت مىنويسد :\r\n. . . بايد گفت كه جنبهء اخلاقى دين زردشت عالىتر و شگفت‌انگيزتر از جنبهء دينى و الهى آن است . اين طرز تصور به زندگى روزانهء آدمى شرافت و مفهومى مىبخشد . . . انسان مطابق تعليمات زردشت همچون پيادهء صحنهء شطرنج نيست كه در جنگ جهانگير دايمى بدون ارادهء خود در حركت باشد بلكه آزادى اراده دارد ؛ چه اهورامزدا چنان خواسته است كه انسانها شخصيتهاى مستقلى باشند و با فكر و انديشهء خود كار كنند و با كمال آزادى در طريق روشنى يا در طريق فروغ گام نهند ؛ چه اهريمن خود دروغ مجسم و جاندار ، و هردروغگو و فريبكار بنده و خدمتگزار وى به‌شمار مىرود . از اين طرز تصور كلى ، قانون اخلاقى مفصل و درعين‌حال ساده‌اى به وجود آمد كه براين قاعدهء طلايى تكيه داشت كه : « تنها كسى خوب است كه آنچه را بر خود روا نمىدارد بر ديگران نيز روا ندارد » به گفتهء اوستا : انسان سه وظيفه دارد : يكى آنكه دشمن خود را دوست كند ، ديگر آنكه آدم پليد را پاكيزه سازد و ديگر آنكه نادان را دانا گرداند . بزرگترين فضيلت تقوى است و بلافاصله پس از آن شرف و درستى در كردار و گفتار نيك است . « 228 »\r\n\r\nنمونه‌اى از تعليمات مادى و اجتماعى او\r\n« اهورامزدا گفت اى زردشت اسپيتمان ، تو نبايد عهد و پيمان بشكنى ، نه آن عهدى كه تو با يك دروغ‌پرست بستى و نه آن عهدى كه تو با يك راستىپرست بستى ؛ چه معاهده با هردو درست است ، خواه موحد و خواه مشرك . » ( مهر يشت فقرهء 2 )\r\nدر آيين مزديسنا قطع نظر از امتيازاتى كه نام برديم ، اهميت فراوانى به زندگى مادى انسان داده شده و به هيچ‌وجه سعادت و خوشى انسان در دنيا تعارضى با سعادت اخروى وى ندارد . كليهء مظاهر زيبا و مفيد طبيعت در آسمان و زمين مورد تقديس و احترام قرار گرفته و به مردم توصيه شده كه براى نابود كردن بديها و زشتيها كوشش كنند . در فقرات 7 تا 9 از\r\n\r\n\r\n","description":"","footnote":"\r\n( 227 ) . تاريخ تمدن ( كتاب اول - بخش اول ) ، پيشين ، ص 540 .\r\n( 228 ) . همان ، ص 543 به بعد .\r\n","page_name":" 490 ","page_number":504},
  {"content":"\r\n\r\nارديبهشت يشت آمده است : « اى باد طرف شمال نابود شو ، اى ناخوشيها فرار كنيد ، اى ديوها بگريزيد ، اى آشوب و غوغا نابود شو ، اى تب فرار كن ، اى مرد ستمكار نابود شو . . . »\r\nدر بهرام يشت كردهء 20 ، فقرهء 61 نوشته شده : « نيرو براى حيوانات ، درود به حيوانات ، نوازش به حيوانات از براى خوراك و پوشاك ، زراعت براى حيوانات ؛ از براى معاش خودمان بايد آنها را پرورش دهيم . »\r\nدر ونديداد ، فرگرد 5 ، فقرهء 60 نوشته شده : « اهورامزدا اندك چيزى را براى اسراف نيافريده ؛ دخترى كه پنبه مىريسد اگر ذره‌اى از آن تلف كند خطاست . »\r\n« . . . هركس چيزى خورد كه از كار و كوشش خود به دست نياورده باشد چنان نمايد كه سر ديگرى را در كف گرفته مغز آن را مىخورد . » در مينو خرد ، پرسش 1 آمده : « كسى كه نسبت به ديگران مطابق وظيفهء خود رفتار ننمايد دزد وظيفه بايد خوانده شود ، زيرا از آن خدمت كه بايد انجام دهد كوتاهى مىورزد . » در سروش يشت ، هادخت ، كردهء 14 مىگويد : « ما صلح و سلامتى را مىستاييم كه جنگ و ستيز را درهم شكند . » همچنين در يسنا 12 و 13 نوشته شده : « ما مىستاييم آيين مزديسنا را كه طرفدار خلع‌سلاح و ضد جنگ و خونريزى است . » و نيز در ارديبهشت يشت 15 گفته شده است : « درميان نزاع‌جويان آنكه نزاع جوينده‌تر است برخواهد افتاد . »\r\n« تعاليم زردشت بدانگونه با علوم و صنايع امروزى موافق است كه بايد گفت براى دنياى متمدن كنونى يكى از بهترين اديان است . »\r\nسموئيل لنگ ، به نقل دينشاه\r\n« زردشت پيروان خود را از تقليد و متابعت كوركورانه بازمىدارد و تعليم مىدهد كه آنچه را مىشنوند با عقل سليم و منش پاك و روشن بسنجند آنگاه بپذيرند . »\r\nيسنا 30 ، قطعهء 2 به نقل دينشاه\r\n« راه جهان يكى است و آن راه راستى است . »\r\nاوستا به نقل دينشاه\r\nاى زردشت سپتمان ، پاكى و راستى از آغاز آفرينش نيكوترين چيزهاست . آيين مزدا آيين راستى است . هركس مىتواند با انديشه و گفتار و كردار نيك فروغمند گردد .\r\nونديداد ، فرگرد 10 ، فقرهء 18 ، به نقل از كتاب اخلاق ايرانيان ، دينشاه\r\n« برطبق تعليمات زرتشت خداوند با راستى يكسانست . »\r\nفيثاغورس ، به نقل دينشاه\r\n« دروغ بايد تباه گردد ، دروغ بايد سرنگون گردد ، دروغ بايد نابود گردد . در جهان مادى بايد راستى بر دروغ چيره شود . »\r\nارديبهشت يشت به نقل دينشاه\r\n« راه يكى است و آن ، راه راستى است . آن ، راهى است كه از آغاز راه پيروان اوليه بود . پس تو همواره در راه راستى باش و هرگز از اين شاهراه منحرف مشو ، خواه در مواقع سختى و خواه در هنگام راحت . اين را نيز بدان و آگاه باش گاوان و اسبان خاك گردند ، زر و\r\n\r\n","description":"","footnote":"","page_name":" 491 ","page_number":505},
  {"content":"\r\n\r\nسيم به خاك پيوندد و تن نيز مشتى خاك شود ، اما آنكس نميرد و به خاك نپيوندد و تباهى نپذيرد كه راستى و درستى را بستايد و بدان رفتار كند . »\r\nاراداى ويرافنامه ، به نقل دينشاه\r\n« و هومن » از اشو زرتشت پرسيد : اى سپيتمان زرتشت ، آمال و آرزوى تو چيست و از براى چه مىكوشى ؟\r\nزرتشت پاسخ داد يگانه آرزوى من بخشش راستى و درستى است ، كوشش و كار من براى راستى و درستى است ، آرزويى كه من دارم انتشار راستى و درستى است . »\r\nدينكرد ، باب 101 ، به نقل دينشاه\r\n« به استعانت راستى و به دوستى راستى هركس مىتواند در دو جهان رستگار گردد . »\r\nيسنا ، به نقل دينشاه\r\n« براى فرستادن پيغام ، مرد راستگو برگزين ، هنگامى كه در انجمن مىنشينى نزديك دروغگو جا مگير . »\r\nپندنامهء آذرباد ، 60 به نقل دينشاه\r\n« از اغنيا بينوا كسى است كه به آنچه دارد خورسند نباشد و از بينوايان آنكس غنى است كه به هرچه دارد سازگار و خورسند باشد . »\r\nمينوخرد ، به نقل دينشاه\r\n« گوهر نيك و بد هركس با خوردن مى آشكار شود . منش پاك و خصلت هركس آنگاه ظاهر شود كه خواهش نفسانى و هوا و هوس با خشم و غضب او را به هيجان آرد و او بتواند با صفات نيك ، خود را نگاه دارد . »\r\nمينوخرد ، به نقل دينشاه\r\n« كسى كه از اندك دانش برخوردار است و ديگران را آموزد نزد خدا پسنديده‌تر است از آنكه داراى علم بسيار باشد و از ديگران دريغ كند . »\r\nشكندگمانيك ويچار ، دينشاه\r\n« همهء انديشه و گفتار و كردار نيك نتيجهء دانش و شناسايى است و همهء انديشه و گفتار و كردار زشت ، ثمرهء نادانى . »\r\nوسپ هومتو ، به نقل دينشاه\r\n« كاهلى را از خود دور دار و گرنه او تو را از نيكى دور دارد . » مينو خرد ، به نقل دينشاه از اين سه نيكوترين چيز هرگز دورى مجوى : پندار و گفتار و كردار نيك و از اين سه ، همواره دورى گزين : انديشه و گفتار و كردار زشت .\r\nونديداد ، فرگرد 18 و 25 به نقل دينشاه\r\nدر حدود 6 قرن قبل از ميلاد مسيح آرياييان ايران به كشف و تكامل فعاليتهاى كشاورزى توفيق يافتند و با به كار بردن افزارهاى جديد توانستند زائد بر احتياج روزمره توليد كنند و مقدار معتنابهى از محصولات و فراورده‌هاى خود را ذخيره نمايند . با پيشرفت كشاورزى و گله‌دارى ، اصل مالكيت فردى ، كه سابق براين معنى و مفهومى نداشت ، به وجود آمد .\r\n\r\n","description":"","footnote":"","page_name":" 492 ","page_number":506},
  {"content":"\r\n\r\nدر نتيجهء پيشرفت كشاورزى و توسعهء گله‌دارى بسيارى از آرياييان از زندگى خانه‌بدوشى دست كشيدند و در حول‌وحوش مزارع و مراتع خود سكنى گزيدند درحالىكه جمعى ديگر از آنان به زندگى خانه‌بدوشى ادامه دادند و گاه‌وبيگاه از راه جنگ و ستيز به تاراج زندگى ده‌نشينان پرداختند . در نتيجهء اين جنگ و تعارض ، خدايان آريايى به دوگروه « دوا » ها و « اهورا » ها تقسيم شدند و از اينجا جدايى آرياييان به دو بخش آغاز مىشود . به نظر اقبال لاهورى دانشمند پاكستانى تجزيه و جدايى آرياييان\r\n. . . رفته‌رفته به استقلال آرياييان ايرانى و ظهور نظام دينى زرتشت پيغمبر بزرگى كه در عصر سولون و طالس مىزيست ، انجاميد .\r\nدر پرتو ناچيز خاورشناسى كنونى ، ايرانيان باستان را مىبينيم كه به هنگام ظهور زرتشت به دو جناح پخش شده‌اند . پيروان نيروهاى خوب خودى و هواداران نيروهاى بد بيگانه .\r\nزرتشت نيز پا در ميدان اين پيكار مىنهد و با شور اخلاقى خود ، پرستش ديوان بيگانه را منسوخ مىكند ، و شعائر دشوار كاهنان مغ را از رواج مىاندازد . « 229 »\r\nدر نظام فكرى زرتشت سه موضوع يعنى خدا ، انسان و طبيعت مورد توجه قرارگرفته است و زرتشت كليهء ارواح و نيروهاى نيك را در اهورامزدا و كليهء ارواح بد و زيانبخش را در اهريمن متجلى ساخت .\r\nچون زرتشت درگذشت ، درميان پيروان او فرقه‌هايى پديد آمدند ، يكى از آنها فرقهء زنديكان بود . « هاگ » ، « 230 » زنديكان را نسبت به تعاليم زرتشت منحرف و مرتد خوانده است ، اما به نظر من ، رأى زنديكان اصيلتر و سازگارتر از رأى مخالفان آنان است . اين فرقه اعلام كرد كه ارواح دوگانه از يكديگر استقلال دارند ، ولى فرقهء مخالف يعنى فرقهء مغان از يگانگى ارواح دوگانه دم زد . وحدت - گرايان به راههاى گوناگون با زنديكان معارضه كردند اما در برابر رأى استوار زنديكان به تزلزل افتادند . « 231 »\r\nبه نظر اقبال : « . . . زرتشت توانست دربارهء ذات نهايى هستى ، رأى فلسفى ژرفى به ميان گذارده ظاهرا در فلسفهء دورهء بعد رخنه كند . فلسفهء باستان يونان از رأى او بهره برد و « گنوستيك » هاى عارف‌مشرب مسيحى از نفوذ او بر كنار نماندند و حتى آن نفوذ را به برخى از نظامهاى فلسفى مغرب‌زمين رسانيدند . زرتشت به عنوان يك حكيم درخور حرمت عظيم است ، زيرا نه تنها با روح فلسفى به كثرت جهان عينى نگريست بلكه كوشيد كه ثنويت را در وحدتى والاتر فرونشاند . . . ستيزهء اساسى ارواح دوگانه ، نيروهاى جهان را دستخوش تضاد و تصادم مىكند و طبيعت را صحنهء و پيكار دائم نيروهاى خير و شر مىگرداند . . . از ديدهء زرتشت . . .\r\nانسان موظف است كه جانب روشنايى را بگيرد ، زيرا روشنايى بر حق است و سرانجام روح تاريكى را فرومىپوشاند و نابود مىكند . بدين شيوه ، فلسفهء عمومى پيام‌آور ايرانى مانند فلسفهء\r\n\r\n\r\n","description":"","footnote":"\r\n( 229 و 231 ) . محمد اقبال لاهورى ، سير فلسفه در ايران ، ترجمهء ا . ح . آريان‌پور ، ص 18 به بعد .\r\n Haug \r\n","page_name":" 493 ","page_number":507},
  {"content":"\r\n\r\nعمومى افلاطون به فلسفهء اخلاقى كشانده مىشود . . . »\r\n\r\nمذهب زرتشت\r\nكرگ لينگر « 232 » در كتاب خود ضمن بحث در توسعهء زندگى دينى مىنويسد :\r\n. . . در دين زرتشت مفهوم بزرگى وجود دارد كه نه در آيين مصريان قديم ديده مىشود ، و نه در انديشه‌هاى بسيار عميق هندو . جهان داراى تاريخ است و از قانون تحول پيروى مىكند . وضع فعلى جهان را به مرحلهء نهايى رهبرى مىكند ، همهء نيروها در كار خود بايد به آن راه بروند . در نظر زرتشت ، دنيا از برنامهء استمرار تاريخ پيروى مىكند و ميدان جنگ است . مبارزه‌اى پرشور نيروها را مقابل يكديگر قرار داده است ، و اين امر واجب است و نتيجهء آن تكامل مردم باتقوى و بهره‌مندى از زندگى جاويدان است . . . هريك از افراد مردم بايد در مبارزه‌اى سهيم گردند كه نتيجهء آن پيروزى نيكى در جهان است . وجود هرانسانى پرمعنى و بينهايت ارجمند است . . . هركس در طريق اهورامزدا قدم بردارد نيكوكار است ، و هركس موانعى ايجاد كند و يا كاميابى راه حق را به تأخير اندازد ، بدكار است . . . هيچ قومى مانند پارسيان از دروغ نفرت ندارند . وظيفهء ديگر « كار » است چون « انگرامينو » بدى را در جهان روزافزون ساخته است و به ويرانى پرداخته است ، انسان بايد با اهورامزدا همكارى كند ، جهان را دوباره از نو بسازد و زمين را حاصلخيز و سعادتبخش گرداند . دين زرتشت . . . به اصلاحات اقتصادى و اجتماعى نيز توجه دارد ، با چادرنشينى مبارزه مىكند ، و طرفدار اسكان مردم و خانه‌سازى است . تربيت چهارپايان اهلى و مراقبت از آنان در چراگاهها ، زندگى خانه‌نشينى ، داشتن خانه يا محل سكونت مناسب توصيه شده است . . . با قربانى كردن مخالف است . مؤمن حقيقى دهقانى است خدمتگزار واقعى و مربى چهارپايان و سرپرست خانه . انسان بايد جسم خود را قوى سازد و تعداد آفريدگان اهورامزدا را افزايش دهد ، با زنى نيكونژاد و ديندار ازدواج كند و كودكانى بارآورد كه از دين زرتشت پيروى نمايند . رياضت و محروميت از زندگى زناشويى امرى بيهوده است . . . « 233 »\r\n\r\nمعتقدات دينى و دستورهاى مذهبى\r\nقديمترين كتاب مذهبى زرتشتيان اوستاست ؛ و زند كه همان شرح و تفسير اوستاست ، بعدها به منابع مذهبى افزوده شده است . اوستا شامل 5 جزء است كه قسمتهايى از آن منسوب به ادوار باستانى و قسمتهاى ديگر جديدتر است .\r\nكتب مذهبى و معتقدات زردشتيان ، چنان كه يادآور شديم ، در طول زمان تحت تأثير سياستمداران و روحانيان زرتشتى ، دستخوش تغييراتى شده است . بعضى مىگويند كه در\r\n\r\n\r\n","description":"","footnote":"\r\n( 232 ) .  Krcglinger \r\n( 233 ) . فليسين شاله ، تاريخ مختصر اديان بزرگ ، ترجمهء خدايار محبى ، ص 211 به بعد .\r\n","page_name":" 494 ","page_number":508},
  {"content":"\r\n\r\n2500 سال پيش ، كتاب مذهبى زردشتيان در 20 قسمت تدوين شده و شامل صد هزار آيه بود كه مجموع آن را در 1200 قطعه چرم گاو نوشته بودند و در كاخ سلطنتى نگاهدارى مىكردند و اين آثار مذهبى ظاهرا در زمان حملهء اسكندر در تخت جمشيد دستخوش حريق شده است .\r\nدر مذهب زرتشت از دو خدا يعنى خداى خير و خداى شر سخن رفته است و زرتشتيان معتقدند كه در جنگى كه بين اهورامزدا و اهريمن درگرفته است سرانجام اهورامزدا يعنى خير و سعادت پيروز خواهد شد . در مذهب زرتشت انسان فاعل مختار است و مىتواند از دو راه خيروشر ، يكى را برگزيند . در اين دين از توبه و كفاره و شفاعت سخنى درميان نيست .\r\nپس از مرگ هرزرتشتى را به پاى حساب مىآورند و اعمال و اقوال او را مىسنجند ، آنان كه نيكوكارند براحتى از پلى به نام « چينوات پهل » كه باريكتر از موى و برنده‌تر از شمشير است ، مىگذرند و به اهورامزدا مىپيوندند درحالىكه تبهكاران به دوزخ سقوط مىكنند .\r\n\r\nچينودپل يا پل صراط\r\nپل صراط كه در اسلام از آن سخن رفته ، نخست در اديان كهن نيز مورد بحث قرارگرفته است . طبق آيين زرتشت « چينود » پلى است كه روان نيكان و بدان از آن مىگذرد و نيكوكاران راه بهشت و بدكاران طريق دوزخ پيش مىگيرند .\r\nدر بخشهاى مختلف اوستا از اين پل گفتگو شده است ؛ ازجمله در بند 13 از هات 51 چنين است : « روانش در آن هنگام كه كردارهاى جهانى هويدا گردد در سر چينودپل به هراس افتد ، چه در رفتار و گفتار خود از راه راستى دور گشت . » « 234 » ظاهرا اين اعتقاد از دين زرتشت به ديگر اديان سامى راه يافته است . در تلمود يهود دربارهء اين پل مىنويسد : « . . . آنگاه بايد مردمان از روى پلى بلند كه بر بالاى دوزخ برافراشته تا به سوى بهشت كشيده شده بگذرند . چون بيدينان به روى آن پل پاى گذارند آن پل مانند نخى باريك شود و همه در تك دوزخ سرنگون گردند . » فردوسى دربارهء اين پل در داستان شيرويه مىگويد :\r\n گذشتن چو بر چينودپل بود * به زير پى اندر همه گل بود\r\nسيه‌روى خيزد ز شرم گناه * سوى چينودپل نباشدش راه \r\nاز گرشاسبنامهء اسدى طوسى\r\nعلاوه‌براين مسألهء آخر الزمان و روز رستاخيز و برخاستن مردگان و ميزان و بهشت و برزخ و دوزخ از آيين زرتشت به ديگر اديان راه يافته است .\r\nدر كتاب ونديداد كه بمعنى قانون عليه ديوان است ابوابى چند در زمينهء اقسام نجاسات و طريقهء ازالهء آنها ، انواع معاصى و راه توبه و كفاره ، و مطالبى در باب تعدى و تجاوز و قتل موجودات اهورايى و طرز رفتار با مردگان ديده مىشود . زردشتيان چنان كه اشاره شد براى آنكه از پليد شدن خاك جلوگيرى كنند ، اجساد مردگان را در برج فراموشى مىگذاشتند تا طعمهء حيوانات شكارى شود .\r\nبطورى كه از نصوص متعدد اوستا برمىآيد پرستش عناصر طبيعى از اصول دين زردشت بود . براى آب آنقدر ارزش قائل بودند كه حتى صورت خود را در آن نمىشستند و\r\n\r\n\r\n","description":"","footnote":"\r\n( 234 ) . مأخوذ از : گاتها ، پيشين .\r\n","page_name":" 495 ","page_number":509},
  {"content":"\r\n\r\nجز به منظور آشاميدن و آب دادن حيوانات و نباتات از آن استفاده نمىكردند . هرودت مىنويسد :\r\n« ايرانيان درميان رود بول نمىكنند ، در آب تفو نمىاندازند ، در آن دست نمىشويند و متحمل هم نمىشوند كه ديگرى آن را به كثافتى آلوده كند . »\r\nدر آيين زردشت روزه گرفتن ، چون مولد ضعف و ناتوانى است ، ممنوع گرديده و با رهبانيت و انزوا و عقايدى كه با كار و كوشش سازگار نيست ، مبارزه شده است . در ونديداد ، فردگرد سوم فقرهء 33 نوشته شده : « . . . آن‌كس كه سير غذا مىخورد ، توانايى مىيابد كه عبادت بكند ، زراعت نمايد و فرزندان به وجود آورد . جاندار از خوردن زنده مىماند و از نخوردن مىميرد . » سرپرسى سايكس مىنويسد : « حال مقايسه كنيد اين دستور را با ضرورت روزه‌دارى ايرانيان امروز كه هرسال هزاران اشخاص سالم را به صف افيونيها ملحق و از نعمت سلامت محروم مىكند . » « 235 »\r\nدين زردشت را مىتوان دين توحيدى ناقصى دانست زيرا در يسنا 12 - 1 ، اهورامزدا چنين توصيف شده :\r\nمن اهورامزدا را آفرينندهء همه‌چيز مىدانم و استوارم بر اينكه او نيكى و راستى است ، مقدس است ، فروغمند است ، دانا و تواناست ، همهء نيكيها از اوست ، نظم و قانون طبيعت كه در سراسر گيتى ديده مىشود از او به وجود آمده و كره‌هاى خورشيد از فروغ بيپايان او درخشانند . و نيز در گاتها اهورامزدا آفرينندهء كل خوانده شده : از تو مىپرسم اى اهورامزدا ، براستى مرا آگاه فرما ، كيست نگهدار اين زمين در پايين و سپهر در بالا ، كيست آفرينندهء آب و گياه ، كيست كه به باد و ابر تندى آموخت ، كيست اى مزدا آفرينندهء منش پاك ، كيست آفرينندهء روشنايى سودبخش و تاريكى ، كيست آفرينندهء خواب خوشى بخش و بيدارى ، كيست آفرينندهء بامداد و نيمروزوشب . »\r\nچنان كه گفتيم زردشتيان به مبدأ و معاد و پل صراط عقيده داشتند و مىگفتند كه در آخر الزمان وقتى كه منجى نهايى ظهور مىكند ، هركس به سزاى اعمال خود خواهد رسيد ، اهريمن الى الابد در ظلمت فرومىرود و صلح‌وصفا براى هميشه مستقر مىشود .\r\n\r\nعقيده به معاد\r\nپيروان زردشت عقيده داشتند كه روح بعد از جدا شدن از بدن تا سه روز در نزديك سر متوفى مىماند و در اين مدت برحسب استحقاق ، لذات و دردها به منتها درجه بر وى روى مىآورند . چون روز چهارم فرامىرسد ، باد مشكبويى از جنوب مىوزد و روح مؤمن در سر پل چينوات يعنى پل مفارقت ، كه بر قعر جهنم كشيده شده ، با دختر سفيدبازويى كه زيباتر از همهء چيزهاى دنياست ، ملاقات مىكند و از او سؤال مىنمايد كيستى و جواب مىشنود اى جوان نيك‌پندار و نيك‌گفتار و نيك‌كردار ، من وجدان تو هستم ؛ پس به هدايت اين راهنما روح مؤمن به حضور اهورا مىرود و به خوشى پذيرايى مىشود . اما روح انسان شقى با زن زشتى روبرو مىشود ، و چون از پل نمىتواند عبور كند بندهء اهريمن مىشود .\r\n\r\n\r\n","description":"","footnote":"\r\n( 235 ) . تاريخ ايران ( سايكس ) ، پيشين ، ص 141 .\r\n","page_name":" 496 ","page_number":510},
  {"content":"\r\n\r\nبايد دانست كه بين اوستاى معروف به « قديم » كه گاتاها هسته و مغز آن را تشكيل مىدهد و اوستاى جديد ، چه از لحاظ افكار دينى و چه از نظر مقام خدايان و ايزدان ، فرق بارزى موجود است . چون پس از زردشت روحانيون نتوانسته‌اند خدايان و ايزدانى را كه مقبول عامه بوده‌اند به كلى از ميان ببرند ، ناچار اين ايزدان را در رديف ايزدان مخصوص گاتاها قرار داده‌اند . . . علاوه‌براين يشتهاى جديدى طبق آيين زردشت سرودند . « 236 »\r\nدين زردشت ابتدا در نواحى شرقى ايران معتقدينى داشت . بعدها كه اين آيين به سرزمين ماد راه يافت ، روحانيون يعنى « مغان » در اصول ساده و بىآلايش دين زردشت تغييراتى دادند « و در قالب اصول فقهى خشك و خسته‌كننده‌اى درآمد ، دستورهاى دينى براى تنظيم جزئيات زندگى مؤمنين وضع شد . »\r\nاز سرگذشت آيين زرتشت ، پس از حملهء اسكندر و استقرار حكومت سلوكيان و اشكانيان ، اطلاعات كافى در دست نيست . اكثر دانشمندان معتقدند كه اردشير بابكان پس از تحكيم موقعيت سياسى خود بر آن شد كه دين زرتشت را آيين رسمى كشور قرار دهد و برخى ديگر ، مانند دكتر گيرشمن ، چنين نظرى را با توجه به متون كتيبه‌ها و اسناد و قرائن تاريخى مقرون به حقيقت نمىدانند . در اينكه آيين مزديسنى در عصر ساسانيان در فارس و ديگر نقاط ايران طرفدارانى داشته ، ترديد نيست ولى موبدان و پيشوايان مذهبى بجاى آنكه آيين زرتشت را با شرايط جديد اجتماعى و اقتصادى به پيش برانند و از شاخ و برگها و لواحق خرافى آن بكاهند ، فقط در فكر مال‌اندوزى و مبارزه با افكار نو بودند . ريچاردن فراى مىگويد :\r\nدين زرتشت در پايان شاهنشاهى ساسانى حال دفاع به خود گرفته بود . دين زرتشت نه تنها از درون دستخوش ناتوانى و زبونى شده بود بلكه عوامل برونى برضد آن مىكوشيد . آيين مانى هرگز كاملا برنيفتاده بود و موبدان نتوانسته بودند آن را از پاى درآورند . علاوه‌براين گسترش مسيحيت سبب گرديد كه دستگاه روحانى نسطورى در همه‌جاى شاهنشاهى اسقف‌نشين داشته باشند . منابع تاريخى نشان مىدهد كه بسيارى از ايرانيان به مسيحيت گرويدند و در اين راه شربت شهادت نوشيدند . بعضى معتقدند كه مسيحيت در آن دوره چنان ريشه دوانيده - بود كه اگر اسلام نرسيده بود دين مسيح جايگزين آيين زردشت مىشد .\r\nپس از ظهور اسلام زرتشتيان به حكم سورهء 22 ( الحج ) آيهء 17 ، خود را درشمار « اهل الكتاب » شمردند :  « إِنَّ الَّذِينَ آمَنُوا وَ الَّذِينَ هادُوا وَ الصَّابِئِينَ وَ النَّصارى وَ الْمَجُوسَ وَ الَّذِينَ أَشْرَكُوا ، إِنَّ اللَّهَ يَفْصِلُ بَيْنَهُمْ يَوْمَ الْقِيامَةِ ، إِنَّ اللَّهَ عَلى كُلِّ شَيْءٍ شَهِيدٌ . » \r\nيعنى آنان كه به اسلام ايمان آوردند و كسانى كه به آيين يهود گرويدند و صابئان و نصرانيان و مجوس و اهل شرك ، خدا بين آنها در روز رستاخيز داورى خواهد كرد ، همانا خدا بر همه‌چيز گواه است .\r\n\r\n\r\n","description":"","footnote":"\r\n( 236 ) . ايران در زمان ساسانيان ، پيشين ، ص 50 و 51 .\r\n","page_name":" 497 ","page_number":511},
  {"content":"\r\n\r\n\r\nسير علوم در عهد هخامنشى\r\nپس از حملهء اسكندر و تجاوز اعراب به ايران ، نه تنها بسيارى از يادگارهاى هنرى بلكه قسمت اعظم منابع علمى عهد كهن كه در انحصار روحانيان و طبقات ممتاز بود دستخوش فنا و نيستى گرديد . بطورى كه از اسناد تاريخى برمىآيد از ديرباز در تخت جمشيد و « شيزگان » ( نزديك مراغه ) و در هكمتانه يا همدان ، مراكز علمى و دفاتر و اسناد فراوانى وجود داشته كه فقط روحانيان و طبقات ممتاز مىتوانستند از آن بهره‌مند شوند .\r\nابن النديم در كتاب الفهرست ، در مورد حملهء اسكندر به استخر چنين مىنويسد :\r\n« . . . از آنچه در خزينه‌ها و ديوانهاى استخر بود رونوشتى برداشت و به زبان رومى و قبطى برگردانيد و پس‌ازآنكه از نسخه‌برداريهاى مورد نيازش فراغت يافت ، آنچه به خط فارسى كه به آن « كشتج » مىگفتند آنجا بود در آتش انداخت . خواسته‌هاى خود را از علم نجوم و طب و طبايع گرفته و با آن كتابها و ساير چيزهايى كه از علوم و اموال و گنجينه‌هاى علمى به دست آورده بود به مصر ارسال داشت . « 237 »\r\nبطور كلى قرائن و شواهد تاريخى نشان مىدهد كه در دورهء هخامنشى نهال علم در ايران بسيار ضعيف بود ؛ تا جايى كه به قول هرودت ، كورش از پادشاه مصر مىخواهد كه بهترين پزشك را براى معالجهء چشمان او بفرستد . همچنين مدارك تاريخى نشان مىدهد كه پيچ‌خوردگى پاى داريوش به كمك دموكدس طبيب ايتاليايى معالجه شد و طبيب اردشير دوم يك نفر يونانى به نام كتزياس بود .\r\nبدون شك اگر در ايران محدوديتهاى طبقاتى حكومت نمىكرد و مردم اين سرزمين مانند يونانيان از دموكراسى نسبى بهره‌مند بودند علوم و معارف در بين قشرهاى وسيعترى از مردم گسترش مىيافت و با نهب و غارت چند مركز علمى يكباره سوابق علمى و فرهنگى اين مملكت راه فنا و فراموشى نمىسپرد .\r\nژ . فيليوزا « 238 » خاورشناس فرانسوى طى مقاله‌اى كه تحت عنوان « علم يونانى » در زمان هخامنشيان نوشته است ، مىگويد :\r\nاز آثار و اشاراتى كه از آن دوره به يادگار مانده نمىتوان بطور تحقيق به حدود اطلاعات علمى و فرهنگى مردم آن دوران پىبرد . بطورى كه از مندرجات اوستا برمىآيد « . . . پزشكان به سه دسته تقسيم مىشدند : 1 . آنها كه با آهن سروكار داشتند : جراحان ، 2 . آنها كه با گياهان به تداوى مىپرداختند : پزشكان ، 3 . آنها كه از راه گفتار مذهبى بيماريهاى عجيب را معالجه مىكردند . » نكته‌اى كه ذكر آن ضرورى است اينكه چنين طبقه‌بندى بر سنن بسيار كهن يعنى سنن دوران زندگى مشترك ( هند و اروپاييان ) استوار است . دليل اين امر وجود چنين طبقه‌بندى در ميان يونانيان است .\r\n\r\n\r\n","description":"","footnote":"\r\n( 237 ) . الفهرست ، پيشين ، ص 436 .\r\n( 238 ) .  G . Filliozat \r\n","page_name":" 498 ","page_number":512},
  {"content":"\r\n\r\nدر ايران باستان به شيوهء قوانين حمورابى در بابل ، به پزشكان پايمزد قابل ملاحظه‌اى پرداخت مىگرديد . اساطير اوليه مبناى پيدايش پزشكان و گياهان و نوشابه‌هاى دارويى را توجيه نموده است . از مقابلهء متون اوستا با متون وداى هند چنين برمىآيد كه براى عناصر آتش و باد و آب نقش مؤثرى در زندگى بشر و كاينات قائل بودند .\r\n. . . در ونديداد فصل 7 فقرات 41 تا 42 ، مزد پزشك و دامپزشك چنين تعيين شده است : « آتوربان ( موبد ) را درمان كنند براى يك آفرين نيك ، خانخداى را درمان كنند به ارزش پست‌ترين ستور ، دهخداى ده را درمان كنند به ارزش يك ستور ميانگين ، شهربان شهر را درمان كنند به ارزش بهترين ستور ، شهريار كشور را درمان كنند به ارزش يك گردونهء چهار اسبه . » در فقرهء 42 از مزد پزشكانى كه زن شهريار ، زن شهربان ، زن دهخداى و زن خانخداى ( كدبانو ) را معالجه و مداوا كنند ، سخن‌رفته و مزد معالجهء آنان به ترتيب چنين تعيين شده است : « يك ماده شتر ، يك ماديان ، يك ماده گاو و يك ماده خر » و در فقرهء 43 چنين نوشته شده است : « بزرگزاده را درمان كنند به ارزش بهترين ستور ، بهترين ستور را درمان كنند به ارزش پست‌ترين ستور ، پست‌ترين ستور را درمان كنند به ارزش پاره گوشت . » در اين منابع از بيماريهاى مختلف نام برده شده است ولى از علائم امراض و داروهايى كه به كار مىبردند سخنى به ميان نيامده و به‌همين علت تشخيص حدود اطلاعات علمى آنها در زمينهء پزشكى غير - ممكن است .\r\nگزنفون مىنويسد كه كورش : « پزشكان مجرب را گرد خود فراخواند و انواع معجونها و شربتها و دواها و عصاره‌هاى مفيد را در جايى فراهم ساخت ، هريك از رعايا كه رنجور مىشد ، پزشكان خود را به مداواى مريض مأمور مىكرد و چون شفا مىيافت از طبيب معالج قدردانى مىنمود . . . » « 239 »\r\nمدارك مستدل ديگرى نيز در زمينهء وجود تقويم و بررسى نظرى زمان در ايران باستان موجود است ولى در اينجا نيز از جزئيات مفاهيم و معرفت آن دوران اطلاعى در دست نيست .\r\n\r\nمبدأ تاريخ يا گاهشمارى در ايران باستان\r\nتقىزاده مىنويسد :\r\nدر سالهاى اول پادشاهى هخامنشيان شيوهء گاهشمارى به احتمال قوى مبتنى به گاهشمارى بابلى بوده است و با گذشت زمان و پس‌ازآنكه كمبوجيه در 525 ق . م . به فتح مصر توفيق يافت ، خواه‌وناخواه ، روابط فرهنگى بين ايران و مصر وسعت گرفت . داريوش همراه كمبوجيه به مصر رفته بود و قبل از رسيدن به سلطنت چند سال در آن سرزمين مانده بود . چندى بعد از پادشاه شدن باز مجددا در سال 517 ق . م . به مصر رفت و به تمدن و آداب مصرى علاقهء زياد پيدا كرده بود و با مردم به مهربانى سلوك مىكرد تا جايى كه مردم مصر او را\r\n\r\n\r\n","description":"","footnote":"\r\n( 239 ) . كورش‌نامه ، پيشين ، ص 292 .\r\n","page_name":" 499 ","page_number":513},
  {"content":"\r\n\r\nيكى از قانونگذاران خود مىشناختند . احتمال دارد كه وى همراه خود عده‌اى از نجيب‌زادگان و حكيمان و پيشوايان دين ايران را به مصر برده باشد . با استقرار روابط سياسى و فرهنگى بين ايران و مصر بعيد نيست كه بزرگان جامعهء زردشتى دستگاه گاهشمارى مصرى را پذيرفته باشند ، و به اين ترتيب دستگاه گاهشمارى اوستايى جديد تأسيس شده باشد . « 240 »\r\nتقىزاده در جاى ديگر مىنويسد :\r\nايرانيان در ادوار قديمه و تا آخر دورهء ساسانيان مبدأ تاريخى نداشته‌اند كه وقايع و حوادث را با آن بسنجند . اگرچه در زمان اشكانيان باوجود استعمال رسمى همان تاريخ سلوكى يك تاريخى نيز به نظر مىرسد كه مىتوان آن را تاريخ « پارتى » ناميد و مبدأ آن به ظن قوى از تأسيس دولت اشكانى و استقلال ايران و خروج از تابعيت سلوكيان در سنهء 247 ق . م . بوده ، معذلك استعمال اين تاريخ ظاهرا محدود بوده مگر در اسناد بابلى . . . ظهور اردشير هم بعدا در بعضى مواقع مبدأ تاريخى قرار داده شده بوده است . به‌هرحال بطور كلى در زمان ساسانيان هيچ مبدأ تاريخ مطردى وجود نداشته جز جلوس هريك از سلاطين كه با جلوس خلف او تاريخ تجديد مىشد . . . « 241 »\r\nبسيارى از اسناد و مدارك تاريخى و علمى ايران در نتيجهء حوادث ازبين‌رفته است ، ازاين‌رو از وسعت دامنهء علوم در ايران دورهء هخامنشى بيخبريم . . . اما مدارك يونانى ، كه از مدارك ايران باستان محفوظتر مانده است ، پرده از راز زندگى برمىدارد . اين راز عبارت از آن است كه سرزمين ايران باستان مركز تبادل افكار و آراء علمى سراسر خاورميانه بوده است . يونانيان مقيم آسيا ، مصريان ، بابليها ، هندوان غرب ، همگى اتباع شاهنشاه ايران محسوب مىشدند .\r\nدانش اقوام مزبور در آن دوره در حال رونق و شكفتگى كامل بود . دربار شاهنشاهى ارزش زيادى براى دانشمندان قائل و درجهء علاقهء شاهان هخامنشى به رجال دانش به حدى بود كه گاهى آنها را بر خلاف ميل باطنى خود ، وادار به اقامت اجبارى در دربار مىنمودند .\r\n« از عهد داريوش اول ، دانشمندان يونانى به خدمت دربار شوش درآمدند ، از آن جمله مىتوان از « اسكولاكس » اهل « كورياند » كه جغرافيدان و جهانگرد قابلى بود ، نام برد . داريوش به سال 519 ق . م . به وى مأموريت داد تا حوزهء سفلاى « اندوس » را بررسى - كند . . . « هكاته » اهل « ميله » . . . اطلاعات گرانبهايى از سياحتهاى خويش در امپراتورى هخامنشى به دست آورد . پس از داريوش جلب پزشكان به امپراتورى رواج كامل يافت .\r\nنخستين پزشك خارجى « دموسدس » ( دموكدس ) نام داشت كه پس از شكست اربابش به اسارت داريوش درآمد و پس از معالجهء « آتوسا » ملكهء ايران از بند و زنجير رهايى يافت و پس از چندى راه وطن پيش‌گرفت . علاوه‌براين طبق رواياتى كه ظاهرا ساختگى است بقراط\r\n\r\n\r\n","description":"","footnote":"\r\n( 240 ) . سيد حسن تقىزاده ، « گاهشمارى قديمى ايران » ، از بيست مقاله ، پيشين ، ص 68 به بعد .\r\n( 241 ) . همان ، ص 495 .\r\n","page_name":" 500 ","page_number":514},
  {"content":"\r\n\r\nاز پذيرفتن هداياى اردشير سرباز زد و حاضر نشد كه در دربار ايران به عنوان پزشك خدمت كند . پزشك ديگرى به نام كتزياس علاوه بر طبابت به تاريخ‌نگارى نيز پرداخته است . اصول پزشكى هند بوسيلهء ايرانيان به يونان رسيده است ، و مؤلفين رسالات پزشكى بقراط دربارهء بيماريهاى زنان اطلاعات مفيدى از آن به دست مىدهند . همچنين پزشكان مصرى بوسيلهء يكى از يونانيان به دربار داريوش اعزام شده‌اند . . . گرچه مدارك دقيق و مسلمى از سهم خود ايرانيان در دانش امپراتورى هخامنشى در دست نيست ، ولى نكته‌اى كه نمىتوان ناديده گرفت ، اين است كه ايران باستان با قرار دادن دانش يونان در كنار علوم شرق ، نقش بسيار مؤثرى در تاريخ علوم بازى كرده است . » « 242 »\r\nدر منابع مذهبى جسته‌جسته مطالبى كه حاكى از انديشه‌هاى فلسفى و علمى و اخلاقى عهد باستان است ، به چشم مىخورد . ازجمله در يسناى 44 زرتشت گويد : « از تو مىپرسم اى مزدا اهورا كيست پدر راستى ، كيست نخستين كسى كه راه خورشيد و ستاره بنمود ؟ » از مطالب يسنا كه قبلا ذكر كرديم ، به خوبى پيداست كه از ديرباز فكر پژوهش و تحقيق در ماهيت زمين و آسمان ، علل پيدايش آب و گياه ، و سبب طلوع و غروب خورشيد در اذهان مردم روشن‌بين رسوخ كرده بود .\r\nزرتشت از اهوامزدا مىپرسد : « كيست كه بامداد و نيمروزوشب قرار داد و دينداران را را به اداى فريضه گماشت ؟ كيست آفرينندهء فرشتهء مهر و محبت ارمتى ؟ كيست كه از روى دانش و خرد احترام پدر در دل پسر نهاد ؟ » پس از اين پرسشها زرتشت خود در پاسخ گويد : « من مىكوشم اى مزدا ترا كه بتوسط خرد مقدس آفريدگار كلى ، بدرستى بشناسم . »\r\nهمچنين :\r\nدر اوستا ، يشت شانزدهم كه موسوم است به دين يشت ، سراسر متعلق است به ايزد دانش كه او را « چيستى » « 243 » يا « چيستا » نامند . علاوه بر معنى دانش دو واژهء مزبور به معنى انديشه و گاهى آيين و دستور دينى آمده است .\r\nايزد دانش مقامى بس ارجمند دارد . پيغمبر ايران تمام قواى مادى و معنوى خود را از او مىطلبد . در بند دوم يشت مذكور زردشت به چيستا خطاب كرده گويد :\r\n« اى علم راست‌ترين مزدا ، آفريدهء مقدس ، اگر تو در پيش باشى منتظر من بمان و اگر در دنبال باشى به من برس . از چيستا مكرر در گاتها و يسنا و يشتها و ونديداد سخن رفته است . « 244 »\r\nبطورى كه از مندرجات ونديداد و ديگر منابع مذهبى برمىآيد ، پزشكان محلى ايران بعضى از بيماريها را مىشناختند و از خواص بعضى از گياهان و معجونهاى طبى باخبر بودند و كسانى كه مىخواستند از راه پزشكى زندگى كنند ، قبل از آغاز كار سه‌بار مورد آزمايش قرار مى - گرفتند و اگر در سه مورد به نجات بيمار توفيق نمىيافتند براى هميشه از ادامهء كار طبابت\r\n\r\n\r\n","description":"","footnote":"\r\n( 242 ) . تاريخ تمدن ايران ، پيشين ، ص 100 به بعد ( به اختصار ) .\r\n( 243 ) .  Cisti \r\n( 244 ) . مزديسنا و ادب پارسى ، پيشين ، ص 475 و 476 .\r\n","page_name":" 501 ","page_number":515},
  {"content":"\r\n\r\nمحروم مىشدند .\r\n« . . . تأكيد و توصيه‌اى كه در اوستا نسبت به نگاهدارى و معالجه و تكثير حيوانات سودمند شده ، موجب تربيت دامپزشك گرديد . براى دامپزشك دستمزدى فراخور ارزش و سودمندى حيوان مورد معالجه تعيين گرديده است . » « 245 »\r\nبه عقيدهء ويل دورانت :\r\nايرانيان قديم جز هنر زندگى هيچ هنرى به فرزندان خود نمىآموختند .\r\nادبيات در نظر ايشان همچون تجملى بود كه به آن كمتر نيازمند بودند و علوم را همچون كالايى مىدانستند كه وارد كردن آن از بابل امكان‌پذير بود .\r\nدرست است كه تمايلى به شعر و افسانه‌هاى خيالى داشتند ، ولى اين كار را بر عهدهء مزدوران و طبقات پست اجتماع مىگذاشتند و لذت سخن گفتن و نكته - پردازى و لطيفه‌گويى در گفت و شنيد را برتر از لذت خاموشى و تنهايى و مطالعه و خواندن كتاب مىشمردند . شعر را بيش‌ازآنكه از روى نوشته بخوانند از راه آوازخوانى مىشنيدند . . . چون ايرانيان تمام همت خود را متوجه ساختن كاخ امپراتورى خويش ساخته بودند ديگر وقت و نيروى ايشان براى كارى جز جنگ و كشتار كفايت نمىكرد و به‌همين جهت در مورد هنر ، مانند روميان ، قسمت عمدهء توجه آنها به چيزى بود كه از خارج ايران‌زمين وارد مىشد . البته ذوق زيبا - پسندى داشتند ولى ساختن چيزهاى زيبا را بر عهدهء هنرمندان بيگانه يا بيگانگان هنرمندى كه در داخل خاك ايشان به سر مىبردند مىگذاشتند . « 246 »\r\n\r\nهنر و صنعت\r\nاز آثار هنرى كه از عهد هخامنشيان برجاى مانده مىتوان به مظاهر هنر ملى پىبرد . هنرمندان آن دوره نمىتوانستند يا نمىخواستند صحنه‌هاى مربوط به زندگى روزانهء مردم را در آثار هنرى خود منعكس سازند . به عقيدهء گيرشمن « هنر هخامنشى مقيد و محبوس دربار بود و نمىقوانست از آزادى تعبير برخوردار باشد . » « 247 » پس‌ازآنكه حوزهء قدرت سلاطين هخامنشى وسعت گرفت ، تصميم گرفتند براى خود دربارها و قصورى بسازند كه براى كليه ملل شگفت‌انگيز و اعجاب‌آور باشد . به قول گيرشمن :\r\nاز همهء گوشه‌هاى جهان ، طلا به سوى گنجينهء شاهى روان بود . ديگر پادشاه هخامنشى زندگى خشن يك سرباز را ادامه نمىداد و به مسكنى كه اندكى بزرگتر از منازل رعاياى وى بود ، قانع نمىشد . او در اين زمان به پايتختها و قصورى وسيعتر و ظريفتر از آنها كه به امر سلاطين مقتدر بابل و آشور ساخته شده بود ، احتياج داشت . عظمت مقر باشكوه وى به منظور توليد اعجاب همهء كسانى بود كه از نقاط دورونزديك براى تقديم هدايا يا اظهار اطاعت بدانجا مىآمدند . « 248 »\r\n\r\n\r\n","description":"","footnote":"\r\n( 245 ) . تمدن هخامنشى ، ج 1 ، پيشين ، 290 .\r\n( 246 ) . تاريخ تمدن ( كتاب اول - بخش اول ) ، پيشين ، ص 553 .\r\n( 247 ) . ايران از آغاز تا اسلام ، پيشين ، ص 167 .\r\n( 248 ) . همان ، ص 157 .\r\n","page_name":" 502 ","page_number":516},
  {"content":"\r\n\r\nداريوش در دوران قدرت خود ، شوش را پايتخت خود قرار داد و فرمان داد كاخ « آپادانا » و تالار بار را بنا كنند . داريوش براى بناى اين كاخ عظيم و ملحقات آن از تمام ملل استعانت جست و از هنرمندان و كار - شناسان بابلى ، ايونى ، مادى و مصرى و لبنانى و ديگر ملل كمك گرفت ، و مواد خام و مصالح آن را نيز از مصر ، بابل ، سارديس و بلخ و خوارزم و جبل لبنان و غيره با تحمل رنج بسيار به محل كاخ حمل مىكردند .\r\nگنجينهء سقز ، سروصلهء زرين اثاثه .\r\nهنر معمارى ايران در اين عصر بيشتر جنبهء تلفيقى داشت ، يعنى معماران و هنرمندان ايرانى و خارجى ابنيه و آثارى پديد آوردند كه كمابيش انعكاسى از آميختن هنر بابليان ، مصريان و يونانيان با هنر خاص ايرانى بود . گيرشمن مىنويسد :\r\n« هنر هخامنشى كمتر به صحنه‌هاى مربوط به زندگى حقيقى توجه دارد . تصوير صفوف طويل خراجگزاران در پلكان تخت جمشيد تا حدى كوشش به سوى واقع‌پردازى ( رئاليسم ) مىباشد ، آذربايجان ، جام به شكل سر حيوان از گل پخته\r\nزيرا هدف عمدهء آنها از يك‌سوى تجسم قدرت شاه بود و از سوى ديگر نشان دادن تنوع مللى كه شاهنشاهى را تشكيل مىدادند . » به عقيدهء پروفسور پوپ ، تخت جمشيد دل‌انگيزترين ويرانهء دنياى كهن است .\r\n« اين بنا كه به فرمان داريوش آغاز شد و پس از 150 سال ساختمان آن به پايان نرسيد ، شامل چندين كاخ و عبادتگاه بزرگ است كه روى صفه‌اى عظيم به مساحت قريب دو كيلومتر مربع قرار گرفته و ديوارهاى صفه كه گاهى در سنگ تراشيده و گاهى بنايى شده است شامل خرسنگهايى به وزن 25 تن نيز هست . يكى از معابد ، كه تالار صد ستون خوانده مىشود به آسانى گنجايش ده‌هزار نفر را دارد .\r\nستونهاى « آپاداناى خشايارشا » كه داراى 20 متر بلندى است و در كمال زيبايى تراشيده شده و هرچه بالاتر مىرود باريكتر مىشود ، داراى چنان ظرافتى است كه پيش از آن در دنياى باستان مانندش نبوده است . سرستونها از يك جفت گاو\r\n\r\n","description":"","footnote":"","page_name":" 503 ","page_number":517},
  {"content":"\r\n\r\nنر تشكيل مىشد كه پشت به‌هم داده بودند و شه‌تيرهاى طاق ميان آنها قرار داشت . پيكرسازيهاى بزرگ باشكوه و سادگى و آراستگى خطوط اصلى ساختمان و تزيينات داخلى ، به هيچ‌وجه از تأثير زندهء اين حيوانات درشت‌پيكر نمىكاست .\r\nساختن كلهء شير ، كه شايد هزار سال پيش از اين در آذربايجان آغاز شده بود در دورهء هخامنشى خاصه در فن سنگتراشى به كمال رسيد . . . تخت جمشيد هيچگاه مقر سلطنتى دايمى نبود . غرض اصلى از اين ساختمان آن بود كه مركز معنوى و سياسى كشور و كاخ عظيم و باشكوهى براى مراسم نوروز باشد . در اين مراسم نمايندگان ملتهاى تابع گرد مىآمدند و ارمغان مىآوردند . . . نقشها همه از روى نمونهء واحدى ساخته و مكرر شده است . پيكرساز آزادى محدود در ابداع داشته - است . وظيفهء او آن بود كه مجلس را ، چنان كه مقامات عالى تصور و مقرر كرده‌اند ، با مهارتى دقيق بسازد . « 249 »\r\nتخت جمشيد ، پلكان آپادانه\r\nگيرشمن در تأييد اين عقيده مىنويسد :\r\n« هنر مزبور هنرى است در خدمت قدرت و ما فوق همه ، هنر تزيينى به‌شمار مىرود .\r\nدر تعقيب اين هدف ، هنرمندان عصر در نقاشى حيوانات تفوق يافتند . سبك تزييناتى كه در عهد داريوش به كار رفته ، داراى مشخصات ذيل است : صراحت ، تعادل ، و قدرت استحكام كه بر روى سنگ سجيهء حقيقى عهد خود را تعبير مىكند . » « 250 »\r\nايرانيان از هنر پيكرتراشى يونانى الهام گرفته‌اند . ظاهرا خشايارشا بعضى از مجسمه‌هاى زيباى يونان را به سرزمين ايران منتقل كرد . پلوتارك مىنويسد : « سربازان اسكندر پس‌ازآنكه به پايتخت دست يافتند ، مجسمهء بزرگ خشايارشا را سرنگون كردند . » از اين خبر و قراينى كه در دست است ، مىتوان به اين نتيجه رسيد كه در ايران آن عصر هنر مجسمه‌سازى\r\n\r\n\r\n","description":"","footnote":"\r\n( 249 ) . شاهكارهاى هنر ايران ، پيشين ، ص 22 .\r\n( 250 ) . ايران از آغاز تا اسلام ، پيشين ، ص 250 .\r\n","page_name":" 504 ","page_number":518},
  {"content":"\r\n\r\nكلاردشت ، جام زر ( موزهء تهران )\r\nوجود داشته است ولى بدون شك از جهت ظرافت و دلنشينى با مجسمه‌سازى يونانى قابل قياس نبوده است .\r\n\r\nآثار هنرى در عهد هخامنشيان\r\nچنان كه گفتيم آثار هنرى و معماريهاى عهد هخامنشى تنها مولود فكر و محصول نبوغ هنرى ايرانيان نيست بلكه در اين كارها كليهء ملل متمدن خاورميانه ؛ بخصوص مصريان بابليان و يونانيان سهمى بسزا داشته‌اند . « و . و . بارتولد » مستشرق و دانشمند روسى در سال 1926 بمناسبت تعريف و تمجيد بيش از حد ايرانيها از دوران هخامنشى چنين نوشت : « بسيار اشتباه‌آميز خواهد بود اگر كه آثار دوران هخامنشى را تنها به ملت ايران منتسب نماييم و در آنها پيدايش ايده‌آل ملى ايران را ببينيم . . . آثار باعظمتى كه در آنها تجسم انديشه و ايده‌آل ايرانى را ديده‌اند . . . كار دستهاى ايرانى نبود بلكه كار خارجيانى ازجمله نقاشان يونانى بود كه در خدمت ايران بودند . » « 251 »\r\nم . م . دياكونف شرقشناس و متخصص در تاريخ ايران باستان نشان مىدهد كه گرچه منطقهء فارس مركز حكومت هخامنشيان بود ولى مراكز اقتصادى و فرهنگى اين حكومت ، عيلام ، ماد و بين النهرين بوده است . بنا به عقيدهء و . و . بارتولد و م . م . دياكونف اين نظر مورد تأييد قرار مىگيرد كه هنر هخامنشى « با دستهاى نمايندگان ملتهاى مختلف به وجود آمده و ايرانيها در آن نقش كمترى داشته‌اند . در اين هنر بدون شك همراه با عناصر ايرانى عنصر مصرى و يونانى را نيز مىتوان يافت . » « 252 »\r\nشادروان اقبال آشتيانى ضمن گفتگو از تمدن هخامنشى با قبول اين امر كه تمدن\r\n\r\n\r\n","description":"","footnote":"\r\n( 251 ) . و . و . بارتولد ، بررسى تاريخى ، تاشكند ، 1926 ، ترجمهء ابو الفضل آزموده ، ص 17 و 18 .\r\n( 252 ) . م . م . دياكونف ، مختصرى دربارهء تاريخ ايران باستان ، ص 287 .\r\n","page_name":" 505 ","page_number":519},
  {"content":"\r\n\r\nايالات شاهنشاهى پارس در عهد داريوش\r\n\r\n","description":"","footnote":"","page_name":" 506 ","page_number":520},
  {"content":"\r\n\r\nهخامنشى پديده‌هاى خوب و عناصر عالى فرهنگها و تمدنهاى مختلف را جذب كرده است ، به حكم تعصب ملى و علاقهء فراوانى كه به فرهنگ و تمدن ايرانى داشت تمدن و فرهنگ ايران باستان را از ديگر ملل ممتاز و مستقل مىشمارد . » « 253 »\r\n\r\nمواد اصلى ساختمانها\r\nپروفسور هرتسفلد در كتاب تخت جمشيد اثر « اشميت » مىنويسد :\r\n« بيشتر بناهاى عظيم عهد هخامنشى از تخته‌سنگهاى بزرگى بدون ملاط ساخته شده بود كه بوسيلهء سيمهاى فلزى به‌هم پيوسته و سطوح جانبى آنها به وضعى شگفت‌آور حجارى شده و داراى دورهء صاف و كمى برآمده است . » « 254 » ولى بناهاى آن دوران را با آجر و خشت مىساختند . هرتسفلد ضمن توصيف حرمسراى خشايارشا مىنويسد :\r\nهمهء ديوارهاى اقامتگاه كاركنان حرمسرا از خشت خام به ابعاد معمولى ( درازى هرضلع 33 تا 34 سانتيمتر و ضخامت آنها تا 13 سانتيمتر ) و ملاط گل ساخته شده است . . . ديوارها با پوشش معمولى كاهگل به ضخامت 3 تا 5 سانتيمتر اندوده شده و روى آن گچ خاكسترى سبز رنگ به ضخامت 5 ميليمتر از همان نوع كه در تمام ديوارهاى معمولى خزانه ديده مىشود ، كشيده‌اند .\r\nدر جاى ديگر مىنويسد :\r\nديوارها معمولا از خشت است و هرضلع خشتها در حدود 33 سانتيمتر و در نصب آنها ملاط گل به كار رفته . روى ديوار با اندود گچ و خاك بين سه تا 5 ميليمتر پوشيده شده است و پوشش نهايى با گچ خاكسترى متمايل به سبز است . بطور كلى مواد ساختمان آن دوران عبارت بود از سنگ ، آجر ، خشت ، گچ ، قير معدنى و آهك . « 255 »\r\n\r\nكشفيات جديد مربوط به دوران قبل از هخامنشى\r\n« مطالعات مداوم باستان‌شناسان در نقاط مختلف ايران هرروز اسرار تازه‌اى از هنر باستانى ايران آشكار مىسازد . در نتيجهء تحقيقات و كاوشهايى كه بطور منظم در نقاط مختلف به عمل آمده است ، در طى سى سال اخير در نقاط مختلف ايران ازجمله در لرستان ، كرمانشاهان ، سقز ، كلاردشت ، گرگان و تپهء تاريخى حسنلو و هرسين و الشتر و خرم‌آباد جمعى از كشاورزان ضمن فعاليتهاى روزانهء خود ، در قبور و گودالها به اشياء مختلف و متنوع مفرغى و آهنى برخورده و آنها را جمع‌آورى و به اشخاص فروخته‌اند و امروز اكثر آنها زينت - بخش موزه‌هاى اروپا و امريكاست . درميان اشياء مختلفى كه به دست آمده است شمشيرهاى آهنى ، قبضهء خنجر مفرغى ، كلنگ برنزى و سنجاقهاى برنزى و انواع ظروف سفالين ارزش هنرى دارد و كارشناسان پيدايش آنها را تا دو هزار سال ق . م . حدس مىزنند . علاوه بر اشياء\r\n\r\n\r\n","description":"","footnote":"\r\n( 253 ) . نگاه كنيد به كليات تاريخ تمدن جديد ، ص 23 ( به نقل از : 7 مقاله از ايرانشناسان شوروى ، ترجمهء ابو الفضل آزموده ، ص 262 و 163 . )\r\n( 254 و 255 ) . اشميت ، تخت جمشيد ، ترجمهء عبد الله فريار و ديگران ، ص 56 و 252 .\r\n","page_name":" 507 ","page_number":521},
  {"content":"\r\n\r\nزرين و سيمين كه در سقز و مناطق جنوبى درياچهء اروميه كشف شده در ناحيهء كلاردشت در سال 1318 ه . ش . حين ساختن قصر ييلاقى تعدادى ظروف زرين و مقدارى مفرغ‌آلات و ظروف سفالين به دست آمده است . در تپهء تاريخى حسنلو واقع در 85 كيلومترى جنوب رضائيه اشياء فلزى و سفالى گوناگونى كشف شده . همچنين در گورستان خوروين در 80 كيلومترى شمال‌شرقى تهران و در ناحيهء گنج‌تپه از گور مردگان مقدار زيادى ظروف مختلف الشكل سفالين و اشياء برنزى به دست آمده است . ظروف سفالين را با دست مىساختند و روى آن نقوش و خطوطى پديد مى - آوردند . اين ظروف به اشكال مختلف نظير كوزه ، قورى ، نعلبكى ، انواع كاسه ، ظروف ساغرى ، ظروف كروى ( ديگ ) ساخته شده است .\r\nدرميان اشياء مكشوفهء فلزى ، اسلحه ، اثاثهء فلزى و زيورآلات جلب نظر مىكند . غير از انواع مختلف خنجر و پيكان و تبر ، تعدادى ظروف فلزى ، نظير چراغهاى فلزى سه‌پايه ، چنگالها ، چمچه‌ها ، انبرهاى برنزى و زيورآلات و اشياء تجملى نظير گردنبند ، سنجاق زلف ، حلقه‌هاى انگشتر ، گوشواره و دستبندهاى برنزى و سوزنها و آويزهاى طلا ديده مىشود كه مىتوان آنها را از بسيارى جهات با آثار مكشوفه از تپهء سيلك و تپهء گيان و تپهء حسنلوى سلدوز و حفاريهاى طالش و كلاردشت مازندران و شوش و تخت جمشيد مقايسه نمود . » « 256 »\r\nلرستان ، شىء نذرى مفرغى\r\nبطور كلى ظروف و اشياء مختلفى كه در طى اكتشافات سالهاى اخير به دست آمده از لحاظ ارزش هنرى يكسان نيستند . به عقيدهء كارشناسان ، ظروف لعابى از عهد هخامنشى در ايران رواج كامل يافته است . در نتيجهء كشفياتى كه در ناحيهء حسنلو به عمل آمده ، ظروف و آلات و ادوات گلى و فلزى متعددى كه ظاهرا قدمت آنها تا دو هزار سال ق . م . مىرسد ، و اطلاعات جديدى از طرز تدفين اموات ، به دست آمده است .\r\nدفن اطفال شيرخوار و كودكانى كه قوهء تميز نداشتند به اين ترتيب بود كه اجساد آنان را در كوزه‌هاى بزرگى به شكل خمره قرار مىدادند و با يك قطعه سفال مسطح و مدور در آن را مسدود مىكردند ، سپس خمره را در خاك دفن مىكردند .\r\nهمدان ؟ طلاىكار شد\r\nاطفالى كه به سن رشد رسيده بودند و نيز كسانى را كه از جهت رشد كامل بودند ، رو به آفتاب و به پهلوى چپ و راست در قبر مىگذاشتند و برحسب موقعيت و اهميت آنها تعدادى ظروف سفالى محتوى غذا و اشياء مفرغى و آهنى از قبيل دستبند و انگشتر و غيره به همان وضعى كه در زنده بودن از آنها استفاده مىكردند در قبر مىنهادند ، و گاه حيوان مورد علاقه\r\n\r\n\r\n","description":"","footnote":"\r\n( 256 ) . گزارشهاى باستان‌شناسى ، مجلد چهارم ، ( مطالعات و اندنبرگ ) ، ( به اختصار ) .\r\n","page_name":" 508 ","page_number":522},
  {"content":"\r\n\r\nرا خفه كرده در قبر مىگذاشتند . بعضى حفاريها نشان مىدهد كه مردگان را با لباس دفن مىكردند و اين حقيقت علاوه بر تاروپود پارچه‌ها از وجود دكمه‌هاى طلا و مفرغ كه در فواصل معين روى اسكلت مرده كشف شده ، آشكار مىگردد .\r\nپس‌ازآنكه مرده را در طبقات محكم زمين دفن مىكردند روى آن را شفته مىريختند كه ضخامت آن برحسب اهميت اشيائى كه با او دفن مىكردند كم يا زياد بود ، و مرادشان از اين عمل جلوگيرى از دستبرد احتمالى دزدان بود .\r\nدر قبرى كه به سال 1326 ه . ش . به كشف آن توفيق يافتند علاوه بر مقدارى اسكلت حيوانات ، تعدادى پيشانىبند طلا ، گردن‌بند ، مهره‌هاى مدور طلا ، دستبند ، انگشتر مفرغ و يك عدد گرز مفرغى و مقدارى اشياء ديگر يافته‌اند . اين مراسم چنان كه كشفيات باستانشناسان نشان مىدهد در بين بسيارى از ملل باستانى معمول بوده است و از بعضى جهات با گفته‌هاى هرودت تطبيق مىكند .\r\nهرودت در كتاب چهار ، بند 29 ، طرز تدفين پادشاهان سكايى را اينطور بيان مىكند :\r\nشكم پادشاهى را كه فوت نموده بود باز كردند و از ادويهء معطر پركردند . بعد بدن او را موم گرفتند . . . سپس جسد را در مقبرهء پادشاهان سكايى دفن كردند و يكى از زنان غير عقدى پادشاه را با شربت‌دار و آشپز و مهتر و خدمهء نزديك و پيك مخصوص او خفه كرده با او دفن مىنمايند . پس از آن اسبها و نخستين زاده‌هاى حشم او را كشته با طلاآلات پادشاه دفن و تپه‌اى از خاك روى قبر مىسازند . . . »\r\n\r\nاشياء فلزى\r\nاشياء فلزى كه در ناحيهء حسنلو كشف گرديده از لحاظ ساخت و اسلوب بمراتب از مصنوعات مفرغى مكشوفه در لرستان و كردستان و كرمانشاهان جالبتر است . ازجمله آثار فلزى اين ناحيه مجسمه‌هاى كوچك مفرغى ، مجسمهء شير نشسته با دنبالهء آهنى و مجسمه‌هايى از حيوان خيالى و مجسمهء اسب بالدار و سه‌پايه‌هاى آهنى و مفرغى و دستبند و النگوهاى مفرغى و خنجر و كارد مفرغى و گوشواره و گردنبند و پيشانىبند طلايى و اشياء ديگر جلب‌نظر مىكند . علاوه‌براين از بين اشياء مكشوفه ، دكمه‌هاى مختلف استخوانى و مهره‌هاى سنگى ، مينايى و شيشه‌اى قابل توجه است .\r\n\r\nآثار عهد هخامنشى در دورهء پازيريك\r\nدانشمند روسى ا . رودنكو در سال 1303 ه . ش . ضمن مطالعاتى كه در درهء « پازيريك » ( واقع در 79 كيلومترى مرز مغولستان خارجى ) به عمل مىآورد ، از تپه‌هاى سنگى مصنوعى به محل قبر شاهان و بزرگان سكايى پىبرد . ضمن حفاريهايى كه در سال 1308 صورت گرفت مقدار زيادى از آثار صنعتى ايران كشف گرديد كه درميان آنها فرش يكپارچهء بسيار ظريف از نوع قاليچه به طول دو متر و عرض 83 / 1 متر و كلفتى 2 ميليمتر وجود داشت و بطورى كه در عكس فرش مزبور مشاهده مىشود ، بجز يك قسمت مختصر ، بقيهء فرش سالم مانده . پيدايش آن نه تنها مهمترين ثمر كاوشهاى پازيريك است بلكه در دنياى باستانشناسى و بالاخص از لحاظ تاريخ صنعت فرش‌بافى ايران ، در درجهء اول اهميت به‌شمار مىرود . . . يكى از مهمترين مطالب\r\n\r\n","description":"","footnote":"","page_name":" 509 ","page_number":523},
  {"content":"\r\n\r\nقابل توجه دربارهء كشفيات پازيريك چگونگى حفظ آثار موجود در قبرهاى آنجا بر اثر يخبندان دايم است . . . دانشمند روسى چنين مىنگارد :\r\nعوامل موافق يعنى آب‌وهوا و وضع ساختمانهاى گورگانهاى بزرگ و انباشتن سنگ بر روى آنها باعث گرديد كه كمى بعد از دفن اجساد ، يخبندان درون گورگانها را فراگيرد و در نتيجه نه فقط اشياء فلزى يا شاخى خوب محفوظ مىماند بلكه اشياء چوبى و چرمى و پوست و حتى پارچه هم باقى مانده است . و همچنين نه تنها اسكلت اجساد به جا مانده بلكه كالبد انسانى و اسبهايى كه دفن كرده بودند عينا حفظ شده است .\r\n« مجموعا در پنج مقبرهء بزرگ ( گورگان ) توانسته‌اند چهار بدن موميايى ، سه اسكلت ، بيست كالبد انسان ، 34 اسكلت اسب و همچنين وسايل پوشاك و تزيينات و پارچه‌هاى مختلف ، لوازم خانه ، اسباب هنرى و مذهبى و لوازم مربوط به زين و برگ اسب را مورد بررسى قرار دهند .\r\nجمعى از محققين علت انجماد دايمى يخ را در داخل قبور ناشى از سرقت دزدان مىدانند و مىگويند كه چون دزدان به فاصلهء كمى بعد از دفن اجساد براى سرقت اشياء سقف مقبره‌ها را بريده و اتصال و پيوستگى چوبهاى سقف و ديوارها را از بين برده‌اند ، شكافها و حفره‌هايى در گورگانها پيدا شد و طولى نكشيد كه اين حفره‌ها از آب پرشد و يخ بست و مدت 2400 سال آثار مدفون در دل چنين يخهايى محفوظ ماند . » « 257 »\r\n« در گورگانهاى بزرگ اجساد مردگان درون تابوتهاى چوبى قرارگرفته سر آنها به سمت مشرق بود . تمام پيكرها آغشته به مواد عطرى بود . . . فقط اجساد گورگانهاى شمارهء 2 و 5 موميايى شده بود . تابوتهاى گورگانهاى شمارهء 1 و 2 با نقوش چرمى به شكل خروس و گوزن تزيين يافته بود . بدنهء درونى اتاقهاى چوبى محل قبر با نمد پوشيده شده بود . از جملهء اين نمدها نمد سفيدى بود كه روى آن نقش شير با بدن انسان و اشكال مرغان گوناگون قرار داشت . نمد مزبور با ميخهاى كوچك به ديوار متصل بود كه دزدان آن را كنده و برده‌اند و قطعاتى از آن باقى مانده است . به عقيدهء دو دانشمند انگليسى « بارنت » و « واتسون » :\r\nتنوع و تعداد اشياء مكشوفه مطالب بسيار جالب توجهى از تمدن و تاريخ عهد كهن را روشن مىسازد كه با قبور سلطنتى در چين و خاور نزديك قابل قياس بوده و ارتباط دارد . كيفيت دفن مىرساند كه در پازيريك هم عقيدهء معمولى كلى عهد قديم مبنى بر بازگشت مجدد زندگى مادى رواج داشته است . درون اتاقهاى آرامگاه ، در اطراف تابوتهاى چوبى كه ميان هريك از آنها مرد و زن دفن شده بودند ، اثاثهء شخصى از هرنوع پيدا شده است ؛ از قبيل اغذيه در بشقابهاى چوبين . گاهى هم اغذيه را بر روى ميزهاى چوبى مىگذارده‌اند كه پايه‌هاى ميزها را به شكل شير تراشيده بودند . لباسها و لوازم زين‌وبرگ اسبان كه مزين به تصاوير عالى و شگفت‌آور حيوانات و نمونه‌هايى از اشكال شبيه گل زنبق و برگ خرما بود . بالش ، اسلحه و در برخى قبور دهل به دست آمده است . در گورگان دومى ، آلت موسيقى شبيه چنگ آشوريان به دست آمده\r\n\r\n\r\n","description":"","footnote":"\r\n( 257 ) . اين قسمت از گزارشهاى باستان‌شناسى ايران ، مجلد سوم ، ص 31 به بعد ، خلاصه شده است .\r\n","page_name":" 510 ","page_number":524},
  {"content":"\r\n\r\nاست . علاوه بر آنچه ذكر شد آقاى رودنكو ، در كتاب سابق الذكر خود از كشف اشياء ديگرى هم در قبر پازيريك صحبت مىدارد ؛ از قبيل ميزهاى كوچك ، بالش چوبى ، چاقوى آهنى ، دو جلد چاقوى چوبى ، يك چكش از شاخ گوزن ، آيينه با جلد پوست ببر ، كيسه‌هاى كوچك چرمى ، نظر قربانى ، ظرف گلى ، سوزنى قرمز پشمى بسيار ظريف . . . » « 258 »\r\n\r\nصنايع ملى در عهد هخامنشى\r\nدر دورهء هخامنشيان ، مادام كه سلاطين و زمامداران در سراشيبى فساد و خودپرستى سقوط نكرده بودند ، وضع صنعت و تجارت تا حدى رضايت‌بخش بود و كشورگشاييهاى كورش و داريوش و آشنايى ايرانيان با ملل متمدن و پيشرفتهء شرق نزديك موجب ترقى فنون و صنايع گرديد . و ظاهرا در ايران از هزارهء دوم قبل از ميلاد ، يعنى قبل از روى كار آمدن حكومت هخامنشى ، از طلا و نقره و مس و مفرغ استفاده مىكردند و انواع سلاحها و وسايل ديگر از قبيل سپر ، جوشن ، ساقبند ، خود ، شمشير ، غلاف شمشير ، نيزه ، خنجر ، زره اسب ، تبر ، مته‌هاى قلعه‌كوب و غيره به دست هنرمندان ساخته مىشد . سپر را از آهن و مفرغ و گاهى از چوب ولى شمشير و نيزه و تبر را بيشتر از مفرغ مىساختند . بطورى كه از مفاد لوحهء گلى شمارهء 52 تخت جمشيد برمىآيد ، منطقهء « نيريز » يكى از مراكز مهم زره‌سازى در دورهء خشايارشا بوده و در لوحهء مذكور حقوق 12 كارگر مرد ، 18 پسربچه و 14 نفر زن و 11 دختر كه مشغول خدمت بوده‌اند ، ذكر شده است .\r\nگيرشمن و « كنتنو » ضمن گزارشى كه از حفاريهاى شوش منتشر كرده‌اند ، مىنويسند بيشتر اشياء مكشوفه افزار و آلاتى از قبيل كلنگ ، داس ، خيش ، تبر ، اره ، مالبند اسب ، دهنه ، نعل و غيره بوده كه از مفرغ ساخته مىشد . نعل اسب را از مس و گاهى از پوستين و موى اسب مىساختند . نعل اسب به صورت امروزى از قرن دوم يا قرن اول قبل از ميلاد ساخته شده است .\r\nاشياء زينتى از قبيل دست‌بند ، انگشتر ، سينه‌ريز ، سنجاق گوشواره ، بازوبند ، و مجسمه‌هاى طلايى و نقره مورد استفادهء مردان و زنان آن دوره قرارمىگرفته . صنعت جواهرسازى و سوار كردن سنگهاى گرانبها روى فلزات معمول بود . علاوه بر آنچه گفتيم از ظروف فلزى از قبيل كاسه ، بشقاب ، فنجان ، روغندان ، جام ، گلدان و غيره استفاده مىكردند . طبقات ممتاز از ظروف طلا و نقره و تهيدستان از ظروف سفالين بهره‌مند مىشدند . طبق نظريهء دكتر گيرشمن ، در املاك بزرگ رعاياى كارگر مصنوعاتى نظير كفش ، نيمتنه ، شلوار و لباس و اثاثهء خانه براى خود و ديگر كشاورزان تهيه مىكردند . علاوه بر فعاليتهاى صنعتى محدودى كه در عهد هخامنشيان در دهات صورت مىگرفت ، در شهرها فعاليتهاى صنعتى وسعت گرفته بود .\r\n\r\nمعادن\r\nمهندس زاوش مىنويسد :\r\nايرانيان از ديرباز براى بهره‌بردارى از معادن به حفر چاه و تونل و و گالرى مىپرداختند و قسمتهاى كم استقامت را به كمك چوب‌بست آمادهء كار\r\n\r\n\r\n","description":"","footnote":"\r\n( 258 ) . همان ، ص 383 ، 46 ، 45 ( به اختصار ) .\r\n","page_name":" 511 ","page_number":525},
  {"content":"\r\n\r\nمىكردند . براى روشن كردن معادن از پيه‌سوز و چراغهاى روغنى استفاده مىشد .\r\nدر ايران سنگ مس قبل از سنگهاى ديگر مورد استفاده قرارگرفته است . طبق نظر محققين ، استفاده از مس بوسيلهء چكش‌كارى مس ناتيف ، اوايل هزارهء پنجم ق . م .\r\nشروع گرديد و از اوايل هزارهء چهارم مس ناتيف را ذوب كرده‌اند . تهيهء آلياژهاى مس در نيمهء دوم هزارهء سوم حدود 2400 ق . م . شروع گرديده است . قديميترين اين كوره‌ها به نظر متخصصين ، كورهء « تل ابليس » در حوالى « بردسير » كرمان و دومى « تل آتشى » نزديك بم است . ذوب سنگهاى سرب در هزارهء سوم و شايد كمى قبل از آن در ايران شروع شده است . سرب در ايران زودتر از قلع شناخته - شده است و قسمتى از مفرغهاى به دست آمده داراى مقدارى سرب و نيكل است .\r\nذوب سنگهاى آهن در ايران در هزارهء اول قبل از ميلاد شروع شده و به احتمال قوى اولين‌بار كوره‌هاى ذوب در « دلفارد » نزديك جيرفت شروع به كار نموده است . صاحبان معادن اكثرا برده‌داران و يا رؤساى قبايل بودند و بردگان و اسرا در شرايطى دشوار و طاقت‌فرسا براى آنها كار مىكردند . كارهاى سبكتر بوسيلهء بچه‌ها انجام مىشد و آنها سنگهاى استخراج شده را بوسيلهء زنبيلهايى كه از الياف و برگ خرما درست شده بود از زمين به بالا مىآوردند . « 259 »\r\n\r\nپارچه‌بافى در عهد باستان\r\n« . . . پيدايش دوكهاى نخريسى سنگى و سفالى در بسيارى از تپه‌هاى ماقبل تاريخ نقاط مختلف ايران نمايشگر آگاهى مردم به فن ريسندگى و بافندگى است . يك ميلهء مسى در « تپه حصار » دامغان مربوط به حدود سه هزار سال پيش از ميلاد پيدا شده كه كاوشگران آن تپه ، آن را ميلهء مخصوص ريسندگى دانسته‌اند كه با آن نخهاى نازك را مىتابيدند . آرياها نيز كه در خلال هزارهء دوم پيش از ميلاد به اين سرزمين آمدند و متوطن شدند خود از هنر پارچه‌بافى و قالىبافى اطلاع داشتند و كثرت دامهايشان بالطبع مواد اوليهء كافى و خوب را براى اين منظور فراهم ساخته بود .\r\nدر دورهء هخامنشيان در رشتهء قالىبافى و پارچه‌بافى ايرانيان پيشرفت كردند . به قول گزنفون « پارسيها در لباس و تجمل و شكوه از ماديها پيروى كرده و قاليهاى آنها را به كار مىبردند . » « 260 » كاوش باستانشناسان شوروى در تپهء پازيريك نشان داد كه بافندگى و قالىبافى در عهد هخامنشى رو به پيشرفت بود . و اين فن در دورهء پانصد سالهء حكومت اشكانى همچنان به حيات خود ادامه مىداد . « پلين » تاريخنويس رومى مىنويسد : « قاليچه‌هاى ايران از رنگهاى مختلف به بهاى گزاف فروخته مىشد و زينت‌بخش كاخهاى روم بوده است . » « 261 »\r\n\r\n\r\n","description":"","footnote":"\r\n( 259 ) . تلخيص از : مهندس زاوش ، معدن‌كارى و كان‌شناسى در ايران ، نشريهء كانون مهندسين سال 24 ، شمارهء 38 ص 44 به بعد .\r\n( 260 ) . على سامى ، « بافندگى و بافته‌هاى ايران » ، مجلهء بررسيهاى تاريخى ، ص 2 به بعد .\r\n( 261 ) . ايران باستان ، ص 2698 .\r\n","page_name":" 512 ","page_number":526},
  {"content":"\r\n\r\nاسناد و مدارك فراوان تاريخى نشان مىدهد كه در ايران از دورهء ماديها به بعد صنعت نساجى وجود داشته است . گزنفون در كتاب تربيت كورش مىنويسد : « پارسيها در لباس و تجمل و شكوه از ماديها پيروى كرده‌اند . »\r\nلباس پارسيها و سربازان در حجاريهاى تخت جمشيد و شواهد فراوانى كه مورخان يونانى در اختيار ما گذاشته‌اند ، حكايت از توجه طبقات مرفه به لباس ، در دورهء هخامنشيان دارد . هرودت در قرن پنجم ق . م . از علاقه و توجه ماديها به انواع لباس و تزيينات سخن مىگويد : « آريان » مورخ قرن دوم مىنويسد : « بستر كورش از زر ناب است ، به اضافه تابوتى زرين دارد . آرامگاه پوشيده از پارچه‌هاى گرانبهاى ساخت بابل و قاليهاى ظريف ارغوانى است . شنل شاهنشاه و البسهء ديگر رنگارنگ و ساخت ماد بوده است . »\r\nگفته‌هاى پلوتارك و گزنفون و ديگران جملگى از لباسهاى مجلل و زيباى سلاطين هخامنشى حكايت مىكند . متأسفانه از لباس و پوشاك طبقات متوسط و محروم جامعهء ايرانى در آن دوران اطلاعى نداريم .\r\nمواد اوليهء صنعت نساجى غير از الياف كتان و پنبه ، پشم گوسفند و شتر و موى بز بود . بعضى از مورخين با توجه به قطعه فرشى كه اخيرا در پازيريك به دست آمده است ، حدس مىزنند كه قالى براى نخستين‌بار در ايران و بين النهرين بافته شده است .\r\nاز صنايع چوبى در دورهء هخامنشى اطلاع زيادى در دست نيست . بنا به گفتهء مورخان ، علاوه بر كشتى و سورتمه و ارابه و منجنيق و قلعه‌كوب ، كه قسمت اعظم آن از چوب بود ، سقف ساختمان كاخهاى هخامنشى و در و پنجرهء قصور و عمارات نيز از چوب بود .\r\nدرها روى پاشنه‌هاى سنگى حركت مىكرد و بطورى كه از ترجمهء لوحه‌هاى گلى شمارهء 20 و 24 و 26 تخت جمشيد برمىآيد در آن دوره كارهاى هنرى روى چوب ، نظير منبت‌كارى معمول بوده است .\r\nاز عاج و استخوان و شاخ حيوانات اشيايى از قبيل دگمه ، جعبه ، گيلاس مشروب‌خورى و غيره مىساختند . پروفسور پوپ در كتاب شاهكارهاى هنر ايران مىنويسد : « حكاكى روى عاج ازجمله صنايع اين عهد بوده و استوانه‌اى از عاج كه روى آن حكاكى شده به دست آمده است كه بسيار زيباست . »\r\n« در مورد صنايع فلزكارى ، استخراج معادن و ذوب فلزات ، ايران در دورهء هخامنشى و قبل از آن از نظر تكنولوژى كشورى پيشرفته بود و كيفيت اين كالاها در ايران نسبت به كالاهاى مشابه ساخت كشورهاى ديگر مرغوبتر بوده است . تئودور ورتيم « 262 » معتقد است ، مس را اهالى سيلك قبل از مصريان ساخته‌اند . » « 263 » بطور كلى بايد قبول كرد كه هنر و صنعت دوران هخامنشى از نفوذ تمدنهاى مصر ، بابل ، آشور ، كلده ، اورارتو ، ماد ، عيلام ، يونان متأثر بوده و قسمت زيادى از كارهاى هنرى و صنعتى تحت نفوذ اين تمدنها قرار گرفته است ولى\r\n\r\n\r\n","description":"","footnote":"\r\n( 262 ) .  T . Wertime \r\n( 263 ) . مهندس زاوش ، « نگاهى به تاريخ صنايع ايران » ، ( مقاله ) ، در مجلهء اطاق صنايع ، شمارهء 22 ، ص 103 .\r\n","page_name":" 513 ","page_number":527},
  {"content":"\r\n\r\nچيزى كه همه متفق القولند اين است كه ايرانيان تقليد صرف نكرده‌اند ، بلكه بنا به ذوق و سليقهء ايرانى خود ، تغييراتى در اصل داده و اغلب زيباتر و ظريفتر ساخته‌اند .\r\nدربارهء ميزان توليدات صنعتى و معدنى و تعداد كارگرانى كه در صنعت به كار اشتغال داشتند ، اطلاعات كافى نداريم . « اگر در جامعه‌اى طبقهء صنعتگر را يك طبقهء مشخص در كادر طبقات اجتماعى شناخته باشند تا حدودى مىتوان احتمال داد كه اولا تعداد افراد وابسته به اين طبقه قابل ملاحظه بوده و در نتيجه توليدات صنعتى نقش بىاهميتى در اقتصاد آن جامعه نداشته است . » « 264 »\r\n\r\nاخلاق و عادات و رسوم مردم در عهد هخامنشيان\r\n\r\nتغييرپذيرى اخلاقيات\r\nاخلاق و عادات و رسوم و مذهب و ديگر پديده‌هاى فكرى انسان در طول تاريخ ، همواره در تغيير و تحول بوده است . به قول ويل دورانت :\r\n. . . هر عمل كه از لحاظ اخلاق زشت محسوب مىشود ، روزى در ميدان تنازع بقا عنوان فضيلت داشته و آن روز كه اوضاع و احوالى كه آن را موجب مىشده از بين‌رفته ، اين فضيلت هم عنوان رذيلت پيدا كرده است . . . يكى از هدفهاى اساسى قانونگزارى اخلاقى آن است كه تمايلات طبيعى بشر را كه تغييرناپذير يا تقريبا تغييرناپذير است با احتياجات زندگى اجتماعى كه دايما در تغيير است متناسب و هماهنگ سازد . . . بطور كلى بايد گفت كه بيشرافتى و خيانت با مدنيت متولد مىشود ؛ چه در اين هنگام است كه تردستى و چابكى مورد ستايش قرار مىگيرد و چيزهاى دزديدنى فراوان مىشود و تعليم و تربيت نيروهاى عقلى را به راههاى خوب و بد مسلط مىسازد . در همان حين كه مالكيت ، ميان ملل ابتدايى پيش مىرفت ، دزدى و دروغ نيز پابه‌پا همراه آن بود . « 265 »\r\nهرودت پدر تاريخ در حدود پانصد سال قبل از ميلاد در اثر گرانقدر خود به نمونه‌هايى از عادات و رسوم بشر در عهد كهن اشاره مىكند و ازجمله مىنويسد : « اگر تمام مردم را آزاد گذارند و از آنها بخواهند كه پس از دقت بهترين قوانين را انتخاب كنند ، هركس قوانين قوم خود را انتخاب مىكند . تا اين اندازه هركس اطمينان دارد كه قوانين كشور او بهترين قوانين است . . . » براى تشخيص اينكه اين گونه احساسات نسبت به عادات و رسوم شخصى ، تا چه‌اندازه در وجود مردمان ريشه‌دار است موارد زيادى را مىتوان شمرد ، يكى از اين موارد كثير چنين است :\r\nداريوش در زمان سلطنت خود ، روزى اطرافيان يونانى خود را به حضور طلبيد و از آنها\r\n\r\n\r\n","description":"","footnote":"\r\n( 264 ) . مهندس زاوش ( مقاله ) ، مجلهء اطاق صنايع ، شمارهء 21 ، ص 54 .\r\n( 265 ) . تاريخ تمدن ( كتاب اول - بخش اول ) ، پيشين ، ص 380 به بعد .\r\n","page_name":" 514 ","page_number":528},
  {"content":"\r\n\r\nپرسيد كه به چه قيمتى حاضرند پدر خود را پس از مرگ تناول كنند ، آنها به اعتراض پاسخ دادند به هيچ قيمتى حاضر به انجام اين عمل نمىباشند . پس داريوش هندوهايى را كه « گاتى » نام دارند و رسم آنها چنين است كه پدر و مادر خود را مىخورند ، به حضور طلبيد و از آنها پرسيد كه به چه قيمتى حاضرند جسد پدر خود را در آتش افكنند ، هندوها از تعجب فريادى از حلقوم خارج كردند و مصرا از او خواستند كه سخن كفرآميز نگويد . « 266 »\r\nقبل از آنكه از خصوصيات اخلاقى ايرانيان سخن گوييم نظرى اجمالى به وضع اخلاقى و اجتماعى ديگر ملل مىافكنيم :\r\nهرودت در جلد پنجم و ششم تاريخ خود از اهالى « تراكيه » و آداب‌ورسوم آنها صحبت مىكند و مىگويد آداب‌ورسوم « تروسها » بجز در موضوع تولد و مرگ با آداب‌ورسوم ديگر مردمان تراكى يكى است .\r\n. . . وقتى طفلى به دنيا مىآيد پدر و مادر و بستگان اين مخلوق كوچك ، گرداگرد او مىنشينند و براى ناملايماتى كه ازاين‌پس طفل بايد بمحض تولد متحمل گردد ، زارى مىكنند و تمام دردها و رنجهاى انسانى را براى او برمىشمارند .\r\nآنان مردگان خود را با شادى و شعف به خاك مىسپارند و عقيده دارند كه آنها از چنگال مصائب نجات يافته‌اند و با سعادت و كاميابى مطلق قرين گرديده‌اند .\r\nاما خصوصيات مردمانى كه در شمال « كرستونى » سكونت دارند ، چنين است كه شرح مىدهم : هريك از مردمان اين اقوام چند زن انتخاب مىكنند . وقتى يكى از اين مردان بميرد ، بين زنان او براى تعيين آنكس كه از همه بيشتر محبوب مرده بوده مشاجرهء شديدى آغاز مىشود و دوستان آنان با شور و اشتياق فراوان در اين بحث شركت مىكنند . سرانجام آنكس را كه بين آنان به اين عنوان افتخار يابد بر روى قبر شوهر مىبرند و در آنجا ، درحالىكه مردان و زنان از هرسو به او تبريك مىگويند او را به دست آنكس كه از همه به او نزديكتر است به قتل مىرسانند ، جسد او را در كنار جسد مرد ، در همان محل دفن مىكنند . زنان ديگر كه خود را مصيبت‌زده مىدانند ، سخت اندوهگين مىشوند . . . مراسم دفن مردگان در خانواده‌هاى ثروتمند چنين است كه شرح مىدهم : جسد را مدت سه روز در هواى آزاد قرار مىدهند ، در همان حال انواع و اقسام قربانيها ذبح مىكنند و پس از زارى و شيون ، ضيافت بزرگى ترتيب مىدهند و آنگاه به مراسم دفن مىپردازند . اين مراسم گاهى به صورت دفن جسد در خاك است و گاهى به صورت سوزانيدن و جمع‌آورى خاكستر آن . آنگاه تلى از خاك براى مرده برپا مىكنند و بازيهاى متنوع ترتيب مىدهند كه بهترين جوايز آن پس از انجام يك نبرد\r\n\r\n\r\n","description":"","footnote":"\r\n( 266 ) . تاريخ هرودت ، ج 3 ، پيشين ، ص 150 .\r\n","page_name":" 515 ","page_number":529},
  {"content":"\r\n\r\nشگفت‌انگيز اعطاء مىشود . چنين است مراسم تشييع و دفن مردگان در تراكيه . « 267 »\r\nهرودت در تاريخ خود ضمن توصيف خصوصيات اخلاقى « ناسامون » ها مىنويسد : « وقتى يكى از مردان ناسامون براى بار اول ازدواج مىكند ، رسم چنين است كه عروس او در شب اول به نوبت ، به تمام ميهمانان نزديك مىشود و هريك از ميهمانان ، پس‌ازآنكه كام دل از او برگرفت ، هديه‌اى را كه با خود از خانه آورده است ، تقديم مىكند . » « 268 »\r\nهرودت در جاى ديگر از خصوصيات اخلاقى « ژندان » ها سخن مىگويد و مىنويسد :\r\n« . . . زنان آنان با رعايت ترتيب زير ، تعدادى حلقهء چرم برپا مىكنند : هريك از زنان به تعداد مردانى كه با او رابطه دارند حلقه‌اى برپا مىافكند . هركس كه حلقه‌هاى بيشترى برپا داشته باشد لايقتر از ديگران است ، زيرا محبوب تعداد بيشترى از مردان بوده است . » « 269 »\r\nهمچنين هرودت ضمن گفتگو در پيرامون اخلاقيات افريقاييان صحرانشين دربارهء قوم « اوس » چنين مىنويسد : « زنان بين آنان مشتركند ، زيرا آنان ازدواج نمىكنند و با زنان مانند حيوانات مقاربت مىكنند . هر وقت زنى بچه‌اى بزايد ، سه ماه بعد از تولد ، مردان قبيله را در محلى گرد مىآورند و بچه را با آنان روبرو مىكنند و به هركس كه شباهت داشته باشد ، فرزند او شناخته مىشود » « 270 »\r\nدر جاى ديگر مىنويسد : « صحراگردان افريقا ، به استثناى ناسامونها در موقع دفن مردگان خود همان اعمالى را انجام مىدهند كه يونانيان انجام مىدهند . ناسامونها مردگان خود را در حال نشسته دفن مىكنند و مراقب هستند كه محتضر را در لحظهء مرگ بر روى پا بنشانند تا خوابيده به پشت نميرد . » « 271 » اينها بود نمونه‌هايى از عادات و رسوم كهنترين اقوام در عصر هرودت . از اصول تعليم و تربيت و اخلاق و عادات طبقهء متوسط و محروم اجتماع ايرانى در عهد باستان اطلاع دقيقى نداريم . بطورى كه از آثار مورخان يونانى استنباط مىشود ، طبقات ممتاز در سرزمين پارس تحت اصول و آيين خاصى تربيت مىشدند . گزنفون مورخ و متفكر يونانى كه در عهد هخامنشيان به ايران سفر كرده است ، راجع به روش تعليم و تربيت جوانان در آن دوره چنين مىنويسد :\r\nاطفال به مكتب مىرفتند تا ادب بياموزند و رؤسا و مراقبينشان اكثر اوقات روز مراقب حال آنان بودند و قضاوت و عدالت را ميان آنها مجرى مىداشتند ، زيرا در بين اطفال نيز مانند اشخاص مسن همان اتهامات دزدى و خدعه و بيحرمتى و حيله و ناسزاگويى و اين قبيل ذمائم اخلاقى وجود دارد ، و اگر طفلى مرتكب اين نوع تقصيرات مىشد پس از ثبوت جرم ، مجازات مىشد . ولى اگر كسى بهتان ناروايى به ديگرى وارد مىساخت و از عهدهء اثبات آن برنمىآمد ، دچار مجازات مىشد . . . وقتى مىديدند طفلى در برابر احسان از حقشناسى و نگهداشتن حرمت ولينعمت خود سرباز زده است ، سخت تنبيه مىشد . . . بايد توجه داشت كه\r\n\r\n\r\n","description":"","footnote":"\r\n( 267 ) . همان ، ج 5 و 6 ، پيشين ، ص 7 و 8 .\r\n( 268 ) . همان ، ج 4 ، ص 217 .\r\n( 269 ) . همان ، ص 219 .\r\n( 270 و 271 ) . همان ، ص 222 و 228 .\r\n","page_name":" 516 ","page_number":530},
  {"content":"\r\n\r\nحق‌شناسى پيوسته همراه با وقاحت و بيشرمى است . . . اطفال را به اعتدال مزاج خو مىدادند . علت توجه اطفال به اين خصلت اين بود كه بزرگتران را بدين خصلت متصف مىديدند . . . و طاعت و وظيفه‌شناسى منحصر به اطفال نبود ، بلكه بزرگتران نيز موظف بودند كه حرمت مهتران خود را نگه‌دارند . . . به اطفال آداب غذا خوردن و نوشيدن مىآموختند ، آنان را به قناعت در مصرف خوراك تشويق مىكردند . در واقع بزرگتران نيز بدون اجازهء مربيان خود بر سر غذا نمىنشستند . علاوه‌براين اطفال مجاز نبودند با مادران خود غذا بخورند ، بلكه در خدمت مربيان و در ساعاتى كه مقرر نموده بودند صرف غذا مىكردند . اطفال از خانهء خود نان و سبزى و همچنين ظرفى براى نوشيدن آب مىآوردند . هر وقت تشنه مىشدند آب از رودخانه مىآشاميدند . علاوه‌براين تيراندازى و پرتاب نيزه اجبارى بود . اين بود مجملى دربارهء آداب و تعاليمى كه اطفال از آغاز كودكى تا سن شانزده‌سالگى مىآموختند و از اين سن به بعد وارد جرگهء بالغان مىشدند . « 272 »\r\nسپس گزنفون مىنويسد :\r\nاطفال پس از سن بلوغ به پاسدارى و مراقبت بناهاى دولتى و خدمات عمومى مىپرداختند و هرماه چندبار در ركاب شاه حركت مىكردند . در اين موقع كمان و تركشى در كمر و شمشيرى در غلاف يا خنجرى همراه خود داشتند .\r\nعلاوه‌براين سپرى از نى و دو نيزه با خود برمىداشتند كه يكى را پرتاب كنند و ديگرى را در صورت ضرورت به دست گيرند . شكار در نظر ايرانيان مكتب جنگ و ميدانى براى فراگرفتن فنون حربى است . جوانان را عادت مىدهند كه صبح زود از خواب برخيزند ، از تحمل سرما و گرما بيمى به خود راه ندهند ، به پياده‌روى عادت كنند ، در اسب‌سوارى ماهر باشند و بر گردهء اسب تيراندازى كنند و در پرتاب نيزه در حين تاخت ، جلد و چالاك باشند . جوانان چون به عزم شكار رهسپار مىشدند دو نوبت غذا با خود برمىداشتند . گاه جيرهء يك روز خود را در ظرف دو روز صرف مىكردند تا به پيشامدهاى جنگى خو بگيرند و در صورت ضرورت بردبارى و تحمل داشته باشند و بر خلاف پارسيها كه خود را به قناعت و تمرينهاى دشوار عادت مىدادند ، طبقات مرفه و ممتاز در سرزمين ماد ، عادت داشتند كه لباس ارغوانى و رداى بلندى بر تن بپوشند و گردنبندهاى متعدد بر گردن و دستبندهاى مزين به دست بياويزند . درصورتىكه پارسيها . . . داراى جامه‌هايى بغايت ساده هستند و در رسوم و آداب صحبت خيلى ساده ، و عارى از اين قبيل تجملات مىباشند . « 273 »\r\nاسترابون « 274 » ضمن گفتگو از خصوصيات اجتماعى و اخلاقى پارسيان مىگويد :\r\n. . . پارسيان را شاهانى كه سلطنت‌شان ارثى است اداره مىكنند . مجازات\r\n\r\n\r\n","description":"","footnote":"\r\n( 272 ) . كورش‌نامه ، پيشين ، ص 6 به بعد .\r\n( 273 ) . همان ، ص 11 .\r\n( 274 ) .  Strabo  ( 63 ق . م . تا 20 ب . م . ) جغرافيادان و مورخ يونانى .\r\n","page_name":" 517 ","page_number":531},
  {"content":"\r\n\r\nعدم اطاعت اين است كه سر و دستهاى مقصر را بريده بدنش را دور مىاندازند .\r\nجوانان قبل از طلوع آفتاب برمىخيزند . . . آنها را به دسته‌هاى 50 نفرى تقسيم مىكنند و هردسته را به پسر يك پادشاه يا پسر يك والى مىسپارند ، و او به آنها تعليماتى مىدهد و از آنها مىپرسد و آنها را به كارهاى دشوار و تحمل مشكلات عادت مىدهد .\r\nغذاى روزانهء جوانان بعد از ورزش ، نان و شيرينى و بولاق و نمك و عسلى است كه مىپزند و آشاميدنيشان همان آب است . هنگام شكار از پشت اسب زوبين را به طرف شكار پرتاب مىكنند و يا تير از كمان و يا سنگ از فلاخن رها مىكنند .\r\nعصرها با نشانيدن درختان تازه و بريدن شاخه‌ها و ريشه‌ها و آماده كردن سلاحها و صيد و شكار ، عمر خود را سپرى مىكنند .\r\nاين جملات افلاطون نيز حكايت از روش تعليم و تربيت در ايران باستان دارد : « ايرانيان فرزندان زمين سخت و ناهموارند . زمين سخت و ناهموار ، مادر درشتى و سختى است و نژادى نيرومند و توانا مىپرورد كه مىتواند در زير آسمان زندگى كند و بيخواب و خورش ، روزها به سر برد و با دشمنان بجنگند . » « 275 »\r\nنرمش و انعطاف‌پذيرى ايرانيان از ديرباز نظر جهانيان را به خود جلب كرده است .\r\nهرودت مىنويسد : « ايرانيان خود را از هرحيث بهتر از همهء ملل مىدانستند و با اينهمه ، از همهء ملل بيشتر آداب خارجى را استقبال مىكردند ؛ چنان كه لباس پوشيدن ماديها را تقليد مىكردند و به هنگام كارزار از مصريان زره را به عاريت مىگرفتند . كارهاى آنان در امور تجملى متنوع و همگى عاريه بود . و در اين جمله‌ها به طرز لطيفى تحسين و سرزنش باهم آميخته است . » « 276 »\r\nگزنفون در كورش‌نامه مىنويسد : « شما ايرانيان ، بيش از همهء مردمان ديگر ، در انديشهء آن هستيد كه در هيچ لذتى افراط نكنيد ، و من اين را از آن جهت مىدانم كه ديده‌ام . » « 277 » وى در جاى ديگر مىنويسد :\r\nفرد ايرانى تربيت شده ، با نگاه حسرت‌آميز يا حركت حاكى از ولع در برابر خوردنى يا نوشيدنى ، هوسناكى يا هيجانى از خود نشان نمىدهد ، بلكه حضور ذهن خود را چنان حفظ مىكند كه گويى اصلا بر سر سفره ننشسته است . . . در سر سفره ، تنها از مطالبى پرسش مىكردند كه ديگران پرسش درآن‌باره را درست مىدانستند . . . در مسخرگيهاى خود ، از هراهانت و دشنام و هرحركت نابجا و گفتن سخنهاى تلخ نسبت به يكديگر خوددارى مىكردند . « 278 »\r\nهرودت مىنويسد :\r\nايرانيان از پنجسالگى تا بيست‌سالگى به فرزندان خود جز سه چيز نمىآموزند ؛\r\n\r\n\r\n","description":"","footnote":"\r\n( 275 ) . قوانين ، پيشين .\r\n( 276 ) . ميراث ايران ، پيشين ، ( مقالهء لاكهارت ) ص 486 .\r\n( 277 و 278 ) . كورش‌نامه ، پيشين ، كتاب چهارم ، فصل اول .\r\n","page_name":" 518 ","page_number":532},
  {"content":"\r\n\r\nاسب‌دوانى ، تيراندازى ، راستگويى . . . دروغگويى ننگين‌ترين عمل است . پس از آن دامدارى . . . هيچ فارسى نمىتواند در مقابل ارتكاب يك گناه خدمتگزار خود را چنان مجازات كند كه قابل جبران نباشد ، حتى شاه هم نمىتواند با يك گناه كسى را محكوم به‌مرگ كند . خطاهايى را كه از كسى سر زده با خدمتهايى كه كرده است مىسنجند و آن زمان مجازات را مايهء عبرت قرار مىدهند كه خطاها بر خدمتها فزونى داشته باشد . « 279 »\r\nاسترابون ضمن تأييد اين مطالب مىنويسد : ايرانيان هميشه سوار بر اسب با تيروكمان يا زوبين يا فلاخن شكار مىكنند . بعدازظهرها را عموما به درختكارى ، گياه دارويى چيدن ، سلاح و افزار شكار ساختن مىگذرانند . « 280 »\r\nگزنفون در مورد اشتهارى كه دربارهء هخامنشيان و اتباع ايشان در لباس پوشيدن و خودآرايى مانند زنان داده بودند ، حق مطلب را ادا مىكند : « چشمان رنگ شده و چهرهء آراسته و كلاه‌گيس ، همه از چيزهايى است كه مخصوص مردم ماد است و نيز چنين است روپوشهاى ارغوانى رنگ و قباهاى آستين‌دار و گردنبند و بازوبند . در پارس ( ايران ) حقيقى لباسها ساده‌تر و زندگى قانعانه‌تر است . »\r\nهرودت در كتاب اول ، ص 71 ، چنين نوشته است : « راست است كه پارسيان پيش از آنكه لوديا ( ليدى ) را به فرمان درآورند هيچ تحمل و تن‌آسايى نداشته‌اند ؛ شلوارهاى گشاد چرمى به پا مىكردند چنان كه همهء لباسهاى آنها چرمى بود . » چهار قرن پس از هرودت ، استرابون نيز چنين نوشت :\r\n« اما لباس تودهء مردم عبارت است از روپوش دولايى كه تا وسط ساق‌پا مىرسيد و پاره‌اى پارچه كه برگرد سر مىپيچيدند . « 281 »\r\nشك نيست كه اين ترتيب مخصوص همهء رعاياى شاهنشاهى نبوده ، بلكه خاص برگزيدگان اجتماع ايرانى بوده است . پارسيهاى حقيقى در دستگاه سلطنتى هخامنشيان همان مقامى را داشتند كه آتنيان در دموكراسى يونان ، و چنان كه گزنفون گفته است شماره‌شان از صد و بيست هزار تجاوز نمىكرده است . . . به همهء پارسيها اجازه داده شده است كه فرزندان خود را به مدارس عمومى بفرستند ولى تنها كسانى كه مىتوانند كودكان خود را بىآنكه كار كنند خوراك و پوشاك بدهند ، چنين مىكنند . « 282 »\r\nگزنفون در جاى ديگر چنين نوشته بود : « ايرانيان امروز ، زن‌منش‌تر از زمان كورشند ، اكنون صفات مردانهء پارسيها از دست‌رفته و تن‌آسانى مادها برجاى مانده است . »\r\nولى هيچكس توجه به آن ندارد كه اين تن‌آسانيها يعنى تختخواب بر روى فرش گذاشتن و خوراكهاى لذيذ دوست داشتن و سروتن را در زمستان پوشانيدن و دستكش به دست كردن\r\n\r\n\r\n","description":"","footnote":"\r\n( 279 و 280 ) . امير مهدى بديع ، يونانيان و بربرها ، ترجمهء احمد آرام ، ص 52 و 54 .\r\n( 281 و 282 ) . همان ، ص 55 .\r\n","page_name":" 519 ","page_number":533},
  {"content":"\r\n\r\nو پابرهنه راه نرفتن « 283 » و سايه را در جايى جز زير درخت جستن ، و بر اسب زين گذاشتن و از جنگ بيزار بودن ، هم امروزه از اصول ابتدايى جامعه‌هاى پيشرفته و نشانه‌هاى ظاهرى زندگى منظم و متمدن و حتى الفباى ادب و نزاكت و انسانيت است . چنان مىنمايد كه هيچكس نمىخواهد بفهمد كه آنچه در ايرانيان قديم مايهء عيبجويى و خرده‌گيرى يونانيان شده است ، همان چيزهاست كه ملتهاى محروم با بانگ بلند ملتهاى مرفه را از داشتن آنها در معرض انتقاد قرار مىدهند ، و آن را « تجمل‌پرستى مىخوانند ، اما در حقيقت اين تجمل‌پرستى غالبا چيزى جز وسيلهء تأمين رفاهيت آدمى نيست ، وسيله‌اى است كه بعضى به آن دسترسى دارند و بعضى ديگر ندارند ، و اگر روزى فرارسد كه هركس آن را در اختيار داشته باشد ديگر نه تجمل است و نه علامت تن‌آسانى . » « 284 »\r\n\r\nعروسى و عزا\r\nاستاد سعيد نفيسى مىنويسد :\r\nدر نخستين تمدن آريايى ، مهمترين واقعهء خانوادگى زناشويى بوده است كه از مراسم دينى به‌شمار مىرفت . زن و شوهر پيش از وقت يكديگر را مى - پسنديدند و سپس عقد زناشويى را بنابر آيين خاصى مىبستند . نخست داماد جامهء نو مىپوشيد و با دوستان و خويشاوندان به خانهء عروس مىرفت . عروس را به زيباترين وجهى مىآراستند و داماد دست وى را مىگرفت و باهم بر فراز تخته - سنگى مىايستادند . داماد به عروس مىگفت : « من مردم ، تو زن . من آسمانم ، تو زمين . من و تو باهم در اينجا مىنشينيم و از ما فرزندانى به جهان خواهند آمد . » سپس داماد عروس را بر اراده‌اى كه گاوهاى سفيد بر آن بسته بودند و با گلهاى خودرو آراسته بودند مىنشاند و با ساز و سرود او را به خانهء خود مىبرد . اين آيين رفتن داماد به خانهء عروس و آوردن او به خانهء خود با ساز و آواز ، در ايران نيز هميشه تا دورهء بعد از اسلام رايج بوده و هنوز هم در برخى از نواحى ايران رواج دارد .\r\nدر آن زمان آرياييان تنها يك زن مىگرفتند و تا دختر بزرگتر به شوهر نرفته بود ، دختر كوچكتر را به شوهر نمىدادند . خانواده‌اى كه پسر نمىداشت آن را سرشكستگى خود مىدانست . زن را براى زندگى مرد واجب مىدانستند و مى - گفتند : همچنان‌كه كمان به زه نيازمند است مرد هم به زن نيازمند است . « 285 »\r\nپس از تشكيل حكومت هخامنشيان ، در نتيجهء تكامل طرز توليد و افزايش توليد اضافى و ظهور طبقات مختلف ، رسم كهن رو به فراموشى رفت و تعدد زوجات در بين طبقات مرفه و ممتاز جامعه ، مخصوصا در بين سلاطين و شاهزادگان ، رواج فراوان يافت . در تاريخ هرودت وقتى كه صحبت از دختر اوتان كه زوجهء برديا بود به ميان مىآيد ، چنين مىخوانيم « وقتى\r\n\r\n\r\n","description":"","footnote":"\r\n( 283 ) . افلاطون در كتاب ضيافت از قول آپولودوروس چنين مىگويد : « چون ناگهان سقراط را ديدم كه با كفش چوبى از حمام بيرون مىآمد ، و اين چيزى بود كه هرگز به آن عادت نداشت ، از او پرسيدم كه قصد كجا دارد كه چنين خود را زيبا كرده است . »\r\n( 284 ) . يونانيان و بربرها ، پيشين ، ص 42 .\r\n( 285 ) . سعيد نفيسى ، تاريخ اجتماعى ايران ، ص 120 ،\r\n","page_name":" 520 ","page_number":534},
  {"content":"\r\n\r\nنوبت به « فديمه » رسيد كه با مغ همبستر شود . . . » اين امر حكايت از عادات و رسومى دارد كه در حرمسراى مشرق‌زمينيان و اندرون اعيان آن زمان معمول بوده ، چه زنان پادشاهان متعدد بودند و پادشاه ، بنوبت هرشب با يكى از آنها همبستر مىشده است . » « 286 »\r\nاز راه و رسم عروسى و مقررات و سنتى كه در آن دوران در بين مردم عادى معمول بوده است اطلاعى نداريم و نمىدانيم در زناشوييهاى آن دوره به رضايت زوجين تا چه‌اندازه توجه مىكردند و مسألهء مهريه و جهيزيه براى عروس و داماد و والدين آنها به چه صورت مطرح بوده است . طبق نظر هرودت پاره‌اى از عادات ناپسند مانند لواط را ايرانيان از يونانيان آموختند .\r\nگزنفون در كتاب هشتم ، فصل پنجم ، از ملاقات كورش و سياكزار سخن مىگويد و مىنويسد : « پس‌ازآنكه كورش هداياى فراوان به سياكزار داد ، سياكزار هدايا را قبول كرد و به دست دختر خويش ، تاجى از زرناب و دستبند و گردنبند و جامهء فاخر مادى به كورش تقديم كرد . چون دختر شاه تاج را بر فرق كورش نهاد ، سياكزار گفت : كورش ، اين دختر من است و تمنايم اين است كه او را به زنى بپذيرى . پدرت نيز دختر پدرم را به زنى گرفت و تو از بطن او به دنيا آمدى . اين دختر همان طفلى است كه چون تو كودك بودى با او بازى مىكردى . . .\r\nكورش جواب داد : سياكزار من به ارزش اين موهبت و اهميت اين اتحاد و يگانگى به خوبى واقفم ، اما قبل از اينكه جواب قطعى به دو بدهم ، لازم مىدانم رضايت خاطر پدر و مادرم را فراهم سازم . بااينحال به دختر سياكزار تحفه و هداياى بسيار نفيس و زيبا داد . . . » « 287 »\r\n\r\nجشن تولد\r\nبرپاداشتن آيين جشن تولد يكى از رسوم ديرين ايرانيان است .\r\nهرودت دربارهء اين جشن و مراسم آن‌چنين مىنويسد :\r\nپارسها عادت دارند كه روز تولد خود را چشن بگيرند . در آن روز آنها حق خود مىدانند كه غذايى مطبوعتر از غذاى روزهاى ديگر صرف كنند . اعيان و اغنيا گاو و يا اسب يا شتر و يا خرى مىكشند و آن را يكپارچه در اجاقهايى بزرگ كباب مىكنند . اشخاص بىچيز و فقير به حيوانات كوچكتر قناعت مىكنند .\r\nپارسها معمولا غذاى مقوى سنگين كمتر مىخورند و بيشتر به غذاى سبك علاقه دارند . . . پارسها به شراب بسيار علاقه دارند . آنها حق ندارند در حضور ديگرى استفراغ و يا ادرار كنند . . . وقتى درميان مستى و ميگسارى تصميمى دربارهء مسأله‌اى اخذ مىكنند فرداى آن روز صاحب‌خانه . . . بار ديگر قبل از صرف غذا به حال گرسنه موضوع را مطرح و اخذ رأى مىكند . . . « 288 »\r\nظاهرا طبقات ممتاز روز تولد را همه ساله جشن مىگرفتند . كورش ضمن گفتگو با استياك به وى مىگويد : « روزى كه بمناسبت عيد تولدت به دوستانت ضيافت دادى ، من به خاطر دارم كه ساكاس شراب مىريخت . » « 289 »\r\n\r\n\r\n","description":"","footnote":"\r\n( 286 ) . تاريخ هرودت ، ج 3 ، پيشين ، ص 89 .\r\n( 287 ) . كورش‌نامه ، پيشين ، ص 316 .\r\n( 288 ) . تاريخ هرودت ، پيشين ، ج 1 ، ص 217 .\r\n( 289 ) . ايران باستان ، پيشين ، ص 252 .\r\n","page_name":" 521 ","page_number":535},
  {"content":"\r\n\r\nاگر نوشته‌هاى هرودت و گفته‌هاى « آمينتاس » را حمل به صحت كنيم بايد قبول كنيم كه پارسهاى عهد هخامنشى در مهمانيها به معيت زنان خود شركت مىجستند .\r\nفرستادگان داريوش خطاب به ميزبان خود چنين مىگويند : اى مقدونى كه ميزبان ما هستى در بين ما پارسها رسم چنين است كه وقتى ضيافتى بزرگ مىدهيم علاوه بر خدمتكاران زيباروى ، زنان شرعى خود را نيز همراه مىآوريم و در كنار خود مى - نشانيم . . . آمينتاس به اين تقاضا چنين پاسخ داد : پارسها ، در بين ما چنين رسمى كه شما نقل كرديد وجود ندارد ولى برعكس ، زنان را دور از مردان نگه - مىداريم ، اما چون شما فرمانروايان ما هستيد . . . شما را از اين حيث راضى خواهيم كرد . . . « 290 »\r\nظاهرا مهمترين تفريحات و سرگرميهاى مردم مرفه آن دوره شكار و تيراندازى بود .\r\nهرودت در جلد اول تاريخ خود مىنويسد :\r\nمردم ليدى براى آنكه از قحطى و گرسنگى رنج نبرند ، راه چاره‌اى انديشيدند . گويا در اين زمان است كه بازى نرد و بازى استخوان و بازى با توپ و ديگر انواع بازيها اختراع شده است ، به استثناى بازى ورق كه اهالى ليدى مدعى اختراع آن نيستند . . . يك روز در تمام مدت روز به بازى سرگرم مىشدند تا به فكر خوردن نيفتند ، فرداى آن روز بازى را قطع مىكردند و به خوردن مشغول مىشدند . « 291 »\r\n\r\nمراسم عزادارى\r\nاز مراسم تدفين و عزادارى مردم آن دوران نيز جز اطلاعات مبهم و پراكنده خبرى نداريم . گزنفون مىنويسد :\r\nپس‌ازآنكه « ابراداتاس » در جريان نبرد با مصريان كشته شد ، زنش پس از وقوف از مرگ شوهرش بر سر نعش او شتافت ، آن را از زمين برداشت ، بر - روى ارابهء خود قرارداد و به حوالى رود « پاكتول » برد . در آنجا چون خواجگان و نوكران مشغول حفر مزارى در بالاى تپه براى او شدند ، زن باوفايش سر آن دلاور را كه با لباسهاى فاخر پوشانده شده بود بر روى زانوى خود گذارد . كورش كه اين خبر را شنيد آهى پرسوز كشيد و با هزار نفر به آن محل ماتم‌زا ، روآورد . . . دستور داد مجللترين و فاخرترين تزيينات را با خود بردارند تا جنازهء آن مرد شريف را كه شجاعانه جان خود را فدا كرده بود ، بپوشانند . كورش بمحض اينكه پانتئا را ديد كه بر خاك نشسته و سر شوهرش را بر روى زانوى غم نهاده است ، اشك در چشمانش حلقه زد . . .\r\nآنگاه پانتئا خطاب به كورش گفت : « شوهرم مردانه مرد ، ذره‌اى بيم و سستى در كارش نبود . من كه او را تشويق و ترغيب مىكردم ، زنده‌ام . » كورش پس از ابراز حسرت و تأثر گفت : « بلى پانتئا شوهرت با افتخار شهيد شد . . . اجازه\r\n\r\n\r\n","description":"","footnote":"\r\n( 290 ) . تاريخ هرودت ، ج 5 و 6 ، پيشين ، ص 15 .\r\n( 291 ) . همان ، ج 1 ، ص 147 .\r\n","page_name":" 522 ","page_number":536},
  {"content":"\r\n\r\nبده جسدش را با احترام بپوشانم . » آنگاه پارچه و تجملات بسيار آوردند و جسد آن مرد دلير را با احترام بسيار غرق زيور كردند . سپس پانتئا را مخاطب ساخت و گفت : « افتخارات ، و احترامات ديگرى نصيب او خواهد شد ، بر مزارش بناى مجللى كه شايستهء او و توست ، برپا خواهند ساخت . » پس از اندكى زمانى پانتئا با خنجر خودكشى مىكند و كورش با تأثر بسيار دستور مىدهد براى هردو تشييع جنازهء مجللى برپا سازند . . . « 292 »\r\nهرودت مىنويسد : « وقتى « ماسيس تيوس » يكى از سرداران نامى ايران در پلاته كشته شد ، تمام قشون ايران عزادارى كردند و علامت عزا چنين بود كه سپاهيان موهاى سر و صورت و يال اسبان را چيدند . » « 293 »\r\nدر مورد كورش نيز مىنويسد :\r\nچون مرگ خود را نزديك ديد ، ساعتى چند با نزديكان و دوستان خود سخن گفت و به آنان اندرزهاى فراوان داد و در پايان گفت : « اى فرزندان چون من مردم جسد مرا در طلا يا نقره و يا چيز ديگر مگذاريد ، زود آن را به خاك سپاريد . واقعا چه چيز به‌ازآن است كه شخص با اين خاكى كه بهترين چيزهاى زيبا و خوب را بارمىآورد و مىپرورد ، مخلوط شود ؟ من چون هميشه دوست انسان بوده‌ام ، خود را سعادتمند خواهم دانست . . . حس مىكنم روحم بيرون مىرود . من اين حال را از علاماتى درك مىكنم . . . اگر كسى از شما مىخواهد دستش را به من برساند و در چشمان من بنگرد پيش بيايد ، ولى وقتى كه من زير نقاب رفتم خواستارم كه كسى ، حتى شما اى فرزندان من ، بدن مرا نبينيد ولى پارسيها و متحدين را دور قبر من جمع كنيد تا به من تبريك بگويند از اينكه من از اين به بعد در امنيت و آرامش خواهم بود ، خواه درميان خدايان باشم و خواه به كلى معدوم شوم . . . آخرين حرف مرا فراموش نكنيد ، اگر مىخواهيد به دشمنانتان زيان برسانيد در حق دوستان نيكى كنيد . . . « 294 »\r\nدر منابع غير ايرانى نيز جسته‌جسته به راه و رسم عزادارى در عهد باستان اشاره شده است .\r\nبه حكايت كتاب مقدس ، يكى از كهنترين عزاداريها ، سوگوارى و ماتمى است كه پس از مرگ يعقوب « اسرائيل » بوسيلهء يوسف و فرزندان او صورت گرفته است . به حكايت عهد عتيق :\r\n( سفر پيدايش )\r\n. . . يوسف بر روى پدر خود افتاد ، بر وى گريست و او را بوسيد . يوسف طبيبان را كه از بندگان او بودند امر فرمود تا پدر او را حنوط كنند و طبيبان ، اسرائيل را حنوط كردند و چهل روز در كار وى سپرى شد . . . و اهل مصر هفتاد روز براى وى ماتم گرفتند . . . پس يوسف روانه شد تا پدر خود را دفن كند و همهء\r\n\r\n\r\n","description":"","footnote":"\r\n( 292 ) . كورش‌نامه ، پيشين ، ص 252 .\r\n( 293 ) . ايران باستان ، پيشين ، ج 1 ، ص 22 .\r\n( 294 ) . همان ، ص 468 .\r\n","page_name":" 523 ","page_number":537},
  {"content":"\r\n\r\nنوكران فرعون كه مشايخ خانهء وى بودند و جميع مشايخ زمين مصر با او رفتند و همهء اهل خانهء يوسف و برادرانش و اهل خانه پدرش جز اطفال . . . به خرمنگاه « اطاد » كه آنطرف اردن است ، رسيدند و در آنجا مدت هفت روز ماتمى عظيم برپا كردند و يوسف پس از دفن پدر با برادران و همراهان به مصر برگشت .\r\n\r\nمنابع تاريخى\r\nتاريخ باستانى ايران منابع و مآخذ گوناگون دارد و در سايهء كوششهاى مداوم باستانشناسان در شرق نزديك ، هرروز در اثر حفريات ، اسناد و مدارك جديدى بر منابع موجود افزوده مىشود . مهمترين و موثقترين منابع تاريخى باستانى ايران كتيبه‌هاى هخامنشى است كه به زبان پارسى باستانى نوشته شده است . علاوه‌براين كتاب اوستا كه حاوى تعاليم دين زرتشتى است ، بسيارى از خصوصيات اجتماعى و اقتصادى سكنهء نجد ايران را در عهد باستان روشن مىكند . كتيبه‌هاى ميخى آشورى و بابلى ضمن توصيف لشكركشيهاى سلاطين ، جسته‌جسته مطالبى كه نمودار اوضاع نظامى ، اقتصادى و اجتماعى آن دوران است ، به دست مىدهد . از قرن پانزدهم سياحان و جهانگردان اروپايى به ويرانه‌هاى تخت جمشيد و برجستگيها و نوشته‌هاى نقش رستم توجه كردند ؛ حتى شاردن « 295 » نسخه‌اى از كتيبه‌هاى فارسى باستان را با خود به اروپا برد .\r\nغير از اسناد و مدارك سابق الذكر ، نوشته‌هاى مورخان يونانى به روشن كردن مناظرى از اوضاع سياسى و اجتماعى آن دوران كمك مىكند . عصر پريكلس درخشنده‌ترين دوران تاريخى يونان باستان است . در اين دوره تحت شرايط خاص اقتصادى و اجتماعى ، در تمام زمينه‌هاى علمى و فرهنگى شخصيتهاى بزرگى در يونان ظهور كردند و جمعى شاعر ، فيلسوف ، دانشمند ، مورخ ، درام‌نويس و نويسنده آثار و افكارى از خود به يادگار گذاشتند كه اكنون پس از گذشت دهها قرن هنوز تازگى و طراوت خود را از دست نداده است .\r\nاز حدود قرن پنجم قبل از ميلاد به‌بعد ، نه تنها در زمينه‌هاى علمى و فلسفى دانشمندانى چون طالس ملطى و فيثاغورس و سقراط و افلاطون و ارسطو پا به عرصهء ظهور گذاشته‌اند بلكه مورخان زبردستى نظير هرودت و توسيديد و كتزياس و پلوتارك و گزنفون به توصيف اوضاع اجتماعى و شرح وقايع و لشكركشيهاى مهم آن دوران مبادرت كرده و از اين راه به روشن كردن قسمتى از حيات سياسى و اجتماعى مردم ايران‌زمين كمك كرده‌اند .\r\nداندامايف در پيرامون منابع تاريخى هخامنشى تحقيقات گرانبهايى كرده است ، به نظر او :\r\nغير از اسناد و مدارك ادارى و اقتصادى عيلام ، و اسناد بازرگانى و معاملاتى بابل ، و نوشته‌هاى آرامى ، و اخبار و اطلاعات تاريخى مصر و حدود دجله و فرات و يهود و كتيبه‌هاى شاهان هخامنشى و كتب مذهبى بنى اسرائيل و آثار و كتب تاريخى يونانيان ، از نامه‌هايى خطاب به ساتراپها ( متضمن شكايات مردم ) ، فرامين حقوقى ، فرامين مربوط به آزادى برده‌ها ، اسناد ادارى ، مكاتبات رسمى مأمورين و مقامات عاليرتبه ايرانى ، مكاتبات جنگجويان مهاجر الفانتين به نامهاى\r\n\r\n\r\n","description":"","footnote":"\r\n( 295 ) .  Chardin \r\n","page_name":" 524 ","page_number":538},
  {"content":"\r\n\r\n« هرموپول » ، « فيو » و . . . صورت‌مجلسهاى مربوط به هبه و هدايا ، قبوض مربوط به ديون قراردادهاى مربوط به فروش اموال ، گزارشهاى كاركنان و مسؤولين معابد ، عقدنامه‌ها ، دستورهاى مربوط به طرز ادارهء املاك و جمع‌آورى خراج و ماليات و طريق معامله و سلوك با بردگان ، اطلاعات و اخبار مربوط به مجازاتها و فرار و مرگ بردگان و جز اينها كه به زبانهاى فارسى باستان و اوستا و عيلامى و اكدى و آرامى و عبرى و مصرى و فنيقى و يونانى باستان و لاتينى تنظيم گرديده است ، مىتوان وقايع و حوادث تاريخى ، اقتصادى ، اجتماعى و زندگى روزانه و طرز زندگى و عادات و رسوم را از راه مقايسه و تطبيق سنن و آداب ملل و نمايندگان طبقات مختلف اجتماع ، مورد مطالعه و تحقيق قرارداد . . . « 296 »\r\n« كشف خط ميخى سرانجام به دست گروتفند و راولينسون انجام پذيرفت . در سال 1802 گروتفند به نيروى پشتكار و به اتكاى نظرات تيزبينايهء خود موفق گرديده كه قسمت فوقانى يك كتيبهء پارسى زمان خشايارشا را كه به سه نوع خط ميخى نوشته شده بود ترجمه كند . . . در سال 1850 راولينسون كتيبهء عظيمى از داريوش را بر صخرهاى بيستون كشف كرد كه به سه زبان شوشى ، پارسى قديم ، و بابلى نوشته شده بود و همين امر سبب شد كه خط ميخى بابلى نيز بطور قطع خوانده شود . » « 297 »\r\nيكى از مشكلات تاريخ شرق ، نبودن هيچگونه مبدأ و تاريخ مشترك است . « مردم مشرق‌زمين تاريخ حوادث و اتفاقات را برحسب سالهاى سلطنت يا ساير اتفاقات ، تعيين مى - كردند ، يعنى يك مبدأ تاريخى ثابت و تغييرناپذير وجود نداشت . » « 298 »\r\n\r\n\r\n","description":"","footnote":"\r\n( 296 ) . ايران در دوران نخستين پادشاهان هخامنشى ، پيشين ، ص 11 به بعد .\r\n( 297 و 298 ) . تاريخ جهان باستان ، ج 1 ، ص 113 و 119 .\r\n","page_name":" 525 ","page_number":539},
  {"content":"\r\n . \r\n","description":"","footnote":"","page_name":" 526 ","page_number":540},
  {"content":"\r\n\r\n\r\nفصل پنجم . حمله اسكندر\r\n\r\n","description":"","footnote":"","page_name":" 527 ","page_number":541},
  {"content":"\r\n\r\n\r\nوضع ايران\r\nمدتها قبل‌ازآنكه حملهء نظامى اسكندر به ايران آغاز شود ، موجبات و عوامل شكست ايرانيان در مقابل هرحملهء خارجى فراهم شده بود . در حدود 150 سال ، شاهنشاهى هخامنشى ، بر اصولى كه كورش و داريوش بنيان نهاده بودند ، به زندگى افتخارآميز خود ادامه داد . در طول اين مدت ، وضع زندگى اجتماعى ملل تابع شاهنشاهى تا حدى رضايت‌بخش بود .\r\nكارمندان اعزامى حكومت مركزى به وظايف خود عمل مىكردند و مأمورين مخفى يعنى چشم و گوشهاى شاه ، ناظر اعمال آنها بودند . ولى كسانى كه پس از خشايارشا در شوش سلطنت كردند به‌جاى آنكه از سياست خردمندانهء كورش و داريوش الهام بگيرند و ارتباط معنوى خود را با ملل تابع حفظ كنند ، با تحميل مالياتهاى سنگين و عدم توجه به مصالح آنها مقدمات تزلزل شاهنشاهى را فراهم كردند . رقابتها و توطئه‌هايى كه در اطراف تاج‌وتخت براى كسب قدرت وجود داشت ، غالبا منتهى به كشتار افراد خاندان سلطنتى مىشد . دربار مركز نزاعها و دسته‌بنديهاى سياسى شده بود و افراد برجستهء حكومت پولها و طلاهايى را كه از اقطار شاهنشاهى گردآورى شده بود ، در خدمت فساد و خيانت مصرف مىكردند .\r\nدرحالىكه افراد خاندان سلطنتى بر اثر خودپرستى به جان‌هم افتاده و كوچكترين توجهى به مصالح ملل تابع شاهنشاهى نداشتند ، در مصر ، قبرس ، فنيقيه ، و سوريه فكر استقلال طلبى قوت مىگرفت ، و در همين ايام ، مقدمات وحدت شبه جزيرهء يونان فراهم مىگرديد .\r\n\r\nاقدامات فيليپ\r\nدر شمال شبه جزيرهء يونان كشور كوچكى است به نام مقدونيه كه در زمان داريوش به تصرف ايران درآمد . اين كشور فلاحتى از جهاتى با پارس ، كه هستهء مركزى شاهنشاهى ايران بود ، شباهت داشت . فئودالها و نجيب‌زادگان مقدونى مالك زمينهاى وسيعى بودند و در فوق تمام طبقات ، شخص پادشاه قرار داشت .\r\nفيليپ به كمك افسران و سربازانى كه در اختيار داشت موفق گرديد كه نظم جديدى در سرزمين مقدونيه برقرار سازد . فالانژ « 1 » يعنى گروه سربازان نيزه‌دار سنگين اسلحه ، به معيت نجبا و سواره‌نظام جملگى تحت فرماندهى فيليپ درآمده بودند . وى پس‌ازآنكه بر تخت نشست ، اتحاديه‌اى شامل يونان به وجود آورد و از جهازات يونانى براى تقويت سپاه مقدونيه\r\n\r\n\r\n","description":"","footnote":"\r\n( 1 ) .  Phalange \r\n","page_name":" 528 ","page_number":542},
  {"content":"\r\n\r\nاستفاده كرد .\r\nولى دوران زمامدارى فيليپ چندان نپاييد . وى ظاهرا به تحريك دربار ايران با دشنهء يكى از ياغيان ازپا درآمد و پسر جوان و جاه‌طلب او به تعقيب كارهاى پدر پرداخت .\r\nفيليپ پدر اسكندر ، پادشاه شايسته‌اى بود و كشور كوچكش را بسيار نيرومند ساخت و ارتش مجهز و مؤثرى به وجود آورد . اسكندر ، كبير لقب يافته و در تاريخ شهرت فراوان پيدا كرده است . اما بسيارى از كارهاى او به علت اقدامات دقيق پدرش ، فيليپ كه پيش از او انجام داده بود ، مقدور و ممكن شد . اين موضوع جاى ترديد است كه آيا اسكندر مرد بزرگى بوده يا نبوده . در نظر من به يقين او يك قهرمان بزرگ نيست ، اما درهرحال در دوران عمرى كوتاه توانست خود را در دنياى زمان خودش مشهور سازد و تاريخ هم او را نخستين فاتح جهان مى - شمارد و هنوز هم در سرزمينهاى دوردست و در قلب آسياى ميانه خاطرات و اسم او باقى است . . . شهرهاى متعددى به نام او ناميده شد كه بسيارى از آنها هنوز هم باقى است ، بزرگترين آنها شهر « اسكندريه » در مصر مىباشد .\r\nاسكندر فقط بيست سال داشت كه پادشاه شد و با جاه‌طلبى فراوانى براى انجام كارهاى بزرگ اشتياق داشت . . . يونانيها نه از فيليپ خوششان مىآمد نه از اسكندر ، اما از قدرت و نيروى آنها ملاحظه مىكردند . « 2 »\r\nمردم شجاع و آزادفكر يونان وقتى ديدند كه اسكندر خود را آمادهء انتقام و هجوم به ايران مىكند ، از وى تبعيت كردند . در اين موقع ، چنان كه اشاره كرديم ، وضع داخلى ايران سخت آشفته بود و موفقيتهاى قبلى حكومت ايران در جنگ با يونانيان بيشتر نتيجهء نفاق و اختلافات داخلى يونانيان بود . ولى اين نقص بزرگ جامعهء يونانى به همت فيليپ ازبين رفت و مخالفت دموستنس « 3 » و همفكران او با وحدت يونان و كوشش آنها در راه اتحاد ايران و يونان به جايى نرسيد . فيليپ به يارى پسرش اسكندر به استقلال يونان در سال 338 ق . م . خاتمه داد و اتفاقا در همان سال اردشير سوم مسموم گرديد . درباريان پس از مدتى جستجو يكى از خويشاوندان او به نام داريوش سوم ( كدمان ) را به جانشينى او بر گزيدند . در اين موقع حكومت ايران ضعيف و ناتوان بود ، بدبختيهاى گوناگون ، كه در جنگهاى مصر نصيب ايران شده بود ، عدم قدرت سرداران ايران در جلوگيرى از مراجعت گزنفون و ده‌هزار سرباز يونانى او ، و شكستهاى نظامى ايرانيان در قبرس ضعف شاهنشاهى ايران را نشان داده بود . دو مورخ يونانى پوليب و پلوتارك مىگويند :\r\nبازگشت اين يك مشت مردم از « دم در قصر شاه » ، چنان كه خودشان مىگفتند ، تا يونان بدون آنكه مانعى جلوشان را ببندد ، عقيده‌اى را كه يونانيهاى آن زمان راجع به عظمت شاه ايران و شكست‌ناپذيرى او داشتند ، متزلزل كرد . « آژه زيلاس »\r\n\r\n\r\n","description":"","footnote":"\r\n( 2 ) . نگاهى به تاريخ جهان ، ج 1 ، پيشين ، 115 .\r\n( 3 ) .  Demosthens \r\n","page_name":" 529 ","page_number":543},
  {"content":"\r\n\r\nپادشاه اسپارت به قصد ايران لشكر كشيد و تا قلب كشور « فريگيه » هم رفت ، منتهى پول ايران به يونان رسيد و با ايجاد تفرقه و اختلاف كار آژه‌زيلاس را خراب كرد . چندى بعد اسكندر همان راه را پيش‌گرفت ، ولى فاتح مقدونى از سرگذشت آژه‌زيلاس درس عبرت گرفته بود و تا از داخلهء يونان اطمينان نيافت به اين كار نپرداخت و به اين جهت به مقصود رسيد و كامياب شد . « 4 »\r\nدر اين موقع در يونان بين متفكرين و زمامداران دو طرز فكر مختلف وجود داشت : عده‌اى يوغ پارسيان را بر تسلط مقدونيان ترجيح مىدادند و مىگفتند شهرهاى يونانى آسياى صغير از مركز قدرت شاهنشاهى دور است و تحمل تسلط پارسيان براى ما بهتر است تا قبول تسلط مقدونيان .\r\nولى عده‌اى ديگر بر خلاف ، مىگفتند نژاد عالى يونانى نبايد از شاه پارس تبعيت كند و اگر يونان نمىتواند در راه وحدت و استقلال خود توفيق يابد چه ضرر دارد كه مقدونيهء يونانى شده در راه اين مهم پيش قدم گردد .\r\nبالاخره نظريهء دوم حاكم گرديد و اسكندر به قصد انتقامجويى خود را آمادهء تسخير ايران نمود . وى قبل از حركت با سران سپاه و دوستان نزديك خود دراين‌باره گفتگو كرد و نظريهء كسانى را كه عمل اسكندر را عجولانه مىشمردند ، رد نمود .\r\n\r\nوضع اجتماعى و سياسى ايران\r\nمورخان مىنويسند :\r\nاسكندر پس‌ازاينكه با حريفان يونانى خود تسويهء حساب كرد ، اردوكشى عليه پارس را كه پدرش هوس آن را در سر مىپرورانيد ، تدارك ديد . سپاهى كه اسكندر بر آسيا گسيل داشت ( سال 334 ق . م . ) چندان بزرگ نبود ( سى هزار پياده نظام و پنجهزار سوار و 160 كشتى ) ، اما پارس در زمان واپسين شاهان هخامنشى به حق مىتوانست به غولى با پاهاى گلين مانند گردد . مردمى كه از فشار مالياتها و انواع عوارض ( ازجمله خدمت سپاهيگرى ) ، به جان آمده بودند و حكام ولايات به آنها ستم مىكردند ، به ضد يوغ پارس به‌پاخاستند . جنبش آزادى ، بويژه در مصر ، نيرو گرفت و سپاه پارس كه نفرات آن بسيار زياد بود ، فاقد قدرت جنگى بود . اين سپاه كه از طرف ساتراپها ( شهربانان ) به خدمت گرفته شده بود ، با بيميلى مىجنگيد .\r\nچريكهاى مزدور يونانى كه تعدادشان تا بيست‌هزار مىرسيد ، بدون ترديد نيرويى به شمار مىرفت ، ولى در جنگ با هموطنانشان نيرويى نبود كه بتوان بر آن تكيه كرد . و بالاخره شهربانان پارس خود نيز در صدد بودند با شورش ، خاندان سلطنت را براندازند . وانگهى آخرين شاهان هخامنشى قدرت و ارزش خود را به كلى از دست داده بودند . ملكه‌ها و سوگليهاى آنها در دربار نقشى مسلط بازى مىكردند .\r\n\r\n\r\n","description":"","footnote":"\r\n( 4 ) . بازگشت ده هزار يونانى ، پيشين ، ص 5 .\r\n","page_name":" 530 ","page_number":544},
  {"content":"\r\n\r\nيكى از اين افراد خواجه « باگوآس » بود كه با نقش خاص خود شهرتى يافت . وى سه پادشاه را به تخت رساند و همگى را بكشت ولى خود او نيز بنوبهء خود به دست چهارمين آفريدهء خويش ، داريوش سوم ، به قتل رسيد . « 5 »\r\nدرميان شهرهاى يونان تنها شهر « تبس » « 6 » در مقابل اسكندر پايدارى نمود ، ولى او با خشونت بر اين شهر زيبا تاخت و تمام ساختمانهاى آن را خراب كرد و بسيارى از مردم آن را كشت و هزاران نفر را به غلامى فروخت و با اين حملهء وحشيانه به يونانيان فهماند كه بايد از در اطاعت درآيند .\r\nوى طى اعلاميه‌اى به يونانيانى كه تحت نظر عمال پارسى كار مىكردند ، تذكر داد كه بايد وفادارى خود را به نظام جديد عملا نشان بدهند و در راه اجراى نقشه و كمال مطلوب او يعنى پان هلنيسم سعى و كوشش نمايند .\r\nاسكندر براى تحقق بخشيدن به آرزوى خود با سپاهى اندك ، كه تقريبا همه از مقدونيان بودند ، حركت نمود و با كشتى از داردانل گذشت و شهر تروا « 7 » را تصرف كرد و خود را آمادهء تسخير آسيا نمود .\r\nداريوش سوم ، كه هنوز از قدرت نظامى اسكندر و ياران او غافل بود ، دستور داد كه اسكندر را دستگير كرده به شوش ببرند و قواى خود را براى جلوگيرى از اسكندر گسيل داشت . فرمانده يونانى كه در خدمت ارتش ايران بود و بيش از شاه ايران به ارزش نظامى مقدونيان واقف بود ، پيشنهاد كرد كه با اجراى سياست عقب‌نشينى ، اسكندر را از مركز قدرت خود دور ساخته به داخل ايران بكشانند و در عقب خود جز خاك سوخته چيزى باقى نگذارند .\r\nولى اين پيشنهاد ، رد شد و در نخستين تلاقى ، سپاه ايران مغلوب شد . مزدوران يونانى محاصره شدند و به دستور اسكندر به عنوان خائن به وطن جملگى به قتل رسيدند . اسكندر ضمن عبور از آسياى صغير با مقاومتهايى روبرو گرديد ، ولى جملهء آنها را درهم شكست و سرانجام وارد كليكيه « 8 » شد . در اينجا بار ديگر اسكندر با سپاهيان داريوش روبرو گرديد . شاه ايران به‌جاى آنكه طبق توصيهء يك نفر مقدونى فرارى ، خود را آمادهء دفاع كند ، به مقابله با اسكندر شتافت و در مقابل ضربات نيروى او تاب نياورده فرار اختيار نمود . در دمشق محمولات خانوادهء شاهى و زن و فرزندان او به دست اسكندر افتادند .\r\n\r\nفتوحات اسكندر\r\nاسكندر پس از آنكه يونانيان آسياى صغير را آزاد كرد و قسمت غربى شاهنشاهى ايران را به تصرف درآورد ، براى تأمين عقب جبهه به تعقيب داريوش نپرداخت بلكه به تسخير شهرهاى فنيقيه همت گماشت . شهر تير « 9 » لجوجانه در مقابل قواى اسكندر مقاومت كرد ولى سرانجام سقوط نمود و تفوق ديرين خود را از دست داد و شهر جديد اسكندريه موقعيت بحرى و تجارى كسب كرد . اسكندر پس از مدتى استراحت وارد مصر شد ، ولى مردم اين سرزمين كه از تسلط ايرانيان سخت ناراضى بودند ، در مقابل اسكندر بدون كمترين مقاومتى تسليم شدند . اسكندر به ديدن معبد « آمن » رفت و خود را فرعون\r\n\r\n\r\n","description":"","footnote":"\r\n( 5 ) . تاريخ جهان باستان ، پيشين ، ج 2 ، ص 176 به بعد .\r\n( 6 ) .  Thebes \r\n( 7 ) .  Troie \r\n( 8 ) .  Cliicia \r\n( 9 ) .  Tyr \r\n","page_name":" 531 ","page_number":545},
  {"content":"\r\n\r\nقانونى مصر خواند ، سپس به‌طرف بين النهرين حركت نمود .\r\nدر طى اين محاربات ، دوبار داريوش به اسكندرنامه نوشت . در نامهء اول به او پيشنهاد دوستى كرد ولى اين پيشنهاد رد شد . اسكندر به شاه ايران تكليف كرد كه او را سلطان خود بشناسند . در ايامى كه سكنهء « تير » در مقابل اسكندر شجاعانه مقاومت مىكردند ، دومين نامهء داريوش به دست اسكندر رسيد . در اين نامه داريوش حاضر شده بود براى نجات خانوادهء اسير خود فديهء كلانى بپردازد ، دختر خود را به ازدواج اسكندر درآورد ، و از مناطقى كه تا رود « قزل ايرماق » ممتد بود صرفنظر كند ، ولى اين پيشنهاد نيز مورد موافقت اسكندر قرار نگرفت . پس‌ازآنكه قواى اسكندر از سواحل دجله و فرات گذشت ، سومين نامهء داريوش به دست اسكندر رسيد . در اين نامه پيشنهاد شده بود كه فرات سرحد دو شاهنشاهى شناخته شود و اين موافقت به عنوان جهيز دخترش باشد ؛ همچنين داريوش موافقت كرده بود كه پسرش به عنوان گروگان نزد اسكندر بماند و 30 هزار تالان براى رهايى مادر و دو دخترش بپردازد ، و در نتيجهء اين قرارداد ، اسكندر در سلطنت شريك . . . داريوش گردد . براى سومين‌بار پيشنهادات داريوش مورد موافقت اسكندر واقع نگرديد و جنگ بين طرفين آغاز شد . با اينكه در اين جنگها داريوش در قلب قواى خود محاط بود و مزدوران يونانى و نجباى ايرانى شجاعانه مبارزه مىكردند ، نظر به عدم اطلاع سران سپاه ايران از فنون جديد ، قواى جنگى ايرانيان و گردونه‌ها و فيلهاى آنان در برابر نيروهاى تازه نفس اسكندر تاب مقاومت نياوردند و داريوش ناگزير به‌طرف همدان فرار كرد و جنگ به پايان رسيد . از اين پس اسكندر براى فتح بقيهء ايران سالها صرف وقت نمود ولى ديگر با مقاومت مؤثرى مواجه نگرديد .\r\n« اسكندر طى سه سال ، آرزوى اشرافيت يونان و مقدونى را ، كه تسلط بر كرانهء شرقى مديترانه بود ، تحقق بخشيد . كنفدراسيون آتن ، رؤياى اين واقعه را از زمان پريكلس در سر مىپرورانيد . دموستن در خطابه‌هاى خود ، از سلطهء جهانى هلاد متحد سخن مىراند .\r\nبا اينهمه لازم بود كه قدرت در سرزمينهاى وسيعى كه به تصرف درآمده ، محكم و استوار گردد ، و اين امر به زمانى دراز احتياج داشت . بىجهت نيست كه « پامنيون » سردار كاركشته و همرزم پير « فيليپ » بعد از اطلاع از شرايط صلحى كه شاه پارس ، پس از نبردهاى « ايسوس » پيشنهاد كرده بود به اسكندر چنين گفت : اگر من به‌جاى اسكندر بودم اين پيشنهاد را مىپذيرفتم » ولى اسكندر به او پاسخ داد : من نيز آنها را مىپذيرفتم اگر به‌جاى پارمنيون بودم . » « 10 »\r\nاسكندر پس از پايان كار داريوش به فتوحات خود ادامه داد و پس از عبور از دجله و فرات وارد شهر تاريخى بابل گرديد . در آنجا مقدم او را گرامى داشتند . وى شهربان ايرانى بابل را در مقام خود ابقا كرد و براى تحبيب مردم ، دستور داد عليرغم خشايارشا « معبد بعل » را بار ديگر بسازند . پس از تسخير بابل ، اسكندر راه شوش پيش‌گرفت . سكنهء اين شهر بدون مقاومتى تسليم شدند . اسكندر دستور داد خانوادهء داريوش در قصر شوش مستقر گردند و\r\n\r\n\r\n","description":"","footnote":"\r\n( 10 ) . تاريخ جهان باستان ، ج 2 ، پيشين ، ص 178 .\r\n","page_name":" 532 ","page_number":546},
  {"content":"\r\n\r\nخود به پيشرفت نظامى ادامه داده وارد تخت جمشيد گرديد . در اينجا مانند شوش اسكندر گنجينه‌اى گرانبها به دست آورد . چهار ماه در اين شهر اقامت گزيد و چند سفر جنگى براى سركوبى كوهستانيان انجام داد و از مقر كورش ديدن نمود . اسكندر پس از آنكه به استخر پايتخت سلاطين هخامنشى وارد شد ، « 120 هزار تالان معادل با 28 ميليون و دويست و نود هزار پوند ، و غنايم ديگر به دست آورد . بطورى كه پلوتارك مىنويسد ده هزار گارى قاطرى و پنجهزار شتر براى حمل و نقل اين خزاين لازم بود . » « 11 »\r\nپس از آنكه پاسارگاد به تصرف قواى اسكندر درآمد ، « قصور عاليهء پرس پليس طعمهء حريق گرديد و به قتل‌عام سكنه فرمان دادند . آريان مىنويسد كه اين عمل تلافى خطاهايى بود كه پارسيان در يونان بويژه در آتن مرتكب شده بودند . . . عدهء زيادى از اسراى يونانى در استخر ، حضور فاتح آمده و ناله‌هاى آنها براى انتقام ، طبعا لشكريان را به اين كار واداشته است . » « 12 » برخى از دانشمندان اين حريق را غير ارادى و نتيجهء عدم احتياط و باده‌نوشى وحشيانهء اسكندر و يارانش دانسته‌اند ، درحالىكه « آندره‌گدار » و مرحوم پيرنيا اين عمل سفيهانهء انتقام‌آميز را ، تعمدى و محصول ارادهء اسكندر دانسته‌اند .\r\n\r\nفجايع اسكندر در تخت جمشيد\r\nبطورى كه از نوشته‌هاى امستد برمىآيد :\r\nاسكندر پس از آنكه به تخت جمشيد راه يافت ، گنجهاى هنگفت زر و سيم سلاطين هخامنشى را به يغما برد . ارزش يكى از گنجها به 120 هزار قنطار سيم برآورد شده . اسكندر به بالشتگاه شاه روى آورد و پنجهزار قنطار زر بالاى تخت شاه را ربود و سپس از زيرپايى شاه سه هزار قنطار زر به خزانهء خود فرستاد . همچنين تاك زرين كه خوشه‌هاى آن از گرانبهاترين گوهرها ساخته شده بود به دست اسكندر افتاد . سربازان اسكندر ، مانند پيشواى خود ، به غارت سكنهء تخت جمشيد مشغول شدند . بنا به گزارشها و مدارك تاريخى ، تخت جمشيد ، توانگرترين شهر در جهان بود ؛ حتى خانه‌هاى خصوصى از چيزهاى گرانبهايى كه در دوران قدرت پارسيان گردآمده بود ، پر بود . سپاهيان اسكندر مردم را بيرحمانه مىكشتند ، زنها را به بردگى مىبردند ، و مقدونيها بر سر تاراج گنجها و منابع گوناگون با يكديگر مىجنگيدند .\r\nبه قول امستد : « اسكندر براى آنكه به بدنامى خود بيفزايد در نامه‌هايش مىباليد كه چگونه فرمان كشتار عام اسيران پارسى را داده بود . . . » در ايام اقامت در تخت جمشيد اسكندر به « پارسه‌گرد » رفت و گنجهاى كورش را ضبط نمود . سپس به بزرگترين تباهكارى تاريخى خود دست زد و اعلام كرد كه تصميم دارد ساختمان تخت جمشيد را ، به كينه‌توزى ويرانى آتن ، خراب سازد . امستد مىنويسد :\r\nپارمنيون به اين جهادگر جوان سفارش كرد كه آنها را از آسيب نگهدارد . او پافشارى نمود كه درست نيست اسكندر مال خود را تباه سازد ، و گفت كه اگر\r\n\r\n\r\n","description":"","footnote":"\r\n( 11 و 12 ) . تاريخ ايران ، پيشين ، ص 349 .\r\n","page_name":" 533 ","page_number":547},
  {"content":"\r\n\r\nاسكندر اين گونه جلوه بدهد كه او فقط رهگذر است و نمىخواهد فرمانروايى آسيا را نگاهدارد ، آسياييها با او همكارى نخواهند كرد . اين به اندازه‌اى نزديك به حقيقت و درست بود كه اسكندر حتى از گوش كردن به آن سرباز زد . تاريخ‌نويسان بعد كوشيدند كه اين جنايت را كم جلوه دهند و عذرى بتراشند . برخى گفتند كه اسكندر از پيش نيت اين سوزاندن را داشت و نقشهء آن را كشيده بود ولى به زودى از آن پشيمان شد و بيهوده فرمان داد كه آتش را فرونشانند . بيشتر گناه را بر گردن زنى به نام « تائيس » دلبر سركردهء سپاه بطلميوس گذاشتند كه گفته مىشد در يك مجلس ميخوارگى اسكندر را بر آن داشت كه شعلهء ويرانگر مرگ‌آور را بيندازد .\r\nدر تخت جمشيد ، ويرانه‌ها ، بازماندهء داستان را حكايت مىكند . اثر تيرهاى سوختهء سقف ، هنوز روى پلكانها و بر پيكرتراشيها ديده مىشود . . . صدها ظرف كه از گوناگونترين و زيباترين سنگها تراشيده شده بود بيرون برده و عمدا خرد شده بود . . . اسكندر نمىتوانست از اين روشنتر ، نشان بدهد كه روكش فرهنگ يونانى او ، چه‌اندازه نازك بوده است . اسكندر كشورگشاييهاى نخست خود را از روى نمونهء شهرستانهاى پارسى سازمان داده بود . . . او بيش‌ازپيش زير نفوذ عقيده‌هاى شرقى درآمد و به زودى جلال و شكوه پارسى را پيش گرفت . سرانجام او به خواب و خيال يكى كردن مردمان و فرهنگ پارسى و يونانى افتاد . شرق ، كشورگشاى خشمگين خود را مسخره كرد . . . اگر آتش اسكندر نوشته‌هاى بس گرانبهاى روى پوست را از ميان برد ، بيشتر آنها به‌هرحال ، فقط با گذشت زمان نابود مىشد . او بدون اينكه چنين نيتى داشته باشد اين خدمت بزرگ را انجام داد كه لوحهاى گل خام را كه به آسانى از هم پاشيده مىشد در اين آتش‌سوزى پخت . لوحهاى سنگى را كه باستانشناس از زير خاك بيرون آورده بود ، واژه‌شناس راز آنها را كشف كرد . . . براى سراسر دورهء شاهنشاهى باستانشناس و واژه‌شناس به يارى تاريخ‌نويس آمده‌اند . مانند تخت جمشيد ، در شوش نيز كاوش شده و ادبيات عيلامى شناسانده شده است . هرچند همدان هنوز در انتظار است كه نوبهء آن برسد ، در پشته‌هاى شهرهاى بابل ، هزاران سند سوداگرى به دست آمده كه از زمان شهرياران پارسى است و براى نخستين‌بار وصف مختصر زندگى اقتصادى شاهنشاهى آنها را امكان‌پذير ساخته است . . . نزديك 23 قرن از زمانى كه اسكندر تخت جمشيد را سوزاند ، گذشته است ؛ اكنون سرانجام با كوشش باستانشناس ، واژه‌شناس ، و تاريخ‌نويس ، كه دست به دست يكديگر داده‌اند ، پارس هخامنشى از ميان مردگان برخاسته است . « 13 »\r\n« ديودور » مورخ سدهء اول ميلادى راجع به شهر پرسپوليس چنين مىنويسد :\r\nدر آن زمان شهرى در زير آفتاب ، به ثروت اين شهر پرسپوليس نبود . خانهء اهالى\r\n\r\n\r\n","description":"","footnote":"\r\n( 13 ) . شاهنشاهى هخامنشى ، پيشين ، ص 723 به بعد .\r\n","page_name":" 534 ","page_number":548},
  {"content":"\r\n\r\nپر بود از ثروتى كه در مدت ساليان دراز جمع كرده بودند .\r\nطلا و نقره و پارچه‌هاى ارغوانى و اشياء نفيس را كسى نمىتوانست شماره كند . اين شهر بزرگ و نامى شاهان ، مورد توهين و غارت و خرابى گرديد . يك روز غارت اين شهر براى مقدونيهاى حريص كافى نبود ، اما براى اشياء غارتى دست يكديگر را مىانداختند و حتى يكديگر را مىكشتند . اشياء نفيسه را خرد مىكردند . . . اسكندر به ارك وارد شد و خزانه‌اى كه از زمان كورش تهيه شده بود ، به تصرف درآورد ، مقدار طلا را اگر به قيمت تسعير كنيم 120 هزار تالان نقره بود . اسكندر سه هزار شتر و عدهء زيادى قاطر از شوش و بابل خواست تا اين ذخاير را حمل كند . . . « 14 »\r\n« كنت گورث » مورخ سدهء اول ميلادى ، ضمن بحث از حريق تخت جمشيد از شهرى كه نزديك تخت جمشيد بود و با آن آتش گرفته ، سخن مىگويد : « قشون مقدونى كه نزديكى شهر اردو زده بود به تصور اينكه شهر از سانحه آتش گرفته ، به كمك آمد تا حريق را خاموش كند ولى وقتى كه ديدند خود اسكندر مشعلى به دست دارد ، آبى را كه با خود آورده بودند به كنارى نهادند و مواد سوختنى در آتش انداختند . چنين بود فناى پايتخت تمام شرق و فناى شهرى كه هزار كشتى به قصد آتن حركت داد ، آنهمه قشون به اروپا ريخت ، پل روى دريا زد ، كوهها را سوراخ كرد تا آب دريا را به درون كوهها راند . از زمان خراب شدن آن قرنها گذشت و از ميان خرابه‌ها ديگر كسى برنخاست . مقدونيها بعد از اينكه چنين شهرى را درميان عربدهء مستى نابود كردند ، شرمسار شدند .\r\nاسكندر باوجود پيروزيهاى بزرگى كه به دست آورده بود از تعقيب داريوش غفلت نورزيد . به وى خبر دادند كه نايب السلطنهء بلخ او را محبوس كرده به سوى شرق مىبرد .\r\nاسكندر ضمن تعقيب آنها در حدود دامغان به اردوى فراريان رسيده جسد نيمه‌جان داريوش را در ارابه‌اى ديد كه بدون راننده در حركت بود .\r\nبه اين ترتيب زندگى آخرين پادشاه سلسله‌اى كه بيش از دو قرن در آسيا حكومت مىكرد ، با تحمل بدبختيهاى فراوان سپرى گرديد .\r\nكشته شدن داريوش به دست يك نفر ايرانى براى اسكندر خوشبختى بزرگى بود .\r\nمىگويند اسكندر جسد او را با جبهء ارغوانى خود پوشانيد و آن را به شوش نزد مادرش فرستاد و فرمان داد تا با اداى تشريفات لازم وى را در استخر دفن كنند .\r\nپس از پايان كار داريوش ، سربازان و ياران اسكندر ، كه چهار سال و نيم جلاى وطن كرده به فتح شرق مشغول بودند ، علاقهء فراوان داشتند كه با موافقت اسكندر بتوانند به وطن خود بازگردند ، ولى اسكندر پس از وقوف بر نيت آنان ، ضمن نطقى هيجان‌انگيز ، آنها را از اين كار بازداشت و ايشان نيز فسخ عزيمت كردند و تحت رهبرى او به اشغال ايران شرقى ادامه دادند . اسكندر ضمن ادامهء پيشرفت در هرات ، زرنگ ، رخج و غيره ، شهرهاى جديدى\r\n\r\n\r\n","description":"","footnote":"\r\n( 14 ) . ايران باستان ، پيشين ، ص 723 به بعد .\r\n","page_name":" 535 ","page_number":549},
  {"content":"\r\n\r\nبه نام خود بنا كرد . مقاومت و سرسختى سغديان سبب گرديد كه اسكندر دو سال براى سركوبى آنان مبارزه كند . در بهار سال 327 ق . م . اسكندر از هندوكش به سوى هند سرازير شد و باوجود مقاومت هنديان به پيشرفتهايى نايل آمد .\r\nدر اين موقع سربازان مقدونى كه از ديرباز از ادامهء جنگ خسته شده و از نزديكى و تقرب ايرانيان در دستگاه حكومت اسكندر رنجيده‌خاطر بودند ، دورى از وطن را بهانه كرده به شاه خود اعلام كردند كه از اين پس حاضر نيستند از او پيروى نمايند . اسكندر ناچار پس از عبور در طول سند سپاهيان خود را به دو قسمت تقسيم كرد و به آنها دستور داد در مراجعت به ايران طورى حركت كنند تا در بهار سال 324 ق . م . به شوش برسند .\r\n\r\nپايان لشكركشى\r\nبطورى كه ديديم اسكندر پس از عبور از ايران ، پيشرفت خود را به طرف شرق ادامه داد و شهرهاى هرات ، كابل و سمرقند را تصرف نموده به درهء علياى رود سند رسيد ، و در اينجا با نخستين حكمران هندى برخورد و بر خلاف انتظار در نتيجهء مقاومت دلاورانهء هنديان ، تلفات سنگينى بر قواى او وارد آمد . مقدونيها وقتى كه شنيدند در سمت مشرق اين مملكت پادشاهان مقتدر و توانايى هستند كه فيلان جنگى ، و سپاه فراوان دارند اجتماعاتى تشكيل داده ، طى نطقهايى خستگى خود را از ادامهء جنگ و علاقهء خويش را به مراجعت به وطن اعلام كردند . نطق عالى اسكندر در انصراف آنان مؤثر نيفتاد . يكى از سرداران او خطاب به پادشاه مقدونى چنين گفت :\r\nبراى مقاصد و كارهاى انسانى بايد حدى تصور نمود . از لشكريانى كه از يونان حركت نموده‌اند قليلى باقى مانده‌اند اگر اسكندر مىخواهد تمام عالم را مسخر سازد اول بايد به يونان مراجعت كند و فتوحات خود را در آنجا نمايش دهد و مجددا لشكرى براى اين كار تجهيز كند .\r\nاسكندر از شنيدن اين حقايق تلخ در خشم شده مجلس را متفرق ساخت و عده‌اى از ياران و همرزمان قديم خود را كه با او سر مخالفت داشتند كشت ، و به اميد اينكه لشكريانش از مخالفت منصرف شوند تا سه روز عزلت اختيار نمود . بالاخره چون اثرى از پشيمانى آنها ظاهر نگرديد او بوسيلهء قربانيها استخاره كرد تا معلوم دارد عبور به آن طرف « هيفاز » صلاح است يا نه ؟ جواب مساعد نبود و بزرگترين سرباز دنيا با مقدونيها موافقت نمود ، و مغلوب متابعان خود گرديد و لذا فرمان مراجعت صادر نمود ، و آن با نمايشات مسرت‌انگيز پذيرفته شد . « 15 »\r\nدر مراجعت ، اسكندر و سربازان او با دشواريهاى بسيار روبرو گرديدند . عدهء زيادى از آنها بر اثر نبودن آذوقه ، آب ، و ساير ما يحتاج زندگى رنج بسيار بردند . از وقتى كه اسكندر براى جنگ با ايران حركت كرد ديگر به ديدن وطن خود ، مقدونيه ، توفيق نيافت . وى هنگام مراجعت در شهر بابل ، به سال 323 ق . م . در سن 33 سالگى ، درگذشت . به عقيدهء « گوتشميد » : « اسكندر خود بموقع مرد و در غير اين صورت شخصا ناظر اضمحلال و از هم‌پاشيدگى امپراتورى خود\r\n\r\n\r\n","description":"","footnote":"\r\n( 15 ) . تاريخ ايران ، پيشين ، ص 367 .\r\n","page_name":" 536 ","page_number":550},
  {"content":"\r\n\r\nمىگرديد . »\r\nبلافاصله پس از مرگ اسكندر ، جنگهاى داخلى كه بدون وقفهء مهمى 42 سال به طول انجاميد ، آغاز گرديد . در اثر اين جنگها نتيجهء اقدامات اسكندر نقش بر آب شد و مقدونيان كه چشم به راه احراز مقام فرمانروايى بر جهان بودند ، اميد و آرزوى خود را بر باد رفته ديدند . وارث طبيعى در كار نبود . بدوا فيليپ كه فرزند نامشروع فيليپ بود ( 323 تا 317 ق . م . ) به سلطنت رسيد و بعد اسكندر دوم ، پسر اسكندر ، و « ركسانه » كه پس از مرگ پدر به دنيا آمده بود ، چندى زمام امور را به دست گرفتند . حملهء اسكندر به شرق كمابيش به مبادلهء فرهنگى بين دو قاره كمك كرد و موجب بسط مناسبات اقتصادى گرديد .\r\nبا اينهمه نبايد فراموش كرد كه پيروزى بر شرق در حقيقت نه تنها انهدام امپراتورى پارس را موجب گرديد بلكه به استقرار سلطهء جديدى منجر شد كه برپايهء برده ساختن وحشيانهء مردم بومى بوسيلهء يونانيان مبتنى بود . وقايعى كه بر اثر سقوط پارس اتفاق مىافتاد زندگى توده‌هاى مردم را بهبود نبخشيد . بهره‌كشى ماهرانه و رنجبارترى كه از جانب مهاجمان اعمال مىشد جايگزين نوع پيشين امپراتورى پارس گرديد . درعين‌حال امپراتورى وسيع اسكندر و پارسها در يك حقيقت با يكديگر شباهت داشتند و آن اين بود كه هردو از طريق پيروزى بر دولتهاى گوناگونى كه در سطوح مختلف اجتماعى ، اقتصادى و فرهنگى قرار داشتند ، بوجود آمده بودند . . . « 16 »\r\n\r\nسلوكيان\r\nبا مرگ اسكندر نزاع بر سر جانشينى او آغاز گرديد . سردارانى كه در مكتب او و پدرش فيليپ ، به فنون جنگ آشنا شده بودند ، هيچيك خود را كمتر از ديگرى نمىدانست ؛ به همين جهت ، مدت چهل سال شاهنشاهى اسكندر دستخوش خونين‌ترين مبارزات بين مدعيان جانشينى او گرديد . سرانجام در سال 301 ق . م . ميراث اسكندر بر مبناى سه حكومت مستقل تثبيت گرديد . مصر نصيب بطلميوس شد و او در آنجا سلطنت بطالسه را پايه‌گذارى كرد . در اين دوره شهر اسكندريه از بركت فعاليتهاى علمى و فرهنگى كه با تشويق بطلميوس صورت مىگرفت ، مقام و موقعيت مهمى كسب كرد و چنان كه قبلا ديديم ، يكى از مراكز فرهنگى دنياى قديم بود . ايران ، بين النهرين ، فلسطين ، سوريه ، و قسمتى از آسياى صغير سهم سلوكوس ، يكى ديگر از سرداران اسكندر ، شد . آريان دربارهء او مىگويد : « درميان كسانى كه بعد از اسكندر وارث تخت و تاج وى شدند ، سلوكوس بزرگترين پادشاهان زمان خود گرديد .\r\nداراى افكار و خيالاتى فاتحانه بود و وسعت قلمروش بر تمامى آنها فزونى داشته است . او با دخترى از نجيب‌زادگان ايرانى ازدواج كرد و با آميختن خون ايرانى با مقدونى ، كمابيش بنيان حكومت خود را استوار كرد . سلوكوس اول فرزند خود « انتيوخوس » اول را در ادارهء مملكت شريك خويش نمود و سلوكيه و ايالات شرقى را به او واگذار كرد . با اين حال ديرى نگذشت كه مقدمات تجزيهء شاهنشاهى فراهم گرديد ؛ ايالت بلخ در 250 ؛ و ايالت\r\n\r\n\r\n","description":"","footnote":"\r\n( 16 ) . تاريخ جهان باستان ، ج 2 ، پيشين ، ص 181 و 182 .\r\n","page_name":" 537 ","page_number":551},
  {"content":"\r\n\r\nپارت و گرگان در حدود 248 ق . م . تجزيه شد . يونانيان بلخ پس از جدايى از شاهنشاهى سلوكى مدت دو قرن پايدار بودند و مبلغ تمدن يونانى در هند و آسياى مركزى شدند .\r\nسلوكوس دوم ( 266 - 246 ق . م . ) باوجود مقاومتى كه در مقابل پارسيان نشان داد چون بر اثر اغتشاش انطاكيه به جانب سوريه رفت ، پارسيان از موقع استفاده كرده ايالات شرقى را متصرف شدند . پس از مرگ سلوكوس دوم ، انتيوخوس سوم ( 223 تا 187 ق . م . ) زمام تاج و تخت انطاكيه را به دست گرفت . او پس از شكست مخالفين خود سفرى هشت‌ساله به مشرق كرد و موفقيتهاى نظامى و سياسى چندى به دست آورد و سپس تصميم گرفت مقدونيه را به شاهنشاهى منضم نمايد ، ولى در اين مرحله از روميان شكست خورده متصرفات آسياى صغير را از دست داد و به پرداخت خراجى هنگفت محكوم گرديد . انتيوخوس چهارم ( 175 تا 164 ق . م . ) آخرين پادشاه سلوكى ، از تجزيهء شاهنشاهى سلوكى جلوگيرى كرد ، ولى با مرگ او تجزيه و انحطاط و رجعت هلنيسم از شرق بسرعت آغاز گرديد . حكام دعوى استقلال كردند ، سلطنتهاى يونانى يكى بعد از ديگرى به تبعيت حكومت روم درآمدند و بتدريج ، بساط حكومت سلوكيان برچيده شد . علت اساسى ناپايدارى حكومت سلوكيان ، نبودن نقطهء اتكا بود .\r\nچنان كه ديديم ، هخامنشيان بر قوم ايرانى ( ماد و پارس ) متكى بودند و قواى نظامى و ادارى شاهنشاهى را از بين آنان انتخاب مىكردند . اسكندر براى ادارهء امپراتورى خود به مقدونيان متكى بود و همواره مىكوشيد تا با آميختن خون ايرانيان با مقدونيان و يونانيان ، بنيان حكومت خود را استحكام بخشد ، ولى سلوكيان براى ادارهء شاهنشاهى خود كه شامل منطقهء وسيع ايران و بابل قديم و شهرهاى فنيقيه و آسياى صغير بود ، نقطهء اتكايى نداشتند و چون قومى بيگانه بودند نمىتوانستند به عنصر ايرانى اعتماد كنند . به همين علت ، براى تحكيم موقعيت خود به يونانيان و مقدونيان توسل جستند و آنها را در بخش وسيعى از ممالك متصرفى متمركز ساختند .\r\nزمامداران حكومت سلوكى بيشتر به شهرهاى يونانى ، مخصوصا شهرهاى يونانى آسياى صغير ، اهميت مىدادند تا با كمك آنان بتوانند مناطق وسيعى را كه در اختيار دارند ، اداره كنند .\r\nبا اين حال ، حكومت سلوكيان بتدريج در نتيجهء جنگهاى دامنه‌دارى كه با مقدونيه و مصر و سپس با پارتيان و روميان به عمل آوردند ، رو به ضعف نهاد . رقابتهاى مدعيان و توطئه‌هاى آنان براى احراز زمامدارى ، صرف طلا در راه فساد و رشوه دادن به سناتورهاى رومى براى برانگيختن روميان عليه دشمنان خود ، نه تنها در تحكيم حكومت سلوكيان مؤثر نيفتاد ، بلكه روميان متجاوز به هرجا قدم مىگذاشتند ، ديگر حاضر به برگشت نبودند . به همين علت ، سلوكيان ندانسته ، راه را براى تجاوزات روميان و شكست خود باز كردند . ولى خطرناكتر از روميان ، رشد تدريجى نهضتهاى استقلال‌طلبى در داخل ايران بود كه ، بيش از هرچيز اساس حكومت سلوكيان را متزلزل مىكرد . ايرانيان ، آرام‌آرام ولى مستمر ، در نقاط مختلف عليه متجاوزين به كارشكنى و مبارزه مشغول شدند و سرانجام ، چنان كه خواهيم ديد ، به كمك پارتيان به حكومت جانشينان اسكندر خاتمه دادند .\r\nدر دورهء جانشينان اسكندر ، مخصوصا در عهد انتيوخوس ، وضع اقليت يهودى رضايت - بخش نبود . انتيوخوس فرمان داده بود كه همهء ساكنان قلمرو او بايد به صورت ملتى واحد\r\n\r\n","description":"","footnote":"","page_name":" 538 ","page_number":552},
  {"content":"\r\n\r\nدرآيند و از قوانين جداگانهء خود دست بردارند .\r\nهمهء مردم غير يهودى از اين فرمان پيروى كردند و بسيارى از بنى اسرائيل هم . . .\r\nهركس از اين فرمان سرپيچى مىكرد ، مىبايست مرگ را استقبال كند . با اينهمه گروه كثيرى در برابر آن مقاومت كردند . زنان كه كودكان خود را ختنه كرده بودند به قتل رسيدند ، كودكان حلق‌آويز شدند ، خانه‌ها به غارت رفت ، و كسانى كه عمل ختنه كردن را انجام داده بودند از دم تيغ گذشتند . معهذا بسيارى از مردم اسرائيل عزم خود را جزم كرده بودند كه از خوردن چيزهاى ناپاك اجتناب كنند و بدين سبب مرگ را بر آلوده شدن به گوشتهاى ناپاك و زير پا نهادن آيين مقدس رجحان نهادند و آنگاه كشته شدند . « 17 »\r\n\r\nوضع سياسى ايران از حملهء اسكندر تا ظهور پارتيان\r\nمرگ زودرس و نابهنگام اسكندر ، مانع اجراى نقشه‌هاى سياسى و اجتماعى او گرديد . پادشاه جوان مقدونى ، پس از ورود به كشور پهناور ايران ، به زودى دريافت كه ادارهء اين ممالك وسيع به دست مشتى مقدونى امكان‌پذير نيست و بايد هرچه زودتر به عنصر ايرانى ، مقامى كه شايستهء آن است داده شود . وى در راه اجراى اين نقشه ، عليرغم مخالفت هموطنان خود ، قدمهاى عملى برداشت . عمال ادارى و بسيارى از شهربانان ايرانى را در شغل خود باقى گذاشت ، طبقهء جوان ايرانى را به سوى خود جلب كرد و فرمان داد سه هزار تن از شايسته‌ترين آنان را فنون نظامى بياموزند و به سبك ارتش غرب تربيت نمايند . او به ايرانيان وعده داد كه اگر با او صميمانه همكارى كنند در افتخارات آينده با مقدونيان شريك خواهند بود . ياران اسكندر كه از هدف عالى پادشاه خود بى خبر بودند به ايرانيانى كه تعداد آنان در دربار اسكندر رو به فزونى بود ، حسادت مىورزيدند ، حتى بعضى از آنان علم طغيان برافراشتند ولى اين اقدامات تصميم او را در اتحاد شرق و غرب راسخ‌تر نمود . بيش‌ازپيش نجباى ايرانى را در امور مداخله داد ، با دختر داريوش ازدواج نمود ، « هشتاد تن از فرماندهان و ده هزار سرباز يونانى را به ازدواج با دوشيزگان ايرانى واداشت و براى آنها جشنهايى منعقد ساخت كه مدت 5 روز طول كشيد . » « 18 » اسكندر و همراهان او ضمن برخورد با ايرانيان كمابيش تحت تأثير تمدن ايرانيان نيز قرار مىگيرند . مشير الدوله در تاريخ خود مىنويسد : « اسكندر با احترام به بعضى از عادات و اخلاق ايرانيان مىنگرد و صريحا به مقدونيهاى سركش مىگويد كه ما نبايد اخلاق و عادات خودمان را بر خارجيها تحميل كنيم ، بلكه بايد بعضى اخلاق و عادات آنها را هم بپذيريم . »\r\n\r\nروش سياسى اسكندر\r\nاسكندر در ادارهء امور كشور از روش كار و افكار شاهان هخامنشى تبعيت مىكرد . هنگام تسخير بابل و مصر به خدايان و مقدسات مذهبى مردم احترام گذاشت و با اين سياست ، محبت مردم را به خود جلب نمود .\r\n\r\n\r\n","description":"","footnote":"\r\n( 17 ) . تاريخ فلسفهء غرب ، پيشين ، ص 601 .\r\n( 18 ) . ايران از آغاز تا اسلام ، پيشين ، ص 211 .\r\n","page_name":" 539 ","page_number":553},
  {"content":"\r\n\r\nبراى تنظيم امور خطهء وسيع فرمانروايى خود ، مانند هخامنشيان ، مملكت را به ايالات ( شهربانيها ) تقسيم نمود . عده‌اى از فرمانداران و استانداران ايرانى را به شغل خود ابقا كرد و براى جلوگيرى از فكر استقلال‌طلبى ، غير از ولات ايرانى ، فرمانده قوايى از مردم مقدونيه براى هرناحيه برگزيد .\r\nوى ظاهرا پس از وقوف به مقام شامخ شاه در نزد ايرانيان ، « الوهيت » شخص خود را اعلام داشت . نه بدين منظور كه پرستش وى موضوع دينى رسمى گردد بلكه به منظور سياسى ، اين كار را انجام داد تا براى او ، در نظر مردم مداين يونانى ، قدرتى ايجاد شود . . . وى به سجده افتادن را به اتباع خود تحميل كرد ، و آن از مراسم دربار هخامنشيان بود كه طبق آن هريك از تبعهء ايرانى در حضور شاهنشاه بزرگ بايد به جا آورد و مخصوصا اتباع شرقى او موظف به اجراى آن بودند . « 19 »\r\nاسكندر با تعقيب سياست خود روز به روز بر تعداد خدمتگزاران ايرانى مىافزود . هنگامى كه قشون او به سند رسيد فقط يك چهارم از سربازانش مقدونى بودند . رفتار اسكندر با ايرانيانى كه با او همكارى مىكردند ، به حدى دوستانه بود كه به قول دكتر گيرشمن : « آنان خود را ملتى مغلوب كه بر آن يك تن خارجى حكومت مىكرد ، احساس نمىكردند ، بلكه هنوز خويش را سرور ممالك قبلى مىديدند . » هرودت گفته بود : « . . . پارسيان در تهور و جسارت و روح سلحشورى هيچ دست‌كمى از يونانيها ندارند . » اسكندر نيز پس از آمدن به ايران به اين حقيقت پىبرد . او عده‌اى از شاهزادگان و نجباى ايرانى را در حلقهء ياران صميمى خود وارد نمود و دستور داد 30 هزار نجيب‌زادهء ايرانى تحت نظر استادان يونانى ، زبان و فنون نظامى يونانيان را فراگيرند . اين اقدامات اسكندر و رفتار مستبدانهء او و دعوى خدايى كردن براى يونانيان ، كه در مكتب سقراط و ارسطو تربيت شده و پيشوايانى چون سولون و پريكلس را در سرزمين خود پرورانده‌اند ، قابل تحمل نبود . در مناطق نفوذ اسكندر اثرى از آزادى فكر ، بدانسان كه در يونان وجود داشت ، ديده نمىشد . شاه‌پرستى و كرنش در پيشگاه او براى آنها كه در محيطى آزاد نشو و نما يافته بودند ، نفرت‌انگيز بود . مورخان دربارهء شخصيت و مقام اسكندر وحدت نظر ندارند ؛ ريچاردن فراى مىنويسد :\r\nدربارهء بزرگى اسكندر سخن بسيار گفته‌اند . برخى از نويسندگان او را همچون مظهر آزادى و دموكراسى يونان در برابر بيدادگرى و خودكامگى مشرق ستوده‌اند . . .\r\nاما نبايد از خاطر زدود كه اسكندر در چشم بسيارى از يونانيان ، جبارى بزرگ و دشمن دموكراسى يونان شمرده مىشد . اگر كسى استدلال كند كه اسكندر براستى به دموكراسى ايمان داشت و مىخواست آن را در مشرق نيز بگسترد ، اين سخن او بسيار از حقيقت دور مىنمايد . حتى اگر وى در يونان از دموكراسى پشتيبانى كرد مىتوان آن را از مقتضيات سياسى شمرد . نمىتوان پذيرفت كه ارسطو استاد اسكندر را اعتقادى به دموكراسى بوده باشد ؛ آنچنانكه شاگردش از آن پاسدارى كند . . . « 20 »\r\n\r\n\r\n","description":"","footnote":"\r\n( 19 ) . همان ، ص 216 .\r\n( 20 ) . ميراث ايران ، پيشين ، ص 216 .\r\n","page_name":" 540 ","page_number":554},
  {"content":"\r\n\r\nويل دورانت مىنويسد : « تغييراتى كه فتوحات اسكندر در اين قاره به وجود آورده بود ، بمراتب كمتر از تغييراتى بود كه تمدن و رسوم آسياييها در او ايجاد كرده بود . »\r\nارسطو به او گفته بود كه با يونانيها چون آزادگان و با بربرها چون بردگان رفتار كند ، ولى اسكندر در بين جوامع اشرافى ايران چنان درجه‌اى از ادب و فرهنگ و اصالت كردار مشاهده كرده بود كه كمتر در جوامع پرآشوب دموكراسى يونان به چشم مىخورد . اسكندر با اعجاب و تحسين به طرز تشكيلاتى كه شاهان بزرگ هخامنشى در كشور داده و آن را اداره مىكردند ، مىنگريست و نمىدانست چگونه مقدونيهاى خشن و بدوى ، مىتوانند به‌جاى آن حكمرانان بنشينند ، و بالاخره به اين نتيجه رسيد كه تنها راه دوام دادن به فتوحات خود اين است كه نجيب‌زادگان ايران را با رهبرى خود موافق سازد و از آنها در ادارهء امور مملكتى استفاده كند .\r\nهرچه بيشتر مىماند ، بيشتر مجذوب اتباع جديد خود مىگشت ؛ به حدى كه كم‌كم انديشهء اينكه چون سلطان مقدونى بر ايران فرمانروايى كند ، از سر به‌در كرد و به فكر افتاد كه چون امپراتورى نصف ايرانى و نصف يونانى بر سرزمين ايران حكومت كند . . . و اميدوار بود كه اين منازعهء طولانى آسيا و اروپا در جشن عروسى به انتها برسد . . . « 21 »\r\nگوتشميد « 22 » مىنويسد :\r\nپس از آنكه اسكندر دعوى خدايى كرد و از مقدونيان خواست تا او را همچون خدا پرستش كنند از حيثيت و اعتبار او كاسته شد . « كاليستنيس » كه تا آن زمان از مبشرين و مبلغين آتشين طبع عصر جديد به‌شمار مىرفت ، در اين عمل دلگير و سرخورده به خدمت اسكندر رفت و پس از گفتگوى تندى كه بين آن دو درگرفت ، قربانى استبداد و خودسرى بت مورد پرستش خود شد . اما خطاهاى اسكندر از اين حد هم فراتر رفت . اختلاط مقدونيان و ايرانيان بدين نتيجه منجر نشد كه ايرانيان را داراى خلق‌وخوى مردم مقدونيه نمايد ، بلكه كار به اين صورت درآمد كه مقدونيان بسيارى از عادات شرقيان را پذيرفتند ، فريفتهء تن‌آسانى و انواع قبايح رايج در مشرق زمين شدند . . . شخص اسكندر هم جز اين چيزى نمىخواست . هيچ چاپلوسى ، به درگاه اسكندر از اين مقبول‌تر نمىافتاد كه كسى با جامهء مخصوص ايرانيان به حضور او بار يابد . . . پادشاه خود به جلال و جبروت شرقى و آداب و رسوم مشرق زمين دلبستگى خاص داشته است . ميل به ستمگرى ، كه در فرمانروايان بزرگ نادر نيست ، سبب شده كه امر حكمرانى ، به عده‌اى فرمانبر بىاراده را بيشتر بپسندد ، تا اينكه ناگزير باشد براى هرعمل مهم دولتى با سرداران نجيب‌زادهء مقدونى به جروبحث بپردازد . « 23 »\r\n\r\n\r\n","description":"","footnote":"\r\n( 21 ) . تاريخ تمدن ( كتاب دوم - بخش سوم ) ، پيشين ، ص 125 .\r\n( 22 ) .  Gutschmid \r\n( 23 ) . آلفرد فون گوتشميد ، تاريخ ايران و ممالك همجوار آن ، ترجمه و حواشى از كيكاوس جهاندارى ، ص 18 به بعد .\r\n","page_name":" 541 ","page_number":555},
  {"content":"\r\n\r\nبر خلاف عقيدهء جمعى از مورخان غرب ، يونانيان و شخص اسكندر ناشر فرهنگ ، و مظهر تمدن و اخلاق ، و ملل غير يونانى نمايندهء بربريت و توحش نبوده‌اند بلكه مدارك تاريخى بسيارى در دست است كه خلاف اين معنى را به ثبوت برساند ، و نشان مىدهد كه هدف اسكندر انتقامجويى بوده است نه نشر فرهنگ و تمدن هلنى . وى مكرر گفته بود كه از آن جهت به ايران مىرود كه انتقام توهينى را كه شاه بزرگ به يونان روا داشته بود بگيرد . اين مرد متجاوز و خودخواه در دامن پدر و مادرى فاسد و ناپرهيزكار تربيت يافته بود .\r\nمادر او « اولومپياس » زنى بيرحم و متكبر و تيز خشم و كينه‌جو و حسود بود . . . در بسيارى از آدمكشيها دستانش آلوده شد و نام خود را ننگين كرد . پدرش « فيليپ » زنان و شراب و انواع خوشگذرانيها را دوست مىداشت و مردى حيله‌گر و بىوجدان بود . در نظر او براى رسيدن به هدف ، استفاده از هروسيله روا بود و پستى و خيانت را مشروع مىدانست . بر فرض آنكه آسيا و ايران مكتب تعليم رذيلت هم مىبوده‌اند چيزى نمىدانستند كه به پسر چنين پدر و مادرى بياموزند .\r\nاسكندر به محض اينكه شاه شد ، همهء كسانى را كه ممكن بود مايهء گرفتارى و زحمت او شوند ، كشت . شهر « تباى » ( تبس ) كه يكى از پايتختهاى يونان بود ، در برابر وى قد علم كرد ، و اسكندر با همان وحشيگرى اين شهر را پايمال ستم خويش كرد كه مادرش هووى بيوهء خود « كلئوپاترا » را از ميان برده بود . . . در كشتار شهر تباى بيش از شش هزار تن كشته شدند و بيش از سىهزار كس به اسارت درآمدند . . . اسكندر پس از آن ، شورايى تشكيل داد و از اين شورا فرمانى صادر شد كه شهر تباى با خاك يكسان شود و اسيران به مزايده در معرض فروش درآيند .\r\n« كوئينتوس كورتيوس » در تاريخ اسكندر كبير چنين نوشته است :\r\nاسكندر شهر « غزه » را كه حكومت آن با « بنتيس » بسيار وفادار نسبت به شاه خود بود . . . در محاصره گرفت . او پس از آنكه با شجاعت جنگيد و تنش از زخمهاى فراوان خسته شد و از هرطرف زير باران تير و نيزه قرار گرفت . . . زنده به دست دشمن افتاد . وى را نزد اسكندر بردند . . . پاشنه‌هاى او را در آن حال كه هنوز نفس مىكشيد ، شكافتند و دوالى از آنها گذرانيدند و به ارابه‌اى بستند و او را با اسبها گرداگرد شهر راندند . شاه از اينكه بدينگونه از اخيلوس تقليد كرده است ، بر خود مىباليد . « 24 »\r\nمونتنى « 25 » ضمن برشمردن پاره‌اى از مظالم و جنايات اسكندر ، رقم عفو بر گناهان او مىكشد و مىنويسد :\r\n\r\n\r\n","description":"","footnote":"\r\n( 24 ) . يونانيان و بربرها ، پيشين ، ص 39 به بعد .\r\n( 25 ) .  Montaigne \r\n","page_name":" 542 ","page_number":556},
  {"content":"\r\n\r\n. . . راه بردن چنين جنبشهاى عظيم با قوانين دادگرى ، امكان‌پذير نيست .\r\nچنين اشخاص را بايد به صورت كلى و از طريق غايت اصلى اعمالشان مورد قضاوت قرار داد . ويران كردن تباى ، كشتن « مناندر » و طبيب « هفاستيون » كشتن آنهمه اسيران ايرانى با يك فرمان ، كشتن هنديان و كشتن مردم كوس لكه‌هايى هستند كه به سختى مىتوان از آنها چشم پوشيد . . . اينكه كمى لافزن ، و در شنيدن بدگوييهايى كه از وى مىكردند كمى ناشكيبا بود . . . به نظر من همهء اينها را مىتوان به كمى عمر و بلندى عجيب بخت او بخشيد و عذرخواه او شمرد . « 26 »\r\nجواهر لعل نهرو دربارهء او مىگويد :\r\nآيا اين شخص به اصطلاح « كبير » در دوران مختصر و كوتاه حكومتش چه كرد ؟ آنچه مسلم است در چندين جنگ پيروزى درخشانى به دست آورد .\r\nبدون ترديد او يك سردار بزرگ بود ، اما مردى فاسد و خودخواه و از خودراضى و بعضى اوقات هم بسيار خشن و بيرحم بود . او خود را تقريبا يك خدا مىشمرد .\r\nدر لحظات خشم و يا بخاطر هوسهاى زودگذر ، بعضى از بهترين دوستانش را كشت و شهرهاى بزرگى را با تمام ساكنينش ويران و نابود كرد . در امپراتورى وسيع خود هيچ‌چيز اساسى از خود باقى نگذاشت و حتى راههاى خوبى هم نساخت .\r\nاو همچون يك شهاب درخشان آمدورفت و از خويش جز مشتى خاطره هيچ‌چيز باقى نگذاشت . « 27 »\r\nاسكندر در دورهء كوتاه فرمانروايى خود ، به ساختن شهرها و مستعمراتى چند مبادرت كرد تا مقدونيان و يونانيانى كه از وطن خود مهاجرت مىكردند ، در آنجاها مسكن گزينند و در نتيجهء آميزش و معاشرت با ايرانيان ، تمدنى مختلط به وجود آورند . اسكندر در اين شهرها براى جلوگيرى از طغيانهاى احتمالى ، ساخلوهايى قرار داده بود . سلوكيان در دوران زمامدارى خود سياست شهرسازى اسكندر را تعقيب كردند و مستعمرات نظامى و غيرنظامى وسيعى در سراسر شاهنشاهى به وجود آوردند . آنها در مقام اختلاط دو نژاد ايرانى و يونانى برنيامدند بلكه براى آنكه نقطهء اتكايى در سراسر شاهنشاهى داشته باشند ، يونانيان و مقدونيان را بيش‌ازپيش در بخشهاى مختلف شاهنشاهى متمركز نمودند . اين عناصر خارجى تنها فعاليت نظامى يا ادارى نداشتند بلكه به فعاليتهاى مختلف اقتصادى نيز مبادرت مىورزيدند . يونان پرجمعيت و بدبخت از اين سياست سلوكيان استقبال كرد ، و در طول قرن سوم ق . م . سكنهء اروپاى جنوب شرقى براى تحصيل قدرت و تأمين معاش به اين خطهء وسيع روى آوردند . عده‌اى از آنها كه در خدمات نظامى و ادارى وارد مىشدند ، رابط بين حكومت و سكنهء بومى بودند .\r\nگيرشمن مىنويسد :\r\nبدين وجه در كشور ايران جامعه‌اى جديد تشكيل شد كه به زندگى و كار پرداخت . عناصر مختلف اين جامعه كمابيش بشدت در شهرها ، قصبات و\r\n\r\n\r\n","description":"","footnote":"\r\n( 26 ) . يونانيان و بربرها ، پيشين ، ص 88 .\r\n( 27 ) . نگاهى به تاريخ جهان ، ج 1 ، پيشين ، ص 118 .\r\n","page_name":" 543 ","page_number":557},
  {"content":"\r\n\r\nدهكده‌ها مخلوط شده بودند و اكثريت آنان ايرانى و اقليت يونانى بودند . آيندهء شاهنشاهى سلوكى ، مستقيما وابسته به توفيق استقرار سكنهء يونانى و مقدونى در كشور بود . سكنهء مزبور ، قبل از هرچيز داراى سجيهء سياسى و اقتصادى بودند و اجبارا مىبايست با مشاغل اجتماعى و اقتصادى مرتبط باشند . . . يونانى كردن ايرانيان كاملا طبيعى صورت گرفته ، چنان كه ايرانى كردن يونانيان هم‌چنين بوده است ، و اين مسأله براى دو گروه از اقوامى كه مجاور يكديگر زندگى مىكردند ، غيرقابل اجتناب بود . امر مزبور تحقق يافت . . . شبكهء مدينه‌هايى كه توسط سلوكيان برپا شد ، مىبايست شاهنشاهى را به هم متحد سازد . « 28 »\r\nدر دورهء سلوكيان ، مانند عصر اسكندر ، شاه فرمانرواى مطلق و اوامر او در حكم قانون بود . شاه و ملكه مقام الوهيت داشتند . مقدونيان ، سلاطين سلوكى را جانشين اسكندر مىدانستند ، ولى يونانيان آنها را فقط حامى مصالح خود مىشمردند .\r\nدياكونوف مورخ شوروى در آغاز تاريخ اشكانيان راجع به سياست اقتصادى و اجتماعى اسكندر و جانشينان او و نقش سياسى شهرها ( پوليسها ) در آن دوران ، مطالب جالبى نوشته است كه بطور اختصار قسمتهايى از آن را نقل مىكنيم :\r\n\r\nطرز حكومت و نقش سياسى و اقتصادى شهرها ( پوليسها ) در دورهء اسكندر و جانشينان او\r\nدياكونوف در تاريخ اشكانيان مىنويسد :\r\nاسكندر نتوانست آرزوى خويش يعنى ايجاد قوم پارسى يونانى را تحقق بخشد . با اين حال اقدامات وى به اعتلا و پيشرفت نيروهاى توليدى و پيدايش اشكال سياسى نوينى كه بيش از شيوه‌هاى پيشين مشرق زمين ، با اوضاع ملايم و متناسب بود ، يارى كرد و موجب انتشار فرهنگ يونانى در خاورزمين گشت و به رونق روابط اقتصادى و سياسى شرق و غرب كمك كرد . اسكندر ساتراپهاى پارسى را در مقامشان باقى گذاشت ولى در امور مالى و نظامى از ايشان خلع يد كرد و در كنار ساتراپ ، رئيس نظامى ويژه‌اى نيز منصوب و مشغول خدمت شد .\r\nوصول مالياتها و امور مالى در دست مأمورينى بود كه مطيع خزانه‌دار كل بودند ، و شخص اخير الذكر فقط در برابر شاه مسؤول بود . ساتراپها در عهد هخامنشيان حق ضرب سكه داشتند ، ولى در عهد اسكندر اين حق از ايشان سلب شد و در رأس حكومت مركزى ( پادشاه ) قرار گرفت . فقط بابل و چند شهر ديگر اختيار ضرب سكه داشتند .\r\nاسكندر ، نقره را مبناى پول قرار داد و وحدت پولى ، معاملات بازرگانى را آسانتر ساخت و « درهم ، نقرهء اسكندرى » قرنها در ايران رايج و متداول بود و بر تحكيم مناسبات اقتصادى و سياسى و فرهنگى در بين بخشهاى پهناور كشور كمك كرد .\r\n\r\n\r\n","description":"","footnote":"\r\n( 28 ) . ايران از آغاز تا اسلام ، پيشين ، ص 225 و 226 .\r\n","page_name":" 544 ","page_number":558},
  {"content":"\r\n\r\nاسكندر گنجينهء بزرگ هخامنشيان را كه در خزاين سلطنتى به صورت سرمايهء مرده و راكد خفته بود ، به كار انداخت و در سرزمينهاى متصرفى شهرهايى بنا نهاد كه اغلب شهرك يا قريه گونه‌هايى بودند كه براى سكونت سپاهيان به كار مىرفتند ، ولى بعدها به عنوان شهر يا ( پوليس ) خوانده شدند . شهرهاى يونانى از نظر سياسى ، واجد خود مختارى و امتيازاتى بودند . اين شهرها بر سر راههاى مهم سوق الجيشى و بازرگانى ساخته مىشده و به منزلهء حلقه‌هايى بودند كه ساتراپها را به يكديگر متصل مىنمودند . هدف سياست شهرسازى اسكندر ، بيشتر نظامى بود نه اقتصادى و دولتى ، ولى جانشينان او با شدت و نظم بيشترى اين سياست را تعقيب كردند ، بطورى كه اين شهرها بعدا به صورت تكيه‌گاه نيرومند دستگاه دولتى آنان بود .\r\nلازم به تذكر است كه هزاران بازرگان و پيشه‌ور يونانى ، به اميد نفع و انجام معاملات سودمندى در ممالك شرقى ، به دنبال لشكر اسكندر در حركت بودند .\r\nبيشتر اينان ، در شهرهاى جديد سكونت گزيدند و رشته‌هاى نوى از فعاليت صنعتى و بازرگانى را در آن بلاد پديد آوردند و تجارب فراوان خويش را به ديگران منتقل كردند . اينان با مراكز تجارى يونان روابط ديرين داشتند و اين خود ، توسعهء مبادلات بازرگانى را ميان سرزمينهاى شرقى و يونانى آسانتر مىساخت . توسعهء روابط اقتصادى به كشفيات جغرافيايى و نفوذ هنر و زبان و معلومات يونانى در مشرق زمين كمك كرد . امپراتورى اسكندر ، در حين مرگ او عبارت بود از سرزمينهاى مختلف القبيله و گوناگون كه روابط بين آنها بر خلاف آرزوى اسكندر بسيار ضعيف بود . به نظر اسكندر بين النهرين مىبايست مركز امپراتورى جديد ، و بابل پايتخت آن باشد و حق با او بود . مسلما بين النهرين برده‌دار ، بين النهرينى كه مركز قديمى فرهنگ شرق نزديك بود ، سرزمينى كه با جاده‌هاى كاروان رو با ايران و قفقاز و درياى متوسط ( مديترانه ) مربوط بوده و از دريا با خليج فارس و عربستان و اقيانوس هند رابطه داشته ، در واقع مركز طبيعى اقتصادى و سياسى امپراتورى هخامنشيان و ديگر دولتهايى كه بعدا تا قرون وسطى در شرق نزديك پديد آمدند ، به شمار مىرفته است .\r\nسلاطين سلوكى ، كمابيش سياست اقتصادى و نظامى اسكندر را تعقيب كردند . آنها نيز با شهرسازى و استوار كردن كلنيهاى مقدونى براى خود نقاط اتكائى در سراسر مناطق متصرفى ايجاد كرده بودند . از نظر ادارى دولت سلوكيه داراى 15 تا 28 ساتراپ‌نشين بود . ساتراپ‌نشينها به « اپارخى » و اپارخيها به « هيپارخى » و محتملا هيپارخيها به بخشهاى كوچكترى منقسم مىگرديدند .\r\nدر مركز و پايتخت ، ساتراپ‌نشينها ادارات مركزى بود و خزانه و بايگانى و اسناد سياسى و حقوقى در آنجا نگاهدارى مىشد . قدرت نظامى و امور مالى از هم تفكيك شده بود و هريك رئيس مسؤولى داشت . ساتراپ‌نشينها از\r\n\r\n","description":"","footnote":"","page_name":" 545 ","page_number":559},
  {"content":"\r\n\r\nلحاظ اقتصادى و سياسى به يكى از سه مركز اصلى امپراتورى مربوط بودند . پادشاه در رأس ادارهء كشور قرار داشت . از جملهء زير كه به سلوكوس اول نسبت مىدهند :\r\nهرچه رأى پادشاه باشد درست و عادلانه است ، مىتوان به قدرت نامحدود سلاطين پىبرد . نزديكترين اطرافيان شاه يعنى خويشاوندان و دوستان شاه ( هردو القابى افتخارى بود ) زمامداران كشور را تشكيل مىدادند . مأموران عاليرتبهء دولتى ، كارگزاران و رئيس دفتر شاهى و بازرس كل مالى كه امر وصول مالياتها را اداره مىكرد ، و ديگران نيز جزو اطرافيان نزديك شاه بودند .\r\nعايدات خزانه را تنها درآمد ساليانهء اراضى تشكيل نمىداد بلكه انواع عوارض و مالياتهاى ديگر نيز تحت عنوان كلنى ( مالياتهاى شاهى ) از مردم اخذ مىشد كه ماليات تاج ، ماليات نمك ، ماليات سرانه از آن جمله بود . علاوه‌براين از راه عوارض گمركى و ماليات بر معاملات و مالياتى كه از بردگان مىگرفتند ، مبالغى عايد خزانه مىشد . » « 29 »\r\n« در عهد سلاطين سلوكى ، شهرسازى اهميت فراوان يافت و اكثر آنها طبق نقشهء معينى كه « هيپودام » ناميده مىشد بنا شده بود ؛ به اين ترتيب كه شهرداراى دو خيابان اصلى شمالى - جنوبى و شرقى - غربى بود كه يكديگر را قطع كرده زواياى قائمه تشكيل مىدادند و كوچه‌ها و خيابانهاى جنبى موازى با خيابانهاى اصلى و يا عمود بر آنها بودند و بخشها و يا بلوكهاى مربعى از منازل بدين طريق ايجاد مىگشت . ساتراپ‌نشينهاى ايرانى عهد سلوكيه نيز از اين قاعده مستثنى نبودند . شيوهء ساختمان شهرها ، گوناگون بود . شهرهاى سلوكيه داراى « مجمع ملى » مركب از افراد كامل الحقوق جامعه و « شوراى انتخابى شهر » و « دادرسان انتخابى » بودند .\r\nجامعهء شهر نه تنها حق داشت در حيات اجتماعى شهر شركت كند ، بلكه امتياز ديگرى را نيز دارا بود ؛ يعنى مىتوانست اراضى ملكى داشته باشد . مردم روستايى اين اراضى مرتبا به خزانهء شهر خراج مىدادند . بدين ترتيب افراد ممتاز شهرها ، منافع سرشارى از بهره‌كشى مردم روستاى اطراف و همچنين افراد مسلوب الحقوقى كه در درون شهر مىزيستند ، به دست مىآوردند . مديران اين شهرها نمايندهء قدرت حكومت بودند و سعى مىكردند كه منافع شاه در شهرها مراعات شود . شهرها بلاواسطه تابع پادشاه بودند و مىتوانستند مستقيما با شاه مكاتبه كنند و نمايندگان خود را نزد وى گسيل دارند . شاهان سلوكى ترجيح مىدادند كه نظر و خطمشى خود را بواسطهء حزب شاهى ، كه در شهرها نيرومند بود عملى سازند . موقعيت اجتماعى و سياسى شهرها يكسان نبود . برخى بلاد نظير شهرهاى يونانى آسياى صغير و فنيقيه فقط خود را متحدان سلوكيه مىشمردند و در زمينهء استقرار رابطه با ديگر شهرها و مناسبات خارجى ، آزاديهاى فراوان داشتند و مىتوانستند خود به ضرب سكه اقدام كنند . از آنچه گفته شد ، به خوبى پيداست كه شهرها به‌جاى دستگاه دولتى و ادارى و به نفع حكومت سلوكى كار مىكردند و غير از نظارت سياسى و بهره‌كشى از اراضى شاهى ، امر خطير وصول ماليات و تحويل\r\n\r\n\r\n","description":"","footnote":"\r\n( 29 ) . دياكونوف ، اشكانيان ، ترجمهء كريم كشاورز ، ص 23 .\r\n","page_name":" 546 ","page_number":560},
  {"content":"\r\n\r\nآن به خزانهء حكومتى ، نيز به كمك سازمانهاى شهرى يا پوليسها انجام مىگرفت ، و آنان ناگزير بودند درآمدهاى حاصله را با پادشاه سلوكى تسهيم كنند و در مقابل ، پادشاه متعهد بود با حفظ جاده‌هاى تجارى و تأمين امنيت آنها ، و ايجاد پولى واحد و جلوگيرى از اخذ عوارض گمركى بىبندوبار و تكميل دايم عدهء بردگان شهرها از محل اسيران جنگى ، و اهداء اراضى ، منافع اقتصادى شهرها را كاملا تأمين نمايد . از آخرين تحقيقات مورخان شوروى چنين برمىآيد كه اين شكل و شيوهء سازمان شهر ( پوليس ) قبل از ورود ارتش اسكندر در مشرق زمين سابقه داشته است . سلاطين سلوكى مطلقا به تبعيض قومى و نژادى معتقد نبودند . آنها براى تأمين مصالح سياسى خود به قشرهاى متنفذ و مقتدر محلى متكى بودند و اين سياست را به كمك قشون در سراسر منطقهء نفوذ خود اعمال مىكردند . لشكريان سلوكى هميشه يونانى و يا مقدونى نبودند ولى به شيوهء مقدونى تعليم يافته بودند . علاوه‌براين عده‌اى از مزدوران و داوطلبان قبايل ايران و آسياى صغير نيز جزو لشكريان ايشان بودند . نيروى اصلى ارتش را پيادگان سنگين سلاح تشكيل مىدادند . عدهء سواران اندك ، ولى ارزش نظامى آنان بسيار بود و از امتيازاتى برخوردار مىشدند . درميان سواران واحدهايى كه مركب و راكب آنها زره‌پوش و مجهز بود ، شهرت فراوان داشت . غير از دو صنف پياده و سوار ، فيلان و ارابه‌هاى جنگى و واحدهاى نقب‌زنى و بخشهاى ويژهء محاصره و دستجات كمكى ديگر ، هريك ، نقش مهمى در جنگها به عهده داشتند . در سراسر كشور ، پادگانهايى مستقر بود و دستجات مخصوصى با مراقبت كامل به مرز - دارى اشتغال داشتند . بر روىهم ارتش سلوكيه چندان بزرگ نبود . بعضى از صاحبنظران قواى نظامى حكومت سلوكى را در پايان قرن سوم ق . م . در حدود 20 هزار نفر تخمين زده‌اند . » « 30 »\r\n\r\nزندگى اجتماعى و اقتصادى\r\n\r\nوضع طبقات مختلف\r\nاكثريت جمعيت ايران را از ديرباز روستاييان و ايلات و عشاير تشكيل مىدادند . روستاييان وابسته به زمين بودند و نمىتوانستند بدون اجازهء ارباب ، محل خود را ترك كنند ، ولى ايلات و عشاير ، چنان كه مورخ فقيد مشير - الدوله در تاريخ خود متذكر شده است ، از روزگار قديم آزادى بيشترى داشتند ، زيرا طرز زندگى و طبيعت كار آنها طورى بود كه نمىتوانستند زير بار قيد بروند . آنها براى تحصيل مرتع و علفزار مناسب ، غالبا تغيير مكان مىدهند و گاه بر اثر سرما و بارندگيهاى نابهنگام به گله و رمه و افراد ايلات و عشاير صدماتى مىرسد . بعضى از آنها هنوز در جنگ وگريز و فعاليتهاى نظامى مهارت دارند . ما از وضع كشاورزان آن عهد اطلاعات دقيقى نداريم . دكتر گيرشمن در بارهء اين طبقه مىنويسد :\r\nشهرها داراى زمينها و املاكى بود كه روستاييان در آنها سكونت داشتند و به كار كشاورزى مشغول و بدان املاك وابسته بودند . روستاييان گاه از سعهء\r\n\r\n\r\n","description":"","footnote":"\r\n( 30 ) . همان ، ص 1 تا 28 ( به اختصار ) .\r\n","page_name":" 547 ","page_number":561},
  {"content":"\r\n\r\nصدر جوامع شهرى استفاده مىكردند و به توسعهء اجتماعات خود مىپرداختند و به صورت دهكده‌هايى كه نوعى استقلال خارجى داشتند ، درمىآمدند . . . مستعمراتى در دهكده‌هاى بومى ايجاد مىشد و يا زمينهايى در قرب بوميان به يونانيان مىدادند و گاهى كه قوم مزبور را براى نظام اجبارى در شهرها مجتمع مىكردند ، به هركس مقدارى زمين ، يك خانه ، بذر و چهارپا داده مىشد . همهء زمينها به حكم فتوحات متعلق به شاه بود . معابد نيز داراى زمينهايى بودند و هرچند ما اطلاعى از املاك آنها در ايران نداريم ، از پيش بايد قبول كنيم كه معابد مهمى مانند هكمتانه ( همدان ) و كنگاور يا نهاوند مىبايست داراى متصرفاتى بزرگ يا دهكده‌هايى باشد كه رعايا و شايد بردگان ، براى تغذيهء آنهمه روحانيان مرد و زن ، مغنيان و مغنيات ، مطربان ، غلامان معابد و خدمتكاران به كشت و زرع مشغول بودند . . . زمينهاى ديگر به - افراد خانوادهء شاهى ، درباريان ، صاحبمنصبان و شهرها داده مىشد و قسمتى را هم فروخته بودند . زمينهاى مزبور ، مانند عهد هخامنشيان در دست فئودالهاى بزرگ ايرانى يا يونانى اداره مىشد ولى رعايا كه جزو لاينفك اراضى بودند از نوعى آزادى برخوردارى داشتند . . . از ميان همهء روستاييان ، آنان كه در املاك متعلق به شهرها كار مىكردند ، محققا از مزاياى زندگى بهره‌مند بودند . . . تودهء عظيم ايرانى ، قومى كه در نواحى اطراف يعنى در ديه‌ها و قصبات زندگى مىكردند ، درهرحال خارج از حيطهء تأثير يونانيت باقى ماندند . تضادى كه بين جامعهء شهر - نشين و جامعهء روستايى وجود داشت ، شكافى بين ايشان پديد آورد ، و از همان دوران ، پايه‌هاى دشمنى آينده گذاشته مىشد . در نظر ملت ، تغيير سلسله‌ها مفهومى جز تغيير مخدومان ، كه همه مانند هم بار ماليات را تحميل مىكردند و بيگارى مىگرفتند ، نداشت . « 31 »\r\nملت به ديدن خارجى در مملكت معتاد شده بود ، و با اين طبقهء حاكمه كه داراى طرز زندگى خاصى بود و خدايانى جز مغان ايرانى مىپرستيد ، مخالفت نمىورزيد .\r\nعهد سلوكى ، با توسعهء بسيار كاشت همهء اقسام نباتات ، ممتاز است . اين عهد دوره‌اى است كه در اروپاى جنوبى ، مخصوصا در ايتاليا ، تحت تأثير شرق ، مقدارى از نباتات و حيوانات تازه‌وارد را پرورش دادند . شرق مغلوب ، اروپا را مقهور كرد . پنبه ، ليمو ، خربزه ، حب كنجد ، جوز شرقى ، زيتون ، خرما ، انجير ، اردك و گاو آسيايى موجب انقلاب حقيقى در فلاحت و گله - پرورى ايتاليا گرديد .\r\nسلوكيان با آماده كردن زمينهاى زراعتى و زهكشى نواحى جديد ، اراضى باير را قابل كشت كردند . احتياجات بازار مستلزم اعمال روشهاى معقول و مبانى عملى بود . فن فلاحت بشدت توسعه يافت تا حدى كه حتى در قرون وسطى و عهد اسلامى نيز از آن حد تجاوز نكرد . روشهاى جديد در مواظبت مو به كار برده شد ،\r\n\r\n\r\n","description":"","footnote":"\r\n( 31 ) . ايران از آغاز تا اسلام ، پيشين ، ص 228 .\r\n","page_name":" 548 ","page_number":562},
  {"content":"\r\n\r\nگاوآهن جديدى معمول گرديد ، سه دوره برداشت محصول ، از زمينهاى زراعتى عملى شد ، و طرق جديدى در آبيارى و احداث جنگل و پرورش ميوه‌ها و باغها مجرى گرديد .\r\nسلوكيان تشكيلات فلاحتى را ، كه در ايران عهد هخامنشى وجود داشت ، تصعيف كردند . عده‌اى از املاك بزرگ شاهى و خصوصى يا املاك متعلق به معابد را تقسيم نمودند و آنها را هديه دادند . زمينها را بين مداين و شهرها توزيع كردند و يا در آنها مستعمره‌نشينان نظامى را مستقر ساختند . اين تغييرات موجب تعديلاتى در وضع روستاييان ، كه در جنب يونانيان قرار داشتند و از ايشان روشهاى جديد فلاحت را آموختند ، گرديد و در مدت چند قرن پايدار ماند و عمل شد .\r\nدر املاك ديگر ، رعايا نوعى مستأجر به‌شمار مىآمدند ، اما هرجا كه ملك بزرگ تقسيم نشده بود ، وضع رعايا تابع انتظاماتى بود كه تا حدى سرنوشت آنها را تعيين مىكرد . روستاييان وابسته به زمينهاى مدينه‌ها ، به نوبت خويش ، تقريبا آزاد گرديدند . سلوكيان با تحولات فلاحتى ، مقامى مهم به دست آوردند و آزاد كردن طبقهء روستاييان در ايران ، از جهت سياسى ، اجتماعى و اقتصادى ، كارى بزرگ به‌شمار مىرفت . » « 32 »\r\nمتأسفانه زيانهاى مادى كه از حملهء اسكندر و تركتازى جانشينان او در ايران ايجاد شده بود ، چنان كه انتظار مىرفت ، با نفوذ علوم و افكار يونانى در ايران جبران نگرديد . ايرانيان بالاختصاص سكنهء پارس ، خصوصيات اجتماعى و اقتصادى خود را حفظ كردند و كمتر با آراء و افكار عالى فلسفى و اجتماعى يونانيان آشنا شدند .\r\nدر مدينه‌ها و شهرها در نتيجهء آميزشها و ازدواجهاى فراوان ، اختلاف بين نژاد ايرانى و يونانى بسرعت از بين مىرفت و كمابيش طبقات متوسط و بالاى جامعهء ايرانى با خصوصيات مدنى و اجتماعى يونانيان آشنا گرديدند . فراگرفتن زبان يونانى يعنى زبان طبقهء فرمانروا ، سخت معمول شده بود . مزاوجتهاى فراوان بين دو ملت و مناسبات روزافزون تجارى و اجتماعى سبب گرديد كه قسمتى از سكنهء شهرنشين ايران به زبان يونانى آشنا شوند . مبادلات تجارى از يونان تا بلخ به زبان يونانى انجام مىشد و همهء مرافعات بين ايرانيان و يونانيان توسط قضات يونانى ، طبق قوانين مدنى يونانى ، حل‌وفصل مىشده است . بوميان از قوانين يونانى اطلاع به‌هم رسانيدند و حتى در روابط بين خود آن را پذيرفتند .\r\nجامعهء شهرنشين جديد در فوق ايرانيان قرار داشت و به منزلهء رابط بين آنان و مقام سلطنت به‌شمار مىرفت . جامعهء مزبور نيز شامل تعدادى از عمال عاليرتبه ، اطرافيان شاه و دربار و دوستان و ندماى وى بود . در درجهء پايين‌تر عمال ادارات و سپس تجار قرار داشتند .\r\nهمچنين بايد از قشون ياد كرد كه ساخلوى همهء نقاط را مخصوصا در پايتختها يا قلاع ، اداره مىكرد . همان منظرهء اجتماعى در نواحى خارج ديده مىشود ؛ در جنب املاك بزرگ ايرانيان ، زمينهاى فئودالهاى يونانى يا مقدونى وجود داشته است . . . بر سكنهء قديم اشرافيتى\r\n\r\n\r\n","description":"","footnote":"\r\n( 32 ) . همان ، ص 236 و 237 .\r\n","page_name":" 549 ","page_number":563},
  {"content":"\r\n\r\nجديد و بورژوا افزوده گرديد و آن عبارت بود از مهاجران يونانى و مقدونيه ، استادان ، فلاسفه ، تجارى كه در جستجوى شغلى بودند . همهء قراين دال براين است كه سلوكيان با طبقهء عالى ايرانيان روابطى نيكو داشتند . . .\r\nمملكت سلوكى ، با سجيهء خاص خود ، كشورى است سرمايه‌دار با تشكيلات بيت المالى قوى . شاه انحصارهاى محصولات يا كارخانه‌ها را تكثير مىكند و عملا همهء منافع مملكت را در دست خود متمركز مىسازد . طبق عقيدهء بعضى از دانشمندان ، سياست او عاليترين درجهء ظرافت طرح اقتصادى است كه دنياى جديد پيش از قرن بيستم شناخته است . باوجوداين خوشبختى ، عوارض ، كمر ملت را خرد مىكرد ، زيرا فقط عده‌اى معدود از افراد جامعه از ثروت برخوردار - بودند . آنها عبارت بودند از شاه با خانوادهء خود ، دربار او ، عمال ، دارندگان انعامات و امتيازات ، كسانى كه به تجارت بين المللى مشغول بودند و به درجه‌اى كمتر ، نظاميانى كه در املاك مستقر بودند .\r\nاما دستگاه بيت المال موحش مىنمود ، زندگى بسيار سخت بود ، تحت چنين شرايطى مردم بيش‌ازپيش به افكار نجات و استخلاص ، كه موفقيت آنهمه اديان مسيحيت ، مانويت و بودايى وابسته بدان بود ، پناه مىبردند .\r\nمالياتها و عوارض به افراد ، منازل ، چهارپايان ، مزرعه ، باغ ، تولد و ازدواج و مرگ تعلق مىگرفت . مملكت براى زندگى شاه سلوكى و دربار او و نگاهدارى قشون و جهازات و جريان امور معابد و روحانيان آنها و حمايت هنرها و علوم به پول احتياج داشت . تشكيلات بيت المالى متمركز شد ، ادارات مميزيها برقرار گرديد و نخستين مبانى آمارگيرى بنياد نهاده شد و انتظاماتى براى محصولات كارخانه‌ها ، نمك ، عطريات ، مبادلات تجارى ، حركت روى شطهاى بزرگ وضع گرديد . . . « 33 »\r\nاما در تعقيب اينها ، حكومت اصول دموكراسى را فراموش كرد و از منافع رعاياى خود غافل گرديد .\r\n\r\nوضع بندگان\r\nريچاردن فراى ضمن بحث در پيرامون كشاورزى دوران سلوكيان به افزار كشاورزى و وضع بردگان در آن عصر توجه مىكند . به نظر وى : « شايد سلوكيان هم مانند فرمانروايان مصر پشتيبان بزرگ دانش و فرهنگ و اختراع و پيشرفتهاى مادى بودند . شايد در اين زمان بود كه اختراع آسيا با چرخ آبگردان از مغرب نجد ايران در جهان پراكنده شد . شك نيست كه سلوكيان مانند بطلميوسيان در پيشرفت كار آبيارى و كشاورزى در قلمرو خود ، كارهاى نمايانى كرده‌اند . گسترش بسيار بهره‌بردارى از پنبه در پيرامون مديترانه شايد نتيجهء جهانگشايى اسكندر بوده باشد ، و نيز ابريشم چينى هم در اين زمان به مقدار فراوان به بازارهاى خاور نزديك ريخته شد .\r\n\r\n\r\n","description":"","footnote":"\r\n( 33 ) . همان ، ص 237 و 238 .\r\n","page_name":" 550 ","page_number":564},
  {"content":"\r\n\r\n. . . يك مطلب جالب كه دربارهء خاور نزديك در اين دوران بايد گفته شود ، موضوع بندگى است كه كاملا با آنچه در امپراتورى روم و يا كشورهاى متحد امريكا ، پيش از جنگهاى خانگى ، رواج داشت متفاوت بود . . . در سراسر تاريخ خاور نزديك ، كشاورزى به دست كشاورزان اجاره‌دار آزاد و كشاورزانى كه از محصول زمين سهم مىبردند ، اداره مىشد ، پيشه‌ها و صنعتها در دست پيشه‌وران آزاد يا كارگران كاردان و ماهر بود . . . بندگان در خاور نزديك از همان نژاد دارندگان خويش بودند و با ايشان همزبان بودند . بندگى اصلا نتيجهء تنگدستى بود و انتقال از بندگى به آزادى و بالعكس ، چندان دشوار نبود . هركس مىتوانست خود يا بستگان خويش را در برابر پول يا وام بفروشد . البته بندگى نيز انواع بسيار داشت . . . لوحهاى ميخى بين النهرين پر است از قوانينى كه براى برده‌دارى گذاشته‌اند ؛ و تضمين در برابر گريز بنده و رفتارى كه بايد پس از مرگ برده يا برده‌دار پيش‌گرفته شود .\r\nبنده را مىشد به فرزندى پذيرفت يا آزاد ساخت ، يا آنكه خود بنده مىتوانست آزادى خويش را بخرد . بندگى تنها با پول رابطه داشت . بندگان را از اموال منقول مىشمردند ، ايشان را همچون پول مىتوانستند به كار برند و دادوستد كنند و در برابر وام به گرو بگذارند ؛ با آنكه بيشتر بندگان خدمتكار خانه بودند و درميان بندهء خانه‌زاد يا آنكه از بازار خريدارى شده بود و نيز ميان بنده و آزاد مرز چندان برجسته و نمايانى ديده نمىشد . در زمان هخامنشيان به بندگانى برخورد مىكنيم كه داراى املاك بودند و خود نيز بندگانى داشتند و مهر خاص داشتند و به‌جاى خدمت ، به دارندهء خويش باج سرانه يا پاره‌اى از سود حاصل از تجارت خود را مىدادند . ارزش بنده در زمان هخامنشيان و سلوكيان تا آنجا بالا رفت كه مزدور گرفتن از بنده گرفتن ارزانتر بود . كار بندگان در ملكها نمىتوانست با كشاورزى اجاره‌دارى رقابت كند . . .\r\nهمواره از رسم پيشكش كردن كودكان يا بندگان خانه‌زاد براى كار پرستشگاهها پيروى مىكردند . . .\r\nاز منابع باستانى يونان و روم چنين برمىآيد كه اسيران جنگى را غالبا به پرستشگاهها مىدادند ، بطور كلى اسيران ، بندگان حكومت مىشدند يا به ملكيت پادشاه درمىآمدند . براى شاه از بازار بنده مىخريدند . در اجراى طرحهاى حكومت ، مانند ساختن راهها غالبا از بيكاران يا اسيران جنگى بهره‌گرفته مىشد . بندگان و مردان آزاد ، هردو ناچار از دادن بيگارى بودند .\r\nدر زمان سلوكيان به هنگام فروش بنده مىبينيم كه در پيمان شرطى نوشته شده كه بنده خدمت بيگارى خويش را انجام داده است . از وجود بندگان ، مخصوصا در كار مهم استخراج معدن ، كه كارى خطرناك و دشوار بود ، بهره‌گرفته مىشد . در اين كار ، از اسيران جنگى نيز بهرهء فراوان مىبردند . . . در ايران بنده‌دارى همچنان ادامه يافت اما كمتر به وجود انبوهى از بندگان آنچنان‌كه در روم بود ، برمىخوريم . » « 34 » در دورهء قدرت سلوكيان ، اظهار عقايد و سنن ملى آزاد بود . در بعضى نقاط ، مختصات تمدن يونانيان با سنن محلى مخلوط شد و بطور كلى آميختگى و اختلاط تمدن شرق و غرب كاملا طبيعى و بدون مداخلهء زور صورت گرفت ، و در اين جريان سكنهء دهات و قصبات كمتر از شهرنشينان تحت تأثير مدنيت يونانى قرار گرفته‌اند . ويل دورانت\r\n\r\n\r\n","description":"","footnote":"\r\n( 34 ) . ميراث ايران ، پيشين ، ص 231 به بعد ( به اختصار ) .\r\n","page_name":" 551 ","page_number":565},
  {"content":"\r\n\r\nضمن بحث در پيرامون تأثير متقابل تمدن شرق و غرب در يكديگر مىنويسد : « آسيا مغلوب غرب نشد . تمدن آن قديمتر و عميقتر از آن بود كه روح خود را تسليم كند .\r\nتوده‌هاى مردم به زبانهاى مادرى خود حرف مىزدند و خدايان اجدادى خود را مىپرستيدند . . .\r\nآن اختلاط و پيوند نژادى و فرهنگى كه رؤيايش را اسكندر در سر مىپرورانيد بوجود نيامد . . .\r\nخواص فرهنگ يونانى در روح شرقى نفوذ نكرد . تازه‌طلبى ، اشتياق به ماديت و تمايل به كمال . . .\r\nو استقلال فردى يونانى تغييرى در خواص شرقيها ننمود . برعكس با گذشت زمان نحوهء انديشه و احساس شرقى از داخل به قشر يونانيان حاكم ، نفوذ كرد و بتوسط آنها به مغرب رفت . در بابل ، تاجر شكيباى سامى و بانكدار يهودى بر يونانى سبك‌مزاج تفوق يافت . خط ميخى را حفظ كردند و زبان يونانى را در دنياى تجارت در درجهء دوم اهميت قرار دادند . ستاره‌شناسى و كيمياگرى جاى هيأت و فيزيك را گرفت .\r\nسلطنت استبدادى شرقى نشان داد كه از دموكراسى يونانى نيرومندتر است . . . شاهان يونانى و امپراتوران رومى بر نسق سلاطين شرقى تبديل به خدايان روى زمين شدند و فرضيهء حقوق آسمانى شاهان از طريق روم به قسطنطنيه و بعد به اروپاى جديد منتقل شد . . .\r\nيونانيان به شرق فلسفه دادند و شرق به يونان ، مذهب . عاقبت مذهب بر علم فاتح شد . . .\r\nدنياى استثمار شده و خسته از جنگ با خوشحالى آن را پذيرفت تا اميد از دست‌رفته را بيابد .\r\nنامنتظره‌ترين و عميقترين اثر فتح اسكندر ، شرقى شدن خاك اروپا بود . » « 35 »\r\nويل دورانت ضمن بحث در پيرامون فرمانروايى سلوكيان ، به وضع رقت‌بار كشاورزان مصرى اشاره مىكند و مىنويسد ، در زمان سلطنت بطلميوس اول و دوم ، وضع كشاورزان مصر و ساير طبقات تا حدى رضايت‌بخش بود ولى پس از « فيلادلفوس » دستگاه سلطنتى بطالسه به فساد گراييد . « كارشان خوردن و نوشيدن و شهوترانى شد و ادارهء دولت را به دست ناكسانى سپردند كه تا مىتوانستند مردم فقير را مىدوشيدند . . . سهم كشاورز مصرى از محصول خويش آنقدر بود كه زنده بماند نه آنقدر كه در كارش تشويق شود يا اينكه بتواند خانواده‌اى تشكيل دهد . . . دولت به دهقان تخم مىداد كه بكارد ، سپس او را به زمين مىبست تا موعد خرمن برسد . هيچ كشاورزى حق نداشت يك ارزن از محصول خود را به ميل خويشتن مصرف كند . . . در قرن دوم مقدار زيادى از زمينهاى حاصلخيز متروك ماند ، زيرا هيچ كشاورزى حاضر نبود در آن شرايط كاركند . . . در معادن طلاى نوبيا « 36 » غلامان در زير فشار زنجير و شلاق و در شرايط فلج‌كننده ، با بدنهاى عريان ، كار مىكردند ، غذايشان آنقدر نبود كه زنده بمانند ، هزاران نفر از بيغذايى و خستگى از پا درمىآمدند . . .\r\nكارگر عادى روزى يك « اوبول » ( نه سنت ) مزد مىگرفت و كارگر فنى دو يا سه اوبول . هر ده روز يك روز استراحت داشتند . . . اعتصاب بين معدنچيان ، قايقرانان ، كشتىبانان ، دهقانان ، كارگران ، كاسبان ، حتى ناظران دولتى و پليس شيوع يافت . . . در گزارشى كه از يكى از اين\r\n\r\n\r\n","description":"","footnote":"\r\n( 35 ) . تاريخ تمدن ( كتاب دوم - بخش سوم ) ، پيشين ، ص 163 و 164 ( به اختصار ) .\r\n( 36 ) .  Nubia \r\n","page_name":" 552 ","page_number":566},
  {"content":"\r\n\r\nاعتصابها مانده ، مىنويسد : « ما خسته شده‌ايم ما فرار خواهيم كرد » ( مقصود اين است كه در معبدى متحصن خواهيم شد ) . تقريبا تمام استثمارگران ، يونانى و تمام استثمارشدگان ، مصرى يا كليمى بودند . . » « 37 »\r\nدر دورهء سلوكيان غير از كشاورزان ، كه طبقهء مثمر و فعال جامعه را تشكيل مى - دادند ، در داخل دهات و شهرهاى ايران عده‌اى به نام پيشه‌ور به كارهاى يدى و فعاليتهاى كوچك صنعتى مشغول بودند و ما از موقعيت اجتماعى و اقتصادى آنان اطلاعى نداريم . غير ز پيشه‌وران و خرده‌مالكان كه زندگى معتدل و مناسبى داشتند ، فئودالهاى بزرگ ، درباريان ، صاحبمنصبان شاهى ، مأمورين عاليرتبه و روحانيان از حقوق و اختيارات فراوانى برخوردار بودند . در شهرهاى جديد البنا و شهرهاى قديمى ، كه بوسيلهء سكنهء بومى و مهاجرين اشغال شده بود ، ادارهء امور به كمك تودهء ملت و شورا و عمال دولتى كه ساليانه تعيين مىشد ، صورت مىگرفت . مردم و بعضى از سلاطين در راه يونانى كردن ملل تابعه به ظلم و زور متوسل مى - شدند ؛ آنتيوكوس سوم ، پس‌ازآنكه سرزمين يهود را به تصرف خود درآورد ، بيهوده سعى مىكرد كه كشورهاى تابعهء خود را در تحت قانون و مذهب و زبان واحدى متشكل كند و براى اجراى اين نقشه ، عمال يهودى خود را كه طرفدار يونانى كردن قوم يهود بودند به آزار و اذيت يهوديان برانگيخت . به‌همين علت همين كه خبر كشته شدن آنتيوكوس بر سر زبانها افتاد ، يهوديان ، عمال حكومت يونانى را كشتند و معابد خود را به صورت ديرين درآوردند .\r\nآنتيوكوس پس از وقوف از اين ماجرا به اورشليم شتافت ، « هزاران نفر زن و مرد يهودى را كشت و به معبد آنها بيحرمتى نمود و آن را غارت كرد ، قربانگاه طلاى آن را ربود و ثروت و گنجهاى آن را ضبط نمود . . . و فرمان داد كه يهوديان را به زور يونانى كنند . . . ختنه را جرم بزرگى اعلام كرد . . . هر كليمى كه از خوردن گوشت خوك ابا مىكرد و يا كتاب مقدس همراه داشت ، زندانى يا كشته مىشد . . . شهر اورشليم را آتش زد و جمعيت يهوديش را به بردگى فروخت . » « 38 » ولى يهوديان با تحمل مشكلات فراوان ، سرانجام در اين نبرد پيروز شدند و از قبول آيين و تمدن يونانى با دادن تلفات و خسارات فراوان خوددارى نمودند و با اين دلاوريها نشان دادند كه سلوكيها ، كه خود را دوستدار مدنيت يونان مىشمردند ، دشمن سرسخت آزادى هستند .\r\nويل دورانت ضمن بيان تاريخ تمدن اسپارت مىنويسد :\r\n. . . تمدن ايران از برخى جهات برتر از تمدن يونان آن عصر بود .\r\nبزرگمردانى كه در ايران پرورش مىيافتند ، از همه حيث ، مگر از لحاظ حدت ذهن و آموزش و پرورش ، بر يونانيان رجحان داشتند . نظام ادارى شاهنشاهى ايران هم ، سخت بر فرمانروايى خام آتن و اسپارت فائق مىآمد و فقط در عرصهء آزاديخواهى بود كه ايران به گرد يونان نمىرسيد . . . « 39 »\r\n\r\n\r\n","description":"","footnote":"\r\n( 37 ) . همان . ص 188 به بعد ( به اختصار ) .\r\n( 38 ) . همان ، ص 169 به بعد ( به اختصار ) .\r\n( 39 ) . تاريخ تمدن ( كتاب دوم - بخش اول ) ، پيشين ، ص 125 .\r\n","page_name":" 553 ","page_number":567},
  {"content":"\r\n\r\nآلفرد فن گوتشميد ، ضمن بحث در پيرامون دورهء مقدونى مىنويسد :\r\n\r\nوضع اقتصادى و بازرگانى\r\n. . . وقتى كه مرگ اسكندر را درربود ، در خزانهء مملكت پنجاه هزار تالان نقدينه بود ( گوتشميد اين مبلغ را به 230 ميليون مارك پول رايج زمان خود تخمين زده است . ) و ميزان خراج دريافتى سالانه به سىهزار تالان بالغ مىگرديد . اين امر بيش از همه حائز اهميت بود كه ذخاير مشرق زمين ديگر به تبعيت از آداب‌ورسوم اين ناحيه عاطل و مدفون نماند بلكه اين ذخاير به دست مردمى افتاد كه به استعانت آن ، به اقدامات وسيع و خطيرى كه براى تأمين برقرارى مواصلات و ارتباطات جهانى داراى اهم فوايد بود ، دست زدند . از اين قبيل است تحقيق و مطالعه دربارهء مسير و مصب رود سند توسط بحريهء اسكندر ، سفر دريايى « نئارك » كه بر اثر آن ، رابطهء بحرى بين سند و فرات كشف شد ، تنظيم ترعه‌هاى متروك بابل از طريق دور كردن گل‌ولايى كه مانع عبور كشتيها مى - شد ، پاك كردن ترعه‌ها ، تأسيس و ترتيب بندها و سدهاى بزرگ بر ترعهء « پالاكوپاز » ( از متفرعات رود فرات ) ، از آن گذشته كوشش و تلاش براى كشف راه دريايى دورادور عربستان كه هرچند اجرا نشد اما نتيجهء آن مطالعهء دقيقى بود در سواحل شرقى عربستان ، و سرانجام آغاز به مطالعه و تحقيق در بحر خزر توسط هراكليوس . . . » « 40 »\r\nدكتر گيرشمن نيز معتقد است كه اسكندر در دورهء كوتاه زمامدارى خود در راه بهبود زندگى اقتصادى سكنهء شاهنشاهى كه از شبه جزيرهء بالكان تا سند امتداد داشت ، قدمهايى بر داشت . نخست در تعقيب نقشه‌هايى كه براى ادارهء خطهء فرمانروايى خود داشت طرق ارتباطى را در خشكى و دريا وسعت بخشيد . امير البحر خود نئارخوس « 41 » را مأمور كرد كه سواحل عربستان و بحر خزر را مورد اكتشاف قرار دهد و سعى كند كه با بهبود جاده‌ها و ايجاد امنيت عده‌اى از تجار يونانى را به آسياى غربى بكشاند .\r\nبازرگانان يونانى ضمن فعاليتهاى تجارى عملا مشاهده كردند كه غير از نظاميان و عمال غربى ، ايرانيان نيز با علاقهء فراوان خريدار كالاهاى آنها هستند . در نتيجهء گرمى بازار تجارت ، مراكز تجارى بيش‌ازپيش در داخل شاهنشاهى تأسيس گرديد ، ولى مرگ نابهنگام اسكندر ، فترت و گسستگى غير منتظره‌اى در مناسبات اقتصادى شرق و غرب ايجاد كرد .\r\nاسكندر بر خلاف شاهنشاهان هخامنشى ، علاقه‌اى به گردآوردن گنجينه‌ها و خزائن نداشت ، بلكه او براى بهبود زندگى مقدونيان و ملل تابع خود خزينه‌هايى را كه در پايتختهاى شاهنشاهى يافت ، تبديل به پول متحد الشكلى كرد . اين پول به زودى جانشين مسكوكات متنوع ايالات شاهنشاهى گرديد . در نتيجه روابط اقتصادى قسمتهاى مختلف و كار دادوستد بهبود يافت . او عملا كارى كرد كه يونانيان به‌جاى مزدورى در ارتش شاهنشاه ، به كسب‌وكار و\r\n\r\n\r\n","description":"","footnote":"\r\n( 40 ) . تاريخ ايران و ممالك همجوار آن ، پيشين ، ص 12 به بعد .\r\n( 41 ) .  Neaarchus \r\n","page_name":" 554 ","page_number":568},
  {"content":"\r\n\r\nفعاليتهاى مفيد اقتصادى در شهرهاى مختلف مشغول شدند و عاملى براى انتقال تمدن و فرهنگ يونانى به ممالك آسيايى گرديدند .\r\nسلوكيان كمابيش از سياست اقتصادى اسكندر پيروى كردند . رواج سكهء واحدى در سراسر شاهنشاهى و ثروتهايى كه بر اثر فتوحات اسكندر و جانشينان او به بازارهاى جهان آمده - بود ، به رشد و توسعهء فعاليتهاى اقتصادى افزود . از ارزش طلا و نقره 50 درصد كاسته شد ، تعادلى بيسابقه بين مزد و قيمت ايجاد گرديد . كسب و تجارت در سايهء امنيت و حمايت دولت رواج فراوان يافت . پولهايى كه به دست اسكندر و فاتحين مقدونى به اروپا منتقل شده بود ، در نتيجهء استقرار مناسبات تجارى ، بار ديگر به ايران برگشت . با جنبشهاى استقلال‌طلبانهء پارتيان و دخالتهاى خشونت‌آميز روم ، گاه‌وبيگاه بحران اقتصادى جاى فعاليتهاى ثمربخش را مى - گرفت ؛ معذلك سلوكيان از هرفرصتى براى حفظ آرامش و امنيت در جاده‌هاى تجارى و ايجاد ايستگاههاى نظامى براى جلوگيرى از اغتشاش و تأسيس آب‌انبارها و كاروانسراها و قنوات در جاده‌هاى كاروان‌رو استفاده مىكردند . در اين دوره « سرعت ارتباطات و حمل‌ونقل به عاليترين درجهء خود رسيد . جز عهد اختراع ماشين بخار ، هيچ عهدى از اين جهت نمىتوانست با آن دوره رقابت كند . . . » « 42 »\r\nجهازات مهمى بين خليج‌فارس و بحر احمر در گردش بود و مبادلات اقتصادى بين هند و غرب را تأمين مىكرد . پس‌ازآنكه روم در جريان تجارت جهانى شركت كرد مبادلات تجارى بين شرق و غرب فزونى گرفت . « مواد اوليه مانند چوب و فلزات ، كه ايران و هند تهيه‌كنندگان مهم آن بودند ، بسيار مورد تقاضا بود . مبادلات شامل اشياء ذيل بود : احجار كريمه و جواهر كه روى آنها بطور برجسته كار كرده بودند ، داروهايى كه از هند تا حدود برتانى « 43 » ( واقع در غرب فرانسه ) صادر مىگرديد ؛ نباتات ، مرهمها ، روغنها ، عطريات ، ارغوان ، گلاب ، ظروف سفالين ، شيشه ، منسوجات ، اشياء هنرى ، پاپيروس و غلامان . اين تجارت با كالايى كه وارد مىشد ، موجب تشكيلات جديد اقتصادى و توليد افكار نو و مبانى تازه در مبادلات ايران گرديد . ايران البسه و زينت‌آلات ، داروها ، احجار كريمه ، فرشها ، بذر گندم ، سرب و سگهاى اصيل النسب صادر مىكرد . فراوانى مواد اوليه موجب توسعهء صنعت ايران گرديد ، مخصوصا صنايع نساجى و قالىبافى و قلمزنى و فلزات كه در آن هنرمندان و پيشه‌وران ايرانى شهرتى بسزا دارند ، رونق گرفت . همچنين كشور ايران درصدد برآمد كه بازار را از بعضى محصولات وارداتى نجات بخشد ؛ مثل پاپيروس كه مصر انحصارا آن را در دست داشت ، و كوشيدند با نباتات محلى آن را بسازند يا پوست ( پارشمن ) را به‌جاى آن به كار برند . حيوان در آسيا جانشين انسان گرديد . صنعتگر محصول خود را افزايش داد . انواع ظروف سفالين ، پيكرسازى و حكاكى روى استخوان ، كنده‌كارى و ساختمان تابع جريان عهد شده ، توسعه يافتند . . . مصرف فلزات ، و مخصوصا فلزات قيمتى ، بسيار زياد بود . سلوكيان طلا را\r\n\r\n\r\n","description":"","footnote":"\r\n( 42 ) . ايران از آغاز تا اسلام ، پيشين ، ص 235 .\r\n( 43 ) .  Bretagne \r\n","page_name":" 555 ","page_number":569},
  {"content":"\r\n\r\nاز هند ، شمال غربى بلخ ، ارمنستان و قفقاز وارد مىكردند . ايران به نوبهء خود ، آهن ، مس و سرب كه استخراج آن تحت مراقبت صاحبمنصبان شاهى افزون مىگرديد ، صادر مىكرد .\r\nهمهء معادن و استخراجات تحت انحصار بود و ملك شاه محسوب مىشد .\r\nمختصات هنر ايران در فاصلهء ميان سقوط حكومت هخامنشيان و تصرف مجدد ايران بوسيلهء پارتيان كه قريب دو قرن طول كشيده است كاملا روشن نيست . از آثار هنرى اين دورهء بالنسبه طولانى چيز جالبى باقى نمانده است . قسمتى از آثار هنرى اين عصر صرفا رنگ ايرانى دارد ؛ مانند معبد « نورآباد » كه معمارى آن از معابد هخامنشى تقليد شده است .\r\nقسمت ديگر از آثار هنرى اين عصر نمودار تلفيق هنر يونان و ايرانى در يكديگر است . مظهر اين نوع آثار هنرى بقاياى معابدى است كه در استخر باقى مانده است .\r\nقسمت سوم هنرهايى است كه بيشتر صبغهء يونانى دارد ؛ نظير معبد كنگاور كه در ساختمان آن از طرحهاى يونانى تقليد شده است .\r\nقسمتى از آثار هنرى كه از اين عصر باقى مانده است مشكوك است و معلوم نيست كه آنها را از خارج وارد كرده‌اند يا محصول كار هنرمندان ايرانى است . آنچه مسلم است شاه و درباريان و كسانى كه به آنها وابسته بودند بيشتر علاقه به هنر يونانى داشتند و هنرمندان ايرانى و يونانى همواره مىكوشيدند تا آثار هنرى خود را با سليقه و نظر آنها هماهنگ سازند . » « 44 »\r\n\r\n\r\n","description":"","footnote":"\r\n( 44 ) . همان ، ص 236 به بعد ( به اختصار ) .\r\n","page_name":" 556 ","page_number":570},
  {"content":"\r\n\r\n\r\nفصل ششم . پارتيان\r\n\r\n","description":"","footnote":"","page_name":" 557 ","page_number":571},
  {"content":"\r\n\r\n\r\nعلل سقوط سلوكيان\r\nشاهنشاهى سلوكى يعنى مناطق وسيعى كه شامل ايران و بابل قديم و شهرهاى فنيقيه و بلاد آسياى صغير بود ، سرانجام مانند حكومت هخامنشيان ، در نتيجهء اختلافات طبقهء حاكمه و عدم رضايت عمومى ، راه انحطاط و انقراض پيمود . كوششى كه سلوكيان باوجود تنوع ملل و تمدنها در راه وحدت شاهنشاهى سلوكى به عمل آوردند به نتيجه نرسيد . جنگهايى كه آخرين سلاطين اين سلسله با حكومت مقدونيه ، مصر ، و پارتيان و روميان به عمل آوردند ، تلاش آنها را در راه خاموش كردن تمايلات تجزيه‌طلبى ممالك تابع ، توطئه‌هاى دايمى درباريان ، رقابتهاى مدعيان تاج و تخت و صرف دارايى مملكت در راه فساد و تحريك ، و رشد روزافزون افكار استقلال‌طلبانه در ممالك تابع ، بنيان حكومت سلوكيان را متزلزل گردانيد و بنيهء نظامى و مالى آنان را تحليل برد .\r\nدر دوران سلطنت آنتوخيوس آثار تجزيه آشكار شد ، ايالت بلخ كه شامل دشت شمالى افغانستان امروزى و از سوى شمال به جيحون و آمودرياى كنونى محدود بود ، در 250 ق . م .\r\nتجزيه گرديد . اين ايالت كه در منطقهء سرحدى ، براى دفع خطر بدويان به دست اسكندر ايجاد شده بود و داراى قواى مسلح يونانى بود ، وقتى كه ضعف حكومت سلوكى آشكار شد ، تحت رهبرى ديودوتوس « 1 » كه حاكمى يونانى بود ، اعلام استقلال نمود و دولتى بالنسبه قوى تشكيل داد تا بتواند در مقابل خطر بدويان پايدارى كند .\r\nهنوز دوسه سال از قيام مشترك ايرانيان و يونانيان ، در بلخ نگذشته بود كه پارت ، ايالت مجاور آن ، مستقل گرديد . مقصود از پارت يا « پارتيا » قسمت شرقى گرگان و خراسان كنونى است كه داريوش در كتيبه‌هاى بيستون و نقش رستم آن را « پرثو » خوانده است . اين قوم كه مجموعه‌اى از قبايل سكايى بود ، در دشتهاى بين بحر خزر و درياى ارال به صورت چادرنشين زندگى مىكردند . دياكونوف راجع به آغاز كار اشكانيان و علل پيروزى آنان مىنويسد :\r\nدر حدود سال 160 ق . م . بخش اعظم ساتراپ‌نشينهاى شرقى به كلى از دست سلوكيه به دررفته به دولتهاى كوچك تقسيم شده بود . نيرويى كه اين پادشاهيها و\r\n\r\n\r\n","description":"","footnote":"\r\n( 1 ) .  Diodotus \r\n","page_name":" 558 ","page_number":572},
  {"content":"\r\n\r\nامارتهاى كوچك و متفرق و پراكنده را متحد و يكپارچه كرد ، همانا پارتها بودند كه در عهد « ميتريدات » اول به همسايگان خود حمله‌ور گشته و در حدود سال 155 ق . م . سرزمين ماد را تصرف كردند . تسخير ماد ، راه را براى تصرف بين النهرين به روى پارتها گشود . بنا به اطلاعات موجود ، در برخى موارد مردم محلى ، مقدم پارتها را با شادى و درود پذيره مىگشتند . ازجمله مادها كه از بهره‌كشى سلوكيه رنج مىبردند و از اقامت لشكريان آن دولت در سرزمين خويش سخت ناراضى و عصبانى بودند ، جانب پارتها را كه از لحاظ زبان و نژاد به ايشان نزديك بودند ، نگاه مىداشتند . در ايامى كه قواى انتيوكوس در دهات پراكنده بود مادها به صورت متشكل و متحد در تمام نقاط مسكونى و دهكده‌هايى كه مقر پادگانهاى مسكونى بود علم طغيان برافراشتند و سرانجام به يارى پارتها انتيوكوس را مقتول و ارتش سلوكيه را تارومار كردند . « 2 »\r\nبه عقيدهء دياكونوف :\r\nتأسيس شاهزاده‌نشينهاى سكايى و پادشاهى « كوشانيان » در شرق و زوال آخرين دولتهاى يونانى ؛ همهء اين وقايع مراحلى بوده از جريانى واحد ، يعنى مبارزهء اقوام ايران و آسياى ميانه عليه بيگانگان . در سرزمين پارت نيز جريانات متشابهى وجود داشته . نخستين علامات ، نهضت روزافزون ضد يونانى و تقويت عناصر ملى بود . بتدريج نوشته‌هاى يونانى بر سكه‌ها متروك مىشد و جاى آن را زبان پارتى مىگرفت و كتب مقدس زرتشتى ، مدون و شريعت آن كيش در حدود قرن اول و دوم ميلادى منتظم گشته بود . « 3 »\r\nبه عقيدهء « آ . ايمار » ايرانشناس معروف ، يكى از علل اساسى پيروزى و موفقيت سياسى پارتها حمايت مللى بود كه در سرزمين سلوكيها سكونت دارند .\r\nپارتها يا از نژاد خالص ايرانى و يا قومى ايرانى مآب با زبان و آداب ايرانى بوده و از آيين مزدايى پيروى مىكرده‌اند . آنها به عنوان اخلاف و كين‌خواهان پارسها قدم به ميدان نهادند و ايرانيانى را كه پايبند آداب‌ورسوم ملى بودند به سوى خويش جلب نمودند . به علت نفوذ قشرى و محدود آداب يونانى در ايران ، اكثريت تودهء مردم كه دوستدار سنن ملى خويش بود ، به سوى پارتها گرايش يافت .\r\nپارتها ، درعين‌حال از تعصب بى جا بسيار به دور بودند ؛ ازاين‌رو ساكنين شهرهاى يونانى ، هنگام تسلط پارتها ، تغييرى جز تعويض حكمران احساس نكردند . « 4 »\r\nبعضى از پژوهندگان ضمن بحث از آغاز سركشى پارتيان مىنويسند كه « ارشك » نخستين فرمانرواى پارتى از شهربانان يونانيان باخترى بود كه شوريد و به سوى مغرب گريخت و\r\n\r\n\r\n","description":"","footnote":"\r\n( 2 ) . اشكانيان ، پيشين ، ص 47 .\r\n( 3 ) . همان ، ص 100 .\r\n( 4 ) . تاريخ تمدن ايران ، پيشين ، ص 141 .\r\n","page_name":" 559 ","page_number":573},
  {"content":"\r\n\r\nدستگاهى مستقل براى خود ترتيب داد .\r\nسواران پارتى كه در جنگ و گريز مهارت داشتند ، مرگ در ميدان جنگ را افتخارى بزرگ مىدانستند . ارشك و تيرداد به كمك پارتيان موفقيتهايى كسب كردند و چند ناحيه را به تصرف خود درآوردند . سلوكوس دوم براى جلوگيرى از اين نهضت با قواى خود حركت كرد ، ولى تيرداد با سواران سكايى عقب‌نشينى كرد . اغتشاشات و آشفتگى اوضاع انطاكيه سبب گرديد كه پادشاه سلوكى قبل از پايان كار تيرداد ، عمليات جنگى را ترك گفته راه سوريه را پيش گيرد . پارتيان از اين پيشامد به نفع خود استفاده كردند و غير از نواحى قبلى ، گرگان و مناطق واقع در جنوب بحر خزر را ضميمهء متصرفات خود ساختند .\r\nتيرداد با استفاده از حمايت معنوى سكنهء بومى ايران ، سى و هفت سال سلطنت نمود ، قواى نظامى خود را تقويت كرد و از هرفرصتى براى تقويت و توسعهء حوزهء قدرت خود استفاده نمود . پايتخت خود را از ارشك به شهر صد دروازه ( در جنوب غربى دامغان ) انتقال داد . اين شهر يونانى در كنار جادهء تجارتى بين مغرب و مشرق قرار داشت . پس از تيرداد ، « اردوان » اول جانشين او شد . زمامدارى او مصادف با ايامى بود كه انتيوخوس سوم گردش مسلحانهء خود را در شرق براى تأمين وحدت شاهنشاهى آغاز كرده بود . پادشاه سلوكى در طى سفر جنگى هشت سالهء خود مخالفان و سركشان را موقتا برجاى خود نشاند ؛ ازجمله اردوان را شكست داد و او ناچار شد كه حكومت سلوكى را به رسميت بشناسد ، ولى پارتيان كه منتظر فرصت بودند همين كه از شكست انتيوخوس سوم از روميان باخبر شدند از موقع استفاده كردند و به تسخير ايالات جنوب بحر خزر مبادرت كردند .\r\nمهرداد اول پس از اردوان پسر او « فرى ياپيت » 15 سال پادشاهى كرد و پس از او فرزندش فرهاد اول به زمامدارى رسيد . جانشين فرهاد ، برادر او « مهرداد اول » بود كه با روشى عاقلانه بر وسعت شاهنشاهى اشكانى افزود . به‌همين مناسبت ، او را پايه‌گذار و مؤسس حقيقى اين سلسله مىدانند . در ايامى كه حكومت سلوكى بر اثر ادامهء سياست تجاوز - كارانهء روم سخت ضعيف شده بود ، تنها پارتيان دعوى استقلال نكردند بلكه ماد ( آذربايجان ) ، بابل ، پارس ، اصفهان ، خرسن ( خوزستان ) و ساير متصرفات شرقى سلوكيان خواهان آزادى بودند ، ولى مهرداد با تدبير و جنگ كليهء ايالات شرقى و غربى را بين سنوات 160 و 140 ق . م . به تصرف خود درآورد و شاهنشاهى هخامنشى را تجديد كرد . وى كه پادشاهى شجاع و خيرخواه بود پس از تصرف منطقهء وسيعى كه از فرات تا هرات امتداد داشت ، خود را « دوستدار يونانيان » « 5 » معرفى كرد ؛ معذلك يونانيان ساكن مدينه‌ها و سكنهء سلوكيه و برخى بلاد ديگر عليه او قيام كردند . « دمتريوس » دوم در اين موقع براى تسخير مجدد نواحى از دست رفته حركت نمود ولى در جنگ پيروزى نيافت و به دست مهرداد اول گرفتار شد . اين پادشاه شجاع با كسب افتخارات بسيار در سال 137 ق . م . درگذشت و فرزندش فرهاد دوم جانشين او شد . در دوران سلطنت او برادر دمتريوس ، موسوم به انتيوخوس هفتم ، براى نجات برادر\r\n\r\n\r\n","description":"","footnote":"\r\n( 5 ) .  Philhelene \r\n","page_name":" 560 ","page_number":574},
  {"content":"\r\n\r\nو تصرف ايالات از كف‌رفته و احياء مجدد سلسلهء سلوكى تشبثاتى نمود و در آغاز امر موفقيتهايى نيز كسب كرد ، ولى سرانجام با حملهء ناگهانى پادشاه پارت مواجه گرديد و بساط حكومت سلوكيان برچيده شد . در همين اوان حملهء طوايف زردپوست آسياى مركزى به مساكن اقوام سكايى كه در حدود رودهاى سيحون و جيحون مىزيستند ، آغاز گرديد و سبب شد كه اقوام مزبور به مشرق ايران روى آورند . « اين قبايل در آغاز قرن اول ق . م . برفراز خرابه‌هاى آخرين امراى يونانى و بلخى ، حكومتهايى ايجاد كردند كه عنصر پارتى با آنها روابط بسيار نزديك - هم از جنبهء سياسى و هم از لحاظ فرهنگى - داشته است . » « 6 »\r\nدر حدود 115 ق . م . هيأتى از جانب امپراتور چين به دربار مهرداد دوم اعزام شدند تا با كشور ايران ، كه از لحاظ موقعيت جغرافيايى كشورى ترانزيتى به‌شمار مىرفت ، دربارهء تسهيل امور تجارت بين‌المللى مذاكراتى به عمل آورند .\r\nاز دورهء خاندان هان ، دولت چين تصميم گرفت هيأتى با طراف و جوانب ، ازجمله سرزمين پارت ، اعزام دارد . هيأت مزبور پس از بازديد از ايران ، شرحى راجع به اوضاع اين مملكت به دولت متبوع خود گزارش مىدهند ، ازجمله مىگويند كه در ايران ، برنج ، گندم و مو زياد كشت مىشود ، و در دور شهر ديوار كشيده شده است و نيز از سكه‌هاى نقرهء پارتى و اوراق پوستى ( پارشمن ) كه براى كتابت استفاده مىشده ، سخن مىگويند .\r\nبه عقيدهء دكتر گيرشمن :\r\nدر تشكيل شاهنشاهى پارت ، مهرداد اول نقش كورش را ايفا كرد و مهرداد دوم نقش داريوش را . پادشاه نخستين ، شاهنشاهى مزبور را از نظر متصرفات ارضى تشكيل داد ، و پادشاه اخير آن را تثبيت كرد و انتظام بخشيد ، وى ايران را به صورت قدرتى جهانى درآورد . تماسهاى او با روم در مغرب و با چين در مشرق ، اهميت كشور و عظمت نقش او را در حيات سياسى و اقتصادى دنياى آن روز نشان مىدهد ؛ و همين موجب شد كه وى را به لقب شاهنشاه بخوانند . « 7 »\r\nزمانى كه مهرداد در شرق با اقوام سكايى در جنگ بود ، پادشاه ارمنستان با وى از در مخالفت درآمد . مهرداد پس‌ازآنكه در مشرق كامياب شد ، به ارمنستان تاخت و پادشاه ارمنستان را به اطاعت خود درآورد و مناسبات دوستانه‌اى با دولت روم برقرار كرد . مهرداد پس از 48 سال سلطنت در 76 ق . م . درگذشت .\r\nپس از او دولت اشكانى با كشمكشها و اختلافات بسيار روبروگرديد و طى سى سال ، چند تن به تخت سلطنت نشستند و با جنگهاى داخلى به ضعف حكومت كمك كردند .\r\n« تيگران » پادشاه ارمنستان از موقع استفاده كرده چند ايالت را به تصرف خود درآورد .\r\nاين وضع آشفته تا جلوس ارد به تخت شاهى دوام يافت . در دورهء فرمانروايى ارد ، كراسوس سردار رومى ، كه از قدرت دفاعى پارتيان بى خبر بود ، آهنگ ايران كرد و در آغاز كار موفقيتهايى كسب نمود ولى ارد پس‌ازآنكه از مبادلهء سفرا ، براى طرد متجاوزين ، نتيجه‌اى\r\n\r\n\r\n","description":"","footnote":"\r\n( 6 ) . ايران از آغاز تا اسلام ، پيشين ، ص 248 .\r\n( 7 ) . همان ، ص 248 .\r\n","page_name":" 561 ","page_number":575},
  {"content":"\r\n\r\nنگرفت قسمتى از سپاه خود را به ارمنستان فرستاد و اين منطقه را به تصرف خود درآورد و نگذاشت پادشاه ارمنستان به كراسوس يارى كند . سپس سورن بزرگترين سپهسالار ايران را مأمور دفع كراسوس نمود . در جنگ سختى كه بين طرفين درگرفت ، روميان با دادن تلفات زياد شكست خوردند . در نتيجه بين النهرين تا رود فرات به تصرف ايران درآمد . در اين ايام سورن در نتيجهء شجاعت و كاردانى بسيار مورد حسادت ارد قرار گرفت و به فرمان او به قتل رسيد و « پاكر » فرزند ارد ، مأمور تسخير متصرفات آسيايى روم گرديد ؛ ولى شاه بر اثر سوءظنى كه به او پيدا كرد وى را احضار كرد و جنگهاى ايران و روم مدت 9 سال موقوف گرديد . در اين ايام ، حكومت روم دچار اختلافات و كشمكشهاى داخلى گرديد . « پمپوس » و قيصر به جان هم افتادند و پس‌ازآنكه پمپوس قيصر را شكست داد ، خود كشته شد و جنگهاى داخلى در اين كشور آغاز گرديد . ارد از وضع آشفتهء روم استفاده كرد و پسر خود ، پاكر ، را با يكى از سرداران رومى ، كه در ارتش ايران خدمت مىكرد ، مأمور تسخير سوريه نمود . سپاهيان پارتى موفقيتهايى كسب كردند و پس از تسخير سوريه و قسمتى از فنيقيه تا داردانل پيش‌رفتند ، ولى در اين جريان يكى از سرداران آزمودهء رومى به مقابلهء آنان شتافت و سپاه ايران مجبور عقب‌نشينى گرديد و پاكر در اين جريان كشته شد . ارد پس از مرگ پاكر از سلطنت كناره گرفت ( 37 ق . م . ) و سلطنت را به پسر خود « فرهاد چهارم » سپرد .\r\nپادشاه جديد پس از زمامدارى ، پدر و تمام برادران خود را هلاك كرد و جمعى از بزرگان حكومت را كه با خود مساعد نمىديد ، كشت . رفتار او سبب عصيان گروهى از فئودالها و بزرگان كشور گرديد ؛ ازجمله يكى از آنها به آنتونيوس سردار رومى پناه برد و او را به جنگ با اشكانيان برانگيخت . وى اين پيشنهاد را پذيرفت و به كمك پادشاه ارمنستان وارد خاك آذربايجان گرديد ، ولى طى جنگهايى كه بين طرفين درگرفت ناگزير با فرهاد صلح كرد . پس از اين جريان ، زدوخوردها و اختلافات چندى بين دو حكومت درگرفت ولى عاقبت بين فرهاد و حكومت روم روابط دوستانه برقرار شد و تا يك قرن دوام يافت .\r\n\r\nسياست جديد روم\r\nگيرشمن مىنويسد :\r\nدر اين هنگام سياست روم در مسألهء شرق تغيير كرد .\r\nافكار عامهء روم در خصوص پارتيان تغيير يافت . قدرت دفاعى اينان شناخته شده بود .\r\nروميان دانستند كه تمايلات تعرضى آنان خطا و سياست كسانى كه در صدد فتوحاتى در شرق فرات بودند ، بر باطل بوده است . اگوست « 8 » كه شايد در آغاز انديشهء مطيع كردن آسيا را داشت ، تغيير عقيده داد و در صدد مصالحه برآمد . پارت نمىتوانست براى روم تهديدى به‌شمار رود . تشكيلات اجتماعى ، اغتشاشات متعدد در كاخ ، منازعات بين خاندانها ، تمايلات تجزيه‌طلبى اتباع ، فقدان نيرو در قدرت مركزى پارت ، موجب آن بود كه روميان با كشور مزبور رفتارى دوستانه داشته باشند .\r\n\r\n\r\n","description":"","footnote":"\r\n( 8 ) .  Auguste \r\n","page_name":" 562 ","page_number":576},
  {"content":"\r\n\r\nاين تغيير روش ثمراتى به بارآورد . فرهاد چهارم عقابهاى لژيونهاى گراكوس را به اگوست بازگردانيد و بعدا از بيم خطر قتل فرزندان خويش ، آنان را به روم فرستاد تا تحت حمايت قرارگيرند ، و نيز بدين وسيله مىخواست روش خيرخواهانهء خود را نسبت به امپراتور روم به قيصر ثابت كند . « 9 »\r\nدولتين ايران و روم پس از يك دوره زدوخورد ، مصلحت خود را در توسعهء مناسبات بازرگانى ديدند و با ايجاد حكومتهاى پوشالى در سرحدات شرقى سعى كردند هرگونه خطرى را از مرزهاى خود دور سازند .\r\nگيبون مىنويسد :\r\nكشورگشاييهاى مهم روميان تحت لواى جمهوريت ميسر شده . . . هفتصد سالهء اول عمر امپراتورى مشحون از يك رشته پيروزيهاى سريع پىدرپى بود ، اما در اجراى امرى به غايت خطير ، چون مطيع ساختن مردم تمامى جهان و ترويج روحيهء اعتدال در مجالس شوراى همگانى ، قرعهء توفيق به نام اگوست ( اوگوستوس ) افتاد . از آنجا كه اگوست به حكم مشرب و مقتضيات عهد ، گرايش به صلح داشت ، به سهولت دريافت كه در قمار جنگ براى كشور بلندپايه‌اى چون امپراتورى روم بيم باخت بمراتب زيادتر از اميد برد است و دانست كه به دنبال جنگ در نقاط بعيدهء جهان رفتن ، روزبه‌روز امرى دشوارتر و تحصيل پيروزى مشكوكتر و كشورگشايى كارى مخاطره‌آميزتر و كم‌سودتر مىشود . تجربهء اگوست اين تراوشهاى فكرى سودمند را تأييد كرد و به طرز مؤثرى وى را مجاب ساخت كه در پرتو نيروى دورانديشى مشاوران خويش ، تحصيل هرنوع امتيازى كه براى امنيت يا حيثيت روم ضرورى باشد از نيرومندترين اقوام بربرى كارى آسان است .\r\nبه عوض آنكه وى سينهء خويش و لژيونهايش را آماج تيرهاى پارتها بسازد با عقد پيمانى شرافتمندانه استرداد درفشها و اسيرانى را كه در شكست كراسوس از دست رفته بود ممكن ساخت . « 10 »\r\nدولت روم براى ارمنستان از نظر سوق الجيشى ارزش فراوان قايل بود و هيچيك از دو دولت مايل به استقلال ارمنستان نبودند ، مخصوصا روميها سعى كردند حكومتى كه دست - نشاندهء آنها باشد در ارمنستان روى كارآورند . فرهاد از زنى رومى پسرى داشت كه سرانجام پس از قتل فرهاد چهارم به سلطنت رسيد . اين پادشاه براى جلب موافقت روم از ارمنستان چشم پوشيد ولى اين اقدام او با مخالفت شديد بزرگان مواجه گرديد و به خلع و مرگ او منتهى شد . سياست عاقلانهء اگوست پس از وى دنبال نگرديد . امپراتور جديد روم بار ديگر دعوى كرد كه ارمنستان ايالتى از روم محسوب شود . پارتيان كه گرفتار اختلافات داخلى بودند به تحولى كه در سياست روم پيدا شده بود توجه نكردند . روميان از وضع آشفته به سود\r\n\r\n\r\n","description":"","footnote":"\r\n( 9 ) . ايران از آغاز تا اسلام ، پيشين ، ص 254 .\r\n( 10 ) . انحطاط و سقوط امپراطورى روم ، پيشين ، ص 17 .\r\n","page_name":" 563 ","page_number":577},
  {"content":"\r\n\r\nخود استفاده كرده موفقيتهاى نظامى بزرگى كسب كردند و تيسفون پايتخت پارت را متصرف شدند ، ولى عصيان ممالكى كه در حوزهء شرقى بحر الروم قرار داشتند به پارتيان فرصت داد كه با جنگهاى پارتيزانى ، روميان را از مناطق اشغالى بيرون رانند . به اين ترتيب ، روميان باوجود موفقيتهايى كه به دست آوردند ، شكست خوردند و پارتيان باوجود اختلافات داخلى و نزاع دايمى بين شاهزادگان ، مهاجم را طرد كردند .\r\nاختلافات داخلى و محاربه بين بلاش دوم و خسرو سالها دوام يافت . با جلوس بلاش سوم بار ديگر فكر مقاومت در مقابل تعرضات دايمى روم تجديد گرديد . بلاش با تسخير سوريه موفقيتى نسبى كسب كرد ، ولى با هجوم روميان نه تنها مناطق اشغالى را از كف داد بلكه تيسفون براى دومين‌بار تسخير ، و كاخ شاهى از طرف روميان طعمهء آتش شد . شيوع بيمارى مهلك طاعون در تيسفون و انتشار آن در تمام ممالك آسياى غربى و پيدايش جنگهاى داخلى در روم ، بار ديگر فكر انتقامجويى را در بلاش سوم و قشون پارت زنده كرد . روميان بابل و چند ايالت ديگر را تخليه كردند ولى اين وضع نيز دوام نيافت . امپراتور جديد روم بار ديگر سياست تجاوزكارانهء گذشته را تعقيب كرد و تيسفون براى سومين بار طعمهء غارت و حريق شد ، ولى وضع آشفتهء مناطق تسخير شده ، امپراتور روم را وادار به عقب‌نشينى نمود . در دوران زمامدارى اردوان پنجم ، « كاراكالا » كه مردى متكبر و سبك‌مغز بود ، به امپراتورى روم رسيده بود . وى پس از خدعه و خيانتى كه به اردوان روا داشت به دست يكى از سربازان خود كشته شد . « 11 » اردوان كه پس از مرگ كاراكالا درصدد انتقام بود چون نتوانست با مذاكرات اصلاحى با ماكرينوس « 12 » جانشين كاراكالا ، كنار بيايد به جنگ پرداخت . دوبار اردوان پنجم بر امپراتور غلبه كرد ، سرانجام سرحد قديمى ايران در كنار فرات تعيين گرديد .\r\nبه اين ترتيب ، دو قرن و نيم تلاش روميان براى تسلط بر شرق بىنتيجه ماند .\r\nاشكانيان تا حدى قدرت يافتند و غرامتى هنگفت بر روميان تحميل كردند . ولى اين پيروزى سطحى نمىتوانست حكومت پارتيان را كه در نتيجهء اختلافات و فشار داخلى متزلزل شده بود ، در مقابل نهضت نوينى كه به همت ساسانيان در فارس ( مركز دولت هخامنشى ) ايجاد شده بود ، حفظ و نگهدارى نمايد و چنان كه خواهيم ديد ، اردشير بابكان طى سه جنگ حريف خود اردوان را شكست مىدهد و دولت اشكانى را منقرض مىنمايد .\r\n\r\nمناسبات پارتيان با يونانيان و كوشانها\r\nقوم بدوى چادرنشين و دور از تمدن پارت ، پس‌ازآنكه در نتيجهء پيروزيهاى تدريجى بر مناطق نفوذ سلوكيها دست يافتند ، در مقابل ميراثى از تمدن شرق و غرب قرار گرفتند . اسكندر و جانشينان او طى دويست سال حكومت در ايران ، آثار زيادى از فرهنگ و تمدن خود را در مناطق نفوذ ،\r\n\r\n\r\n","description":"","footnote":"\r\n( 11 ) . توضيح آنكه  Caracalla  نمايندگان خود را با مقدارى هدايا نزد اردوان پنجم مىفرستد و دختر پادشاه را خواستار مىشود . اردوان كه به فريبكاريهاى كاراكالا واقف بود ، درخواست او را رد كرد ؛ ولى امپراتور بار ديگر سفرايى نزد او فرستاد و اطمينان داد كه از اين ازدواج جز تحكيم مناسبات دوستانه هدفى ندارد . اردوان ناچار راضى شد ولى امپراتور روم كه سوء نيت داشت با سپاه فراوان به ايران آمد و چون اردوان با همراهان به استقبال او رفتند ، سپاهيان برسر آنها ريختند . در اين معركه جز اردوان كسى جان به سلامت نبرد .\r\n( 12 ) .  Macrinus \r\n","page_name":" 564 ","page_number":578},
  {"content":"\r\n\r\nنقشهء شاهنشاهى پارت\r\n\r\n","description":"","footnote":"","page_name":" 565 ","page_number":579},
  {"content":"\r\n\r\nبخصوص در شهرها و بلادى كه ايجاد كرده بودند ، برجاى گذاشتند و در نتيجهء تماس نزديك با ايرانيان شهرنشين ، خواه‌وناخواه ، از تمدن شرقى و ايرانى نيز متأثر گرديدند .\r\nپارتيان پس‌ازآنكه استپها و مساكن قديم خود را ترك گفتند ، از راه رزمجويى به فرمانروايى ايران رسيدند . در كشور اخير با سازمان اقتصادى ، اجتماعى و سياسى جديدى مواجه گرديدند كه براى آنها تازگى داشت . سكنهء مستعمرات يونانى در طول دو قرن با شهرنشينان و بورژوازى ايرانى مأنوس و ممزوج شده و نظم جديدى برقرار كرده بودند . اغلب اين بلاد ، از بركت موقعيت جغرافيايى خود ، نقش مهمى در تجارت بين المللى ايفا مىكردند . عده‌اى از ايرانيان يونانى شده پس از ورود پارتيان ، به آنها نزديك شده مقامات مهمى كسب كردند و در جمع‌آورى ماليات و فعاليتهاى سياسى و اقتصادى به نفع طبقهء فرمانروا فعاليت مىكردند .\r\nشهرها و مدينه‌هاى ايرانى و يونانى تنها مركز فعاليتهاى اقتصادى و تجارى نبود بلكه اين بلاد در حيات سياسى شاهنشاهى اشكانى نقش مهمى داشتند . « زيرا اغلب همانجاها بود كه افكار عمومى تشكيل مىشد و حتى مىتوانست دربارهء سرنوشت شاه تصميم بگيرد . . .\r\nپارتيان ارزش تمدن يونانى را مىدانستند . . . برهم زدن وضع موجود و برگشت به وضع پيش از اسكندر يا ايجاد وضع جديد ، بر خلاف منافع دولت بود . بنابراين ، پارتيان اين مدينه‌هاى يونانى را ، كه به شكل سنگرهاى ثروت و سعادت مخدومان جديد درآمده بودند ، به وضع خود باقى گذاشتند . حكام از افراد خاندانهاى محلى و از جانب شاه يا مدينه انتخاب مىشدند و شهربان ( والى ) بر او نظارت مىكرد . قضات از ميان همين خاندانها برگزيده مىشدند . شهرها اجتماعات خود را حفظ كردند . . . » « 13 »\r\nبااين‌حال و باوجود تفاهم و همكارى ايرانيان و يونانيان ، گاه‌وبيگاه ، بين آنان اختلافات و كشمكشهايى روى مىداد و بين اشراف بر سر انتخابات محلى ، تعيين قضات يا سلطنت فلان و به همان ، موافقت نمىشد . ما نمونه‌اى از همكارى يونانيان مستعمرات را با حكومت يونانى بلخ ، عليه پارتيان و به نفع سلوكيان كه مدت 7 سال به طول انجاميد ، سابقا گفتيم ولى برروىهم ، موارد اختلاف اندك بود و نه تنها مصلحت پارتيان در همكارى با يونانيان بود بلكه مصلحت مستعمرات يونانى نيز در تبعيت از مخدومان جديد يعنى پارتيان بود .\r\nپارتيان كه خود را بناچار دوست يونان مىخواندند براى ادارهء شاهنشاهى خود نه تنها از مترقىترين قشر اشراف ايرانى و يونانى استفاده كردند بلكه زبان و خط يونانى را ، كه جنبهء بين المللى پيدا كرده بود ، حفظ كردند و در كارهاى سياسى و اقتصادى مورد استفاده قرار دادند . حكام و افسران و مأمورين مالى و دولتى و حتى سلاطين كمابيش به زبان و خط يونانى آشنا بودند . از مسكوكات و آثار هنرى چندى كه از آن روزگار به يادگار مانده ، نفوذ هنرمندان يونانى و حمايت حكومت از آنها آشكار مىشود . با اين‌حال چنان كه مىبينيم ، نفوذ تمدن و فرهنگ يونانى در ايران چندان عميق نبود و بعد از برچيده شدن بساط حكومت اسكندر و جانشينان او و پس از خاتمهء حكومت پانصد سالهء اشكانى ، بتدريج ايرانيان ثابت كردند\r\n\r\n\r\n","description":"","footnote":"\r\n( 13 ) . ايران از آغاز تا اسلام ، پيشين ، ص 226 به بعد ( به اختصار ) .\r\n","page_name":" 566 ","page_number":580},
  {"content":"\r\n\r\nكه مىخواهند ايرانى بمانند . ظهور تمدن نوين ساسانى كه با طرد عناصر خارجى تحقق پذيرفت ، مؤيد اين معنى است .\r\n\r\nكوشانها\r\nپارتيان در دوران زمامدارى خود ، تنها با رقيب زورمندى مانند حكومت روم ، در غرب ، مواجه نبودند بلكه در شرق نيز كوشانها ، كه يكى از شعب اتحاديهء « طخارها » بودند و با قبايل سكايى نيز ارتباط داشتند ، از نيمهء اول قرن يكم ميلادى تحت قيادت سلطان خود « كوجولا » بتدريج مقام و موقعيت مهمى كسب مىكنند . كوشانها ، پس از موفقيتهاى مقدماتى ، ايالت حاصلخيز بلخ و ناحيهء كابل را اشغال كردند . پس از كوجولا جانشين او از ضعف پارتيان و مبارزات دايمى آنها با حكومت روم استفاده كرد ، و در مغرب ، هرات و سيستان و رخج و سراسر هند غربى و مصب سند را به تصرف خود درآورد . كشور كوشانها كه در دوران سلطنت كنيشكا « 14 » به اوج قدرت خود رسيده بود ظاهرا با در دست داشتن قسمتى از هند زرخيز ، زياد توجهى به بيابانها و مناطق متصرفى پارتيان نشان نداده و زدوخوردهاى مهمى بين كوشانها و پارتيان صورت نگرفته است .\r\nآنچه مسلم است كشور كوشانها ، مانند مناطق متصرفى پارتيان ، ارزش ترانزيتى داشته و زمامداران كشور مزبور مىتوانستند ، علىرغم حكومت پارت ، كالاهاى تجارتى شرق و غرب را از جاده‌هاى خود عبور دهند . بايد دانست كه در اين ايام ، بازرگانان با استفاده از بادهاى موسمى ، سرويس حمل‌ونقل مهمى بين بحر احمر و هند برقرار كرده بودند .\r\nمال التجاره‌هايى كه از مصر و حوزهء شرقى بحر الروم ، كه در تصرف روميان بود ، در بنادر بحر احمر بارگيرى و حمل مىشد به مصب رود سند مىرسيد ؛ سپس آنها را از روى اين شط تا « پيشاور » كنونى مىرسانيدند . آنگاه بوسيلهء كاروانها از هندوكش و پامير عبور داده ، پس از گذراندن از تركستان چين ، به چين حمل مىكردند . بدين وجه كوشانها ، از آغاز قرن دوم ، سه قطعهء عمده از جادهء بزرگ ابريشم را در قبضهء خود گرفتند : اول جادهء بين دو دريا ، دوم جاده‌اى كه از راه مرو به سوى شهر صددروازه و هكمتانه ( همدان ) مىرفت و پس از عبور از فرات به بنادر بحر الروم مىرسيد ، سوم طريق بحرى بين هند و بحر احمر . « 15 »\r\nكوشانها با در دست داشتن قسمتى از سه جادهء نامبرده ، مىتوانستند مبادلات تجارى بين روم ، چين و هند را تأمين كنند . به اين ترتيب شاهنشاهى كوشانها با موقعيت ترانزيتى خاص خود خطرى بزرگ براى ايران بود و هروقت ، مىتوانست با سد كردن راه تجارتى ، وضع اقتصادى و سياسى ايران را متزلزل سازد ؛ به‌همين مناسبت ، ساسانيان در دورهء قدرت شاپور اول با فتح مملكت كوشان به اين خطر پايان دادند و با تصرف خطوط ترانزيتى ، تجارت شرق و غرب را به اختيار خود درآوردند .\r\nتمدن كوشانها از تمدن هندى ، ايرانى و چينى متأثر بود . كوشانها مانند اشكانيان\r\n\r\n\r\n","description":"","footnote":"\r\n( 14 ) .  Kanishka \r\n( 15 ) . ايران از آغاز تا اسلام ، ص 260\r\n","page_name":" 567 ","page_number":581},
  {"content":"\r\n\r\nتعصب مذهبى نداشتند و در حوزهء قدرت آنان ، ملل و نحل مختلف از آزادى مذهبى برخوردار بودند .\r\nناگفته نماند كه پس از طايفهء كوشان ، طايفهء ديگرى روىكار آمدند كه روميان آنها را « افتاليت » يا « هونهاى سفيد » و ايرانيان هياطله مىگفتند . اين طايفهء زورمند در 425 ميلادى از سيحون گذشته به خاك ايران تاختند و چنان كه خواهيم ديد هجوم آنها مشكلات سياسى و اقتصادى عظيمى براى ايرانيان فراهم آورد .\r\n\r\nوضع سياسى ، اجتماعى و اقتصادى در دورهء پارتيان\r\n\r\nتشكيلات سياسى\r\nحكومت پانصد سالهء قبايل صحرانورد و چادرنشين پارت ، بطور مستقيم ، كمكى به رشد تمدن و فرهنگ اقوام تابعهء آنها ننمود ، ولى مقاومت پارتيان در مقابل حملات قبايل وحشى شرق و پايدارى آنان در برابر سياست تجاوزكار روم و طرد سلوكيان از سراسر ايران ، بطور غيرمستقيم ، به رشد سياسى و اجتماعى ايران كمك كرد و زمينه را براى موفقيتهاى بعدى در عهد ساسانيان فراهم ساخت .\r\nپارتيان پس از تصرف هرناحيه يا استانى ، غالبا ادارهء آن را به سلطان يا والى محل وامىگذاشتند و مادام كه زمامداران محلى در پرداخت ماليات و اجراى دستورهاى آنها تعلل و تسامحى نشان نمىدادند ، در مقام خود باقى بودند . بااين‌حال تحمل پيروزى ايرانيان شمالى ، يعنى پارتيان اشكانى ، براى ايرانيان جنوبى كه وارث تمدنى كهنسال بودند سخت دشوار بود و باوجود روش عاقلانه و احتياطآميز پارتيان ، غالبا پادشاهان و ملل تابعه از هر فرصتى براى مخالفت با حكومت پارتيان استفاده مىكردند . حتى گاه با سلوكيان و حكومت روم ، علىرغم سلطان متبوع خود ، همكارى مىكردند و حكومت پارت كاملا متوجه اين موضوع بود و همين كه خطرى بزرگ حكومت اشكانى را تهديد مىكرد به‌جاى آنكه از سلاطين تابعه استمداد جويند ، دست يارى به سوى سكنهء استپهاى شرقى خزر يعنى خويشاوندان ديرين خود ، دراز مىكردند و از آنان كمك مىخواستند . شايد ضبط نشدن اسناد و مدارك تاريخى مربوط به حكومت پانصد سالهء اشكانى ، به دست ايرانيان متمدن جنوبى ، محصول همين جدايى و افتراقى است كه بين ايرانيان اين دو منطقه وجود داشته است . فردوسى طوسى تاريخ 475 سالهء اشكانى را در 18 بيت برگزار مىكند و ازجمله چنين مىگويد :\r\n پس‌از روزگار سكندر ، جهان * چه گويد ، كه را بود تخت مهان\r\nچنين گفت گوينده ، دهقان چاچ * كز آن پس كسى را نبد تخت عاج\r\nبه گيتى به هرگوشه‌اى هريكى * گرفته ز هركشورى اندكى\r\nچه بر تخت‌شان شاد بنشاندند * ملوك الطوايف همى خواندند\r\nبدين‌گونه بگذشت سالى دويست * تو گفتى كه اندر جهان شاه نيست \r\nفردوسى پس از اشاره به رواج ملوك الطوايفى و فئوداليسم در عصر پارتيان ، از 9 تن سلاطين اين سلسله نام مىبرد كه فقط پنج نفرشان در تاريخ اشكانيان شناخته شده‌اند و سپس مىگويد :\r\n\r\n","description":"","footnote":"","page_name":" 568 ","page_number":582},
  {"content":"\r\n\r\n چو كوتاه شد شاخ و هم بيخشان * نگويد جهانديده تاريخشان\r\nاز ايشان بجز نام نشنيده‌ام * نه در نامهء خسروان ديده‌ام \r\nفردوسى دوران زمامدارى اشكانيان را دويست سال ذكر مىكند و ساير مورخين و راويان از 260 سال تا 523 سال ذكركرده‌اند . مسعودى در كتاب التنبيه و الاشراف به نكته‌اى اسرارآميز اشاره مىكند و مىگويد كه : « من پس از ملاقات با علماى مجوس دريافتم كه زرتشت در اوستا گفته است كه سيصد سال ديگر حادثهء بزرگى روى مىدهد ولى به دين من خللى راه نمىيابد ؛ ولى چون هزار سال سپرى شود ، دين و دولت ما يكباره راه افول خواهد سپرد ؛ و چون در زمان اردشير از هزار سال مسطور در اوستا دويست سال باقى بود ، اردشير براى آنكه مردم دستخوش يأس و نااميدى نشوند از تاريخ بعد از اسكندر تا اردشير كاست ، و انتشار داد كه اين مدت 260 سال است . » اين اقدام باعث اختلال تاريخ گرديد و كتابها را هم موافق آن نوشتند . « 16 »\r\nبا اينكه گفتهء مسعودى مبنا و مستند تاريخى ندارد ، قابل توجه و شايان دقت است .\r\nبه عقيدهء مشير الدوله ( پيرنيا ) : « ممكن است بواسطهء خصومت ساسانيان با اشكانيان ، صاحب خداىنامه يا امثال او نخواسته باشند طول مدت سلطنت اشكانيان را موافق حقيقت نوشته و تاريخ اين مدت را ذكر كنند ؛ و الا دولت پارت دولتى بزرگ و نيرومند جلوه مىكرد . . . »\r\nدر مورد علل فقدان اسناد و مدارك تاريخى مربوط به حكومت پانصد سالهء اشكانيان ، بايد گفت كه نه تنها سلاطين ساسانى بلكه شاهنامه‌نويسها ، مغها و پيشوايان مذهب زردشت كه طبقهء روشنفكر و دبير و دانشمند كشور را تشكيل مىدادند جملگى به جهات زير ، با پارتيان سر مخالفت و دشمنى داشتند :\r\n1 . در دورهء هخامنشيان مخصوصا از عصر داريوش به بعد ، وضع ملل تابع شاهنشاهى از جهات اجتماعى و طبقاتى مشخص و معين گرديد و بين طبقهء نجبا و اشراف و روحانيان با توده‌هاى زحمتكش ، مغاكى عميق پديد آمد . با حملهء اسكندر و جانشينان او ، موقعيت اجتماعى طبقات فرمانروا سستى گرفت و اشكانيان در دوران حكومت طولانى خود ، در راه احياء قدرت روحانيان و طبقات ممتاز قدم مؤثرى برنداشتند .\r\n2 . حملهء اسكندر و جانشينان او قطع نظر از تلفات انسانى و خسارات مادى و معنوى ديگر ، سبب گرديد كه افكار و نظريات فلسفى و اجتماعى جديدى در زمينه‌هاى مختلف در بين ملل شرق نزديك منتشر گردد . ادامه و انتشار اين افكار ، در دورهء حكومت پارتيان ، موجب عدم رضايت محافظه‌كاران و بخصوص پيشوايان مذهب گرديد .\r\n3 . پارتيان تعصب مذهبى نداشتند و به اديان و معتقدات ملل مختلف به ديدهء تسامح و تساهل مىنگريستند ؛ به‌همين مناسبت ، مغها و روحانيان زرتشتى با آنان دشمنى و عنادى عميق داشتند .\r\nمجموع اين عوامل سبب گرديده كه سلاطين ناسيوناليست ساسانى و موبدان زردشتى\r\n\r\n\r\n","description":"","footnote":"\r\n( 16 ) . اين قسمت از : ايران باستان ، پيشين ، ص 2541 به بعد ، تلخيص شده است .\r\n","page_name":" 569 ","page_number":583},
  {"content":"\r\n\r\nنه تنها در مقام تدوين و گردآورى سرگذشت حكومت پارتيان برنيامده‌اند بلكه عامل مؤثرى در محو روزنامه‌هاى رسمى و مدارك تاريخى اين دوره بوده‌اند .\r\nبراون مىنويسد :\r\nهنگامى كه اردشير بابكان سلسلهء ساسانيان را در 226 ميلادى بنياد نهاد ، در ايران عموما پيشگويى مىكردند كه هزار سال پس از زرتشت ، كيش او و شهنشاهى ايران هردو سقوط خواهند كرد . در آن موقع . . . از هزار سال تقريبا 850 سال گذشته بود . ظاهرا از ترس اينكه مبادا پيشگويى مزبور تحقق يابد و براى اينكه دودمان وى بيشتر بماند اردشير عالما عامدا سه قرن از مدت مزبور را زد . . . چنين وانمود ساخت كه فقط 566 سال از هزار سال گذشته است و بنابراين ، اميد داشت كه خاندان او 434 سال ديگر بماند و در واقع همينطور هم شد ، زيرا يزدگرد سوم آخرين پادشاه ساسانى در سال 2 - 651 بعد از ميلاد ، به قتل رسيد . . . « 17 »\r\nسلاطين اوليهء اشكانى چندان به شكوه‌وجلال دربارى پايبند نبودند و به نازونعمت علاقه نداشتند ، ولى با گذشت زمان ، وضع دگرگون گرديد . فساد و تعيش و نفاق دورويى در خانوادهء اشكانى نيز راه يافت . به علت ولخرجى شاه و درباريان ، ميزان مالياتها و عوارض گمركى فزونى گرفت . از عهد فرهاد پنجم به بعد ، پايه‌هاى حكومت سستى گرفت و كار به جايى رسيد كه در اواخر حكومت اشكانى ، در هرگوشهء مملكت يك نفر ادعاى سلطنت و فرمانروايى داشت . پارسيان كه خود را از دودمان هخامنشيان مىشمردند و از جهت تمدن و رشد اجتماعى برپارتيان رجحان داشتند ، از آشفتگى اوضاع استفاده كردند و به نام احياء دين زردشت ، پارسيان را متحد و متشكل كردند و عليه پارتيان علم طغيان برافراشتند .\r\nمغها و پيشوايان مذهب زرتشت كه از ديرباز با روش آزادمنشانهء اشكانيان نسبت به اديان و مذاهب مختلف ، سر دشمنى داشتند از ضعف حكومت اشكانى استفاده كردند و با پارسيان و اردشير ( كه خودش مغ بود ) براى شكست قطعى سلسلهء اشكانى همكارى و همقدمى كردند . علاوه‌براين ، شورش اهالى گرگان و استقلال‌طلبى مردم آن حدود ، ديگران را نيز به طغيان عليه حكومت محتضر پارت برانگيخت . به عقيدهء مشير الدوله ، پارتيان تا آخرين سالهاى زمامدارى ، قدرت نظامى و نيروى سلحشورى خود را حفظ كردند . فرق اساسى بين اردشير و اردوان در اين بود كه اردشير از حمايت جدى قوم پارس و مغها و پيشوايان مذهب زرتشت برخوردار بود درحالىكه اردوان به‌عكس ، گرفتار منازعات و اختلافات داخلى و از پشت جبهه ناايمن بود .\r\nبه‌هرحال ، اين دولت نيرومند بزرگ كه نامش دولت پارت است ، از صحنهء ايرانبانى بيرون رفت ولى يادگارهاى بزرگى هم از خود گذاشت . او در مدت تقريبا پانصد سال ، حمايت ايران را به عهده گرفت ، و انصاف گويد كه مأموريت خود را خوب انجام داد . اگر هم از نفاق درونى سقوط كرد ، باز براى\r\n\r\n\r\n","description":"","footnote":"\r\n( 17 ) . تاريخ ادبى ايران ، پيشين ، ص 183 .\r\n","page_name":" 570 ","page_number":584},
  {"content":"\r\n\r\nاو اين سقوط ديرتر از همه روى داد . دولت ماد به قول هرودت ، 150 سال حكمرانى كرد ؛ دولت هخامنشى از كورش بزرگ تا فوت داريوش سوم 220 سال ؛ دولت ساسانى ، چنان كه بيايد ، 420 ؛ اما دولت اشكانى چهارصد و هفتاد و پنجسال حكومت كرد . بنابراين ، ميان تمام سلسله‌هايى كه در ايران سلطنت كرده و رفته‌اند از حيث طول مدت حكمرانى نظير ندارد . . . اين نكته را هم بايد در نظر داشت كه پارتيان بر خلاف دولت هخامنشى ، ايران را به ايرانى سپردند و در مقابل خارجى سر فرود نياوردند . . . » « 18 »\r\nدر شاهنامه ، فردوسى طوسى همكارى ايرانيان را با اردشير براى پيروزى به اردوان شرح مىدهد :\r\n وزين سو به دريا رسيد اردشير * به يزدان چنين گفت : كاى دستگير\r\nتو كردى مرا ايمن از بدكنش * كه هرگز نبيناد نيكى تنش !\r\nز هرشهر فرزانه و رايزن * به نزد جهانجوى گشت انجمن\r\nزبان برگشاد اردشير جوان * كه : اى نامداران روشن روان\r\nكسى نيست زين نامدار انجمن * ز فرزانه و مردم رايزن\r\nكه نشنيد ، كاسكندر بد نهان * چه كرد از فرومايگى در جهان\r\nنياكان ما را يكايك بكشت * به بيدادى آورد گيتى به مشت\r\nچو من باشم از تخم اسفنديار * به مرز اندرون ، اردوان را چه كار ؟\r\nهرآنكس كه بود اندر آن انجمن * ز شمشير زن مرد و از رايزن\r\nچو آواز بشنيد برپاى خاست * همه راز دل باز گفتند ، راست\r\nتن و جان ما سربسر پيش تست * غم و شادمانى به كم‌بيش تست\r\nبه دو گوهر از هركسى برترى * سزد بر تو شاهى و گندآورى\r\nبه فرمان تو كوه ، هامون كنيم * به تيغ ، آب دريا همه خون كنيم \r\n\r\nتشكيلات دولتى اشكانيان\r\nكريستن سن مىنويسد : « اطلاعات قليلى كه راجع به تأسيسات و تشكيلات دولت پارت ، از منابع يونانى و رومى به دست مىآيد ، با مطالبى كه مورخان ارمنى راجع به تشكيلات مملكت خود نقل كرده‌اند ، تكميل مىشود . چون ارمنستان از سال 66 بعد از ميلاد تحت تسلط شاخه‌اى از شجرهء سلاطين اشكانى قرارگرفت ، ازاين‌رو تشكيلات حكومت پارت در آن استقرار يافت . « موسى خورنى » اين تغييرات را ، كه به فرمان اولين پادشاه اشكانى ارمنستان موسوم به ولرشك « 19 » رخ داد ، به طريق جالب توجهى نقل كرده است .\r\nاين پادشاه نخست به ترتيب و تنظيم دودمان سلطنتى پرداخت . رئيس خانوادهء « باگراتونى . . . » رسما به رياست دودمان نصب شد و حق نهادن تاج بر سر پادشاه و فرماندهى « سواره‌نظام » يافت ، و اين دو مقام در خانوادهء او موروثى شد . ساير مقامات از قبيل ميرشكارى\r\n\r\n\r\n","description":"","footnote":"\r\n( 18 ) . ايران باستان ، پيشين ، ص 2539 به بعد .\r\n( 19 ) .  Valarshak \r\n","page_name":" 571 ","page_number":585},
  {"content":"\r\n\r\nپادشاه ، مباشرت انبار گندم ، رياست تشريفات ، امانت خلوت و رياست ساقيان و ادارهء امور قربانى و شغل بازاردارى و نگاهبانى اقامتگاه تابستانى و نگهداشتن رايت و علم در پيشاپيش پادشاه در روز جنگ ، به افراد خانواده‌هاى ديگر تفويض شد . چنين پيداست كه همهء اين خانواده‌ها و طوايف در آن موقع از دودمانهاى درجه اول نبوده‌اند و ولرشك آنها را به اين مقامات رسانيده است . . . ولرشك پس‌ازآنكه دربار خويش را به اين ترتيب منظم كرد ، حكومت و اقطاعات وسيع به بزرگان دولت عطا نمود . . . قشون را به چندين طبقه تقسيم كرد و ساعات بار و تشكيل شوراها و مواقع تفريح را در دربار معين كرد . دو خبرگزار نصب كرد ، يكى مأموريت داشت كه شاه را كتبا از كار هاى نيكى كه بايد انجام دهد آگاه سازد ، و ديگرى يادآورى كند كه كشيدن انتقام را به خاطر داشته باشد ، و نيز شخص نخستين موظف بود كه مواظبت كند مبادا پادشاه در حال غضب فرمانى خارج از عدالت صادر نمايد . ولرشك قضاتى در شهرها و دهات برگماشت و شهرنشينان را فرمان داد تا رتبه‌اى فوق رتبهء روستاييان بگيرند و اينان را فرمود كه به روستاييان كبر و غرور نفروشند . بارى تمام اين تأسيسات و مقررات ارمنستان بدون شبهه تقليد از ايران بوده است . » « 20 »\r\nمجسمهء پادشاه اشكانى هاترا ص 148\r\n\r\nطرز ادارهء كشور\r\nچنان كه اشاره شد ، در دورهء اشكانيان ، مركزيت به معنى واقعى كلمه وجود نداشت . در دورهء هخامنشيان ، پادشاهان دست‌نشانده ناگزير بودند تحت نظارت ولات و نمايندگان مركزى به فعاليتهاى مختلف ادامه دهند ، ولى در دورهء اشكانيان ، سلاطين به اطاعت ظاهرى و گرفتن سرباز راضى و دلخوش بودند . به عقيدهء مشير الدوله ، عدم تمركز عهد اشكانيان ميراثى بود از دورهء سلوكيها ؛ زيرا سلاطين سلوكى در دوران ضعف و انحطاط ، چاره‌اى جز مدارا با استانهاى تابع خود نداشتند و براى آنكه ايالات مختلف از آنها جدا نشوند با فرمانروايان سازش مىكردند ؛ بخصوص كه پارتها با اصول تمدن و راه‌ورسم مملكت‌دارى آشنايى نداشتند . بطورى كه گيبون در كتاب انحطاط و سقوط امپراطورى روم متذكر شده است ، سازمان فئودالى آن دوران از بعضى جهات شبيه به اوضاع اجتماعى اروپا در قرون وسطى است .\r\nاز 18 مملكتى كه تابع پارتيان بودند يازده‌تاى آنها كه از حقوق و امتيازات بيشترى\r\n\r\n\r\n","description":"","footnote":"\r\n( 20 ) . ايران در زمان ساسانيان ، پيشين ، ص 33 به بعد ( به اختصار ) .\r\n","page_name":" 572 ","page_number":586},
  {"content":"\r\n\r\nبرخوردار بودند ، ممالك برتر و هفت مملكت ديگر را ممالك فروتر مىخواندند . مثلا ماد ، آذربايجان ، خوزستان ، فارس و « اليمايى » هركدام سلطانى از خود داشتند و در ضرب مسكوك آزاد بودند . فقط تعدادى سرباز و مقدارى هدايا به پادشاه اشكانى مىدادند ؛ درحالىكه ايالات ديگر به دست رؤساى خاندانهاى بزرگ فئودال پارت اداره و رهبرى مىشدند و اين مقام را بطور موروثى حفظ مىكردند . شهرهاى يونانىنشين نيز از خودمختارى و حقوق و امتيازاتى كه از قديم داشتند ، استفاده مىكردند ؛ ازجمله شهر سلوكيه در كنار دجله كه در حدود 600 هزار نفر جمعيت داشت اعضاى انجمن شهر يا سناى آن به سيصد نفر مىرسيد ، كه از بين تربيت شدگان و عقلاى قوم انتخاب مىشدند . اين قبيل شهرها در موقع مقرر ، باج‌وخراج مىپرداختند و در امور داخلى آزاد بودند و هروقت نزاعى روى مىداد نيروى نظامى پارت وارد ميدان مىشد و به هرنحو مقتضى مىدانست ، به اختلافات پايان مىبخشيد . با اينكه ظاهرا مناسبات پارتها با شهرهاى يونان ، كه بعضى مورخين تعداد آنها را تا 60 نوشته‌اند ، بسيار دوستانه بود و شاهان اشكانى با نوشتن عبارت « دوست يونان » در روى سكه‌ها سعى مىكردند محبت آنان را به خود جلب كنند ، با اين حال سكنهء اين بلاد ، گاه در مواقع بحرانى با سلوكيها و روميها روى موافق نشان مىدادند . اقوام وحشى و نيمه‌وحشى نظير « كوسيان » و اعراب ، استقلال خود را حفظ كرده بودند .\r\n\r\nسياست پارتيها\r\nگوتشميد ، در مورد سياست پارتيها مىنويسد « . . . همين‌كه پارتيها دست مقدونيان را از ايران كوتاه كردند ، اين دول كوچك ، يا به - اختيار يا به اجبار ، اظهار انقياد نمودند . هرگاه پارتيها در وضع خوبى بودند عنان را محكمتر مىكشيدند و هرگاه در اثر اغتشاشات داخلى دچار ضعف مىشدند ، تفوق آنها جز عنوانى واهى نبود و اوضاع و احوال اين ممالك دچار تغيير و تحول مىشد و زيرورو مىگرديد . در اين نواحى همواره وضعى متزلزل و غير ثابت وجود داشت و قدرت پارتيها كه بر چنين مبنايى استوار بود ، به هيچ‌وجه شباهتى به وضع استوار حكومت ساسانى ، كه بعدها روىكار آمد ، نداشت .\r\nاشك تيرداد نيز همچون هخامنشيان ، خود را شاه بزرگ ناميد و اخلاف او نيز از وى سرمشق گرفتند . مهرداد كه خود را از همه برتر مىدانست ، لقب شاهنشاه بزرگ را اختيار كرد . . . در طول 70 سال تا زمان فرهاد سوم ، هيچيك از اخلاف او خود را شاهنشاه نناميد .\r\nنجبا و اعيان . . . ذى نفوذ بودند . پس از شاه مهمترين منصب و مرجع مملكتى ، سنا به‌شمار مىرفت و تمام مناصب حكومتى و لشكرى مختص اعضاى سنا بود . اعضاى سنا يعنى مشاوران شاه ، همه از اعضاى خانوادهء او و بدون شك از سپاهيان و جنگاوران قديم پارتى بودند . غير از اين سنا ، سناى ديگرى هم بود كه اعضاى آن را مغان و خردمندان تشكيل مىدادند .\r\nاين دو سنا متفقا شاه را منصوب مىكردند . پارتيها مردمى خداترس و سخت معتقد به احكام دينى بودند ، حتى مشكلترين قسمت قابل اجراى احكام دين زردشت ، يعنى مقررات مربوط به تدفين مردگان ، را با دقت بسيار به موقع اجرا مىگذاردند .\r\nاشكانيان در پيروى از اصول هلنيسم تعصب نداشتند . گوتشميد در جاى ديگر مىنويسد :\r\n\r\n","description":"","footnote":"","page_name":" 573 ","page_number":587},
  {"content":"\r\n\r\n. . . تسامحى كه در نوشته‌هاى يونانى روى سكه‌ها مشهود است ، نشانهء بارزى است كه هلنيسم در دورهء پارتيها ، در اواسط قرن اول ميلادى ، در قبال عكس العمل خاص شرقى ، رو به ضعف مىرود . اين عارضه به خوبى از درهمهاى اشكانى كه سكه‌هاى رسمى و مستقل اشكانيان است ، آشكار است و از دورهء اردوان سوم آغاز مىشود و رو به افزايش مىگذارد . از دوران بلاش اول ، خط پهلوى نيز در جوار خط يونانى به چشم مىخورد و از زمان مهرداد ششم معاصر « تراژان » برترى با خط پهلوى مىشود . . . » « 21 »\r\nدكتر لمبتون در پيرامون سازمان سياسى و اجتماعى پارتيان ، چنين مىنويسد :\r\n. . . پس از روى كارآمدن اشكانيان ، قبايل بيابانگرد سكايى طبقهء حاكمه را تشكيل دادند و اصول ملوك الطويفى پيش از اسلام به منتها درجهء تكامل خود رسيد . سكاها داراى املاك و اراضى وسيع بودند و شوراى سلطنتى از آنان تشكيل مىشد . در ايران هفت خانوادهء بزرگ بودند كه طبقهء فئودالهاى بزرگ را تشكيل مىدادند و هرگاه اراده مىكردند رعاياى خويش را به هوادارى از شاه برمىانگيختند يا برضد او مىشورانيدند . بين آنان و روستاييان ، طبقهء متوسطى از تيولداران جزء وجود داشت و حلقه‌اى كه اينان را به تيولداران بزرگ مى - پيوست محكمتر از رشته‌اى بود كه شاه را به تيولداران بزرگ متصل مىكرد . و بايد دانست به موجب آنچه مورخان قديم نوشته‌اند ، ميان تيولداران بزرگ و شاه ، عناد و لجاج وجود داشته است . شاهنشاهى ايران تقسيم مىشد ميان شهريارانى كه تابع شاهنشاه بودند و ولاياتى كه تحت حكومت مستقيم شهربانان اداره مىشد . در هر شهربان‌نشين ، يك يا چند خانواده وجود داشت كه حكومت در دست آنان بود و رؤساى اين خانواده‌ها عبارت بودند از ملوك الطوايفى كه هركدام صاحب دهات و شهرهاى بسيار بودند . قشون اشكانى مركب بود از خدم و حشم ملوك الطوايف ، و ازاين‌رو طبعا شاهان اشكانى مىبايست سران طوايف نيرومند را به حكومت ممالك عديدهء خود بگمارند و بدين‌سان موجب شوند كه تقريبا مقام شهربانان موروثى شود . به قول راستفتزف « 22 » بارزترين جنبهء زندگى اقتصادى و اجتماعى شاهنشاهى اشكانى چنين بود : « حيات اقتصادى و اجتماعى اين دوره داراى ماهيت ملوك الطويفى بود و در رأس كارها تيولداران عمده قرار داشتند و تيولداران جزء مالك شهرها و دهات بودند . خرده‌مالكان مستقلا زمين خود را كشت و زرع مىكردند و بردگان هم براى عمده مالكان كار مىكردند و هم براى خرده - مالكان . » « 23 »\r\n\r\n\r\n","description":"","footnote":"\r\n( 21 ) . تاريخ ايران و ممالك همجوار آن ، پيشين ، ص 88 به بعد .\r\n( 22 ) .  Rotsovtzeff \r\n( 23 ) . مالك و زارع در ايران ، پيشين ، ص 54 به بعد .\r\n","page_name":" 574 ","page_number":588},
  {"content":"\r\n\r\nچنين مىنمايد كه خصايص عمدهء روش ملوك الطوايفى اشكانيان به سلسلهء ساسانيان كه در 226 ميلادى تأسيس شد ، به ارث رسيده باشد .\r\nبه عقيدهء مشير الدوله :\r\nپارتيها داراى بعضى عادات بودند كه آنها را مانند مردمان متمدن كنونى مىنمايد : اولا داشتن مجلس اعيان و مجلس مهستان ، دوم رفتار خوب با اسرا ، سوم پناه دادن به اشخاصى كه به پارتها پناه مىآوردند ، چهارم نگاهداشتن قولى كه مىدادند . در مقابل اين صفات خوب ، بعضى عادات نيز داشتند كه دلالت بر پستى تمدن آنها مىكرد ؛ مثلا زجر در موقع استنطاق براى اينكه متهم يا مقصر را به اقرار بياورند ، ناقص كردن بدن دشمنان خونى ، به كار بردن شلاق براى تنبيه در موقع تقصيرات جزئى يا بىاهميت . عقيده‌اى كه از نويسندگان يونانى و رومى حاصل مىشود اين است كه پارتيها از حيث تمدن خيلى پست‌تر از يونانيها و روميها بودند : ولى اگر بايد با دليل و موافق انصاف حرف زد ، بايد نيز گفت كه اين پستى ، به‌هرحال ، نه به آن اندازه‌اى است كه آنها مىخواهند بنمايند . حتى در يك مورد پارتيها از روميها بمراتب بالاترند زيرا مىبينيم كه در ايران نظر دولت پارت به مذهب مسيح غير از نظرى است كه در زمان بعضى قياصره در روم مشرك پيدا شد و باعث تعقيب عيسويان و افناى آنهمه مردم گرديد ؛ آن هم با زجرهايى كه تاريخ بشر كمتر نظايرش را ياد دارد . « 24 »\r\nدياكونوف ، محقق شوروى ، ضمن بحث در پيرامون سازمان حكومتى اشكانيان ، چنين مىنويسد : « در دورهء سلوكيان شهرهايى از نوع « پوليس » در ايران بنا شد كه خصوصيات و ارزش نظامى ، سياسى و اقتصادى آنها را قبلا بيان كرديم . تعداد اين شهرها در دورهء اشكانيان رو به فزونى نهاد ، ولى سازمان داخلى شهرهاى مزبور برما مجهول است . از ميان بلاد آن دوران ، وضع شهر « نسا » كه در زمان اشكانيان ترقى وافر كرده بهتر از شهرهاى ديگر معلوم است . باستان‌شناسان شوروى مرتبا در آن شهر ( كه در 18 كيلومترى شمال غربى عشق‌آباد كنونى قرار دارد ) مشغول حفارى هستند . بطورى كه از مدارك موجود استنباط مىشود ، شهر مركب از سه بخش بوده و قسمت اصلى شهر در نقطهء مرتفعى قرار داشت . در زمان پارتها شهر توسعه يافت و به دور آن حصار بلندى كشيدند كه بتوسط يك دروازه با خارج مربوط بود .\r\nدر اين قلعه كه مصرف آب آن از داخل تأمين مىشد ، سربازخانه‌ها ، ادارات ، كاخ فرمانروا و معبد قرار داشت . خانه‌هاى مسكونى شهر گرداگرد اين بخش مركزى قرار داشت و اين قسمت نيز با حصار قطورى كه برجهايى بر آن تعبيه شده ، محصور گشته بود . و اين حصار جز يك دروازه نداشت كه درست در مقابل دروازهء قلعه بود ؛ بطورىكه بين دو دروازه معبرى وجود داشت كه شارع شهر شمرده مىشد . در اين بخش مسكون شهر ، خانه‌هاى بزرگان پارت ،\r\n\r\n\r\n","description":"","footnote":"\r\n( 24 ) . ايران باستان ، پيشين ، ص 2695 .\r\n","page_name":" 575 ","page_number":589},
  {"content":"\r\n\r\nبازرگانان و كويهاى ويژهء پيشه‌وران قرار داشت . بيرون اين حصار دوم حومهء شهر كه جنبهء كشاورزى داشت و با حصارى گلى ( چينه‌اى ) به طول هفت كيلومتر محصور بوده ، قرار داشت .\r\nدر جنوب شرقى نسا ، بلافاصله پشت حصار حومهء شهر ، قلعهء منفرد و عظيم « مهرداد - كرت » كه يكى از اقامتگاههاى شاهان پارت و آرامگاه خانوادگى ايشان به‌شمار مىرفت ، برپا بود . . . در اين قلعه بايگانى كاملى از اسناد اقتصادى پارتى به دست آمده كه تاكنون فقط بخشى از آن منتشر شده است . چنان كه اشاره كرديم ، شهرهايى از نوع پوليس كه از روزگار پيشين باقى مانده بود در عهد پارتيان ، سازمان داخلى و خودمختارى خود را حفظ كردند . از جمله ، حفريات « دورا - اوروپوس » ، در كنار فرات ، نشان داد كه دوران شاهان پارت ، درخشانترين مرحلهء زندگى آن شهر بود . گرچه زبان اصلى ادارى و دفترى شهر دورا - اوروپوس كماكان يونانى بود ، ولى اسناد و نوشته‌هاى فراوانى كه به زبانهاى آرامى و از آن جمله به لهجهء سريانى و ايرانى تنظيم گشته نيز در آنجا پيدا شده است . بطورى كه از مدارك مكشوفه برمى - آيد در عهد پارتيان در اين شهرها حكومتى متمركز ، تحت نظر پادشاه ، برقرار بود . در نامه‌اى كه اردوان سوم در سال 21 ميلادى به حزب شهرى شوش نوشته انتخاب مجدد شخصى به نام گستيا « 25 » را كه از اتباع شوش بوده و به مردم خدمات شايانى كرده بود ، به سمت خزانه‌دار تأييد مىكند و تعقيب امر را ممنوع مىسازد و اين جريان نشان مىدهد كه مسائل متنازع فيه بوسيلهء مكاتبهء سياسى شاه با شهرها پايان مىيافته است . » « 26 »\r\nبه عقيدهء دياكونوف :\r\nموضوع سازمان دولتى ايران عهد پارتها را نمىتوان جدا از ساختمان اجتماعى و اقتصادى دولت مزبور تحت مطالعه قرارداد ، و مدارك موجود دربارهء روابط اجتماعى و اقتصادى در ايران آن دوران ، عجالتا بسيار قليل است . گذشته از آن ، چنان كه بارها گفته شده نواحى مختلف ايران در سطوح تكامل متفاوت قرار داشتند و بدين سبب استنتاجى كه در مورد يكى از اين نواحى درست بوده در مورد ناحيهء ديگر ممكن است ناصحيح و بى جا باشد .\r\nمنابع اصلى ما دربارهء سازمان اجتماعى و اقتصادى ايران دوران پارتها اولا عبارت است از گواهيهاى پراكنده و جسته گريختهء مؤلفان باستان و ديگر اسناد اقتصادى و تجارى عهد پارتها به شرح زير : چرم نبشته‌هاى مكشوف در اورامان و دورا - اوروپوس ، بايگانى مكشوف در نسا و همچنين مجموعهء قوانين عهد ساسانيان . اين مجموعه با اينكه مربوط به دوران متأخرتر است ولى پديده‌ها و حوادثى كه قبل از تدوين آن وقوع يافته در آن منعكس شده است . « 27 »\r\nراجع به نحوهء وصول ماليات در عهد پارتيان ، اطلاعات كافى نداريم . صاحبنظران حدس مىزنند كه چون وضع سياسى پوليسها ( شهرها ) ى دولت اشكانى با بلاد عهد سلوكيه مشابهت\r\n\r\n\r\n","description":"","footnote":"\r\n( 25 ) .  Gestia \r\n( 26 ) . اشكانيان ، پيشين ، ص 63 به بعد ( به اختصار ) .\r\n( 27 ) . همان ، ص 69 .\r\n","page_name":" 576 ","page_number":590},
  {"content":"\r\n\r\nداشته است ، ممكن است روش اخذ ماليات نيز همانند عهد سلوكى باشد .\r\n\r\nادارات عهد اشكانى\r\nمشير الدوله با استفاده از قرائن و سوابق تاريخى در مورد سازمان ادارى عهد اشكانى مىنويسد كه شاه شخص مورد اعتماد را به عنوان وزير اعظم برمىگزيد و او با تصويب شاه وزراء و كارگزاران مهم دولت را انتخاب مىكرد :\r\n. . . اما اينكه رشته‌هاى امور دولت از چه قرار بود ، نمىتوان چيزى گفت .\r\nبرحسب طبيعت امور ، مىبايست اين ادارات وجود داشته باشد : دفترخانهء سلطنتى ، ادارهء جنگ ، اسلحه‌خانه ، ماليه يا خزانه ، چاپارخانه ، ضرابخانه ، رياست تجار و كسبه و ادارهء گمرك . در باب امور خارجه بطورى كه از مدرك تاريخى استنباط مىشود ، شاهان هنگام جلوس قياصرهء روم سفرايى براى تبريك به روم مىفرستادند ، نمايندگان خارجى را با احترام مىپذيرفتند ، زبان گفتگوهاى سياسى يونانى و رومى بود . احترام نمايندگان سياسى موردنظر شاهان اشكانى بود . مهرداد دوم سفيرش را كشت چون جاى خود را به « سولا » مأمور سناى روم داد و مقدم بر او ننشست . « 28 »\r\n\r\nسازمان ارتش\r\nپارتيان كه در آغاز امر در ايالتى كوچك خارج از محيط قدرت سلوكيان مستقر شده بودند ، چنان كه گفتيم ، بتدريج از فرصتهاى مناسبى كه روى مىداد براى گسترش نفوذ خود استفاده كردند و سرانجام در غرب با حريف زورمندى چون روم روبرو گرديدند . دو ملت ايران و روم كه ميراث مادى و حتى معنوى يونانيت را بين خويش قسمت كرده بودند ، خود را در مقابل يكديگر در ساحل فرات مشاهده كردند ؛ يكى حق وراثت هخامنشيان و سلوكيان را براى خود قائل بود ، ديگرى خود را وارث اسكندر مىدانست و مايل بود به تمام آسيا ازجمله هندوستان استيلا يابد . در مدتى قريب سه قرن ، ايران به عنوان مدافع ، در مقابل روم با شدت مقاومت كرد .\r\nپارتيان نه تنها در مقابل روم متجاوز ، بلكه در مقابل حملات بدويان ، كه گاه‌وبيگاه از شمال‌شرقى و معابر قفقاز متوجه ايران مىشدند ، پايدارى كردند و با هنر دفاعى مخصوص خود تمدن آسياى غربى را از خطر انحطاط و زوال رهايى بخشيدند .\r\nاكنون ببنيم روش جنگى و سازمان نظامى پارتيان چگونه بوده است . جنگاوران اشكانى در جنگهاى تعرضى مهارت چندانى نداشتند . آنها غالبا در برابر دشمن عقب مىنشستند و او را به داخل كشور خود مخصوصا به مناطق بىآب و علف مىكشيدند و همين كه ارتباط دشمن را با مراكز اصلى قطع مىكردند و راه رسيدن آذوقه و مهمات را بر او مىبستند ، با حملات پياپى ، سواران سبك اسلحه او را از پا درمىآوردند . از جنگهاى دريايى و جنگ در مناطق كوهستانى اطلاعى نداشتند و در قلعه‌گيرى و فن محاصره چندان زبردست نبودند .\r\nسپاه دايمى اشكانى اندك بود . همين كه جنگى روى مىداد به گردآورى سپاه مىپرداختند و آنها را ، برحسب استعداد ، بين دو صنف پياده و سوار تقسيم مىكردند . در جنگها ، پياده‌نظام نقش مهمى نداشت و افراد آن غالبا در عقب جبهه به حفظ و حراست اردو مشغول بودند ، در\r\n\r\n\r\n","description":"","footnote":"\r\n( 28 ) . ايران باستان ، پيشين ، ص 2662 .\r\n","page_name":" 577 ","page_number":591},
  {"content":"\r\n\r\nحالىكه روميان براى پياده‌نظام خود ارزش بيشترى قائل بودند و از آنها براى جنگهاى تن - به تن ( با شمشير ) و پرتاب زوبين استفاده مىكردند . سوارنظام پارتى دست كمى از سوار - نظام رومى نداشت و از بعضى جهات بر آنها برترى داشت . سوارنظام پارت بر دو قسم بود :\r\nسبك اسلحه و سنگين اسلحه . سواران سبك اسلحه فقط به تيروكمان مجهز بودند و از زره و كلاهخود استفاده مىكردند ؛ به‌همين علت چست‌وچالاك بودند و پيش‌ازآنكه دشمن در مقام دفاع برآيد او را در زير باران تير مىگرفتند و با جنگ‌وگريز خسته مىكردند ؛ درحالىكه سواران سنگين اسلحه ، فاقد نرمش و انعطاف بودند . افراد اين دسته زرهى تا زانو دربر مىكردند ، كلاهخودى از آهن يا پولاد بر سر مىگذاشتند ، و شلوار چرمى فراخى مىپوشيدند . سلاح آنان نيزه‌اى بلند و تيروكمان و شمشير بود . اسبان را نيز در هنگام جنگ با زره و بر گستوان چرمى مىپوشانيدند . سواران سبك اسلحهء اشكانى چنان در ميدان كارزار هنرمندى نشان مىدادند كه حتى در اشعار « هوراس » مورد تعريف و ستايش قرارگرفتند .\r\nآنها بر روى اسب ضمن تاختن با دقت تمام تيراندازى مىكردند و عجب اينكه هنگام عقب‌نشينى نيز تيرهاى آنها غالبا به هدف مىخورد و سوارنظام رومى را به حيرت مى - انداخت . « ويرژيل » مىگويد : « ايرانى اشكانى اعتماد به گريز دارد و از پشت برگشته تيراندازى مىكند . »\r\nآلفردفن گوتشميد مىنويسد :\r\n. . . پارتيها به مرور زمان ، در پارت ، جامه‌هاى شبانى بومى خود را تبديل به لباسهاى مادى كردند ، اما سلاحهاى آنها تغييرى نكرد . زره‌هاى پولكدارى كه مرد سپاهى و اسب او را مىپوشانيد ، بهترين نمونه و معرف آن سلاحها به شمار مىرود . مؤسس سلسله ( و بعدها مهرداد دوم ) با چنين زرهى درحالىكه شنلى كوتاه به روى آن افكنده ، روى سكه‌ها ظاهر مىشود ؛ فقط دستها و پاها آزاد مانده‌اند . شاه كفش هم به پا دارد كه با بند بدان استوار شده است ، و كلاهخودى مخروطى شكل ، با برگه‌هايى كه از طرفين براى محافظت گوش و گلو فرو افتاده ، بر سر شاه ديده مىشود . براى نخستين‌بار مهرداد اول اين پوشش را به جامهء پادشاهان بزرگ ايرانى تبديل كرد .\r\nفاتحان پارت همچنان قومى سواركار و دلير باقى ماندند . پياده راه رفتن دون شأن آزادگان به‌شمار مىرفت . تيروكمان ، سلاح ملى بود . خصوصيت جنگى آنها در حمله و گريز حيله‌گرانه بود . سوار در حين گريز ناگهان به عقب برمىگشت و به دشمن تير مىانداخت و پس از مدتى كوتاه بار ديگر حمله را آغاز مىكرد .\r\nدر آداب‌ورسوم آنها بعضى از خصايص شبانى باقى ماند و پارتيها و بيش‌ازهمه فرمانروايان آنها تماس خود را با اقوام بدوى و چادرنشين هم‌مرز موطن خود ، حفظ كردند . . . معدودى از آزادها بر جمع كثيرى از بندگان حكومت مىكردند . آزاد كردن بردگان ممنوع و يا درست بگوييم غيرممكن بود ، زيرا تفاوت موجود بين مشاغل ، مبتنى بر تمايزى بود كه بين حسب‌ونسب اشخاص\r\n\r\n","description":"","footnote":"","page_name":" 578 ","page_number":592},
  {"content":"\r\n\r\nوجود داشت . لشكر و متابعان سورنا « 29 » در جنگ بالغ بر ده هزار سوار بودند كه همه از غلامان و خدمهء او بودند ، و بين 50 هزار سوارى كه با آنتونيوس مقابله كردند فقط 400 تن آزاد وجود داشت . . . « 30 »\r\nسلاطين و سران سپاه اشكانى هنگام جنگ ، شخصا داخل گيرودار جنگ مىشدند و عده‌اى از آنها مراقبت مىكردند . بعضى از سلاطين اشكانى از روش سلاطين هخامنشى تقليد مىكردند و در مواردى خود را وارث آن سلسله مىشمردند .\r\nگوتشميد در تاريخ خود ضمن گفتگو از حملهء ارد به ارمنستان ، تا حدى ، روش جنگى پارتيان را توصيف مىكند : « . . . ارد به ارمنستان حمله برد تا « اوتاوازوس » پادشاه آن ديار را ، كه به روميان وعدهء مساعدت و همراهى داده بود ، گوشمالى دهد و مانع شود كه قول او از قوه به فعل آيد ؛ و بدين كار نيز توفيق يافت . در بهار سال 53 قبل از ميلاد مسيح ، كراسوس به همراه هفت فوج ، تقريبا چهار هزار سوار و به‌همين اندازه سربازان سبك اسلحه ، مجموعا چهل و دو الى چهل و سه هزار تن ، از گذرگاه رود فرات گذشت و به توصيهء ابگر « 31 » دوم شاه « اورهونه » كه به اردوى او آمده بود از رود دور شد و به خط مستقم ، به‌طرف مشرق ، از دشت گذشت و به جانب « سورنا » روى آورد .\r\nهنگامى كه روميان . . . با لشكر سورنا مصادف شدند . . . در به دو امر فقط سواران زره‌دار پارتى ، كه تعدادشان چندان زياد نبود ، خود را نشان دادند . قسمت اعظم لشكر را سورنا در پشت ارتفاعى مستور از جنگل پنهان كرده بود . كار جنگ چنان شد كه ديگر روميان نمى - توانستند از آن دست بكشند . « پوبليوس كراسوس » فرزند كنسول « سورى » براى آنكه از محاصره - شدن لشكريانش جلوگيرى كند ، با سواران رومى حمله را آغاز كرد و از گريز محيلانهء پارتيها كه از حيله‌هاى جنگى آنان بود ، فريب خورد و تا فاصله‌اى بعيد به تعقيب آنان پرداخت . بدين ترتيب دستهء او از ساير سپاهيان جدا ماند و به سوى تپه‌اى رانده شد و در آنجا از اطراف به محاصره در آمد و از همهء جوانب بر او تير باريدن گرفت . قسمت اصلى لشكريان رومى تحت فرمان كراسوس ( پدر ) از رسيدن اين خبر جرأت و جسارت خود را از دست داد . اينها قبلا ضرباتى از دست سپاهيان پارتى خورده بودند . غلامان سوار سبك اسلحهء پارتى بلا انقطاع از اطراف بر آنان هجوم مىآوردند و از فاصله‌اى كه بدانها دسترس نبود آنها را به باد تيرهايى مىگرفتند كه هرگز خطا نداشت . هرگاه اينان مىكوشيدند با تنگ كردن صفوف و نگاهداشتن سپرها به نزديك هم ، پوششى در برابر خصم درست كنند ، سواران زره‌پوش آزادهء پارتى كه مسلح به نيزه‌هاى بلند و سنگين بودند واحد آنان را درهم مىشكستند . . . كراسوس با به جا گذاشتن كليهء كسانى كه زخم سخت برداشته بودند ، به هنگام شب ، آهنگ بازگشت كرد .\r\nلشكريان رومى به كلى مأيوس شده و روحيهء خود را از دست داده بودند . نخستين كوشش براى فرار ، به علت روشن بودن هوا در اثر تابش ماه شب چهارده ، عملى نگرديد .\r\n\r\n\r\n","description":"","footnote":"\r\n( 29 ) .  Surenas \r\n( 30 ) . ايران و ممالك همجوار آن ، پيشين ، ص 48 به بعد .\r\n( 31 ) .  Abgar \r\n","page_name":" 579 ","page_number":593},
  {"content":"\r\n\r\nهنگامى كراسوس عزم بازگشت كرد كه ماه در محاق بود . . . كراسوس . . . بيشتر در اثر روحيهء بسيار خراب و مأيوس لشكريان و به علت خوشباورى خود ، پيشنهادهاى صلح سورنا را پذيرفت و بار ديگر به دشت فرودآمد .\r\nكراسوس را بر اسبى كه قرار بود او را به ميعادگاه برساند ، نشاندند . حركات سپاهيان پارتى كه او را احاطه كرده بودند ملازمان او را به اين فكر واداشت كه پارتيها مىخواهند شخص كراسوس را در اختيار خود داشته باشند و كوشيدند تا بلكه او را از چنگ پارتيها خارج كنند . كار به مجادله كشيد و ضمن آن بود كه كراسوس به دست يكى از پارتيها كشته شد .\r\nاز مجموع لشكريان كراسوس تعداد كسانى كه توانستند جان سالم به‌در برند و از طريق ارمنستان به سوريه برسند ، به زحمت به ده هزار تن رسيدند . در حدود بيست‌هزار تن در جنگ كشته شدند و ده‌هزار تن ديگر به اسارت پارتيها درآمدند . . . سورنا سر و دست كراسوس را به نزد ارد به ارمنستان فرستاد . . . مصيبت بزرگى كه لشكريان رومى بدان دچار شدند در وهلهء اول مانند نبرد آليا « 32 » در ساليان پيش ، معلول آن بود كه با قومى طرف بودند كه تدبير و حيله‌هاى جنگى آنها برايشان كاملا مكتوم و ناشناخته بود ، و در وهلهء دوم مىتوان آن را گناه ضعف هدايت لشكر دانست . » « 33 »\r\n\r\nطبقات اجتماعى\r\nدر دورهء اشكانيان نيز اصول و مبانى طبقاتى رعايت مىشد . « رژيم فئودالى پادشاهان پارت مبنى بر قدرت هفت خانوادهء بزرگ ازجمله اشكانيان بود . بعد از آنها نجبا و اشراف كوچكتر ( شواليه‌ها ) « 34 » قرار داشتند كه روابط بين مخدومان بزرگ و اتباع كوچك آنان محكمتر از روابط نجبا با پادشاه بوده است . » « 35 »\r\nشاه در رأس طبقهء ممتاز قرار داشت . در دورهء اشكانيان سلطنت موروثى نبود بلكه رأى اعضاى ذكور خاندان سلطنتى كه به حد بلوغ رسيده بودند و نظر مجلس سنا كه از نجباى سالخورده و كارآزموده و روحانيان بزرگ تشكيل مىيافت ، در انتخاب شاه اهميت فراوان داشت . فئودالهاى بزرگ و نجباى پارت ، وقتى كه قدرت شاه را معارض منافع خود مىديدند ، با وسايل گوناگون و گاه با توسل به اجانب ، بخصوص روميان ، موجبات عزل و طرد او را فراهم مىكردند و شاهان معزول و فرارى نيز گاهى براى اعادهء قدرت از دست‌رفته به بدويان يا روميان متوسل مىشدند و از آنان براى تجديد قدرت خود كمك مىخواستند . بااين‌حال بعضى از سلاطين پارت قدرتى نامحدود داشتند ؛ چنان كه فرهاد چهارم 39 تن از برادران خود را كشت تا مبادا مدعى او شوند .\r\nسلاطين پارت ، مانند پادشاهان هخامنشى ، كه به اقتضاى فصل از شوش به پرسپوليس و از آنجا به اكباتان تغيير مكان مىدادند ، پايتخت معين و ثابتى نداشتند . هنگام زمستان دربار\r\n\r\n\r\n","description":"","footnote":"\r\n( 32 ) .  Allia \r\n( 33 ) . ايران و ممالك همجوار آن ، پيشين ، ( به اختصار ) .\r\n( 34 ) .  Chevaliers \r\n( 35 ) . ايران از آغاز تا اسلام ، پيشين ، ص 264 ( به اختصار ) .\r\n","page_name":" 580 ","page_number":594},
  {"content":"\r\n\r\nآنها در تيسفون ، در ساحل يسار دجله قرار داشت . چون هوا معتدل مىشد ، به اكباتان مىآمدند ، و تابستان در هكاتم پيلس « 36 » و گاه در رى مستقر مىشدند . كاخها و قصور آنان مجلل بود .\r\nدر وصف يكى از آنها سرپرسى سايكس مىنويسد :\r\nسقف كاخ از الواح مفرغ زينت يافته كه بغايت شفاف و درخشان بودند .\r\nدر اين ساختمان اتاقهايى مخصوص زنان و اتاقهايى مخصوص مردان و سالنها و ايوانهايى وجود داشت كه تمام ديوارهاى آن با خشتهاى جواهرنشان زروسيم و با تصاوير و نقوشى از زر ناب مزين بوده است .\r\nسلاطين اشكانى پس از آشنايى با تمدن و تنعم ، به هوسرانى و خوشگذرانى پرداختند . موى سر و چهرهء خود را با آب و رنگ زينت دادند ، و هنگام سفر هزاران سوار خاصه ، باروبنه و لوازم مسافرت آنها را همراه خود مىبردند . سلاطين غير از زن اصلى يعنى ملكه ، عدهء كثيرى متعه و كنيز ، كه اغلب آنها يونانى بودند ، در حرمسرا داشتند ، اما خواجه‌سرايان و ملكه‌هاى پارت بر خلاف دورهء هخامنشى در دستگاه حكومت و امور سياسى مداخله نداشتند .\r\n\r\nاشراف و فئودالها\r\n« . . . وقتى كه اشكانيان به يارى و معاضدت بزرگانى ، كه مانند خود آنها از قوم ايرانى شمالى داه « 37 » بودند ، با سربازگيرى و لشكركشى ، نخست بر ولايت پارت چيره شده و پس‌ازآن به تسخير سراسر ايران پرداختند و دولت ايرانى جديدى تشكيل دادند ، باز اصول و سنن سياسى عهد هخامنشى را حفظ كردند . . . بوسيلهء اشكانيان قدرت سلطنت از مغرب ايران به شمال اين كشور انتقال يافت و مردم آنجا صفات ايرانى را پاكتر نگاهداشته بودند . بنابراين ، دولت اشكانى ، باوجود رنگ يونانى كه داشت ، از حيث ايرانيت پاكتر از دولت هخامنشى بود . قريب دو قرن پايتخت شاهان اشكانى ، شهر صددروازه ، واقع در ولايت پارت بود ، تا اينكه تحولات تاريخى آنان را مجبور كرد كه پايتخت خود را به تيسفون در كنار دجله انتقال دهند . با تسلط ايرانيان شمالى بر سراسر كشور ، تشكيلات دودمانى قديم هم جانى تازه گرفت . . . در كتب پهلوى مكرر ذكر فرماندهان چهارگانه رفته است ، از اين قرار : رئيس خانه ، رئيس ده ، رئيس طايفه و رئيس كشور . . .\r\nاما در حقيقت ، مدتى بود كه از چهار فرماندهى سابق الذكر ، دو فرماندهى از ميان رفته و دولت جانشين آنها شده بود و وظايف رئيس طايفه و رئيس كشور را انجام مىداد . . . اشكانيان و رجالى كه از آغاز كار با آنها يار شدند و بعدها چشم و چراغ دولت پارت به‌شمار آمدند ، عينا مانند داريوش و يارانش همه از رؤساى دوده‌هاى بزرگ بودند . دوباره تكرار مىكنيم كه رؤساى دوده‌ها طبقهء اعلاى جامعهء اشرافى را تشكيل مىدادند كه اقتدارش مبتنى بر تملك اراضى موروثه بود . بنابراين مقدمات ، همين كه دولت پارت به وجود آمد ، اصول ملوك الطوايفى براين اساس بسط و توسعه يافت .\r\nعدهء خاندانهاى بزرگى كه در دورهء اشكانيان مقام اول را داشتند ظاهرا هفت بود .\r\nاز ميان آنها دو خاندان بعد از دودمان شاهى صاحب قدرت محسوب شدند ؛ يكى خاندان\r\n\r\n\r\n","description":"","footnote":"\r\n( 36 ) .  Hecatompylos  : صد دروازه .\r\n( 37 ) .  Daha \r\n","page_name":" 581 ","page_number":595},
  {"content":"\r\n\r\nسورن « 38 » و ديگر خانوادهء قارن . « 39 » شغل موروث سورنها تاجگذارى سلاطين بود . اين عدد هفت ، گويا يادگارى از سنن عهد هخامنشى است .\r\nدر اين طبقه يعنى نزد « ويس بذان » ، مركز ثقل دولت قرار داشت كه گماردگان ( تيولداران ) بزرگ و معتبر شاهنشاه به‌شمار مىآمدند و اتباع خود را براى درافتادن با خود او مسلح مىساختند . مثلا سورن ده‌هزار سوار ، كه همه از بندگان او بودند ، به جنگ كراسوس برد . ازاين مطلب چنين برمىآيد كه در آنوقت كشاورزانى كه موظف به خدمت جنگى بودند در تحت تسلط صاحبان مقتدر تيول و اقطاعات به نوعى بندگى دچار بودند . اما در بين اين طبقهء بردگان و طبقهء كشاورزان يك صنف ديگر از اصيلزادگان و اساوره موجود بود كه آنها را اعيان درجه دوم بايد خواند . اين اعيان مقدارى زمين مالك بودند . . . شباهتى كه ميان اين اوضاع و ترتيب ملوك الطويفى اروپا در قرون وسطى ديده مىشود ، غالبا مورخان را متعجب كرده است . چه در جامعهء ملوك الطوايفى ايران و چه در اروپا ، اين نكته مسلم است كه رابطهء تيولداران بزرگ با رعاياى خود خيلى محكمتر از رابطه‌اى بوده است كه شاهنشاه ، كه اعظم تيولداران بود ، با تيولداران بزرگ داشته است . در اين عهد هرگز مقام سلطنت كاملا تابع طرز ملوك الطويفى نبود . سلطنت حق انحصارى خاندان اشكانى محسوب مىشد ؛ با اين قيد كه لزوما سلطنت از پدر به پسر نمىرسيد . پس از مرگ پادشاه ، بزرگان جانشين او را به دلخواه خود معين مىكردند و اگر اختلافى مىافتاد ، شمشير در ميانه حكم مىشد . هر طايفه يكى از شاهزادگان اشكانى را اختيار كرده براى رسانيدن او به مقام شاهنشاهى مجاهده مىنمود .\r\nدرست معلوم نيست كه حكام ايالات چه ارتباطى با تيول و اقطاعات داشته‌اند .\r\nاحتمال مىتوان داد كه تيولداران بزرگ غالبا به حكومت آن ايالتى منصوب مىشده‌اند كه خود در آنجا داراى آب و خاك بوده‌اند . درهرحال ، حكومتهاى ولايات به افراد شش خاندان ممتاز و دودمان سلطنتى اختصاص داشته است . براى سنجش اين حكام با شهربانان دورهء هخامنشى ، گوييم كه قلمرو حكام اشكانى خيلى كمتر از ساتراپهاى هخامنشى بود ، ولى قدرت و استقلال حكام نسبت به شهربانان بيشتر بوده است . چنين به نظر مىرسد كه نه تنها ولاتى كه از تخمهء شاهى انتخاب مىشدند ، عنوان شاه داشتند ، چنان كه هميشه در ايران مرسوم بود ، بلكه هريك از ايالات هيجده‌گانه اشكانى را يك پادشاهى مىخواندند . . .\r\nقدرت سياسى تيولداران بزرگ در شوراى اشرافى تجلى مىكرد كه حدودى به اختيارات شاهنشاه مىگذاشت . « يوستى نوس » اين مجلس شورى را سنا خوانده است و ما مىدانيم كه سرداران و حكام از ميان اعضاى اين مجلس انتخاب مىشده‌اند . بنابراين حكومت و سردارى شغل موروث نبوده است . . . همچنين قراينى در دست است كه انجمن ديگرى هم برپاى بوده و آن را مجمع دانايان و مغان مىتوان ناميد . سلاطين اشكانى رأى آنان را در امور ، محل اعتنا و توجه قرار مىداده‌اند و ظاهرا در حوادث مهمه بوسيلهء فتواى دينى مداخلاتى مى - نموده‌اند . . . ولى قدرت آن فقط مشورتى بوده است بر خلاف مجلس سنا ، كه در كشور قوهء حقيقى\r\n\r\n\r\n","description":"","footnote":"\r\n( 38 ) .  Suren \r\n( 39 ) .  Karin \r\n","page_name":" 582 ","page_number":596},
  {"content":"\r\n\r\nمحسوب مىشده است .\r\nعدهء قليلى از اشراف درجه اول ، كه عضو مجلس سنا بودند ، حق اشتغال همهء مقامات مهمه ، مثل مشاغل دربارى و ساير كارهاى عمومى را به خود اختصاص داده بودند . از اين معلوم مىشود كه نجبا و ملوك الطوايف درعين‌حال حائز مقامات دربارى و قضايى نيز بوده‌اند « 40 » مرحوم مشير الدوله در تاريخ اشكانيان ، اجمالا به وضع طبقات و قدرت اعيان در اين دوره اشاره مىكند و مىنويسد :\r\nهركدام از آنها عده‌اى سوار و اشخاص جنگى نگاه مىداشت ، و اين سوارها در موقع جنگ مورد استفاده مىشدند . راست است كه شاه هم دسته‌اى براى حفاظت خود داشت و مسستحفظين و قراولان او مىتوانستند از عهدهء سواران و طرفداران اعيان و اشراف برآيند ولى در اين موارد اعيان به كمك يكديگر مىآمدند تا حقوق و منافعشان محفوظ بماند . اين ترتيب را نه در دورهء مادى مىبينيم نه در دورهء هخامنشى و نه در ادوار ديگر تاريخ ايران ؛ چه قبل و چه بعد از اسلام . « 41 »\r\nبر خلاف تصور مورخ فقيد ، مشير الدوله ، هماهنگى طبقات مختلف براى حفظ منافع خود نه تنها در دورهء اشكانيان بلكه در تمام ادوار تاريخى ، چه قبل از اسلام و چه بعد از اسلام ، سابقه‌اى كهن دارد . به عنوان مثال در دورهء هخامنشيان ، پس‌ازآنكه گئوماتا زمام امور را در دست گرفت و ماليات سه ساله را بخشيد و مورد محبت مردم قرارگرفت ، نمايندگان طبقهء ممتاز يعنى هفت جوان از هفت خاندان نجيب آن عهد با داريوش ائتلاف كردند و از طريق كودتا ، گئوماتا پادشاه و زمامدار وقت را اسير و اعدام كردند و از اقدامات او كه ظاهرا مىخواست قدمهايى به نفع اكثريت و در راه اصلاح دين بردارد ، جلوگيرى كردند . همينطور در دورهء ساسانيان پس‌ازآنكه به كمك مزدكيان بنيان قدرت ديرين موبدان و طبقهء اشراف درهم ريخت ، طبقات ممتاز و متنعم آن عصر ، دست اتحاد به‌هم دادند و به كمك خسرو انوشيروان ، چنان كه خواهيم ديد ، قدرت از كف رفته را بازيافتند .\r\nدر دوران بعد از اسلام نيز ، چه در دورهء خلفاى اموى و عباسى و چه در دوران استقرار سلسله‌هاى ملى ، همواره قشرها و طبقات متحد المنافع براى تأمين و حفظ موقعيت خود و يا براى كسب حقوق و امتيازات جديد در مقابل جريانات مخالف ، دست اتحاد به يكديگر مىدادند . جنبش سنباد ، مقنع ، بابك و نهضت اسماعيليه و حسن صباح كمابيش جلوه‌هايى از مبارزات طبقات مختلف المنافع در دوران بعد از اسلام به‌شمار مىرود .\r\nكريستن سن ، ضمن توصيف وضع اجتماعى و طبقاتى عهد اشكانيان مىنويسد :\r\nاگر عطف نظر به جانب تشكيلات دولت پارت در ايران بكنيم ، مىبينيم آنچه مورخان يونان و روم قديم در آن باب مىنويسند بىشباهت به تشكيلات دولت ارمنستان نيست . از مختصات آن ، تضادى است كه ميان قدرت شاهنشاه\r\n\r\n\r\n","description":"","footnote":"\r\n( 40 ) . ايرانيان در زمان ساسانيان ، پيشين ، ص 30 به بعد ( به اختصار ) .\r\n( 41 ) . ايران باستان ، پيشين ، ص 2685 .\r\n","page_name":" 583 ","page_number":597},
  {"content":"\r\n\r\nبا قدرت نجباى ملوك الطوايفى كه درعين‌حال از عمال دولت هم به‌شمار مى - آمدند ، موجود بود . نمونهء كامل امراى دولت اشكانى ، سورن است كه خصم كراسوس رومى بود ، و پلوتارخس ( پلوتارك ) در حق او مىنويسد : « سورن در ثروت و بزرگى و افتخار بعد از شاهنشاه ، شخص اول ايران بود ، از حيث فضيلت و لياقت ، سرآمد پارتيان به‌شمار مىآمد ، از لحاظ بلندى بالا و حسن اندام ، مانند نداشت .\r\nهنگام لشكركشى ، هزار شتر باروبنهء او را مىبرد و دويست ارابه ، مخصوص حمل همسران و همخوابگان او بود . هزار سوار زره‌پوش و عدهء بيشترى سرباز سبك اسلحه در ركاب او مىرفت ، زيرا روى هم ده‌هزار سوار داشت كه قسمتى از گماردگان و قسمتى از بندگان او بودند . » در روز نبرد خود را مىآراست و زينت مىكرد و در پيشاپيش سپاه خود قرار مىگرفت . دليرى او به حدى مشهور بود كه با زيبايى زنانهء او نمىساخت ، زيرا سورن بنابر رسم مادها روى خود را غازه مىبست و آرايش مىكرد و گيسوان خود را به دو قسمت مىنمود ، اما ساير پارتها گيسوان را به رسم « سكها » بلند و ژوليده مىگذاشتند تا هيبتى وحشتناك داشته باشند . » سورن حرم خود را همراه مىبرد و در عين جنگ شبها را به عيش‌ونوش و شرابخوارى و استماع موسيقى و آواز و عشقبازى مىگذرانيد .\r\nعاقبت شاه از قدرت سورن به رشك آمد و باوجود قدرتى كه داشت بر او غلبه كرد ، زيرا شاه با هريك از بزرگان كه درمىافتاد هرگاه بزرگان متحد نبودند بر وى چيره مىشد ، اما اگر بزرگان يار مىگشتند غالبا او را خلع و ديگرى را نصب مىنمودند . « 42 »\r\nدر دورهء پارتيان نيز طبقات ممتاز زندگى مرفه و آسوده‌اى داشتند . شكار حيوانات مانند فعاليتهاى جنگى مورد علاقه و توجه آنان بود . در مجالس جشن و سرور شراب مىنوشيدند .\r\nمىگويند بر خلاف روميان به عهد و پيمان خود عمل مىكردند ، و با غلامان و كنيزان ظلم و ستم روانمىداشتند .\r\nآلات موسيقى آنها عبارت بود از فلوت ، نىلبك ، طبل و دهل . در ضيافتها و اعياد اغلب مجلس ، به رقص پايان مىيافت .\r\nمشير الدولهء پيرنيا در تاريخ خود مىنويسد :\r\nپارتيها ، زنان خود را به جنگ مىبردند ولى بر خلاف ، پارسيها زنان عقدى در خانه‌ها مىماندند . زنانى كه با اردوها حركت مىكردند غالبا زنهاى يونانى سلوكيه يا ساير شهرهاى يونانى و مقدونى بودند . روميان اين نوع زنان را همخوابه مىناميدند . بنا به گفتهء پلوتارك 200 دستگاه تخت روان ، زنان غيرعقدى سورنا را حمل مىكردند كه بعضى از آنها بدعمل و عده‌اى از آنها خواننده يا سازنده بودند .\r\n\r\n\r\n","description":"","footnote":"\r\n( 42 ) . ايران در زمان ساسانيان ، پيشين ، ص 39 و 40 .\r\n","page_name":" 584 ","page_number":598},
  {"content":"\r\n\r\n\r\nبردگان كشاورزان و پيشه‌وران\r\nاز خصوصيات زندگى طبقات مختلف در عهد پارتيان اطلاعات دقيقى در دست نيست . دكتر گيرشمن مىنويسد :\r\nاطلاعات بسيارى در خصوص تحولاتى كه در اين عهد در جامعهء ايرانيان شهرنشين رخ داد ، در دست نيست ، اما مىتوان قبول كرد كه افكار آزاديخواهانه كه توسط هلنيسم رايج شده و در روم بسيار توسعه يافته بود ، در ايران نيز مؤثر افتاد . همطرازى محسوسى در ايران مانند روم به وجود آمد و نسبت به غلامان روشى ديگر اتخاذ گرديد . . . در ايران كنيزى كه روم به فرهاد چهارم اهدا كرد ، ملكه شد و او در زمان فرهاد پنجم كه بعدها شوهرش گرديد ، نقشى مهم در امور دولتى داشت . « 43 »\r\nبه عقيدهء دياكونوف ، « در عهد اشكانيان وضع اجتماعى و طبقاتى در سراسر كشور به علت اختلاف فراوانى كه در سطح تكامل اجتماعى هرمنطقه وجود داشت ، يكسان و هماهنگ نبود .\r\nدر سرزمين بين النهرين و ماد استفاده از كار بردگان در امور اقتصادى متداول بود .\r\nبرده را « بندك » و گاه آنشهريك « 44 » و رسيك « 45 » مىخواندند . بردگان را در امور خانگى و كشاورزى و معاون شاهى و اقتصاد داخلى معابد مورد استفاده قرار مىدادند . درميان بردگان ، آنشهريكان مقام خاصى داشتند ؛ با اينكه آنان بخشى از اموال مالك محسوب مىشدند از آزادى نسبى برخوردار بودند و به ميزان يك دهم يا يك چهارم از ثمرهء زحمت خويش استفاده مىكردند و مىتوانستند اين حق را به اخلاف خود منتقل كنند . مالك مىتوانست آنشهر يكان را به رسم هديه يا گروگان يا وجه الضمان به كسى بدهد . همچنين مالك مىتوانست در مقابل پرداخت مزد ، او را براى كارهاى فصلى به اشخاص بسپارد ( مزد استفاده از برده به صاحب او پرداخت مىشد ) . زمينها با بردگان آن خريد و فروش مىشدند . ممكن بود زمين را با دوسه برده يا مثلا با 500 برده فروخت . تعداد بردگان كشور تنها از راه توليد مثل زياد نمىشد ، بلكه با اعزام اسيران جنگى بر تعداد بردگان و نيروهاى فعالهء كشور مىافزودند . علاوه‌براين ، افراد آزاد در اثر عدم پرداخت قروض خود به صورت برده درمىآمدند . بااين‌حال در ايران و ديگر كشورهاى شرق قديم ، توليد نعمات مادى بيشتر توسط افراد عضو جماعات روستايى صورت مىگرفت . عضو جماعت روستايى مجبور بود در قطعه زمين خود زراعت كند و زراعت زمين مزبور وظيفهء وى در برابر دولت شمرده مىشد و اگر از اين كار خوددارى مىكرد و سهم خراج خويش را نمىپرداخت ، دولت او را مجبور مىكرد كه جريمه‌اى معادل هفت برابر قيمت فروش زمين مزبور بپردازد كه نيمى از آن عايد خزانهء شاهى و نيمى ديگر ظاهرا به صندوق جماعت روستايى پرداخت مىشد . دولت با كمال دقت و سختى در امر وصول ماليات ارضى نظارت مىنمود و مالياتهاى گردآورىشده در دفترخانه‌ها ثبت و بايگانى مىشد . ظاهرا سياست مالياتى اشكانيان از جهاتى مشابه سياست مالياتى سلوكيه بوده است . در دورهء اشكانيان فعاليتهاى پردامنه‌اى در زمينهء آبيارى انجام مىشده ، چه ، در فلات ايران زراعت به مدد\r\n\r\n\r\n","description":"","footnote":"\r\n( 43 ) . همان ، ص 287 .\r\n( 44 ) .  Anshahrik \r\n( 45 ) .  Rasik \r\n","page_name":" 585 ","page_number":599},
  {"content":"\r\n\r\nآبيارى مصنوعى مقدور بود و كاريز ( قنات ) بيش از روشهاى ديگر متداول بود .\r\nثروتهاى كانى كشور و حق استخراج آن به پادشاه پارت تعلق داشت . طبق مندرجات نامهء « پلين اصغر » به تراژان ، در معادن مزبور از كار بردگان شاهى استفاده مىشد . » « 46 »\r\nبطور كلى با تتبعات جديدى كه در زمينهء وضع اجتماعى و وضع فرهنگى و مادى دورهء اشكانى به عمل آمده است ، مىتوان پنج طبقه در جامعهء پارتيان تشخيص داد :\r\n1 . فئودالهاى بزرگ و درباريان و خاندان سلطنتى كه سياست داخلى و خارجى مملكت در دست آنها بود .\r\n2 . صاحبمنصبان و مأمورينى كه مشاغل نظامى و كشورى را در دست داشتند .\r\n3 . مغان و روحانيان .\r\n4 . طبقهء متوسط كه شامل مردم آزاد شهرها و پيشه‌وران و خرده‌مالكين مىشد .\r\n5 . روستاييان و بردگان .\r\nاز وضع اجتماعى پيشه‌وران و حقوق و اختيارات آنها اطلاعى در دست نيست ؛ آنچه مسلم است در اين دوره در ايران و روم ، پيشه‌وران و صنعتگران فعاليتهايى داشتند و در كارهاى آنها نظير نساجى ، اسلحه‌سازى و ساختن شيشه و ظروف سفالين و چرم‌سازى بهبود محسوسى پيدا شده بود .\r\nبه نظر گيرشمن ، وضع كشاورزى و كشاورزان كه در دورهء اسكندر و سلوكيان بر اثر ترقى نسبى تكنيك و وسايل كار و رعايت حال كشاورزان رو به بهبود رفته بود ، در عهد اشكانيان راه انحطاط سپرد .\r\nدر اين دوره « دهگانان و خرده‌مالكين استقلال خود را از دست مىدهند و بيش از پيش تحت فشار مالكان عمده قرار مىگيرند . آنها رسما آزاد بودند ولى آزادى آنها نسبى بود . » « 47 » مالكان بزرگ با استفاده از وسايل علمى و فنى جديد به كار زراعت مشغول شدند و در ميدان رقابت ، خرده‌مالكين را كه فاقد قدرت مساوى بودند ، شكست دادند . به اين ترتيب بخشى عظيم از مالكين كوچك ، آزادى و استقلال خود را از دست داده ناچار به خدمت فئودالها مشغول شدند و يا راه شهر پيش مىگرفتند .\r\nروستاييان و شهرنشينان ، كه هريك قسمتى از حيات اقتصادى را در دست داشتند ، داراى دو طرز زندگى خاص بودند .\r\nبه اين ترتيب ، همانطور كه در روم ثروتمندان و نظاميان قدرتمند با خريد خالصه‌هاى دولتى به قيمتى ارزان املاكى وسيع براى خود ترتيب داده بودند ، در ايران نيز با تحولاتى كه نام برديم ، اراضى به صورت خالصه‌هاى دولتى و املاك وسيع فئودالها درآمد و طبقهء كشاورزان بيش‌ازپيش تحت فشار قرار گرفتند . در اين دوره ،\r\nپرورش حيوانات اهلى و مخصوصا پرندگان كه در بازارهاى خارجى مشترى بسيار داشت ، ترقى كرد . در تعقيب نخستين سفارتهايى كه چين به ايران فرستاد ، اسپست ،\r\n\r\n\r\n","description":"","footnote":"\r\n( 46 ) . اشكانيان ، پيشين ، ص 69 به بعد ( به اختصار ) .\r\n( 47 ) . ايران از آغاز تا اسلام ، پيشين ، ص 286 .\r\n","page_name":" 586 ","page_number":600},
  {"content":"\r\n\r\nمو ، و سپس خيار ، پياز ، زعفران و ياسمن در شاهنشاهى آسمانى ( چين ) وارد شد و در آن كشور شروع به كاشت آنها كردند . در عوض ، ايران از چين ، زردآلو و هلو و سپس كرم ابريشم وارد كرد . نيشكر از هند وارد مىشد و در همان عهد شروع به كشت آن كردند . « 48 »\r\n\r\nوضع اجتماعى زنان\r\nقبل‌ازآنكه به بحث خود در پيرامون طبقات پايان دهيم موقعيت زنان را مورد مطالعه قرار مىدهيم :\r\nتعدد زوجات در نزد پارتيها متداول بود ، و ليكن بيش از يك زن عقدى نمىتوانستند داشته باشند ( ژوستن ، كتاب 41 بند 3 ) . تعدد زنان غيرعقدى درميان آنها و بخصوص در خانوادهء سلطنتى از زمانى متداول شده بود كه به ثروت رسيده بودند ، زيرا زندگانى صحراگردى مانع از داشتن زنهاى متعدد است . شاهان اشكانى زن عقدى خود را از شاهزاده‌خانمها يا لااقل زنان پارتى انتخاب مىكردند . زن قبل از فوت شوهرش نمىتوانست شوهر ديگرى انتخاب كند ، يعنى طلاق جايز نبود و ليكن زن محترمه ، در صورت عدم رضايت ، از شوهر خود به آسانى طلاق مىگرفت .\r\nمرد فقط در چهار مورد مىتوانست زن خود را طلاق بدهد :\r\n1 . وقتى كه زن عقيمه بود 2 . اگر به جادوگرى مىپرداخت 3 . هرگاه اخلاقش فاسد بود 4 . اگر ايام قاعده را از شوهر پنهان مىكرد .\r\nبعضى از مورخان خارجى ازدواج شاهان اشكانى را با اقوام و خويشان نزديك با نهايت نفرت ذكر مىكنند ؛ چنين نسبتى را نيز هرودت ، به كمبوجيه و پلوتارك ، به اردشير دوم هخامنشى داده‌اند . بعضى از نويسندگان پارسى زرتشتى اين نسبت را رد كرده مىگويند كلمهء « خواهر » را در مورد اشكانيان نبايد به معنى حقيقى فهميد . كليهء شاهزاده‌خانمها را شاهان پارتى خواهر مىخواندند ، زيرا از يك دودمان و خانواده بودند و دختر عمو و نوهء عمو و غيرها نيز در تحت اين عنوان درمىآمدند . ولى چون در تاريخنويسى بايد حقيقت را جستجو كرد و نوشت ، حاق مسأله اين است كه ازدواج با اقرباى خيلى نزديك در ايران قديم موسوم به « خوتك‌دس » پسنديده بود ، و ظاهرا جهت آن را حفظ خانواده و پاكى نژاد قرار مىدادند . ولى معلوم است كه زرتشتيهاى ازمنهء بعد آن را مثل ساير ملل ، فوق العاده مذموم دانسته‌اند ؛ چنان كه امروزه هم از چنين نسبتى كاملا منزه مىباشند .\r\nزنهاى پارتيها با مردها خلطه و آميزش نداشتند و ليكن بعضى از ملكه‌ها بطورى كه از سكه‌هاى شاهان اشكانى و بعضى آثار ديگر معلوم مىشود ، در مجالس جشن حاضر مىشدند ؛ چنان كه فرهاد پنجم با مادر خود به تخت نشست\r\n\r\n\r\n","description":"","footnote":"\r\n( 48 ) . همان ، ص 287 .\r\n","page_name":" 587 ","page_number":601},
  {"content":"\r\n\r\nو سكه‌هاى او صورت مادر و فرزند را داراست . . . قاعدهء عمومى بر جدا بودن زنها از مردها بود ، زيرا اندرون نجباى پارتى از بيرونى جدا بوده و زنها در زندگانى خارجى مردها شركت نمىكردند . مقام زنها نزد پارتيها پست‌تر از مقام آنها نزد ماديها و پارسيها بود . يكى از خصايص دورهء اشكانى عدم مداخلهء زنها در امور دولتى ؛ است . كه بر خلاف بعضى از شاهان هخامنشى در اين دوره نفوذ حرمسرا و خواجه‌سرايان در امور دربارى و دولتى هيچ ديده نمىشود . جناياتى كه در خانواده واقع مىشد مثل قتل زن به دست شوهر يا پسر و دختر به دست پدر و يا خواهر به دست برادر و يا جنايتى ما بين پسران و برادران ، به عدليه رجوع نمىشد و بايستى خود خانواده قرارى در موارد اين گونه جنايات بدهد ، زيرا به عقيدهء پارتيها اين نوع جنايات به حقوق عمومى مربوط نبود و تصور مىكردند كه فقط به حقوق خانواده خلل وارد مىآورد . و ليكن اگر دختر يا خواهر شوهردار موضوع چنين جنايتى واقع مىشد ، امر به عدليه محول مىگشت ، زيرا زنى كه شوهر مىكرد جزو خانوادهء شوهر محسوب مىشد . از مجازاتهاى اين دوره اطلاعاتى در دست نيست ، همينقدر معلوم است كه مجازات خيانت زن به شوهر خيلى سخت بود .\r\nو مرد حق كشتن زن را داشته ، و ديگر اينكه اگر كسى مرتكب عمل شنيعى برضد طبيعت مىشد ، بايستى خودكشى كند ، و در اين باب پارتيها به اندازه‌اى سخت بودند كه هيچ استثنايى را روانمىداشتند . اين است مختصر اطلاعاتى كه از اخلاق پارتى به ما رسيده است . « 49 »\r\nدر مورد فعاليت سياسى زنان دربارى در عصر اشكانيان بايد گفت هروقت كه پادشاهى ضعيف زمامدار بود ، مداخلهء زنان در كارهاى سياسى بيشتر بود . مشير الدوله در تاريخ اشكانيان مىنويسد :\r\nملكه از حيث مقام ، خيلى پست‌تر از شاه نبود . تاج يا نيمتاج بر سر مىگذارد ، گردنبندهاى متعدد ظريف و زيبا به خود مىآويخت . زنان عقدى شاه از ملكه جدا و هريك قصرى جداگانه داشتند . قصور را بر بلندى مىساختند و با پلكان وارد آن مىشدند . به قول « دفيلوسترانوس » شيروانى قصر در بابل از مفرغ بود و اشعهء آفتاب و ماه از آن منعكس مىشد . رواقها و چهارطاقيها را با سيم‌وزر زينت مىدادند .\r\nبه موجب بعضى مدارك ، زنان شاه از مردان جدا بودند و در امور مملكت مداخله‌اى نداشتند ؛ فقط « موزا » مادر فرهاد پنجم با پسرش بر تخت سلطنت مىنشست و زمام امور را در دست داشت .\r\nظاهرا ارزش اقتصادى و اجتماعى زنان در نقاط مختلف كشور اشكانى يكسان و همانند نبوده است . بطورى كه گوتشميد در تاريخ خود متذكر شده است سكنهء فرغانه ، باكتريه ، و پارت نه تنها از نظر قيافه و خصوصيات بدنى بلكه از لحاظ آداب و عادات نيز با يكديگر شباهتهايى\r\n\r\n\r\n","description":"","footnote":"\r\n( 49 ) . ايران باستان ، پيشين ، ص 2693 به بعد .\r\n","page_name":" 588 ","page_number":602},
  {"content":"\r\n\r\nداشتند . « به زنان احترام بسيار مىگذاشته‌اند ، چندان‌كه مرد مطيع ارادهء زنش بوده است .\r\nباردزانس « 50 » از مقام آزاد زنان ، نزد قوم كوشانى در باكتريهء زمان خودش ، سخن مىگويد .\r\nدر مورد پارتيها كاملا برعكس اين بود ، زيرا در مستور نگاهداشتن زنان كه از رسوم شرقى است ، افراط مىكردند . » گوتشميد در جاى ديگر از كتاب خود نمونه‌اى از ازدواج با محارم را در عصر پارتيان ذكر مىكند و مىنويسد :\r\n. . . فرهاد مادر خود « ته‌آموزا اورانيا » را به زنى گرفت و از سال دوم ميلادى نقش زن و شوهر توأما به روى سكه‌ها ديده مىشود . چنين ازدواجى كه اوستا بخصوص آن را تجويز كرده است ، بطور حتم باعث ناراحتى و عدم رضايت زيردستان و افراد ملت نشده بلكه پا را از اين هم‌فراتر مىتوان گذاشت و پيش‌بينى مىتوان كرد كه فرهاد با اين اقدام مىخواسته دل روحانيان متنفذ را به دست بياورد ، زيرا اين پادشاه جوان ، منفور ملت ( مراد از ملت در اينجا نجيب - زادگان است ) بود . « 51 »\r\nمشير الدوله در تاريخ خود به روش انزواطلبى مغها در عصر اشكانيان اشاره مىكند و ازجمله مىنويسد :\r\nمغها لباس سفيد دربر مىكردند و به سه درجه تقسيم مىشدند . آنها كه در درجهء اول قرار داشتند ، جاندارى را نمىكشتند و غذاى حيوانى نمىخوردند . « كلمان اسكندرانى » مىگويد : « درميان مغها فرقه‌اى بود كه زواج را ممنوع مىدانست . » از اين اطلاعات ، اگر صحيح باشد ، برمىآيد كه مذاهب هندى در دورهء اشكانيان به ايران سرايت كرده بود ، زيرا احتراز كردن از كشتن جانداران مخالف دين زرتشت است ، و موافق تعليمات آن بايد جانوران موذى يا مخلوقات اهريمن را نيست و نابود كرد . ديگر آنكه در مذهب زرتشت ترك دنيا و احتراز از زناشويى كارى است نكوهيده و كسى كه اين كار كند دوست هرمز نيست ؛ پيرو هرمز كسى است كه خانواده تأسيس كند ، زمين را شخم بزند ، حشم تربيت كند ، كاريز بكند ، زمين موات را احياء دارد و غيره و غيره ( سعى و عمل با درستى و راستى . ) « 52 »\r\nما از وضع اجتماعى زنان ايران از حملهء اسكندر به بعد ، اطلاع كافى نداريم ، ولى در شهر اسكندريه كه در حدود دويست سال قبل از ميلاد يك شهر بين المللى بود و در آن در حدود پانصد هزار نفر از ملل و نژادهاى مختلف يونانى ، مصرى ، ايرانى ، يهودى ، سوريه‌اى ، عرب و سياهپوست به فعاليتهاى مختلف بازرگانى و دادوستد سرگرم بودند ، زنها از آزادى نسبى برخوردار بودند .\r\n« پولى بيوس » شكوه مىكند كه بهترين خانه‌ها متعلق به زنان روسپى بود . زنهاى\r\n\r\n\r\n","description":"","footnote":"\r\n( 50 ) .  Bardesanes \r\n( 51 ) . تاريخ ايران و ممالك همجوار آن ، پيشين ، ص 98 به بعد .\r\n( 52 ) . ايران باستان ، پيشين ، ص 2692 .\r\n","page_name":" 589 ","page_number":603},
  {"content":"\r\n\r\nتمام طبقات آزادانه در خيابانها مىگشتند و از دكانها خريد مىكردند و با مردها آميزش داشتند . بعضى از آنها در ادبيات و دانشجويى شهرت يافتند .\r\nملكه‌ها و خانمهاى دربارى مقدونى ، از آرسنو ملكهء بطلميوس دوم تا « كلئوپاترا » معشوقهء « آنتونى » ، عملا در سياست دخالت مىكردند . . . « 53 »\r\nبه عقيدهء پروفسور « مينورسكى » و عده‌اى از صاحبنظران ، منظومهء ويس و رامين در حدود نه قرن پيش ، يعنى پنجاه سال پس از آنكه فردوسى شاهنامه را به پايان رسانيده ، پرداخته شده است . اصل پهلوى ، و زمينهء جغرافيايى داستان ، اسامى شخصيتها و اماكن ، طرز حكومت و اوضاع كلى جامعه ، طرز عشق‌بازى و ازدواج ( زناشويى خواهر و برادر ) بطورى كه در ويس - و رامين توصيف شده با هيچيك از ادوار تاريخى ايران جز دورهء اشكانيان قابل انطباق نيست .\r\n« تعيين دقيق اينكه ويس و رامين به چه زمانى مربوط است امرى دشوار است . اشكانيان در حدود پنج قرن ( 247 پيش از ميلاد تا 224 ميلادى ) بر ايران فرمانروايى كردند .\r\nجانشينان آنها يعنى ساسانيان بيش از آنچه عباسيان با امويان كردند در از ميان بردن خاطره و تاريخ آنان كوشيدند . » « 54 »\r\nفخر الدين اسعد گرگانى در باب اوضاع و احوالى كه او را به تنظيم اين داستان برانگيخته ، چنين مىگويد :\r\n مرا يك روز گفت آن قبلهء دين : * « چه گويى در حديث ويس و رامين ؟ »\r\nبگفتم : « كان حديثى سخت زيباست * ز گردآوردهء شش مرد داناست\r\nو ليكن پهلوى باشد زبانش * نداند هركه برخواند بيانش\r\n. . . كجا آن لفظها منسوخ گشتست * ز دولت روزگارش درگذشتست . » \r\nدر اين داستان ، بسيارى از خصوصيات اجتماعى زنان در ايران باستان ، محروميتهاى جنسى ، عدم رعايت تناسب سنى ، مداخلهء نامحدود پدر و مادر در امر ازدواج جوانان ، رابطهء محرمانهء زنان دربارى و زنان وابسته به طبقات مرفه با مردان ديگر ، در تلو منظومه منعكس شده است .\r\nدر اين داستان ، ويس دخترى است پاكيزه‌دامن ، شرمگين و زيبا كه با رعايت جانب عفت در جستجوى كام و مراد است . نخست دل به مهر برادر مىبندد . . .\r\nاما تقدير بازى ديگرى در پيش دارد ، پيرمردى به عنف او را از مادر و برادر جدا مىكند و به كاخ خود مىبرد . شاهزادهء زيبا كه از قاتل پدر خود نفرتى فراوان دارد ، جامهء ماتم به‌بر مىكند . . . اما آنچه به اين غم جانشكر نيرو مىبخشد ، فروريختن كاخ اميد و آرزوى اوست . وى عروسى است كه سرنوشت در شب زفاف او را از كنار داماد مهربان ربوده و به چنگ مردى فرتوت و نفرت‌انگيز و ناشناس كه دست به خون پدرش آلوده دارد ، افكنده است . « 55 »\r\n\r\n\r\n","description":"","footnote":"\r\n( 53 ) . تاريخ تمدن ( كتاب دوم - بخش سوم ) ، پيشين ، ص 185 .\r\n( 54 ) . ويس و رامين ، به اهتمام دكتر محجوب ، ص 55 .\r\n( 55 ) . همان ، ص 76 .\r\n","page_name":" 590 ","page_number":604},
  {"content":"\r\n\r\n« سرانجام ويس ، با پايمردى دايهء خود ، به رامين دست مىيابد و عاشق و معشوق به‌هم مىرسند .\r\nوقتى شوهر سالخورده از اين ماجراى غم‌انگيز آگاه مىشود او را سرزنش مىكند ، اما ويس كه از شور عاشقى سر از پاى نمىشناسد ، خطاب به شاه مىگويد :\r\n مر او را گفت : « شاها كامكارا * چه ترسانى به پادافراه ما را\r\nسخنها هرچه گفتى راست گفتى * نكو كردى كه آهو نانهفتى\r\nكنون خواهى بكش خواهى برانم * و گر خواهى برآور ديدگانم\r\nوگر خواهى به بند جاودان دار * وگر خواهى برهنه كن به بازار\r\nكه رامينم گزين دو جهانست * تنم را جان و جانم را روانست . » \r\nعلت دادن اين جواب تلخ ، علاوه بر عشق شديدى كه ويس به رامين مىورزد ، قصد تلافى است ، مىخواهد قاتل پدر را برنجاند و از او حتى به قيمت رسوايى و برهنه گشتن خويش انتقام بگيرد . . . ويس مرتكب بزرگترين گناهان مىشود ، بارها به شوهر خود دروغ مىگويد و قسم ناحق مىخورد ، شب از خانه‌اى كه موبد درهاى آن را بسته است ، بيرون مىآيد و به كنار رامين مىرود و چون موبد فرامىرسد و رامين مىگريزد ، مىگويد كه از ستمهاى شوهر با يزدان رازونياز مىكرده است . . . ويس و رامين كارنامهء عاشقى مردى است كه قريب دو هزار سال پيش از اين مىزيسته و از نازك خياليهاى فيلسوفان آگاهى درستى نداشته . . . عاشق و معشوق در اين منظومه همسر و همشأنند ، هيچ اثرى از نياز و كوچكى فوق العادهء عاشق و ناز بيپايان معشوق در آن هويدا نيست . « 56 » ويس و رامين داستانى است كه قهرمانان آن از طبقهء فرمانروا انتخاب شده‌اند . . . زنى كه نامش در منظومه بيش از هركس ديگر با احترام و همدردى ياد مىشود ، « شهرو » مادر ويس است كه زنى نژاده و از نسل جمشيد است ، اما همين زن چندين شوهر كرده و از هريك فرزندان آورده است و معلوم نيست به چه مناسبت تعهد مىكند كه دختر نازادهء خويش را به موبد فرتوت بدهد . سپس قول خود را از ياد مىبرد و بىآنكه به تشريفات مذهبى اعتنا كند ، داد از داور را گواه مىگيرد و دختر را به برادرش مىدهد و مهر موبد را نيز در پاى عقدنامه لازم نمىشمارد . و سرانجام همين شهر و در مقابل مال و خواستهء فراوانى كه موبد به دو مىدهد ، دختر عقد كردهء خود را به موبد يعنى به قاتل پدر مىسپارد و برادر جوانش را ناكام و محروم مىكند . . . در سراسر منظومه ، دروغ ، ريا ، فريب ، بيوفايى ، پيمان‌شكنى جايى ممتاز دارد . عشرت‌طلبى و كامجويى و بىبندوبارى شاهزادگان و فرمانروايان اين دوران با توصيفى كه پلوتارك از سورنا كرده است ، بىتناسب نيست چه او ؛ « هرزمان كه تنها و محرمانه سفر مىكرد ، هزار شتر زير بار داشت و دويست ارابه زنان و كنيزان او را مىبردند . . . در دنباله زنان بىبندوبار . . . با قاشقك و عود در ارابه‌ها بودند . . . »\r\n« استاكلبرگ » مانند مينورسكى اين داستان را مربوط به قبل از اسلام مىداند و\r\n\r\n\r\n","description":"","footnote":"\r\n( 56 ) . همان ، ص 81 به بعد ( به اختصار ) .\r\n","page_name":" 591 ","page_number":605},
  {"content":"\r\n\r\nمىگويد : « عقايد پارسى زرتشتى ، مانند ازدواج خواهر و برادر و تأثير ستارگان در سرنوشت انسان ، در منظومه فراوان است . نامهاى فارسى و عربى ستارگان به تناوب ذكر مىشود . عقايد زردشتى جاىجاى در منظومه به چشم مىخورد ؛ مانند « خون گشادن از ويس و ناپاك شدن او در شب زفاف و محروم ماندن ويرو از وى » و جز اينها ، قراينى است كه ارتباط داستان را به عهد اشكانيان مىرساند .\r\n\r\nوضع اقتصادى\r\nدر دورهء تاريخ باستانى ايران ، هروقت پادشاه مقتدرى زمام امور را در دست گرفته و فئودالها و ياغيان را به‌جاى خود نشانده است ، وضع اقتصادى ايران و ملل تابع در پناه امنيت و ثبات سياسى كمابيش به خوبى گراييده است ، و در ادوارى كه حكومت مركزى رو به ضعف رفته و اصول فئودالى بر كشور سايه افكنده است ، بحران اقتصادى به فقر و فلاكت اكثريت كمك كرده است . بطور كلى تا قبل از ظهور تمدن جديد و پيدايش حكومتهاى ملى و دموكراتيك ، سلطنت فردى ، با تمام جنبه‌هاى ارتجاعى آن ، نسبت به فئوداليسم قدمى به جلو محسوب مىشد . در دورهء هخامنشى ، مادام كه سلاطين لايق و كاردانى نظير كورش و داريوش زمام امور را در دست گرفته بودند ، وضع اقتصادى و اجتماعى مردم تا حدى رضايت‌بخش بود . پس از حملهء اسكندر در سايهء تمركزى كه ايجاد شد بار ديگر جنبش اقتصادى بين شرق و غرب ايجاد شد ، ولى با مرگ او بار ديگر انقلابات و آشفتگيهايى در حوزهء بحر الروم و سراسر ايران پديد آمد ؛ محصول كم گرديد ، با كثرت راهزنان در جاده‌ها و دزدان دريايى در درياها ، اشكالات مبادلات و حمل‌ونقل فزونى گرفت . به عقيدهء دكتر گيرشمن :\r\n. . . اين عصر را ، از لحاظ محاربات و غارتها ، با تاريكترين اعصار سابق نمىتوان مقايسه كرد ؛ غارت كاروانها و مخصوصا سرقتهاى دزدان دريايى چندان شديد شده بود كه حكومت روم مجبور گرديد به قدرت آخرين شاهان كوچك سلوكى ، سلاطين خيمه‌شب‌بازى ، خاتمه دهد و سوريه را به منظور تصفيهء آن گنداب شرارت منطقهء بحر الروم توسط پمپئوس « 57 » به متصرفات خود ملحق سازد ( 64 ق . م . ) . « 58 »\r\nاز قرن اول قبل از ميلاد ، تمايلى شديد و متزايد نسبت به صلح ايجاد شد . نه تنها روميان بلكه تمام اقوام و ملل جهان از سياست صلح طرفدارى مىكردند . اگوست كمابيش از اين سياست پيروى نمود . در نتيجهء ادامهء اين سياست تا حدى وضع عمومى تثبيت شد . مردم كه خود را از خطر جنگهاى دايمى در امان ديدند ، دست به فعاليتهاى اقتصادى زدند ، قيمتها تثبيت شد ، پولهايى كه در اثر فتوحات روميان در بين طبقهء فرمانروا پخش شده بود به كار افتاد ، فعاليتهاى صنعتى و تجارى رو به فزونى نهاد ، از بركت امنيت و آرامش ، كاروانهاى تجارى از اروپا تا آسياى مركزى و چين و هند به حركت درآمد . روم از كشورهاى اخير ، ابريشم ،\r\n\r\n\r\n","description":"","footnote":"\r\n( 57 ) .  Pompee \r\n( 58 ) . ايران از آغاز تا اسلام ، پيشين ، ص 283 .\r\n","page_name":" 592 ","page_number":606},
  {"content":"\r\n\r\nادويه ، عاج و عطريات و احجار كريمه وارد مىكرد و در مقابل مصنوعات خود نظير شيشه ، اشياء هنرى و مفرغ‌آلات ، طلا و شراب و روغن به آن كشورها صادر مىنمود . ايران در تجارت جهان نقش ميانجيگرى داشت .\r\nدر سرزمين ايران مراكزى براى متخصصان تجارت ترانزيت ، دلالان ، عمال همه نوع حمل‌ونقل ، رهبران كاروانها و تشكيلات دريانوردان براى حمل‌ونقل بحرى تشكيل گرديد . اعزام سفرا از چين به دربار اشكانى موجب شد كه روابط مستقيمى بين دو شاهنشاهى ايجاد شود . تشكيلات جاده‌ها بهتر و مبادلات بين آن دو كشور منظم گردد . از قرن اول مسيحى مال التجاره‌ها پس از عبور از سرزمين ايران وارد منطقهء كوشان مىشد . قسمتى از آنها از راه پامير و تركستان چين به سرحد چين حمل مىشد و قسمت ديگر از طريق معابر هندوكش در طول درهء كابل به سوى هند فرستاده مىشد . هرگز پيش از عهد اگوست ، موج مال التجاره‌هايى كه در دو جهت جريان داشت ، بدين‌وجه نيرومند نگرديده بود .\r\nاز لحاظ اقتصادى ، ايران ، بابل ، سوريه و فلسطين از عهد هخامنشى به‌هم مرتبط شده بودند ، و اگرچه نقشهء قياصره ، مبنى بر الحاق ايران و بين النهرين ، صورت تحقق نگرفت ، معهذا اين روابط همچنان ادامه يافت و تقويت گرديد .\r\nفلزات ايران و چين و هند در دنياى آن روز خريدار داشت ؛ مخصوصا فولاد چين و هند معروف بود . « 59 »\r\nكالاهاى ديگر ايران ، نظير پوست ، منسوجات ، برنج ، ادويه ، اشياء چوبى ، قير و روغن معدنى در هند و چين و امپراتورى روم به فروش مىرسيد و اشياء مفرغى و پاپيروس ، شيشه و ظروف و اشياء فلزى آن كشورها به ايران وارد مىشد و در بازارها ، كه معمولا در محلات مخصوص قرار داشت ، در دسترس مشتريان قرار مىگرفت .\r\nدر عهد پارتيان جاده‌ها و وسايل حمل‌ونقل بيش‌ازپيش منظم گرديد . پارتيان براى اخذ عوارضى كه از كالاهاى مختلف مىگرفتند ، نه تنها به امنيت جاده‌ها توجه داشتند بلكه بوسيلهء مأمورين خود در اصلاح معابر و جاده‌ها نيز مىكوشيدند . در بيابانها براى تأمين آسايش كاروانسراها ، چاههاى آب ايجاد كرده بودند . در شهرهايى كه سر راه بود و موقعيت بازرگانى داشت ، تجار براى مبادلهء كالاها گرد مىآمدند .\r\nدكتر گيرشمن مىنويسد : « اسنادى كه در دورا « 60 » كشف شده وجود دستگاه پليس سوار بيابان را اثبات مىكند . »\r\nپارتيان مانند هخامنشيان در منازل بين راه ، اسبان يدكى داشتند تا با استفاده از آنها در كار حمل‌ونقل تسريع شود . « هم در اين عهد نعل يا كفشك اسب ، اختراع شد اما معلوم نيست كه منشأ آن شرق يا غرب بوده است . » « 61 »\r\n\r\n\r\n","description":"","footnote":"\r\n( 59 ) . همان ، ص 286 .\r\n( 60 ) .  Dura \r\n( 61 ) . ايران از آغاز تا اسلام ، پيشين ، ص 286 .\r\n","page_name":" 593 ","page_number":607},
  {"content":"\r\n\r\nدياكونوف محقق شوروى ، نيز در تاريخ اشكانيان اطلاعاتى در پيرامون وضع وصول مالياتها و سياست اقتصادى دولت در آن دوره به دست مىدهد : « راجع به نحوهء وصول ماليات در عهد پارتيان اطلاعات كافى نداريم . صاحبنظران حدس مىزنند كه چون وضع سياسى پوليسها ( شهرها ) ى دولت اشكانى با بلاد عهد سلوكيه مشابهت داشته ، سياست مالياتى اشكانيان نيز در شهرها تقريبا با سياست مالياتى سلوكيه مطابق بوده است و شايد پادشاهيهاى تابع ، خراج مقرر ساليانه را به خزانهء اشكانيان مىپرداخته‌اند . ولى عجالتا براى اثبات قطعى اين نظر مدارك مثبتى در دست نداريم . چون حكومت پارت ميانجى تجارتى شرق و غرب بود و از حقوق گمركى سود كلانى تحصيل مىكرد ، از گسترش روابط بازرگانى حمايت مىكرد و براى توفيق در اين راه دو جادهء مهم تجارى آن عصر را تحت نظارت دقيق خود گرفته بود .\r\nجادهء اول از آسياى صغير آغاز مىشد و از سوريه و شمال بين النهرين مىگذشت و به خليج فارس منتهى مىشد و ديگرى جادهء شمالى بود كه از فرات آغاز مىشد و پس از عبور از خاك ماد و پارت ، به سوى شرق و تركستان چين مىرفت و به جادهء معروف ابريشم چين مىپيوست .\r\nشاخهء ديگرى از اين جاده ، سرزمين پارت را به هندوستان ( از طريق كابل ) متصل مىكرد . در اين دوره راهها نگهدارى مىشد و چاههايى براى رفع احتياج كاروانيان حفر مىگرديد . در منزلگاههاى بزرگ كاروانسراهايى احداث كرده بودند ، براى تأمين جان‌ومال كاروانيانى كه از بيابان عبور مىكردند ، دستجات انتظامى سوار مراقبت مىكردند ، دولت اطلاعات لازم دربارهء وضع راهها و منازل در اختيار بازرگانان مىگذاشت . از مشرق ابريشم و آهن و چرم و عاج و مصنوعات پارچه‌اى و اشياء طرفه و روغنهاى معطر و سنگهاى قيمتى و غيره حمل مىكردند و از مغرب ، كالاهاى مصنوع ، از قبيل آبگينه و مفرغ و پارچه و سفالينه و پاپيروس و ديگر امتعه صادر مىكردند . مصنوعات پارتى نيز در ميان امتعهء مذكور ديده مىشد و در دورترين نقاط از ساخته‌هاى عهد پارتها كشف شده است . » « 62 »\r\nگوتشميد مىنويسد :\r\nهنگامى كه در سال 105 ق . م . اولين كاروان بازرگانان چينى به « آن‌سى » آمد ، از مرز شرقى اين مملكت تا پايتخت آن ، كه در قرن اول قبل از ميلاد مسيح « فان‌تو » نام داشت ، به ده - دوازده شهر ، كه همه داراى حصار بود ، برخوردند و بين فاصلهء دو شهر به زحمت آبادى قطع مىشد . از اينجا مىتوان فهميد كه سكنهء آن ناحيه چقدر زياد بوده‌اند كه همه در جوار يكديگر مىزيسته‌اند ( ظاهرا اين راه از ميان سرزمين پربركت خراسان مىگذشته است . )\r\nبازرگانان آن‌سى با ارابه و كشتى به ممالك مجاور تا فاصلهء يك هزار « لى » مسافرت مىكردند . در آن‌سى سكه‌هاى نقره‌اى با نقش شاه رواج داشته و هنگامى كه شاه درمىگذشته ، تصوير شاه جديد را به‌جاى شاه متوفى مىگذاشته‌اند .\r\nمردم اين ناحيه براى نوشتن كتاب ، از پوست حيوانات استفاده مىكردند و\r\n\r\n\r\n","description":"","footnote":"\r\n( 62 ) . اشكانيان ، پيشين ، ص 74 به بعد ، ( به اختصار ) .\r\n","page_name":" 594 ","page_number":608},
  {"content":"\r\n\r\nحروف را به صورت افقى مىنوشته‌اند . هرچند بدون ترديد از شرح سكه‌ها برمىآيد كه سخن از پارتيها در ميان است ، اما از طرف ديگر نمىتوان به قوم پارتى ، كه بنا به شهادت مورخين كلاسيك داراى جامعه‌اى طبقاتى بوده و اشراف مغرور و خودخواهى داشته است ، نسبت داد كه اينقدر به افراط پايبند بازرگانى و دادو - ستد باشند . « 63 »\r\n« مسكوكات دولت اشكانى از نقره و مس است . از مفرغ هم سكه‌هايى ديده شده ولى نادر است . جنس اين سكه‌ها برنجى بود و لعابى از مس روى آن مىدادند . از طلا سكه نمىزدند . سكه‌هاى نقره دو قسم بود : قسمى را « دراخم » مىناميدند و آن اصلا پول يونانى بود و قسمى ديگر را چهار دراخمى ( دراخم در قرون بعد درهم گرديد ) . دراخم گاه چهار گرم وزن داشت و گاهى كمتر . از نسبت طلا به نقره اطلاع صحيحى نداريم . پول مسين اشكانى تقريبا 11 گندم وزن داشته است و ارزش آنها مشخص نيست . زبان و خط مسكوكات اشكانى ابتدا يونانى بود ، ولى در اواخر عهد اشكانى ، نوشته‌هاى آرامى نيز ديده مىشد . اكثر شاهان اشكانى اسم خودشان را بر مسكوكات ، نقر نمىكردند بلكه به نام ارشك قناعت مىكردند .\r\nفقط در برخى سكه‌ها اسم شخصى شاه ذكر شده است . در اغلب سكه‌ها عبارتى قريب به اين مضمون نوشته شده است : شاه ارشك نيكوكار دوست يونان . به عقيدهء مشير الدوله : « سلاطين اشكانى چون بعد از سلوكيها زمام امور را به دست گرفتند ، حس كردند كه با بودن شهرهاى يونانى و داشتن تماس دايم با يونانيها و روميها زبان و خط و پول عهد هخامنشى چنان كه بايد به حال آنها سودمند نيست . » « 64 »\r\n« نيلسون دوبواز » مىنويسد :\r\nمنازعات طولانى بر سر تاج‌وتخت ، كه مدت نيم قرن در كشور پارت جريان داشت ، آن كشور را بطورى قرين آشفتگى و اختلال ساخته بود كه . . . اين اوضاع ناهنجار حتى در مسكوكات آن زمان نيز انعكاس يافته است ؛ زيرا كه از ابتداى قرن اول ميلادى تا سنهء 40 ميلادى كرارا ملاحظه شده كه اصلا و ابدا مسكوكى در دار الضرب شاهى به ضرب نرسيده است و نمونه‌اى از آن در دست نيست يا بقدرى دولت بىپول و تهيدست بوده كه استطاعت ضرب سكه را نداشته است يا پادشاهان بر شهرهايى كه مركز ضرابخانه بوده ، داراى قدرت و استيلا نبوده‌اند . و اگر در آن زمان امرار حياتى مىشده و تجارت مختصرى جريان داشته بيشتر از آن سبب بوده است كه امراى داخلى صاحب قدرت محلى ، در بعضى بلاد وجود داشته‌اند و در شهرها و بلاد قديمه هنوز مختصر نيروى حياتى در جريان بوده است . « 65 »\r\n\r\n\r\n","description":"","footnote":"\r\n( 63 ) . تاريخ ايران و ممالك همجوار آن ، پيشين ، ص 101 به بعد .\r\n( 64 ) . ايران باستان ، پيشين ، ص 2674 .\r\n( 65 ) . نيلسون دوبواز ، تاريخ سياسى پارت ، ترجمهء على اصغر حكمت .\r\n","page_name":" 595 ","page_number":609},
  {"content":"\r\n\r\nبه عقيدهء اوليرى :\r\nروميان مانند اسكندر آهنگ جهانگشايى نداشتند ، بلكه دموكراسى روم تنها اين را مىخواست كه به آسانى بتواند به كار تجارت بپردازد و از شر حملهء دشمنان در داخل خاك خود در امان بماند . روميان براى حفظ و تحكيم موقع خود ، بتدريج همهء ايتاليا را تسخير كردند و پس از آن كوشيدند كه همهء بلاد واقع در اطراف مديترانه را تحت حمايت خويش قرار دهند ، و نيز هردولتى را كه موجب ناراحتى ايشان مىشود يا در كار بازرگانى آنان دخالت مىكند ، بر سر جاى خود بنشانند . « 66 »\r\nاوضاع و احوالى كه پيش آمد روميان را ناگزير از آن ساخت كه قلمرو خويش را توسعه بخشند و سرزمينهاى تازه را بگشايند .\r\nرقابتهاى تجارتى مردم كارتاژ ( قرطاجنه ) و نيز دزديهاى دريايى . . . آنان را به جنگ با موانع و مشكلات برانگيخت . دولت روم به زودى دريافت كه براى حفظ تسلط و موقعيت اقتصادى و سياسى خود در مديترانه بايد نيروى دريايى خود را تقويت كند و راههاى ارتباطى بين شرق و غرب را در امنيت و آرامش نگاه دارد . در دورهء پارتيان روابط تجارى بين ايران و روم رو به افزايش مىرود . به گفتهء فيلوسترانوس : « در سرحد ، گمركخانه‌اى بود كه امتعهء وارداتى و صادراتى را ثبت مىكردند . نه تنها آمدورفت بازرگانان بلكه ورود اشخاص را نيز گزارش مىدادند . » « 67 »\r\nمنسوجات گوناگون ، ادويه ، قالى و قاليچه ، و پارچه‌هاى ابريشمى مخصوص بانوان به كشور روم صادر مىشد . به گفتهء پلين قاليچه‌هاى ايران در روم به قيمت گران به فروش مىرسيد و زينت‌بخش قصور رومى بود . مصنوعات و آثار هنرى روميان نيز در ايران خريدار داشت . در منابع چينى نيز در يك مورد اشاره به روابط سياسى و اقتصادى بين ايران و چين شده است .\r\nمدارك تاريخى نشان مىدهد كه پارتيان اصرار و علاقهء فراوان داشتند كه واسطهء تجارت بين شرق و غرب باشند و اين موقعيت اقتصادى را از كف ندهند .\r\nريچاردن فراى ، ضمن بحث از اوضاع اقتصادى عصر اشكانى ، مىنويسد : « سكه‌هاى چهار دراخمى كه در دوران سلوكى ، بويژه در قلمرو يونانيان باخترى ، خواهان بسيار داشت در سدهء اول پيش از ميلاد ارزش آن از يك دراخم آن روزگار هم كمتر شده بود . بهاى كالا همچنان رو به افزايش بود تا آنكه در پايان فرمانروايى پارتيان اوضاع اقتصادى رو به تباهى گذاشت . دادوستد برده با آنكه در گذشته نيز چندان سودى نداشت باز كاهش يافت و با آنچه در روم آن زمان رخ مىداد ، برابر شد . به‌جاى آن ، بر اهميت سرفها يا كشاورزان دامدار افزوده شد . . . اگر كسى بخواهد به قياس از آنچه در مدارك آغاز دوران ساسانى آمده است داورى كند ، دوگونه برده در آن روزگار بوده است : يكى آنان كه در جنگ از سپاهيان بيگانه گرفتار\r\n\r\n\r\n","description":"","footnote":"\r\n( 66 و 67 ) . د . اوليرى انتقال علوم يونانى به عالم اسلامى ، ترجمهء احمد آرام .\r\n","page_name":" 596 ","page_number":610},
  {"content":"\r\n\r\nگشته بودند ، ديگر بوميانى كه خويشتن را مىفروختند يا در برابر بدهى خويش ، بندهء بستانكار مىشدند . شايد بتوان گفت كه رسم املاك اجاره‌اى رايج در قلمرو روم ، به مرزهاى پارتيان در پايان فرمانروايى ايشان نيز گسترانيده شده بود . »\r\nسپس دربارهء باجهاى حكومت پارت سخن مىگويد و مىنويسد : « در بين النهرين دو نوع باج بود : يكى باج زمين و ديگر ماليات سرانه كه در دورهء اسلامى به خراج مبدل شد . هركس نامش در دفتر مالياتى ثبت مىشد ، از مردم شهر محسوب مىشد و اگر قادر به پرداخت ماليات نبود ملك او را به شاه بازپس مىدادند ، زيرا همهء زمينها را از آن شاه مىدانستند . هركس مىتوانست خود و خانوادهء خويش را به كسى كه پرداختن خراج او را تعهد كرده بود بفروشد . طبقات ممتاز و روحانيان از پرداخت ماليات معاف بودند . براى اجراى طرحهاى عمرانى دولت ، بيگارى معمول بود . علاوه‌براين از حمل‌ونقل ، فروش نمك ، و كالاهاى وارداتى ، باجهايى مىگرفتند .\r\nگلدان نقره‌اى كه در شمال درياى سياه كشف شده ( موزهء لنينگراد ) .\r\n\r\n","description":"","footnote":"","page_name":" 597 ","page_number":611},
  {"content":"\r\n\r\n\r\nفرهنگ ايران در عهد پارتيان\r\nبه عقيدهء دياكونوف : « ورود يونانيان به سرزمينهاى شرقى و تأسيس دولتهاى هلنى ، ترقى و رونق مبادلات بازرگانى ميان شرق و غرب ، شرايط و موجبات بسيار مساعدى براى نزديكى ميان اين دو منطقه و نفوذ متقابل فرهنگهاى متفاوت يونانى و فرهنگ اقوام شرقى به وجود آورد . تماس دو تمدن شرقى و يونانى در زمينهء مؤسسات سياسى و زندگى اجتماعى و توليدات و بخصوص توليدات صنعتى ، نتايج نيكويى به‌بارآورد .\r\nاز آغاز لشكركشى اسكندر ، بسيارى از استادان صنعتگر به دنبال لشكريان او به مشرق هجوم آوردند و در شهرهاى مشرق‌زمين مؤسسات صنعتى جديد تأسيس كردند ، و بىشك تجارت فنى و موازين هنرى ايشان مورد تقليد و تأسى استادان و پيشه‌وران محلى قرارگرفت . در عين‌حال ، سنن و رسوم محلى نيز در تازه‌واردان تأثير داشته است . با زبان يونانى كه زبان رسمى و دولتى بود ، كمابيش قشرهاى عاليهء محلى و بزرگان برده‌دار آشنا شدند و تئاتر و هنر و ادبيات و علوم و معمارى يونانيان مورد توجه طبقهء مرفه قرارگرفت . در نتيجهء معاشرت و ازدواجهاى فراوانى كه بين دو قوم به وقوع پيوست ، فرهنگ هلنى يعنى فرهنگ التقاطى نوينى به وجود آمد كه كاملا از فرهنگ اصيل يونانى متمايز بود . بااين‌حال نبايد تصور كرد كه فرهنگ هلنى در قلمرو خويش تنها فرهنگ رايج بوده بلكه بايد دانست كه آثار اين تمدن و فرهنگ التقاطى ، فقط در شهرها و آن هم در بين قشرهاى حاكمهء آن زمان ديده مىشد .\r\nدر دورهء اشكانيان غير از زبان رسمى يونانى ، زبان پارتى كه يكى از لهجه‌هاى شمال غربى ايران بود ، بسيار رايج بود . در تحرير زبان پارتى ، خط آرامى مورد استفاده قرارمىگرفته و تعداد كثيرى « انديشه‌نگارى يا هزوارش » در آن به كار رفته ولى هنگام خواندن به ايرانى قرائت مىكردند . از قرن اول ميلادى ، زبان يونانى از سكه نبشته‌هاى پارتى رخت بربست و زبان پارتى ( به خط آرامى ) جانشين آن شد . ظاهرا علت اين پديده همانا آغاز نفوذ فئوداليزم در كشور بوده كه بتدريج از اهميت و نفوذ شهرها ( پوليسها ) ى برده‌دار و فرهنگ هلنى ، كه با مراكز مزبور رابطهء نزديك داشته ، مىكاسته است . التقاط فرهنگى در زمينهء كيش نيز به وقوع پيوست . در دورهء اشكانيان ، كيش رسمى واحد دولتى وجود نداشت ، سلاطين پارت و تودهء مردم زرتشتى نبودند و پرستش اهورامزدا و وجود كاهنان مغ را نمىتوان دليل زرتشتيگرى به صورت كيش دولتى دانست . « زروانيسم » در ايران و بعضى نقاط رايج بود . پيروان كيش زروان معتقد بودند كه اورمزد و اهريمن ، منشأ خير و شر ، دو برادر متساوى القوه و فرزندان پدر و خداى اولين يازروان ( زمان بيكران ) مىباشند .\r\nمنسوب به عهد پارتيان\r\n\r\n","description":"","footnote":"","page_name":" 598 ","page_number":612},
  {"content":"\r\n\r\nموضوع هنر پارتى نيز بسيار جالب است و نه تنها حاكى از نفوذ عظيم هنرى يونان در هنر پارت مىباشد بلكه گواه بر پيدايش هنرى كاملا نوين و مستقل است كه سنتهاى هنرى هخامنشيان و موضوع و روش تزيين صحرانشينان شمال ايران را فراگرفته و جذب كرده است . ما از هنر نيرومند و متنوع پارتى ، بقاياى ناچيزى در دست داريم و به دشوارى مىتوانيم سير اصلى تكامل آن را تشخيص بدهيم . هنر ايران در عصر پارتيان نيز مانند ديگر مآثر و افكار و معتقدات آن زمان التقاط و تلفيق پيچ‌درپيچى بوده از خصوصيات محلى ايرانى با ويژگيهاى هنر ديگر كشورهاى باستانى . » « 68 »\r\n\r\nعلوم و معارف در شرق نزديك\r\nچنان كه گفتيم ارتباط ايرانيان با تمدن و فرهنگ يونانى از دورهء هخامنشيان آغاز گرديد ، ولى اين ارتباط ضعيف پس از حملهء اسكندر و روى كارآمدن سلوكيان بسرعت رو به افزايش نهاد . در دورهء حكومت سلوكيان در كارهاى عمومى و رسمى از زبان يونانى استفاده مىكردند و كليهء ايرانيان و مللى كه مىخواستند در ادارات دولتى وارد شوند يا در فعاليتهاى سياسى و اجتماعى شركت جويند ناگزير بودند كه زبان يونانى را فراگيرند .\r\nيك مجسمه خيالى از يك حيوان ، از بلخ ( باكترى )\r\n\r\n\r\n","description":"","footnote":"\r\n( 68 ) . اشكانيان ، پيشين ، ص 118 به بعد ( به اختصار ) .\r\n","page_name":" 599 ","page_number":613},
  {"content":"\r\n\r\nپس‌از يونانيان ، روميان فرهنگ جديدى با خود نياوردند بلكه در تقويت فرهنگ يونانى كوشيدند و كليساى مسيحى بيش از روميان در اشاعهء فرهنگ يونانى تلاش كرد .\r\nدر دورهء پارتيان كه خود را دوست يونانيان مىشمردند ، زبان و خط يونانى قرنها ارزش و موقعيت سياسى خود را حفظ كرد ، ولى هيچگاه در قلب مردم نفوذ نكرد . از اواخر دورهء اشكانيان در نتيجهء توسعهء نفوذ پارسها و رشد آيين زردشت ، زبان پهلوى و خط آرامى بتدريج جاى زبان و خط يونانى را مىگرفت .\r\nفرهنگ يونانى كه از دورهء بطالسه در آسيا راه يافت ، يك فرهنگ خالص نبود بلكه عصارهء فرهنگ كهنسال مصر و بابل و هند و ديگر ملل متمدن شرق ، در اين فرهنگ جديد راه يافت .\r\nمجسمهء طلايى در موزهء لنينگراد\r\n\r\n","description":"","footnote":"","page_name":" 600 ","page_number":614},
  {"content":"\r\n\r\nاسكندريه از دورهء بطالسه يعنى جانشينان بطلميوس ( سردار معروف اسكندر ) مقام و مركزيت علمى بزرگى كسب كرد و جانشين آتن شد . به عقيدهء اوليرى :\r\nعلم و فلسفهء اسكندريه جنبهء جهانوطنى پيدا كرد و تمايل شديدى نسبت به افكار مشرق‌زمين در آن پيدا شد . فرهنگ يونانى باآنكه ادعاى اصالت و انحصارا يونانى بودن داشت ، كاملا از تأثير شرق بر كنار نمانده بود و ريشهء بسيارى از مسائل يونانى را مىتوان به مصر و بابل رسانيد . دوباره يادآور مىشويم كه با آنكه اسكندريه در پراكندن طرز فكر دورهء متأخر يونان برجستگى پيدا كرد ، تنها به انتشار علم يونانى تعلق نداشت . فرهنگ اسكندرانى نه محلى بود و نه ملى بلكه جنبهء جهانوطنى داشت . « 69 »\r\nحوزهء علمى اسكندريه مهمترين مركز برخورد افكار و انديشه‌هاى فلسفى ، علمى ، و عرفانى شرق و غرب بود . دانشپژوهان از اساتيد زبردست ، از كتابخانه‌ها و رصد - خانه‌ها براى مطالعات علمى و تجربى استفاده مىكردند . در نتيجهء همين موجبات و عوامل مساعد ، ديرى نگذشت كه نوابغ بزرگى در زمينه‌هاى مختلف دانش بشرى پا به عرصهء وجود گذاشتند . اقليدس از اساتيد حوزهء علمى اسكندريه بود ، ارشميدس بزرگترين رياضيدان و مكتشف دنياى قديم نيز از تربيت‌شدگان مكتب علمى اسكندريه به‌شمار مىرود . علاوه‌براين « آبولونيوس » رياضيدان ، « اراتوستن » فيلسوف و رياضيدان ، و « ابرخس » منجم بزرگ و عده‌اى ديگر ، افتخارات و شهرت علمى خود را از بركت وجود اين حوزهء علمى به دست آوردند .\r\nاسكندريه در اين دوران تنها مركز رياضيدانهاى بزرگ نبود ، بلكه عده‌اى در رشته‌هاى مختلف ، نظير طب و نجوم و كيميا و جغرافيا و فلسفه ، شهرت و اهميت بسيار كسب كردند . « 70 »\r\n\r\nتقويم\r\n« تقويم شاهان اشكانى دو ترتيب داشت : يكى ترتيب سلوكى ديگرى روش پارتى . مبدأ تاريخ اولى از 312 ق . م . يا ابتداى تأسيس دولت سلوكى بود . سال موافق اين تقويم ، قمرى است ، يعنى داراى 12 ماه است و چون با سال شمسى مطابقت ندارد هرسه سال عدهء ماهها را به‌جاى 12 ماه 13 ماه حساب مىكردند تا با سال شمسى مساوى گردد . معلوم است كه تقويم سلوكى تقليد از تقويم يونانى و مقدونى است ، كه نيز سالش سال قمرى است . مبدأ تاريخ پارتى ابتداى سلطنت تيرداد اول يا 247 ق . م . است . سالها شمسى است و اسامى 12 ماه همان اسامى اوستايى است كه اكنون نيز معمول است : فروردين ، ارديبهشت الخ . . . بر سكه‌ها هردو تاريخ ذكر مىشد ، ولى در ميان مردم تنها تاريخ پارتى رواج داشت .\r\nدر مورد كبيسه كردن سالهاى شمسى پارتى ، به احتمال قوى ، اشكانيان نيز مانند\r\n\r\n\r\n","description":"","footnote":"\r\n( 69 ) . انتقال علوم يونان به عالم اسلامى ، پيشين ، ص 33 .\r\n( 70 ) . دكتر ذبيح الله صفا ، علوم عقلى در تمدن اسلامى ص 8 به بعد ( به اختصار ) .\r\n","page_name":" 601 ","page_number":615},
  {"content":"\r\n\r\nساسانيان عمل مىكردند ، يعنى هر 120 سال ، سال را به‌جاى 12 ماه 13 ماه حساب مىكردند و ماه سيزدهم را بنوبت بعد از ماهى افزوده و مثلا مىگفتند فروردين اول ، فروردين دوم يا ارديبهشت اول ارديبهشت دوم . » « 71 »\r\n\r\nمذهب\r\nباوجود مطالعات مداوم باستان‌شناسان ، هنوز خصوصيات مذهبى ايرانيان عهد اشكانى ، مانند بسيارى ديگر از مسائل اجتماعى و اقتصادى آن عهد ، روشن نگرديده است . ظاهرا اشكانيان در آغاز امر ، مانند كليهء اقوام بدوى ، عناصر طبيعى مانند آفتاب و ماه و ستارگان را مورد ستايش قرار مىدادند . پارتيان پس از ورود به ايران به مذهبى خاص نگرويدند . تحقيقات جديد تقريبا ثابت كرده است كه اين پارتيان ، مانند هخامنشيان ، زردشتى نبوده به احتمال قوى : « تثليث اهورمزدا ، مهر ، « 72 » ناهيد « 73 » كه درزمان هخامنشيان پرستش مىشد ، در زمان پارتيان مورد توجه عمومى و يحتمل ، دين رسمى هم بوده است . » « 74 » مدارك مثبتى كه دليل وجود اين مذهب در ارمنستان است ، به دست آمده است . بعدها از ميان اين سه رب النوع ، ناهيد اهميت بيشترى كسب كرده است .\r\nدر دورهء هخامنشيان و پارتيان ، سلاطين پرستش ناهيد را تشويق كردند ؛ تيرداد در شهر ارشك مراسم تاجگذارى خود را در يك معبد ناهيد عملى نمود . در همدان ، مقر سلاطين پارت ، معبدى براى ناهيد برپا شده بود كه انتيوخوس سوم سلطان سلوكى ، آن را غارت كرد . در معبد كنگاور و در خوزستان و شوش معابدى براى ناهيد برپا كرده بودند . در استخر نيز اجداد خاندان ساسانى نگهبانى معبد ناهيد را به عهده داشتند .\r\nپرستش ناهيد بعدها در ناحيهء لوديا ( ليدى ) ، بلخ ، كاپادوكيه و ارمنستان منتشر گرديد و مهرپرستى ، توسط دزدان دريايى ، به سرزمين روم راه يافت و با ارتش روم بتدريج نيايش مهر تا نواحى رن « 75 » و دانوب و سرزمين انگلستان نيز رسيد .\r\nدر ناحيهء تخت سليمان ، مركز دينى آذربايجان ، معبد ناهيد قرار داشت كه در آن عده‌اى از مغان زندگى مىكردند كه ظاهرا بعضى از اصول دين زردشت را پذيرفته بودند .\r\nقرار دادن جسد ميت در هواى آزاد ( تا طعمهء مرغان لاشخور شود ) ظاهرا در عهد هخامنشى در بعضى نقاط شمالى معمول بوده است ، ولى اين سنت مذهبى در عهد پارتيان كمتر مورد توجه بوده است . تفحصات باستان‌شناسان نشان مىدهد كه در گورستانهاى اشكانى اموات را با لوازم تدفين ، در تابوتهاى سفالين دفن مىكردند . به عقيدهء دكتر گيرشمن : « در پايان قرن اول يا در آغاز قرن دوم مسيحى ، تغييرى نسبتا مهم در عمليات تدفين سكنهء شوش پديد آمد .\r\nمقابر افراد و دخمه‌هاى خانوادگى جاى خود را به گورستان مشتركى داد . . . جسد ميت را روى نيمكتى دربرابر مدخل مىگذاشتند تا كاملا پوسيده شود . . . اين طرز جديد دفن ، بدون شك با طرز تدفين مغان شمال ايران كه مستلزم عرضه داشتن اجساد ، در هواى آزاد روى كوهها يا\r\n\r\n\r\n","description":"","footnote":"\r\n( 71 ) . ايران باستان ، پيشين ، ص 2683 به بعد .\r\n( 72 ) .  Mithra \r\n( 73 ) .  Anahita \r\n( 74 ) . ايران از آغاز تا اسلام ، پيشين ، ص 269 .\r\n( 75 ) .  Rhin \r\n","page_name":" 602 ","page_number":616},
  {"content":"\r\n\r\n( برج خاموشى ) بود ، وجوه اشتراكى دارد ، اما به عقيدهء ما ، طرز تدفين شوش درجه‌اى است از انتقال بين عرضه داشتن در هواى آزاد و دفن . » « 76 »\r\nبطوركلى حكومت اشكانى به كليهء اديان و مذاهب خارجى به ديدهء اغماض مى - نگريست ؛ حتى اديان خارجى را با تعديل و تغييرى مىپذيرفت . يهوديان ، اشكانيان را مانند هخامنشيان مدافع حقيقى دين خود مىدانستند ، درحالىكه به سلوكيان و روميان كه به آنها ظلم‌وستم رواداشته بودند ، به ديدهء نفرت مىنگريستند .\r\nدر دورهء پارتيان ، مغان تنها به امور دينى سرگرم نبودند بلكه فعاليتهاى علمى و پزشكى نيز به عهدهء آنان بود . تعليم و تربيت نجيب‌زادگان و معالجهء آنها و تعيين سعد و نحس كواكب و نگارش سالنامه از وظايف آنان بود و از لحاظ موقعيت اجتماعى ، مغان به سه طبقه تقسيم مىشدند . بايد متذكر بود كه تحقيقات جديد نه تنها اسكندر را معدوم كنندهء اوستا نمىداند بلكه بلاش اول را نيز جمع‌آورى كنندهء اوستا ، كتاب مقدس زردشتيان ، نمىشناسد و به اين دو شايعه به ديدهء ترديد مىنگرد .\r\n\r\nآثار هنرى\r\nدر عهد پارتيان ، هنر ايران كم‌كم صبغهء يونانى خود را از دست مىدهد و در طريقى ملى و ايرانى سير مىكند .\r\nچون سلاطين اشكانى و اطرافيان آنها زياد به امور هنرى توجه نداشتند ، در اين دورهء طولانى ، در رشته‌هاى هنرى اثر بديعى برجاى نمانده است . هنرمندان اين عهد ، به اقتضاى زمان ، كم‌كم آثار هنر يونانى را كه محصول حكومت اسكندر و جانشينان او بود ، از خاطرها بردند و هنرى نو و ايرانى به وجود آوردند ، ولى آثار هنرى و صنعتى اين عهد ، به علت عدم توجه و بيذوقى طبقهء حاكمه ، كمابيش منحط و از نظر فنى بىارزش است . از روى ابنيه و آثارى كه از اين دوره برجاى مانده و از مجموعهء نقوش برجستهء سنگى ، مىتوان به ضعف تكنيكى هنرمندان پىبرد .\r\nاجراى تشريفات مذهبى در برابر آتشگاه ، اعطاى منصب ، محاربهء سواران ، و شكار ، صحنه‌هايى هستند كه مورد تقدير هنر ايرانى در اين عهد بود ، و در نواحى ، دور از سرحدهاى خاص ايران ، نيز پرتوافكن گرديد . . . اين هنر توسط ايرانيان بدوى استپهاى اوراسى « 77 » اقتباس شد و توسط آنها تا حدود چين رسيد ؛ چه در چين ابنيهء هان ثابت مىكند كه هنر چينى از تأثير هنر ايرانى بيگانه نمانده است .\r\nهنر پارتى الهام‌بخش ديگران شد و به نوبهء خود ، از آنان ملهم گرديد .\r\nوى در عوض از بدويان مذكور سليقهء جواهرسازى رنگارنگ و پرزرق‌وبرق را كه از آن كوشانها و سرمتها بود ، اقتباس كرد . همين نوع جواهر است كه گتها « 78 » و ژرمنها بعدها خود را بدان مزين ساختند و به ساحل اقيانوس اطلس ، آنجا كه\r\n\r\n\r\n","description":"","footnote":"\r\n( 76 ) . ايران از آغاز تا اسلام ، پيشين ، ص 271 ( به اختصار ) .\r\n( 77 ) .  Eurasian \r\n( 78 ) .  Goths \r\n","page_name":" 603 ","page_number":617},
  {"content":"\r\n\r\nمرونژيان « 79 » آن را اقتباس كردند ، نيز نفوذ نمود . « 80 »\r\nاز كوزه‌ها ، ظروف و مجسمه‌هاى سفالين ، كه در شوش و ساير نقاط به دست آمده است ، مىتوان به نقش مهمى كه ظروف سفالين در حيات روزمرهء مردم آن عهد داشته است ، پىبرد .\r\nبعضى از اين ظروف ساده و برخى داراى لعاب آبى و خاكسترى بودند . در نقوش برجستهء پارتى كه نمونه‌هاى آن در بيستون حجارى شده ، كمتر تأثير هنر غربى ديده مىشود .\r\nاز معمارى و خانه‌سازى در دورهء پارتيان اثر زنده‌اى برجاى نمانده . ظاهرا در اين دوره نيز عمارتها داراى حياط و گاه داراى ايوان بوده و اتاقها در اطراف حياط قرار داشته‌اند .\r\nديوارها را معمولا با قلوه‌سنگهايى كه از دريا يا رودخانه گردآورى مىشد ، مىساختند .\r\nاستفاده از سنگهاى تراشيده كمتر معمول بود ، فاصلهء بين سنگها را با ملاط پر مىكردند .\r\nديوارهاى ابنيه‌اى كه با سنگ و آجر ساخته مىشد ، غالبا گچ‌برى و نقاشى مىشد و نمونه‌هايى از اين نوع ابنيه در بابل و آشور و سيستان ديده شده است . آثار منقوشى كه از كوه « خواجه » ( واقع درميان درياچه هامون ) پيدا شده است ، مربوط به قرن اول ميلادى و از لحاظ موضوع و طرز رنگ‌آميزى جالب و غنى است .\r\nشهر تيسفون و « هتره » ( در بين النهرين ) و دارابگرد ، گور ، و فيروزآباد ، در عهد اردشير ساسانى ساخته شد . طرز ساختمان و طرح عمومى شهرهاى عصر پارتيان ، از عدم ثبات سياسى حكايت مىكند و طورى ساخته مىشد كه بتواند در مقابل دشمن مهاجم مقاومت و پايدارى كند . شهرها دايره‌وار ساخته مىشد و موقعيت نظامى آنها طورى بود كه در صورت بروز حمله و تعرض ، از طرف خانهاى فئودال يا قبايل و طوايف وحشى ، دفاع از شهر امكان‌پذير بود .\r\nبه عقيدهء دكتر گيرشمن « وضع ايران از اين عهد از نظرهاى مختلف مىبايست شبيه به وضع اروپاى قرون وسطى بوده باشد . » « 81 »\r\nاز آنچه گذشت نتيجه مىگيريم كه « ايران پارتى كه سنتهاى كهن و نيرومندى دارد ، خود را از قيد هلنيسم رها مىسازد و در بافتهاى ويژهء هنرى خود را از فرات تا چين ، از سيبرى تا هند ، و از فلاتهاى مرتفع مغولستان ، تا بسفور مىگستراند . . .\r\nبه نظر گيرشمن ، در هنر هخامنشى به زحمت مىتوان تصوير دنياى مردگان و دنياى خدايان را يافت ، و دنياى زندگان كه منحصر به زندگى رسمى است تقريبا تنها دنيايى است كه به ما سخن مىگويد . در دوران پارتى اين افق تنگتر مىشود ، و ديگر نه از دنياى مردگان و نه از دنياى خدايان ، هيچكدام خبرى نيست و در ناحيهء فلات بخش ، چيزى از دنياى زندگان به چشم نمىخورد .\r\nموج يونان‌گرايى كه در نتيجهء پيروزيهاى اسكندر به وجود آمد آسياى پيشين را تا هند فرامىگيرد و دورهء نوى را مىگشايد . مدتى نزديك دو سده ايران تحت سلطهء بيگانگان يونانى باقى مىماند ، ولى اين تسلط عمق چندانى ندارد . « 82 »\r\n\r\n\r\n","description":"","footnote":"\r\n( 79 ) .  Merovingiens \r\n( 80 ) . ايران از آغاز تا اسلام ، پيشين ، ص 281 .\r\n( 81 ) . همان ، ص 273 به بعد .\r\n( 82 ) . گيرشمن ، هنر ايران در دوران پارتى و ساسانى ، ترجمهء دكتر بهرام فره‌وشى ، ص 289 به بعد .\r\n( به اختصار ) .\r\n","page_name":" 604 ","page_number":618},
  {"content":"\r\n\r\n\r\nفصل هفتم . حكومت ساسانيان\r\n\r\n","description":"","footnote":"","page_name":" 605 ","page_number":619},
  {"content":"\r\n\r\n\r\nساسانيان\r\nپنج قرن و نيم پس از سقوط حكومت هخامنشى ، بار ديگر پارسيان شاهنشاهى جديدى به وجود آوردند كه از حيث قدرت با امپراتورى روم برابرى مىكرد . ساسانيان كه خود را وارث هخامنشيان مىدانستند ، بر خلاف عهد اشكانيان ، قدرتى متمركز به وجود آوردند و زمام اختيار فئودالها و اشراف ملوك الطوايف را بيش‌ازپيش در دست خود گرفتند و آنان را وادار كردند كه به اوامر حكومت مركزى گردن نهند . آيين زردشت كه ظاهرا از اواخر حكومت اشكانيان در سراسر ايران بسط و توسعه يافته بود ، در آن دوره به صورت دين ملى و رسمى كشور درآمد .\r\nدر عصر ساسانيان بسيارى از عناصر تمدن يونانى كه با محيط اجتماعى ايران سازگارى نداشت طرد گرديد و برخى از خصوصيات فرهنگ و تمدن يونانى با تمدن ايرانيان درهم آميخت و رنگ ايرانى به خود گرفت . در سايهء تمركز و آرامشى كه پديد آمده بود ، سازمان ادارى شاهنشاهى بيش‌ازپيش منظم گرديد و تحت نظارت دستگاه مركزى قرارگرفت و در زمينهء اقتصاديات پيشرفتهايى حاصل شد . اگر طى چهار قرن فرمانروايى ساسانيان محاربات دايمى آنها با روميان و كوشانيان و هياطله و بدويان شمالى نبود ، شايد بنيهء مالى دولت و ملت ايران ضعيف نمىشد و زمينه براى رشد نهضت مزدكى فراهم نمىگرديد ، ولى چنان كه خواهيم ديد ، ادامهء اين جنگها و اختلاف شديد طبقاتى و ستمگرى هيأت حاكمه و نجبا و پيشوايان مذهبى بر تودهء مردم ، بنيهء مالى اكثريت را تحليل برد . آباديها و شهرهايى كه در معبر نظاميان بود ، دستخوش تباهى گرديد و وضع عمومى كشور آشفته شد . فئودالها بار ديگر درصدد برآمدند كه قدرت ديرين را تجديد كنند ، درباريان به جان هم افتادند و در راه ربودن تاج‌وتخت ، به قتل و كشتارهاى جمعى دست زدند . استبداد و مظالم سلاطين و افراد هيأت حاكمه ، به عدم رضايت عمومى كمك كرد و زمينه را براى فتح و پيروزى اعراب فراهم نمود .\r\n\r\nآغاز كار\r\nساسان نام مغى بود از دودمان نجباى فارسى ، و در معبد ناهيد استخر موقعيت ممتازى داشت . چون درگذشت ، بابك به جانشينى او رسيد .\r\nوى پس از ازدواج با دختر يكى از امراى محلى ، وضع سياسى خود را استحكام بخشيد و پس از آنكه بر كليهء فئودالها و اميران و شاهكهاى محلى فارس چيره شد ، از اردوان پنجم ، سلطان متبوع خود ، خواست كه حكومت فرزند او را به رسميت بشناسد ، ولى شاه بزرگ تقاضاى او را\r\n\r\n","description":"","footnote":"","page_name":" 606 ","page_number":620},
  {"content":"\r\n\r\nنپذيرفت و رابطهء بين آنها قطع گرديد . پس از مرگ بابك و درگذشت نابهنگام فرزند بزرگ او شاپور ، اردشير ، پسر دوم بابك ، خود را شاه پارس خواند . وى پس‌ازآنكه ناحيهء فارس را مسخر كرد اصفهان و كرمان را نيز ضميمهء متصرفات خود نمود . اردوان پنجم از پيشرفتهاى او نگران گرديد و به پادشاه اهواز دستور داد به فعاليتهاى او خاتمه دهد ، ولى او در اين كار توفيق نيافت . ناچار اردوان خود با دشمن تازه به دوران رسيده به جنگ برخاست . طى سه جنگى كه بين طرفين درگرفت نه تنها اردوان شكست خورد بلكه به دست پايه‌گذار و مؤسس واقعى سلسلهء ساسانى كشته شد . با غلبه بر اردوان پنجم ، جادهء سلطنت اردشير هموار گرديد . براى احياى حكومت شكست خوردهء اشكانى ، خسرو اول ، پادشاه ارمنستان كه خود او هم از سلسلهء اشكانى بود ، كوششهاى فراوان نمود . وى سكاييان و روميان و كوشانيان را به يارى طلبيد و از آنان در طرد حكومت جوان اردشير مدد خواست . درميان خاندانهاى بزرگ پارت تنها خاندان قارن به مخالفت اردشير برخاستند و بقيه با سلطان جديد از در دوستى درآمدند .\r\nاردشير تكيه بر شجاعت خود كرد و كليهء مخالفان را مغلوب نمود . عده‌اى را با طلا و جمعى را با شمشير برجاى خود نشاند . پس‌ازآنكه پادشاه ارمنستان خود را تنها ديد با تمام قوا آمادهء مبارزه گرديد ، ولى او نيز پس از ده سال جنگ مغلوب ، و اردشير ، فرمانرواى بلا منازع شاهنشاهى گرديد . وى نقشه‌هاى خود را به يارى ارتشى منظم تحقق بخشيد و در طى قريب به نيم قرن ، دشمنان و مخالفان خود را ، يكى بعد از ديگرى ، از پاى درآورد و منطقهء نفوذ خود را از فرات تا مرو و هرات و سيستان وسعت بخشيد و با تسخير دو شهر مهم نصيبين و حران ، قدرت خود را به تنها حريف زورمند يعنى روميان نشان داد .\r\n\r\nزمامدارى شاپور\r\nاردشير قبل از مرگ ، فرزند خود ، شاپور را در سلطنت شريك خود نمود . شاپور در دوران زمامدارى ، انضباط بيشترى در ارتش و سازمان ادارى كشور پديد آورد . او نيز مانند پدر با مشكلات و مسائل خارجى چندى مواجه بود ؛ شاهنشاهى كوشان در شرق ، مشكل ارمنستان ، تهديد و فشار بدويان بر معابر قفقاز ، و قدرت روميان در غرب ، شاپور را مجبور مىساخت كه همواره آمادهء نبرد باشد .\r\nشاهنشاهى كوشان ، كه در سايهء تجارت بين‌المللى ثروتمند شده بود ، در مقابل قدرت نظامى شاپور به زانو درآمد و سرانجام بر اثر فتوحات پىدرپى اين پادشاه جوان ، سلسلهء كوشان منقرض گرديد و شهر پيشاور و درهء سند و ايالت بلخ و سمرقند و تاشكند به تصرف ايرانيان درآمد .\r\nدر جبههء غرب نيز شاپور پس از سالها نبرد ، سرانجام به پيروزى عظيم و پرسروصدايى توفيق يافت و پس از فتح سوريه و انطاكيه و رها ، والرين امپراتور روم ، را با 70 هزار لژيونر رومى و فرماندار شهر و سناتورها و اشراف و بزرگان روم اسير كرد . و آنان را به ايران فرستاد و آنها در شهرهايى كه خود به سبك اردگاههاى نظامى رومى بنا كرده بودند مستقر شدند . امپراتورى روم چنين پيكارى را به خود نديده بود . پيروزى شاپور اول نشانه‌اى از نيرو و همبستگى دولت نوبنياد ساسانى بود .\r\n« لوكونين » علل و ريشه‌هاى اجتماعى و اقتصادى اين شكست را چنين توصيف مىكند :\r\n. . . در آن روزگار روم از نظر اقتصادى و سياسى وضعى بسيار درهم و\r\n\r\n","description":"","footnote":"","page_name":" 607 ","page_number":621},
  {"content":"\r\n\r\nآشفته داشت . با بحران عمومى نظام برده‌دارى و انحطاط اقتصادى شديدى كه كشور روم را فراگرفته بود ، همواره شورش و قيام سربازان و هجوم نيروهاى وحشى ، آن سرزمين را به لرزه افكنده بود . . . همه‌چيز دستخوش انحطاط گشته بود ، كيپريانوس كه در اين دوران مىزيست چنين نوشته است : « در كشتزارها برزگر ، در دريا ملوان ، در سپاه سپاهى ، در مجلس ، شرف و وجدان و در دادگاهها دادگر به قدر كفايت نيست . . . » « 1 »\r\nگيبون مىنويسد : « نداى تاريخ كه اكثرا چيزى جز پيك تنفر يا چاپلوسى نيست ، شاپور را سرزنش مىكند كه از سر كبر ، استيلاى بر دشمن را وسيلهء سوء استفاده قرار داد . مىگويند والرين را با جبه و پيرايه‌هاى امپراتورى زنجير كرد و در معرض تماشاى خلايق گذاشت . . . و هرگاه كه شهريار ايران مىخواست بر مركب خويش سوار شود ، پا بر گردن والرين مىگذاشت .\r\nعليرغم تمام نكوهشهاى متفقينش كه كرارا شاپور را از فرازونشيبهاى بخت و اعادهء قدرت امپراتورى روم برحذر مىساختند و به وى تذكر مىدادند كه آن اسير عاليقدر را گروگان صلح سازد . . . شهريار ساسانى حاضر به هيچگونه گذشت نبود . چون والرين سرانجام ، در زير بار سنگين شرمسارى و اندوه ، جهان را بدرود گفت ، پوستش را از كاه پركرده به شكل پيكرهء آدمى ، در مشهورترين پرستشگاههاى ايران حفظ كردند . » « 2 » سپس گيبون مىنويسد : « اين داستان آموزنده و حزن‌انگيز است اما به اغلب احتمال در صحت آن بايد ترديد داشت . . .\r\nنمىتوان تصور كرد پادشاهى ، از سر رشك ، حتى در مقام معامله با رقيب خويش ، شأن پادشاهان را علنا چنين خوار سازد . . . » « 3 »\r\nحكومت ايران از متخصصين و كارشناسان مختلفى كه در بين اين عده بودند براى اجراى نقشه‌هاى وسيع عمرانى استفاده كرد و به كمك معماران و مهندسين رومى ، پلها ، سدها ، شهرها و طرق ارتباطى بسيارى ساخته شد كه آثار برخى از آنها هنوز باقى است . شاپور اين اسراى دانا را كه در بين آنها عده‌اى مهندس ، معمار ، پزشك و مساح بود ، در پيروى از آداب و رسوم خود آزاد گذاشت و در همان ايامى كه امپراتور روم پيروان مسيحيت را اعدام مىكرد ، شاپور به مسيحيان اجازه داد براى خود كليسا بسازند .\r\nشاپور دستور داد غلبهء او را بر « والريانوس » بر روى صخره‌اى در فارس منقوش سازند . در دورهء سلطنت اين پادشاه ، امور اقتصادى و اجتماعى شاهنشاهى بيش‌ازپيش منظم گرديد . آثار علمى يونانيان و روميان در رشتهء فلسفه ، نجوم ، طب ، ترجمه شد و در دسترس اهل علم قرار گرفت . شاپور ، مانى را در اشاعهء دين خود آزاد گذاشت ، ولى چنان كه بتفصيل خواهيم ديد ، بهرام اول با وى از در دشمنى درآمد و به دستور او مانى را اعدام كردند .\r\nشاپور در دوران زمامدارى خود ، غير از پيروزيهاى نظامى ، به فعاليتهاى عمرانى وسيعى دست زد كه از آن جمله است ، سد نزديك شوشتر كه به بند قيصر معروف است و شهر شاپور در نزديكى\r\n\r\n\r\n","description":"","footnote":"\r\n( 1 ) . ولاديمير گريگورويچ لوكونين ، تمدن ايران ساسانى ، ترجمهء دكتر عنايت الله رضا ، ص 95 .\r\n( 2 و 3 ) . انحطاط و سقوط امپراتورى روم ، پيشين ، ص 125 .\r\n","page_name":" 608 ","page_number":622},
  {"content":"\r\n\r\nكازرون فارس و شهر جنديشاپور ( بين شوشتر و دزفول ) قابل ذكر است . شهر اخير از مراكز مهم علوم و فنون ايران در آن دوره بوده است ، و بيمارستان بزرگ اين شهر و پزشكان عاليقدرى كه در آن كار مىكردند شهرت جهانى داشتند . وفات شاپور اول در سال 271 ميلادى اتفاق افتاد .\r\n\r\nجانشينان شاپور\r\nپس از شاپور بازماندگان او ، هرمز اول ، بهرام اول ، بهرام دوم ، و بهرام سوم هريك مدتى كوتاه سلطنت كردند . بهرام ، به شرحى كه خواهيم ديد ، مانى را به دار آويخت . پس‌ازآنكه نرسى پسر شاپور به سلطنت رسيد ، تصميم گرفت حكومت ارمنستان را ، كه متمايل به روميان بود ، گوشمالى دهد . امپراتور روم براى جلوگيرى از اين نقشه يكى از سرداران خود را به جنگ نرسى فرستاد ، ولى نتيجهء جنگ به سود نرسى پايان يافت .\r\nاما سال بعد ، سردار رومى از جانب ارمنستان حمله كرد و ايرانيان را شكست داد و به موجب معاهده‌اى پنج ولايت ايران در ساحل راست دجله به تصرف روميان درآمد . با مرگ نرسى در 310 ميلادى ، هرمز دوم مدت 9 سال با عدل و رأفت سلطنت كرد . چون او در جنگ با اعراب درگذشت ، آذر نرسى ، كه مردى خونريز و سفاك بود ، زمام امور را به دست گرفت ؛ ولى وى به علت سوء سياست ، از سلطنت خلع شد و فرزندش كور گرديد . چون كسى از خاندان شاهى باقى نبود افسر شاهى را بر فراز خوابگاه زن هرمز دوم ، كه آبستن بود ، آويختند و كودك نازاده اين بشقاب كه از طلا و نقره ساخته شده نمودارى از هنر ساسانيان است ( موزهء لنينگراد ) .\r\n\r\n","description":"","footnote":"","page_name":" 609 ","page_number":623},
  {"content":"\r\n\r\nرا به پادشاهى ايران برگزيدند .\r\n\r\nشاپور دوم\r\nمادام كه اين كودك ( شاپور دوم ) به حد رشد و كمال نرسيده بود ، بزرگان ايران با بىنظمى و هرج‌ومرج مملكت را اداره مىكردند ، ولى شاپور پس از رسيدن به سن بلوغ به تنظيم امور داخلى و خارجى كشور پرداخت . در جنگ بر ضد كوشانيان نه‌تنها اين قوم مزاحم را شكست داد ، بلكه سرزمين آنها را ، به عنوان ايالتى جديد ، ضميمهء ايران كرد ؛ بطورى كه حاكم آن ناحيه از بين شاهزادگان ساسانى انتخاب مى - شد . در جبههء غرب نيز شاپور ، براى پاك كردن لكهء ننگ سلاطين نالايق پيشين ، به جنگ با روميان پرداخت . نخست به پيشنهاد روميان ، اقداماتى براى استقرار صلح صورت گرفت ولى نتيجه‌اى به دست نيامد . شاپور در سال 356 ميلادى سفيرى با هدايا و نامه به جانب كنستانس « 4 » قيصر روم فرستاد كه مضمون آن اين بود :\r\n. . . شاهپور ، شاه شاهان ، قرين ستارگان ، و برادر مهر و ماه برادر خود قيصر كنستانس را سلام مىرساند و خوشوقت است از اينكه امپراتور بر اثر تجربه به راه راست بازگشته . اجداد او ( شاپور ) تسلط خود را تا رود استريمون « 5 » و حدود مقدونيه بسط داده بودند و خود او كه بدون قصد خودستايى ، از حيث جلال و كثرت فضايل بر تمام اجدادش برترى دارد ، موظف است كه ارمنستان و بين - النهرين را كه به حيله و تزوير از كف او جدا و به‌در كرده‌اند ، بازستاند . ما هرگز اين عقيدهء شما را قبول نخواهيم نمود كه گستاخانه گفته‌ايد هرپيشرفتى در جنگ ، اعم از آنكه نتيجهء شجاعت و دلاورى يا معلول حيله و تزوير باشد ، شايستهء مدح و تحسين است . همچنانكه پزشكان گاهى بعضى از اعضاى بدن را مىسوزانند و قطع مىكنند تا استفاده از ساير اعضا ممكن شود ، به همان طريق نيز امپراتو بايد اراضى كوچكى را ، كه فقط موجب نفاق و خونريزى است ، تسليم نمايد تا بر بقيهء قلمرو خويش سلطنت كند . اگر سفراى ايران بدون اخذ نتيجه مراجعت كنند شاهنشاه پس از موسم استراحت زمستان با تمام نيروى لشكرى خود به امپراتور خواهد تاخت . « 6 »\r\nدر جوابى كه كنستانس فاتح بر و بحر ، صاحب فروشكوه جاودانى ، به برادرش شاپور نوشت از قبول تقاضاى او صريحا امتناع كرد و پادشاه را از حرص و طمع روزافزونش ملامتها نمود .\r\nمضمون نامه ازاين‌قرار بود كه « اگر روميان گاهى دفاع را بر حمله ترجيح مىدهند از ترس و كم‌دلى نيست بلكه از راه مداراست . اگرچه روميان گاهى در جنگ پيروز نشده‌اند لكن نتيجهء قطعى از جنگ هرگز به ضرر آنان خاتمه نيافته است . » « 7 »\r\nچون از طريق دوستى اختلافات حل نشد ، ناچار بين دو كشور جنگ شروع شد .\r\nقبل‌ازاينكه نتيجهء اولين تصادمات بين قواى ايران و روم كاملا روشن شود ، مهاجمهء هياطلهء\r\n\r\n\r\n","description":"","footnote":"\r\n( 4 ) .  Constance \r\n( 5 ) .  Strymon \r\n( 6 و 7 ) . ايران در زمان ساسانيان ، پيشين ، ص 262 و 263 .\r\n","page_name":" 610 ","page_number":624},
  {"content":"\r\n\r\nجنوبى با هفتاليتها « 8 » سبب گرديد كه شاپور قبل از پايان جنگ با روميان به مبارزهء با آنان برخيزد . نتيجهء اين مبارزات به نفع شاپور دوم بود و بين شاه و هياطله دوستى برقرار شد و شاه با استفاده از قواى نظامى آنها به جنگ نهايى با روميان مشغول شد . ارمنستان بار ديگر به تصرف ايرانيان درآمد و دولت براى جلوگيرى از تشبثات بعدى روميان ، اين ناحيه را مانند كوشان ، به صورت ايالتى از ايران درآورد و مأمورى براى ادارهء آن گسيل داشت .\r\nبا اين پيروزى ، مشكل ارمنستان حل نشد . از سكنهء اين سرزمين آنها كه به دين عيسى گرويده بودند ، هواخواه روميان بودند و عدهء ديگر از بزرگان و مردم اين سرزمين ادامهء حكومت ايرانيان را ترجيح مىدادند . گيبون مىنويسد : « عيسويان ايران به هنگام جنگ در مظان اتهام بودند كه دين را بر ميهن مرجح مىشمرند . » « 9 »\r\nبه‌همين مناسبت جانشينان شاپور دوم بار ديگر بر سر ارمنستان با حكومت روم اختلاف پيدا كردند . شاپور سوم كه مردى صلحدوست بود ، به تقسيم ارمنستان رضايت داد و مقرر گرديد قسمت اعظم ارمنستان به ايران واگذار شود و قسمت غربى سهم دولت روم باشد .\r\nبا اين قرارداد ، تا پايان سلطنت يزدگرد اول ، صلح بين ايران و روم تأمين گرديد .\r\nشاپور دوم كه او را شاپور ذو الاكتاف نيز مىگويند ، مدت 70 سال با قدرت فرمانروايى كرد . هرچند منابع و روايات تاريخى دربارهء او قضاوت واحدى ندارند ، مىتوان او را برروىهم پادشاهى قوى ، شجاع و آشنا به فنون جنگى شمرد . گاه شخصا مناطق جنگى را از نزديك مطالعه مىكرد و به فرماندهان دستور مىداد . در موقع فتح بلاد ، بى جهت دستور قتل عام نمىداد ، زياد تعصب دينى نداشت و پيروان مسيح را در اقامهء مراسم مذهبى آزاد مىگذاشت .\r\n« بسيار جاه‌طلب و خودخواه بود . وقتى يك نفر عيسوى را به حضور او آوردند خطاب به شاپور گفت : بر شهادت همكيشان خود غبطه مىخورد و به عظمت شاه وقعى نمىگذارد . شاه از اينكه به جلالت شاهانهء او وقعى ننهاده بود سخت برآشفت و دستور داد زبان او را از پشت‌سر برآوردند تا ديگران عبرت گيرند » « 10 »\r\n\r\nجانشينان شاپور دوم\r\nپس از مرگ شاپور دوم ، در مدتى متجاوز از يك قرن ، زمام امور در دست سلاطين بىشخصيت افتاده بود . فئودالها و روحانيان زردشتى كه از دوران قدرت اردشير و شاپور مطيع اوامر سلطان و حكومت مركزى بودند ، بار ديگر از آشفتگى اوضاع به نفع خود استفاده كردند و در عزل و نصب سلاطين و ادارهء امور كشور مداخله كردند . نخستين شاهان ساسانى در سايهء قدرت و نفوذى كه داشتند ، بدون مداخلهء طبقهء ممتاز ، جانشين خود را تعيين مىكردند . ولى پس از مرگ شاپور دوم ، بار ديگر نجبا و اشراف قديم در مقام احياى قدرت ديرين برآمدند و با همكارى روحانيان مقتدر زردشتى در عزل و نصب سلاطين و ادارهء امور شاهنشاهى ، به نحوى مؤثر ، مداخله كردند ؛ چنان كه پس از مرگ شاپور دوم برادر خردسال او را ، كه اردشير دوم نام داشت ، به سلطنت اختيار كردند ،\r\n\r\n\r\n","description":"","footnote":"\r\n( 8 ) .  Hephtalites \r\n( 9 ) . انحطاط و سقوط امپراطورى روم ، پيشين ، ص 304 .\r\n( 10 ) . ايران در زمان ساسانيان ، پيشين ، ص 275 ( به اختصار ) .\r\n","page_name":" 611 ","page_number":625},
  {"content":"\r\n\r\nنقشه شاهنشاهى ساسانى\r\n\r\n","description":"","footnote":"","page_name":" 612 ","page_number":626},
  {"content":"\r\n\r\nولى پس‌از چهار سال چون او را مجرى نيات خود نديدند از سلطنت خلع و در سال 383 ميلادى شاپور سوم فرزند شاپور دوم را به تخت سلطنت نشاندند . در اين دوره نيز بين ايران و روم ، بر سر تجزيهء ارمنستان ، موافقت حاصل شد .\r\nدر سال 388 ميلادى سلطنت ايران به بهرام چهارم رسيد . اين پادشاه كه برادر شاپور سوم بود ، مانند اسلاف خود نسبت به مسيحيان روشى ارفاق‌آميز پيش‌گرفت و آنان را در اقامهء مراسم مذهبى آزاد گذاشت . ولى چنان كه خواهيم ديد ، مسيحيان از آزاديهايى كه به آنان داده شده بود سوء استفاده كردند و نسبت به زردشتيها و معابد آنان روشى خشونت‌آميز پيش گرفتند . ناچار شاه بر اثر فشار روحانيان زردشتى ، تغيير سياست داد و نسبت به مسيحيان وضعى جدى اتخاذ نمود . خسرو ، پادشاه ارمنستان را كه به اميد كمك امپراتور روم سر از اطاعت او پيچيده بود مغلوب و در قلعهء فراموشى ( نزديك شوشتر ) محبوس كرد .\r\nاز وقايع مهم تاريخى اين عصر ، تجزيهء امپراتورى بزرگ روم به دو قسمت شرقى و غربى است كه در سال 395 ميلادى اتفاق افتاد . از اين تاريخ ، روم شرقى به عنوان بيزانس خوانده شد و پايتخت آن را قسطنطنيه قرار دادند و بخش غربى را روم غربى خواندند و مركز آن شهر روم بود .\r\nپس از كشته شدن بهرام ، يزدگرد اول به سلطنت رسيد . او چون مايل به تجديد قدرت بزرگان و اتخاذ سياست ملايمى نسبت به مسيحيان نبود ، مورد مخالفت طبقهء ممتاز قرار - گرفت و پس از مرگ او رقابت شديدى بر سر جانشينى او درگرفت ، و بالاخره بهرام پنجم ، در نتيجهء مساعدت نظامى امير عرب حيره ، پيروز شد . اين پادشاه كه از سرگذشت اجداد خود باخبر بود براى آنكه بتواند در مقام سلطنت باقى بماند با طبقهء ممتاز از در دوستى درآمد و قسمتى از حكومت را به آنان واگذاشت . وى در مبارزهء با هونهاى وحشى ( هپتاليتها ) پيروز شد و با حكومت روم قراردادى ، مبنى بر دفاع مشترك در مقابل هونها ، منعقد نمود . بهرام خوشنامترين سلاطين ساسانى است . عشق او به شعر و موسيقى و شكار بر شهرت او افزوده است .\r\nبعد از بهرام ، يزدگرد دوم زمام امور را به دست گرفت . وى در دوران سلطنت خود هپتاليتها را ، كه از سمت خاور بناى تجاوز گذاشته بودند ، برجاى خود نشاند و ارمنستان را ، كه بر اثر اختلافات مذهبى آشفته شده بود ، موقتا آرامش بخشيد . مسيحيان با آنكه در آغاز امر مورد توجه يزدگرد دوم بودند ، پس از چندى مورد بغض و عداوت او قرار گرفتند . اين پادشاه ، پس از مطالعه در اديان مختلف ، آيين زردشت را برگزيد و بر آن شد كه اين مذهب را به زور بر مسيحيان و يهوديان تحميل كند . وى ، براى اجراى اين نقشه ، شدت عمل به خرج داد ولى نتيجهء اساسى نگرفت . يزدگرد در سال 457 ميلادى وفات يافت . او دو پسر داشت : پيروز و هرمز . پيروز پسر بزرگتر چون خبر يافت كه برادر كوچكتر به تخت سلطنت نشسته ، به كمك هپتاليان به جنگ او شتافت و برادر را شكست داد ( 458 م . ) .\r\nوضع شاهنشاهى در دوران سلطنت پيروز نيز وخيم بود . غير از مشاجرات مذهبى و قحطى ، كم‌آبى نيز به خرابى وضع اقتصادى مملكت كمك كرد . پيروز مجبور بود كه از ماليات صرفنظر كند و براى جلوگيرى از مرگ‌ومير به توزيع گندم بپردازد . جنگهاى سبكسرانهء او\r\n\r\n","description":"","footnote":"","page_name":" 613 ","page_number":627},
  {"content":"\r\n\r\nبا هياطله وى را به پرداخت خراجى هنگفت به آنها ملزم نمود و مجبور شد پسرش قباد را قبل از پرداخت خراج به عنوان گروگان نزد آنها بگذارد . حكومت روم از سياست غيرعاقلانهء پيروز خرسند بود و ميل داشت كه در ايران حكومتى پوشالى و ضعيف وجود داشته باشد تا ضمن جلوگيرى از حملات احتمالى وحشيان ، هيچگاه به متصرفات امپراتورى روم تجاوز ننمايد .\r\nپيروز همين كه وضع مالى خود را مرمت كرد بار ديگر با هياطله درافتاد و جان خود را از دست داد . در نتيجهء اين شكستها ، هياطله كه به گفتهء « پروكوپيوس » مورخ رومى ، قومى نيمه‌متمدن بودند بر اوضاع سياسى ايران مسلط شدند و در مدتى متجاوز از نيم قرن ، پادشاه هياطله در مشاجراتى كه بين مدعيان تاج و تخت روى مىداد و در توطئه‌هاى دربارى بطور مؤثر مداخله مىكرده است ؛ چنان كه قباد چندسالى نزد آنان بود و چنان كه خواهيم ديد به كمك آنان به سلطنت ايران رسيد ( 488 ) .\r\n\r\nقباد\r\nقباد كه پس از پيروز به زمامدارى رسيد ، وارث وضعى آشفته بود .\r\nچند سال قحطى ، و جنگهاى بى مورد پيروز با هياطله ، حملات دايمى بدويان و عصيان ملل تابع ، وضع شاهنشاهى را سخت آشفته كرده بود . خزانهء مملكت به كلى خالى بود و كوشش سفراى قباد براى گرفتن پول از دربار قسطنطنيه به نتيجه نرسيد . در اين دوره مزدك و پيروان او به سرعت به تبليغ نظريات مذهبى و اجتماعى خود در بين تودهء بينوا مشغول بودند ، و نجبا نيز به تحديد قدرت سلطنت و بهره‌كشى از اكثريت مردم مشغول بودند . در چنين شرايطى ، شاه مصلحت خود را در تقويت ملت و سركوبى اقويا ديد . مزدك ضمن تبليغ مردم به صلحجويى ، از نظر اجتماعى ، خواهان مساوات بين افراد بشر بود . اين نظريات در جامعهء عصر ساسانى كه اختلاف طبقاتى شديدى بين افراد مردم وجود داشت ، بسرعت نفوذ كرد .\r\n« بعضى دانشمندان اين نهضت را به منزلهء عكس العمل بردگان و روستاييانى كه نيمه‌برده شده بودند ، و همچنين سكنهء « سابقا آزاد » شهرها و حومهء آنها ، ضد فئوداليسم و دستگاه « برده‌سازى » آن مىدانند كه به صورت جدال طبقاتى درآمد ، و عليه حرمسراهاى اغنيا كه در آنها زنان متعدد محبوس بودند ، اعتراض كرد .\r\nقباد بر اثر توطئه‌اى ، مخلوع و محبوس و محاكمه گرديد ولى جان خود را نجات داد و اندكى بعد فرار كرد و به دربار هياطله پناه برد و در سال 499 م . در رأس سپاهى از آن قوم به ايران آمد و به كمك آنان ، برادر خود « زاماسب » را خلع كرد و مقام خود را به دست آورد .\r\nاز اين زمان به بعد ، سياست وى تغيير يافت و با مزدكيان به سردى رفتار نمود . در اين موقع پيروان مزدك ، كه در بين آنها عده‌اى افراطى و خرابكار نيز وجود داشت ، به غارت املاك و ربودن زنان و ضبط زمينها مبادرت كرده بودند . خسرو بشدت با آنها مخالف بود و چون مزدكيان او را دشمن خود مىدانستند با جانشينى او مخالف بودند . قباد و پسرش خسرو درصدد برآمدند با ايجاد توطئه و تشكيل مجلس بحث و مناظره مزدكيان را قتل عام كنند ، و چنان كه خواهيم ديد ، به اين كار توفيق يافتند . » « 11 »\r\n\r\n\r\n","description":"","footnote":"\r\n( 11 ) . ايران از آغاز تا اسلام ، پيشين ، ص 304 ( به اختصار ) .\r\n","page_name":" 614 ","page_number":628},
  {"content":"\r\n\r\nطبرى مىنويسد : « . . . چون ده سال از سلطنت قباد بگذشت ، موبد موبدان و بزرگان كشور بر عزل وى متفق شدند . او را خلع نمودند و به زندانش افكندند ، زيرا وى از مردى مزدك نام و پيروان او متابعت مىنمود . مزدك و مزدكيان مىگفتند : « خداوند ارزاق را در بين مردم قرار داد تا مردم آنها را ما بين خود به مواسات قسمت كنند . . . » « 12 »\r\n\r\nخسرو انوشيروان\r\nپس از مرگ قباد ، طبقات ممتاز و روحانيان ، كه از نهضت مزدكى سخت هراسناك شده بودند ، بر خلاف گذشته خسرو اول ( 531 تا 579 م . ) را تقويت كردند و شاه با كمك آنها موفق گرديد املاك را بار ديگر به صاحبان آنها بازگرداند ، وضع زنان و فرزندان آنها را روشن كند و به دهت و جاده‌ها و پلها و قنواتى كه در جريان اين جنبش وضع آشفته‌اى پيدا كرده بود ، سروسامان بخشد . دولت به موجب قوانينى به حساب همهء اراضى رسيدگى كرد و قرار شد كه ماليات بر طبق اصول و روش جديدى تعيين گردد .\r\nخسرو در سازمان ارتش نيز تغييراتى داد و به‌جاى يك فرمانده ، چهار فرمانده نظامى براى چهار بخش شاهنشاهى تعيين نمود . وى براى تكميل نيروى جنگى خود به سربازگيرى از طبقهء روستاييان پرداخت و براى جلوگيرى از حملات دشمنان ، قبايل مطيع سلحشور را در سرحدات متمركز نمود و استحكامات قوى براى جلوگيرى از حملات احتمالى بدويان به وجود آورد .\r\nخسرو با اينكه پيمان صلح دايمى با حكومت بيزانس امضا كرده بود ، در سال 540 به سوريه حمله برد ، انطاكيه را تسخير كرد و شهر را سوزانيد و سكنهء آن را در شهرى نزديك تيسفون جاى داد . خسرو پس از آنكه كاملا خود را قوى ديد از پرداخت خراج به هياطله سرباز زد و بيست سال بعد هياطله را به سختى شكست داد و سرزمين آنها را بين ايران و تركان تقسيم نمود . موفقيتهاى نظامى ايران در عهد خسرو حكومت بيزانس را نگران نمود .\r\nدولت روم براى مقابله با اين حريف قوى و توانا از تركان غربى و ساير اقوام آسياى مركزى و حبشيان و اعراب استمداد نمود ولى تشبثات او به نتيجه نرسيد .\r\nبر اثر ناامنى ارمنستان ، و ساير اختلافاتى كه بين ايران و روم وجود داشت ، بين النهرين به فرمان خسرو مورد تهاجم و غارت قواى ايران واقع شد . هنگامى كه مذاكرات براى انعقاد صلح ادامه داشت ، شاه پير ، پس از قريب نيم قرن حكومت و فرمانروايى ، درگذشت .\r\nمسعودى مىنويسد : انوشيروان به معنى شاه نو است « وى مردم مملكت را بر دين مجوس هم سخن كرد و تأمل و اختلاف و مباحثه دربارهء اديان را ممنوع داشت . » « 13 »\r\nدوران سلطنت و فرمانروايى خسرو يكى از درخشانترين ادوار حكومت ساسانيان است . تدبير و كاردانى و حسن تشخيص اين پادشاه سبب گرديد كه بسيارى از مشكلات سياسى ، اقتصادى و اجتماعى ايران كمابيش از بين برود و حكومتى مقتدر و متمركز به وجود آيد . فعاليت اين پادشاه بر خلاف توصيف بعضى از مورخين ايرانى و عرب ، مبتنى بر تأمين منافع رعايا و طبقهء سوم نبود بلكه او مىكوشيد نظام اجتماعى سابق را تجديد كند . حكاياتى\r\n\r\n\r\n","description":"","footnote":"\r\n( 12 ) . تاريخ طبرى ، پيشين ، ص 167 .\r\n( 13 ) . مروج الذهب ، پيشين ، ص 258 .\r\n","page_name":" 615 ","page_number":629},
  {"content":"\r\n\r\nاز اين قبيل كه كسرى زنجيرى در بيرون بارگاه شاهى آويخته بود تا مظلومان دست بر آن زنند و با صداى زنگ شاه را به داورى فراخوانند ، با توجه به سجاياى انوشيروان ، باوركردنى نيست . بعيد نيست طبقهء حاكمهء وقت به پاس خدمات گرانبهايى كه خسرو با طرد مزدكيان به آنها كرده بود ، داستانها و حكاياتى به نفع خسرو جعل كرده باشند .\r\nبه گفتهء كريستن سن :\r\nاصلاحات خسرو در امور ماليه ، بىشبهه ، بيشتر به نفع خزانهء دولت بوده تا به نفع رعيت . طبقهء عامه ، مثل قرون گذشته ، با نادانى و تحمل مصائب مىزيست . فيلسوفان رومى ، كه به ايران پناه آوردند ، به زودى آزرده شدند . مقام اين اشخاص در حكمت به پايه‌اى نبود كه بتوانند بيطرفانه به عادات و رسوم يك قوم بيگانه نظر كنند .\r\nانتظار داشتند كه در كشور پادشاهى فيلسوف ، چون انوشيروان ، چيزهاى ديگر ببينند . . . طبعا از بعضى رسوم ايرانيان مثل قواعد ازدواج و معامله با اموات ، رنجيده‌خاطر شده‌اند . اما تنها اين علت نبود كه زندگى در ايران را براى آنها ناگوار كرد ، بلكه بيشتر از اصول طبقاتى ايران و فاصله‌اى كه درميان طبقات موجود بود ، و تنگدستى عامه منزجر شدند . صاحبان قدرت به زيردستان ستم مىكردند و اعمال دور از انصاف و انسانيت مرتكب مىشدند .\r\nنجبا و اشراف ، كه از بحرانى سخت بيرون آمده و گروهى از آنان عرضهء هلاك شده بودند ، در پرتو حمايت شاهنشاه ، جانى تازه گرفته مطيع و آرام گشتند ، فقط تا حدى از فكر تندخوى تجددپرور خسرو نگرانى داشتند . نجباى درجه دوم در املاك خود روزگار مىگذاشتند و تمشيت امور ادارى محلى را به عهده داشتند و ظاهرا آسوده و متنعمتر از ديگران بودند .\r\nمىتوانيم بگوييم كه مصائب عمومى و بدبختيهاى اجتماعى در عهد انوشيروان كمتر از ادوار سلف بود ، ولى مردم بيشتر آن را حس مىكردند زيرا كه بيشتر فكر مىنمودند . « 14 »\r\n\r\nخصال خسرو\r\nمنابع و روايات شرق و غرب دربارهء شخصيت خسرو يكسان نيست .\r\nمورخان شرقى او را پادشاهى نمونهء عدل و نصفت معرفى مىكنند ، درحالىكه منابع غربى بر خلاف ، او را شهريارى طماع و بيدادگر مىشمرند .\r\nازجمله نظام الملك ، طى حكايت مفصلى ، مىنويسد كه والى آذربايجان كه از حيث مال و منال بينظير بود ، با پيرزنى ستم كرد . او پس از تحمل مشكلات بسيار خود را به خسرو رسانيد و از او استمداد كرد . شاه بوسيلهء يكى از غلامان محرمانه شكايت پيرزن را مورد رسيدگى قرار داد و چون به صحت گفتار او پىبرد ، دستور داد پوست والى آذربايجان را بكنند و گوشت او را به سگان دهند و پوست را پر از كاه كنند و بر در سرا بياويزند و هفت روز منادى كنند كه هركه بعد از اين ستم كند با او همان كنند كه با اين كردند .\r\n\r\n\r\n","description":"","footnote":"\r\n( 14 ) . ايران در زمان ساسانيان ، پيشين ، ص 460 ؛ و نگاه كنيد به : ترجمهء تاريخ طبرى ، پيشين ، ص 170 و 171 .\r\n","page_name":" 616 ","page_number":630},
  {"content":"\r\n\r\nهمچنين مسعودى و ثعالبى و ديگر مورخان و ادباى ايران ، در وصف دادخواهى او سخنها گفته‌اند ، ولى گفتهء آنها با روش عملى او در حكومت و فرمانروايى به هيچ وجه قابل انطباق نيست . او به افكار و تقاضاهاى عمومى و نظريات مردان مطلع و كارشناس احترام نمىگذاشت و براى حفظ موقعيت خود از هيچ عمل نامشروعى ابا نداشت ، چنان كه « كاوس » و « ژم » و ساير برادران و پسرانشان را جملگى هلاك كرد .\r\nمورخان غربى ازجمله پروكوپيوس ، خسرو ( انوشيروان ) را نه تنها پادشاهى عادل نمىشمارد بلكه وى را مردى حريص ، جاه‌طلب و عوامفريب معرفى مىكند و در حق او مىنويسد : « خسرو در كتمان حقيقت و منتسب ساختن جرايم و گناهان خويش ، به كسانى كه دچار ظلم و آزار خود او شده بودند ، از تمام مردم ماهرتر و زبردست‌تر بود . بعلاوه براى انجام هركارى با كمال سهولت قسم ياد مىكرد و بعد به همان آسانى عهد و پيمان خود را مىشكست و كارى را كه تعهد كرده بود به زودى فراموش مىنمود . حرص پول در او بقدرى بود كه براى به دست آوردن آن از مبادرت به هرعمل زشت و ناشايستى دريغ نمىكرد . بهترين نمونهء اخلاق و روحيهء عجيب او را در واقعه‌اى كه در شهر « سورا » اتفاق افتاد ، مىتوان به دست آورد .\r\nپس از آنكه شهر مزبور را با خدعه و فريب متصرف گرديد و اهالى را به هلاكت رسانيد ، در موقع قتل و غارت شهر ، يكى از سربازان ايرانى را ديد كه دست زن ظاهرا متشخصى را گرفته بشدت مىكشد و زن نيز كودك خردسال خود را با دست ديگر گرفته و چون نمىتواند به پاى آنها برسد ، ناچار او را بر روى زمين مىكشاند و به طرز رقت‌آورى در پى سرباز مىدود . مىگويند چون خسرو اين طفل را مشاهده نمود ناله‌اى مصنوعى از ته دل برآورد و در حضور « آناستاسيوس » سفير روم و ساير كسانى كه در آنجا حضور داشتند شروع به گريستن كرد و از خدا مسألت نمود كه مسبب اين مصائب و بدبختيها را به كيفر اعمال خود برساند . البته مقصود او « ژوستينين » امپراتور روم بود ، در صورتى كه همه‌كس مىدانست كه مسؤول اين مصائب و بلايا خود اوست . وى نيز متذكر شده كه در هنگام تصرف انطاكيه و چند شهر ديگر ، پس از آنكه خسرو با لشكريان خود شهر و كليسا را غارت و مقدار زيادى طلا و نقره و مجسمه و سنگهاى گرانبها به دست آوردند ، بر خلاف تعهد قبلى دستور داد شهر را بسوزانند . » « 15 »\r\nادوارد براون در مورد نسبت عدلى كه به انوشيروان مىدهند چنين مىنويسد :\r\nاقدامات شديدى كه بر ضد زنادقه به عمل آورد ، موافقت و ستايش موبدان مجوس را جلب نمود و تواريخ ملى نيز به دست همين موبدان تنظيم شد . نام يزدگرد از آن جهت لكه‌دار و معروف به بزهگر شده است كه نسبت به ساير اديان به ديدهء گذشت و اغماض مىنگريست و به موبدان زردشتى اعتنايى نداشت و شهرتى كه به بزهكارى پيدا كرد ، نه از آن‌رو بوده است كه در زندگانى خود شرارت خاصى مرتكب شده باشد . فعاليت زنادقه خير و صلاح و رفاه كشور را تهديد مىكرد و بدين سبب انوشيروان نسبت به آنان روشى سخت اتخاذ نمود ولى با اين وصف\r\n\r\n\r\n","description":"","footnote":"\r\n( 15 ) . جنگهاى ايران و روم ، پيشين ، ص 153 ( به اختصار ) .\r\n","page_name":" 617 ","page_number":631},
  {"content":"\r\n\r\nبه هيچ‌وجه متعصب نبود و بالعكس نسبت به اديان و مذاهب فلسفى خارجى علاقهء بسيار داشت . اين صفت انوشيروان نام خليفه مأمون و اكبر امپراتور هند را به خاطر مىآورد . خليفه و اكبر هردو از مجادلات و تفكرات فلسفى مانند انوشيروان لذت مىبردند . « 16 »\r\nاز آن گذشته در روايات مورخين شرقى نيز به بعضى نكات مزورانه ( ماكياوليست ) برمىخوريم كه به انوشيروان نسبت داده‌اند . بلاذرى گويد : « خسرو خواهان دوستى خاقان ترك « سينجيبو » بود و قرار براين شد كه خسرو دختر او را به زنى بگيرد و خاقان دختر خسرو را ، اما خسرو يكى از كنيزان را به‌جاى دختر خويش از براى خاقان فرستاد . دو پادشاه ملاقات كردند و بمناسبت دوستى خود ضيافتى برپا نمودند ، اما خسرو بعضى از مردمان خود را دستور داد كه هنگام شب به خيمه‌هاى تركان آتش درافكنند و چون خاقان شكايت كرد خسرو اظهار بىاطلاعى نمود . اين كار را شب ديگر تكرار كردند و نتيجه همان شد . در شب سوم خسرو به خيمهء خود آتش درافكند و به خاقان شكايت برد ، چنان كه گويى او را مسبب اين واقعه مىدانست و چون خاقان قسم ياد كرد كه از اين واقعه باخبر نيست ، خسرو طريقى به او پيشنهاد نمود تا از اين گونه حوادث جلوگيرى شود ، از اين قرار كه خاقان به خسرو اجازه دهد تا ديوارى بين دو مملكت برآورد ، خاقان رضا داد و به كشور خود بازگشت . پس به امر خسرو ديوارى بسيار استوار بنا كردند .\r\nچون خاقان ترك دريافت كه خسرو او را فريب داده و زوجه‌اش نيز كنيزى بيش نيست ديگر قادر به كشيدن انتقام نبود . « 17 »\r\nنولد كه مستشرق معروف ، در حق او چنين قضاوت مىكند :\r\nروىهم‌رفته خسرو ( انوشيروان ) مسلما از بزرگترين و بهترين پادشاهان ايران است ، ولى در ظلم و ستم بىپروا بود و مانند حتى بهترين افراد ايران ، كه عادتا توجهى به حقيقت ندارند ، او نيز بيش از ديگران به حقيقت عنايتى نداشت . اقدام او در قلع‌وقمع و سركوبى مزدكيان و جنگهاى پيروزمندانهء او با روميان ( اهالى بيزانس ) و قوانينى كه از روى عقل و خرد وضع كرد و توجهى كه نسبت به دفاع ملى داشت ، رونق و پيشرفتى كه در عهد سلطنت او ( 531 تا 578 ميلادى ) نصيب كشور شاهنشاهى ايران شد ، اينهمه سبب شهرت نيكو و نام بلند وى در مشرق زمين گرديد ؛ تا آنجا كه او را هنوز مثل اعلى و كمال مطلوب پادشاهى دانند . پذيرايى از حكماى هفتگانهء يونان ، كه به علت تعصب و عدم تحمل ژوستينين امپراتور از وطن خود تبعيد شدند و مادهء مخصوصى كه به نفع آنان پس از پايان جنگ فاتحانهء خود با اهالى بيزانس در پيمان صلح گنجاند ( و بموجب آن ماده آزادى\r\n\r\n\r\n","description":"","footnote":"\r\n( 16 ) . تاريخ ادبى ايران ، پيشين ، ج 1 ، ص 246 .\r\n( 17 ) . ايران در زمان ساسانيان ، پيشين ، ص 403 .\r\n","page_name":" 618 ","page_number":632},
  {"content":"\r\n\r\nآنها تضمين ، و مقرر گرديد پس از بازگشت به ميهن خود هيچكس متعرض افكار و عقايد آنها نشود و دربارهء آنها تحمل روا دارند و مداخله نكنند ) و سرپرستى وى از دانشمندان و تأسيس مدرسهء بزرگ در جندىشاپور و ترجمه‌هاى متعددى كه از يونانى و سانسكريت به زبان پهلوى به فرمان وى تهيه شده ، نمونه‌اى از عشق و علاقهء او به علم بود . اينهمه سبب شد كه حتى در مغرب زمين نيز معتقد شدند كه يكى از شاگردان افلاطون بر اورنگ شهنشاهى ايران تكيه زده است . « 18 »\r\nدكتر « لاكهارت » محقق انگليسى مىنويسد :\r\nاخبار راجع به معلومات خسرو انوشيروان در مسائل فلسفى ، به صورت مبالغه‌آميزى به مغرب‌زمين رسيد ، و اين نتيجه را بخشيد كه در پاره‌اى محافل تصور كردند كه در مشرق زمين پادشاهى حكيم به جمهورى افلاطون صورت خارجى داده است .\r\nازجمله كسانى كه اين تصور باطل را كردند هفت فيلسوف نامى بودند كه پس از بسته شدن مدارس معروف آتن به اميد پيدا كردن كمال مطلوب خود ، راه ايران پيش گرفتند . انوشيروان به عطوفت ، آنها را پذيرفت و در باب آثار افلاطون و ارسطو و منشأ موجودات با آنها بحث كرد . متفكرين مزبور به زودى دريافتند كه انوشيروان نمىتواند مسائل فلسفى را عميقا درك كند و او بيشتر پادشاهى مستبد است نه حكيم .\r\nدر سال 579 هرمزد چهارم به جانشينى انوشيروان انتخاب شد .\r\nكريستن سن دربارهء او مىنويسد : « اگر درست ملاحظه شود او بيش از انوشيروان مستحق لقب عادل بود . بلعمى صراحتا مىگويد : در عدالت از انوشيروان برتر بود . همهء تواريخ شرقى آن عهد در اين معنى متفقند كه هرمزد نسبت به ضعفا و مظلومين خيرخواه و نسبت به بزرگان سختگير بود . . . مثلا طبرى . . . گويد : هرمزد ، پسر خسرو ، پادشاهى باادب و احسان و دوستدار ضعيفان و فقيران بود و بر اشراف سخت مىگرفت . پس در كين او ثابت شدند و او نيز كين آنان در دل گرفت . . . حس دادگرى او در حق رعيت فوق العاده بود . » « 19 »\r\nبلعمى دربارهء هرمز مىنويسد : « . . . چون انوشيروان بمرد ، هرمزد ملك بگرفت و همهء كارها بر وى راست شد ، و درويشان و ضعيفان را نيكو داشتى ، و قوى را شكسته داشتى ، تا قوى و ضعيف همه راست شدند و قوى بر ضعيف ستم نيارست كردن ، و جهان از داد وى پر شد . . . » « 20 » سپس مىنويسد : « . . . و ليكن آن عيب بودش كه مردمان بزرگ را خرد داشتى و حق ايشان نشناختى و درويشان و حقيران را بركشيدى به مرتبهء بزرگ و گفتى كه بر ضعيفان ستم نكنند ، و هركه بر ضعيفى ستم كردى او را بكشتى تا به‌شمار آمد كه سيزده هزار مهتران و بزرگان عجم كشته بود و بدين سبب درويشان او را دوست و مهتران او را دشمن داشتند . . . « 21 »\r\nرفتار عادلانهء هرمزد نسبت به مظلومين و امتناع او از آزار عيسويان و ساير اديان و مذاهب ، كينهء روحانيان زردشتى را عليه او برانگيخت و سبب گرديد كه غير از نجبا و\r\n\r\n\r\n","description":"","footnote":"\r\n( 18 ) . تاريخ ادبى ايران ، پيشين ، ص 247 .\r\n( 19 ) . ايران در زمان ساسانيان ، پيشين ، ص 462 و 463 ( به اختصار ) .\r\n( 20 و 21 ) . ترجمهء تاريخ طبرى ، پيشين ، ص 176 .\r\n","page_name":" 619 ","page_number":633},
  {"content":"\r\n\r\nشهريارى اشراف ، روحانيان بزرگ زردشتى نيز با او از در دشمنى درآيند . « 22 » هرمزد غير از مشكلات داخلى مجبور بود با هونها در شمال و تركان در شرق ، و حكومت بيزانس در غرب ، دست و پنجه نرم كند . در جنگ با هونها و تركان ، بهرام چوبين فرمانده بزرگ نظامى هرمزد توفيق يافت . ولى در جنگ با روميان مواجه با شكست گرديد و مورد بيمهرى شاه قرار گرفت .\r\nدر نتيجه بهرام كه مورد علاقهء نظاميان بود راه عصيان پيش گرفت . با اينكه بهرام چوبينه از طرف مورخان و تنظيم‌كنندگان روايات ، كه وابسته به طبقات ممتاز بودند ، مردى بدنهاد و نابكار معرفى شده است ولى فردوسى او را سردارى لايق و دادخواه معرفى مىكند :\r\n به لشكر چنين گفت پس پهلوان * كه اى نامداران روشن‌روان\r\nچو خواهيد كايزد بود يارتان * كند روشن اين تيره بازارتان\r\nكم‌آزار باشيد و هم كم زيان * بدى برنبنديد هرگز ميان \r\nبهرام براى بيدارى و انتباه سربازان خود چون شنيد كه يكى از همراهانش از پيرزنى كاه خريده ولى بهايش را نداده است بيدرنگ او را از كمر به دو نيمه كرد .\r\nبطورى كه از تاريخ بلعمى برمىآيد : همين كه ده سال از پادشاهى هرمزد گذشت ، مخالفان از هرطرف سر به طغيان برداشتند . بهرام در جنگ با تركان پيروز شد و بار ديگر ياغيان از در سازش درآمدند ، و چون اركان حكومت ساسانيان را متزلزل ديد ، بعد از پيروزى بر تركان ، دعوى سلطنت كرد و خود را از دودمان اشكانى معرفى نمود و به يارى سربازان ، كه هواخواه او بودند ، پيروزيهايى كسب كرد و آشكارا گفت :\r\n چو آزرمها بر زمين برزنيم * همه بيخ ساسان زبن بركنيم \r\nنجبا و اشراف كه موقع را مناسب ديدند ، شاه را دستگير و كور كردند و پسرش خسرو دوم را در 590 ميلادى به جانشينى او برگزيدند . اما بهرام چوبين كه خود را از دودمان اشكانى مىدانست ، پايتخت را محاصره كرد و تاج شاهى بر سر نهاد و به نام خود سكه زد .\r\nخسرو دوم ناچار به امپراتور روم « موريكيوس » پناه برد و از وى استمداد نمود . امپراتور خواهش او را پذيرفت و خسرو با كمك سپاهيان روم ، بهرام چوبين را از ميان برداشت .\r\nدر نتيجهء اين كمك همهء ارمنستان از دست ايران خارج شد و سرحد شمالى به درياچهء وان و تفليس رسيد ، ولى اين وضع دوام نيافت و با مرگ امپراتور روم ، خسرو در مقام انتقام برآمد .\r\nغير از ارمنستان ، رها ، كاپادوكيه ، قيصريه و بعدا سوريه ، انطاكيه ، دمشق و بيت المقدس را تصرف نمود . در سال 616 پس از تصرف غزه ، قاهره و اسكندريه را نيز تسخير كرد و به حدود حبشه رسيد و سپس با تسخير آنقره ( آنكارا ) و قسطنطنيه و شكست هياطله ، موفقيت نظامى عظيم و بيسابقه‌اى به دست آورد . اما حكومت بيزانس آرام ننشست ، امپراتور جديد « هرقل » ( هراكليوس ) در ظرف چند سال نه تنها مناطق از دست داده را تسخير كرد ، بلكه تيسفون را محاصره نمود . خسرو كه در جبههء داخلى پشتيبانى نداشت به دست نزديكان خود گرفتار و مقتول گرديد و چراغ عمر شهريار ستمكارى كه در وصف خود مىگفت « انسانى جاويدان درميان خدايان ، و خدايى بسيار توانا درميان آدميان ؛ صاحب شهرت عظيم ،\r\n\r\n\r\n","description":"","footnote":"\r\n( 22 ) . همان ، ص 176 ؛ و تاريخ الرسل و الملوك ، پيشين ، ص 211 .\r\n","page_name":" 620 ","page_number":634},
  {"content":"\r\n\r\nكه با خورشيد طالع مىشود و ديدگان شب عطا كردهء اوست » « 23 » براى هميشه خاموشى گرفت .\r\nدر ايامى كه نهضت اسلامى در خاك عربستان راه رشد و كمال مىپيمود ، در سرزمين ايران ظلم و بيدادگرى به حد اعلاى خود رسيده بود . خسرو دوم كه سلطانى حريص بود ، كمر مردم را زير بار مالياتهاى سنگين خرد كرد . « اگر هرمزد چهارم به بزرگان سختگيرى مىكرد و رعيت را مىنواخت ، خسروپرويز بالعكس ، براى آكندن گنج ، هم رعايا را مىآزرد و هم بزرگان را رنجيده‌خاطر مىكرد . » « 24 » اين پادشاه صميمىترين همكاران خود را به ديار نيستى فرستاد .\r\nثعالبى مىگويد : « خسرو را گفتند كه فلان حكمران را به درگاه خوانديم و تعلل ورزيد ، پادشاه توقيع فرمود كه اگر براى او دشوار است كه به تمام بدن نزد ما آيد ما به جزئى از تن او اكتفا مىكنيم ، تا كار سفر بر او آسانتر شود ، بگوييد سر او را به درگاه ما بفرستند . . . ظلم او نسبت به فقرا و اغنيا حدودى نداشت ، وى در دوران سلطنت 38 سالهء خود گنجها و تجملات بسيار فراهم نمود . » « 25 »\r\nدر سال هجدهم سلطنت ، مالى كه خسرو به گنج جديد خود در تيسفون نقل كرد ، قريب 468 ميليون مثقال زر بود ، كه اگر هم درهم ساسانى را يك مثقال بگيريم تقريبا معادل 375 ميليون فرانك طلا مىشود . از اين گذشته مقدار كثيرى جواهر و جامه‌هاى گرانبها داشت كه بيشتر از عجايب روزگار بود . . . بعد از سيزده سال سلطنت ، در گنج او 800 ميليون مثقال نقود جمع شده بود ، و چون پادشاهى او به سى سال رسيد باوجود جنگهاى طولانى و پرخرجى كه كرد ، ميزان نقود او به 150 ميليون مثقال بالغ گرديد كه تقريبا معادل 1300 ميليون فرانك طلاست ؛ و اين علاوه بر غنايم جنگ بود . افزايش ثروت او در سالهاى اخير به سبب وصول بقاياى مالياتى بود كه بدون اندك ترحم و رعايتى از مردم مىگرفتند . از اين گذشته مبالغى كثير به عنوان غرامت اموالى كه از خزانهء او سرقت شده و به طرق مختلف تلف گشته بود ، از مردمان گرفت . « 26 »\r\nموافق روايات بىپيرايهء طبرى ، خسرو دوم در حرم خويش سه هزار زن داشته است ؛ غير از دخترانى كه خدمتكار يا مغنى و مطرب او بوده‌اند . سه هزار خادم مرد و 8500 مركب و 76 فيل و دوازده هزار قاطر براى حمل بنه داشته است . خسروپرويز تنها از لحاظ اقتصادى كشور را فقير نكرده بلكه بر اثر جنگهاى فراوان او عدهء كثيرى از جوانان و طبقهء فعال كشور ، كه در خدمت نظام بودند ، از بين رفتند . در سالهاى آخر سلطنت ، خسرو با قهر طبيعت روبرو شد : طغيان عظيم دجله ، تنها قسمتى از اراضى حاصلخيز را به باتلاق تبديل نكرد بلكه قسمتى از كاخ شاهى را نيز از بين برد . وى در سالهاى آخر سلطنت با طغيان نجبا و فرماندهان قسمتها مواجه گرديد و عاقبت به دست يكى از پسران خود كه از شاهزاده خانم رومى متولد شده بود ، كشته شد . در دورهء طولانى سلطنت خسرو دوم بزرگترين تحميلات براى تأمين جاهطلبيهاى اين پادشاه بر مردم وارد آمد . دوازده چيز شگفت‌انگيز از دستگاه خسرو\r\n\r\n\r\n","description":"","footnote":"\r\n( 23 و 24 ) . ايران در زمان ساسانيان ، ص 471 به بعد .\r\n( 25 ) . همان ، ص 471 به بعد .\r\n( 26 ) . همان ، ص 474 .\r\n","page_name":" 621 ","page_number":635},
  {"content":"\r\n\r\nحكايت كرده‌اند كه از آن جمله است : قصر تيسفون ، درفش كاويانى ، زن او شيرين ، رامشگران و مغنيان دربار : سركش و باربذ ، ريذك خوش‌آرزو ، شبديز ، فيل سفيد . « 27 »\r\nديگر از عجايب دستگاه خسرو پرويز :\r\n. . . يكى شطرنجى بود كه مهره‌هايش را از ياقوت و زمرد ساخته بودند ؛ ديگر نردى از بسدّ و فيروزه ؛ ديگر قطعه زرى به وزن 200 مثقال كه چون موم نرم بود و مىتوانستند به اشكال مختلف درآورند ؛ ديگر دستارى كه شاه دست را با او پاك مىكرد و چون چركين مىشد در آتش مىافكندند آتش چرك را پاك مىكرد ولى آن را نمىسوخت ( ظاهرا اين دستار از پنبهء كوهى بود ) . خسرو تاجى داشت كه شش من زر خالص در آن به كار برده بودند و مرواريدهاى آن تاج هريك به مقدار بيضهء گنجشك بود ، ياقوتهاى رمانى آن در شب چون چراغ روشنايى مىداد . . . و آن را در شبان تار به‌جاى چراغ به كار مىبردند . زمردهايش ديدهء افعى را كور مىكرد ؛ زنجيرى به طول 70 زرع از سقف آويخته و تاج را به قسمى بر آن بسته بودند كه بر سر پادشاه قرار مىگرفت و از وزن آن آسيبى به او نمىرسيد . « 28 »\r\nثعالبى تخت طاقديس را چنين توصيف مىكند :\r\nاين سريرى بود از عاج و ساج كه صفايح و نرده‌هاى آن از سيم و زر بود . 180 ذراع طول و 150 ذراع عرض داشت ، روى پله‌هاى آن را با چوب سياه و آبنوس زركوب فرش كرده بودند . آسمانهء اين تخت از زر و لاجورد و صور فلكى و كواكب و بروج سماوى . و هفت كشور و صور پادشاهان و هيأتهاى آنان را در مجلس بزم و رزم و هنگام شكار بر آن نقش كرده بودند ، و در آن آلتى بود براى تعيين ساعات روز . چهار قالى از ديباى بافتهء مرصع به مرواريد و ياقوت در آن تخت گسترده بودند كه هريك مناسبت با يكى از فصول سال داشت . « 29 »\r\nمرحوم مشير الدوله مىنويسد :\r\nخسرو پرويز بعد از انوشيروان معروفترين شاهان ساسانى است . از قصور عالى و حرمسرا و تجملات دربار او حكايتها مانده و از او شعراى دورهء اسلامى داستانها گفته يا سروده‌اند . خزانه و گنجها و تجملات او را احدى از شاهان سابق ساسانى نداشته ؛ عدهء زنان اين شاه را مورخين سه‌هزار نوشته‌اند . علاوه بر اينها چند هزار كنيزك براى سرودن و نواختن ، جزو حرمسراى او بودند . از اينجا مىتوان فهميد مخارج دربار ايران در آن زمان چه بود ، و اگر در نظر آوريم كه خسرو پرويز در مجلس محاكمه ، در مقام مدافعه از خود مىگفته كه موجودى خزانهء ايران را چهار برابر كرده ، و مخارج جنگهاى 25 سالهء او را با بيزانس علاوه كنيم به آسانى\r\n\r\n\r\n","description":"","footnote":"\r\n( 27 ) . نگاه كنيد به : ترجمهء تاريخ طبرى ، پيشين ، ص 221 .\r\n( 28 و 29 ) . ايران در زمان ساسانيان ، پيشين ، ص 487 و 488 .\r\n","page_name":" 622 ","page_number":636},
  {"content":"\r\n\r\nمىتوان دريافت چه تحميلاتى در زمان او به مردم ايران شده است .\r\nبا مرگ خسرو پرويز ، بار ديگر فئوداليسم در سراسر ايران سايه افكند . در طى چهار سالى كه بين مرگ خسرو دوم و جلوس يزدگرد سوم ، آخرين شاه ساسانى ، فاصله است ، دوازده پادشاه بر تخت سلطنت جلوس كردند ، كه جملگى آلت دست قدرتمندان و فئودالهاى بزرگ بودند ، و به قول دكتر گيرشمن : « تاج بر سر مىگذاشتند تا چند ماه بعد كشته شوند . چون مرد كم آمد ، زنان را بر تخت نشاندند ؛ چنان كه دو دختر خسرو ، پوران و آذرميدخت به سلطنت رسيدند . »\r\nعاقبت در سال 632 م . شاهزاده‌اى را كه از ترس جان به استخر پناه برده بود پيدا كردند و تاج شاهى بر سر او نهادند . اين شاهزادهء نگونبخت يزدگرد سوم بود . با اينكه در زمان سلطنت اين پادشاه ظاهرا همهء ايران زير فرمان پادشاه واحدى درآمد ولى در حقيقت ، سرداران لشكر ، يعنى سپاهيانى كه در نتيجهء سياست نظامى انوشيروان هريك بر خطه‌اى از ايران فرمانروايى داشتند ، حاضر نبودند از حكومت مركزى اطاعت كنند . آنها منطقهء نفوذ خود چون تيول و اقطاعى كه از پدر به آنها رسيده است تصور مىكردند . ولى اين ملوك - الطوايفى جديد در مقابل اعراب باديه‌نشين كه جز تعصب مذهبى و فكر غارتگرى سرمايه‌اى نداشتند تاب مقاومت نياورد . به فرمان عمر بن الخطاب حملهء نظامى اعراب آغاز گرديد .\r\n\r\nدوران شكست\r\nرستم كه در اين موقع فرمانده كل قوا بود ، باوجود شجاعت فراوان ، در سال 636 ميلادى در قادسيه با سعد بن وقاص سردار عرب جنگ كرد . پس از سه روز زدوخورد فتح نصيب اعراب شد . درفش كاويانى كه مظهر قدرت و افتخار ايرانيان بود ، به دست اعراب افتاد . اين پرچم ، كه غرق زروسيم و گوهر و مرواريد بود ، پس از آنكه با ساير خزاين و جواهرهاى سلطنتى نصيب مسلمانان شد به دستور عمر پاره‌پاره گرديد و ميان مسلمانان قسمت شد .\r\nبراى آنكه به فساد دربار ايران در آن دوره واقف شويم ، كافى است به خاطر آوريم كه پس از فتح عظيم اعراب ، يزدگرد با درباريان و حرمسراى خود راه فرار پيش‌گرفت و در حالى كه « هزار نفر طباخ ، هزار تن رامشگر ، هزار تن يوزبان ، هزار تن بازبان و جماعتى كثير از ساير خدمه همراه او بودند . شاهنشاه اين گروه را هنوز كم مىدانست . » « 30 »\r\nسپاهيان عرب تحت رهبرى سعد بن ابى وقاص ، علىرغم كوشش ايرانيان ، با موفقيت وارد پايتخت شدند و در برابر ايوان كسرى اردو زده متوقف شدند . سعد و ياران نزديك او ، داخل كاخ شاهى ، سبدها و خزاين فراوانى از زر و سيم و جامه‌ها و جواهرات گوناگون به دست آوردند . آنچه سلاطين ساسانى با مكيدن خون ملل تابع و چپاول ممالك همجوار گرد آورده بودند ، به دست مشتى عرب بىذوق افتاد .\r\nشمشيرهاى خسرو و نعمان را با تاج خسرو نزد خليفه عمر فرستادند . عمر تاج را در كعبه آويخت . قالى معروف « بهار كسرى » هم در جزو غنايمى بود كه نزد عمر فرستادند . عمر گفت تا آن را قطعه‌قطعه كرده ميان اصحاب رسول تقسيم كردند .\r\n\r\n\r\n","description":"","footnote":"\r\n( 30 ) . همان ، ص 528 و 529 .\r\n","page_name":" 623 ","page_number":637},
  {"content":"\r\n\r\nعلى عليه السلام سهم خود را به بيست هزار درهم فروخت . سپس خمس غنايم را كه به خليفه تعلق داشت جدا كرده باقى را بين 60 هزار تن سپاهيان سعد تقسيم نمودند . گويند به هرتن دوازده هزار درهم رسيد . « 31 »\r\nكوشش شاه و سرداران او براى نجات شاهنشاهى به جايى نرسيد . « پيروزان » سردار سالخوردهء ايرانى در سال 642 م . در جنگ نهاوند شكست خورده مقتول گرديد . از اين تاريخ به بعد مقاومت منظم و مؤثرى در برابر اعراب وجود نداشت . يزدگرد ضمن عقب‌نشينيهاى پىدرپى خود با بانوان حرم و همراهان بسيار به مرزبان مرو پناه برد ، ولى او اين مهمان ناخوانده را گرامى نداشت و به تحريك او فوجى براى دستگيرى يزدگرد آمدند .\r\nپادشاه برگشته‌بخت شتابان رو به فرار نهاد و تنها در تاريكى شب با جامهء زربفت و زيور شاهوار گريزان شد . چون زمانى سرگردان و حيران به هرسوى رفت ، خسته و درمانده شده به آسيابى درآمده از آسيابان خواست كه مكانى براى گذراندن شب به او بدهد . آسيابان او را نمىشناخت اما از ديدن جامه‌هاى زيبا و گرانبهاى آن مرد غريب به طمع افتاد و چون شاه به خواب رفت ، او را به قتل رسانيد . « 32 »\r\nبنا به روايت ديگر مرزبان مرو كه در جستجوى او بود يزدگرد را در آسياب يافت و هلاكش كرد و در رود مرو انداخت . به اين ترتيب آخرين پادشاه ساسانى مانند آخرين پادشاه هخامنشى در حوالى مرو به قتل رسيد و شاهنشاهى باستانى ايران سقوط كرد .\r\n\r\nوضع اجتماعى و طبقاتى در ايران\r\nدر دورهء ساسانيان ، مانند قرون گذشته ، در جامعهء ايران اختلاف شديد طبقاتى حكومت مىكرد .\r\nچون با حملهء اسكندر و جانشينان او مقررات و سنن طبقاتى اندكى سستى گرفته بود ، ساسانيان پس از آنكه بنيان حكومت خود را استوار كردند براى حفظ موقعيت هريك از طبقات ، سياست نوينى پيش گرفتند و سعى كردند مقام و موقعيت هريك از طبقات مشخص گردد و نجبا و اشراف كاملا از طبقهء متوسط و تودهء مردم مجزا گردند .\r\nاردشير بابكان پايه‌گذار اصلى اين سلسله ، پس از آنكه مخالفين خود را از پاى درآورد ، براى تأمين منافع طبقات ممتاز به آزاديهاى نسبى كه متعاقب حملهء اسكندر در ايران براى طبقهء محروم و مخصوصا كشاورزان پيدا شده بود ، خاتمه داد و سعى كرد حتى الامكان از تغيير وضع طبقات جلوگيرى كند . او در وصيتنامهء خويش به جانشينان خود مىگويد ، از تغيير وضع طبقات از مرتبهء خويش به مرتبهء ديگرى جلوگيرى كنيد ، زيرا منتقل شدن مردم از مراتب خويش ، سبب سرعت انتقال شاهى از پادشاه است ؛ خواه به خلع خواه به كشتن .\r\nبنابراين نبايد از هيچ چيز چندان ترس داشته باشيد كه از :\r\nسرى كه دم گشته يا از دمى كه سرگشته . . . زيرا از گرديدن مردم از حالى به حال ديگر ، نتيجه آن مىشود كه هركس چيزهايى نه درخور او و برتر از پايهء\r\n\r\n\r\n","description":"","footnote":"\r\n( 31 ) . همان ، ص 528 و 529 .\r\n( 32 ) . همان ، ص 531 .\r\n","page_name":" 624 ","page_number":638},
  {"content":"\r\n\r\nمنزلت او مىجويد و چون به آنچه جست ، برسد چيزهايى برتر از آن مىبيند و آرزوى آن مىكند و در طلب آن قدم مىگذارد ، و معلوم است كه درميان عامه كسانى هستند كه به شاهان نزديكتر از ديگرانند و انتقال مردم از حالات خويش باعث مىشود كه آنها كه در پايهء تالى شاهند طمع در شاهى مىبندند و آنان كه پس از ايشانند ، هوس مقام ايشان مىكنند . « 33 »\r\nدر قوانين مملكت مواد و مقرراتى وجود داشت تا خون خاندانهاى بزرگ با خون خاندانهاى پست درهم نياميزد و اموال غيرمنقول همواره در خاندانهاى كهن باقى ماند . نام خانواده‌هاى بزرگ و شجرهء نسب آنها در دفاتر مخصوص ثبت مىشد . با اين حال و با تمام مراقبتى كه در حفظ سنن قديم به عمل مىآمد ، گاه به علل مختلف ، خانواده‌هاى اشراف منقرض يا مطرود مىشدند و يا در بين آنها افرادى پيدا مىشدند كه با پشت‌پا زدن به رسم معمول زمان ، با طبقات پايين آميزش مىكردند و از طريق ازدواج و توالد و تناسل به اساس اشرافيت قديم لطمه مىزدند .\r\nدر دورهء ساسانيان ، در ايامى كه بازار دين و تعصبات مذهبى گرم بود هركس از دين رسمى ( مذهب زردشتى ) برمىگشت از ارث محروم و از حق مالكيت بىنصيب مىشد و اموال او به نزديكترين خويشاوندانش مىرسيد .\r\nمهمترين منبعى كه وضع طبقاتى ايران را در عهد ساسانيان بيان مىكند نامهء تنسر است كه بوسيلهء ابن مقفع ، در قرن نهم ميلادى ، از زبان پهلوى به عربى ترجمه شده است .\r\nترجمه‌هاى متعددى كه از اين نامه به عمل آمده سبب شده است كه مندرجات آن تغيير كند و ارزش واقعى آن از دست برود . با اينكه در نامهء تنسر قيد شده است كه مقامات مهم مملكتى بايد ارثى باشد ، بعضى منابع ديگر نشان مىدهد كه شاه به ميل خود اشخاص را به مقامات مختلف مىگماشته ؛ ولى اين عمل سلاطين نيز غالبا با عكس العمل شديد نجبا و روحانيان ، كه سعى داشتند نفوذ و موقعيت خود را در دستگاه حكومت حفظ كنند ، مواجه مىگرديده است . چنان كه مىدانيم تثبيت وضع طبقاتى در ايران ، بطور كامل از دورهء داريوش كبير آغاز گرديد ، و اين وضع با نوسانات و تغييرات ناچيزى تا عهد ساسانيان دوام يافت .\r\nهدف نامهء تنسر اين بود كه پس از طوفان جنبش مزدكى بار ديگر سنتهاى طبقاتى احيا شود و حقوق و امتيازات خانواده‌هاى كهن ، كه بر اثر جنبش طبقات مظلوم اندكى متزلزل شده بود ، بار ديگر تجديد گردد .\r\nمسعودى گويد :\r\nاردشير پسر بابك پيش قدم تنظيم طبقات بود و ملوك و خليفگان بعد پيروى او كردند . خواص اردشير سه طبقه بودند : نخست اسواران و شاهزادگان بودند و جاى اين طبقه طرف راست پادشاه بود و ده ذراع از او فاصله داشت و اينان نزديكان و نديمان و مصاحبان شاه بودند و همه از اشراف و دانشوران بودند .\r\n\r\n\r\n","description":"","footnote":"\r\n( 33 ) . نامهء تنسر ، تصحيح مجتبى مينوى ، تهران ، 1311 ، ص 56 .\r\n","page_name":" 625 ","page_number":639},
  {"content":"\r\n\r\nطبقهء دوم به فاصلهء ده ذراع از طبقهء اول جاى داشت و اينان مرزبانان و شاهان ولايات مقيم دربار و سپهبدان بودند كه به دوران اردشير ملك نواحى داشتند . جاى طبقهء سوم نيز ده ذراع دور تر از جاى طبقهء دوم بود و اينان دلقكان و بذله‌گويان بودند . . . » « 34 »\r\nاردشير افراد طبقهء سوم نظير جولا و حجامتگر را پست و فرومايه مىشمرد و مىگفت : « براى نفس شاه و رئيس و دانشور فرزانه چيزى زيان‌آورتر از معاشرت مردم پست و آميزش اشخاص فرومايه نيست . . . » « 35 »\r\nدر شاهنامه در پايان پندنامهء انوشيروان ، به نظام غلط اقتصادى و طبقاتى عهد ساسانيان اشاره شده است .\r\n يكى مرد بينى كه با دستگاه * رسيده كلاهش به ابر سياه\r\nكه او دست چپ را نداند ز راست * ز بخشش فزونى نداند ز كاست\r\nيك از گردش آسمان بلند * ستاره بگويد كه چونست و چند\r\nفلك رهنمونش به سختى بود * همه بهر او شوربختى بود \r\nدر جاى ديگر مىفرمايد :\r\n چنين بود تا بود و اين تازه نيست * گزاف زمانه بر اندازه نيست\r\nيكى را برآرد به چرخ بلند * يكى را كند زار و خوار و نژند\r\nنه پيوند با آن نه با اينش كين * كه دانست راز جهان‌آفرين \r\nدر ايران قبل از اسلام ، ظاهرا براى حفظ وضع طبقات مختلف ، ازدواج بين خويشان و بستگان نزديك معمول بوده است ( خويتودس ) . « بعد از اسلام نيز از ازدواج بين اقوام نزديك نزد ايرانيان پسنديده است و مىگويند كه عقد پسرعمو و دخترعمو در آسمان بسته شده . اين اعتقادات از اهميت دادن به تخمه و نژاد سرچشمه مىگيرد . . . محتمل است كه در زمان باستان اين عادت نزد اشراف و بخصوص شاهان معمول بود . . . » « 36 »\r\nكريستن سن مىنويسد :\r\nجامعهء ايرانى بر دو ركن قايم بود : مالكيت و خون . بنابر نامهء تنسر ، حدودى بسيار محكم نجبا و اشراف را از عوام الناس جدا مىكرد . امتياز آنان « به لباس و مركب و سراى و بستان و زن و خدمتكار بود . » و در جاى ديگر گويد :\r\n« اشراف را به لباس و مراكب و آلات تجمل از محترفه و مهنه ممتاز كردند و زنان ايشان همچنين به جامه‌هاى ابريشمين و قصرهاى منيف و رانين و كلاه و صيد و آنچه آيين اشراف است . و مردمان لشكرى به آسايش و رفاهيت آمن و مطمئن به خانه‌ها به معاش ، بر سر زن و فرزند فارغ نشسته . » در شاهنامهء فردوسى از خسروانى كلاه و زرينه كفش بسيار سخن رفته است كه مايهء امتياز اشراف بزرگ بوده است .\r\nبعلاوه طبقات از حيث مراتب اجتماعى درجاتى داشتند . هركس را در جامعه ، درجه و مقامى ثابت بود ، و از قواعد محكم سياست ساسانيان يكى اين را\r\n\r\n\r\n","description":"","footnote":"\r\n( 34 و 35 ) . مروج الذهب ، پيشين ، ص 239 .\r\n( 36 ) . نوشته‌هاى پراكنده ، پيشين ، ص 506 .\r\n","page_name":" 626 ","page_number":640},
  {"content":"\r\n\r\nبايد شمرد كه هيچكس نبايد خواهان درجه‌اى باشد فوق آنچه به مقتضاى نسب به او تعلق مىگيرد . « سعد الدين وراوينى » در مرزبان‌نامه حكايتى نقل مىكند كه هرچند در صورت فعلى افسانه‌آميز است ، لكن در اين باب خالى از فايده نيست :\r\nصاحب اقبالى از خسروان پارس يك روز بفرمود تا جشنى بساختند و اصناف خلق را از اواسط و اطراف مملكت شهرى و لشكرى ، خواص و عوام ، عالم و جاهل ، جمله را در صحرايى به يك مجمع جمع آوردند . . . و همه را على اختلاف الطبقات صف در صف بنشاندند . . . « 37 »\r\nقوانين مملكت حافظ پاكى خون خاندانها و حفظ اموال غيرمنقول آنان بود . راجع به خاندان سلطنتى در فارسنامه ، عبارتى است كه ظاهرا مأخوذ از آيين‌نامك عهد ساسانيان است : « عادت ملوك فرس و اكاسره آن بودى كى از همه ملوك اطراف چون چين و روم و ترك و هند ، دختران ستدندى و پيوند ساختندى و هرگز هيچ دختر را بديشان ندادندى . دختران را جز با كسانى كه از اهل بيت ايشان بودند مواصلت نكردندى . » نام خانواده‌هاى بزرگ را در دفاتر و دواوين ثبت مىكردند . دولت حفظ آن را عهده‌دار بود و عامه را از خريدن اموال اشراف منع مىكرد . باوجود اين قهرا بعضى خانواده‌هاى نجيب به مرور زمان منقرض مىشدند . . . در بعضى ادوار عهد ساسانى برگشتن از دين رسمى مملكت موجب حرمان از ارث مىشده و مرتد از حق مالكيت بىنصيب و املاك او به نزديكترين خويشاوندانش مىرسيده است . « 38 »\r\nابن المقفع ضمن نقل مطالبى از « بهرام بن خورزاد » و اجداد خويش ، در وصف جهانگشايى اسكندر ، از مساعى شهنشاه براى تثبيت موقعيت اجتماعى طبقات ممتاز و جلوگيرى از آميزش طبقات بالا با طبقات محروم ، سخن مىگويد و مىنويسد :\r\nشهنشاه . . . ميان اهل عامه و اهل درجات تميزى ظاهر و عام پديد آورد و به مركب و لباس و سراى و بستان و زن و خدمتكار تفاوت آشكار كرد ، و بعد از آن ، ميان ارباب درجات هم تفاوت نهاد : « و من باز داشتم از آنكه هيچ مرد مزاده زن عامه نخواهد تا نسب مصون ماند و هركه خواهد ، ميراث بر آن حرام كردم و حكم فرمودم تا عامه مستغل املاك بزرگان نخرند . . . تا هريك را درجه و مرتبه معين ماند » و به كتابها و ديوانها مدون گردانيد . . . و حكم فرمود كه هركه از اين سنت بگذرد مستحق وضع درجه باشد . . . » « 39 »\r\nابن المقفع در جاى ديگر به طبقات و اعضاى اربعه اشاره مىكند و مىنويسد :\r\nسر آن اعضا پادشاه است ، و عضو اول اصحاب دين ، و اين عضو ديگر\r\n\r\n\r\n","description":"","footnote":"\r\n( 37 و 38 ) . ايران در زمان ساسانيان ، پيشين ، ص 339 به بعد .\r\n( 39 ) . نقل از : روزنامهء آسيايى كه دارمستتر آن را بعد از مقابلهء دو نسخهء تاريخ طبرستان ابن اسفنديار منتشر كرده است ؛ و در صفحهء 1627 امثال و حكم دهخدا نقل شده است .\r\n","page_name":" 627 ","page_number":641},
  {"content":"\r\n\r\nباره در اصناف است : حكام و زهاد و سدنه « 40 » و معلمان . و عضو دوم مقاتله يعنى مردان كارزار ، و ايشان بر دو قسمند : سوار و پياده و بعد از آن به مراتب و اعمال متفاوت . عضو سوم كتاب ، و ايشان بر طبقاتند و انواع كتاب رسايل و كتاب محاسبات و كتاب اقضيه و سجلات و شروط و سير و اطبا و شعرا و منجمان داخل طبقات ايشان . عضو چهارم را مهنه « 41 » گويند ، و ايشان بازرگانان و اعيان و تجار و ساير محترفه‌اند ، و آدمى را به اين چهار عضو در روزگار صلاح باشد . » « 42 »\r\nجاحظ گويد : « اردشير بن بابك بندگان درگاه را سه طبقه تقسيم كرد : نخستين در ايام رسمى ده ذرع از پادشاه فاصله داشت و طبقهء دوم و سوم نيز هريك ده ذرع از ديگرى دور بودند . بعد مردمان را به چهار گروه كرد : منتسبين به سلطنت ، روحانيان ، دانايان ، برزيگران و پيشه‌وران ، و نيز در رامشگران و مطربان طبقاتى منظور بود كه هرون الرشيد آن را متداول داشت . » به گفتهء جاحظ : « چون شاه عطرى به كار برد نديمان را استعمال آن جايز نباشد . » وى در جاى ديگر مىنويسد كه : « در عصر اردشير بابكان هيچكس نمىتوانست تاجى شبيه تاج شاه و جامه‌اى مانند وى و مهرى چون مهر شاه داشته باشد . »\r\nكريستن سن مىنويسد :\r\n« همچنين درميان طبقات عاليه تفاوتهاى بارزى بود . هريك از افراد مقامى ثابت داشت و كسى نمىتوانست به حرفه‌اى مشغول شود ، مگر آنچه از جانب خدا براى آن آفريده شده بود . » - در مينوگ خرد ، كه مؤلفش معلوم نيست ، آمده است كه پيشه‌وران بايد : « در كارهايى كه نمىدانند وارد نشوند . آنچه مربوط به پيشهء آنهاست به خوبى انجام دهند و مزد آن را به نرخ عادله بگيرند ، چه هركس به كارى مشغول شود كه از آن آگاه نيست ، آن كار را ضايع و بيفايده كرده است . » « ابو الفداء » گويد ، پادشاهان ايران هيچ كارى را از كارهاى ديوانى به مردم پست‌نژاد نمىسپردند . فردوسى حكايتى نقل كرده است كه حاكى از همين ممنوعيت عوام الناس است ؛ در زمانى كه انوشيروان به روم لشكر مىكشيد . به سيصد هزار دينار براى تأمين مخارج لشكر نيازمند بودند ، تصميم گرفتند از بازرگانان يا دهقانان شهر ، اين مبلغ را به وام بگيرند ، در انجمنى كه بدين منظور تشكيل شد ، كفشگرى داوطلب پرداخت اين پول شد و پس از تقديم وجه به فرستاده و مأمور سپاه گفت كه فرزند مستعدى دارم ، با اجازهء شاه مىخواهم كه او را به فرهنگيان بسپارم ، باشد كه روزى به مقام دبيرى برسد .\r\n يكى پور دارم رسيده به‌جاى * به فرهنگ جويد همى رهنماى\r\nاگر شاه باشد بدين دستگير * كه اين پاك فرزند گردد دبير . . . \r\nشاه با اين پيشنهاد موافقت نمىكند و مىگويد :\r\n\r\n\r\n","description":"","footnote":"\r\n( 40 ) . سدنه ، جمع سادن : پرده‌دار و دربان .\r\n( 41 ) . مهنه ، جمع ماهن : خادم .\r\n( 42 ) . از : روزنامه آسيايى كه دار مستقر آن را بعد از مقاله نسخ تاريخ طبرستان ابن اسفنديار منتشر كرده است و در صفحه 1627 امثال و حكم دهخدا نقل شده است .\r\n","page_name":" 628 ","page_number":642},
  {"content":"\r\n\r\n چو بازارگان‌بچه گردد دبير * هنرمند و با دانش و يادگير\r\nچو فرزند ما برنشيند به تخت * دبيرى ببايدش پيروزبخت\r\nهنر يابد از مرد موزه‌فروش * سپارد به دو چشم بينا و گوش\r\nبه دست خردمند مرد نژاد * نماند جز از حسرت و سرد باد\r\nبه ما بر ، پس مرگ ، نفرين كند * چو آيين اين روزگار اين بود\r\nهم‌اكنون شتر بازگردان ز راه * درم خواه ، از موزه‌دوزان مخواه\r\nفرستاده برگشت و شد با درم * دل كفشگر زان درم پر ز غم \r\nبطور كلى بالا رفتن از طبقه‌اى به طبقهء ديگر مجاز نبود ، ولى گاهى استثناء واقع مىشد و آن وقتى بود كه يكى از آحاد رعيت اهليت و هنر خاصى نشان مىداد . در اين صورت بنابر نامهء تنسر « آن را بر شاهنشاه عرض كنند بعد تجربت موبدان و هرابذه و طول مشاهدات ، تا اگر مستحق دانند به غير طايفه الحاق فرمايند . » اگر آن شخص در پارسايى آزموده بود ، او را وارد طبقهء روحانيان مىكردند و اگر قوت و شجاعت داشت او را در طبقهء جنگيان داخل مىنمودند و اگر در عقل و قوهء حافظه ممتاز بوده در طبقهء دبيران . . . درهرحال در جامعهء آن روز مردمان شهر نسبتا وضع خوبى داشتند . آنان هم مانند روستاييان ماليات سرشمارى مىپرداختند ولى گويا از خدمات نظامى معاف بودند و بوسيلهء صناعت و تجارت صاحب مال و جاه مىشدند . « 43 »\r\nبه عقيدهء محققان شوروى ، در دورهء ساسانيان طبقات و دسته‌هاى اجتماعى از لحاظ شرايط اقتصادى يكسان نبودند و\r\n. . . در حدود هردسته درجات و اختلافات مالى وجود داشت ، و اين دسته‌ها از لحاظ اقتصادى يك واحد اقتصادى مشخص را تشكيل نمىدادند و نمىتوانستند تشكيل دهند . عملا چهارچوبه و حدودى كه در عهد ساسانيان براى اين دسته‌ها وجود داشت ، آنها را به صورت كاست يا صنف محدود درنمىآورد ؛ بطورى كه واجد يك نوع آزادى نسبى بودند و افراد يك دسته مىتوانستند تا اندازه‌اى به دستهء ديگر منتقل شوند . ولى اين رسته‌ها معرف تقسيم‌بندى طبقاتى نبود .\r\nدر ايران ، تقسيم جامعه به طبقات ، به وضع بارزى وجود داشت ، بهره‌كشان بطور كلى صاحبان اراضى بودند و استثمار شوندگان ، مردم روستا ؛ كه از لحاظ وضع مالى و ميزان تابعيتشان در مقابل صاحبان اراضى متفاوت بودند .\r\nدر زندگى ايران عهد ساسانى ، برده‌دارى نيز مقام مهمى داشت . ايران در آغاز قرون وسطى اندك‌اندك به سوى روابط فئودالى مىگراييد و اين روابط در قرن پنجم به نحوى بارزتر نمايان شد . تكوين روابط فئودالى خيلى زودتر آغاز شد و نهضت مزدكيان ، كه بر ضد استقرار تابعيت فئودالى روستاييان بود ، در پاشيدگى و نابودى روابط دوران برده‌دارى تا اندازه‌اى مؤثر بوده است . « 44 »\r\n\r\n\r\n","description":"","footnote":"\r\n( 43 ) . ايران در زمان ساسانيان ، ص 343 و 344 .\r\n( 44 ) . تاريخ ايران از دوران باستان تا پايان سدهء هيجدهم ، پيشين ، ص 92 .\r\n","page_name":" 629 ","page_number":643},
  {"content":"\r\n\r\n\r\nوضع طبقات مختلف\r\n« چنان كه قبلا اشاره كرديم از عهد اردشير ( 224 ميلادى ) اصول ملوك الطوايفى قديم كمابيش متزلزل گرديد و حكومت مطلقهء ديوانى تحت فرمان شاهنشاه ، جاى آن را گرفت . در طول چهار قرنى كه ساسانيان حكومت مىكردند ، همواره تضاد و تعارض و مبارزهء فئودالهاى ملوك الطوايف با حكومت مطلقهء ديوانى بطور نهان و آشكار به چشم مىخورد ؛ منتها در دورهء سلاطين بىكفايت اين اختلاف و مبارزه بيشتر محسوس است .\r\nدر دورهء ساسانيان ، چهار طبقه در جامعه ديده مىشد كه تشخيص حدود قدرت و اختيارات آنها بسيار پيچيده و دشوار است :\r\n1 . شاهزادگان و امرا و فئودالهاى بزرگ و روحانيان ، 2 . جنگيان ، 3 . دبيران ، 4 . تودهء ملت يعنى روستاييان و شهريان . هريك از اين طبقات خود به دسته‌هاى ديگرى تقسيم مىشدند و نمايندهء يكى از مشاغل اجتماعى به‌شمار مىرفتند . براى حسن جريان امور ، هريك از طبقات براى خود رئيسى داشت . رئيس روحانيان موبذان موبذ ، رئيس جنگيان ، ايران سپاهبذ و رئيس دبيران ، ايران دبيربذ خوانده مىشد .\r\nشاهزادگان و امراى بزرگ و كوچكى كه با داشتن تيول و اقطاعات در نقاط مختلف كشور فرمانروايى مىكردند جملگى تحت الحمايهء شاهنشاه بودند . مخصوصا شاهزادگانى كه احتمال مىرفت روزى بر اريكهء سلطنت نشينند ، مجبور بودند با قبول فرمانفروايى ايالات خود را براى مقام پادشاهى مهيا و آماده كنند . . . بزرگان وقتى كه خواستند و هرام پنجم را از حق پادشاهى محروم كنند ، اين بهانه را پيش كشيدند كه هنوز فرمانفروايى ايالتى نيافته است و لياقت او معلوم نيست ، اما سياست شاهنشاه اقتضا نمىكرد كه مقامات عاليهء فوق را بطور موروث به آن شاهزادگان واگذارد ، زيرا كه شاهنشاه مىخواست هرطور منافع مملكت اقتضا كند ، آن فرمانفرمايان را تغيير بدهد . براى اين مرزبانان و شاهزادگان ، عنوان شاهى لقبى بيش نبود و تنها اين فايده را داشت كه آنها را در صف نخستين طبقات عاليهء اجتماعى قرار مىداد . شاهزادگان مكلف بودند كه جمله به درگاه بنوبت ملازم باشند و تكاليف خود را بجا آورند . اما نبايستى در آنجا شغل معينى داشته باشند ، زيرا كه بنابر مندرجات نامهء تنسر اگر مرتبه‌جويى كنند به منازعات و جدال و قيل و قال افتند ، حشمت ايشان بشود و به - چشمها حقير گردند . » « 45 »\r\n\r\nاهليت و شايستگى شرط سلطنت است\r\nبه موجب كتاب دينكرت : « هرگاه تنگى و خوارى در همه‌جا پديد آيد و پادشاه را آن شايستگى نباشد كه به نيروى خويش بر آن غلبه يابد ، يا خود انديشهء تيمار خلق ندارد و چارهء درد را نتواند يافت ، چون توانايى ندارد كه بر درد چيره شود و درمان آن را نيز نداند ، پس بىگمان خود به داد و عدل فرمانروايى نتواند كرد ، ازين‌رو بر ديگران واجب است كه به پاس داد و عدل با او در آويزند . »\r\n\r\n\r\n","description":"","footnote":"\r\n( 45 ) . ايران در زمان ساسانيان ، پيشين ، ص 112 به بعد ( به اختصار )\r\n","page_name":" 630 ","page_number":644},
  {"content":"\r\n\r\nيكى از شرايط احراز مقام سلطنت ، غير از فرهء ايزدى ، برخوردارى از سلامت عقل و خرد و داشتن بدن و اندامى سالم بود . به همين مناسبت ، اغلب پادشاهان ساسانى نه تنها رقبا و مدعيان ، بلكه فرزندانى را كه در مظان تهمت يا مورد سوءظن قرار مىگرفتند ، يا مى - كشتند يا به صورت انسانى ناقص العضو درمىآوردند تا روزى مدعى تاج و تخت نشوند ؛ چنان كه قباد پس از آنكه براى دومين‌بار به تخت سلطنت نشست ، جاماسب را كه در غياب او به مقام سلطنت برگزيده شده بود ، كور كرد و انوشيروان عادل پس از رسيدن به پادشاهى دو برادر خود را كشت و فرزند خود « انوشگزاد » را كور كرد و شيرويه تمام برادران خود را به ديار نيستى فرستاد .\r\nدر دورهء ساسانيان ، تشريفات دربارى بيش‌ازپيش رعايت مىشد . هركس به حضور شاه بار مىيافت ناگزير بود به خاك بيفتد و در همان حال باقى بماند تا از طرف شاهنشاه اجازهء برخاستن داده شود . هر وقت پادشاهى بيكفايت به زمامدارى مىرسيد ، نفوذ و قدرت فئودالها و فرمانروايان استانهاى مختلف فزونى مىگرفت . به عقيدهء استاد سعيد نفيسى :\r\nايران در دورهء ساسانيان ، يك قسم دولت متحد يا كنفدراسيونى تشكيل مىداد كه نخست از دو قسمت ممتاز تشكيل مىشد : يكى ايران يا ايرانشهر ، كه شامل سرزمين قديم و هميشگى نژاد ايرانى بود و ديگر انيران ، يعنى بجز ايران كه شامل نواحى وسيعى بوده است كه ساسانيان گرفته و به كشور خود افزوده‌اند .\r\nهر ناحيه‌اى كه نژاد ديگر داشته يا مرزهاى طبيعى آن را از ناحيهء ديگر جدا مىكرده ، شهرستان جداگانه‌اى به‌شمار مىرفته كه حكمران جداگانه و اغلب موروث از خانوادهء معينى داشتند و در كار خود بيشتر مستقل و مختار بودند ؛ منتها مكلف بودند در سال مقدار معينى پول به خزانه‌دارى شاهنشاهى و مقدارى هداياى نوروز و مهرگان به دربار بفرستند و در موقع جنگ عدهء معينى سرباز پياده به ميدان جنگ روانه كنند و لباس و سلاح آنها را تهيه كنند و حتى در ميدان جنگ خرج آنها را بدهند و گاهى هم خود فرمانده آنها باشند .\r\nحكمرانان نواحى بزرگ غالبا عنوان شاه را به سرزمين يا قبيلهء خود اضافه مىكردند ؛ مانند كوشانشاه ، گيلانشاه ، ميشانشاه ( حكمران دشت ميشان ) . پسران شاه و شاهزادگانى كه ممكن بود روزى به مقام سلطنت برسند مجبور بودند با قبول فرمانروايى ايالات بزرگ ، خود را براى قبول مقام سلطنت آماده كنند .\r\nحكومت ساسانيان كه وارث رژيم ملوك الطوايفى عصر اشكانيان بود سعى كرد از قدرت سلسله‌هاى محلى بكاهد . از هفت دودمان ممتازى كه در اين دوره موقعيت مهمى داشتند سه خانوادهء قارن و سورن و اسپاهبذ از دودمان اشكانى بودند . كريستن سن مىگويد : « ما اطلاعات صحيحى در باب امتيازات صاحبان تيول و اقطاعات نداريم ؛ مثلا نمىدانيم آيا حكام شاهى نسبت به اقطاعاتى كه در قلمرو آنها واقع مىشده اختياراتى داشته‌اند يا خير . . . در عهد ساسانيان مجددا به آن عادت باستانى برمىخوريم كه بعضى مشاغل و مناصب ارثا به رؤساى هفت دودمان نخستين رسيده است . » يكى از اين خانواده‌ها عهده‌دار نهادن تاج بر سر شاه بود و ديگرى امور لشكرى را نظارت مىكرد و خانوادهء ديگر كارهاى كشورى را تحت نظر\r\n\r\n","description":"","footnote":"","page_name":" 631 ","page_number":645},
  {"content":"\r\n\r\nمىگرفت و خانواده‌اى در دعاوى مردم حكميت مىكرد . ساسانيان بدون آنكه بنيان ملوك - الطوايفى را از بيخ و بن براندازند ، سعى فراوان كردند تا از نفوذ و قدرت آنها ، كه مانع استحكام بنيان شاهنشاهى بود ، بكاهند و چنان كه ديديم تا مرگ شاپور دوم كسى از خاندانهاى قديم مزاحم مقام سلطنت نبود . ولى با مرگ اين پادشاه تا جلوس خسرو اول ، يعنى مدت 125 سال ، بار ديگر فئودالها نيرو گرفته و در مقام تجديد قدرت ديرين برآمدند ، ولى خسرو اول با استفاده از نهضت مزدكى ، بار ديگر آنها را برجاى خود نشاند . ولى اقدامات ضد فئودالى خسرو اول نيز ريشه‌دار نبود و چنان كه ديديم ، يكى از علل اساسى سقوط ساسانيان همين جدالها و ختلافات فئودالهاى بزرگ با مقام سلطنت بود .\r\n\r\nبزرگان و نجبا و دهقانان\r\nشاهنشاه براى تثبيت موقعيت خود از يك طرف به بزرگان و نجبا و از طرف ديگر به قشون خود متكى بود . به عقيدهء دكتر گيرشمن :\r\n« عمل طبقه‌اى كه به عنوان بزرگان و نجبا خوانده مىشود ، در حقيقت عبارت بود از تضعيف قدرت متجاوز سرورانى كه از خانواده‌هاى بزرگ بودند . اين طبقه شامل صاحبمنصبان كشور و وزراء و رؤساى ادارات و مرتبه‌داران سلطنتى بود . . . پادشاهى ساسانى در حالىكه از يك‌سوى بدين طبقه و از سوى ديگر به قشون متكى بود ، توانست مجددا مملكت را نظم دهد و به آن نيرويى بدهد كه در عهد اشكانى سابقه نداشت . » « 46 »\r\nپايين‌تر از نجبا و بزرگان ، نجباى درجه دوم يا آزادان قرار داشتند كه تعداد آنها زياد و مالك اراضى و رئيس دهكده‌ها به‌شمار مىرفتند و آنها را كدخدايان يا « كذگ خوذايان » و دهقانان يا « ديهگانان » نيز مىگفتند . ادارهء امور دهكده‌ها بطور موروث به آنها مىرسيد .\r\nعامل و نمايندهء دولت و در واقع رابط بين روستاييان و حكومت مركزى به‌شمار مىرفتند .\r\nبه عقيدهء كريستن سن اقتدار نجباى درجه دوم ( كدخدايان ) و دهگانان يا دهقانان ناشى از اين بود كه :\r\nادارهء امور محلى ارثا به آنها مىرسيده است . دهقانان بمنزلهء چرخهاى ضرورى دولت بوده‌اند . اگرچه هنگام حوادث عظيم تاريخى تظاهرى نمىكردند لكن از جهت اينكه بنيان استوار كشور و تاروپود دولت محسوب مىشده‌اند ، آنان را بايد داراى اهميت فوق العاده دانست .\r\nدهقانان پنج صنف بوده‌اند كه به جامه‌هاى مختلف متمايز مىشده‌اند .\r\nبنابر تعريفى كه در مجمل التواريخ مىبينيم ، دهقان « رئيس و مالك اراضى و قرى » بوده است ، اما اراضى مزروعى كه ارثا به دهقانان مىرسيد چندان وسعتى نداشت ؛ چنان كه از اين لحاظ در اكثر نقاط شخص دهقان با ساير آحاد رعيت يكسان بود و دهقان كشاورز درجهء اول در ديه خود محسوب مىگرديد . پس دهقان ، در مقابل زارعين ، داراى آن موقع و مقامى كه نجباى ملاك داشته‌اند نبوده است .\r\nاز لحاظ ديگر ، مىتوان دهقانان را نمايندهء دولت درميان رعيت خالصه گفت .\r\n\r\n\r\n","description":"","footnote":"\r\n( 46 ) . ايران از آغاز تا اسلام ، پيشين ، ص 312 به بعد .\r\n","page_name":" 632 ","page_number":646},
  {"content":"\r\n\r\nوظيفهء عمدهء او در اين صورت وصول ماليات بوده است . نظر به اطلاعات محلى كه دهقانان از اوضاع زمين و نفوذ رعايا داشتند ، دولت ايران موفق مىشد كه با وجود لم يزرع بودن اغلب نقاط كشور ، مصارف فوق العادهء جنگها و هزينهء گزاف دولتى را تحمل نمايد و از عهده برآيد . پس از فتح عرب نيز باوجود خشونتى كه فاتحين در اخذ ماليات به خرج مىدادند ، مادام كه با دهقانان متحد نشدند ، نتوانستند عايدات خود را به ميزانى برسانند كه شاهنشاهان ساسانى رسانده بودند . « 47 »\r\n\r\nپيشه‌وران\r\nمحققان شوروى مىنويسند :\r\nشهرهاى ايران عهد ساسانى مركز پيشه‌ها و بازرگانى بود . بازار قلب اين شهرها را تشكيل مىداد و كالاها و مصنوعات گوناگون از اكناف كشور به آنجا حمل مىشد . منابع موجود از روابط تجارتى سخن مىگويند كه از طريق آسياى ميانه يا خاور دور و هندوستان و جزيرهء سيلان و عربستان جنوبى و نوبى برقرار بود . در آن عهد ، شهرهاى ايران مراكز پرجوش و خروش دادوستد و بازرگانى بود و دروازهء آنها به روى كاروانهايى كه ابريشم را از آسياى ميانه و عاج را از هند و پشم را از نواحى دامدارى كوهستانى و غلات و سبزيجات و ميوه و انگور و خرما و روغن زيتون و شراب را از سرزمينهاى زراعتى به آنجا حمل مىكردند ، گشوده بود .\r\nدر ميدانهاى شهر ، هميشه ، هيجان و جوش‌وخروش حكمفرما بود و مردم بسيار با يكديگر برخورد مىكردند ، مىفروختند ، مىخريدند و از آخرين اخبار مطلع مىشدند و به آنچه تازه و غير منتظره بود مىنگريستند ، و با ترس و وحشت در بازار يونجه‌فروشان تيسفون كه ميدان اعدام نيز به‌شمار مىرفت ، گرد مىآمدند .\r\nترقى فراوان حرف و پيشه‌ها و رونق روابط بازرگانى به سازمانى متكى بود كه منابع موجود به وجود آن گواهى مىدهند . از مجامع روحانيان نسطورى كه در قرنهاى پنجم و ششم بارها در ايران با اجازهء شاه منعقد شد ، صورت مجلسهايى باقى مانده است . قطعنامه - هاى مجامع مزبور را ، كه به زبان سريانى تنظيم شده ، نه تنها روحانيان امضا كرده‌اند بلكه امضاى عده‌اى . . . كه نمايندهء گروهى از پيشه‌وران عضو صنف يا دسته‌اى بودند نيز ديده مىشود . مصنوعات فلزى در ايران مقام بلندى داشت ، بدين سبب جاى شگفتى نيست كه به نام رئيس جواهريان ، رئيس نقره‌سازان و غيره برمىخوريم . « 48 »\r\nراجع به تشكيلات پيشه‌وران شهرى « هوتوخشان » در قرنهاى چهارم و پنجم در ايران به سبب قلت منابع به دشوارى مىتوان سخن گفت :\r\nهمينقدر مىدانيم كه پيشه‌وران يك حرفه در شهرها در كويهاى معينى منزل داشتند . شكى نيست كه در قرن ششم ، اصناف و پيشه‌وران وجود داشته‌اند .\r\n\r\n\r\n","description":"","footnote":"\r\n( 47 ) . ايران در زمان ساسانيان ، پيشين ، ص 132 .\r\n( 48 ) . تاريخ ايران از دوران باستان تا پايان سدهء هيجدهم ، پيشين ، ص 142 .\r\n","page_name":" 633 ","page_number":647},
  {"content":"\r\n\r\nدر تاريخ زندگى اوستافياى متسختى ( منبع گرجى قرن ششم ميلادى ) آمده است كه پيشه‌وران ايرانى تشكيلات صنفى و جشنهاى صنفى داشتند ( به ويژه كفشدوزها ) و پيشه‌وران جزء قشر خراج‌دهنده بودند . « 49 »\r\n\r\nروحانيان\r\nدر دورهء ساسانيان طبقهء روحانيان در رأس طبقات ممتاز قرار داشتند و رؤساى آنها از ميان طبقهء مغان انتخاب مىشدند . روحانيان زردشتى مانند ساسانيان كه نسب خود را به سلاطين هخامنشى مىرسانيدند ، براى خود شجرهء نسبى ساخته بودند و خود را از سلسلهء پيشداديان مىشمردند . مغان در آغاز امر در بين قوم ماد مقام روحانى داشتند . پس از آنكه دين زرتشت گسترش يافت ، مغان رهبرى و پيشوايى مذهب جديد را به عهده گرفتند .\r\nاز ميزان قدرت و نفوذ معنوى روحانيان در بين قشرهاى مختلف اجتماع در دورهء هخامنشيان ، سلوكيان و اشكانيان اطلاعات دقيقى در دست نيست ؛ آنچه مسلم است پس از روى كار آمدن سلسلهء ملى ساسانيان و به رسميت شناختن مذهب زرتشت ، نفوذ و قدرت معنوى روحانيان فزونى گرفت تا جايى كه به قول كريستن سن ، هرفردى از گهواره تا گور در تحت نظارت و سرپرستى روحانيان بود .\r\nعموم مردم ، مغان را مقدس مىشمردند و احترام مىكردند . امور عامهء خلق بر طبق نصايح و موافق پيش‌بينى مغان ، ترتيب و تمشيت مىگرفت و مخصوصا در دعاوى اشخاص ، دقت مىكردند و با نهايت مواظبت ، جريان وقايع را مدنظر گرفته فتوى مىدادند و ظاهرا هيچ چيزى را مردمان درست و قانونى نمىدانستند مگر آنكه به تصديق مغى رسيده باشد ( آگاسياس ، كتاب 2 ، بند 26 ) . اسباب قدرت روحانيان فقط اين نبود كه از جانب دولت حق قضاوت داشتند و ثبت ولادت و عروسى و تطهير و قربانى و غيره با آنان بود ، بلكه علت عمدهء اقتدار آنان داشتن املاك و ضياع و عقار و ثروت هنگفت بود ، كه از راه جرايم دينى و عشريه و صدقات عايد آنان مىشد . در عمل ، اين طايفه استقلال تام داشتند و مىتوان گفت كه دولتى در دولت تشكيل داده بودند ؛ حتى در زمان شاپور دوم كشور ماد و خصوصا ايالت آتروپاتن ( آذربايجان ) را كشور مغان مىشمردند . در آن نواحى املاك حاصلخيز و ييلاقات و ابنيهء عالى داشتند . . . « 50 »\r\n« روحانيان زرتشتى سلسله‌مراتبى داشتند كه بسيار منظم بود . . رئيس همهء موبدان كه منزلت پاپ زردشيان را داشت موبدان موبد بود . . . وى در جميع مسائل نظرى دين و اصول و فروع عملى آن فتوى مىداد و سياست روحانى را در دست داشت . بىشبهه ، موبدان موبد حق عزل و نصب مأمورين روحانى را دارا بود ولى بنابر ظواهر امور ، شخص او را پادشاه به اين مقام نصب مىكرده است . در محاكمات مذهبى و در جميع امورى كه با مذهب تماس داشت ، سلطان رأى موبدان موبد را مىخواست و چون مشاور روحانى سلطان بود در تمام شؤون\r\n\r\n\r\n","description":"","footnote":"\r\n( 49 ) . تاريخ ايران از دوران باستان تا پايان سدهء هجدهم ، پيشين ، ص 142 .\r\n( 50 ) . ايران در زمان ساسانيان ، پيشين ، ص 137 و 138 .\r\n","page_name":" 634 ","page_number":648},
  {"content":"\r\n\r\nكشور نفوذ فوق العاده داشت » « 51 »\r\n« يكى از شخصيتهاى برجستهء مذهبى در عصر ساسانيان كرتير « 52 » است كه در زمان اردشير موقعيت مهمى نداشت ، ولى در عهد شاپور اول وى سرپرست انجمن مغان شد . در سنگنبشته‌اى كه از آن دوران به يادگار مانده ، نام كرتير پس از نام نايب السلطنه ( بدخش ) و پيش از نام شهربان ( ساتراپ ) بيشابور و 15 دربارى ديگر ذكر شده است . در زمان هرمزد موقعيت اجتماعى كرتير ارتقا يافت و به فرمانروايى مغان كشور منصوب شد و به دريافت « كمر و كلاه » توفيق يافت . پس از آن همچنان مقام اجتماعى و مذهبى كرتير در ترقى بود تا درگذشت . » « 53 »\r\n« . . . يكى از هيربذان معروف تنسر است كه در تأسيس و تشكيل دين رسمى زردشتى با اردشير بابكان همدست بود . . . روحانيان در روابط خود با جامعه وظايف متعدد و مختلف داشته‌اند ؛ از قبيل اجراء احكام طهارت و اصغاى اعترافات گناهكاران و عفو و بخشايش آنان و تعيين ميزان كفارات و جرائم و انجام دادن تشريفات عادى هنگام ولادت ، و بستن كستيگ ( كمربند مقدس ) و عروسى و تشييع جنازه و اعياد مذهبى . اگر در نظر بگيريم كه ديانت زردشتى در كوچكترين حوادث و وقايع دخالت داشته و هرفردى در مدت شبانه‌روز بر اثر اندكى غفلت دستخوش گناه و گرفتار پليدى و نجاست مىشده است ، آنوقت آشكار مىگردد كه روحانيان طبقهء بيكارى نبوده‌اند و هريك از اين طبقه كه ارثا ثروتى نداشت ، به سهولت مىتوانست از راه مشاغل گوناگونى كه داشت توانگر شود . »\r\nروزى چهاربار بايستى آفتاب را ستايش و ماه و آب را نيايش نمود . هنگام خواب و برخاستن و شستشو و بستن كمربند و خوردن غذا و قضاى حاجت و زدن عطسه و چيدن ناخن و گيسو و افروختن چراغ و امثال آن بايستى هركس دعايى مخصوص تلاوت كند . آتش اجاق هرگز نبايستى خاموش شود و نور آفتاب نبايد بر آتش بتابد و آب با آتش نبايستى ملاقات نمايد و ظروف فلزى نبايستى زنگ بزند ، زيرا كه فلزات مقدس بودند . اشخاصى كه به جسد ميت و بدن زن حايض يا زنى كه تازه وضع حمل كرده ، مخصوصا اگر طفل مرده از او به وجود آمده باشد ، دست مىزدند بايستى در حق آنها تشريفاتى اجرا كنند كه بسى خستگىآور و پرزحمت بود .\r\nارداى ويراز « 54 » كه از اولياى دين زردشتى است هنگام مشاهدهء جهنم درميان معذبين ، مثل قاتل و لواط و كافر و جانى ، افرادى را هم ديد كه به سبب استحمام در آب گرم و آلودن آتش و آب به اشياء پليد و سخن گفتن در حين تناول طعام و گريستن بر اموات و راه رفتن بدون كفش ، در رديف ساير گناهكاران معذب بودند .\r\nروحانيان نه فقط مأمور اجراء تشريفات مذهبى بودند بلكه هدايت معنوى قوم و تهذيب نفوس نيز به عهدهء آنان بود . تعليمات بطور كلى اعم از ابتدايى يا عالى به دست\r\n\r\n\r\n","description":"","footnote":"\r\n( 51 ) . همان ، 9 ص 138 و 13 ( به اختصار ) .\r\n( 52 ) .  Karder \r\n( 53 ) . دكتر رجبى ، « پيرامون كرتير و سنگنبشتهء او در كعبهء زرتشت » ، ( مجلهء بررسيهاى تاريخى ) . ص 27 به بعد .\r\n( 54 ) .  Ardayviraz \r\n","page_name":" 635 ","page_number":649},
  {"content":"\r\n\r\nروحانيان اداره مىشد ، زيرا كه فقط اين طايفه همهء رشته‌هاى علوم زمان را در دست داشتند .\r\nعلاوه بر كتب مقدسه و تفاسير آن ، ظاهرا كتب بسيار در الهيات و قضائيات وجود داشته است . « اليزه » نام يك نفر موبد را ذكر كرده است كه به سبب احاطه بر علوم معقول به لقب افتخارى همگ‌دين ( يعنى كسى كه تمام احكام دين را مىداند ) ملقب شده است . » « 55 »\r\n\r\nرابطهء شاه با نجبا و اشراف\r\nمنابع تاريخى راجع به حدود قدرت و اختيارات شاه و نجبا نظريات واحدى ابراز نمىكنند . در نامهء تنسر گفته شده است كه حق حكومت براى نجبا ارثى است ، درحالىكه ساير منابع نشان مىدهد كه در ايران ساسانى شاهنشاه شخصا وزراء و حكام و امراى لشكر و غيره را منصوب مىكرده است .\r\nعده‌اى از محققين بر اين عقيده‌اند كه در دورهء ساسانيان اين تناقضات غالباوجود داشته و گاه منشأ گفتگوها و اختلافات بزرگ شده است و در مواردى از اين حد گذشته و به جنگهاى خونين منجر شده است . روحانيان زرتشتى و نجبا كه اصرار داشتند قدرت ديرين خود را حفظ كنند قباد اول را وادار كردند كه به مزدك روى آورد و به كمك او و يارانش به اقداماتى براى تحديد قدرت روحانيان و نجبا دست بزند .\r\nانوشيروان به طرزى بيرحمانه نهضت مزدكى و آثار اجتماعى آن را از بين برد ، ولى اين تمايلات بار ديگر در زمان هرمزد چهارم شدت گرفت ، چه نجبا مىكوشيدند براى تجديد قدرت ديرين به كمك روحانيان بزرگ ، بنيان تمركز و وحدتى را كه به دست انوشيروان پايه‌گذارى شده بود ، درهم بريزند و قدرت موروثى خود را كه يادگار دورهء اشكانى بود بار ديگر به كف آورند .\r\nبر خلاف نامهء تنسر كه چندان ارزش تاريخى ندارد ، منابع ديگر نشان مىدهد كه مقامات مهم مملكتى ارثى نبوده و شاه برحسب ميل و ارادهء خود آن مقامات را به اشخاص موردنظر واگذار مىكرده است . در مواردى كه شاه بدون مشاوره با نجباء و بزرگان از اين قدرت استفاده مىكرده ، غالبا با عكس العمل و كارشكنى روحانيان و نجبا مواجه مىگرديده است .\r\nمىگويند « مهرنرسى » كه از نجيب‌زادگان بود ، چند پسر داشت كه از ميان آنها پسر بزرگتر موقعيت روحانى مهمى داشت . پسر دوم او به امور حسابدارى وارد بود و در ماليهء مملكت دست داشت . پسر سوم او كه به كارهاى رزمى وارد بود سركردهء سپاه شد . اين حكايت كه مربوط به قرن پنجم ميلادى است ، نشان مىدهد كه نجبا مىتوانستند فرزندان خود را در رشته‌هاى مختلف به كار بگمارند . براى احراز مقام وزارت و فرماندهى سپاه غير از مزاياى طبقاتى بايد داوطلبان ، اهليت و شايستگى داشته باشند . در قرن چهارم و پنجم ميلادى شهرداران و مرزبانان داراى مقام و موقعيت مهمى بودند و در عين‌حال كه خود را شاه مىخواندند و قشونى در اختيار داشتند در زير لواى شاه بزرگ جمع مىشدند . چهار مرزبان بزرگ داراى عنوان شاهى بودند كه از آن جمله مرزبان ارمنستان و گرجستان را بايد نام برد .\r\nپس از طوفان جنبش مزدكى كه كليهء حدود و قيود قديم را درهم ريخت ، نامهء تنسر سعى كرده است كه سنتهاى ديرين طبقاتى را بار ديگر زنده كند و حقوق و امتيازات نجبا\r\n\r\n\r\n","description":"","footnote":"\r\n( 55 ) . ايران در زمان ساسانيان ، ص 140 به بعد ( به اختصار ) .\r\n","page_name":" 636 ","page_number":650},
  {"content":"\r\n\r\nو روحانيان قديم را يادآورى نمايد .\r\nباوجود مطالعات مداوم محققين ، هنوز بطور قطع معلوم نيست كه شاه در مسائل مهم مملكتى مشورت مىكرده است يا خير ؟\r\nدر اكثر منابع تاريخى نوشته شده است كه شاه در مواقع حساس شوراى بزرگان را تشكيل مىداد و با آنان مسائل مهمهء مملكتى را مطرح مىنمود ، ولى درهرحال ، مقامى كه تصميم او در سرنوشت مملكت مؤثر بود ، شخص شاه بود .\r\nموقعى كه انوشيروان مىخواست سيستم جديد مالياتى را عمل كند جلسهء مشورتى تشكيل داد و نيز هنگامى كه خسرو دوم مىخواست به اراضى روم شرقى لشكركشى كند به منظور جلب نظر امراى لشكر و نجبا جلسهء مشورتى تشكيل داد . تكيه‌گاه عمدهء حكومت ساسانى طبقهء كثير مالكين آزاد بود و استثمار طبقهء عظيم كشاورزان بوسيلهء اين طبقه و عمال و دست‌نشاندگان آنها عملى مىشد . همين مالكين آزاد هستهء اصلى سپاه ايران را تشكيل مىدادند . اين قشر پس از قيام مزدك زياد مورد توجه دربار قرار گرفتند و به آنها براى خريد اسلحه و تجديد قدرت پيشين كمك فراوان شد و عده‌اى از آنها از حقوق اصيلزادگان نيز برخوردار شدند .\r\nدهقانان كه پست‌ترين طبقهء نجبا به‌شمار مىرفتند ، در املاك خود زندگى مىكردند و تنها از حيث تربيت و لباس با بزرگان امتياز داشتند . اين طبقهء مؤثر ، پس از غلبهء عرب بر ايران ، در نواحى مختلف مملكت ماندند و طبقهء ملاك ايران را تشكيل دادند و بسيارى از بزرگان محلى و رجال سياسى ايران كه از نسل ايشان بوده‌اند بدين نژاد فخر مىكرده‌اند ، و دهقانزادگى را علامت نجابت مىدانسته‌اند و حتى در زبان فارسى ، دهقان را در مقابل تازى براى امتياز ايرانى از عرب استعمال مىكرده‌اند .\r\nحكمرانان بلوك ، كه آن را شهر مىگفته‌اند ، از ميان دهقانان انتخاب مىشدند و آنها را شهريك مىگفتند . مأموريت عمدهء دهقانان ، وصول ماليات بود و مقامى داشتند شبيه به مقام كدخدايان امروز . در زمانى كه اعراب بر ايران غلبه كردند .\r\nچون براى وصول خراج به آنها محتاج بودند ، تنها طبقه‌اى بودند كه آزار نديدند و يگانه طبقه‌اى كه در ايران ماند و كشته نشد يا مجبور به هجرت نبود ، همين طبقهء دهقان بود و به همين جهت ، عقايد و افكار ايرانيان قديم را در خاندانهاى خود نگاه داشته و مقدمات نهضتهاى ملى و قيام بر ضد عرب را ايشان فراهم كردند و داستانهاى ايرانى ، كه فردوسى آنها را گرد آورده است ، درميان همين دهقانان مانده بود و فردوسى خود از آنها بوده . « 56 »\r\n« جهان ايرانى ، به صورتىكه مورخان غرب ، مثل « آميانوس مارسلينوس » و « پروكوپيوس » آن را شناخته و با جنبه‌هاى نيك و بدش وصف كرده‌اند ، به نظر ما جامعهء اشرافى محض مىآيد و فقط طبقات عاليه معرف اين جامعه محسوب مىشده‌اند . . . توصيفى كه آميانوس مارسلينوس\r\n\r\n\r\n","description":"","footnote":"\r\n( 56 ) . سعيد نفيسى ، تاريخ تمدن ساسانى .\r\n","page_name":" 637 ","page_number":651},
  {"content":"\r\n\r\nاز ايرانيان كرده . . . فى الحقيقه مبين احوال طبقهء اعلاست . وى گويد همهء ايرانيان تقريبا قامتى رسا و رشيد و رنگى گندمگون يا سبز روشن و نگاهى تند مانند نگاه بز و ابروانى كمانى و به‌هم‌پيوسته و ريشى زيبا و مويى بلند و ژوليده دارند ، بىاندازه بدگمان و محتاطند . . .\r\nاهتمام دارند بر خلاف ادب كارى نكنند . خيلى كم ايرانيان را مىتوان ديد كه ايستاده ادرار كنند ، يا براى قضاى حاجت به جانبى بروند . . . ذره‌اى از بدن آنان را برهنه نمىتوان ديد .\r\nبازوبند و طوق زرين مرصع به مرواريد و جواهر مىبندند و پيوسته شمشيرى حمايل دارند . . . » « 57 »\r\nاز ديرباز مردم ايران ، چه مرد و چه زن ، به موضوع خودآرايى توجه و عنايت خاصى داشته‌اند ؛ گزنفون در كتاب خود موسوم به اكونوميكوس از گفتگوى كورش كوچك با ليزاندر « 58 » سخن مىگويد و مىنويسد : موقعى كه ليزاندر در باغ زيباى كورش گردش مىكرد از زيبايى و عطر لباسها ، و جلال و شكوه گردنبند و النگو و جواهرات ديگر او در شگفتى فرورفته بود .\r\n« ايرانيان كلمات بيهوده و بيمعنى بسيار دارند . . . چه در نيكبختى چه در شوربختى بيم خود در دل خصم جاى مىدهند ، حيله‌گر و مغرور و كمرحمند . رفتارى آزاد دارند ، با ناز قدم برمىدارند ، چنان كه شخص از ظاهر حكم مىكند كه اين قوم چون زنان سست و ضعيفند ، در صورتىكه حقا دليرترين اقوام روى زمينند ؛ اگرچه خدعهء آنان بر تهور و شجاعتشان مىچربد . . . ايرانيان از لواط بىاطلاعند ، قناعت و صبر آنان در مقابل لذات طعام قابل ستايش است . جز پادشاه ، هيچيك از ايرانيان وقت معينى براى صرف غذا ندارند . هر وقت گرسنه شوند بر خوان مىنشينند ، هرگز معده را انباشته نمىكنند . . . » سياح بودايى « هيون تسيانگ » رسوم ايران را موافق ذوق خويش نيافته و گفته است : « بالطبع تندخو و پرخشمند و در رفتار خود رعايت ادب و انصاف نمىكنند . » روىهم‌رفته بزرگان ايران زندگى پرمشغله و پرهيجانى داشته‌اند . وقت خود را ميان تمرينات جنگى و به كار بردن سلاح و شكار و عيش و عشرت لطيف تقسيم كرده بودند . دين زردشتى كه با زهد و ترك مخالف است هيچ مانعى در برابر آنان قرار نمىداد . . . » « 59 »\r\nدر كارنامك اردشير بابكان ، به ورزشها ، بازيها و سرگرميهاى طبقهء مرفه و ممتاز آن دوران اشاره شده است . پس از آنكه اردوان به شايستگى اردشير پىبرد نامه‌اى به بابك نوشت و او را نزد خود فراخواند :\r\n. . . اردوان چون اردشير را ديد شاد گرديد و او را گرامى داشت و فرمود هرروز با فرزندان او و بزرگان به نخجير و چوگان‌بازى برود و اردشير همچون كرد .\r\nبه يارى يزدان در چوگان‌بازى و سوارى و شطرنج ( شترنگ ) و نبرد و ديگر فرهنگها بر همهء ايشان چيره بود « 60 » . . .\r\n\r\n\r\n","description":"","footnote":"\r\n( 57 ) . ايران در زمان ساسانيان ، پيشين ، ص 533 ( به اختصار ) .\r\n( 58 ) .  Lysander \r\n( 59 ) . ايران در زمان ساسانيان ، پيشين ، ص 53 به بعد ( به اختصار ) .\r\n( 60 ) . كارنامهء اردشير بابكان ، ترجمهء احمد كسروى ، ص 9 .\r\n","page_name":" 638 ","page_number":652},
  {"content":"\r\n\r\n\r\nكشاورزان\r\nاز وضع كشاورزان كه اكثريت سكنهء ايران را تشكيل مىدادند ، اطلاعات پراكنده‌اى در دست داريم . كريستن سن مىنويسد كه كشاورزان مانند مردم شهرى ماليات مىدادند ولى وضع مردم شهرى تا حدى رضايت‌بخش بود .\r\nگويا از خدمات نظامى معاف بودند و بوسيلهء صناعت و تجارت صاحب مال و جاه مىشدند . اما احوال رعايا بمراتب از آنان بدتر بود ؛ مادام العمر مجبور بودند در همان قريه ساكن باشند و بيگارى انجام دهند و در پياده‌نظام خدمت كنند . به قول آميانوس مارسلينوس : « گروه‌گروه از اين روستاييان پياده از پى سپاه مىرفتند ، گويى ابد الدهر محكوم به عبوديت هستند . به هيچ‌وجه مزدى و پاداشى به آنان نمىدادند . » بطور كلى قوانين مملكت براى حمايت روستاييان مقررات بسيارى نداشت و اگر هم پادشاهى رعيت‌نواز مانند هرمزد چهارم ، لشكريان خود را از اذيت رسانيدن به روستاييان بىآزار منع مىكرد ، شايد بيشتر مقصود او دهقانان بود تا افراد رعيت . در باب احوال رعايايى كه در زير اطاعت اشراف ملاك بوده‌اند ، اطلاع بيشترى نداريم . آميانوس گويد : « اشراف مزبور خود را صاحب اختيار جان غلامان و رعايا مىدانستند . » وضع رعايا در برابر اشراف ملاك به هيچ‌وجه با احوال غلامان تفاوتى نداشت . نمىدانيم كه حكام پادشاه نسبت به اقطاعاتى كه در قلمرو آنها بود ، قدرتى داشته‌اند يا نه ، و آيا اين اقطاعات داراى مصونيت تام يا نسبى بوده است يا خير ؟ قدر مسلم اين است كه رعايا گاه به دولت و گاه به اشراف مالك ، و گاه به هردو ماليات مىداده‌اند و مجبور بوده‌اند در ظل رايت ارباب خود به جنگ بروند .\r\n\r\nزندگى مادى كشاورزان\r\nدر شاهنامهء فردوسى در حكايت « بهرام و مراجعت او از شكارگاه » ضمن توصيف از مهمان‌نوازى زن و شوهرى كشاورز ، زندگى مادى آنها را چنين بيان مىكند : پس از آنكه زن كشاورز بهرام را ( كه به نظر او مردى عادى بود ) به خانهء خود خواند ، پس از مشورت با شوهر خود حصيرى گسترد و بالشى نهاد و چون موقع غذا فرارسيد :\r\n بياورد خوانى و بنهاد راست * برو تره و سركه و نان و ماست \r\nزن از شوهر خود خواست بره‌اى براى مهمان بكشد ولى مرد از سر خيرخواهى گفت :\r\n ندارى نمك سود و هيزم نه نان * نه شب دوك ريسى تو همچون زنان\r\nبره كشتى و خورد و رفت اين سوار * تو شو خور ، به انبوهى اندر گذار\r\nزمستان و سرما و باد دمان * به پيش آيدت بىگمان يك زمان\r\nبره كشت شوهر به فرجام كار * به گفتار آن زن ز بهر سوار\r\nچو شد كشته ديگى هريسه بپخت * پريد آتش از هيزم نيم سخت\r\nبياورد خوانى بر شهريار * بر او خايه و ترهء جويبار\r\nيكى پاى بريان ببرد از بره * همه پخته چيزى كه بد يكسره \r\nظاهرا اين وصفى است از زندگى كشاورزان ميانه حال و گرنه اكثريت قاطع كشاورزان\r\n\r\n","description":"","footnote":"","page_name":" 639 ","page_number":653},
  {"content":"\r\n\r\nاز چنين امكاناتى برخوردار نبودند .\r\nباوجود اين ، نظر به اهميت فوق العاده‌اى كه زراعت در شريعت زردشتى داشته ، كتابهاى مقدس در ستايش اين كار مبالغه كرده‌اند . مسلم است كه حقوق قانونى زارعين از روى كمال دقت معين بوده است . چند نسك از نسكهاى اوستا خاصه « هوسپارم » و « سكاذم » محتوى قواعد و احكامى در اين خصوص بوده‌اند :\r\nمسألهء آبيارى كه مبناى زراعت مملكت در سابق بود و امروز نيز هست ، به تفصيل معين شده بود . راجع به اقسام مختلف قنوات و جداول آب و اسلوب سدبندى و بازرسى قنوات و نگاهدارى و شرايط استفاده از آنها و امثال آن ، احكامى موجود بود . « 61 »\r\nبطورى كه از تذكرهء شوشتر برمىآيد در زمان قدرت شاهپور به كمك مهندسان و كارشناسان رومى سد شوشتر بسته شد ؛ به اين ترتيب كه « . . . ابتدا رودخانهء كركر را از زير كوهى كه الحال بقعهء سيد محمد گياه‌خور بر آن واقع است ، الى بند قير حفر نمودند و هنوز آثار كلنگ بر بعضى اطراف آن نمايان است و آب را به اطراف سر داده اين طرف را خشك نمودند و به سنگ و ساروج بند زير پل را بساختند . و قيصر بفرمود كه هرروز پس روز دو هزار گوسفند و هرشب هزار گوسفند مىرسيد و به شير گوسفند نوره و گل تر مىكردند و به كار مىبردند و سنگهاى بسيار بزرگ كه جز به جرالثقيل حركت نتوان داد ، دودو ، به يكديگر مىبستند و به طوقهاى آهنين و سرب به‌هم مىچسبانيدند و در كار مىنهادند . بعد از آن رود كركر را كه شكافته بودند به همان دستور مسدود نمودند . . . » « 62 »\r\nدر دورهء ساسانيان « نسبت به‌شمارهء گوسفندان و احوال شبانان و لزوم نگاهدارى سگان گله نيز قواعد ثابتى وضع كرده بودند . چنان كه معلوم است زرتشتيان سگ را بسيار محترم مىشمردند و قسمتى از نسك دزد سر نزد راجع به محافظت قانونى سگان گله بوده است . » « 63 »\r\n« در اين دوره ، مأمورى كه در رأس دستگاه وصول ماليات قرار داشت « و استريوشان سالار » ( يعنى رئيس كشاورزان ) خوانده مىشد . گويا وى در امور كشاورزى و آبيارى نيز نظارت مىكرده و براى ادارهء اين قبيل امور مقرراتى وجود داشته است . . . چنين مىنمايد كه تا روزگار شاهنشاهى قباد ( متوفى در سال 531 ميلادى ) ماليات ارضى متناسب با ميزان محصول تقويم مىشده و نرخهاى مالياتى باهم تفاوت داشته و برحسب نوع كشت و جنس محصول تعيين مىشده است . » « 64 » براى آنكه به ستمگرى مأمورين وصول خراج در آن روزگار واقف شويم ، كافى است كه سطرى چند از جلد دوم تاريخ طبرى را به ياد آوريم : « قباد روزى به حكم\r\n\r\n\r\n","description":"","footnote":"\r\n( 61 ) . ايران در زمان ساسانيان ، پيشين ، ص 344 و 345 .\r\n( 62 ) . تاريخ كشاورزى ايران ، پيشين ، ص 30 به بعد ( به اختصار ) .\r\n( 63 ) . ايران در زمان ساسانيان ، ص 344 به بعد .\r\n( 64 ) . مالك و زارع در ايران ، پيشين ، ص 58 ( به اختصار ) .\r\n","page_name":" 640 ","page_number":654},
  {"content":"\r\n\r\nتصادف طفلى را ديد كه خوشهء انگورى از درخت مو چيده است و مادرش او را كتك مىزند .\r\nچون از مادر علت را پرسيد . وى پاسخ داد چون هنوز سهميهء شاه معين نشده است جرأت دست زدن به درخت را ندارد . » « 65 » ظاهرا پس از مشاهدهء اين منظرهء دلخراش ، قباد فرمان مىدهد كه :\r\nميزان خراج را برحسب زمين تعيين كنند نه به نسبت « ميزان محصول » ( مقاسمت ) .\r\nاما پيش از آنكه به نيت خود جامهء عمل بپوشاند درگذشت ، و انوشيروان كه فرزند و جانشين او بود قصد پدر را اجرا كرد و بر املاك و مزارع و باغها و بستانها و تاكستانهاى سراسر كشور خراج بست و جزيه وضع كرد و تنها معدودى را از آن معاف كرد . « 66 »\r\nقراينى در دست است كه طبقات صاحب‌قدرت به زيردستان تعدى و تجاوز مىكردند . در مرقوع 6 از توقيعات كسرى چنين آمده است : « ملك‌زاده نرسى املاك و مزارع بسى از دهقانان را كه در جوار ضياع و عقار او بودند از روى غصب و جور به تصرف درآورد . » « 67 » كسرى دستور مىدهد : « به مجرد ورود منشور عدالت سطور ، تمامى اراضى مذكوره را از آن سست خرد مسترد نموده به ارباب آن رد نمايند . » « 68 » فردوسى نيز به اين معنى اشاره كرده است :\r\n يكى گفت كاى شاه ، كهتر پسر * نگردد همى گرد داد پدر\r\nبريزد همى بر زمينى درم * كه باشد فروشندهء او دژم\r\nچنين داد پاسخ كه اين نارواست * بها و زمين هم فروشنده راست \r\nدكتر گيرشمن راجع به طبقهء عظيم كشاورزان مىنويسد : « روستاييان بزرگترين تودهء ملت ايران را تشكيل مىدادند و قانونا آزاد بودند ، ولى عملا به صورت بردگانى وابسته به زمين درآمده بودند و با اراضى و دهكده‌ها فروخته مىشدند . » وى ضمن بحث در احوال اقتصادى و اجتماعى عصر ساسانى مىنويسد :\r\nاملاك بزرگ عموما داراى زارع ، نجار ، آهنگر ، نساج ، نانوا ، آسيابان ، روغنگير مخصوص به خود و همچنين آسياب بودند . آسياب اختراعى تازه به‌شمار نمىرفت ، بلكه از قرن چهارم ميلادى مورد استعمال بود .\r\nمحصولات كشاورزى حفظ مىشد و توسعه مىيافت . در اين قسمت كارهاى جديدى انجام شد ؛ ازجمله كاشت درخت توت و تربيت كرم ابريشم . و آن براى كشورى كه منسوجات ابريشمى در آن بسيار مصرف مىشد ، مهم بوده است .\r\nاملاك عظيم دولت و بزرگان ، كماكان طبق روشهاى قديم زراعت مىشد ، و اگر تكاملى مشهود بود ، فقط در املاك متعلق به دولت صورت مىگرفت ، زيرا آزادى اقتصادى در امور كشاورزى بسيار محدود بود و با اقدامات انفرادى نمىتوانستند آن را توسعه دهند .\r\n\r\n\r\n","description":"","footnote":"\r\n( 65 ) . تاريخ طبرى ، ج 2 ، ص 152 ، اين مطلب در تاريخ بلعمى نيز آمده است .\r\n( 66 ) . مالك و زارع در ايران ، پيشين ، ص 58 .\r\n( 67 و 68 ) . توقيعات كسرى ، ترجمهء جلال الدين سيد محمد زوارى ، ص 17 .\r\n","page_name":" 641 ","page_number":655},
  {"content":"\r\n\r\nدرحالىكه حيات اقتصادى جمعا تا حدى سعادت‌آميز بود ، سرنوشت دهگانان بدتر شده بود . سيرت روشن‌بينانه‌اى كه روستاييان در دورهء يونانيت از آن برخوردار بودند ، از ميان رفت . آنان مورد تعدى قرار مىگرفتند ، استقلال نداشتند ، و هرگز از تعليم و تربيت برخوردار نمىشدند . ايشان به استثناى چند مورد نادر كه استقلالى كمابيش بىثبات درميان آنها ديده مىشد ، به دولت يا يكى از بزرگان تعلق داشتند . زارعان وابسته به اراضى و املاك دولت و يا آتشگاهها بودند . مالكان بزرگ اراضى بيش‌ازپيش مقتدر گرديدند و مالكان كوچك مجبور بودند كه براى رفع بحران اقتصادى و تعديات دولت ، خود را تحت حمايت مالكان بزرگ قرار دهند . چون بزرگان مزبور مىبايست ماليات را جمع‌آورى كنند ، تعداد كسانى كه تحت نظارت آنان بودند ، افزايش يافت . دولت كه بدين‌وجه جمع‌آورى مالياتها و عوارض براى وى تسهيل شده بود ، تا حدى به فئودالها وابسته گرديد و مساعى وى براى پايان دادن نفوذ اينان ، منجر به شكست شد و قدرت بزرگان بدان حد رسيد كه پادشاه از نظر مالى و نظامى وابستهء آنان به‌شمار مىرفت . « 69 »\r\n« . . . املاك بزرگ به صورت مؤسسات محدودى درآمدند و قسمت اعظم آنها به اجاره واگذار مىشدند . در اين املاك ، گروهى از روستاييان به كار مىپرداختند و هرچه را كه مصرف اعيان و بزرگان بود ، عمل مىآوردند ؛ از قبيل گندم ، روغن ، شراب ، انواع ميوه و گوشت . دستمزد را جنسى مىپرداختند ، و همچنين عوايد زمين جنسى بود . جريان مسكوكات در مناطق روستايى به حداقل تخفيف يافته بود . مالكان ديگر در شهرها سكونت نمىكردند ، بلكه در املاك خود در مواضع مستحكم مسكن مىگزيدند و از آنجا زراعت املاك خود را به وجهى معقول و منظم اداره مىكردند . كاخهاى آنها همه نوع تجملات را كه در آن عهد ميسر بود ، دارا بود ، و سربازان خاص ايشان از آن قصرها دفاع مىكردند و همواره آمادهء حمايت آنان ، يا خانواده ، دوستاران و خدمتكاران ايشان ، در مقابل اغتشاشاتى كه رخ مىداد ، بودند . در آن عهد يك روش اقتصادى ثابت ، ولى دور از عواطف انسانى ، مبتنى بر فلاحت در جهان ايجاد شد و در طى قرون برقرار ماند . . . كليهء كسانى كه به طبقهء ممتاز متعلق نبودند ، مجبور بودند به هرقسم خدمت تن دردهند ؛ در ساختمان كاخ شاهى شركت كنند ، در تهيهء مواد بكوشند و كار صنعتگران را انجام دهند ، ايستگاههاى چاپار را حفظ كنند ، از سپاهيان پذيرايى نمايند ، اغنام و احشام شاه را بچرانند . روستايى موظف بود اسبان خود را براى چاپار حاضر كند . كاروان - سالار ، ارابه‌ران ، و قايقران مىبايست ستوران گردونه و قايق خويش را براى حمل و نقل آماده سازند . . . آزادى انفرادى بسته به ارادهء دولت بود ، و در حدود دو هزار سال در ايران اثرى از آن نبود . بدبختيى كه ملت در آن غوطه‌ور بود ، مانع از آن مىشد كه به تفكر پردازد و عدم عدالت اجتماعى را احساس كند . » « 70 »\r\n\r\n\r\n","description":"","footnote":"\r\n( 69 ) . ايران از آغاز تا اسلام ، پيشين ، ص 345 و 346 .\r\n( 70 ) . همان ، ص 346 تا 348 ( به اختصار ) .\r\n","page_name":" 642 ","page_number":656},
  {"content":"\r\n\r\nاگر مطالبى را كه فردوسى به اردشير نسبت مىدهد ، مقرون به حقيقت بدانيم بايد معتقد شويم كه سياست اقتصادى اردشير در مورد كشاورزان به مراتب از روش انوشيروان به عدل و انصاف نزديكتر بود ، زيرا اردشير بوسيلهء بازرسان و كارآگاهان به وضع عمومى كشاورزان رسيدگى مىكرد ، و در مواردى كه زمين ، به علت بىآبى يا كمى استعداد ، محصول كافى نمىداد و كشاورز به حكم تنگدستى قادر به عمران زمين نبود ، دولت نه‌تنها از گرفتن خراج خوددارى مىكرد بلكه با دادن پول و وسايل كار و چارپاى ، به بهبود و تجديد فعاليت كشاورزان كمك مىكرد :\r\n فرستاده بودى به گرد جهان * خردمند بيدار كارآگهان\r\nبه جايى كه بودى زمين خراب * و گر تنگ بودى به رود اندر آب\r\nخراج اندر آن بوم برداشتى * زمين كسان خوار نگذاشتى\r\nگر ايدون كه دهقان بدى تنگدست * سوى نيستى گشته كارش زهست\r\nبدادى ز گنج آلت و چارپاى * نماندى كه پايش برفتى ز جاى \r\nولى انوشيروان در دوران زمامدارى ، در روش اخذ ماليات تغييراتى داد و به مأمورين دستور داد كه براى هرمنطقه مالياتى مقطوع تعيين كنند ، و چون يكى از دبيران با توجه به آفات نباتى ، خشكسالى ، هجوم ملخ و ديگر بليات نقطهء ضعف كار او را گوشزد كرد ، به دستور خسرو آنقدر به سر و مغز آن بيچاره كوفتند تا جان سپرد .\r\nبطورى كه فردوسى يادآور شده است انوشيروان نيز بعدا مناطق آفت‌زده را از پرداخت باج معاف كرد :\r\n به جايى كه باشد زيان ملخ * و گر تف خورشيد تابد به شخ\r\nو گر برف و باد از سپهر بلند * بدان كشتمندان رساند گزند\r\nهمان گر نيايد به نوروز نم * ز خشكى شود دشت خرم ، دژم\r\nمخواهيد باژ اندر آن بوم و رست * كه ابر بهاران و باران نشست\r\nنبايد كه آن بوم ويران شود * كه در سايهء شاه ايران بود \r\nاز اسناد و مدارك تاريخى و اشعار فردوسى به خوبى پيداست كه در ايران مسألهء خشكسالى يك پديدهء جديد نيست بلكه از عهد هخامنشيان ، گاه در اثر تأثير عوامل طبيعى ، مناطقى از ايران دستخوش قحطى و خشكسالى مىشده است .\r\nاگر داستان انوشيروان را با وزير خود ، بطورى كه در مخزن الاسرار نظامى آمده است ، مقرون به حقيقت و مربوط به عهد ساسانيان بدانيم ، قرينه و نشانهء ديگرى از وضع بد روستاها و مظالم مأمورين به دست آورده‌ايم . بنابراين داستان ، « جغدى براى كابين دختر خود چند ده ويران مىخواهد ، جغد ديگر نويد مىدهد كه با ستم خراج‌بگيران جاى نگرانى نيست ، به او صدها ده ويران خواهد داد :\r\n گر ملك اين است نه بس روزگار * زين ده ويران دهمت صدهزار \r\nبلعمى مظالم مأمورين ديوانى را طى حكايتى بيان مىكند و مىگويد : در سرزمين عجم از « شكال » بانگى سهمناك به گوشها مىرسيد ؛ بطورى كه مردم ، موبدان و انوشيروان بترسيدند .\r\n\r\n","description":"","footnote":"","page_name":" 643 ","page_number":657},
  {"content":"\r\n\r\nشاه موبد موبدان را فراخواند و علت اين امر را پرسيد . وى گفت : « . . . چون ملك بيداد و ستم كند ، از آسمان بانگ آيد . . . ايدون گمان برم ، كاين كارداران خراج بر رعيت همى ستم - كنند و چيزى بيش همى ستانند از آنك ملك فرموده است . . . » سرانجام انوشيروان بنابه اندرز موبد ، در مقام چاره‌جويى برمىآيد ، « انوشيروان پس از اصلاحات ارضى دستور مىدهد كه از مزارع آفت‌زده و خشكسالىديده خراج نگيرند . . . خراج از مردگان را حذف مىكند : « فرمودم كه مردمان خراج را در محضر قاضى به عامل بپردازند و در مقابل خراج برات بستانند و خراج از متوفى ساقط شود ، و همچنين خراج از اراضى آفت‌زده ساقط شود . » « 71 »\r\nاين امر پس از سرشمارى بوده است . . . احتمالا پيش از اين سرشمارى ، « افراد » براى اخذ خراج در نظر گرفته نمىشدند ، بلكه گروههاى اجتماعى ، واحدهاى مالياتى محسوب مىشدند ، و ماليات بين آنها سرشكن مىشد . . . پس از سرشمارى جزيه را به نسبت درآمد سالانهء افراد مىگرفتند و ميزان آن 12 يا 8 و يا 6 درهم تعيين گرديده بود .\r\nبنابر روايت بلعمى : « پيش از قباد در جهان خراج نبود و نسبت به آبادانى زمين و دورى و نزديكى آن به آب ، ده يك ، پنج يك ، چهار يك ، و بعضى جاها بيست‌يك گرفتندى .\r\nقباد دستور داد تا همهء مملكت را مساحت كردند ، و خراج معمول شد و خمس و ربع و عشر برداشتند . » « 72 »\r\nفردوسى در پيرامون خراج آن دوران مىگويد :\r\n سه‌يك بود يا چاريك بهر شاه * قباد آمد و ده يك آورد راه\r\nزده يك بر آن بود كمتر كند * بكوشد كه كهتر چو مهتر كند \r\nدر اواخر دورهء ساسانيان ، مخصوصا در دورهء خسروپرويز ، ستمگرى مأمورين بالا گرفت تا جايى كه به قول بلعمى : « مردى ظالم را برگماشت بر رعيت تا بقاياى خراج بيست‌ساله و سىساله به زخم شكنجه بستد . » « 73 » و « 74 »\r\n\r\nثروت فئودالها\r\nنظام الملك نيز در سياستنامه به دارايى نامحدود فئودالها و اشراف قديم اشاره مىكند ، و ضمن بيان دادرسى انوشيروان در حق پيرزنى ، ثروت امير آذربايجان را از قول مطلعين چنين نقل مىكند : « زر نقد مگر دوبار هزارهزار دينار باشد كه او را بدان حاجت نيست ؛ پادشاه بازپرسيد ، مجلس و متاع ، گفتند پانصد هزار دينار از زرينه و سيمينه دارد ؛ گفت از جواهر ، گفتند ششصد هزار دينار دارد ؛ گفت : ملك مستغل و ضياع و عقار ، گفتند در خراسان و عراق و پارس و آذربايجان به هيچ ناحيت و شهرى نيست كه او را از سراها و كاروانسرا و دخل و مستغل نباشد ؛ گفت اسب و استر ، گفتند سىهزار دارد ؛ گفت بندهء درم خريده ، گفتند هزار و هفتصد غلام دارد ترك و رومى و حبشى و چهارصد كنيزك ؛ پادشاه گفت كسى كه چندين نعمت دارد و هرروز بيست گونه طعام و بره و حلوا و قليه چرب و شيرين خورد . . . »\r\n\r\n\r\n","description":"","footnote":"\r\n( 71 ) . تاريخ طبرى ، پيشين ، ص 251 .\r\n( 72 ) . تاريخ بلعمى ، تصحيح بهار ، ص 97 .\r\n( 73 ) . همان ، ص 162 .\r\n( 74 ) . خسرو خسروى ، نظامهاى بهره‌بردارى از زمين ، ص 320 به بعد .\r\n","page_name":" 644 ","page_number":658},
  {"content":"\r\n\r\n\r\nشاه و دربار او\r\nسلاطين ساسانى تا مرگ شاهپور دوم ، با نهايت قدرت فرمانروايى مىكردند . با مرگ اين پادشاه ، بار ديگر فئودالهاى بزرگ در مقام تجديد نفوذ قديم برآمدند و در مدت 125 سال ، بنيان تمركزى كه به همت اردشير ايجاد شده بود ، متزلزل گرديد .\r\nبطور كلى ، سلاطين مقتدر ساسانى بر كليهء سازمانهاى كشورى و لشكرى و قضايى تسلط داشتند و اوامر و فرامين آنها بدون چون‌وچرا اجرا مىشد . طبق رسوم دربارى ، شاه خود را به مردم نشان نمىداد و حتى مهمترين رجال حكومت حق ديدن شاه را نداشت . بين شاه و نزديكان او پرده‌اى آويخته بودند و مراقبت و پاسبانى اين پرده به يكى از نجيب‌زادگان به نام خرم‌باش واگذار شده بود . هر وقت شاه اجازهء ملاقات مىداد به دستور خرم‌باش ، يك نفر بالاى بام مىرفت و فرياد مىكرد : « زبان خود را نگهداريد ، زيرا كه در برابر شاهيد . » در مجالس جشن و آواز نيز درباريان و اطرافيان شاه اجازهء سخن گفتن نداشتند . پادشاه جز در موارد خاص در انظار مردم پديدار نمىشد و به كسى اجازهء سخن گفتن نمىداد . با اينكه طبق مندرجات كتاب دينكرد ، براى پادشاهى شرايط و تكاليف و وظايفى نظير رعايت مقررات مذهبى ، عقل سليم ، اخلاق نيكو ، قوهء عفو و اغماض ، محبت نسبت به رعايا ، تذكر دايم به اينكه جهان گذران است ، تشويق مستعدان و كاردانان ، تنبيه نالايقان ، حسن سلوك با رؤساى كشور ، صدور دستورهاى عادلانه ، ايفاى رسم بار عام ، سخا ، دفع آز ، بىبيم كردن مردمان ، تشويق نيكان و اعطاء مقامات دربارى و مناصب دولتى به آنان ، و غيره تعيين شده بود ، ولى عملا پادشاهان به رعايت اين اصول پاىبند نبودند . پادشاهان اوايل سلسلهء ساسانى جانشين خود را شخصا معين مىكردند و با قدرت فرمان مىراندند ، ولى پس از آنكه قدرت سلطنت ضعيف گرديد ، نفوذ روحانيان و نجبا افزايش يافت . بهرام پنجم چون در امور سياسى مداخله نمىكرد و عمر خود را در عيش و عشرت سپرى مىنمود ، مورد محبت روحانيان و طبقات ممتاز بود . در دورهء ضعف سلطنت ، ديگر پادشاه جانشين خود را انتخاب نمىكرد بلكه پادشاه از ميان دودمان ساسانى ، طبق نظر عاليترين نمايندگان طبقات روحانى و جنگيان و دبيران ، انتخاب مىشد و در صورت بروز اختلاف ، نظر موبدان موبد قطعى بود .\r\nدر مواقع رسمى ، شاه به تخت مىنشست و لباس بسيار فاخر به تن مىكرد ، و بالاى سر او تاج گرانبهايى جواهرنشان به زنجيرى زرين آويخته بودند كه از سقف آويزان بود ( زيرا اين تاج آنقدر سنگين بود كه سر شاه قادر به نگهدارى آن نبود ) . سفرا و نمايندگان خارجى با تشريفات مخصوصى پذيرفته مىشدند . هنگامى كه سفيرى به سرحد مىرسيد ، حكمران سرحدى از مأموريت او مىپرسيد و به شاه اطلاع مىداد . شاه پس از وقوف بر موضوع مسافرت ، عده‌اى را مأمور مىكرد كه سفير را به مقر شاه برسانند و مراقبت كنند كه او در طى مسافرت به نفع دولت متبوع خود جاسوسى نكند ؛ درحالىكه معمولا نمايندگان سياسى ايران در خارج مكلف بودند در باب اوضاع نظامى و سياسى و اقتصادى همسايگان اطلاعات سودمندى كسب و به شاه گزارش دهند .\r\nهمين كه سفير به دربار مىرسيد ، شاه با لباس رسمى مجللى بر تخت مىنشست و در\r\n\r\n","description":"","footnote":"","page_name":" 645 ","page_number":659},
  {"content":"\r\n\r\nحضور درباريان و بزرگان او را مىپذيرفت و از اسم و علت مسافرت و وضع كشور متبوع سفير سؤالاتى مىنمود . سپس سفير را به قصر خود مىبرد و با او غذا مىخورد و گاه او را همراه خود به شكار مىبرد و با خلعت ، طى تشريفات مخصوص او را به كشور خود بازمىگردانيد . شاه به كسانى مأموريت سياسى مىداد كه سه‌بار از بوتهء آزمايش بيرون آمده و كاملا شايستگى داشته باشند .\r\nدر اعياد نوروز و مهرگان و هنگام طرح مسائل مهم مملكتى و موقع رسيدگى به دعاوى ، شاه در انظار خلق پديدار مىشد . در اين مواقع باز طبقات ممتاز و نظاميان شاه را احاطه و مواظبت مىكردند و هيچكس اجازهء سخن گفتن با شاه را نداشت . وقتى كه خسرو اول ( انوشيروان ) در اصول مالياتى تغييراتى داد ، بزرگان را براى شور و اظهار نظر دعوت كرد و دوبار از آنها پرسيد كه نظر خود را نسبت به مقررات جديد اعلام كنند . براى سومين بار يكى از حاضران با ادب از شاه سؤال كرد آيا در نظر دارد اين مالياتها را دايمى كند يا خير ، زيرا اگر دايمى كند بيم آن مىرود كه در اثر خشكسالى ، قنوات خشك شود و كشاورزان محصولى به دست نياورند . در چنين شرايطى اگر ماليات مقطوع مطالبه شود ظلم خواهد شد . انوشيروان بدون اينكه به پرسش اين مرد جواب دهد گفت : « اى مرد ملعون گستاخ از كدام طبقه‌اى ؟\r\nآن مرد گفت از طبقهء دبيرانم . شاه دستور داد آنقدر دوات بر سر او بكوبند تا بميرد . اين فرمان اجرا شد . آن‌وقت حاضران منظور شاه را از مشورت درك كردند و جملگى گفتند : « اى شاه تمام مالياتهايى را كه تو وضع كرده‌اى ما عادلانه مىدانيم ! »\r\nدر دربار ساسانى ، دادن انعام و لقب و منصب معمول بود ؛ مثلا اگر تاج به كسى مىدادند حق داشت بر سفرهء پادشاه بنشيند و در مجلس مشاورهء او شركت كند .\r\nوقتى كه جنگ درمىگرفت مهمانيها و تشريفات دربارى نقصان مىيافت . بر سر سفرهء شاه ، غير از موبدان موبد و « ايران دبيربد » و رئيس اسواران كسى حاضر نمىشد و پس از صرف غذايى ساده ، به كار مىپرداختند . ولى پس از پايان جنگ ، ضيافتها و تشريفات دربارى بار ديگر عملى مىشد . اگر كسى از غضب شاه نسبت به خود باخبر مىشد هيچ راه گريزى نداشت بلكه موظف بود بر سه پايهء آهنى در مقابل قصر بنشيند تا شاه دربارهء او حكم كند .\r\nحكم اعدام در ميدان وسيعى اجرا مىشد و معمولا سر و دست‌وپاى مقصرين را مىبريدند .\r\nدر مجالس جشن و ضيافت ، دو غلام هشيار موظف بودند گفته‌هاى شاه را هنگام مستى يادداشت كنند و در موقع مناسب فرامين او را بار ديگر بخوانند تا اگر دستورى به غلط صادر شده ، اجرا نشود .\r\nدر مجالس رسمى ، چه در حضور و چه در غياب شاه ، عده‌اى جاسوس مراقب اعمال حاضران بودند . هيچكس از خط سير و خوابگاه شاه اطلاع نداشت ، و احدى حتى فرزند شاه نمىتوانست به اتاق مخصوص او قدم گذارد .\r\nدر دربار سلاطين ايران ، از عهد هخامنشيان ، جاسوسانى كه به عنوان چشمهاى پادشاه ، در نقاط مختلف مملكت مراقب اوضاع بودند ، نقش مهم و حساسى به عهده داشتند .\r\nدر دورهء ساسانيان نيز چنين سازمانى وجود داشته و شايد اين نقش به عهدهء مديران پست يا\r\n\r\n","description":"","footnote":"","page_name":" 646 ","page_number":660},
  {"content":"\r\n\r\nرؤساى محاكم واگذار مىشده است . ظاهرا از عهد خسرو اول سازمان جاسوسى در ايران وسعت يافته « بنابر نامهء تنسر ، بزرگان در عهد خسرو اول سنگينى بار مراقبتهاى خفيه را احساس مىكردند . » در زمان خسروپرويز ، يكى از وظايف اين جاسوسان اين بود كه دوشيزگان و بيوگان ، حتى زنان زيباى صاحب اولاد را نيز به حرم مىآورند . تنها زنان خوبرو و خوانندگان و نوازندگان زبردست مورد علاقهء شاهنشاهان نبودند بلكه بنا به نوشتهء كريستن سن :\r\nدر قصر شاهنشاه ، غذاهاى مطبوع و گوارا بسيار مورد توجه بود . ازجمله طعامهايى كه براى پادشاه مهيا مىكردند يكى « خورش شاهى » نام داشت كه مركب بود از گوشت گرم و گوشت سرد ، و برنج فشرده ، برگ معطر و مرغان مسمن و خبيص و طبرزد ؛ ديگر از طعامها « خورش خراسانى » بود كه از گوشت كباب شده به سيخ ، و گوشت پخته در ديگ ، و كره و عصارات تركيب مىيافت ؛ ديگر « خورش رومى » كه گاه با شير و شكر و گاه با تخم و عسل ، و گاه با برنج و شكر و شير ساخته مىشد ؛ ديگر « خورش دهقانى » كه عبارت بود از گوشت گوسفند نمك سود و نارسود ( گوشتى كه در رب انار بخوابانند ) و تخم پخته « 75 » . . .\r\n« لذيذترين غذاهاى سرد ، آنهايى هستند كه از گوشت گورخر و شتر يك ساله و گاوميش و خوك ساخته باشند . ازجمله غذاهاى سرد بسيار مطبوع و لذيذ ، خورشى است كه از گوشت گورخر اهلى ، كه ينجه و جو خورده باشد ، ساخته مىشود . اين گوشت را در ماست مىخوابانند و انواع ادويه بر آن مىپاشند . از غذاهاى مطبوع قيمه‌هاى مختلف است كه با گوشت خرگوش و سينهء اسب و سمور و سر تذرو مىسازند و بهترين نوع آن را از گوشت آهوى مادهء سترون پيه‌دار ، كه منجمد شده باشد ، تهيه مىكنند . . . پرواضح است كه ظروف و اوانى هم كاملا شايستهء غذاهاى لذيذى بوده است كه بر خوان شاهنشاه مىنهادند .\r\nدر روسيه ، مقدار كثيرى از ظروف نقرهء ساسانى كشف شده ولى در ايران چيز قابل توجهى به دست نيامده است . . . در اين عهد همچنانكه ذائقه را با خوراكهاى لذيذ و شرابهاى گوارا و شامه را با بوهاى خوش مىپروردند ، سامعه را نيز با الحان دلكش موسيقى كه با مهارت و استادى تركيب يافته بود پرورش مىدادند . » « 76 »\r\n\r\nجنبش مزدكيان\r\n\r\nريشهء اجتماعى قيام مزدكيان\r\nبطورى كه ضمن مطالعه در اوضاع اجتماعى و طبقاتى ديديم ، جامعهء ايرانى در عصر ساسانيان بر دو ركن مالكيت و خون استوار بود و حدود و مقرراتى معين ، نجبا و اشراف را از عامهء مردم جدا مىكرد .\r\nزندگى اشراف از جهت لباس و خوراك و مسكن و مركب و زن و خدمتكار ، با تودهء مردم ، يعنى طبقهء عظيم كشاورزان ، كه تقريبا 80 درصد از سكنهء كشور را تشكيل مىدادند ، قابل قياس نبود . قوانين و نظامات مملكتى حافظ پاكى خون خاندانها و حفظ اموال و حقوق\r\n\r\n\r\n","description":"","footnote":"\r\n( 75 ) . ايران در زمان ساسانيان ، پيشين ، ص 499 .\r\n( 76 ) . همان ، ص 500 . به بعد ( به اختصار ) .\r\n","page_name":" 647 ","page_number":661},
  {"content":"\r\n\r\nنامشروع آنها بود و كسى نمىتوانست از طبقهء پايين به طبقهء بالا قدم بگذارد و از پيشه و حرفهء خود عدول كند و راه و رسم و شغل جديدى اختيار نمايد . درميان طبقات مختلف جامعه ، چنان كه ديديم ، روستاييان در بدترين شرايط زندگى مىكردند و از كليهء حقوق بشرى محروم بودند . به گفتهء آميانوس ، اشراف خود را صاحب اختيار غلامان و رعايا مىدانستند .\r\nشايد در آن دوره بين غلامان و روستاييان از نظر حقوق اجتماعى و اقتصادى فرقى وجود نداشته .\r\nكريستن سن مىنويسد : « مردمان شهرى نسبتا وضع بهترى داشتند . آنها هم مانند روستاييان ماليات سرشمارى مىپرداختند ، ولى گويا از خدمات نظامى معاف بودند . . . اما رعايا مجبور بودند مادام العمر در همان قريه ساكن باشند و بيگارى انجام دهند و در پياده نظام خدمت كنند . »\r\nدرست معلوم نيست قبل از جنبش مزدكيان در ايران ، نهضتها و قيامهايى عليه طبقات ستمگر صورت گرفته است يا خير . بعيد نيست كه جنبش مزدكى بيسابقه نباشد ، و قبل از اين جريان ، در گوشه و كنار مملكت از طرف كشاورزان بىپناه عليه فئودالها و اشراف و هيأت حاكمه شورشها و اعتصابهايى صورت گرفته باشد ، ولى مورخان و وقايع‌نگاران آن دوره كه بيشتر موبدان عصر بودند ، به حكم منافع طبقاتى خود ، از اين جنبشهاى اعتراضى سخنى نگفته‌اند .\r\nدكتر گيرشمن مىنويسد : « تعدى و جهل كه مردم در آن غوطه‌ور بودند آنان را به اعتصاب برمىانگيخت . اعتصاب امرى جديد در جهان قديم محسوب نمىشد و حملات آن در مصر ، يونان و روم مشهود شده بود . . . جنبش مزدكى كه رنگى ديگر داشت ، مبتنى بر مبناى اجتماعى و اقتصادى بود و به همين دليل است كه آن را كمونيسم ناميده‌اند . » « 77 »\r\nمقارن جنبش مزدكيان ، اختلاف طبقاتى شديدى در جامعهء ايران حكومت مىكرد .\r\nمحتملا طبقات محروم كمابيش متشكل و متحد و آماده بودند تا زير پرچم پيشوايى به جنگ ستمگران برخيزند . شايد اگر مزدك زمام امور را به دست نمىگرفت ، شخص ديگرى رهبرى خلق را به عهده مىگرفت . فردوسى اصول عقايد مزدكيان را چنين توصيف مىكند :\r\n زن و خواسته بايد اندرميان * چو دين بهى را نخواهى زيان\r\nبدين دو بود رشك و آز و نياز * كه با خشم و كين اندرآيد به راز\r\nهمى ديو پيچد سر بخردان * ببايد نهاد اين دو اندرميان \r\nدر جاى ديگر مىگويد :\r\n همىگفت هركو توانگر بود * تهيدست با او برابر بود\r\nنبايد كه باشد همى برفزود * توانگر بود تار و درويش پود\r\nزن و خانه و چيز بخشيدنى است * تهىدست كس با توانگر يكى است \r\n« ابن بطريق » دربارهء آيين مزدك مطالبى مىنويسد كه تقريبا با گفته‌هاى فردوسى يكسان است :\r\nخداوند ارزاق را در روى زمين آفريد كه مردم آنها را ميان خود بطور برابرى\r\n\r\n\r\n","description":"","footnote":"\r\n( 77 ) . ايران از آغاز تا اسلام ، پيشين ، ص 348 .\r\n","page_name":" 648 ","page_number":662},
  {"content":"\r\n\r\nقسمت كنند و كسى از ديگرى بيشتر نداشته باشد ، ولى مردم بين خود ظلم مىكنند و هركسى نفس خودش را به برادرش ترجيح مىدهد . ما مىخواهيم در اين كار نظارت و وارسى كنيم و مال فقرا را از دولتمندها گرفته و از توانگران به تهيدستان بدهيم و از هركس كه مال و خدم و امتعهء زيادى داشته باشد ، گرفته و بين او و غير او مساوات بكنيم تا آنكه احدى را بر ديگرى امتياز نماند .\r\nنظام الملك در سياستنامه مىنويسد :\r\nمزدك گفت : مال بخشيدنى است ميان مردمان ، كه همه بندگان خداى تعالى و فرزندان آدمند . . . بايد مال يكديگر را خرج كنند تا هيچكس را بىبرگى نباشد و درماندگى ، و متساوى الحال باشند و به اباحت مال راضى شد . آنگاه گفت زنان شما چون مال شماست بايد كه زنان را چون مال يكديگر شناسيد تا هيچكس از لذت و شهوت دنيا بىنصيب نماند و در مراد بر همهء خلق گشاده بود .\r\n\r\nشخصيت مزدك\r\nبنابر بعضى روايات ، پايه‌گذار اصلى جنبش مزدكى شخصى به نام « بوندس » از پيروان مذهب مانى بوده و به عقيدهء بعضى ديگر ، زردشت نام آورندهء اصلى اين دين است و برخى بوندس و زردشت را نام شخص واحدى مىدانند و مىگويند ، دعوت اين شخص در آغاز امر بيشتر جنبهء نظرى داشته ولى پس‌ازآنكه ادارهء جمعيت به دست مزدك افتاد ، رفته‌رفته نام مؤسس اصلى يعنى زردشت رو به فراموشى رفت و پيروان اين راه به اسم فرقهء مزدكيه معروف شدند . براون مىنويسد : « به عقيدهء مزدك همهء شرور را بايد منتسب به ديوهاى رشك و خشم و آز دانست ، زيرا اين ديوها مساوات بشر را ، كه حكم خدا و ميل خداست ، نابود ساخته‌اند و مزدك مىگفت كه هدف او اين است كه مساوات را بار ديگر برقرار كند . زهد و پرهيزكارى شديد . . . از اوصاف مميزهء مانويان بود كه زرتشتيان قويا بر آن اعتراض داشتند و اين صفات در كيش مزدك هم به صورت منع خونريزى و گوشتخوارى جلوه‌گر است . . . » « 78 »\r\nبسيارى از معتقدات مزدكيان با عقايد مانويان دربارهء خير و شر و نور و ظلمت يكى است و اين جماعت نيز مانند فرقهء مانويان معتقد به پرهيزكارى و ترك علايق دنيوى بودند .\r\nبعيد نيست كه مزدكيان خود يكى از شعب و فرق مانويان باشند و شايد برگزيدگان اين جمعيت نيز مانند برگزيدگان جامعهء مانوى براى خود محدوديتهايى قائل بودند ، ولى پيشوايان مزدكيه در عمل مشاهده كردند « كه مردمان عادى نمىتوانند از ميل و رغبت به لذات و تمتعات مادى ، از قبيل داشتن ثروت و تملك زنان و يا دست يافتن به زن مخصوصى كه مورد علاقه است ، رهايى يابند ؛ مگر اينكه بتوانند اين اميال خود را به آزادى و بلامانع اقناع كنند .\r\nپس اين قبيل افكار را مبناى عقايد و نظريات اجتماعى خود قرار دادند و گفتند كه خداوند كليهء وسايل معيشت را در روى زمين در دسترس مردمان قرار داده است تا افراد بشر آن را به تساوى بين خود قسمت كنند ؛ به قسمى كه كسى بيش از ديگر همنوعان خود چيزى نداشته\r\n\r\n\r\n","description":"","footnote":"\r\n( 78 ) . تاريخ ادبى ايران ، پيشين ، ص 252 به بعد .\r\n","page_name":" 649 ","page_number":663},
  {"content":"\r\n\r\nباشد . نابرابرى و عدم مساوات در دنيا به جبر و قهر به وجود آمده است . هركس مىخواسته تمايل و رغبتهاى خود را از كيسهء برادر خود اقناع كند . اما در حقيقت هيچكس حق داشتن خواسته و مال و زن بيش از ساير همنوعان خود ندارد . پس بايد از توانگران گرفت و به تهيدستان داد تا بدين وسيله مساوات را دوباره در جهان برقرار نمود . زن و خواسته بايد مانند آب و آتش و مراتع در دسترس همگان بالاشتراك قرار گيرد . اين عمل خيرى است كه خداوند فرموده و نزد او اجر و پاداشى عظيم دارد . گذشته از تمام اينها دستگيرى مردمان عملى است قابل توصيه و باعث خشنودى خداوند . . . خلاصه بر اثر افكار و انديشه‌هاى اخلاقى و نوعدوستى ، زردشت و مزدك به اين نتيجه رسيدند كه به تبليغ يك انقلاب اجتماعى بپردازند .\r\nزردشت و مزدك هردو تأكيد مىكردند كه انسان مكلف به عمل خير است و در اصل شريعت آنان ، نه تنها قتل بلكه اضرار به غير هم ممنوع بود . در مهمان‌نوازى مىگفتند كه هيچ‌چيز را نبايد از مهمان دريغ داشت . از هرطايفه و هرملتى مىخواهد باشد . حتى نسبت به دشمنان هم بايستى به مهربانى و عطوفت رفتار كرد . » « 79 »\r\n\r\nنزديكى قباد با مزدك\r\nراجع به چگونگى و علل نزديكى قباد با مزدك ، مدارك موثقى در دست نيست . بعضى مىگويند كه قباد از روى اعتقاد تام از مزدك پيروى مىكرد و برخى مانند « ابو ريحان بيرونى » كه از قول بعضى از ايرانيان نوشته معتقد است « گرويدن قباد به آيين مزدك از راه اضطرار بوده چه قدرت سلطنت در مقابل نفوذ پيروان اين آيين اثرى نداشت . » فردوسى گويد :\r\n بيامد يكى مرد مزدك به نام * سخنگوى و بادانش و راى و كام\r\nگرانمايه مردى و دانش‌فروش * قباد دلاور به دو داد گوش\r\nبه نزد شهنشاه دستور گشت * نگهبان آن گنج و گنجور گشت \r\nنلدكه ، مستشرق معروف ، گرويدن قباد را كه پادشاهى نيرومند و با اراده بود به آيين مزدك نتيجهء ضعف و اضطرار او نمىداند ، بلكه معتقد است كه گرويدن او به مذهب مزدكيان فقط براى درهم شكستن قدرت اشراف و روحانيان زردشتى بوده است .\r\nآنچه مسلم است اگر مزدك بدون تكيه به مردم ناراضى ، افكار خود را با قباد درميان مىنهاد ، بيشك قباد با افكار شخص مزدك با توجه به نفوذ روحانيون و بزرگان كه در تمام شؤون اجتماعى و اقتصادى و نظامى نفوذى عميق داشتند ، از در مخالفت درمىآمد . آنچه به قباد نيرو و شجاعت بخشيده و يا او را از مزدك مرعوب ساخته است مردمى بودند كه از مزدك و نظريات او پيروى مىكردند .\r\n\r\nقيام مزدكيان\r\n« ثعالبى » راجع به قباد و آشنايى او با مزدك چنين مىنويسد :\r\nاين پادشاه تا ظهور مزدك پسر بامداد ، اهل نساء ، با اسلوب پسنديده حكمرانى كرد . مزدك ديوى بود به صورت مردى ، با صورت زيبا و سيرتى زشت ، گفتارش دلنشين و كردارش ناپسند . قباد فريفتهء سخنان چرب وى شد\r\n\r\n\r\n","description":"","footnote":"\r\n( 79 ) . ايران در زمان ساسانيان ، پيشين ، ص 367 ( به اختصار ) .\r\n","page_name":" 650 ","page_number":664},
  {"content":"\r\n\r\nو گمراه گرديد . بهنگام خشكسالى بزرگ ، كه بسيارى از مردمان از گرسنگى بمردند ، مزدك از قباد پرسيد : « اگر كسى را ترياق باشد و از مارگزيده‌اى دريغ دارد ، سزاى او چيست ؟ » قباد گفت : « مرگ » . ديگر روز قباد گدايان و مستمندان را برابر كاخ شاهى گردآورد و به ايشان وعده داد كه آنچه برايشان لازم باشد فراهم آورد . سپس از قباد پرسيد : « چيست سزاى كسى كه بيگناهى را در خانه محبوس و خوردنى از وى مضايقه كند ؟ » فرمود « مرگ » . مزدك به دريوزگان دستور داد كه انبارهاى غلات را غارت كنند و مىپنداشتند كه امر شاه را كه بوسيلهء مزدك ابلاغ شده ، اجرا مىكنند . شاه از اين كار متعجب شد و از مزدك توضيح خواست . مزدك گفت شاه در جوابى كه به پرسشهاى وى داد خود تقسيم آذوقه را اجازه فرمودند . طبقات پست مردم ، مزدك را چون پيغمبرى گرامى مىداشتند و او كار را به جايى رسانيده بود كه مىگفت : « خدا وسايل زندگى را آفريده تا همه به تساوى از آن بهره‌ور بشوند . اختلاف بر اثر زور و بيداد پيدا شده ، هيچكس را بر زن و خواسته بيشتر از ديگرى حقى نيست . . . » قباد از اين تجاوزات چشم مىپوشيد ، چه مزدك را گرامى مىداشت و هم وى را آن توانايى نبود كه از بدكاران جلوگيرى كند .\r\nفردوسى نيز جريان گفتگوى قباد را با مزدك كمابيش مانند ثعالبى بيان مىكند ؛ با اين اختلاف كه مزدك خطاب به مردم گرسنه مىگويد : « برويد هرجا گندم پنهان است بيرون بياوريد و بهاى آن را زر بسپاريد . » و در جواب اعتراض قباد مىگويد : « اى شهريار ، در نزد مردم گرسنه نان درشمار پادزهر است . »\r\n اگر دادگر باشى اى شهريار * در انبار گندم نيايد به كار \r\nبسيارى از مردمان مردند كه جان آنها را انبار مردمان آسوده گرفته است . قباد از گفتار او تنگدل و آشفته شد ، پرسشهايى كرد و پاسخهايى شنيد و مزدك را مردى روشندل و بيداردل يافت . كريستن سن مىنويسد :\r\n« اصلاحاتى كه اين پادشاه به اشارهء مزدك براى رفع قحط و غلا كرد ، همه براى اصلاح رعيت و از روى محبت و غمخوارى نسبت به رعاياى ناتوان بود و نيز اصلاحى كه قباد راجع به خراج در نظر گرفت و عاقبت جانشين او موفق به انجام آن شد ، مبتنى بر عدل و احسان و رحم و شفقت بوده است . »\r\nدر جاى ديگر كريستن سن مىنويسد « . . . البته اين پادشاه كاملا پيرو حكمت عملى مزدكيان نبوده است ، چنان كه قسطنطين بزرگ هم كاملا تابع اخلاقيات دين مسيح نشد ، ليكن از رفتار قباد نمايان است كه تا حدى اخلاق و انسان‌دوستى مزدكيه در او مؤثر گرديده است . » « 80 »\r\nاقدامات گواد ( قباد ) از جهات مختلف با منافع روحانيان و بزرگان سازگار نبود .\r\n\r\n\r\n","description":"","footnote":"\r\n( 80 ) . نگاه كنيد به : ترجمهء تاريخ طبرى ، پيشين ، ص 143 به بعد .\r\n","page_name":" 651 ","page_number":665},
  {"content":"\r\n\r\nروحانيان با هرچيزى كه بوى عقايد مانويه مىداد ، مخالف بودند . سرانجام طبقهء اشراف و روحانيان به كمك مزدوران خود ، قباد را خلع كردند ، ولى همهء بزرگان در اين توطئه دست نداشتند ؛ چنان كه پس از تشكيل شوراى عالى تحت رياست پادشاه جديد ، زاماسب ، يكى پيشنهاد قتل شاه مخلوع را نمود ، اما اكثر حضار اين پيشنهاد را رد كردند و به حبس قباد رأى دادند و وى را به قلعهء « فراموشى » كه جايگاه متهمين سياسى بود ، روانه كردند . ولى قباد پس از چندى به كمك سياوش ، كه از بزرگان و متنفذين بود ، فرار كرد و به دربار هياطله پناه برد و به يارى آنها بدون جنگ ، بار ديگر به سلطنت رسيد . ولى اين‌بار ، قباد نسبت به مزدكيان روشى احتياطآميز پيش‌گرفت و فرزند بزرگ خود « كاوس پذشخوارگرشاه » را كه علنا پيرو كيش مزدك بود ، از حق قانونى خود محروم و خسرو فرزند كوچك خود را به وليعهدى برگزيد و براى تحكيم بنيان پادشاهى او ضمن پيشنهاد صلح قطعى با « ژوستين » خواهش نمود خسرو را به فرزندى بپذيرد و وى را در موقع لزوم در مقابل مدعيان سلطنت يارى كند ، ولى اين پيشنهاد ، باوجود مذاكراتى كه سياوش بزرگترين مرد سياسى ايران با مقامات رومى به عمل آورد ، به نتيجهء قطعى و نهايى نرسيد و به همين علت سياوش كه متهم به دوستى با مزدكيان بود از نظر افتاد . قباد كه مدتها با مزدكيان سر رفق و مدارا داشت ، سرانجام تسليم نظر روحانيان زردشتى شد و به حمايت آيين زردشت برخاست و حتى گرجيان را كه عيسوى بودند ، مجبور به قبول دين و آيين زردشتى كرد و آنان را از دفن اموات خود ممنوع داشت . در نتيجه گرگين از امپراتور روم استمداد كرد و جنگ ايران و روم تجديد گرديد .\r\nاين جريانات نشان مىدهد كه قباد پس از رهايى از زندان روشى تازه مبتنى بر تأمين منافع روحانيان زردشتى و طبقهء اشراف پيش‌گرفته است . كريستن سن مىنويسد :\r\nچون منابع موجود تاريخى را بدقت مطالعه كنيم و كيفيت دعوت مزدكيه را تحقيق نماييم ، تقريبا آگاه مىشويم كه دامنهء اين دعوت در طول مدت سلطنت قباد تا چه‌اندازه وسعت پيدا كرده است . شريعت مزدكى بلاشك در آغاز جنبهء دينى داشته و بانى آن شخصى بوده عاشق اصلاحات نظرى ( ايده‌آليست ) و طالب بهبود احوال زندگى مردم و به هيچ‌وجه افكار او مشوب به غرضى نبوده است . جنبهء اجتماعى اين دعوت از حيث اهميت در درجهء دوم بوده و فرمانهايى كه گواد ( قباد ) در دورهء اول پادشاهى خود براى اجراى مرام دنيوى مزدكيان صادر كرده ، هرچند انقلابى محسوب مىشده ، ولى آنقدرها كه مبلغان خارجى مبالغه - كرده‌اند ، تازگى نداشته است . در زمان خلع قباد و عهد سلطنت زاماسب ، مزدكيه ظاهرا چندان پيشرفتى نداشته‌اند و محدود بوده‌اند . معذلك افكار كمونيستى اين فرقه در عامه ، رفته‌رفته رسوخى پيدا كرد و در آغاز به آهستگى و پس از چندى بسرعت انتشار گرفت . پس مبلغين و سردسته‌هايى قيام كردند كه نه ايمان و خداترسى داشتند و نه مثل مزدك بيغرض و اصلاح‌طلب محسوب مىشدند . چون توده را از انبوه جماعت خود تهور زيادت گشت ، به اعمال زور و تعدى دست زد و اگر بگوييم كه عبارت ذيل در نامهء تنسر اشاره به اين اوضاع است ، چندان از\r\n\r\n","description":"","footnote":"","page_name":" 652 ","page_number":666},
  {"content":"\r\n\r\nطريق صواب دور نرفته‌ايم : « حجاب حفاظ و ادب مرتفع شد ، قومى پديد آمدند نه متحلى به شرف هنر و عمل و نه ضياع موروث ، و نه غم حسب و نسب و نه حرفت و صنعت ، فارغ از همه انديشه ، خالى از هرپيشه ، مستعد براى غمازى و شريرى و انهاء اكاذيب و افترا ، و از آن تعيش ساخته و به جمال حال رسيده و مال يافته . » پس در هرسو دست تطاول دراز شد ؛ شورشيان داخل خانهء بزرگان و نجبا مىشدند و دست به غارت اموال و تصرف زنان مىزدند . در گوشه و كنار ، املاك و اراضى را به تملك گرفته ويران كردند ، زيرا كه اين نودولتان از كار فلاحت وقوفى نداشتند . « 81 »\r\nواقعهء قلع‌وقمع مزدكيان در آخر سال 528 يا اوايل سال 529 م . رخ داد . علت آن نقشه‌اى بود كه مزدكيان راجع به وليعهدى كاوس پذشخوار پسر بزرگ قباد كشيده بودند و مىخواستند علىرغم تصميم شاهنشاه بوسيلهء توطئه و تحريك اين شاهزادهء مزدكى را بر تخت ايران جاى داده خسرو را از سلطنت محروم كنند .\r\n\r\nسركوبى مزدكيان\r\nنظام الملك نيز در كتاب سياستنامهء خود قتل‌عام مزدكيان را مولود نقشهء زيركانهء انوشيروان مىداند و مىگويد : « انوشيروان به دروغ خود را مزدكى خواند و كليهء پيروان اين مذهب را براى شركت در ضيافت بزرگى در باغ سلطنتى دعوت كرد . مزدكيان بىخبر همين كه وارد باغ مىشدند سربازان و سلاخان انوشيروان بيدرنگ آنها را دستگير و سرنگون به خاك مىسپردند بطورى كه پايشان از خاك بيرون بود . پس از آنكه همه را بدينسان دستگير و نابود كردند . فردوسى گويد :\r\n نگون‌بخت را زنده بر دار كرد * سر مرد بددين نگونسار كرد\r\nوز آن پس به كشتش به باران تير * تو گر باهشى راه مزدك مگير \r\nانوشيروان مزدك را كه بطور خصوصى بار داده بود دعوت نمود كه قبل از شركت در جشن در باغ گردش كند و محصولات آن را ببيند . چون مزدك قدم در باغ نهاد و آن منظرهء هولناك را ديد انوشيروان به او گفت : اين است ميوهء عقايد سخيف تو ، سپس دستور داد مزدك را دستگير و چون اتباع او سرنگون زنده به گور ساختند . » « 82 » « عده‌اى از ناظران خارجى منجمله يك نفر مطران مسيحى به نام بازانس « 83 » كه اين منظرهء هولناك را ديده است ، افتخار اين سلاخى را به انوشيروان مىدهد . تعداد كشتگان هرقدر باشد نمىتوان گفت كه كليهء معتقدين اين افكار در يك روز كشته شدند ، زيرا پس از استقرار سلطنت انوشيروان بار ديگر پيروان آراء مزدك مورد تعقيب قرار مىگيرند . در نتيجهء فشار دستگاه ، مزدكيان ناچار به فعاليتهاى مخفى مشغول شدند و حيات سياسى و مذهبى خود را ادامه دادند .\r\nبنا به روايتى ديگر ، دولتيان طريقى را كه بارها تجربه شده بود ، پيش گرفتند . انجمنى از روحانيان دعوت كردند و اندرزگر مزدكيان ( يعنى رئيس آنها ) را با ساير رؤساى فرقه به آنجا\r\n\r\n\r\n","description":"","footnote":"\r\n( 81 ) . ايران در زمان ساسانيان ، پيشين ، ص 381 و 382 .\r\n( 82 ) . خواجه نظام الملك ، سياستنامه ، ص 229 ( با تصرف و اختصار ) .\r\n( 83 ) .  Bazanes \r\n","page_name":" 653 ","page_number":667},
  {"content":"\r\n\r\nخواندند و گروهى عظيم از آن طايفه را دعوت و جلب كردند تا در مجلس مباحثهء رسمى حاضر باشند . قباد شخصا مجلس را اداره مىكرد ، اما خسرو كه به ولايتعهدى معين شده بود و حقوق خود را دستخوش توطئه و دسته‌بندى مزدكيان و كاوس مىديد ، تمام همت و همگى جهد خود را مصروف داشت تا كار طورى به پايان برسد كه ضربتى هولناك و قطعى به فرقهء مزدكى وارد آيد . . . طبعا مدافعين كيش مزدكى مجاب و مغلوب شدند و در اين اثنا افواج مسلحى كه پاسبان ميدان مخصوص مزدكيان بودند ، تيغ در كف بر سر آن طايفه ريختند .\r\nاندرزگر ( كه ظاهرا خود مزدك بود ) به هلاكت رسيد . عدهء حقيقى مزدكيان ، كه در اين دام مقتول شدند ، معلوم نيست . اعدادى كه مورخان ايران و عرب آورده‌اند ، مبناى صحيح ندارد ، ولى ظاهرا همهء رؤسا در اين مكان عرضهء هلاك شدند ؛ چنان كه بعد از اين واقعه كه حكم كشتار عموم مزدكيان صادر شد ، افراد اين فرقه چون رئيس مطاع نداشتند پراكنده گشتند و در مقابل دشمنان خود طاقت ايستادگى نيافته همه مضمحل شدند و دارايى آنها ضبط و كتب دينى آنها سوخته شد . . . اندكى بعد از جلوس خسرو ، كاوس به هلاكت رسيد ؛ به اين ترتيب آخرين خطرى كه از جانب مزدكيان ممكن بود كشور را تهديد كند ، بر طرف شد . از اين وقت به بعد مزدكيه حكم فرقهء سرى پيدا كرد و به اين صورت حيات خود را دوام داد و بعد از ساسانيان هم در عهد اسلامى بارها خودنمايى كرد . » « 84 » در پايان سرگذشت مزدكيان ، بىمناسبت نيست كه نگاهى به تلاشهاى سوسياليستى در ديگر كشورهاى جهان بيفكنيم :\r\n\r\nتلاشهاى سوسياستى در طول تاريخ\r\nويل دورانت مىنويسد : « از ده دوازده كشور خبر داريم كه در طول قرون مختلف به تجارب سوسياليستى دست زده‌اند . در تاريخ سومر ، در حوالى سال 2100 قبل از ميلاد مىخوانيم : اقتصاد كشور سازمان دولتى داشت . بيشتر اراضى قابل زرع خالصهء سلطنتى بود ، و رعايا از غله‌اى كه در انبارهاى شاهى تحويل مىشد حصه‌اى مىبردند . براى ادارهء اين اقتصاد ارضى وسيع ، سلسله‌مراتب بسيار مشخصى پديد آمده بود ، و از همهء تحويلها و توزيعها ، گزارشهايى ثبت مىشد . دهها هزار لوحهء گلى ، حاوى گزارشهايى از اين گونه ، در اور پايتخت كشور و در شهرهاى « لاگاش » و « اوما » پيدا شد . . . تجارت خارجى نيز به نام حكومت مركزى انجام مىشد . در بابل حوالى 1750 ق . م . قوانين حمورابى كارمزد شبانان و صنعتگران و حق الزحمهء جراحى پزشكان را معين مىكرد .\r\n« در مصر دورهء بطالسه ( 323 پيش از ميلاد ) دولت مالك اراضى بود و كشاورزى را اداره مىكرد . به روستايى گفته مىشد كه چه زمينى را شخم بزند و چه بذرى بكارد .\r\nخرمنش نخست اندازه‌گيرى مىشد و در دفتر منشيان دولتى به ثبت مىرسيد . سپس در خرمنگاه دولتى كوبيده مىشد و توسط قطارى از باربران به انبارهاى غلهء شاهى منتقل مىگشت ؛ معدن و سنگ معدن به دولت اختصاص داشت ، توليد و فروش روغن و نمك و پاپيروس و منسوجات همه توسط دولت ملى شده بود . تجارت در دست دولت بود ، و با مقررات دولتى اداره مىشد .\r\n\r\n\r\n","description":"","footnote":"\r\n( 84 ) . ايران در زمان ساسانيان ، پيشين ، ص 384 تا 386 ( به اختصار ) .\r\n","page_name":" 654 ","page_number":668},
  {"content":"\r\n\r\nخرده‌فروشان اغلب از عمال دولت بودند و كالاهاى ساخت دولت را مىفروختند . بانكدارى نيز در انحصار دولت بود ، اما گاه تجارتخانه‌هاى خصوصى به نمايندگى عمل مىكردند .\r\nبر هرشخص و هرگونه صنعت و فراروده و محصول و فروش و ستد ، ماليات بسته بودند . دولت براى آنكه از معاملات و عايدات قابل ماليات مردم آگاه باشد ، گروه كثيرى كاتب و دفتردار با دستگاهى مفصل براى ثبت احوال اشخاص و مايملك آنها داشت . درآمد اين نظام اقتصادى دولت ، بطالسه را غنيترين دولت عصر خود كرده بود . طرحهاى عظيم مهندسى عملى مىشد ، كشاورزى توسعه مىيافت و سهم بزرگى از عوايد حاصل براى آبادى و آرايش كشور و رونق حيات فرهنگى آن مصرف مىشد . در حدود سال 290 ق . م . موزه و كتابخانهء مشهور اسكندريه تأسيس شد ، علم و ادب رونق گرفت . . . » ولى اين دوران رونق اقتصادى در نتيجهء جنگهاى پرخرج و عياشى و فساد زمامداران و اخاذى و فساد مأمورين ، چندان نپاييد .\r\nدر كشور روم در عهد ديوكلسين به علت بينوايى و بيقرارى توده‌ها و خطر حملهء قريب الوقوع بربرها قدمهايى در راه سوسياليسم برداشته شد . دولت در سال 301 بعد از ميلاد فرمان قيمتها را صادر كرد ، در اين فرمان براى كالاهاى تجملى و خدمات مهم ، قيمت و كارمزد گزاف تعيين شده بود . به محتكران اخطار شده بود كه به منظور بالا بردن قيمتها اجناس را در انبار نگه ندارند . براى آنكه بيكاران به كار گمارده شوند كارهاى عام المنفعهء بزرگ برعهده گرفته شد و ارزاق عمومى را به رايگان يا به قيمت تقليل يافته ، در اختيار بينوايان گذاشتند . دولت ، كه پيش از آن مالك بيشتر معادن نمك و سنگ و كانيهاى ديگر بود ، تقريبا همهء صنايع و اصناف بزرگ را تحت نظارت دقيق درآورد . نوشته‌اند كه « در شهرهاى بزرگ ، دولت خود كارفرماى مقتدرى شد . . . و از همهء صاحبان صنايع خصوصى ، كه سرانجام بر اثر ماليات كمرشان شكست ، يك سروگردن بلندتر بود . » اگر بازرگانان لب به شكايت مىگشودند و از تباهى كار خود مىگفتند ، ديوكلسين اشاره مىكرد كه بربرها در پشت دروازه‌هاى روم به كمين نشسته‌اند و مىگفت تا تأمين آزادى جمعى بايد موقتا از آزادى فردى چشم پوشيد . سوسياليسم ديوكلسين نوعى اقتصاد جنگى بود ناشى از تهديد حملهء خارجى . . . كار نظارت و رسيدگى به امور اقتصادى در روم در اثر گسترش سازمانها و افزايش روزافزون مالياتها ، پس از چندى برافتاد و نظام سرف‌دارى جانشين آن شد .\r\nچين نيز در زمينهء سوسياليسم دولتى تابه‌حال چندين‌بار اقدام كرده است . . .\r\nامپراتور ووتى « 85 » ( سلطنتش در 140 تا 87 قبل از ميلاد ) منابع ارضى را ملى كرد ، نظارت حكومت را بر حمل‌ونقل و بازرگانى تعميم داد ، بر درآمدها ماليات بست و مشاغل عمومى به وجود آورد ؛ ازجمله به احداث ترعه‌هايى فرمان داد كه رودها را به‌هم مىپيوستند و مزارع را آبيارى مىكردند . دولت جنس و كالا را انبار مىكرد ، هروقت كه قيمتها بالا مىرفت از انبار به بازار مىفروخت و هروقت كه تنزل قيمتها بيش از معمول بود از بازار مىخريد و به انبار مىفرستاد . به اين ترتيب ، به قول « سزوماچين » ، « بازرگانان قدرتمند و سوداگران كلانفروش نمىتوانستند سودهاى بيحساب ببرند و قيمتها در امپراتورى تثبيت مىشد . » به قرارى كه گفته‌اند\r\n\r\n\r\n","description":"","footnote":"\r\n( 85 ) .  Wu Ti \r\n","page_name":" 655 ","page_number":669},
  {"content":"\r\n\r\nيكچند كشور چين به رونقى بيسابقه رسيد ، اما پس از درگذشت امپراتور ، سيل و خشكسالى و عوامل نامساعد ديگر وضع نامطلوبى پيش آورد .\r\nبار ديگر در چين ، « وانگ مانگ » ( سلطنتش در 9 تا 23 بعد از ميلاد ) كه مردى دانشمند و عدالت‌دوست بود ، در دوران قدرت ، اراضى را ملى كرد و به قطعات مساوى تقسيم كرد و در اختيار روستاييان گذاشت . بردگى را برانداخت ، مانند « ووتى » با گردآوردن كالا در انبارهاى دولتى و توزيع به موقع آنها ، بر قيمتها نوعى نظارت برقرار كرد . به سوداگران و پيشه‌وران با رنج كم وام داد . گروههايى كه اقدامات او به زيانشان تمام شده بود ، متحد شدند و براى سقوط او توطئه كردند . سيل و خشكسالى و تهاجم دشمن خارجى نيز به آنان كمك كرد .\r\nخاندان ثروتمند ليو « 86 » رهبرى شورش عمومى را به عهده گرفت ، « وانگ » را كشت و مقررات او را لغو كرد و بار ديگر همه‌چيز به صورت نخستين برگشت .\r\nهزار سال بعد ، « وانگ آن‌شيه » ، در مقام صدر اعظمى ، سلطهء وسيع دولت را بر اقتصاد چين برقرار كرد . معتقد بود كه « دولت بايد ادارهء كليهء امور صنعتى و كشاورزى و بازرگانى را در دست خود داشته باشد و درعين‌حال به احوال طبقات كارگر و زحمتكش توجه كند و با دستگيرى از ايشان ، نگذارد كه لگدكوب اغنيا شوند . » با دادن وامهاى كم‌ربح به روستاييان آنان را از چنگ نزولخواران رها كرد . براى تشويق كشاورزان به آباد كردن زمينهاى باير به آنان مساعده و بذر داد و مقرر كرد كه اين روستاييان ، پس از برداشت محصول ، بدهى خود را بپردازند . براى مبارزه با بيكارى به ساختن سيل‌بندهاى بزرگ فرمان داد و در هرناحيهء كشور هيأتى را منصوب كرد تا به مزدها و قيمتها رسيدگى كنند . براى سالخوردگان و مستمندان و بيكاران حقوق و وظيفه مقرر كرد ، نظام تعليم و تربيت و امتحان ( كه ضابطه‌اى براى ورود در خدمت دولت بود ) اصلاح شد و چنان كه يكى از مورخان چينى مىگويد : « شاگردان مدارس كتابهاى معانى و بيان را دور انداختند و به‌جاى آن به تحصيل مقدمات تاريخ و جغرافى و اقتصاد سياسى پرداختند . »\r\nاما چه چيز پايه‌هاى اين نظام را سست كرد ؟ نخست مالياتهاى سنگين بود كه براى تأمين هزينه و حقوق كارمندان رو به تزايد دولت بر دوش همگان سنگينى مىكرد ؛ ديگر به سربازى گرفتن جوانى از هرخانواده بود ، كه براى تأمين نياز ارتشهاى كشور لازم بود ، تا بتوانند در برابر هجوم بربرها ايستادگى كنند ؛ سوم فساد دستگاههاى ادارى بود . محافظه‌كاران از اين وضع و خشكسالى و سيل و ديگر عوامل نامساعد استفاده كردند و به فرمان امپراتور ، « وانك آن‌شيه » را بر كنار كردند . « 87 »\r\n\r\nقانون اساسى سوسياليستى اسپارت « 88 »\r\nنخستين مثال برقرارى سوسياليسم تجربى مربوط به قرن نهم قبل از ميلاد مسيح است . ليكورگ « 89 » ايتاليايى پادشاه و قانونگذار اسپارت در اين دوران ، هنگام سلطنت خود يك قانون اساسى\r\n\r\n\r\n","description":"","footnote":"\r\n( 86 ) .  Liu \r\n( 87 ) . درسهاى تاريخ ، پيشين ، ص 82 تا 90 ( به اختصار )\r\n( 88 ) . نقل از :  Luciano Pasetti , Per Capire il Communismo  ، ترجمهء دكتر محمد حسين تمدن .\r\n( 89 ) .  Lyccurgue \r\n","page_name":" 656 ","page_number":670},
  {"content":"\r\n\r\nتدوين و اجرا نمود كه آن را مىتوان به منزلهء مرحلهء جنينى جامعهء آيندهء پرولتاريايى دانست .\r\nبا اين قانون اساسى ، آن انقلاب اقتصادى كه افكار جديد آن را تبليغ مىكند يعنى سلب مالكيت ( از بازرگانان عمده ، از سازندگان اسلحه و كشتى و غيره ) بوسيلهء ملى كردن ، جامهء عمل پوشيد .\r\nقانون اساسى ليكورگ چنين مقرر داشت :\r\n1 . اتباع كشور بايد منافع خود را تابع منافع كشور و دولت بدانند .\r\n2 . اتباع كشور نبايد طلا و نقره تملك نمايند زيرا دولت است كه امانتدار آن مىباشد .\r\n3 . اتباع كشور بايد بطور مشترك غذا مصرف نمايند .\r\n4 . اتباع كشور بايد كودكان خود را به تعليم و تربيتى بسپارند كه دولت آن را اداره مىكند .\r\nقانون اساسى ليكورگ كليهء قوا را در دست دولت متمركز ساخت و براى جامعه بر پايهء يك طبقهء واحد ، برنامه‌ريزى كرد و تملك طلا و نقره را ممنوع ساخت .\r\nاين يك تجربه بود و واقعيات بايد بگويند كه نتيجهء آن مثبت يا منفى بود .\r\nدر حقيقت ، يك قسمت از جمعيت كه فقيرترين آنها بودند در اثر ملى كردن موفق شدند حداقل تأمين را ، كه در غير اين صورت فاقد آن بودند ، به دست آورند . ولى اين امر كافى نبود تا قانون اساسى ليكورگ را نجات دهد . ملى كردن ، كه بر يك ملت غير آماده وارد گرديد ، صاحبان كسب و كار را ( گرچه باعث مرگ و بدبختى غلامان خود مىشدند ولى تنها آورندگان فكر نو و ابتكار بودند ، ) دچار خفقان كرد و باعث خشك شدن نهال ابتكار آزاد و نيز باعث كند شدن توليد كشاورزى و پيشه‌ورى گرديد . پس از مرگ ليكورگ اين قانون اساسى متروك گرديد .\r\n\r\nنتايج اجتماعى قيام مزدكيان\r\nبه نظر محققان شوروى :\r\nنهضت مزدكيان به خاندانهاى قديم و نيرومند و به وضع مالى و سنتهاى ايشان ، ضربه‌هاى جبران‌ناپذير وارد آورد . تا حدى ، اين وضع با منافع شاه كه از بسط قدرت و نفوذ آنان در رنج بود ، مطابقت داشت .\r\nسياست خسرو متوجه احياى آن خاندانهايى از بزرگان بود كه ضعيف و فقير شده بودند . ولى وى اعيان قديمى را ، كه فرمانبردارى ايشان در برابر مقام شاهى ناچيز بود ، احيا نكرد ، بلكه از قشر تازه‌اى پشتيبانى نمود كه مىبايست تكيه‌گاه وى گردد و مستقيما وابسته و گوش به فرمان شاه باشد . خسرو خاندانهاى نجبا را از لحاظ مادى تأمين كرد ، ولى از آنها خواست كه از دربار دور نشوند . به دختران اعيان دربارى جهيزيه مىداد و زندگى جوانان خاندانهايى را كه فقير و ناتوان شده بودند تأمين مىنمود . بدينطريق قشرى از بزرگان خدمتگزار دربارى و مالك زمين پديد آمد كه مستقيما فرمانبردار و وابسته به شخص شاه بودند .\r\n\r\n","description":"","footnote":"","page_name":" 657 ","page_number":671},
  {"content":"\r\n\r\nوى مشاغل موجود را به نمايندگان اين دسته مىداد و كارمندان خويش را از ميان ايشان انتخاب مىكرد : « قشر مالكين متوسط يا خداوندان ده كه از مولدين مستقيم مزروعات اراضى بهره‌كشى مىكرد ، پس از نهضت مزدكيان ، نيز تكيه‌گاه دولت ساسانيان بود . وابستگى فئودالى « نجبا » به شاهنشاه بمراتب افزايش يافت .\r\nتغييراتى كه در دسته‌بندى نيروهاى اجتماعى پديد آمد ، موقع اعيان و روحانيان را ضعيف كرد ، ولى بخشى از خاندانهاى اعيان و بزرگان كماكان وضع ممتازى داشت و روحانيان نيز تا حدى نفوذ سياسى خويش را حفظ كردند . اين گروهها ، اهميت فراوان داشتند .\r\nدرعين‌حال ، نهضت مزدكيان موجب تقويت نيروهاى نوين اجتماعى شده بود كه مورد استفادهء دولت قرار گرفتند . خسرو اصلاح مهم ديگرى نيز به عمل آورد و آن اصلاحات نظامى بود . لشكريان از دستجات سوار ، كه از ميان آزادگان انتخاب مىشدند ، تشكيل مىگشتند . بسيارى از اين دستجات به اعيان و بزرگان تعلق داشتند و بدين سبب رابطهء ايشان با شاه ضعيف بود . خسرو مىكوشيد ارتشى به وجود آورد كه مستقيما مطيع وى باشد و بشدت به تسليح قشر مالكين متوسط پرداخت و به ايشان سلاح و اسب داد . « 90 »\r\n\r\nوضع اجتماعى ايران پس از شكست مزدكيان\r\nپس از سركوبى مزدكيان ، هيأت حاكمهء آن دوره قدم مؤثرى در راه بهبود زندگى اكثريت مردم برنداشتند . به احتمال قوى اگر مزدكيان خود زمام امور را در دست مىگرفتند يا موفق مىشدند كاوس پسر بزرگ قباد را ، كه تمايلات بشردوستانه داشت ، به زمامدارى برسانند ، ممكن بود وضع دگرگون شود و قوانين و نظامات جديدى به نفع ستمكشان عملى و اجرا گردد . ولى انوشيروان كه نمايندهء جبههء ارتجاعى و سرآمد محافظه‌كاران عصر بود ، پس از قلع‌وقمع مزدكيان به ريشهء انقلاب و علت اصلى جنبش مزدكى توجه نكرد و در مقام اصلاح وضع اقتصادى هشتاد درصد سكنهء ايران ، يعنى كشاورزان بينوا ، برنيامد و بار ديگر نظام طبقاتى قديم را احيا كرد . همانطور كه كريستن سن متذكر شده است : « اصلاحات خسرو در امور ماليه بىشبهه به نفع خزانهء دولت بوده تا به نفع رعيت . طبقهء عامه ، مثل قرون گذشته با نادانى و تحمل مصائب مىزيست . فيلسوفان رومى كه به ايران پناه آوردند . . . بيشتر از اصول طبقاتى ايران و فاصله‌اى كه ميان طبقات موجود بود و تنگدستى عامه منزجر شدند . صاحبان قدرت به زيردستان ستم مىكردند و اعمال دور از انصاف و انسانيت مرتكب مىشدند . » « 91 »\r\nحقايق اوضاع اجتماعى آن دوره را مىتوانيم از زبان يكى از بزرگترين مغزهاى متفكر آن دوران يعنى برزويهء طبيب در كتاب كليله و دمنه بخوانيم . اين مرد دانشمند با اينكه\r\n\r\n\r\n","description":"","footnote":"\r\n( 90 ) . تاريخ ايران از دوران باستان تا پايان سدهء هيجدهم ، پيشين ، ص 121 .\r\n( 91 ) . ايران در زمان ساسانيان ، پيشين ، ص 460 ( به اختصار ) .\r\n","page_name":" 658 ","page_number":672},
  {"content":"\r\n\r\nخود از طبقات متنعم و فرمانروا بود از فساد اجتماعى و ظلم و بيدادگرى شديدى كه در آن دوران در محيط اجتماعى ايران وجود داشته است شكايت مىكند و ازجمله مىنويسد :\r\n. . . در اين روزگار تيره ، كه خيرات ، بر اطلاق ، روى به تراجع نهاده است و همت مردمان از تقديم حسنات قاصر گشته . . . مىبينم كه كارهاى زمانه ميل به ادبار دارد و چنانستى كه خيرات مردمان را وداع كردستى و افعال ستوده و اقوال پسنديده مدروس گشته و عدل ، ناپيدا و جور ، ظاهر و لؤم و دنائت ، مستولى و كرم و مروت ، متوارى و دوستيها ضعيف و عداوتها قوى و نيكمردان ، رنجور و مستذل ، و شريران ، فارغ و محترم و مكر و خديعت بيدار و وفا و حريت ، در خواب و دروغ مؤثر و مثمر و راستى ، مهجور و مردود و حق منهزم ، و باطل مظفر و مظلوم محق ، ذليل ، و ظالم مبطل ، عزيز ؛ و حرص غالب و قناعت ، مغلوب و عالم غدار و زاهد مكار بدين معانى ، شادمان و به حصول اين ابواب ، تازه‌روى و خندان . . .\r\nپس از مرگ انوشيروان ، چنان كه ديديم ، هرمزد چهارم در سال 579 م . جانشين او شد .\r\nبه گفتهء بلعمى و طبرى و عده‌اى ديگر از مورخان ، اين پادشاه علىرغم انوشيروان حمايت و جانبدارى از طبقات محروم را وجههء همت خويش قرار داد . طبرى ، ضمن توصيف روش ارفاق‌آميز او در حق ضعيفان ، مىگويد : « . . . اما عيب او آن بود كه مردمان بزرگ را خرد داشتى و حق ايشان نشناختى و درويشان و حقيران را برگزيدى و هركس كه بر ضعيفى ستمى كردى او را بكشتى تا به‌شمار آمدى سيزده هزاركس از بزرگان و مهتران بدين سبب كشته بود . » « 92 »\r\nمعلوم نيست كشاورزان و آن دسته از مزدكيان ، كه از دم شمشير خسرو اول جان به سلامت برده بودند ، با هرمزد همكارى و از سياست وى پشتيبانى مىكرده‌اند يا خير ، در هر حال ، سياست هرمزد نسبت به روستاييان و روش عاقلانهء او در حق رعاياى عيسوى سبب گرديد كه نه تنها نجبا و اشراف بلكه روحانيان نيز عليه او برخيزند و با شورش و انقلاب حكومت او را سرنگون سازند . كريستن سن مىنويسد « . . . نجبا را بايد محرك اصلى اين شورش دانست . انوشيروان اين طبقه را در قيد اطاعت بسته بود و تا حدى هم حس غرور و كبر اشراف را راضى نگاه مىداشت ، ولى هرمزد از اين تدبير غفلت كرد و عداوت آن طايفه موجب بدبختى او شد . » « 93 »\r\nسرانجام طبقات ممتاز آتش فتنه را از هرسو مشتعل كردند و به كاخ شاهى درآمدند و هرمزد را از مقام سلطنت خلع كرده و به زندان افكندند و پس از چندى او را هلاك كردند . خسرو دوم پس از خاموش شدن قيام بهرام چوبين به مقام سلطنت رسيد . وى بر خلاف هرمزد ، سياستى ضد ملى در پيش‌گرفت و بطورى كه اشاره كرديم ، در دوران سلطنت 38 سالهء خود گنجها و تجملات فراوان براى خود فراهم آورد و مردى سريانى به نام « يزدين » را به مقام « واستريوشان سالار » برگزيد و وصول عشريه را به او محول كرد . « هنگام جنگ و لشكركشى همراه سپاه مىرفت تا از غنيمت جنگ و خراج رعيت پيوسته خزانه را سرشار بدارد .\r\n\r\n\r\n","description":"","footnote":"\r\n( 92 و 93 ) . همان ، ص 463 و 464 .\r\n","page_name":" 659 ","page_number":673},
  {"content":"\r\n\r\nگويند هربامداد هزار سبيكهء زر به خزانه مىفرستاد . » پس از سالها ستمگرى و دوشيدن مردم ، سرانجام « خسرو فرمان داد ، يزدين را كشتند و زنش را در شكنجه نهادند ، شايد زنش بگويد كه شوهر او گنجهاى گردآورده را در كجا نهفته است . » « 94 »\r\nشرح اجمالى مظالم و بيدادگريهاى خسرو دوم را ضمن توصيف وقايع تاريخى آن ايام يادآور شديم . وى به‌جاى آنكه از وقايع گذشته عبرت بگيرد و در راه رفاه و آسايش روستاييان قدمى بردارد ، شخصى را به نام « فرخ‌زاد » به گردآورى خراج پس‌افتاده برگماشت .\r\nاو ظلم بىپايان مىكرد و اموال رعيت را مىگرفت . اين قبيل كارهاى خسرو كه موجب دشوارى زندگى مردم شد ، خلق را بر او بددل كرد . طبرى گويد : « خسرو مردمان را حقير مىشمرد و چيزهايى را خوار مىداشت كه هيچ شهريار عاقلى خوار نمىدارد . . . به رئيس نگهبانان خاصهء « 95 » خود « زادان‌فرخ » فرمان داد تا همهء زندانيان را كه عددشان به 36 هزار تن مىرسيد ، هلاك كند . » « 96 »\r\nدرحالىكه اكثريت مردم در آتش فقر و فلاكت مىسوختند ، اين پادشاه كوردل بر تعداد خزاين و گنجينه‌هاى خود مىافزود ، به قول كريستن سن ، اگر بخواهيم بدرستى سنگينى بار رعيت را بدانيم ، كافى نيست كه خرمنهاى زروسيم و جواهر را در گنجهاى خسرو بنگريم ، بلكه بايد مبالغ هنگفتى را كه در راه عيش و عشرت خود و درباريانش به مصرف مىرسانيد در نظر بگيريم . براى آنكه خوانندگان به درجهء نفرت مردم از اين پادشاه متجاوز پىببرند ، كافى است يادآور شويم كه پس از دستگيرى ، موقعى كه او را مىخواستند در خانه‌اى پنهان سازند « كفشگرى . . . شاه را در زير روپوشى كه بر او افكنده بودند ، شناخت و با قالب كفاشى كه در دست داشت ضربتى بر او نواخت . . . در روايات ساسانى كفشگر نمونهء پست‌ترين افراد طبقهء عامه محسوب مىشده است . » « 97 » بطورى كه از بعضى منابع تاريخى برمىآيد ، شيرويه ، قبل از آنكه پدر خود را بكشد ، از او سؤالاتى به شرح زير نمود : 1 . علت قتل هرمزد شاه ، سختگيرى خسرو نسبت به فرزندانش ، بدرفتارى با زندانيان سياسى ، رفتار مستبدانهء خسرو به زنانى كه آنها را جبرا از محل خود آورده و در حرمخانه نگاه مىداشت ، ظلم و تعدى به رعايا ، وضع خراجهاى گزاف ، جمع خزاين از مال رعيت ، جنگهاى بىپايان و بيوفايى نسبت به قيصر روم . مىگويند شاه مخلوع به اين سؤالات پاسخ مفصلى مىدهد .\r\nكسانى كه پس از خسرو زمام امور را به دست گرفتند ، نيز مطلقا در انديشهء اصلاحات اجتماعى نبودند ، و به شرحى كه گذشت ، كشتارهاى فجيع براى تصاحب تاج و تخت و تجاوز به حقوق مردم همچنان ادامه يافت . در نتيجهء اين سياست مستبدانه و غير ملى ، ساسانيان تقريبا به همان سرنوشت شوم سلاطين هخامنشى مبتلا شدند ؛ يعنى همانطور كه هخامنشيان ذخاير ملى ايران را به اسكندر تسليم كردند ، پادشاهان ساسانى نيز در نتيجهء سياست غلط اقتصادى و اجتماعى و ستمگرى به مردم غارت شده ، حمايت و پشتيبانى خلق را از دست دادند\r\n\r\n\r\n","description":"","footnote":"\r\n( 94 ) . همان ، ص 472 .\r\n( 95 ) . نگاه كنيد به : تاريخ طبرى پيشين ، ص 232 به بعد .\r\n( 96 ) . ايران در زمان ساسانيان ، ص 470 .\r\n( 97 ) . همان ، ص 516 .\r\n","page_name":" 660 ","page_number":674},
  {"content":"\r\n\r\nو بطورى كه خواهيم ديد ، مشتى عرب وحشى ، كاخ پوشالى و پرزرق‌وبرق ساسانيان را به آسانى سرنگون كردند و كليهء گنجينه‌ها و شاهكارهاى هنرى را به يغما بردند .\r\nقبل از آنكه به بحث خود در پيرامون طبقات پايان دهيم وضع عمومى زنان را مورد مطالعه قرار مىدهيم :\r\n\r\nوضع عمومى زنان\r\n\r\nموقعيت اجتماعى و حقوقى زنان\r\nدربارهء وضع اجتماعى زنان ، كه بيش از نيمى از جمعيت كشور را تشكيل مىدادند ، اطلاعات پراكنده‌اى در گوشه و كنار منابع تاريخى به چشم مىخورد . ظاهرا زنان وابسته به طبقات متوسط و محروم ، براى امرار معاش و تأمين زندگى ، دوشادوش مردان در كارهاى كشاورزى و ديگر امور اقتصادى شركت مؤثر داشتند و جز زنان وابسته به طبقات ممتاز ، ديگر زنان اسير حجاب و پرده‌پوشى نبودند . كريستن سن با استفاده از منابع اوستايى و غيره به قسمتى از حقوق مدنى و اجتماعى زنان عهد ساسانى اشاره مىكند : « . . . اصل تعدد زوجات اساس تشكيل خانواده به شمار مىرفت . . . عدهء زنانى كه مرد مىتوانست داشته باشد بستگى به استطاعت او داشت .\r\nظاهرا مردمان كم‌بضاعت بطور كلى بيش از يك زن نداشتند . رئيس خانه ( كذگ خوذاى - كدخدا ) از حق رياست دودمان بهره‌مند بود . يكى از زنان سوگلى و صاحب حقوق كامله محسوب مىشد و او را زن ممتاز مىخواندند . از او پست‌تر زنى بود كه عنوان خدمتكارى داشت و او را زن خدمتكار مىگفتند . حقوق قانونى اين دو نوع زوجه مختلف بود . ظاهرا كنيزان زرخريد و زنان اسير به عنوان چاكرزن خوانده مىشوند . معلوم نيست كه عدهء زنان ممتاز يك مرد محدود بوده است يا خير . اما در بسى از مباحث حقوقى ، از مردى كه دو زن ممتاز دارد سخن به ميان آمده است . هر زنى از اين طبقه عنوان بانوى خانه ( كدبانو ) داشته - است و گويا هريك از آنها داراى خانهء جداگانه‌اى بوده‌اند . شوهر مكلف بود مادام العمر زن ممتاز خود را نان دهد و نگاهدارى نمايد . هر پسرى تا سن بلوغ و هردخترى تا زمان ازدواج ، داراى همين حقوق بوده‌اند .\r\nاما زوجه‌هايى كه عنوان چاكرزن داشته‌اند فقط اولاد ذكور آنان در خانوادهء پدرى پذيرفته مىشده است . . . نصارى به زردشتيان خرده مىگرفتند كه به آسانى مزاوجت مىكنند و به آسانى طلاق مىدهند ، ولى اين ايراد مبناى صحيحى ندارد . »\r\nاهتمام در پاكى نسب و خون خانواده ، يكى از صفات بارز جامعهء ايرانى به‌شمار مىرفت ؛ تا به حدى كه ازدواج با محارم را جايز مىشمردند . . . ( و مىگفتند ) مزاوجت بين برادر و خواهر بوسيلهء فرهء ايزدى روشن مىشود و ديوان را به دور مىراند . . . و هرام چوبين خواهر خود « گرديك » ( گرديه ) را گرفت . . . « بطريق ماربها » ، معاصر انوشيروان ، در كتاب حقوق سريانى كه راجع به ازدواج است ، گويد : « . . . مرد مجاز است با مادر و دختر و خواهر خود مزاوجت كند » . . . ازدواج با اقارب به هيچ‌وجه زنا محسوب نمىشد ، بلكه عمل ثوابى بوده كه از لحاظ دينى اجرى عظيم داشته است . محتمل است كه قول « هيون تسيانگ » چينى\r\n\r\n","description":"","footnote":"","page_name":" 661 ","page_number":675},
  {"content":"\r\n\r\nدر اوايل قرن هفتم كه گويد : ازدواج ايرانيان معاصر او بسيار آشفته است » ، ناظر به همين رسم باشد . هنگام تولد طفل بايد شكر خداى را با انجام مراسم دينى خاص و دادن صدقات به‌جاى آورد ؛ صدقهء پسر بيش از دختر بوده . بعد از آن ، مراسم نامگذارى كودك فرامىرسيد . . .\r\nبايد طفل خردسال را از آسيب چشم بد محفوظ بدارند و مواظبت كنند تا زن حايض نزديك او نشود . . . شيطان را بوسيلهء آتش و روشنايى دور مىكردند . خصوصا در سه شب اول تولد طفل ، عصارهء نبات هوم به طفل مىدادند و روغن بهارى به او مىچشانيدند . پرستارى از طفل و شيردادن و در قنداق پيچيدنش ، مىبايستى مطابق آداب مذهبى به عمل آيد . قواعدى نيز براى نخستين سرتراشى طفل مقرر بود .\r\nتربيت طفل به عهدهء مادر بود و در صورت احتياج ، پدر ، خواهر يا دختر بزرگ خود را به تربيت كودك مىگماشت . اگر پسرى پدر را ، چنان كه سزاوار شأن اوست ، حرمت نمىگذاشت قسمتى از ارث پدر او به مادر تعلق مىگرفت ؛ مشروط بر اينكه مادر بيش از فرزند شايستگى و اهليت مىداشت . تعليم مذهبى دختر را مادر به عهده مىگرفت ، لكن حق شوهر دادن او به پدر اختصاص داشت . اگر پدر در قيد حيات نبود شخص ديگرى اجازهء شوهر دادن دختر را داشت ؛ اين حق نخست به مادر تعلق مىگرفت و اگر مادر مرده بود متوجه يكى از اعمام يا اخوال دختر مىشد . دختر خود مستقلا حق اختيار شوى نداشت . از طرف ديگر پدر يا شخص ديگرى كه ولى دختر به‌شمار مىرفت ، مكلف بود به مجرد رسيدن به سن بلوغ ، او را به شوهر دهد ، زيرا كه منع دختر از توالد ، گناه عظيمى به‌شمار مىآمد . مراسم نامزدى غالبا در سن طفوليت به عمل مىآمد و ازدواج در جوانى صورت مىگرفت . در پانزده‌سالگى ، دختر بايد شوهردار مىشد . معمولا وصلت بوسيلهء يك نفر واسطه به عمل مىآمد . مهر را معين مىكردند ، پس آنگاه شوهر مبلغى به پدر آن دختر مىپرداخت ، لكن مىتوانست آن پول را در بعضى موارد مجددا مطالبه كند ؛ مثلا اگر بعد از عروسى معلوم مىشد كه زن ارزش آن مبلغ را ندارد ( ظاهرا مقصود از اين عبارت اين است كه زن عقيم باشد ) . پدر نمىتوانست دختر را مجبور به اختيار شوهرى كه خود تعيين كرده ، بنمايد و اگر دختر ابا مىكرد ، پدر حق نداشت او را بدين سبب از ارث محروم كند . پس از عقد و ازدواج ، اجر اعمال خير زن متوجه شوهرش مىشد . اگر دختر جوانى كه در موقع مناسب او را به شوهر نداده بودند ارتباط غير مشروع پيدا مىكرد ، حق نفقه از پدر داشت و از بردن ارث محروم نمىشد ؛ به شرط آنكه آن ارتباط را قطع كند ، و حتى اطفالى كه از اين پيوند غيرمشروع به دنيا مىآمدند نفقه‌شان به عهدهء پدر آن دختر بود .\r\nشوهر مىتوانست بوسيلهء يك سند قانونى ، زن را شريك خويش سازد . در اين صورت زن شريك المال مىشد و مىتوانست مثل شوى خود ، در آن تصرف كند . فقط بدين طريق زوجه مىتوانست معاملهء صحيحى با شخص ثالث به عمل آورد ، زيرا در اين قبيل امور و در عواقب قانونى آن ، زن را شخص مستقل مىدانستند ، نه عضو يك خانواده ( و الا بموجب قانون زناشويى ، فقط شوهر شخصيت حقوقى داشت ) . در اين مورد مدعى زوجه مىتوانست ، بدون اينكه احتياجى به رضايت شوهر باشد ، بر ضد زن اقامهء دعوى نمايد . داين در آن صورت\r\n\r\n","description":"","footnote":"","page_name":" 662 ","page_number":676},
  {"content":"\r\n\r\nمىتوانست حقوق خود را خواه از زن مطالبه كند و خواه از شوهر . شوهر مىتوانست با دو زوجهء ممتاز خود « اشتراك منفعتى » برقرار كند . در اين صورت ، نفع هريك از آن دو زوجه با شوهر مشترك بود ؛ اما فيما بين خودشان هريك از زنان جداگانه مالك نفع خود بود .\r\nمرد مىتوانست در هرموقع اين شركت را به‌هم زند ، ولى زنان از اين حق محروم بودند ؛ اما در شركتى كه ميان دو مرد براى منفعتى مىشد ، هريك از آنها مىتوانست به ميل خود قرارداد را لغو نمايد . احكامى موجود بود كه حقوق زن ممتاز را ، راجع به تصرف در اموال شوهرى كه مجنون شده باشد ، تعيين مىنمود .\r\nمعمولا پدر خانواده كه صاحب‌اختيار همهء خانواده بود ، در عوايد اموال خاص زوجه و غلامان خود تصرف مىكرد ، با اين تفاوت كه اگر مرد زن را طلاق مىداد مكلف بود عوايد خاص زن را به او بدهد ، لكن اگر بندهء زرخريدى را آزاد مىكرد آن بنده حق مطالبه از آقاى خود نداشت . در مورد طلاقى كه با رضاى زوجه واقع مىشد زن حق نداشت اموالى را كه شوهر در موقع عروسى به او داده بود ، نگاه دارد . مفهوم مخالف اين حكم آن است كه زن مىتوانسته است در موقع طلاقى كه بىرضايت او واقع شده باشد همهء مال يا قسمتى از آن را نگاه دارد .\r\nهرگاه شوهرى به زن خود مىگفت : « از اين لحظه تو آزاد و صاحب اختيار خود هستى » زن بدين وسيله از نزد شوهر خود طرد نمىشد ، ولى اجازت مىيافت كه به عنوان زن خدمتكار ، شوهر ديگرى اختيار كند . . . در صورتىكه شوهرى زن خود را طرد مىكرد ، بىآنكه صريحا اختيار او را به خود او بسپارد ، زن شوهر ديگرى اختيار مىكرد . فرزندانى كه در ازدواج جديد در حيات شوهر اولش مىزاييد ، از آن شوهر اولش بود ، يعنى زن تحت تبعيت شوهر اول باقى مىماند .\r\nشوهر حق داشت يگانه زن خود را يا يكى از زنانش را ( حتى زن ممتاز خود را ) به مرد ديگرى ، كه بىآنكه قصورى كرده باشد محتاج شده بود ، بسپارد تا اين مرد از خدمات آن زن استفاده كند ( رضايت زن شرط نبود ) . در اين صورت ، شوهر دوم حق دخل و تصرف در اموال زن را نداشت و فرزندانى كه از اين ازدواج متولد مىشدند متعلق به خانوادهء شوهر اول بودند و مانند فرزندان او محسوب مىشدند .\r\n. . . اين عمل را از اعمال خير مىدانستند و كمك به يك همدين تنگدست مىشمردند . . .\r\nكريستن سن مىنويسد : « توصيفى كه ما در نتيجهء تحقيقات « بارتلمه » از احوال حقوقى زنان ، در عهد ساسانيان نموديم ، تضاد بسيار نشان مىدهد . سبب اين تضاد آن است كه احوال قانونى زن در طول عهد ساسانيان تحولاتى يافته است . بنابر قول بارتلمه از لحاظ علمى و نظرى ، زن در اين عهد حقوقش به تبع غير بود و يا به عبارت ديگر ، شخصيت حقوقى نداشت .\r\nاما در حقيقت ، زن در اين زمان داراى حقوق مسلمه‌اى بوده است . در زمان ساسانيان ، احكام عتيق در جنب قوانين جديد باقى بود و اين تضاد ظاهرى از آنجاست . . .\r\nپس از نهضت مزدكيان ، آشفتگيهايى در وضع حقوقى و اجتماعى زنان پديد آمد .\r\nبنابر مقرراتى كه خسرو وضع كرد ، اگر زن ربوده شده از طرف مزدكيان ، بىشوهر بود يا\r\n\r\n","description":"","footnote":"","page_name":" 663 ","page_number":677},
  {"content":"\r\n\r\nشوهرش مرده بود ، در صورتىكه از لحاظ طبقاتى اختلافى بين زن و مرد نبود ، مرد مكلف بود كه او را به عقد خود درآورد و يا او را رها سازد و دو برابر مهر معمولى به خانوادهء زن بپردازد .\r\nاگر شوهر سابق زن حيات داشت ، زن نزد او مىرفت و مرد غاصب ناگزير بود معادل مهريه‌اى كه شوهر قانونى داده بود ، به زن بپردازد . به دستور خسرو ، به خانواده‌هاى بىسرپرست قوت لايموتى مىدادند و از كودكان بىسرپرست نگهدارى مىكردند و بموقع ، مقدمات ازدواج آنها را با افراد همطبقه فراهم مىكردند و دولت مهر و جهيزيهء آنان را مىپرداخت .\r\nيكى از مقررات خاصهء فقه ساسانى ازدواج ابدال است كه نويسندهء نامهء تنسر به شرح آن پرداخته است : در ترجمهء فارسى اين نامه ذكر اين قسم مزاوجت را به اختصار مىبينيم و تفصيل آن در كتاب الهند بيرونى است . . . يعنى اگر مردى بميرد و پسرى نداشته باشد ، بايد ديد اگر زنى دارد ، او را به نزديكترين خويشاوندان متوفى بدهند و اگر زن ندارد ، دختر يا نزديكترين بستگان او را با نزديكترين خويشان بايد نكاح ببندند ؛ ولى اگر هيچ زنى از بستگان او موجود نباشد ، از مال شخصى متوفى بايد زنى را جهيز داده به يكى از مردان خويشاوند متوفى بدهند . پسرى كه از اين ازدواج حاصل مىشود فرزند آن مرد ميت محسوب مىشود . كسى كه از اداى اين تكليف سر باز زند سبب قتل نفوس بيشمار شده است ؛ زيرا كه نسل ميت را قطع و نام او را تا آخر دنيا خاموش نموده است . »\r\nكريستن سن از انواع پسرخواندگى كه براى نگاهداشتن آتش مقدس خانه معمول بوده سخن مىگويد و مىنويسد : « نوع ديگرى هم از فرزندخواندگى متداول بود و آن همين است كه ما معمولا آن را « تبنى » مىگوييم . در اين صورت پدر و مادر كه طفلى را به فرزندى مىپذيرفتند ، حق ارث بردن از او نداشتند . . . در باب ارث ، مقرر بود كه زن ممتاز و پسرانش يكسان ارث ببرند ، اما دختران شوهر نكرده را نصف سهم مىدادند . چاكرزن و فرزندان او حق نداشتند ، ولى پدر مىتوانست قبلا چيزى از دارايى خود را به آنان ببخشد يا وصيت كند كه پس از مرگ به آنان بدهند . براى مراقبت در اجراى قوانين ارث ، نظارى معين مىكردند .\r\nچون كسى بدرود حيات مىگفت ، بايستى موبدان مطابق مقررات وصيتنامه ، به تقسيم اموال او بپردازند ، و اگر ميت چيز نداشت مصارف تجهيز جنازه و نگاهداشت فرزندان او را هم موبدان كفايت مىكردند . چنين مقرر بود كه « ابدال ابناء ملوك همه ابناء ملوك باشند و ابدال خداوند درجات هم ابناء درجات . » اگر كسى در وقت مردن قسمتى از اموال خود را به اشخاص بيگانه مىداد و وارث قانونى خويش را محروم مىكرد ، اين عمل او صورت قانونى نداشت ، مگر براى تأديهء دينى يا نفقهء زنى يا پرستارى اولاد و پدر يا پيرمردى كه در ظل حمايت او بوده ، داده شده باشد . اگر كسى در زمان ابتلاء به مرضى كه چندان خطر نداشته وصايايى مىكرد ، چون شفا مىيافت ، صورت قانونى داشت ؛ به شرط آنكه وصيت را در حال شعور كرده و نقصى در قواى او نبوده باشد . چون كسى وصيت مىكرد ، مكلف بود كه سهمى به هريك از دختران بىشوهر و دو سهم به زن ممتاز خود بدهد . » « 98 »\r\n\r\n\r\n","description":"","footnote":"\r\n( 98 ) . از « وضع عمومى زنان » تا اينجا تلخيصى است از : ايران در زمان ساسانيان ، پيشين ، ص 346 تا 357\r\n","page_name":" 664 ","page_number":678},
  {"content":"\r\n\r\nاز تصاويرى كه به روشن شدن وضع اجتماعى زنان كمك مىكند دو « مينياتور مانوى لوكوك ، خوچو » است كه بر روى علم ( پرچم ) معبد نقش شده است . كريستن سن مىنويسد : « تصوير اول شاهزاده خانمى است به نام بسوسك ، « 99 » بر علم ديگر دو تن از نيوشگان ؛ يكى زن يكى مرد ، نقش شده . . . زن در حال عبادت است ، كف دستها را به‌هم چسبانيده و در پيش سينه نگاه داشته است . » « 100 » همچنين در توصيف منظرهء « شكار گوزن خسرو دوم در طاق بستان » قيافهء عده‌اى از زنان رامشگر را نشان مىدهد ؛ كريستن سن مىنويسد :\r\nپادشاه سوار بر اسب است . . . زنى در بالاى سر او چترى را برافراشته است كه علامت قديمى شوكت سلطنتى است و در پشت‌سر او صفى از زنان هستند . بعضى در حال احترام ايستاده و برخى مشغول رامشگرى هستند . دو تن از آنان شيپور در دست دارند و يكى طنبور مىنوازد . بر روى چوب‌بستى كه نردبانى بر آن قرار داده‌اند زنانى نشسته‌اند كه بعضى چنگ مىنوازند و برخى كف مىزنند . « 101 »\r\nدر جانب ديگر اين نقش ، عدهء زيادى از بانوان كه بعضى به خواندن و كف زدن و برخى به قايق‌رانى و پارو زدن مشغولند ، نشان داده شده است .\r\nكريستن سن مىنويسد : « در نقش شكار طاق بستان ، فقط چند تن از سه هزار زنى كه خسرو در حرم داشت مىبينيم . اين شهريار هيچگاه از اين ميل سير نمىشد . دوشيزگان ، بيوه‌گان و زنان صاحب اولاد را در هرجا نشانى مىدادند ، به حرم خود مىآورد . هرزمان كه ميل تجديد حرم مىكرد نامه‌اى چند به فرمانروايان اطراف مىفرستاد و در آن ، وصف زنان كامل عيار را درج مىكرد ، سپس عمال او هرجا زنى را با وصف نامه مناسب مىديدند به خدمت مىبردند . گويا وصفى كه از زنان تمام عيار در نامه‌هاى عجيب خسروپرويز درج بوده شباهتى با بيانات « ريدك » دارد ؛ آن غلامى كه گفتگوى او را با پادشاه ، در يك رسالهء پهلوى درج كرده‌اند و امروز در دست است . . . و مىگويد :\r\nبهترين زن آن است كه پيوسته در انديشهء عشق و محبت مرد باشد ، اما از حيث اندام و هيأت ، نيكوترين زنان كسى است كه بالايى ميانه و سينه‌اى فراخ و سر و سرين و گردنى خوش‌ساخت و پاهايى خرد و كمرى باريك و كف پايى مقعر و انگشتانى كشيده و تنى نرم و استوار دارد . بايد كه پستانش چون به ، و ناخنش چون برف سفيد و رنگش سرخ چون انار و چشمش بادامى و نرم ، مانند كرك بره و ابروانش چون كمان و مرواريدهايش ( يعنى دندانهايش ) سفيد و ظريف و گيسوانش دراز و سياه و مايل به سرخى باشد و هرگز گستاخ سخن نراند . . . « 102 »\r\nاز حدود مداخلهء زنان در فعاليتهاى سياسى اطلاعى نداريم ، آنچه مسلم است سلطنت و فرمانروايى زنان اشكال قانونى نداشته است ؛ چنان كه پس از مرگ يزدگرد در سال 447 بين فرزندان او بر سر جانشينى جنگ درگرفت .\r\nدر مدت جنگ اين دو شاهزاده ، مادرشان كه دينگ نام داشت ، در تيسفون\r\n\r\n\r\n","description":"","footnote":"\r\n( 99 ) .  Bosusk \r\n( 100 ) . ايران در زمان ساسانيان ، ص 228 .\r\n( 101 و 102 ) . همان ، ص 491 و 496 .\r\n","page_name":" 665 ","page_number":679},
  {"content":"\r\n\r\nسلطنت مىكرد . اكنون مهرى موجود است كه صورت اين ملكه با اسم و لقبش :\r\nملكهء ملكه‌ها به حروف پهلوى در آن كنده شده است . اين بانو تاجى بر سر دارد كه بر فراز آن ، گيسوانش به شكل گويى با نوار كوچكى بسته شده است ؛ گوشواره‌اى كه داراى سه مرواريد است در گوش ، و گلوبند مرواريدى در گردنش ديده مىشود و گيسوان مجعدش به چندين رشته بافته و فروهشته است . « 103 »\r\nدر منابع داستانى ، جسته‌جسته مطالبى از محروميتهاى جنسى و مشكلات عشق و عاشقى و تعصبات جاهلانهء آن ايام به چشم مىخورد ؛ ازجمله در داستان بيژن و منيژه كه يكى از شاهكارهاى ادبى ايران است ، سخن از عشق‌ورزى بيژن با منيژه ، دختر افراسياب ، به ميان آمده است . پس از آنكه مقدمات دوستى و آشنايى آن دو با پايمردى و وساطت دايهء منيژه فراهم شد ، بيژن به خيمهء منيژه روى آورد و دو دلداده به‌هم رسيدند :\r\n منيژه بيامد گرفتش به بر * گشاد از ميانش كيانى كمر\r\nبپرسيد از راه و از كارساز * كه با تو كه آمد به جنگ گراز\r\nبشستند پايش به مشك و گلاب * گرفتند از آن پس به خوردن شتاب\r\nنهادند خوان و خورش گونه‌گون * همى ساختندش فزونى فزون\r\nنشستنگه و رود و مىساختند * ز بيگانه خرگه بپرداختند\r\nمى سالخورده به جام بلور * برآورده با بيژن گيو زور\r\nسه روز و سه شب شاد بوده به‌هم * گرفته برو خواب و مستى ستم \r\n*\r\n جو بيدار شد بيژن و هوش يافت * نگار سمنبر در آغوش يافت \r\nپس از چندى راز دلباختگى آنان به گوش افراسياب رسيد و او به دستيارى برادر خود گرسيوز ، بيژن را دستگير و در چاهى زندانى كرد . شهريار ايران نيز ، چون در مقام رهايى بيژن بود ، رستم را از سيستان فراخواند ، و وى پس از تجهيز قوا به جنگ افراسياب شتافت .\r\nدر اين نبرد ، رستم پيروز شد و با بيژن و منيژه راه ايران پيش‌گرفت و دو دلباخته ، پس از ماجراى دردناك و تحمل مشكلات گوناگون ، دست همسرى به يكديگر دادند . فردوسى طوسى با استادى تمام ، از نيرنگ گرسيوز و دستگيرى بيژن و رنجها و مشقات او سخن مىگويد :\r\n وفا كرد با او به سوگندها * به خوبى بدادش بسى پندها\r\nبه پيمان جدا كرد از او خنجرا * به چربى كشيدش به بند اندرا\r\nسراپاى بستش به كردار يوز * چه سود از هنرها چو برگشت روز\r\nچو آمد به نزديك شاه اندرا * گو دست بسته برهنه سرا\r\nبه دو آفرين كرد كاى شهريار * سزد گر كنى راستى خواستار\r\nگناهى مرا اندرين بوده نيست * منيژه بدين كار آلوده نيست \r\nافراسياب به گفته‌هاى بيژن وقعى نمىگذارد و فرمان مىدهد كه او را به دار آويزند ولى\r\n\r\n\r\n","description":"","footnote":"\r\n( 103 ) . همان ، ص 313 .\r\n","page_name":" 666 ","page_number":680},
  {"content":"\r\n\r\nسرانجام با پايمردى « پيران ويسه » بيژن را در چاهسارى زندانى مىكنند .\r\nچند فرگرد ( فصل ) از ارداويرافنامه از كيفر زنانى كه به شوهر خود خيانت كرده يا وى را رها كرده يا به شوى خود دشنام داده‌اند ، سخن مىگويد : « فرگرد 24 : ديدم روان زنى كه به پستان آويخته . . . پرسيدم كه اين تن چه گناه كرد كه روان اين گونه بادافره ( كيفر ) برد ؟ سروش پاك و ايزد آذر گفت كه : اين روان آن بدكار زن است كه به گيتى شوهر خود را رها كرد و تن به مرد بيگانه داد . »\r\n« فرگرد 26 : ديدم روان زنى كه زبان به گردن همى كشيد و در هوا آويخته بود ، پرسيدم : اين روان از كه است ؟ سروش پاك و ايزد آذر گفتند كه : اين روان آن بدكار زن است كه به گيتى شوى و سردار خود ، پست انگاشت و نفرين كرد و دشنام داد و پاسخگويى كرد . . . »\r\nاستاد « بارتلمه » خاورشناس شهير آلمانى ضمن بحثى در پيرامون بهبود وضع حقوقى زنان در زمان ساسانيان ، مىنويسد : « زنان و كودكان و حتى بردگان در امپراتورى ساسانى بدون ترديد وضعشان در حال ترقى و تحول از پايين به بالا بود . آنان در راه استقلال و رهايى از بردگى جسمانى و عقلانى سير مىكردند . »\r\nدر منابع اوستايى ، مكرر از زنان نيكوخصال به خوبى ياد شده است .\r\nاز داتستان مينوك خرت : « بهترين آرامش ، زن نيك خوب طبيعت است . » « از زنان آن بدتر كه با او به آرامش نشايد زيست . » باز از همين كتاب : « پرسيد دانا از مينوى خرد كه كرا بيشتر مراقبت بايد كرد ؟ مينوى خرد پاسخ كرد كه : پسر برنا ، زن مستور ، آتش . »\r\n« زن گوهردار ( اصيل ) گزين ، چه آن بهتر و سرانجام نيكنامتر بود . به زن جوان گوهردار نيكنام خوب طبيعت ، خانه‌افروز كه او را شرم و بيم ، نيك باشد و پدر و نيا و شوى و سردار خويش را دوست دارد . » . . . براى زناشويى تناسب سن را ميان زن و شوهر رعايت مىكردند . از يك پيربچه طبيعت كه زن برنا به زنى گيرد و يك مرد جوان كه زن پير به زنى كند ، به بدى ياد كرده‌اند . زن جوان به زنى كن . « چيزهاى گيتى به 25 بهر نهاده است :\r\nپنج چيز به بخت ، پنج به كردار ، پنج به خوى ، پنج به گوهر ، پنج به ارث . زندگى و زن و فرزند و فرمانروايى و خواسته به بخت است . » « . . . خوب طبيعت و درست و كارآگاه مرد ، اگرچه درويش است ، پس به دامادى گزين كه خواسته از يزدان رسدش » . « دخت خود به زيرك و دانامرد ده ، چه زيرك و دانامرد چنان چون زمين نيك است كه تخم اندر آن افكنده شده است ، خواربار گوناگون از او فراز آيد . » « 104 »\r\nدر كتاب خسرو قبادان و ريدكى ، در توصيف زن خوب و خوشگل چنين نوشته شده :\r\n« زن آن بهتر كه به منش ، مرددوست باشد . برش پهن ، پايش كوچك ، ميان باريك ، زير پاى گشاده ، انگشتان دراز ، اندامش نرم و پيچيده ، به پستان ، ( مانند به ) ناخنش برقين ، گونه‌اش\r\n\r\n\r\n","description":"","footnote":"\r\n( 104 ) . مأخوذ از : ارداويرافنامه ، ترجمهء دكتر عفيفى ص 43 به بعد ، به نقل از : تمدن ساسانى ، پيشين ، ص 90 به بعد .\r\n","page_name":" 667 ","page_number":681},
  {"content":"\r\n\r\nانارين ، چشمش بادامين ، لب بسّدين ، ابروطاق ، دندان سپيد و تر و خوشاب ، گيسو سياه و دراز و به بستر مردان ، سخن بيشرمانه نگويد . . . »\r\nدر اوستا وصف فرشتهء آناهيتا ، كه به شكل زن نمودار شده ، چنين نوشته شده است :\r\n. . . خوش اندام ، كمر بالا بسته ، راست بالا ، باشكوه ، آزاده ، بازوان او زيبا و سپيد و به زور اسب است . او ميان مىبندد تا پستانهايش مناسب شود تا او خود پسنديده آيد ، پيراهن گرانبهاى پرچين زرين دربر ، برسم در دست ، گوشوارهء چهار كنار زرين در گوش ، گردنبند در گردن زيبا دارد . بر سر تاجى بسته است صد ستاره ، زرين ، هشت ترك ، چرخ‌دار ، نوارهاى زيبا كه چيزكى پيش‌آمده دارد . جامه‌اى از پوست سفيد ببر بر تن دارد ، فروتر از قوزك ، يا چكمه‌اى ( كفش ) پوشيده است زرين‌بند و درخشنده . « 105 »\r\n\r\nوضع اقتصادى\r\nمهمترين فعاليت اقتصادى ايران در دورهء ساسانيان نيز كشاورزى بوده است . ما مختصات زندگى اجتماعى و محروميتهاى طبقهء وسيع روستاييان را ضمن بحث در پيرامون طبقات ، قبلا متذكر شديم .\r\nفعاليتهاى صنعتى و تجارتى نيز در اين دوره ، هم در داخل شهرها و هم در حوزهء قدرت فئودالها صورت مىگرفت ؛ يعنى در داخل املاك بزرگ ، غير از كشاورزان عده‌اى نجار و آهنگر و نساج و غيره براى تأمين احتياجات ارباب و سايرين مشغول كار بودند . غير از اين نوع صنايع كوچك كه معمولا در منطقهء نفوذ فئودالها تهيه و فراهم مىشده است ، در داخل شهرها غالبا تحت نظارت دولت ، كارگاهها و كارخانجات يدى بزرگى براى دربار ، قشون و مردم شهرى مشغول كار بودند .\r\nبطورى كه مسعودى در مروج الذهب نوشته ، در زمان شاپور دوم ، عده‌اى از كارگران رومى را براى بافندگى به ايران آوردند و به همت آنان ، صنعت بافندگى در ايران ترقى كرد ؛ بطورى كه ديباها ، پرده‌ها و تافته‌ها و فرشهاى ايران آن دوره در داخل و خارج ايران خريداران بسيار داشته است . مدارك تاريخى نشان مىدهد كه ايران در دورهء ساسانى تنها از موقعيت ترانزيتى استفاده نمىكرد ، بلكه خود در بافتن و تهيه و صدور پارچه‌هاى ابريشمى و پشمى و زربافت و قلابدوزى در جهان قرن چهارم و پنجم سهم كلانى داشته است . چون ابريشم چين و هند در انحصار ايران بود ، كليهء ابريشمهاى مصرفى روم از ايران صادر مىشد .\r\nمنسوجات ايران نه تنها در روم بلكه در اروپا تا حدود گل ( فرانسه كنونى ) خريدار داشته . در حدود شصت قطعه از پارچه‌هاى نفيس آن ايام در موزه‌هاى مهم جهان نظير موزهء ارميتاژ لنينگراد و موزهء برلن و موزهء آلبرت ويكتوريا در لندن موجود است . در آن ايام ، معمول بود كه اشياء نفيس و گرانبها را در پارچه‌هاى نفيسى مىپوشانيدند و به دربار سلاطين يا\r\n\r\n\r\n","description":"","footnote":"\r\n( 105 ) . دكتر صادق‌كيا ( مقاله ) ، مجلهء دانشكدهء ادبيات ، به نقل از : تمدن ساسانى ، ص 95 .\r\n","page_name":" 668 ","page_number":682},
  {"content":"\r\n\r\nمعابد و كليساها مىفرستادند . در اين پارچه‌ها غير از نقش و نگارها بعضى از جانورهاى افسانه‌اى را منقوش مىساختند .\r\nدر دورهء ساسانيان ، در ايران و روم ، طبقات ممتاز پارچه‌هاى مختلف براى هرفصل به كار مىبردند . ثعالبى در كتاب خود مىنويسد كه : « خسرو از غلام محبوب و خوش سليقهء خود سؤال مىكند ، بهترين جامه كدام است ، او در جواب مىگويد : در بهار ، شاهجانى و دبيقى و در فصل تابستان ، توزى و شطوى و در پاييز ، منير رازى و ملحم ( به ضم اول نوعى پارچهء ابريشمى است ) مروزى و در زمستان ، خز و حواصل و در سرماى سخت ، خز آستردار كه ميان آن را از قز ( يعنى ابريشم خام ) انباشته باشند . »\r\nمسافر معروف چين « هيوان تسانگ » كه در 630 ميلادى به ايران آمده ، دربارهء جامه‌هاى ايران مىگويد : « ايرانيان لباسهاى خود را از پوست و پشم و نمد يا ابريشم درست مىكنند . »\r\nتجارت خارجى در دورهء ساسانيان نسبت به قرون گذشته ، رونق و رواج بيشترى داشت و مهمترين كالاهاى تجارى مصنوعات مخملى بود . براى دولت و بازرگانان با وسايل حمل و نقل آن روز ممكن نبود كالاهاى مورد نياز عمومى را از نقطه‌اى به نقطهء ديگر منتقل كنند و به قيمت ارزان بفروشند . در اين دوره تجارت بيش‌ازپيش تحت نظارت دولت بود و دولت نه تنها به امنيت و آرامش معابر توجه داشت بلكه جاده‌هاى كاروان رو و وسايل حمل و نقل و ايستگاهها و كاروانسراها و ساير احتياجات بازرگانان را مورد بازرسى و مراقبت قرار مىداد و عده‌اى از عمال خود را براى نظارت در كارهاى تجارى و اقتصادى به مناطق سرحدى و بنادر مىفرستاد .\r\nمسكوكات طلا و نقره و مس در مبادلات تجارى جريان داشت . بعضى از سكه‌هايى كه از آن دوره به دست آمده داراى نقشى واضح و استادانه است . خصوصيات صورت شاه در يك سوى سكه و در سوى ديگر آتشدان و دو هيربدى كه در حال عبادتند ، ديده مىشود و در برخى ديگر از سكه‌هاى آن عهد ، صورت پادشاه و ساير تصاوير به خوبى ديده نمىشود و فقط چند خط در روى سكه مشهود است .\r\nدكتر گيرشمن مىنويسد :\r\n. . . اين عهد دورهء پيدايش حقيقى برات است و بانكداران يهودى بابل و مؤسسات مشابه ايرانى ، در جريان دادن برات نفوذ عمده داشتند . برات محققا از هزارهء دوم ق . م . شناخته شده بود ، اما جريان آن محدود بود ، و در حقيقت جز شناسايى قرضى يا تثبيت تاريخ تأديه ، چيزى ديگر نبود . از دورهء ساسانى برات به صورت سند تملك درآمد و رسما آن را مىشناختند . بانكهاى شاهنشاهى كه تحت ادارهء ايرانيان يا يهوديان بودند ، مبادلات پولى را بوسيلهء اسناد مكتوب به كثرت انجام مىدادند .\r\nگروهى اندك از متخصصان مالى مىدانند كه كلمهء « چك » با اصطلاح تضمين سند از زبان پهلوى ( به زبانهاى اروپايى ) رفته و آنها از ابداعات مؤسسات بانكى ايران در اوايل قرون وسطى مىباشد . بازرگانان مسيحى سوريه بعدها برات را از\r\n\r\n","description":"","footnote":"","page_name":" 669 ","page_number":683},
  {"content":"\r\n\r\nايران اقتباس كردند و به مغرب رسانيدند . در آنجا برات مخصوصا از عهد مروونژى شناخته شده است .\r\nدر شهرها استعمال سكه وسعت يافت و تعداد فراوانى از درهمهاى سيمين ساسانى در ايران يا در ممالك مجاور به دست آمده است . در مناطق روستايى غالبا مزد زارعان ، سربازان ، كارگزاران و حتى ماليات هم جنسى پرداخت مىشده ، و اين سنت در بعضى نواحى تا عهد ما هم ادامه يافته است . اما تجارت خارجى كاملا برپايهء اقتصاد مبتنى بر مسكوكات ، مستقر بوده است . تجارت خارجى به طرز محسوسى نسبت به قرون گذشته افزايش يافته است . « 106 »\r\n« . . . مبادلهء منسوجات و تجارت البسه بسيار قابل توجه بود . عنبر را از بحر اسود وارد مىكردند . پاپيروس ، كه بيش از پيش جانشين پارشمن ( پوست ) شده بود ، همواره خريدار داشت . . . ادويهء معطر را از چين و عربستان به عنوان ترانزيت مىآوردند . ناردين و فلفل را از ماد صادر مىكردند . . . بازرگانان يهودى و سريانى در نواحى دوردست نظير هند ، تركستان ، برتانى و سواحل بحر سياه مستعمرات بازرگانى ايجاد كردند . » « 107 »\r\nتوليد منسوجات پشمى و ابريشمى و صنعت شيشه‌سازى و قالىبافى وسعت يافت ، باارزشترين كالاهاى شرق ، ابريشم بود . ابريشم چين از ايران به بيزانس و اروپا مىرسيد .\r\nبه قول آميانوس مارسلينوس ، در قرن چهارم ، عموم طبقات مرفه از آن استفاده مىكردند و توانگران و اربابان لباس ابريشمين مىپوشيدند . به نظر دكتر گيرشمن : « ابريشم از اختراعات چينى است ؛ چينيان راز پرورش كرم ابريشم را قرنها پنهان نگاه داشتند و صدور ابريشم خام در انحصار قطعى آنها باقى ماند . اجناس ابريشمى اندكى پيش از ميلاد مسيح در روم پديدار مىشود و چنان رايج و مورد توجه قرار مىگيرد كه شاعران و هجوسرايان عاقله زنانى را كه شيفتهء اين پارچهء لوكس شده بودند ، مورد تمسخر قرار مىدهند .\r\nجادهء ابريشم كه از تركستان چين آغاز مىشد ، از ايران مىگذشت و به شهرهاى بندرى سوريا مىرسيد ؛ و مراكز بزرگ نساجى كه در آنجا تأسيس شده بود . اما زدوخوردها و جنگهاى ايران و روم و نيز حق ترانزيتى كه كشورهاى بين راه مىگرفتند ، روميان را بر آن داشت كه در پى يافتن راههاى تازه‌اى براى ورود ابريشم برآيند . كشف باد موسمى اقيانوس هند ، از نخستين قرن ميلادى موجب بسط و توسعهء راه بحرى ابريشم گشت . اين راه ساحل غربى هند را به بنادر مصرى درياى سرخ مىپيوست . . .\r\nدربارهء نخستين كارگاههاى نساجى ابريشم در ايران تقريبا چيزى نمىدانيم ؛ معهذا چنين به نظر مىرسد كه روش فنى نساجى سوريايى برتر بود ، زيرا شاپور دوم پس از فتوحاتش در سوريا انديشيد كه مىبايست صنعتگران سوريايى را براى ايجاد كارخانه‌هايى در خوزستان و ايوان كرخه و گندىشاپور و شوشتر به ايران انتقال دهد .\r\nدر دوران قباد ، در ابتداى قرن ششم ، و احتمالا در دوران خسرو اول ، متخصصان اين\r\n\r\n\r\n","description":"","footnote":"\r\n( 106 ) . ايران از آغاز تا اسلام ، پيشين ، ص 343 و 344 .\r\n( 107 ) . همان ، ص 344 ( به اختصار ) .\r\n","page_name":" 670 ","page_number":684},
  {"content":"\r\n\r\nفن زياد گشتند . اين صنعت در ايران چنان توسعه يافت كه ايرانيان كه تا آن وقت به اجازهء عبور دادن ابريشم خام قناعت مىكردند ، مصمم شدند كه خود مصنوعات ابريشمين صادر كنند . رواج تجارت اين كالاى تجملى از اواخر قرن چهارم ، جنگ ابريشم را بين ايران و روم كه ماليات و انحصار آن را معمول كرده بود برپا كرد . از سوى ديگر جلوه و رواج شگفت‌انگيز اجناس ابريشمى ايرانى كليساى بيزانس را نگران ساخت ، و كليسا به كار بردن پارچه‌هاى نفيس و بافته شدهء از ابريشم ايرانى را ناروا اعلام داشت . » « 108 »\r\nديديم در هنگامى كه شاپور دوم در جنوب غربى ايران مركزهاى بافندگى تأسيس كرد ، هنر نساجى ساسانى تا چه پايه ترقى كرد ، و همچنين مىدانيم كه در پى اين پيشرفت ، محصولات ايرانى از آغاز سدهء پنجم ، در تمام مغرب زمين بطور وسيعى پخش گرديد . اين بافته‌ها ، كه بطور وسيعى صادر مىگشت ، ممكن نبود كه در تخيل هنرمندان تأثيرى باقى نگذارد ولى تنها بافته‌ها براى مدلل ساختن مناسبات بين هنر ساسانى و هنر رومى كافى نيستند و اشياء هنرى كوچك و قابل حمل برخى جاهاى خالى را پر مىكنند . « 109 »\r\n« . . . وقتى كشور مصر در قرن هشتم ميلادى مسلمان گشت ، در آنجا قبطيها به فن بافندگى اشتغال داشتند و مهارت فنى آنان ، از ديرباز شناخته شده بود . روزى كه بافندگى ايرانى تأثير هنرى خود را به كشورهاى همجوار گسترش داد هنر بافندگى قبطى نيز تحت اين تأثير قرار گرفت . بنابراين ، جاى شگفتى نيست كه در بعضى پارچه‌هاى قبطى پاره‌اى از نقوش زينتى ساسانى مخلوط با عناصر هنرى بومى و بيزانس را مشاهده مىكنيم . ما برخى از اين عناصر هنرى را مىشناسيم ؛ مانند اصرارى كه بافندگان در ايجاد چهارخانه‌ها يا دايره‌هاى قاب مانند دارند و در آنها نقش خود را محصور مىكنند . . . » به نظر دكتر گيرشمن : « با بررسى اين آثار و با درنظر گرفتن اصل قرينه‌سازى دقيق و جزئيات تصويرشناسى ، روشن مىشود كه هنر امپراتورى قرون وسطاى اروپا تا حد زياد و مدتها تحت نفوذ هنر ساسانى بوده است .\r\nبنابراين ، محقق است كه مدت چندين سده پس از انقراض شاهنشاهى ساسانى كارگاههاى اعراب در بغداد و كارگاههاى يونانى در قسطنطنيه از نمونه‌ها و نقشهاى كهن هنر ساسانى استفاده مىكردند . . . » « 110 »\r\n« . . . بافته‌هاى ساسانى در دوران « نارا » به مقدار زياد به ژاپن صادر مىشده است . . .\r\nبه همين طريق ، نقشهاى گل و برگى مشتق از تزيينات برگ خرمايى ايرانى درميان دايره‌ها در حاشيهء برخى از نقاشيها ديده مىشود . شكى نيست كه در اينجا هنر آميخته‌اى وجود دارد كه شبيه است به هنرى كه در آسياى مركزى بتدريج به وجود آمده بود . . . » « 111 »\r\n\r\nصنعت شيشه‌سازى\r\nشيشه‌سازى در ايران سابقه‌اى دراز داشته است . ما نمىدانيم صنعت شيشه‌سازى مصر و سوريه تا چه حد در شيشه‌سازى ايران\r\n\r\n\r\n","description":"","footnote":"\r\n( 108 ) . هنر ايران در دورهء پارتى و ساسانى ، پيشين ، ص 226 ( به اختصار ) .\r\n( 109 ) . همان ، ص 298 .\r\n( 110 ) . همان ، ص 315 .\r\n( 111 ) . همان ، ص 329 .\r\n","page_name":" 671 ","page_number":685},
  {"content":"\r\n\r\nمؤثر افتاده است . در آن روزگار كارشناسان قادر بودند ظروف شيشه‌اى دميده و قالبى و يا تراش‌دار بسازند و نمونه‌اى از اين نوع شيشه‌ها در موزه‌هاى پاريس و برلين و ديگر كشورها موجود است . « در ناحيهء ديلمان ، در جنوب غربى درياى قزوين ، چندين جام پيدا شده است كه انواع گوناگون فنون شيشه‌گرى را نشان مىدهد . . . » « 112 »\r\nكريستن سن مىنويسد :\r\nبراى وارد كردن ساير رشته‌هاى صنعتى در كشور و براى كشت و زرع در صحارى لم يزرع ، از قديم الايام ، عادت بر اين جارى بود كه اسيران جنگ را به چند گروه تقسيم كرده در قسمتهاى مختلف كشور ساكن مىنمودند . بدين طريق ، داريوش اول بسيارى از مردم « ارترى » را به خوزستان كوچانيد . و « ارد » اسيران رومى را در حوالى مرو جايگزين ساخت . شاپور اول ، نيز اسراى رومى را در گنديشاپور سكونت داد و در آنجا از مهارت روميان در كار مهندسى استفاده كرد و بند معروف « قيصر » را برآورد . شاپور دوم اسيرانى را كه در شهر آمد دستگير كرده بود بين شوش و شوشتر و ساير بلاد اهواز جاى داد و اين مردم انواع جديد ابريشم‌بافى و زرىبافى را در آنجا رواج دادند . « 113 »\r\nتجارت خشكى در طرق و شوارع كاروانرو قديم صورت مىگرفت . شاهراه بزرگ از تيسفون در كنار دجله ، كه پايتخت بود ، شروع مىشد از حلوان و كنگاور به همدان مىرسيد . در همدان شوارع مختلف منشعب مىشد : يكى به سمت جنوب از خوزستان و فارس گذشته به خليج مىپيوست ، ديگرى به رى مىرفت و از آنجا از راههايى از كوههاى گيلان و البرز گذشته به بحر خزر منتهى مىشد ، يا از راه خراسان و درهء كابل به هندوستان اتصال مىيافت ، راهى هم از تركستان و حوزهء تاريم به چين مىپيوست . « 114 »\r\nدر مرفوع 132 از توقيعات كسرى خطاب به موبد موبدان ، از سدى به نام « دربند خزر » سخن رفته و دربارهء محل سد و مواد اصلى ساختمانى و ارزش اقتصادى آن مطالبى جالب نوشته شده است : « از محل انقطاع جبال لزكيان تا درياى خزر هرجا رخنه‌اى و گذرگاهى بود ، با الواح سنگ رخام تراشيده برآوردند و ساروج آن را به ادويهء لازقه مخلوط و ممزوج ساخته ، الواح را به ميخهاى آهنين گرانسنگ برهم دوختند و جابجا ارزيز و سرب گداخته نيز به كار بردند و اساس سد را به آب رسانيده . . . » « 115 » سپس مىنويسد كه اين سد دروازه‌اى آهنين دارد كه به مجرد رسيدن قافله‌اى از دشت تركان و بلاد تاتار و ساير نقاط ، دروازه را مىگشايند و پس از عبور قافله آن را مقفل مىكنند .\r\nدكتر تقى نصر در كتاب علم اقتصاد مىنويسد : « ايرانيان از پيمانهايى كه با روم بسته‌اند ، پيداست كه متوجه تعيين گمركها و خطوط تجارتى به صرفهء كشور بوده‌اند ؛ بعلاوه ساسانيان يك نيروى دريايى تجارى تأسيس نمودند و رفته‌رفته نيروى دريايى روميها و حبشيها\r\n\r\n\r\n","description":"","footnote":"\r\n( 112 ) . همان ، ص 238 .\r\n( 113 ) . ايران در زمان ساسانيان ، پيشين ، ص 147 .\r\n( 114 ) . همان ، ص 148 .\r\n( 115 ) . توقيعات كسرى ، پيشين ، ص 104 .\r\n","page_name":" 672 ","page_number":686},
  {"content":"\r\n\r\nرا از درياهاى خاور دور ساختند .\r\nدريانوردان اين دوره با استفاده از بادهاى موسمى كشتيهاى خود را به دريا مىانداختند ؛ مثلا ملاحان رومى در اواسط تابستان ، كه باد مغرب مىوزيد ، رو به هندوستان بادبان كشتى را بلند مىكردند . اين طرز استفاده از كشتيرانى ، تا كشف قوهء بخار در غالب ممالك معمول بود . »\r\nروابط سياسى و اقتصادى ايران و چين در دورهء ساسانيان قابل توجه است . بطورى كه سرپرسى سايكس نوشته ، بين سالهاى 455 تا 531 ميلادى در حدود ده سفارت بين چين و ايران آمدورفت كرده است . از گفتهء آنها برمىآيد كه تيسفون ، پايتخت مملكت ، داراى صدهزار خانوار بوده است و مهمترين محصول ايران را طلا ، نقره ، مرجان ، عنبر و مرواريد اعلا ، اشياء زجاجى ، آبگينه ، آلات بلور ، الماس ، مس ، شنجرف و جيوه و گرانبهاترين ؛ مصنوعات ايران را حرير گلدار ، گلدوزى يا مليله‌دوزى ، فرش و پردهء قلابدوزى معرفى مىكند . همچنين مىگويند ، آب و هواى ايران گرم است و در منازل يخ نگه مىدارند ؛ براى تهيهء آب ، حفر قنوات معمول است ؛ غلات و حبوبات ، طيور و اسبان عالىنژاد ايران معروف است .\r\nشهرهاى ايران در دورهء ساسانيان مركز تجارت و صنعت بود . بازار معمولا در مركز شهر قرار داشت و از راههاى مختلف سيل انواع و اقسام كالاها و صنايع دستى به آنجا سرازير مىشد . در ميدانهاى شهر و بازارها هميشه فعاليت و جنب‌وجوش وجود داشت . تودهء مردم در آمدورفت بودند و ضمن خريدوفروش ، آخرين اخبار و اطلاعات را در زمينه‌هاى مختلف به دست مىآوردند .\r\nدر بازار تيسفون مردم ناظر مجازاتهايى بودند كه در ملاء عام صورت مىگرفت .\r\n\r\nتشكيلات ادارى و خصوصيات ديوانها\r\nبا اينكه سازمان ادارى ساسانيان براساس تشكيلات عهد اشكانيان پىريزى شده است ، قدرت و تمركزى كه نخستين سلاطين ساسانى پديد آوردند ، با تشكيلات حكومتى اشكانيان ، كه بيشتر رنگ ملوك الطوايفى داشت ، قابل قياس نيست . اردشير و جانشينان او سازمان ادارى مملكت را قوام و ثبات بخشيدند . حكام ولايات در دورهء قدرت آنان بر خلاف عهد اشكانى ، كاملا تحت اوامر شاهنشاه بودند . ادارهء امور كشورى در مناطق كوچكتر ( شهرستان و دهستان ) به دست نجباى درجه دوم ، يعنى دهقانان سپرده شده بود و حكام در كار آنان دخالت چندانى نداشتند . شبكهء وسيعى از جاسوسان و كارآگاهان مراقب بودند كه مأمورين از حدود وظايف خود تجاوز نكنند و منطقهء نفوذ خود را اقطاع و تيول موروثى نپندارند . از بركت اين تشكيلات ، اردشير و شاهپور توانستند كه جانشين خود را شخصا انتخاب كنند .\r\nاردشير پيش‌ازآنكه بدرود حيات گويد ، براى استوارى مبانى حكومت ، به فرزند خود شاهپور چنين اندرز مىدهد :\r\n سر بخت شاهان بپيچد سه كار * نخستين ز بيدادگر شهريار\r\nدوم آنكه بيمايه را بركشد * ز مرد هنرمند برتر كشد \r\n\r\n","description":"","footnote":"","page_name":" 673 ","page_number":687},
  {"content":"\r\n\r\n سه‌ديگر كه با گنج خويشى كند * به دينار كوشد كه بيشى كند\r\nكجا گنج دهقان بود ، گنج اوست * و گرچند بر كوشش و رنج اوست\r\nنگهبان بود شاه گنج ورا * به بارآورد شاه رنج ورا\r\nنگهدار تن باش و آن خرد * چو خواهى كه روزت به بد نگذرد \r\n- فردوسى\r\nپس از مرگ شاهپور ، كسانى كه زمام امور را به دست گرفتند ، لياقت كافى نداشتند و در يك دورهء 125 ساله ، شاه و بزرگان بر سر حكمرانى باهم در كشمكش بودند و اشراف و روحانيان بزرگ دست به دست هم داده به قدرت مطلقهء پادشاه پايان دادند . در دوران ضعف ، انتخاب پادشاه به دست نمايندگان طبقات ممتاز يعنى روحانيان ، جنگيان و دبيران صورت مىگرفت ، و اگر بين آنان اختلافى درمىگرفت رأى موبدان موبد قاطع بود . بطورى كه از منابع مختلف استنباط مىشود ، « در دورهء ساسانيان ، رئيس تشكيلات مركزى وزير بزرگ بود كه در آغاز هزاربذ لقب داشت . در عهد هخامنشيان « هزارپتى » به مقام نخستين شخص كشور رسيد و پادشاه به دست او امور مملكت را تمشيت مىداد . اين نام در زمان سلطنت اشكانيان باقى ماند و به عهد ساسانيان رسيد . . . وظيفهء او اداره كردن كشور ، در تحت نظارت پادشاه بود ولى اكثر امور را بنابر رأى خود انجام مىداده است و از اين گذشته ، هنگامى كه پادشاه در سفر يا در جنگ بود وزير اعظم ، نايب السلطنه هم محسوب مىشده است و مذاكرات سياسى تكليف او بود . . . خلاصهء كلام آنكه چون مشاور خاص شاهنشاه بود همهء شؤون كشور را در دست داشت و در هرباب مىتوانست مداخله كند . قاعدتا بهترين وزرگ فرمذار بايستى شخصى باشد داراى خرد كامل و رفتار بىنقص كه در هرباب سرآمد اقران و جامع خصال حميده و نيز صاحب احتياط و تدبير وافر و داراى عقل نظرى و عملى كافى باشد ، تا چون سر و كارش با پادشاهى عياش و نكوهيده خصال افتد ، بتواند وى را به راه راست هدايت كند . » « 116 »\r\nاز فهرستى كه يعقوبى و مسعودى از صاحبان مناصب به دست مىدهند ، مىتوان كمابيش به سازمانهاى ادارى عهد ساسانيان پىبرد : به موجب مندرجات كتاب التنبيه مسعودى كه نقل از گاهنامك است و تقريبا حاكى از اوضاع ايران در عهد يزدگرد ثانى است ، وضع مراتب در اواسط قرن پنجم از اينقرار بوده است : 1 . موبذان موبذ ( كه معاون او هيربذان هيربذ بوده ) 2 . وزرگ فرمذار 3 . سپاهبذ 4 . دبيربذ 5 . هتخشبذ كه او را « واستريوش بذ » نيز مىخوانده‌اند ( يعنى محافظ و رئيس همهء كسانى كه كار دستى مىكنند ؛ از قبيل صنعتگران و كشاورزان و تجار و غيره ) . اين پنج نفر رئيسان و هاديان دولت و واسطهء بين شاه و رعيت بودند كه ما هيأت وزراى كشور مىناميم . اينان نمايندگان طبقات چهارگانه بودند ، به اضافهء وزير اعظم ( وزرگ فرمذار ) كه نمايندهء شاه بود . مسعودى از ميان ساير صاحبان مناصب ، مرزبانان را ذكر كرده كه فرماندهان ولايات سرحدى بودند . شمارهء آنان به نسبت جهات اربعه چهار بود . در اين فهرست كه مسعودى نقل نموده ، موبدان موبد قبل از وزرگ فرمذار ذكر\r\n\r\n\r\n","description":"","footnote":"\r\n( 116 ) . ايران در زمان ساسانيان ، پيشين ، ص 114 ( به اختصار ) .\r\n","page_name":" 674 ","page_number":688},
  {"content":"\r\n\r\nشده است . بنابراين ، موبذان موبذ درميان رؤساى كشور حائز مقام نخستين بوده است . پس از آنكه آقاى « ارنست اشتاين » در يك مقالهء انتقادى نظريات خود را راجع به سازمان دولتى عصر ساسانيان اعلام كرد . كريستن سن با توجه به دلايل جديد ، با ايشان همرأى شده در كتاب خود راجع به مراتب و درجات آن دوره ، نخست نظريهء يعقوبى را ذكر مىكند ؛ بدين ترتيب :\r\n« وزرگ فرمذار ( وزير اعظم ) موبذان موبذ ( روحانى اعظم ) هيربذان هيربذ ( حافظ آتشكده ) دبيربذ ( رئيس دبيران ) سپاهبذ ( فرمانده لشكر ) كه در زير حكم خود يك نفر « پاذگوسپان » داشت . فرمانرواى ايالت را مرزبان مىگفته‌اند . » « 117 »\r\nبنا به نظريهء مسعودى در كتاب التنبيه ، مراتب بدين قرار است :\r\n« موبذان موبذ ( هيربذ در زير فرمان موبذ بوده است ) .\r\nوزرگ فرمذار ، سپاهبذ ، دبيربذ ، هتخش‌بذ ، كه او را و استريوش‌بذ هم مىگفته‌اند ( اين شخص رئيس همهء مردمانى بوده كه اعمال يدى مىكنند ؛ چون غلامان و كشاورزان و سوداگران و غيره ) . ازجمله صاحبان مناصب عاليه مرزبانان بوده‌اند كه فرمانده سرحدات محسوب مىشده‌اند و عدهء آنان چهار بوده است ؛ برحسب جهات اصليه . . . » « 118 » آقاى اشتاين در پايان بحث خود مىنويسد :\r\n« سپاهبذ تا زمان خسرو اول فقط يك تن بوده و انوشيروان چهار تن را رتبهء سپاهبذ داد . . . » « 119 »\r\nظاهرا انوشيروان در دوران زمامدارى با توجه به نظريات كارشناسان و قوانين روم و هند در سازمانهاى ادارى و ديوانى و مقررات كشورى و لشكرى تغييراتى مىدهد .\r\nبيشاپور كاخ ساسانى ، شاه‌نشين با گچ‌برى\r\n\r\nمساعى خسرو\r\nدر توقيعات كسرى چنين آمده است : « چون از اصلاح كار خواص و عوام ، بدين دو ركن استوار كه مأمورين خراج و جنگجويان باشند ، فراغت يافتيم و كار لشكريان و اهل خراج را به گستردن داد ، محكم ساختيم ، به بنيان نهادن آيينها و قانونها روى آورديم . . . در آيينهاى پدران خويش ، از عهد گشتاسب تا زمان شهنشاه قباد كه نزديكترين پدران ما به ما بود ، نظر كرديم و در آن ميان هيچ كار نيكى نماند كه نگرفتيم و پيروى نكرديم و هيچ كار زشتى نماند كه روى از آن نگردانيديم . . . و چون از نظر كردن در سيرت پدران خود بپرداختيم ، در آيين و سنت اهل روم و هند نگه كرديم و از آن آنچه پسنديده بود ، برگزيديم . . . و نفس خويش را به خود نگذاشتيم تا بدانچه ما را هوى و هوس بكشد ، بگرايد . . . هيچكس را بر دين و ملتى غير دين و ملتش اجبار نكرديم و از اينكه به كيش ما درآيند ، مانع نشديم و دريغ نكرديم و نه با اين حال از آموختن آنچه نزد\r\n\r\n\r\n","description":"","footnote":"\r\n117 و 118 و 119 . همان ، ص 542 و 543 .\r\n","page_name":" 675 ","page_number":689},
  {"content":"\r\n\r\nايشان است ابا كرديم ؛ زيرا كه اقرار به شناسايى حق و دانش و پيروى كردن از آن ، يكى از بزرگترين آرايشهاى شاهان است و از چيزهايى كه براى شاهان بزرگترين زيان را دارد يكى سرباز زدن از آموختن است و خود را برتر از آن شمردن كه در جستجوى دانش برآيند ؛ و آن‌كس كه علم نياموزد دانا نخواهد بود . »\r\nعباراتى كه نقل شد از سخنان خسرو اول شهنشاه ساسانى بود و قسمتى است از كتابى كه آن شهنشاه در باب كار و رفتار و سرگذشت خويش انشاء كرده بوده است و ترجمهء آن كتاب به زبان عربى در قرن چهارم هجرى در دست بوده است و مبلغ معتنابهى از آن را « ابو على مسكويه » در تجارب الامم نقل كرده است . . . » « 120 »\r\nاطلاع دقيقى راجع به تعداد ديوانها و حدود اختيارات آنها در دست نيست ؛ « همينقدر مىدانيم كه پادشاه چند مهر مختلف داشت : يكى براى دفترخانهء سرى ، ديگر براى دبيرخانه ، ديگر براى محكمهء جنائى ، ديگر مخصوص توزيع نشان و اعطاى منصب و ديگر متعلق به امور ماليه ؛ و از اين‌رو مىتوانيم حدس بزنيم كه به همين اندازه هم ديوان وجود داشته است ؛ از قبيل امور نظام و پست و ضرابخانه و اوزان و شايد خالصجات سلطنتى و غيره . و مشكل به نظر مىرسد كه مهمترين شعب تشكيلات كشور يعنى ماليه‌دارى چندين ديوان متمايز نبوده باشد ؛ چنان كه بعد در عهد خلفاى اموى و عباسى دارا شد . در كتاب بلاذرى ، نكاتى راجع به طرز كار ديوانها ، خاصه در شعب مالى مسطور است ؛ مثلا مبلغ پول وصول شده را به صداى بلند در حضور شاه مىخواندند . « واستريوشان » سالار همه‌ساله صورتى از عايدات مالياتهاى مختلف و وضع خزانه به حضور شاه عرض مىنمود و پادشاه آن را مهر مىفرمود . . .\r\nوقتى پادشاه فرمانى صادر مىكرد ، دبير سلطنتى امر مزبور را در حضورش انشاء مىكرد ، و بعد براى بازرسى ، مستخدم ديگرى آن را در دفتر روزانهء خود ثبت مىنمود . اين دفتر روزانه را هرماه مرتب و به مهر شاه ممهور مىكردند و نزد كسى مىفرستادند كه مأمور اجراى آن بود . . . در اطراف شاه ، درباريانى بودند داراى القاب و مناصب عاليه از قبيل دربذ يا رئيس دربار ، تگربذ ، انديمان‌كاران سردار يا حاجب بزرگ و رئيس تشريفات ، خرم‌باش يا پرده‌دار . . .\r\nبعد نوبت مىرسيد به ناظران قصر سلطنتى و پيشخدمتان و ساقيان ( مىبذ ) و چشندگان ، و رئيس كل مطبخ ( خوانسالار ) و عملهء خلوت و بازداران ( ميرشكار ) و رئيس كل اصطبل ( اخوربذ ) و رئيس دربانان و امثال اينها . علاوه‌براين ، جماعتى براى نگهبانى و حراست شاه در دربار انجام وظيفه مىكردند و عده‌اى ستاره‌شمار و غيبگو ، به تقليد اشكانيان ، مورد مشورت شاه قرار مىگرفتند . . . بلاشبهه خود روحانيان هم وارد فن پيشگويى بوده و جانشين كهنهء بابل شده بودند . ديگر از طبقات متنفذ ، پزشكان دربارى را بايد شمرد . . . شعراى دربارى را نيز از طبقات ممتازه بايد به حساب آورد . . . رئيس خواجگان را ظاهرا مردبذ مىگفته‌اند . » « 121 »\r\n\r\n\r\n","description":"","footnote":"\r\n( 120 ) . مجتبى مينوى ، مقدمهء توقيعات كسرى ، به اهتمام حسين نخجوانى ، ص الف و ب ( به اختصار ) .\r\n( 121 ) . ايران در زمان ساسانيان ، پيشين ، ص 416 و 417 .\r\n","page_name":" 676 ","page_number":690},
  {"content":"\r\n\r\n\r\nوزير دارايى\r\nدر تشكيلات ادارى عهد ساسانى و استريوشان سالار يا واستريوش‌بذ ، رئيس ماليات ارضى و رئيس كشاورزان كشور بود . اين شخص بوسيلهء عمال و مأمورين خود در باب محصول هرمنطقه و خصوصيات زمين و طرز آبيارى آن ، مطالعه و ميزان خراج را با توجه به حاصلخيزى زمين و خوبى و بدى محصول معين مىكرد .\r\nعلاوه‌براين ، او رئيس صنعتگران كشور يعنى رئيس همهء مردانى بود كه كار دستى انجام مىدادند . بنابراين ، و استريوشان سالار بر تمام غلامان ، دهقانان و تاجران رياست داشته ؛ يعنى هم وزير ماليه و هم وزير فلاحت و صناعت و تجارت بوده است . ازجمله مأمورين عاليرتبهء آن دوره ، رؤساى محاسبات و مأمورين وصول و رئيس محاسبات دربار يا اقامتگاه شاهنشاهى و مأمورين وصول عايدات ايالات قابل ذكرند . خزانه‌دار سلطنتى گويا لقب گنجور داشته است . به عقيدهء آقاى هرتسفلد ، نگهبان مسكوكات داراى لقب گهبذ بوده است .\r\nمهمترين درآمد دولتى خراج ارضى و باج شخصى بود . باج شخصى بدين طريق وصول مىشد كه مبلغ وصولى را دفعتا در اول سال تعيين مىكردند و مأمورين اين مبلغ را به بهترين اسلوب كه ممكن بود ، درميان مؤديان توزيع مىنمودند . . . به اين ترتيب كه پس از تقويم محصول هربلوكى ، به نسبت حاصلخيزى زمين ، از يك‌ششم الى يك‌سوم حاصل را دولت مىگرفت .\r\n\r\nاندرز شاپور به فرزند خود\r\nشاپور ، فرزند اردشير ، به فرزند خود وصيت و تأكيد مىكند كه :\r\n. . . استوارى كار تو به سرشار بودن ماليات ، و سرشارى ماليات به آبادانى كشور بستگى دارد . رسيدن به اين هدف بسته به آن است كه ماليات‌دهندگان را از راه عدل و كمك به ايشان به سوى خود جلب كنى . بعضى كارها اسباب و علت براى كارهاى ديگرند . عوام ابزار كار خواصند و هرصنف به صنف ديگر نيازمند است . درميان منشيان خود ، بهترين را برگزين . . . خائن را كيفر ده . براى زمينى كه ماليات آن زياد است شخص خوشنام و شرافتمندى را بگمار و هيچيك از فرماندهان قشون خود را به كار مالياتى مگمار ؛ چه ممكن است بعضى از آنها در اموال خيانت كنند . . . هيچ‌چيز بدتر از نادانى پادشاه و بىاطلاعى او از وضع ايشان و خوددارى وى از دادن پاداش به نيكوكار و تنبيه بدكار نيست . در مورد مأمورين ماليات و روش و رفتار آنان دقت زياد به كار ببرد ، و بازرسان طرف اعتماد براى اين منظور بگمار .\r\nبدان‌كه درميان بدهكاران ماليات و خراج اشخاصى هستند كه قسمتى از زمين و ملك خود را در حمايت كسان و نزديكان شاه مىگذراند و اين كار را به يكى از دو علت كه تو خوش ندارى ، انجام مىدهند : يا براى جلوگيرى از تجاوز عمال و ستم فرمانداران و يا به منظور كسر حقوقى كه بايد بدهند ؛ اين . . . رعيت را فاسد مىكند و از اعتبار شاه مىكاهد . از اين وضع برحذر باش و حمايت‌شدگان و حمايت‌كنندگان را مجازات بكن . . . « 122 »\r\n\r\n\r\n","description":"","footnote":"\r\n( 122 ) . جهشيارى ، كتاب الوزراء و الكتاب ، ترجمهء ابو الفضل طباطبايى ( مقدمه ) ، ص 33 .\r\n","page_name":" 677 ","page_number":691},
  {"content":"\r\n\r\nمعذلك مأمورين وصول در هنگام توزيع خراج و وصول آن ، اجحافات بسيار مىكردند و چون مطابق اين روش ، سال به سال ، درآمد دولت تغيير مىپذيرفت ممكن نبود پيشاپيش ، وضع ماليه را معلوم و مصارف را تخمين نمود . علاوه براين ، بازرسى آن هم اشكال فراوان داشت و اكثر نتيجه اين مىشد كه چون جنگى فرا مىرسيد پول در خزانه نبود . آن وقت وضع خراجهاى فوق العاده ضرور مىشد و اين قبيل خراجهاى فوق العاده ، تقريبا به طريق انحصار بر ايالات ثروتمند غربى ، خاصه ايالت بابل ، تحميل مىگرديد . در كتب ، اشارات بسيار هست كه پادشاهان ، هنگام جلوس ، رعايا را از بقاياى مالياتى دورهء سلف خود معاف مىكردند و اين خراج بخشى براى شاه جديد وسيلهء جلب قلوب عامه بود . و هرام پنجم چون بر تخت نشست ، فرمان داد كه از مالياتهاى معوقه كه ميزان آن به هفتاد ميليون درهم بالغ مىشد ، صرفنظر كنند و ماليات ارضى سال جلوس او را هم يك ثلث تخفيف دهند . فيروز در ايام قحط و غلا ملت را عموما از اداى خراج ارضى و باج شخصى و مالياتهاى مخصوص خيريه و بيگار و ساير تحميلات و عوارض معاف كرد .\r\nعلاوه بر ماليات ، رسم بود كه هدايايى هم به نام آيين مىگرفتند ؛ از اين جمله است تحفه‌هايى كه در عيد نوروز و مهرگان جبرا اخذ مىشد . تصور مىكنم در اقلام عايدات دولت ، قلمى كه مخصوص درآمد املاك خالصهء سلطنتى و حقوق خاصهء شاهى بود از همه بيشتر اهميت داشته است . يكى ازجمله حقوق شاهى معادن طلاى « فارانژيون » . . . بوده است .\r\nغنايم جنگى نيز ازجمله عوايد غير منظم بود . خسرو دوم در ضمن تفاخرى كه به مناسبت غنايم جنگ كرده ، گويد : « زر و سيم و همه قسم گوهر و مفرغ و پولاد و ابريشم و اطلس و پارچه‌هاى زربفت و چارپا و سلاح و زن و كودك و مرد اسير » به دست آمد .\r\nاز شرايط صلح خسرو اول و يوستى نيانوس قيصر روم در سال 561 چنين استنباط مىشود كه در آن وقت ، عوارض گمركى نيز معمول بوده است . مادهء سوم عهدنامهء مزبور چنين مقرر مىداشت كه تجار ايرانى و رومى ، همچنانكه از اعصار قديم تا آن تاريخ به سوداگرى مشغول بوده‌اند ، از آن پس هم مىتوانند به تجارت هرقسم متاع بپردازند . اما كالاى آنان بايد از دواير معمول گمرك بگذرد . در مادهء چهارم آن عهدنامه مقرر شده بود كه نمايندگان و رسولان رسمى هريك از متعاهدين در سرزمين طرف ديگر حق استفاده از اسبان چاپار دارند و مىتوانند ، بلامانع و بىپرداخت عوارض گمركى ، تمام اجناسى را كه همراه دارند ، وارد خاك ديگرى بنمايند .\r\nمخارج و مصارف دولت بيشتر عبارت بود از هزينهء جنگ و مخارج دربار و حقوق مستخدمين و ساير مصارفى كه براى گردانيدن چرخ دولت و انجام امور عام المنفعه و آبادانى كشور و بنا و تعمير سد و ترعه و غيره ضرورت پيدا مىكرد . اما در خصوص امور عام المنفعه ، غالبا و شايد هميشه مالياتهاى فوق العاده نيز از مردم ايالتى كه آن امور به نفع آنان تمام مىشد ، مىگرفتند . . . پادشاهان ايران عادت داشته‌اند كه تا مىتوانند گنج خود را از زر و سيم و اشياء گرانبها توانگر سازند .\r\nبنابر روايت مؤلفان ارمنى ، در موقع جلوس پادشاه ، همهء مسكوكات خزانه را\r\n\r\n","description":"","footnote":"","page_name":" 678 ","page_number":692},
  {"content":"\r\n\r\nگداخته و با تمثال شاه نو ضرب مىكردند . اسنادى نيز كه در گنجها ضبط بود ، پس از تغييرات ضرورى كه در آن به عمل مىآمد ، به نام شاهنشاه جديد رونويس مىشد . » « 123 »\r\nدربارهء اصلاح مالياتى خسرو ، چند تن از دانشمندان بحث كرده‌اند كه از آن جمله « التهايم » چندين شاهد به دست مىدهد كه سرمشق نظام نوين مالياتى ايران همان نظامى بود كه در امپراتورى شرقى روم برپايهء اصلاح امپراتور ديو كلسين پديد آمده بود . شورشها و آشفتگيها و دگرگونيهاى اجتماعى روزگار مزدك وضع مقررات نوى را براى ماليات ايجاب مىكرد . نمىتوان گفت كه اوضاع پيش از دوران خسرو چگونه بود ؛ آنچه نويسندگان پايان فرمانروايى ساسانيان گزارش كرده‌اند همه مربوط است به زمان بعد از خسرو . مىتوان پنداشت خسرو در پى وصول خراجى ثابت بود كه بر ميزان زمين تكيه داشت و روش كهن را ، كه هرسال ميزان محصول را برآورد مىكردند و به نسبت آن خراج مىگرفتند ، نمىپسنديد . برآوردى از مساحت زمينها به عمل آمد ، كه در آن آمارى از درختهاى خرما و زيتون گرفته شد . خراج سرانهء ساسانى نيز مانند خراج سرانهء روميان با فعاليت توليدى مردم بستگى داشت . در هردو دولت ، گماشتگان وابسته به دستگاه دولت از پرداخت خراج سرانه معاف بودند . در ايران مجوسان و سپاهيان و بزرگان نيز از اين ماليات معاف بودند . خسرو مىكوشيد تا درآمدى ثابت براى خزانهء حكومت دست‌وپا كند . از تلمود چنين برمىآيد كه رسمهاى كهن پرداخت باج ، در زمان خسرو نيز همچنان معتبر بود . اگر كسى نمىتوانست خراج زمين خود را بپردازد و ديگرى آن را مىپرداخت ، زمين از آن خراج‌دهنده مىشد و صاحب‌زمين رهى و بندهء خراج‌دهنده مىگشت . علاوه‌براين ، مالياتى بر اقليتهاى مذهبى نظير يهوديان و عيسويان تعلق مىگرفت . » « 124 »\r\nقبل از آنكه رفرم مالياتى قباد توسط انوشيروان عملى شود ماليات از محصول به نسبت 3 / 1 يا 4 / 1 يا 5 / 1 يا 6 / 1 وصول مىشد . تفاوت نرخ مالياتى بستگى به طرز آبيارى و خوبى يا بدى زمين داشته . « ابوحنيفهء دينورى » نزديكى و دورى زمين را از شهرها در نرخ ماليات مؤثر دانسته است . به قول بلعمى ، تفاوت نرخ ماليات « به تناسب آبادانى و نزديكى آب بود . » به قول نولدكهء آلمانى ، ميزان ماليات سرانه يك مبلغ ثابت بوده است .\r\nبه دستور انوشيروان ، تمام زمينهاى مزروعى كشور مميزى وعدهء درختان ، از قبيل خرما و زيتون و غيره ، تعيين شد و از كليهء مردان بين 20 تا 50 سال مشمول ماليات سرانه ، سرشمارى به عمل آمد . مالياتى كه به دستور انوشيروان تعيين گرديد بر مواد غذايى انسان و دام تعلق گرفت . ماليات گندم و جو و برنج\r\n\r\n\r\n","description":"","footnote":"\r\n( 123 ) . ايران در زمان ساسانيان ، پيشين ، ص 143 به بعد ( به اختصار ) .\r\n( 124 ) . ميراث باستانى ايران ، پيشين ، ص 1125 .\r\n","page_name":" 679 ","page_number":693},
  {"content":"\r\n\r\nو انگور و يونجه برحسب عدهء درختان تعيين گرديد . ماليات سرانه بنا به استطاعت مؤديان 12 يا 8 يا 6 يا 4 « درهم » مقرر شد . « 125 »\r\nطبرى مىنويسد :\r\nانوشيروان دبيران را فرمود تا مجموع هريك از اقسام مختلف ماليات را معين كردند ، و بارعام داد و فرمان داد مقرراتى را كه جهت دريافت انواع ماليات منظور گرديده است بر آنان بخوانند . . . پس گفت به نظر ما چنان رسيد كه به جريبهاى نخل و زيتون و ماليات سرانه وجوهى مقرر نماييم كه ساليانه در سه نوبت انجام گيرد و درآمدهاى تحصيل شده در خزاين خود به پا كنيم . . . حال بر آنچه در نظر گرفته‌ايم همرأى هستيد ؟ هيچكس در آن انجمن چيزى بر زبان نياورد ، انوشيروان اين گفتار را سه مرتبه بر حاضران تكرار كرد ، سرانجام يك نفر از بين مردم از جاى برخاست و به كسرى گفت شهريارا عمرت دراز باد ، آيا تو اين ماليات دايمى را بر تاكستانى كه نابود مىگردد و كشتزارى كه به خشكى مى - گرايد ، ورود خانه‌اى كه مىكاهد و چشمه يا قناتى كه آبش قطع مىشود نيز مقرر مىدارى ؟ كسرى به او گفت : اى بد نفس لئيم تو از كدامين طبقه مردم هستى ؟ گفت من يكى از دبيرانم . كسرى گفت : بقدرى قلمدانش را بر سرش بزنند تا بميرد .\r\nدبيران براى تقرب به نوشيروان چنان كردند و آنقدر او را زدند تا جان سپرد .\r\nدر اين هنگام حضار گفتند : شهريارا مالياتى كه ما را به پرداخت آن مكلف نموده‌اى با طيب خاطر مىپردازيم . . » « 126 »\r\nاين بود نمونه‌اى از عدل و روش آزادمنشانهء انوشيروان !\r\nدر مقدمهء كتاب الوزراء جهشيارى راجع به كيفيت اخذ ماليات در عهد قباد و انوشيروان چنين مىخوانيم : « پيش از انوشيروان پادشاهان ايران در درآمد محصول و غله با مردم شريك بودند ، و حداكثر سهم ايشان يك‌سوم و حداقل آن يك‌ششم بود و به همين ميزان نيز حق آبيارى و مسكن مىگرفتند . آنگاه قباد فرزند « فيروز » دستور داد زمينها را مميزى و درختان ميوه و خرما را شماره كنند و مردم را سرشمارى نمايند ، و تصميم گرفت سهم شاه را از محل خراج و به ميزان ده‌يك تعيين كنند .\r\nچون انوشيروان به سلطنت رسيد ، كار مميزى املاك و آمارگيرى و سرشمارى انجام يافت و او در اجتماع عمومى مردم حاضر شد و به نويسندگان خود دستور داد تا جمع آمار را معلوم نمايند . ايشان چنين كردند . سپس نظر خود را در ماليات‌گذارى زمين بطور جريبانه ( برحسب جريب ) و اندازه‌گيرى اراضى و آمارگيرى از درختان ميوه و خرما و سرشمارى ، به مردم اعلام نمود و گفت ماليات و خراج به سه قسط در هرچهار ماه يك‌سوم دريافت خواهد شد و نظر ايشان را در اين باب خواست . هيچكس چيزى نگفت ، آنگاه بيانات خود را سه‌بار تكرار\r\n\r\n\r\n","description":"","footnote":"\r\n( 125 ) . ايرانشهر ، ج 2 ، ص 1125 ؛ نگاه كنيد به : ترجمهء تاريخ طبرى ، پيشين ، ص 171 .\r\n( 126 ) . تاريخ طبرى ، پيشين ، ص 199 .\r\n","page_name":" 680 ","page_number":694},
  {"content":"\r\n\r\nكرد ، و مردم همچنان ساكت ماندند . سپس يكى از آنها به‌پا خاست و گفت : شاها ! تو ماليات پايدار را بر انسان فناپذير و بدن مردنى و به زراعت خشك‌شدنى ، و آب جارى چشمه كه به زمين فرو مىرود ، مىبندى . خسرو ( كسرى ) گفت : اى سياه تيره‌بخت ! تو از كدام طبقه از مردم هستى ؟ گفت : من مردى از طبقهء نويسندگانم . خسرو به دبيران خود گفت او را آنقدر با دوات بزنيد تا بميرد . ايشان براى تبرئه خود نزد خسرو ، و در اجراى دستور وى ، آنقدر او را زدند تا جان سپرد ، و گفتند ما از كردهء شاه خشنوديم .\r\nسپس خراج سهم شاه ، روى غله و خرما و درخت تقسيم‌بندى شد . » « 127 »\r\nمحققان شوروى مىنويسند ، غير از پرداخت ماليات « . . . مردم استثمار شونده دايما براى انجام كارهاى ساختمانى دولتى ، از قبيل ساختمان حصار ، شهرها و مجارى آبيارى و جاده‌ها و پلها و نگهدارى سيستم پيچيدهء ترعه‌هاى آبيارى جلب مىشدند . « بهره - ماليات » را مأموران ادارهء مالياتها يا به قول يكى از دانشمندان ، مأموران ادارهء غارت اموال ملت از روستاييان وصول مىكردند . » « 128 »\r\nبا پولهايى كه از راههاى گوناگون گردآورى مىشد مخارج سنگين هزاران دربارى و مأمور دولت و سازندگان و نوازندگان و هزينهء سازمانهاى نظامى و امور عام المنفعه تأمين مىشد . علاوه بر آنچه گفتيم از راه كشورگشايى و غارت معابد و شهرهاى آباد و ممالك همجوار ، گاه خزانهء تهى كشور پر مىشد . خزانهء مملكت با خزانهء پادشاه يكى بود و شاه بدون احساس كمترين مسؤوليتى ، بيت المال و ماليهء مملكت را حيف‌وميل مىكرد . اردشير اول براى قدردانى از موبدى ، فرمان داد دهان او را از ياقوت و سكهء زر و مرواريد پر كنند .\r\nبه عقيدهء دكتر گيرشمن :\r\nدولت در امور مالى فاقد عاطفه بود . . . براى زمين و افراد نرخى تعيين مىكرد كه از استعداد مردم خارج بود و براى اخذ آن به قوهء قهريه متوسل مىشد .\r\nماليات غيرمستقيم كه به گمرك ، نواقل و راهدارى وضع شده بود ، موجب تحميلات بيشترى بر مردم گرديد . كليهء كسانى كه به طبقهء ممتاز متعلق نبودند ، مجبور بودند به هرقسم خدمت تن در دهند : در ساختمان كاخ شاهى شركت كنند ، در تهيهء مواد بكوشند ، كار صنعتگران را انجام دهند ، ايستگاههاى چاپار را حفظ كنند ، از سپاهيان پذيرايى كنند ، اغنام و احشام شاه را بچرانند . روستايى موظف بود اسبان خود را براى چاپار حاضر كند ؛ كاروان سالار ، ارابه‌ران و قايقران مىبايست ستوران ، گردونه و قايق خويش را براى حمل و نقل آماده سازند . دولت محصولات را در بازار از كسانى كه به دادوستد مىپرداختند به قيمتى نازل مىخريد . « 129 »\r\nنجبا ، سربازان ، روحانيان ، دبيران و عموم عمال دولت از پرداخت ماليات معاف بودند . سلاطين\r\n\r\n\r\n","description":"","footnote":"\r\n( 127 ) . كتاب الوزراء و الكتاب ، پيشين ، ص 31 به بعد .\r\n( 128 ) . تاريخ ايران از دوران باستان تا پايان سدهء هيجدهم ، پيشين ، ص 89 .\r\n( 129 ) . ايران از آغاز تا اسلام ، پيشين ، ص 347 و 348 .\r\n","page_name":" 681 ","page_number":695},
  {"content":"\r\n\r\nساسانى ، مانند شهرياران عهد هخامنشى ، از خزاين و گنجينه‌هاى خود به نفع اكثريت و در راه عمران و آبادى كشور استفاده نمىكردند ، زيرا اساسا در آن روزگار براى اكثريت زحمتكش و طبقهء فعال كشور ارزش و مقامى قايل نبودند . نه تنها در ايران بلكه در يونان و روم نيز رژيم بردگى با تمام خشونتهاى آن حاكم و فرمانروا بود و قيام غلامان را به وضعى فجيع سركوب مىكردند . قيام مزدكيان يك پديدهء تصادفى نبود بلكه محصول ظلم و بيدادگرى طبقهء فرمانروا بود . مسلما اگر زمينهء اجتماعى وجود نداشت ، و مردم احساس ناراحتى شديد نمىكردند ، كسى دنبال نظريات مزدك نمىرفت و آن قيام دامنه‌دار عليه نظام اجتماعى ، اقتصادى و مذهبى عصر ساسانى صورت عمل نمىگرفت . براى آنكه خوانندگان بهتر با اوضاع مالى و ديوانى آن ايام آشنا شوند ، سطرى چند از توقيعات كسرى را در اينجا نقل مىكنيم .\r\nدر مرفوع 9 از توقيعات كسرى چنين نوشته شده است :\r\nهمارود ناظر عمال فارس به درگاه نوشته كه عامل اهواز ، در سال بيست و نهم جلوس ، دوباره سيصد هزار درهم و كسرى زياده بر مال واجبى همه سال از محال تحصيل كرده و همگى در خزانهء عامره فرود آورده . خسرو در پاسخ به اين عمل اعتراض مىكند و دستور مىدهد اموال مذكوره را به صاحبان آنها رد كنند و مى - گويد اين كار . . . بمنزلهء اندودن بام منازل است به خاك و كندن اساس چهار ديوار . . . « 130 »\r\nدر مرفوع 28 از توقيعات كسرى مىپرسند :\r\nسبب مرحمت اقطاع ابد و سيور غال سرمد به هريك از پرستاران خاص باوجود تواتر انعام عام و جريان مرسوم مقرر ، چيست . كسرى در جواب مىگويد : تا در نفوس همگنان جاى گيرد كه اولاد و اعقاب ايشان را در حيطهء حمايت و حوزهء رعايت خواهيم داشت . . . « 131 »\r\nدر مرفوع 142 از توقيعات كسرى مىبينيم كه :\r\n« جرداد بن نرسى » پدر برادران رضاعى قباد معروض مىدارد كه مرسوم من از ديوان عطاء قباد دفعهء نخست هفتصد درهم مقرر افتاد و به اضافه چندين كرت تا فرجام روزگارش بر چهار هزار درهم قرار گرفت . و از اينكه مستمرى او نقصان يافته گله مىكند ؛ در جواب خسرو انوشيروان دستور مىدهد : . . . آنچه به صيغهء تقليل از قليل و كثير ازو بازداشتند آن را بىكسر و قصر به دو رسانند و بر جارى استمرارى او دوازده هزار درهم بيفزايند . . . . « 132 »\r\n\r\nراههاى ارتباطى\r\nچنان كه قبلا اشاره كرديم بين ممالك آسياى غربى و سرزمين هند ، از ديرباز از راه خشكى و دريا مناسبات بازرگانى و فرهنگى برقرار بوده است .\r\nكورش كبير براى نخستين‌بار موانعى را كه در راه ارتباط با هند وجود\r\n\r\n\r\n","description":"","footnote":"\r\n( 130 ) . توقيعات كسرى ، پيشين ، ص 20 .\r\n( 131 و 132 ) . همان ، ص 32 و 142 .\r\n","page_name":" 682 ","page_number":696},
  {"content":"\r\n\r\nداشت ، از بين برد و پس از او داريوش به شمال غربى هند نفوذ كرد و در حدود سال 510 ق . م .\r\n« سكولاكس » را مأمور كرد كه كوتاهترين راه دريايى ميان خليج فارس و دهانهء رود سند پيدا كند و پس از پيدا شدن و كشف اين راه ، داريوش ناوگانى به اقيانوس هند گسيل داشت .\r\nپس از حملهء اسكندر و روى كار آمدن جانشينان او و ايجاد شهرهايى به نام اسكندريه ، روابط بازرگانى بين شرق و غرب همچنان ادامه يافت . مستعمره‌هاى يونانى فراوانى كه متعاقب حملهء اسكندر در آسياى غربى ايجاد شد تنها منبع انتشار فرهنگ و تمدن يونانى نبود ، بلكه از لحاظ اقتصادى و مبادلات بازرگانى نيز حايز اهميت بود ؛ و اين مستعمرات صدها سال باقى ماند .\r\nاشكانيان نيز در دورهء طولانى فرمانروايى خويش ، كمابيش به دوام و استقرار مناسبات بازرگانى بين شرق و غرب علاقه‌مند بودند . مهمترين راه بازرگانى ميان امپراتورى روم و خاور دور از مرزهاى سوريه تا مرو امتداد داشت . اشكانيان اين شهر را به صورت بازارى درآوردند كه كالاهاى رومى و چينى باهم مبادله مىشد . بدون شك در سالهايى كه بين روم شرقى و اشكانيان حالت جنگ برقرار بوده ، مناسبات اقتصادى بين شرق و غرب با اشكالات فراوان روبرو مىشده است . پس از روى كارآمدن حكومت ساسانيان ،\r\nتجارت در خشكى از راههاى كاروان‌رو قديم صورت مىگرفت . شاهراه بزرگ از تيسفون در كنار دجله كه پايتخت بود ، شروع مىشد و از حلوان و كنگاور به همدان مىرسيد . در همدان راهها منشعب مىشد ، يكى به سمت جنوب از خوزستان و فارس گذشته به خليج مىپيوست و ديگرى به رى مىرفت و از آنجا راههايى از كوههاى گيلان و البرز گذشته به بحر خزر منتهى مىشد ، يا از راه خراسان و درهء كابل به هندوستان اتصال مىيافت . راهى هم از تركستان و حوضهء تاريم به چين مىپيوست . از لحاظ ارتباط با دولت روم ، شهر نصيبين مركز مهمى به شمار مىرفت . » « 133 »\r\nدر دورهء ساسانيان ، فعاليتهاى بازرگانى بيش از ادوار پيش تحت مراقبت و نظارت جدى دولت قرار گرفته بود .\r\n« . . . اين امر دولت را مجبور كرد براى وسايل متزايد حمل‌ونقل در جاده‌ها ، شطوط و انهار ، ايستگاهها و كاروانسراها و آب‌انبارها بسازد . عمال مخصوص براى اين خدمت معين شده بود و ايستگاههاى سرحدى و بنادر دريايى را مراقبت و نظارت مىكردند . » « 134 » تجارت دريايى نيز در دورهء ساسانيان اهميت داشت . اردشير اول پس‌ازآنكه بر « مسن » و « خاراسن » دست يافت ، در عمران بنادر و ايجاد بندرگاههاى جديد سعى كرد . به گفتهء رينو : « 135 »\r\nايرانيان رفته‌رفته نيروى دريايى قابل توجهى به وجود آوردند ، كشتيهاى ايران متواليا در همهء درياهاى شرق سير مىكرد . در آغاز كار كشتيهاى رومى\r\n\r\n\r\n","description":"","footnote":"\r\n( 133 ) . ايران در زمان ساسانيان ، پيشين ، ص 148 به بعد .\r\n( 134 ) . ايران از آغاز تا اسلام ، پيشين ، ص 344 .\r\n( 135 ) .  Reinaud \r\n","page_name":" 683 ","page_number":697},
  {"content":"\r\n\r\nو حبشى با آنها رقابت مىكردند ، لكن بعدها صاحب اختيار آن درياها شدند و و نفوذ و قدرت ديرين آنها رو به فراموشى رفت . استفاده از بادهاى موسمى در بحر پيمايى قرون وسطى اهميت فراوان داشت ، و ظاهرا روميان قبل از ديگران دريافتند كه ممكن است از بادهاى موسمى كه مدت 6 ماه از سال در يك جهت و شش ماه ديگر در جهت مخالف آن مىوزد ، استفاده كنند .\r\nمراحل مختلف راه دريايى را « پلينى » در تاريخ طبيعى ، در فصلى بيان كرده است . . .\r\nاز گزارش پلينى چنان آشكار مىشود كه با پيروى از بادهاى موسمى ، راه كوتاهتر مىشده و باد موسمى جنوب غربى سبب آن بوده است كه كشتيها بسرعت در تابستان به هند رهسپار شوند و هنگام برگشتن نيز چنان سرعتى داشته باشند ؛ به شرط آنكه « مالابار » را . . . به موقع ترك كنند . به اين ترتيب ، مسافران مىتوانند در ظرف مدت يك سال به هند مراجعت كنند . « 136 »\r\n\r\nدادگسترى\r\nدر ايران باستان ، مخصوصا در دورهء ساسانيان براى ، جلوگيرى از هرنوع اقدامى عليه دين و دولت و مصالح طبقات فرمانروا ، قوانين و مقررات شديدى وجود داشت . شاه در رأس قوهء قضائيه بود و عمل داورى و دادرسى را معمولا طبقهء روحانيان انجام مىدادند .\r\n« روحانيان همهء علوم را به خود تخصيص و انحصار داده بودند . قضات ( داذوران ) را در رديف دستوران و موبدان و هيربذان نام برده‌اند . رئيس كل داذوران را قاضى دولت يا شهرداذور يا داذور داذوران مىگفتند . . . محاكم هرناحيه را يك نفر قاضى روحانى اداره - مىكرد ، و بطور كلى مراقب بود كه احكام و اعمال رؤساى غير روحانى ناحيه نيز موافق عدالت باشد . . . هر قريه يك مرجع قانونى فروترى داشته كه رياست آن با دهقان يا قاضى مخصوصى بوده كه به آن قريه مىفرستاده‌اند . . . راجع به عمل و حدود اختيارات اين مأمورين ، اطلاعى نداريم . به موجب كتاب اوستايى سكاذوم نسك ، بين قضاتى كه ده ، يازده ، دوازده ، سيزده ، چهارده ، پانزده سال علم فقه تحصيل كرده باشند ، امتيازى قائل شده‌اند ؛ ظاهرا تصميمات و احكام حقوقى هريك از آنان برحسب درجه اعتبار مختلفى داشته است .\r\nقوهء قضايى لشكرى به يك قاضى مخصوص ملقب به سپاه داذور محول بود . از آن گذشته ، مىتوان حدس زد كه بسيارى از مأمورين قضايى ، كه مناصب مخصوصى داشتند ، موبد يا هيربد بوده‌اند . چنان كه مىدانيم ، هيربذان گاهى به عنوان قضاوت فتوايى مىداده‌اند .\r\nروايات و داستانهايى وجود دارد كه شاه شخصا به دعاوى اشخاص رسيدگى مىكرده است . با توجه به اوضاع اجتماعى و ديوانى آن دوره ، نمىتوان به صحت چنين رواياتى اعتماد كرد .\r\nهمچنين مىگويند سالى دوبار ، در اعياد نوروز و مهرگان بارعام مىدادند تا طرفين دعوى در حضور شاه ، اقامهء دعوى نمايند . ظاهرا در همين روز اگر كسى به طرفيت شاه دعوايى داشت ،\r\n\r\n\r\n","description":"","footnote":"\r\n( 136 ) . انتقال علوم يونانى به عالم اسلامى ، پيشين ، ص 158 .\r\n","page_name":" 684 ","page_number":698},
  {"content":"\r\n\r\nاعلام مىكرد و موبذان موبذ رسيدگى مىنمود ، اگر به قصور شاه حكم صادر مىشد بايستى جبران و تدارك كند و گرنه شاكى بيچاره را حبس مىكردند و او را مجازاتى عبرت‌انگيز نموده اعلام مىكردند كه اين است سزاى كسى كه خواسته است به شاه نسبت ظلم بدهد ! . . . » « 137 »\r\n\r\nمبانى حقوقى\r\nكتاب اوستا و تفاسير آن و مجموعهء فتاوى علماى روحانى ، مبانى حقوقى عهد ساسانيان را تشكيل مىدهد . قطعاتى كه از كتاب فقهى ماذيكان هزار داذستان در دست است و « بارتلمه » بخشى از آن را ترجمه و شرح كرده است ، در امور تملك و ازدواج و حقوق خانوادگى بطور كلى بحث مىكند . مؤلف آن كتاب گفته است كه در دعاوى حقوقى ، رأى موبذان موبذ بر ديگران تفوق داشته و از اين عبارت استنباط مىشود كه رأى او در حقوق جنايى نيز ، كه در اينجا مورد بحث ماست ، فايق بوده و در اين مورد هم فتواى موبذان موبذ بيش از سوگند تأثير داشته و غيرقابل نقض بوده است . در نكاذوم نسك . . . ذكرى از محاكم مختلطى شده كه مركب از قضات مختلف الدرجه بوده است . قانون براى احضار شهود مهلتى معين مىكرد و مدت دعوى بوسيلهء نظامنامهء ثابتى محدود بوده است . مقرراتى نيز براى جلوگيرى از مردمان دغل و ستيزكار ، كه دعاوى را به درازا مىكشانيدند و كارها را آشفته مىكردند ، وضع شده بود . و نيز ممكن بود كه شخص از قاضى ، كه محض اجراى غرضى ، امور مشكوك را يقين و امور يقين را مشكوك جلوه داده باشد ، شكايت كند . در صورتىكه نسبت به تقصير يا بىتقصيرى متهم شكى واقع مىشد ، كار را به امتحان محول مىكردند . . . امتحان گرم عبارت بود از عبور از ميان آتش كه در داستان سياوش ، پسر كيكاوس و داستان ويس و رامين وصف آن بطور شاعرانه آمده است . . . امتحان سرد ممكن بود بوسيلهء شاخه‌هاى چوب مقدس به عمل آيد . . . يك نوع ديگر از امتحان بسيار قديم كه در ضمن ايراد قسم اجراء مىشد ، نوشيدن آب گوگردآلود بوده ؛ اين رسم حتى در كتاب ونديداد هم ذكر شده . . .\r\n\r\nانواع جرايم\r\nبطورى كه از مندرجات نامهء تنسر برمىآيد ، سه نوع جرم اساسى وجود داشته است : يكى ميان خدا و بنده‌اى كه از دين برگردد و بدعتى در شريعت ايجاد كند ؛ ديگرى گناهانى كه ميان برادران دنيا واقع مىشود و يكى بر ديگرى ظلم و ستم روا مىدارد . در قرون نخستين عهد ساسانى ، كيفر جرمهاى نخستين و دومين ؛ يعنى كيفر و عصيان و خيانت و فرار ، اعدام عاجل بود و مجازات جرايم نسبت به برادران دنيا از قبيل دزدى و راهزنى و هتك ناموس و جور و غيره جزاى بدنى سخت يا اعدام بود . بنا به گفته‌هاى « آمين مارسلن » مجازاتهاى تأديبى آن وقت خيلى سخت بوده است .\r\nوى مىگويد : ايرانيان از قانون هراس بسيار در دل دارند ؛ قوانينى كه مخصوصا براى كيفر خيانت پيشگان و فراريان جنگ وضع شده بسيار سخت است .\r\n\r\nانواع كيفر\r\n« ازجمله قوانين بسيار ناهنجارى كه جارى است اينكه جنايت يك فرد موجب هلاك همهء خويشانش مىشود . در نكاذوم نسك ، راجع به اشخاصى كه متهم به بعضى گناهان شده‌اند و طرز تعقيب آنان ، سخن رفته است ؛ مثل\r\n\r\n\r\n","description":"","footnote":"\r\n( 137 ) . رجوع كنيد به : جاحط ، تاج ، ترجمهء حبيب الله نوبخت ، ص 202 به بعد .\r\n","page_name":" 685 ","page_number":699},
  {"content":"\r\n\r\nسرقت و راهزنى و خسارات مختلف و قتل و زنا و تهديد به زنا و توقيف غيرقانونى و محروم نمودن از خوراك و كاستن مزد كارگران بر خلاف قانون ، و خساراتى كه بر شخص ، از جادوگران و غيره برسد . مسائل حقوقى ديگرى ، از قبيل حدود مسؤوليت طفل و تحريك به قتل اجنبى و غيره در اين نسك مورد بحث قرار گرفته است . لكن در خلاصهء دينكرد فقط اشاراتى مختصر ديده مىشود . از اين خلاصه معلوم مىشود كه چون سارقى را در حين ارتكاب جرم دستگير مىكردند ، او را به محكمه مىكشيدند و شىء دزديده را به گردن او مىآويختند و او را به زنجير مىبستند و به زندان مىافكندند . عدهء زنجير برحسب شدت جرم ، تغيير مىنمود و اعضايى از بدن را كه مرتكب آن جرم شده بود بيشتر مقيد مىكردند . تحقيقا اين زنجيرها براى جلوگيرى از فرار محبوسين نبود ، بلكه نشانهء اجراى عدالت محسوب مىشده است . به موجب خلاصهء نكاذوم نسك ، مرسوم نبوده كه به علت ارتكاب جرايم دينى ، به دست مجرمين خارجى يعنى غير زردشتى ، دستبند ببندند . احتمال مىرود كه اين فتواى شخصى بعضى از مفسرين باشد نه قانون عام . به‌هرحال ، در اعمال شهداى عيسوى غالبا مذكور است كه دستبند و زنجير و كند بر دست و پاى محبوسين عيسوى مىنهاده‌اند . قاضى تحقيق هنگام استنطاق گفتارى فريبنده به كار مى - برد تا مجرم را به اعتراف وادار كند . اگر كسى نام شركاء جرم خود را افشا مىكرد پاداش مىيافت . كسى كه شىء مسروق را پنهان مىكرد كيفر او معادل كيفر سارق بود . با سارقين بومى و بيگانگان ، چه از حيث لباس در موقع سرما و چه از حيث دوا در موقع مرض ، به يك نهج رفتار نمىشد . در نكاذوم نسك از تعقيب قضايى و امتحان و اعدام جادوگران بحث شده است .\r\nمعلوم نيست كه در حقوق ايران ، حبسهاى با موعد معين وجود داشته است يا خير ، اما توقيف مقدماتى ممكن بود تا مدت غير محدودى دوام پيدا كند . به موجب نكاذوم مقصرين را در مكانى غير مطبوع حبس مىنمودند و برحسب مورد ، عده‌اى از جانوران موذى را در آن مكان رها مىكردند . تئودوره « 138 » اسقف « سور » در تأييد اين مطلب ، روايت مىكند كه عيسويان را گاهى در سياهچال مىانداختند و عده‌اى موش با آنها همراه - مىكردند و دست‌وپاى محبوسين را مىبستند . . . و آن جانوران گرسنه محكومين را پس از آزار و رنج متمادى پاره مىكردند . بعلاوه حبس وسيلهء از ميان بردن بيسروصداى اشخاص بلند مرتبت بوده كه وجودشان براى كشور و شاه خطر داشت . قلعهء مستحكمى در خوزستان . . .\r\nيك نوع « قلعهء باستيل » محسوب مىشد و آن را انوشبرد يا قلعهء فراموشى نيز مىخواندند ؛ زيرا كه نام زندانيان و حتى نام آن مكان را كسى نبايستى بر زبان براند . . . يكى از مجازاتهاى بسيار معمول آن زمان ، كه خصوصا دربارهء شاهزادگان عاصى مجرى مىشد ، كورى بود ، به اين ترتيب كه ميل سرخ در چشم محكوم فرو مىبردند ، يا روغن گداخته در ديدهء او مى - ريختند . حكم اعدام را معمولا بوسيلهء شمشير اجرا مىكردند . مرتكبين بعضى از جرايم را ، از قبيل خيانت به دين و دولت ، مصلوب مىكردند . آميانوس حكايت مىكند كه از عادات ايرانيان بود كه تمام يا قسمتى از پوست بدن مجرمين را مىكندند . . . گاهى بزرگان مسيحى\r\n\r\n\r\n","description":"","footnote":"\r\n( 138 ) .  Theodoret \r\n","page_name":" 686 ","page_number":700},
  {"content":"\r\n\r\nرا رجم ( سنگسار ) مىكردند . در زمان يزدگرد دوم ، دو راهبهء مسيحى را مصلوب و بر دار سنگسار كردند ، چند نفر از عيسويان را زنده در ديوار نهادند . مجازات باستانى مبنى بر ساييدن تن مجرمين در زير پاى پيل ، كه نمونه‌هايى از آن در ازمنهء اسلامى نيز ديده شده ، در عهد ساسانيان رواج داشت . به موجب نكاذوم‌نسك ، اشخاصى را كه مستحق اعدام بودند ممكن بود براى مقاصد طبى زنده نگاه دارند . در اعمال شهداى عيسوى . . . مذكور است كه براى ترسانيدن متهمين ، آلات و ادوات مختلف شكنجه را در برابر چشم آنها مىگستردند . زندانيان را گاهى با انگشت مىآويختند و گاهى واژگون و گاهى با يك پا سرنگون بر دار مىكردند و با تازيانه‌هايى بافته از پى گاو مىزدند . در زخمها سركه و نمك و انقوزه مىريختند ، اندام آن بينوايان را يك يك قطع مىكردند و پوست سرشان را مىكندند . گاهى پوست چهره را از پيشانى تا چانه بر - مىداشتند و گاهى پوست دست و پشت آنها را مىبريدند و سرب گداخته در گوش و چشم مىريختند و زبان را مىكندند . گردن يكى از شهداى عيسوى را سوراخ كردند و زبان او را از آن سوراخ بيرون كشيدند . جوالدوز در چشم و در تمام بدن فرومىكردند و دايم سركه و خردل در دهان و چشم و منخرين آنها مىريختند تا مرگ فرارسد . يكى از ادوات كثير الاستعمال شانهء آهنين بود كه گوشت تن محكوم را با آن مىكندند . براى افزايش درد و شكنجه بر استخوانهايى كه نمايان شده بود ، نفت مىريختند و آتش مىزدند . شكنجهء چرخ و اعدام بر روى خرمن هيزم ، كه بر آن نفت ريخته و مهياى آتش گرفتن بود ، در رديف شكنجه‌هاى ايران ذكر شده است و از آن گذشته اكثر اين شكنجه‌ها را در حقوق جزاى هند باستانى مىتوان ديد .\r\nدهشتناك‌ترين شكنجه‌ها ، شكنجهء معروف به نه مرگ بود كه تفصيل آن از اين قرار است : جلاد به ترتيب ، انگشتان دست و انگشتان پا و بعد دست را تا مچ و پا را تا كعب و سپس دست را تا آرنج و پا را تا زانو و آنگاه گوش و بينى و عاقبت سر را قطع مىكرد . اجساد اعدام‌شدگان را نزد حيوانات وحشى مىافكندند . گاهى محبوسين عيسوى را به وعدهء آزادى يا استرداد اموال مضبوطه وادار به اعدام همكيشان خود مىكردند . مجازاتهاى ديگرى نيز وجود - داشت ؛ از قبيل توقيف اموال شخص مقصر و اعمال شاقه كه عبارت بود از راهسازى و سنگ - شكنى و درخت‌برى و قطع چوب براى آتش مقدس و غيره . . . » « 139 » سپس كريستن سن مىنويسد :\r\n« صرف‌نظر از مبالغه‌گوييهايى كه مىتوان در اين گونه روايات حدس زد بايد دانست كه اين مجازاتها مخصوص سياستهاى مذهبى بوده و بنابراين آن بيرحميها نتيجهء اختلاط تعصب و غيرت دينى با مفاسد شهوانى است كه در اعمال محاكم مذهبى اروپا نيز در چند قرن مكرر مشاهده شده است . » « 140 »\r\nنكتهء شايان دقت اينكه از آغاز دولت ساسانيان اتحاد و دوستى و همكارى بين اصحاب دين و دولت برقرار بود و پيشوايان دين جنبهء قدوسى خود را شامل حكومت دنيوى نموده بودند و خود نيز از بركت حمايت ديوانيان در تمام شؤون و احوال مهم زندگى مردم\r\n\r\n\r\n","description":"","footnote":"\r\n( 139 و 140 ) . ايران در زمان ساسانيان ، پيشين ، ص 323 به بعد ( به اختصار ) .\r\n","page_name":" 687 ","page_number":701},
  {"content":"\r\n\r\nمداخله مىكردند .\r\n\r\nروحانيان زرتشتى\r\nبراون در تاريخ ادبى خود مىنويسد : « موبدان زردشتى و كشيشان مسيحى از جهت گذشت و اغماض هيچكدام بر ديگرى برترى نداشتند . براى اينكه معلوم شود صرفا ملاحظات مذهبى تا چه درجه در تشخيص مورخين و نظر آنان دربارهء منش رجال مؤثر بوده است ، مقايسهء اقوال مختلفى كه در احوال يزدگرد اول ( 399 تا 420 بعد از ميلاد ) در دست است ، مثال خوبى تواند بود . تاريخ‌نويسان عرب اطلاعات و نظرهاى خود را بالمال از كتب پهلوى ( خداىنامه ) مىگرفتند ، و خداىنامه تحت تأثير و نفوذ موبدان مجوس تدوين شده بود .\r\nاگر شرحى را كه تاريخ‌نويسان عرب نوشته‌اند با شرحى كه به زبان سريانى دربارهء سيرت همان پادشاه به خامهء يك نويسندهء معاصر عيسوى نوشته شده است مقايسه كنيم ، اغراض مذهبى روشن مىشود .\r\nنويسندگان طبقهء اول يزدگرد را گنهكار ( بزهكار ) مىخوانند و خبث نفس و عصيان و ستمگرى او را فوق طبيعت بشر مىدانستند . نويسندهء سريانى بالعكس يزدگرد را پادشاهى نيكوسرشت و رحيم و مسيحا مشرب و درميان شهرياران ديگر وجودى سعيد و مبارك مى - شناسد و در حق او دعاى خير مىكند ، كه نامش هميشه به نيكى ياد شود ، و آينده‌اش فرخنده‌تر باشد ، و همه روزه با بينوايان و مستمندان خوبى كند . »\r\nبه همين منوال ، خسرو اول ( 531 تا 578 بعد از ميلاد ) لقب انوشيروان ( انوشك‌روبان ، انوشه‌روان يا صاحب روان جاويد ) يافت ، و هنوز هم وى را مظهر واقعى پرهيزكارى و تقوى و عدل‌وداد شاهانه ياد مىكنند و روش قاهرانهء وى در قلع‌وقمع مزدك ، و ابطال بدعتى كه مزدك بوسيلهء مسلك اشتراكى خود در دين و آيين گذاشت ، در نظر موبدان بىگذشت مجوس ، دليل عمدهء خلود و ابديت روان اوست . تصويب و تصديق موبدان چنان خدمتى در حق انوشيروان كرد كه سعدى باوجود شورى كه از اسلام در سر داشت ، مىگويد :\r\n زنده است نام فرخ نوشيروان به عدل * گرچه بسى گذشت كه نوشيروان نماند « 141 » \r\n\r\nهمكارى دين و دولت\r\nآگاسياس ( معاصر ساسانيان ) در پيرامون اين همكارى مىنويسد :\r\nحالا ديگر همه‌كس ايشان ( يعنى مغان ) را تمجيد و تجليل مىكنند و با احترامى زايدالوصف بديشان مىنگرند . همهء امور مملكتى به مشورت و پيش‌بينى ايشان ترتيب داده شده است ؛ على الخصوص كفايت مهمات همهء كسانى كه معامله و محاكمه‌اى دارند ، به دست ايشان است و هرچه مىشود در تحت نظارت ايشان و به موجب رأى و قرارى است كه آنها مىدهند ، و هيچ امرى به زعم ايرانيان وجهه شرعى ندارد مگر اينكه يك مغ آن را تصديق و تصويب كند . آرى\r\n\r\n\r\n","description":"","footnote":"\r\n( 141 ) . تاريخ ادبى ايران ، ج 1 ، پيشين ، ص 201 .\r\n","page_name":" 688 ","page_number":702},
  {"content":"\r\n\r\nمغان اقتدار روحانى داشتند . دولت ، ايشان را حاكم بر جان و مال و عرض مردم كرده بود . اجراى عقد ازدواج و صحت طلاق عنوان حلالزادگى و صدق تملك و ساير حقوق ، در يد قدرت ايشان بود . همهء اين حقوق باعث نفوذ كامل ايشان شده بود . « 142 »\r\nاز آنچه گذشت به خوبى پيداست كه سران دين و دولت در گمراهى و استثمار اكثريت توافق و هم‌آهنگى كامل داشتند . فردوسى طوسى نيز به اين حقيقت اشاره مىكند :\r\n چنان دين و دولت به يكديگرند * تو گويى كه در زير يك چادرند\r\nنه بىتخت شاهى بود دين به‌جاى * نه بىدين بود شهريارى به پاى \r\n\r\nقوانين حقوقى\r\nدر نتيجهء تحقيقات و مطالعات گرانبهاى بارتلمه بسيارى از مقررات و قوانينى كه مبين حقوق مدنى و اجتماعى زنان عهد ساسانى است ، روشن و معلوم گرديده است و ما ضمن توصيف وضع اجتماعى و حقوقى زنان ، به تفصيل از اختيارات و حقوق آنان سخن گفتيم .\r\nدر كتاب داتستان دينيك در ضمن پاسخ و پرسشها به يك رشته از قوانين حقوقى آن دوران برمىخوريم از آن جمله در فصل 53 گويد :\r\nمرد ناخوشى كه مشاعر خود را باخته نمىتواند دارايى خود را با وصيت يا به شكل ديگرى به كسى انتقال دهد . در صورتى مىتواند چنين كارى بكند كه هنوز حافظه و هوش وى سرجا باشد . . . مالى كه از روى وصيت بايد به زن و دختر و پسر برسد نخست بايد از آن دارايى ، وام مرد درگذشته ( متوفى ) پرداخته شود ، و باقيمانده ميان آنان تقسيم گردد . در فصل 62 آمده اگر مردى دارايى خود را با وصيت مخصوصى به زن و دختر و پسرش انتقال نداد ، هريك از آنها حصهء مقرر خود را مىبرند ، اما اگر يكى از آنها از دو چشم كور باشد يا از دو پا لنگ يا از دست چلاق ، قسمت او دو برابر آن وارثى است كه تندرست و بىعيب و نقص است ، زيرا او از كار عاجز است و از پيدا كردن مايهء زندگى ناتوان . اگر مرد درگذشته از براى تقسيم اموال خويش وصيتى نكرده باشد ، به زن دو بهره ، به پسرش يك بهره ( سهم ) مىرسد . اگر از مرد درگذشته فقط دخترانى بجا مانده باشند ، به هريك از آنان كه شوى نكرده باشد ، يك بهره و به زن دو بهره مىرسد . مخارج خواهران مرد درگذشته كه هنوز شوهر نكرده‌اند بايد از درآمد دارايى او داده شود . . . پارسيان هند دربارهء مسائل دينى از زردشتيان ايران پرسشهايى مىكردند و فتوا و رأى دستوران ايرانى را درخواست مىكردند ، پرسش و پاسخ درميان پارسيان هند و زردشتيان ايران تقريبا سيصد سال دوام داشت . ( از 1478 تا 1773 ميلادى )\r\n« . . . در كتاب ماتيكان هزار داتستان به يك رشته قوانين قديم برمىخوريم ؛ از آنهاست :\r\n\r\n\r\n","description":"","footnote":"\r\n( 142 ) . ايرانشهر ، ج 2 ، پيشين ، ص 960 .\r\n","page_name":" 689 ","page_number":703},
  {"content":"\r\n\r\nقوانين در ازدواج و طلاق و فرزندخواندگى و قوانين ارث و گواهى و سوگند و جز اينها . از اين قوانين به خوبى پيداست كه قرنها پس از تاخت‌وتاز اعراب ، قوانين باستان همچنان درميان پيروان آيين كهن رواج داشت ، و اين قوانين چنان كه مكرر در خود روايات ياد شده از سرچشمهء اوستا و تفسير پهلوى آن بويژه تفسير پهلوى ونديداد و نوشته‌هاى دينى پهلوى چون شايست نه‌شايست و بندهشن و نيرنگستان و داتستان دينيك و دينكرد و جز اينهاست .\r\nدرميان قوانين بسيارى كه از روايات به دست آمده ، از براى نمونه به ذكر چند فقره دربارهء فرزندخواندگى مىپردازيم . . . در دين ايران فرزند داشتن ستوده است و هركس فرزند نداشته باشد بايد فرزندى برگزيند تا در روز پسين در سر پل چينوت ( صراط ) دستگير و راهنماى پدر و مادر باشد . . . كسى كه به سن 14 سال و سه ماه رسيده درگذرد ، بايد از براى او « ستر » « 143 » ( فرزندخوانده ) برگزينند . اين ستر اگر به سال كوچكتر يا بزرگتر از درگذشته ( متوفى ) باشد رواست .\r\nباز در روايات آمده ، كسى كه فرزند ندارد و خويشان هم ندارد ، بايد كسى را به فرزندى خود بپذيرد ؛ از كسى كه نزديكتر به اوست . از دو برادر كه پدر و مادرشان مرده و كسانى هم ندارند ، رواست كه مرد بىفرزند يكى از آن دو برادر را به فرزندى خود برگزيند .\r\nاگر فرزندخواندهء كسى مرد ، رواست به‌جاى او فرزندخواندهء ديگر پذيرفته شود ؛ فقط دستور مىتواند با مشورت خويشاوندان از براى كسى كه درگذشته ، فرزند برگزيند . اگر كسى پسر نداشته باشد ، اما دختر داشته باشد ، در روز پسين از پل چينوت تواند گذشتن و نيازمند فرزندخوانده نباشد ، و زن او كه ديگرى برگزيند ، اگر از شوى دومى پسر آورد بايد او را پسرخواندهء شوى نخستين خود كند . فرزندخواندگى بايد از سوى پدر انجام گيرد . . . ماتيكان هزارداتستان با اينكه داراى هزار قانون نيست يكى از بزرگترين نامه‌هاى پهلوى است ، كه از دست حوادث روزگار رهايى يافته و به ما رسيده است . بدبختانه بخشى از آغاز و انجام كتاب و مقدارى از ميان آن از دست رفته است . . . ماتيكان هزار داتستان همه قسم قانون مندرج است : زناشويى ، ارث ، طلاق ، دادوستد ، حق مالكيت ، فرزندخواندگى ، خريدوفروش ، دزدى ، قتل ، سزا و جز اينها . . . از اين قوانين به خوبى مىتوان به پايهء تمدن ايرانيان پىبرد و با مقايسه با قوانين روم در آن زمان ، دانست كه اخلاق پاك اساس قوانين ما ايرانيان بوده است . « 144 »\r\n« از ماديكان هزاردادتستان مىتوان مسائل بسيارى راجع به حقوق مالكيت استخراج كرد . در اين كتاب راجع به عقود شفاهى و اقسام قراردادهاى مربوط به هبه و بخشيدن زمين يا حق استفاده از قنوات و هبه‌هاى موقت و رهن املاك و وقف املاك ( به شرط آنكه متصدى وقف دعاهايى براى راحت روح واقف بخواند ) مبحث قسم خوردن براى قطع دعواى ملكى ، قاعدهء قرضى كه به چند نفر بالاشتراك داده شده باشد و تدابيرى كه در مورد ضمان و كفالت\r\n\r\n\r\n","description":"","footnote":"\r\n( 143 ) .  Star \r\n( 144 ) . استاد پورداود ، « حقوق در ايران باستان » ، ( مجلهء سخن ، خردادماه 1322 ) ص 9 به بعد .\r\n","page_name":" 690 ","page_number":704},
  {"content":"\r\n\r\nبايد گرفت ، و امثال اينها مطالبى هست . اگر قيم پسر صغيرى ، قسمتى از دارايى خانواده را به مصرف پرداخت دينى مىرسانيد ، چون پسربچه به رشد مىرسيد ، مىتوانست اعتراض كند . . .\r\nبعلاوه سكاذوم نسك قواعد مبسوطى راجع به مالكيت و دين و ربح و توقيف چارپايان و حيوانات اهلى ، مثل اسب و غيره و مسؤوليتى كه براى توقيف‌كننده پيش مىآيد ، دربرداشت .\r\nهمچنين از توقيف مديونين و ضبط لباس و نظاير آن سخن مىراند . مسائلى هم در خصوص يافتن گنج و غيره حاوى بود .\r\nاطلاعاتى كه راجع به جامعهء ايرانى مىتوانيم از منابع قديمه استخراج كنيم ، هرچند ناقص و پراكنده است ولى ما را با جامعه‌اى آشنا مىكند كه نيروى ذاتى و استحكام باطنى آن مبتنى بر علاقهء عميق و عتيقى بود كه پيوند خلل‌ناپذير دودمانى داشت . قوانين را براى پاسبانى خانواده و دارايى وضع كرده بودند و به اين وسيله مىخواستند امتياز طبقات را با دقت هرچه تمامتر حفظ كنند و هرفردى را در درجات اجتماعى به مقامى معلوم تخصيص دهند . » « 145 »\r\nبطور كلى قوانين عهد ساسانى براى حفظ حقوق طبقهء حاكمهء آن دوره بود و ظاهرا كشاورزان و ديگر طبقات محروم جز كاركردن و ماليات دادن و جنگ كردن براى حفظ حدود و ثغور امپراتورى و كشته شدن در راه حفظ منافع طبقهء فرمانروا حق ديگرى نداشتند و بدون ترديد همين مظالم و قوانين يكطرفى ، چنان كه ديديم ، به پيشرفت نهضت مزدكى كمك فراوان كرده است . انوشيروان پس از كشتار مزدكيان بر آن شد كه تعديلى نسبى در قوانين كشور پديد آورد ؛ ازجمله مقرر گرديد از اين پس مرتدين را بيدرنگ نكشند بلكه آنان را مدت يك سال زندانى كنند و گاه بوسيلهء علماى دين به آنان اندرز دهند ، اگر استغفار كردند رهايى بخشند و درصورتىكه از عقيده و ايمان خود دست برنداشتند به قتل رسانند . « اما كسانى كه جرايم سياسى مرتكب مىشوند مثل شورش يا ترك صفوف جنگ ، جماعتى از آنان را هلاك مىكردند تا سايرين عبرت بگيرند و مجرمين عادى را به جزاى نقدى و قطع عضوى از بدن محكوم مىنمودند و از قطاع الطريق چهاربرابر سارق غرامت مىستاندند .\r\nبر خلاف معمول ازمنهء سابق ، عضو مجرم را بطورى قطع مىكردند كه او را از كار باز ندارد ؛ مثلا زانى را بينى مىبريدند . اگر مجرم محكوم به جزاى نقدى ، پس از پرداخت جريمه ، مجددا مرتكب جرم سابق مىشد ، بينى و گوشهايش را مىبريدند . . . در آثار پروكوپيوس مذكور است كه در چندين مورد به امر خسرو ( انوشيروان ) بعضى از مجرمين را پوست كندند و به كاه انباشتند . . . » « 146 »\r\nدر شاهنامهء فردوسى گاه به اشعارى برمىخوريم كه از نظامات كيفرى آن روزگار حكايت مىكند ؛ ازجمله فردوسى از قول هرمزد ، عادلترين پادشاهان ساسانى ، چنين مىگويد :\r\n هرآنكس كه او پر كاهى ز كس * ستاند نيايدش فريادرس\r\nميانش به خنجر كنم بر دو نيم * بخرند چيزى كه بايد به سيم \r\n\r\n\r\n","description":"","footnote":"\r\n( 145 ) . ايران در زمان ساسانيان ، پيشين ، ص 357 ( به اختصار ) .\r\n( 146 ) . همان ، ص 401 .\r\n","page_name":" 691 ","page_number":705},
  {"content":"\r\n\r\n اگر اسب در كشتزارى كند * ور آهنگ بر ميوه‌دارى كند\r\nز زندان به سالى نيابد رها * سوار سرافراز يا بىبها \r\nدر جاى ديگر مىگويد :\r\n سر بيگناهان نبايد بريد * ز خون ريختن دست بايد كشيد\r\nچو نيكى كند كس ، تو پاداش كن * و گر بد كند نيز ، پرخاش كن\r\nهرآنكس كزو در جهان جز گزند * نبينى ، مر او را چه بهتر ز بند \r\nبراى آنكه خوانندگان بيشتر به اوضاع قضايى آن دوران آشنا شوند ، جمله‌اى چند از توقيعات كسرى را نقل مىكنم :\r\n« علت استحسان امر نافذ به اخراج لسان از قفاى فلان چيست ؟ » جواب : « باعث آن است كه از زبان ما نقل نموده آنچه ما نگفته‌ايم از آن سخنان كه در آن ضرر عالم و فساد رعيت است . . . » « 147 »\r\nاز انوشيروان مىپرسند كه « چرا صاحب ديوان مظالم را در نزد خاص و عام مورد سرزنش قرار داده است . » در جواب مىگويد : « به ما رسيده كه آن مدبر به فريادرسى متظلمان اصلا اقبال نمىنمايد ، بلكه دادخواهان را خواه‌ناخواه بر درگاه خود نگاه داشته نزد خويشتن راه نمىدهد . . . » « 148 » همچنين در توقيعات كسرى چنين آمده است : « مرزبان صفاهان معذرت خواهان به درگاه آمده برائت ذمهء خود از ساير گناهان كه بدان مؤاخذ و مطالب است ، دعوى مىنمايد ، هرآنچه از نيك و بد به دو نسبت مىدهند از منسوبان و كاركنان خود مىداند . » جواب : « عذر او به وجوه عديده غيرموجه و ناپسنديده است و چگونه معذرت قاتل در باب مقتول به حوالت فعل خود به آلت قتل ، مقبول ارباب عقول تواند بود . . . » « 149 »\r\n\r\nدبيران\r\nبعد از روحانيان و جنگيان ، مستخدمين ادارات ( دبيران ) در دستگاه حكومت ساسانى ، مقام و موقعيت ممتازى داشتند و كسانى كه به اين شغل گماشته مىشدند غير از اطلاعات ادبى بايد در مسائل اجتماعى و سياسى زمان خود نيز مطالعات كافى داشته باشند .\r\nكريستن سن مىنويسد : « ايرانيان هميشه آراستگى صورت ظاهر امور را مهم مىشمردند .\r\nاسناد رسمى و نامه‌هاى خصوصى هميشه مىبايست به صورت مصنوع و سبك مقرر تحرير - گردد . در اين نامه‌ها نقل قول بزرگان و نصايح اخلاقى و پندهاى دينى و اشعار و معميات لطيفه و امثال آن وارد مىشد و مجموعهء بسيار ظريفى تشكيل مىداد . مقام و رتبهء مخاطب و نويسنده را در طرز استعمال كلمات كاملا رعايت مىنمودند . همان عبارت‌پردازى و تصنعات ادبى كه در اغلب كتب پهلوى و در اكثر بيانات پادشاهان هنگام جلوس مىبينيم در مكاتباتى كه زمامداران بزرگ دولت ساسانى فيما بين خودشان يا با دولت خارجه مىكرده‌اند ، آشكار است ؛ نظامى عروضى در چهار مقاله گويد :\r\n\r\n\r\n","description":"","footnote":"\r\n( 147 ) . توقيعات كسرى ، پيشين ، مرفوع 63 ، ص 58 .\r\n( 148 ) . همان ، مرفوع 148 ، ص 114 .\r\n( 149 ) . همان ، ص 38 .\r\n","page_name":" 692 ","page_number":706},
  {"content":"\r\n\r\nپيش‌ازاين درميان ملوك عصر و جبابرهء روزگار پيش چون پيشداديان و كيان و اكاسره و خلفا رسمى بوده است كه مفاخرت و مبارزت به عدل و فضل كردندى و هر رسولى كه فرستادى از حكم و رموز و لغز مسائل با او همراه كردندى . . . دبير عاقل و فاضل مهين جمالى است از تجمل پادشاه و بهين رفعتى است از ترفع پادشاهى .\r\nدبيرخانهء دول اسلامى نيز ، مانند صدارت عظمى ، تقليد كاملى از ساسانيان است و وضعى كه نظامى عروضى در قرن دوازدهم ميلادى از دبيرخانهء عهد خود مىكند بطور كلى با تكليف و وظايف دبيران زمان ساسانيان تطبيق تواند شد . . . زبردست‌ترين منشيان و بهترين خطاطان در دربار استخدام مىشدند و سايرين را به حكام ولايات مىسپردند .\r\nپس دبيران سياستمداران حقيقى به‌شمار مىرفتند . همه قسم اسناد را ترتيب مىدادند و مكاتبات دولت را در دست مىگرفتند ، فرمانهاى سلطنتى را انشاء و ثبت مىكردند و جزء جمع هزينه‌ها را مرتب مىنمودند و محاسبات دولت را اداره مىكردند . در مكاتبه با دشمنان و معارضان پادشاه بايستى به مقتضاى مقام ، گاهى عادلانه و مسالمت‌آميز چيز بنويسند و زمانى به تهديد و تخويف بپردازند . اما اگر در مصافى خصم برترى مىيافت ، حيات دبيران بر باد مىرفت ؛ چنان كه شاهپور پسر اردشير اول « داذبنداذ » منشى آخرين پادشاه اشكانى را به دست خود هلاك كرد ، زيرا كه از جانب پادشاه خود نامهء اهانت‌آميز به اردشير نوشته بود . پوتيمكن « 150 » محقق شوروى ضمن بحث در پيرامون مناسبات سياسى بين ايران و روم ، مىنويسد : « در دورهء خسرو اول ، هنگام عقد يك قرارداد سياسى بين ايران و روم ، نمايندگان دو كشور با عده‌اى مترجم ( 6 نفر مترجم براى هرسفير ) شروع به مذاكره كردند . پس از پايان مذاكرات موافقتنامه در دو نسخه به دو زبان به رشتهء تحرير درآمد و بين دولتين رد و بدل گرديد . » « 151 »\r\nفردوسى طوسى نيز به مقام و موقعيت ممتاز طبقهء دبيران در دربار ساسانيان اشاره مىكند و مىگويد :\r\n بلاغت نگه داشتندى و خط * كسى كو بدى چيره بر يك نقط\r\nكسى را كه كمتر بدى خط و وير * نرفتى به درگاه شاه اردشير\r\nسوى كارداران شدندى به كار * قلمزن بماندى بر شهريار\r\nستاينده بد شهريار اردشير * چو ديدى به درگاه مرد دبير\r\nنويسنده گفتى كه گنج آكند * هم از راى او رنج بپراكند\r\nبه دو باشد آباد شهر و سپاه * همان زيردستان فريادخواه\r\nدبيران كه پيوند جان منند * همه پادشا بر جهان منند \r\nرئيس طبقهء دبيران ايران دبيربذ يا دبيران مهست ناميده مىشد و گاهى نام او در زمرهء مقربان پادشاه ذكر شده و پادشاه احيانا مأموريتهاى سياسى هم به او محول مىكرده است .\r\n\r\n\r\n","description":"","footnote":"\r\n( 150 ) .  Potiemkine \r\n( 151 ) . پوتيمكن ، تاريخ ديپلماسى ، ترجمهء دكتر محمد على حكمت ( قبل از انتشار ) .\r\n","page_name":" 693 ","page_number":707},
  {"content":"\r\n\r\n« خوارزمى دبيران دولتى را چنين مىشمارد : 1 . داذ دبير ( دبير عدليه ) 2 . شهر آمار دبير ( دبير عوايد دولت شاهنشاهى ) 3 . كذگ آمار دبير ( دبير عايدات دربار سلطنتى ) 4 . گنج آمار دبير ( دبير خزانه ) 5 . آخور آمار دبير ( دبير اصطبل شاهى ) 6 . آتش آمار دبير ( دبير عايدات آتشكده‌ها ) 7 . روانگان دبير ( دبير امور خيريه ) . . . » به قول طبرى : همهء وزيران و دبيران هنگام جلوس شاهنشاه جديد ، تغيير و تبديل مىيافته‌اند . . . گاهى در تعداد وزراء و در مشاغل آنان تبديلى حاصل مىگشته است . اشخاصى كه همواره جزء اين طبقه به حساب مىآمده‌اند از اين قرارند : وزرگ فرمذار ، موبذان موبذ ، ايران سپاهبذ ، ايران دبيربذ و استريوش بذ ؛ و در بعضى ادوار هيربذان هيربذ ( رئيس كل آتشكده‌ها ) نيز عضو هيأت وزراء بوده و ممكن است در قرون آخر دورهء ساسانى « استبذ » ( رئيس تشريفات ) هم در زمرهء آنان به شمار آمده باشد . » « 152 »\r\n\r\nحكام ايالات\r\nحكام ايالات ، ساترابها يا مرزبانان نيز از مستخدمين عاليمقام دولت محسوب مىشده‌اند . در رديف مرزبان و شهرداران كه لقب شاه داشته‌اند مرزبانانى فروتر نيز بوده‌اند كه بر ولايات داخلى فرمانروايى مىكرده‌اند .\r\nآميانوس ، ولاياتى را كه در زمان او تحت حكمرانى پادشاهان جزء و ساترابها اداره مىشد ، نام برده است كه از آن جمله آشور ، خوزستان ، ماد ، پارس ، پارت ، كرمان بزرگ ، هيركانى ( گرگان ) ، مرو ، بلخ ، سغد ، سگستان ، هرات ، زرنگ ، رخج را نام مىبريم . علاوه بر آنچه ذكر شد ، ولايات كوچكترى نيز بوده است . ظاهرا حدود حكمرانى هرفرماندار يا استاندارى معين و مشخص نبوده و در دورهء ساسانيان ، مانند عهد هخامنشى ، شاهنشاه برحسب مقتضيات سياسى ، منطقهء نفوذ حكمرانان را بزرگ يا كوچك مىكرده است . مرزبانان از ميان نجباى درجه اول انتخاب مىشده‌اند . يكى از افتخارات مرزبان اين بود كه بر تختى سيمين مىنشست .\r\n« ايالات را به اجزايى چند تقسيم مىكردند كه هريك را يك استان مىگفته‌اند . حاكم يك استان را استاندار مىخوانده‌اند . . . نلدكه گويد كه هريك از بخشهاى كوچك ( كه آن را شهر ، و كرسى آن را شهرستان مىگفته‌اند ) در تحت حكومت يك نفر شهريگ بود و اين شهريگ را از ميان دهقانان برمىگزيدند . در رأس ديه و مزارع تابع آن روستاگ ( رستاق ) يك نفر ديهيك ( ظاهرا به معنى ديه‌سالار است ) قرار داشت . » « 153 »\r\nدر مرفوع 16 از توقيعات كسرى چنين آمده است :\r\n« در اين ولا ، امر والاى شهريار صدور يافته كه به جهت توليت امر سياست اشرار و پاسبانى شهر و ديار ، مردى معامله فهم كاردان اختيار نموده حقيقت او را معروض دارند . اكنون همگى مردم روزگارديده فلان‌ستوده مردآزموده را پسنديدهء تصدى شحنگى مىدانند . » پاسخ خسرو چنين است : « كارگذار اين شغل نازك را از چهار امر كمياب ناگزير و ناچار است : اول دشمنى بالذات با اشرار ، دوم رسايى طبع به غور هرامر و كاوش كنه حقيقت هركار ، سوم نهايت شدت ذاتى و درشتى\r\n\r\n\r\n","description":"","footnote":"\r\n( 152 ) . ايران در زمان ساسانيان ، پيشين ، ص 153 به بعد ( به اختصار ) .\r\n( 153 ) . همان ، ص 157 ( به اختصار ) .\r\n","page_name":" 694 ","page_number":708},
  {"content":"\r\n\r\nطبع بر مردم ستمكار ، چهارم نرمى و تنگدلى جبلى به ضعيفان نزار و زيردستان كم‌آزار ، و اين آرميده مرد سنجيده شايستهء كارپردازى ديگر اشغال سركار است نه امر اين دشوار . » « 154 »\r\n\r\nادارهء پست و سازمانهاى جاسوسى\r\nكريستن سن دربارهء سازمان پست مىنويسد :\r\nخلفا آن را به صورتى از ايران تقليد كردند كه چندان با تشكيلات عهد هخامنشى ، كه در كتب مورخان يونانى ضبط است ، تفاوتى نداشت . پس يقين مىتوان نمود كه در عهد ساسانيان هم بطور كلى همين تشكيلات وجود داشته است . ادارهء چاپار مختص كارهاى دولت بود و با مردم سروكارى نداشت و فايدهء آن اساسا اين بود كه ميان مركز و ولايات ارتباط سريع و منظمى برقرار كند .\r\nادارهء چاپار اشياء و اشخاص و مراسلات را از شاهراههاى معمور و مهيا حركت مىداد ، و به همين جهت ، در منازل بين راه به نسبت اهميت آنها عده‌اى ملازم و اسب نگاه مىداشت ؛ گويا در آن زمان قاصد سوار و شاطر پياده وجود داشته است . چنين معلوم مىشود كه شاطرها مخصوص ولايات ايرانىنشين بوده‌اند ، چون فاصلهء منازل در اين ولايات خيلى كمتر از فاصلهء منازل در سوريه و نواحى عرب‌نشين بوده است ، و چاپارى نواحى اخير را غالبا به عهدهء قاصد شترسوار واگذار مىكرده‌اند . « 155 »\r\nعنوان وازاربد ( بازاربد ، رئيس بازار ) در كتيبهء كعبهء زردشت ديده مىشود .\r\nنمىتوان بطور تحقيق معين كرد كه آيا مديران پست مانند زمان خلفا مكلف بوده‌اند در امور ولايات مراقبت نموده به دربار گزارش بدهند يا خير . مراقبتى نظير اين ، كه تا اندازه‌اى مخفى بوده ، در بعضى ادوار ، از وظايف رؤساى محاكم محسوب مىشده است ؛ ولى بعيد نيست كه به صورتهاى ديگر هم مراقبتهاى سرى در امور معمول بوده باشد . ايران از زمانهاى بسيار قديم ، دايرهء جاسوسى بسيار منظمى داشته است . بنابر نامهء تنسر ، بزرگان در عهد خسرو اول ، سنگينى بار مراقبتهاى خفيه را احساس مىكردند . عين عبارت چنين است : « اما ديگرى كه نبشتى شهنشاه منهيان و جواسيس برگماشت بر اهل ممالك ، مردم جمله از اين هراسانند و متحير شدند . از اين معنى اهل برائت و سلامت را هيچ خوف نيست ، كه عيون و منهى پادشاه را تا مصلح و مطيع و تقى و امين و عالم و زاهد در دنيا نبود ، نشايد گماشت تا آنچه عرض دارد ، از تثبيت و يقين بود . چون تو بايسته - نفس و مطيع باشى و راست ، از تو به پادشاه همين رسانند ؛ ترا شادى بايد فرمود كه اخلاص عرض دارند . . . جهالت پادشاه و بىخبر بودن از حال مردم درى است از فساد ؛ اما شرط آن است كه از كسانى كه نامعتمد و بىثقت بود زنهار\r\n\r\n\r\n","description":"","footnote":"\r\n( 154 ) . توقيعات كسرى ، پيشين ، ص 25 .\r\n( 155 ) . ايران در زمان ساسانيان ، پيشين ، ص 149 و 150 .\r\n","page_name":" 695 ","page_number":709},
  {"content":"\r\n\r\nسخن نشنود . » از اين عبارت معلوم مىشود كه دولت خواسته است تأسيس اين دايره را به نحو خوبى جلوه دهد ، اما اصطلاح عيون پادشاه به معنى چشمهاى پادشاه ، كه بر اين جاسوسان اطلاق مىشده ، خيلى قديم است و در زمان هخامنشيان هم معمول بوده است . « 156 »\r\nدر توقيعات كسرى نيز جسته‌جسته مطالبى ، كه مبين نقش سياسى منهيان و جاسوسان است ، به چشم مىخورد :\r\nبه موجب توقيعات كسرى ، مرفوع 39 از انوشيروان پرسيده‌اند : « موجب امر به نهى و نفى فلان منهى ، از شغل انها و اخبار و قرب دربار ، چيست ؟ » جواب : « باعث آن است كه اسماع ما را به حرف سعايت‌آميز در تعب استماع انداخت و نيتهاى ما را بر مردم فاسد ساخت . . . چندانكه از تواتر استماع خرافات بيحاصل و ترهات باطل در حق دور و نزديك و بد و نيك ، كار بدان حد كشيده بود كه خدا نخواسته نيت خير بنياد ما را دربارهء بلاد و عباد از صلاح به فساد بازآرد . » در جاى ديگر از توقيعات كسرى ، مرفوع 47 نوشته شده است :\r\n« فلان درون خراب بيرون آباد ، كه از درگاه ما براى تحقيق حقيقت تظلم دادخواهان به نواحى بلاد رفته بود ، به موجب شهادت ثقات ، به تحقيق پيوسته كه به علت قلت ديانت و كثرت اخذ رشوت ، اغماض عين از ذلت ظلمه نموده و بسبب خفاى ستمهاى گوناگون ، اين گونه بيداد ظاهر بتازگى بر مظلومان روا داشته . . . آن سست - دين بيديانت در دار دنيا از طرف ما به كشتن سخت سزاوار است . . . »\r\nهمچنين در مرفوع 103 از توقيعات ، چنين آمده است :\r\n« به چه رو فرمودند كه فلان منهى كه انهاء اخبار و ابلاغ وقايع فلان ناحيت به دو مفوض بود ، شگفت نباشد كه در اين زودى محتاج بدان شود كه ديگرى در بارگاه ما نام او برده خبر او به عرض ما رساند ؟ » جواب : « از اين راه كه طريق اخبار از ما مسدود ساخته . . . چنان كه رفته‌رفته سررشتهء آمدوشد روزنامه‌هاى اخبار آن سمت انقطاع پذيرفته ؛ چندانكه كارش بدان مقام كشيد كه به‌جاى او منهى ديگر بايد تا مگر خبر او به درگاه و الا ابلاغ نمايد . »\r\nهمچنين از انوشيروان مىپرسند : « باعث امر به اخراج فلان از زمرهء خواص درگاه اولياء دولتخواه چيست ؟ » جواب : « سر اين معنى آن است كه نفايس جواهر اسرار نهانى ما را به خسايس اموال دنياى فانى به دشمنان دينى و جانى ما فروخته . » « 157 »\r\n\r\nمراقبت در احوال فرستادگان سياسى كشورهاى خارجى\r\nبطورى كه از فحواى شاهنامه و ديگر اسناد تاريخى برمىآيد ، نمايندگان سياسى از آغاز ورود به خاك ايران ، مورد مراقبت شديد مرزبانان و مأمورين ايرانى قرار مىگرفتند و نمىتوانستند با تماس با اشخاص مختلف و مسافرت به نقاط گوناگون اطلاعاتى به نفع دولت متبوع\r\n\r\n\r\n","description":"","footnote":"\r\n( 156 ) . نامهء تنسر ، دارمستتر ، ص 226 و 532 ، به نقل از : ايران در زمان ساسانيان ، ( پاورقى ) ص 150 .\r\n( 157 ) . توقيعات كسرى ، پيشين .\r\n","page_name":" 696 ","page_number":710},
  {"content":"\r\n\r\nخود كسب نمايند . فردوسى به اين معنى اشاره كرده است :\r\n ز جايى كه آمد فرستاده‌اى * ز ترك و ز رومى و آزاده‌اى\r\nاز او مرزبان آگهى داشتى * چنين كارها خوار نگذاشتى\r\n. . . چو آگه شدى زان سخن كاردار * كه بر او چه آمد بر شهريار\r\nهيونى سرافراز و مردى دبير * برفتى به نزديك شاه اردشير\r\n. . . فرستاده را پيش خود خواندى * به نزديكى تخت بنشاندى\r\nبه پرسش گرفتى همه راز اوى * ز نيك و بد و نام و آواز اوى\r\nز داد و ز بيداد وز كشورش * ز آيين و از شاه و از لشكرش \r\nنظر به اهميت فراوانى كه گزارش مأمورين سياسى داشت ، حكومت ساسانى قبل از اعزام سفير ارزش و اهليت او را بارها مورد آزمايش قرار مىداد و به قول نويسندهء كتاب تاج :\r\n. . . اگر سخن براستى گفته و كار بدرستى كرده و در انجام وظيفهء خود رستگار شده بود ، شاهنشاه او را از جانب خود سفير مىكرد . . . اردشير بابكان را دربارهء سفيران و نمايندگان سياسى سخنى است و از آن جمله گويد : چه خونها كه بناروا ريخته و چه پيمانها كه از بن گسيخته و چه سربازها كه از جنگ برتافته‌اند و چه عزتها كه به خوارى پيوسته و چه مالها كه به غارت رفته و چه عهدها كه نقض گرديده ؛ و اين جمله در اثر خيانت سفيرى يا دروغ پيكى به وقوع پيوسته است . « 158 »\r\nفردوسى در جاى ديگر به فعاليتهاى جاسوسان اشاره مىكند ؛ ازجمله مىبينيم كه در داستان بيژن و منيژه ، رستم براى رها ساختن بيژن از زندان افراسياب تصميم مىگيرد كه به خدعه و نيرنگ توسل جويد و در لباس بازرگانان به توران‌زمين سفر نمايد :\r\n چنين گفت رستم به شاه جهان * كه بپسيجم اين كار اندر نهان\r\nكليد چنين بند بايد فريب * نبايد بر اين كار كردن نهيب\r\nبه كردار بازارگانان شدن * شكيبا فراوان به توران شدن\r\nفراوان گهر بايد و زر و سيم * برفتن به اميد و بودن به بيم\r\nهمه جامه برسان بازارگان * بپوشيد و بگشاد بند از ميان\r\nسوى شهر توران نهادند روى * يكى كاروانى پر از رنگ‌وبوى\r\nده اشتر همه بارشان گوهرا * صد اشتر همه جامهء لشكرا\r\nچو پيران ويسه ز نخجيرگاه * بيامد ، تهمتن بديدش به راه\r\nبه دو گفت رستم ترا كهترم * به شهر تو كرد ايزد آبشخورم\r\nبه بازارگانى از ايران به تور * بپيمودم اين راه دشوار و دور\r\nچو پيران بر آن گوهران بنگريد * كز آن جام رخشنده آمد پديد\r\nبر او آفرين كرد و بنواختش * بر تخت پيروزه بنشاختش \r\nرستم با اين تدابير به توران‌زمين راه مىيابد و با تمهيد مقدماتى چند به رها ساختن\r\n\r\n\r\n","description":"","footnote":"\r\n( 158 ) . تاج ، پيشين ، ص 156 .\r\n","page_name":" 697 ","page_number":711},
  {"content":"\r\n\r\nبيژن موفق مىشود .\r\n\r\nنيروى لشكرى\r\nدولت شاهنشاهى ساسانى براى حفظ سرحدات و جلوگيرى از تجاوزات همسايگان ، و ادامهء سياست كشورگشايى و توسعه‌طلبى و حفظ نظام طبقاتى و فرونشاندن نهضتهاى استقلال‌طلبى و آزاديخواهى ، مانند حكومت هخامنشيان ، احتياج به نيروى نظامى مجهزى داشت . كريستن سن مىنويسد : « . . . در تشكيلات لشكرى عهد ساسانيان ، مقتضيات ملوك الطوايفى سابق با احتياجات سياست جديد وفق داده ، شد . قشون چريكى ملوك الطوايفى را داخل صفوف سپاه منظم كردند . . . نخبهء سپاه عهد ساسانى ، مانند دورهء اشكانيان ، عبارت بود از سوارنظام زره‌پوش و سنگين اسلحه كه از سواران نژاده تشكيل مىيافت . سوارنظام در صف جنگ ، مقام اول را حايز و فتح و ظفر منوط تقويت و شجاعت آنها بود . ايرانيان افواج منظم سوار نظام زره‌پوش را با صفوفى چنان انبوه به مقابلهء روميان مىفرستادند كه از برق زره و سلاح آنان چشم دشمنان خيره - مىشد . افواج سوارگويى يكپارچه آهن بود ؛ تن افراد به كلى از صفحات آهن پوشيده شده بود . . .\r\nبراى محافظت چهره ، نقابى بر رخ مىافكندند و بدين جهت ، هيچ تير ممكن نبود بر بدن كارگر شود ، مگر در سوراخهاى كوچكى كه در مقابل چشم و شكافهاى باريكى كه زير منخرين تعبيه - كرده بودند ؛ و از آنجا با كمال صعوبت نفس مىكشيدند . . . در پشت‌سر سوارنظام فيلها قرار مىگرفتند . نعره و بوى و منظرهء وحشت‌آور آنها اسبهاى دشمن را مىترسانيد . پيلبانان بر پشت آنها نشسته هريك كاردهاى دسته‌بلند به دست راست مىگرفتند تا اگر گاهى فيلى در اثر حملهء دشمن ترسيده و در صفوف لشكر افتد ، پيلبان كارد را در فقرات پشت گردن حيوان فرو - برده و از پايش درآورد . » « 159 »\r\nدر آن دوره ، به جيرهء افسران و سازوبرگ سربازان و آذوقهء آنها و عليق اسبان توجه مىشده . در زمان صلح اسلحه و ادوات جنگى را در مخازن و در قورخانه انبار مىكردند .\r\nو مدير مخازن و انبارها يعنى ايران انبار گبذ موظف بود كه در تنظيم اسلحه و توزيع آن بين سربازان مراقبت لازم به عمل آورد . پس از پايان جنگ ، سلاحها را پس مىدادند . اسبان لشكر را مواظبت و تيمار مخصوص مىكردند و ستور پزشك ( بيطار ) از اشخاص مهم به‌شمار مىرفت و بوسيلهء گياهان مخصوصى اسبان را علاج مىكرد . گرفتن اسب اشخاص غيرجنگى مجاز نبود ؛ مگر در صورتىكه جنگ فورى پيش مىآمد و اسب بموقع نمىرسيد . براى معاش لشكر هرروز گوشت و شير و نان را وزن كرده به قطعات مساوى بين جنگيان توزيع مىنمودند . » « 160 »\r\nدر عقب جبهه ، صف پياده موضع مىگرفت كه سلاح و تجهيزات خوبى نداشت و از لحاظ نظامى عامل مؤثرى در جنگ نبود و افراد آن را روستاييان تشكيل مىدادند . قبل از شروع جنگ ، معمولا فرمانده سپاه افراد خود را به جنگ ترغيب مىكرد .\r\nدر سپاه ايران ، قواى كمكى ملل تابع ، كه اغلب در سرحدهاى ايران قرار داشتند ،\r\n\r\n\r\n","description":"","footnote":"\r\n( 159 ) . ايران در زمان ساسانيان ، پيشين ، ص 233 به بعد ( به اختصار ) .\r\n( 160 ) . همان ، ص 241 ( به اختصار ) .\r\n","page_name":" 698 ","page_number":712},
  {"content":"\r\n\r\nنقش مهمى ايفا مىكردند و از لحاظ روح جنگجويى بر ديگر افراد قشون مزيت داشتند كه از آن جمله البانيان ، كوشانيان ، هياطله و سوارنظام ارامنه قابل توجه بود . در فن محاصره در دورهء ساسانيان پيشرفت محسوسى پيدا شده بود و گويا اين فن را از روميان آموخته بودند . در ايجاد خندق نيز ايرانيان ماهر بودند و ظاهرا پس از گرويدن به آيين اسلام ، سلمان فارسى فن ساختن خندق به دور شهر را به اعراب آموخت . فرماندهان ساسانى در استعمال قلعه‌كوب ، خشت‌انداز و منجنيق براى حمله به قلعه‌ها و حصارها آزموده بودند .\r\nپروكوپيوس « 161 » پاره‌اى از خصوصيات نظامى و اجتماعى ايران را در عهد ساسانيان بيان كرده است . چون اين مورخ ناظر عينى وقايع بوده گفته‌هاى او تا حدى قابل دقت است .\r\nوى در مقدمهء كتاب خود ، ضمن مقايسهء وسايل جنگى عصر خود ( 530 ميلادى ) با دورهء همر چنين مىنويسد :\r\n« كمانداران عهد هومر نه سوار اسب مىشدند و نه نيزه و سپرى براى حفظ و حراست خود داشتند و به هيچ‌وجه پيكر آنها از حملات دشمن حفاظت نمىشد . سربازان پياده ، در موقع جنگ ، به وسايل دفاعى مجهز نبودند و در موقع خطر فقط مىتوانستند زير سپر رفيق خود پناه ببرند . قوت و وسايل زندگى خود را از راه دزدى تأمين مىكردند ، در فن تيراندازى مهارت نداشتند ، زه كمان را فقط تا سينه مىكشيدند و به اين جهت خدنگ آنها به علت كمى قدرت به هدف نمىرسيد ؛ درحالىكه كمانداران امروز همه با خود و جوشن كاملى كه سر تا پاى آنها را مىپوشاند ، مسلح هستند و در طرف راست ، تركش پر از تير و در سمت چپ ، شمشير برنده‌اى آويخته‌اند و برخى از آنها نيزه‌اى در كمر و سپر كوچكى هم بر شانه دارند كه سر و گردن آنها را كاملا پوشانيده و از اصابت تير محفوظ نگاه مىدارد . مهارت و چالاكى آنها در سوارى بقدرى است كه حتى در حين تاخت مىتوانند ، بدون هيچ زحمت و اشكالى ، با كمان خويش نشانه بگيرند و خواه در حال حمله و خواه در حين فرار ، دشمن را از دور هدف قرار دهند . زه كمان را امروز تا نزديك گوش راست مىكشند و چنان با قوت رها مى - كنند كه به هركس اصابت نمايد فورا او را هلاك مىنمايد و سپر و خود و مغفر هرگز تاب جلوگيرى و مقاومت ندارد . با اين حال بعضيها چنان شيفتهء ادوار قديم هستند كه مزاياى امروز را در نظر نمىآورند و اصلاحات جديد را قابل اعتنا نمىشمرند . » « 162 »\r\nچون دو كشور ايران و روم از جهت تجهيزات نظامى تقريبا باهم برابر بودند ، وقوف بر امكانات جنگى آن روز روم كمابيش نيروى نظامى ايران را نيز مشخص مىكند .\r\n« . . . تيراندازى از كمان از ديرترين روزگاران گذشته جزو بارزترين صفات مختصهء ايرانيان بود . هرودت ( 136 / 1 ) مىگويد كه سواركارى و تيراندازى يكى از مهمترين مواد تربيتى ايرانيان در دورهء قديم بود . استرابون نيز ( در كتاب 15 ، فصل 3 ، صفحهء 18 ) نيز همين مطلب را گفته است . به قول او بهترين مواد تربيتى ايرانيان از پنجسالگى تا 24 سالگى عبارت از تيراندازى و نيزه‌پرانى و سواركارى بود . آموزگاران اطفال را براى تمرينهاى نظامى\r\n\r\n\r\n","description":"","footnote":"\r\n( 161 ) .  Procopius \r\n( 162 ) . جنگهاى ايران و روم ، پيشين ، ص 16 به بعد ( به اختصار ) .\r\n","page_name":" 699 ","page_number":713},
  {"content":"\r\n\r\nدر نقطهء معينى جمع مىكردند و آنها را تعليم مىدادند . . . » « 163 »\r\nنكتهء ديگرى كه از كتاب پروكوپيوس استنباط مىشود تدابير جنگى معمول در آن ايام است .\r\nازجمله هياطله ، هنگام جنگ با فيروز ، براى اغفال او راه فرار پيش - گرفتند و چنان وانمود كردند كه در مقابل نيروى نظامى ايران تاب مقاومت ندارند ؛ درحالىكه در معنى فقط يك دستهء كوچك از لشكريان هياطله در مقابل قواى فيروز فرار مىكردند و قسمت اعظم قشون در كوههاى اطراف مخفى شده و از پشت سر سپاه ايران آهسته حركت مىكردند و قصد آنها اين بود كه قشون فيروز را به ميان دامى كه درميان كوهها براى او گسترده بودند ، بكشانند و راه مراجعت را بر او ببندند و بالاخره به مقصود خود نايل آمده فيروز را وادار به عذر - خواهى و استغفار كردند .\r\nدر جنگ ديگرى كه بين هياطله و فيروز روى داد ، بار ديگر هياطله تدبيرى به كار برده و در دشتى كه معبر قشون فيروز بود ، خندقى عميق حفر كردند و روى آن را با نى و خاك پوشانيدند و سطح خندق را با سطح طبيعى زمين يكسان كردند . قشون ايران پس از عبور از شهرها و آباديهاى بسيار به تعقيب هياطله ادامه داد ، چون به خندق رسيدند ، بىخبر از نقشهء دشمن يك‌يك با اسبها و وسايلى كه داشتند بر سر يكديگر غلتيدند و فيروز و كليهء همراهانش در اين واقعه به هلاكت رسيدند .\r\nقباد در موقع محاصرهء « آمد » چند قسم منجنيق براى منهدم ساختن حصارها و استحكامات همراه خود آورده بود ولى اهالى شهر از فراز برجها الوار بزرگ به‌طرف منجنيق مذكور پرتاب مىكردند و دشمن را مىكشتند . قباد براى انجام نقشهء خود امر به احداث تپهء مصنوعى بزرگى در نزديكى شهر داد و قصد داشت از فراز اين تپه به شهر حمله كند . ليكن همين كه اهالى از نقشه باخبر شدند از داخلهء شهر تا پاى آن نقبى زدند و بتدريج خاك زير آن را كشيدند تا ميان تپه به كلى تهى گشته و فقط قشرى از خاك به شكل اوليهء آن باقى ماند . ايرانيها كه از كار دشمن بىخبر بودند به قلهء تپه شتافتند و خواستند اهالى شهر را از بالاى آن تيرباران كنند ، ليكن همين كه سنگينى آنها بر قشر ميان‌تهى تپه زياد شد ، ناگهان خاكها فروريخت و سپاهيانى كه بر فراز آن بودند ، به زمين افتاده هلاك گشتند . « 164 »\r\nهمچنين پروكوپيوس نمونه‌اى چند از نامه‌هايى كه بين سلاطين با سران سپاه براى تأمين صلح ردوبدل مىشده نقل مىكند . ما براى نمونه خلاصهء نامه‌اى را كه « بلزاريوس و هرموزن » به يكى از سرداران ايرانى نوشته و جوابى را كه او داده است ، نقل مىكنيم :\r\n\r\n\r\n","description":"","footnote":"\r\n( 163 ) . اينوسترانتسف ، مطالعاتى دربارهء ساسانيان ، ترجمهء كاظمزاده ، ص 76 به بعد .\r\n( 164 ) . جنگهاى ايران و روم ، ص 38 .\r\n","page_name":" 700 ","page_number":714},
  {"content":"\r\n\r\n« هر مرد خردمندى تصديق دارد كه نخستين مايهء آسايش و نيكبختى انسان ، صلح و سلم است و بنابراين ، هركس موجبات اختلال صلح و آرامش را فراهم آورد ، نه تنها مسؤول بستگان و نزديكان خود خواهد بود بلكه در مقابل تمامى ملت خويش نيز گرفتار مسؤوليت شديد خواهد شد .\r\nبهترين سردار هرقوم كسى است كه بهتر بتواند اساس صلح‌وصفا را استحكام بخشد ، ليكن متأسفانه شما ، موقعى كه اختلافات ما بين ايران و روم حل شده طرفين حاضر به قبول مصالحه گرديده بودند ، بدون هيچ دليل معقولى ، جنگ را بر صلح ترجيح داده و اين كشمكش خونين را برپا نموديد . . .\r\nجواب سردار ايرانى : اگر اين مراسله از طرف روميها ، كه بستن عهد براى آنها كارى آسان و نگهدارى و انجام آن برايشان بسى مشكل است ، نوشته نشده بود ، من از مطالب آن اطمينان حاصل كرده و حاضر به قبول مندرجات آن مىگرديدم . . . اينك اى روميان عزيز ، چارهء ديگرى باقى نيست جزآنكه براى جنگ با ايرانيها حاضر شويد زيرا ما مجبوريم كه آنقدر در اينجا بمانيم تا شما را وادار به احقاق حق نماييم و يا در راه همين مقصود كشته شويم . . . » « 165 »\r\n\r\nفرماندهى قشون\r\nكريستن سن مىنويسد : « تا زمان خسرو اول ، سپاه ايران در زير فرماندهى يك نفر سردار بزرگ موسوم به ايران سپاهبذ بود . اين سردار اختياراتش به مراتب بيش از يك نفر ژنرال فعلى بود . وى در عين حال وزير جنگ و فرمانده كل نيرو محسوب مىشد و در عقد صلح اختيار وافى داشت . . . معذلك بايد به خاطر داشت كه اختيارات وزرگ فرمذار محدود نبود و همواره مىتوانست در كارهاى لشكرى دخالت كند و شخص شاهنشاه نيز در امور وزارت جنگ ، كه از ادارات مهم دولت بود ، غالبا دخالت مستقيم مىكرد . . . از اين جهت مىتوان فرض كرد كه ايران سپهبذ در زمان پادشاهانى كه خود طبع سلحشورى داشته‌اند ، چندان قدرت و استقلالى دارا نبوده است . » « 166 »\r\nخسرو اول براى جلوگيرى از تمركز قدرت در دست شخص واحدى مملكت را به چهار قسمت نمود و براى هرقسمت فرماندهى تعيين كرد ، ولى اين سياست نيز به حال حكومت مفيد نبود و بعدها براى حكومت ساسانى ايجاد اشكالاتى نمود . سلاحهاى جنگى در اين دوره نيز مانند ادوار قبل بود .\r\nناگفته نماند كه مانى در يكى از كتب خود ، ضمن بحث از جنگى كه بين فرشتگان با جبّارها درگرفته ، مىگويد : « از آتش و گوگرد و نفت به عنوان وسيلهء جنگى استفاده مى - كردند . » « 167 »\r\nدر شاهنامه ، ضمن بيان سلطنت اردشير ، فردوسى طرز سربازگيرى را در آن دوره چنين بيان مىكند :\r\n به درگاه چون گشت لشكر فزون * فرستاد بر هرسويى ، رهنمون \r\n\r\n\r\n","description":"","footnote":"\r\n( 165 ) . همان ، ص 67 به بعد .\r\n( 166 ) . ايران در زمان ساسانيان ، پيشين ، ص 101 .\r\n( 167 ) . حسن تقىزاده ، مانى و دين او ، ص 62 .\r\n","page_name":" 701 ","page_number":715},
  {"content":"\r\n\r\n كه تا هركسى را كه دارد پسر * نماند كه بالا كند بىهنر\r\nسوارى بياموزد و رسم جنگ * به گرز و كمان و به تير خدنگ\r\nچو جنگ آمدى نورسيده جوان * برفتى ز درگاه با پهلوان \r\nظاهرا در جنگها پس از كسب پيروزى ، به سران سپاه و رزمندگان برحسب ارزش سربازى ، هديه و انعامى عطا مىكردند . در داستان بيژن و منيژه فردوسى به اين معنى اشاره مىكند و مىفرمايد :\r\n يكى دست جامه بفرمود شاه * به زر بافته با قبا و كلاه\r\nيكى جام پرگوهر شاهوار * صد اسب و صد اشتر به زين و به بار\r\nهمه رستم زابلى را سپرد * زمين را ببوسيد و برجست گرد\r\nبزرگان كه بودند با او به‌هم * به رنج و به جنگ و به شادى و غم\r\nبراندازه‌شان يك‌به‌يك هديه داد * از ايوان خسرو برفتند شاد \r\nفردوسى طوسى ، ضمن بيان جنگ ايرانيان و تورانيان ، به طرز جنگ و نحوهء صف‌آرايى در آن عصر اشاره مىكند :\r\n برآمد خروشيدن دادوگير * درخشيدن خنجر و زخم تير\r\nدو لشكر به يكديگر آويختند * تو گفتى به‌هم اندر آميختند\r\nغريويدن مرد و غرنده كوس * همىكرد بر رعد غران فسوس\r\nزمين كرده بد سرخ ، رستم به جنگ * يكى گرزهء گاو پيكر به چنگ\r\nبه شمشير بران چو بگذاشت دست * سر سرفرازان همىكرد پست\r\nچو شمشير بر گردن افراختى * چو كوه از سواران سرانداختى\r\nهمه روى صحرا سر و دست و پاى * به زير سم اسب جنگ‌آزماى\r\nبه روز نبرد آن يل ارجمند * به شمشير و خنجر ، به گرز و كمند\r\nبريد و دريد و شكست و ببست * يلان را سر و سينه و پا و دست\r\nهزار و صد و شصت گرد دلير * به يك زخم شد كشته در جنگ شير\r\nشكسته سليح و گسسته كمر * نه بوق و نه كوس و نه پاى و نه پر \r\nاسدى طوسى نيز ضمن توصيف رزم گرشاسب با تركان ، طرز نبرد و صف‌آرايى و برخى از سلاحهاى جنگى آن دوران را بيان مىكند :\r\n چو زد روز بر تيره شب دزدوار * سپيده برآمد چو گرد سوار\r\nدو لشكر به پرخاش برخاستند * برابر صف كين بياراستند\r\nبرآمد دم « 168 » مهرهء گاودم « 169 » * خروشان شد از خام رويينه خم « 170 »\r\nسرنيزه را شد ز دل مغز و ترگ * زبان گشته شمشير و گفتار ، مرگ\r\nبه هرگام بد مغفرى زير پى * پر از خون چو جامى پر از لعل مى\r\nشده تيغ در مغز سر زهرساى * سنان از جگر بر دل اكحل « 171 » گشاى\r\nهمى تاخت گرشاسب بر زنده پيل * همى دوخت دلها به تير از دو ميل\r\nبدش پنجه بر نيزهء آهنين * شدى درميان سواران كين \r\n\r\n\r\n","description":"","footnote":"\r\n( 168 ) . فرياد\r\n( 169 ) . كرنا و بوق\r\n( 170 ) . طبل رويين\r\n( 171 ) . رگ دست\r\n","page_name":" 702 ","page_number":716},
  {"content":"\r\n\r\n سوى قلب تركان به پيكار شد * به كين جستن هردو سالار شد\r\nهمى هرسو از حمله بر پشت پيل * بينباشت از چينيان رود نيل\r\nچنين بود تا روز بيگاه شد * ز شب دامن رزم كوتاه شد « 172 » \r\nدر كارنامك اردشير بابكان به بعضى از سلاحهاى آن دوران اشاره شده است . پس‌ازآنكه كنيزك تصميم گرفت كه با اردشير راه فارس پيش گيرد .\r\n. . . شب چون اردوان به خواب رفت ، از گنجينهء وى شمشيرى هندى و زينى زرين و كمر و افسر زرين درآورد و جامى از گوهر و درهم و دينار آكنده ، و زره و زين‌افزار پيراستهء استوارى با ديگر چيزهاى بسيار برداشته پيش اردشير آورد . اردشير هم دو اسب از اسبهاى اردوان ، كه روزى 70 فرسنگ راه رفتندى ، زين كرد ؛ يكى خويشتن و ديگرى آن كنيزك برنشسته راه فارس برگرفتند . « 173 »\r\nبه‌طورى كه از مرفوع 38 از توقيعات كسرى برمىآيد ، در مواردى كه يكى از لشكريان در نتيجهء دلاورى در ميدان كارزار كشته مىشد ، براى تأمين معاش بازماندگان او ، مبلغى به عنوان مستمرى از خزانهء دولت پرداخت مىشد .\r\n« فلان لشكرى كه از غايت دلاورى در كارزارهاى مخوف خويش را بر قلب صفوف دشمن زده آثار تجلد به ظهور مىآورد . . . در معركهء حرب اتراك به مظان هلاك رفته به قتل آمد . » جواب : « نخست مبلغ پنجاه هزار درهم نقد ، به رسم اقامت ماتم ، به ايتام او رسانند و مرسوم مستمر او را برايشان مقرر دارند ، اگر از اولاد و احفاد مانده باشد ؛ و الا به خويشان و پيوستگان او و اصل سازند . »\r\nفردوسى اين معنى را به صورت ديگر نقل مىكند و به‌جاى پنجاه هزار درهم ، چهار هزار درهم مىنويسد :\r\n دگر گفت جنگى سوارى بخست * بدان خستگى دير ماند و برست\r\nبه پيش صف روميان حمله برد * بمرد او وزو كودكان ماند خرد\r\nبفرمود كان كودكان را چهار * ز گنج درم داد بايد هزار\r\nهرآنكس كه شد كشته در كارزار * وزو خرد كودك بود يادگار\r\nچو نامش ز دفتر بخواند دبير * درم پيش كودك برد ناگزير\r\nچنين هم به سال اندرون چاربار * درم بايد از گنج دادن هزار \r\nدر مرفوع 2 از توقيعات كسرى چنين آمده است : « در جميع اسيران روم بسى كودكان بىدايگانند ؛ در اين باب فرمان خدايگان چيست ؟ » خسرو دستور مىدهد كه بوسيلهء شخص مورد اعتمادى « . . . همهء نارسيدگان را . . . به مادران و خويشان ايشان رسانند . » فردوسى طوسى نيز به اين توقيع اشاره مىكند و مىفرمايد :\r\n دگر گفت كاى شهريار بلند * انوشه بدى وز بدى بىگزند \r\n\r\n\r\n","description":"","footnote":"\r\n( 172 ) . اسدى طوسى ، گرشاسبنامه .\r\n( 173 ) . كارنامك اردشير بابكان ، پيشين ، ص 17 .\r\n","page_name":" 703 ","page_number":717},
  {"content":"\r\n\r\n اسيران رومى كه آورده‌اند * بسى شيرخوار اندر او بوده‌اند\r\nبه توقيع گفت آنچه هستند خرد * ز دست اسيران نبايد شمرد\r\nسوى مادرانشان فرستيد باز * به دل شاد و وز خواسته بىنياز\r\nنوشتند كز روم صد مايه‌ور * همى بازخرند خويشان به‌زر\r\nاگر باز خرند گفت از هراس * به هرنامدارى يكى باده كاس\r\nفروشيد و افزون مجوييد نيز * كه ما بىنيازيم از ايشان به چيز\r\nبه شمشير خواهم از ايشان گهر * همان بدره و برده و سيم و زر \r\nدر مرفوع 25 از توقيعات كسرى چنين نوشته شده است : « به چه وجه ، سمت مقصد را در جملگى لشكركشيها و نهضتها از همگى معتمدان نهفته مىدارند . » پاسخ كسرى :\r\n« به جهت آنكه مادهء خوف و رجا در همگى اطراف و ارجا از جميع وجوه و جهات زياده گردد .\r\n\r\nسير افكار و علوم\r\n\r\nانديشه‌ها و افكار مذهبى\r\nقبل‌ازآنكه از سير علوم و افكار فلسفى در دورهء ساسانيان سخن گوييم ، عقايد مذهبى مردم آن دوران را ( كه خود يك پديدهء فكرى است ) مورد مطالعه قرار مىدهيم .\r\nچنان كه ديديم ، آيين مزديسنا و مذهب زرتشت كه مذهبى مادى و مشوّق كار و كوشش بود ، در حدود قرن هفتم ق . م . در ايران ظهور كرد . در اين دوره مردم اين سرزمين از راه زراعت و گله‌دارى زندگى مىكردند . سطح زندگى مادى مردم تقريبا يكسان و نظام بردگى در حال رشد بود و مبارزات طبقاتى هنوز آشكار نشده بود و دولت براى سركوبى طبقات محروم و تأمين منافع طبقهء فرمانروا ، آمادهء كار نبود . در چنين شرايطى زرتشت مردم را به سعى و عمل برانگيخت و تنبلى و تن‌آسانى و عقايد خرافى و ذبح و قربانى جانوران و روزه - گرفتن و هرگونه عقايد و انديشه‌هاى عرفانى را ناصواب و زيانبخش شمرد ، ولى با گذشت زمان و تكامل طرز توليد ، اختلاف طبقاتى فزونى گرفت و از دورهء داريوش به بعد بنيان دولت و حكومت هخامنشى استوار گشت و فشار فئودالها و سران سپاه و عشيره‌ها بر طبقات زحمتكش بيشتر شد . پس از حملهء اسكندر و استقرار حكومت سلوكيان و اشكانيان وضع اكثريت مردم بهبود نيافت و با روىكار آمدن حكومت ساسانيان و ايجاد تمركز نسبى در كشور و رسمى شدن آيين زرتشت ، بيش‌ازپيش ، طبقات مثمر و زحمتكش و فعال مملكت زير فشار هيأت حاكمه قرار گرفتند و در نتيجهء اين احوال ، در اين دوره بر خلاف عهد زرتشت ، زمينه براى ظهور و گسترش افكار عرفانى فراهم شد . مانى در دوره‌اى كه ظلم و استبداد و اختلاف شديد طبقاتى و تجاوز و زورگويى و تعصبات و اختلافات مذهبى در ايران سايه افكنده بود ، چون در خود قدرت مبارزهء مثبت با زورمندان را نمىديد ، ناچار به مبارزهء منفى توسل جست و براى آنكه از تعصبات و جنگهاى مذهبى و اختلافات طبقاتى بكاهد ، مذهبى تلفيقى و جهانشمول به مردم دنيا عرضه كرد و خلق را به زهد و پرهيزكارى و قناعت دعوت كرد .\r\n\r\n","description":"","footnote":"","page_name":" 704 ","page_number":718},
  {"content":"\r\n\r\n\r\nمذاهب مختلف در عهد ساسانيان\r\nهنوز مشخصات مذهبى مردم در عهد ساسانيان روشن نيست . بعضى از پژوهندگان معتقدند كه اردشير بابكان پس از تحكيم موقعيت سياسى خود بر آن شد كه دين زرتشت را آيين رسمى كشور قرار - دهد و برخى ديگر ، مانند دكتر گيرشمن ، چنين نظرى را با توجه به متون كتيبه‌ها و اسناد و قراين تاريخى مقرون به حقيقت نمىدانند . در اينكه فارس در عصر ساسانيان نگهبان سنن دين ايرانى و يكى از مهمترين مراكز آيين مزديسنا بود ترديد نيست . اجداد خاندان ساسانى محافظ آيين آناهيتا در معبد استخر بودند و در بين هيربدان و روحانيان آتشگاه مقام و موقعيت مهمى داشتند . در همين ايام در شمال غربى ايران در اطراف معبد شيز ، مغان به انجام مراسم مذهبى مشغول بودند و ظاهرا روحانيون اين سرزمين ، ضمن حفظ سنن مذهبى خود ، در تاريخ نامعلومى ، مقررات مذهبى زردشتيان را نيز پذيرفته‌اند . بعضى از محققين برآنند كه آيين زردشت پس از استقرار حكومت هخامنشيان ، در ايران منتشر شده و هدف زردشت اين بود كه صفاى قديمى مذهب را تجديد كند و آيين مزديسنا را از لوث خرافات و اعتقاد به جادوگرى و نفوذ ارواح خبيثه پاك گرداند . بطور كلى ، آيين زردشت در آغاز امر يك عامل ترقى و پيشرفت بوده و بطورى كه قبلا متذكر شديم ، در اين آيين ، فعاليتهاى كشاورزى تأكيد و توصيه شده و مردم را به زندگى دهقانى و كار و كوشش و محبت به حيوانات اهلى و مفيد تشويق كرده‌اند .\r\nمذهب زردشت در آغاز امر بيشتر جنبهء مادى داشت و اثرى از عناصر عرفان در آن ديده نمىشد ؛ ولى اين دين مانند ساير اديان جهان ، دستخوش حوادث تاريخى گرديد ؛ بطورى كه دين زردشتى پيش از ساسانيان با اين دين در دورهء ساسانيان تفاوت بسيار داشته است .\r\nپيشوايان مذهب زرتشت بنا به مصلحت خود ، بتدريج ، براى آيين زرتشت ، اصول و فروع و احكام كمرشكنى تدوين كردند ؛ بطورى كه مردم از گهواره تا گور اسير مقررات دينى بودند ؛ ازجمله ، گذاشتن اموات در دخمه بين همهء ايرانيان و هميشه معمول نبوده است .\r\nاحمد شهرستانى متوفى به سال 548 قمرى در كتاب ملل و نحل خود زردشتيان را به سه فرقه قسمت مىكند :\r\nيك فرقه كه همان پيروان زردشت باشند ؛ فرقهء دوم زروانيان كه معتقد - بودند اهورامزدا و اهريمن از موجود ديگرى پديد آمده‌اند كه پيش از آنها بوده و بر آنها برترى داشته و آن زروان يعنى زمان لايتناهى است ، و اين مطلب را از اين جملهء زروان اكه‌رنو كه در اوستاست و معنى آن زمان بيكران است ، استنباط مىكنند .\r\nگروه سوم كيومرثيان بوده‌اند كه عقيده داشتند اهريمن از شك اهورامزدا پديد آمده است و در اين صورت ، وجود مستقلى نيست بلكه چون اهورامزدا در وجود خود شك كرد ، اهريمن پديدار شد .\r\nدر دورهء ساسانيان ، بطورى كه ضمن مطالعه در اوضاع اجتماعى آن عصر ديديم ، حقوق و حدود اجتماعى و اقتصادى هريك از طبقات معين گرديد و به آزاديهاى نسبى ، كه مولود حملهء اسكندر و نفوذ تمدن يونانى بود ، پايان داده شد . جنگهاى سلاطين ساسانى در جبهه‌هاى مختلف ،\r\n\r\n","description":"","footnote":"","page_name":" 705 ","page_number":719},
  {"content":"\r\n\r\nو گرفتن مالياتهاى سنگين از طبقهء فعال كشور ، بخصوص طبقهء كشاورزان ، به خرابى وضع اقتصادى و اجتماعى اكثريت مردم كمك كرد . كشاورزى كه در مذهب زردشت تشويق شده - بود ، در نتيجهء فشار روزافزون فئودالها و روحانيان زردشتى براى طبقهء فعال كشاورزان نتيجه‌اى نداشت ؛ چه حاصل كار آنها به جيب طبقهء فرمانروا مىريخت و روستاييان جز حصهء ناچيزى به دست نمىآوردند . در چنين شرايطى نه تنها جنبه‌هاى عرفانى به مذهب زردشت راه يافت ، بلكه زمينه براى رشد مذهب مانى كه آن نيز رنگ عرفانى داشت ، فراهم گرديد . در دورهء شاپور اول ، بنيان شاهنشاهى ساسانى از لحاظ داخلى و بين‌المللى مستحكم گرديد . ملل تابع حكومت ساسانى اغلب پيرو آيين زردشت و برخى عيسوى و بعضى يهودى و عده‌اى بتازگى به دين مانى گرويده بودند . بعيد نيست شاپور اول كه در جبههء داخلى و خارجى پيروزيهايى به دست آورده بود ، با درك نقاط ضعف مذهب زردشت در برابر عيسويت ، تصميم گرفته باشد كه مذهب مانى را تقويت كند و به صورت دين رسمى شاهنشاهى درآورد . دكتر گيرشمن مىنويسد :\r\nآيا شاپور اول درحالىكه نيكخواهى خود را نسبت به مانى ابراز كرد و او را در وعظ و تبليغ و گردآوردن پيروان آزاد گذاشت ، در صدد بود كه روزى مانويت را دين كشور خود قرار دهد ؟ آيا وى ملاحظه مىكرد كه سلسلهء جديد ، كه توانسته است شاهنشاهى قوى به وجود آورد ، مجبور است آن را با معنويات جديد مجهز كند و اين دين را ، كه در سرزمين ايران ظهور كرده و توسط يك ايرانى تبليغ مىشود و با توحيد عقايد گوناگون توأم با اغماض ، منطبق با تمايلات عصر است ، بپذيرد ؛ درحالىكه آيين معمول در استخر حتى از عهدهء دفاع خود در مقابل پيشرفت اديان بزرگ ، مخصوصا مسيحيت ، برنمىآمد . دين مانى شايد مىتوانست توقعات او را برآورد . « 174 »\r\n\r\nدين و دولت\r\nاردشير به فرزند خود شاپور چنين گفت : « بدان ، دين و شاهى برادرانى توأمان‌اند و بىتخت شاهى ، دين نمىپايد و شهريارى بىدين برجاى نمىماند . دين بنياد شاهى است و شاهى ستون دين . » « 175 » در دوران اردشير ، « كرتير » با عنوان بزرگ مربى دينى ، شاهنشاه ، موبدان موبد و رئيس دادگاه عالى كشور و ديگرى مانى ، آورندهء آيين نو و پيامبر يكتا خداى جهان خودنمايى مىكردند . در عهد شاپور يكم پيروان آيين مسيح و هواداران انديشه‌هاى فلسفى گوناگون و پيروان آيين زرتشت و يهود در برابر هم قرار - داشتند و هريك دين خود را دين مهين و هادى بشر مىانگاشتند .\r\nشاپور شاهنشاه ايران در روز تاجگذارى خود ، كه ماه آوريل 243 ميلادى بود ، مانى ، بنيانگذار « آيين جهانى » مانىگرى را به حضور پذيرفت . در آن زمان مانى 25 ساله بود .\r\nدر اين زمان . پايان دههء چهارم سدهء سوم ميلادى ، او سفرهايى به شرق كرد و در آنجا با آيين بودا\r\n\r\n\r\n","description":"","footnote":"\r\n( 174 ) . ايران از آغاز تا اسلام ، پيشين ، ص 320 .\r\n( 175 ) . تمدن ايران ساسانى ، پيشين ، ص 112 به بعد .\r\n","page_name":" 706 ","page_number":720},
  {"content":"\r\n\r\nو برهمن و باورهاى محلى آسياى ميانه آشنا شد .\r\nشاپور مانى را كه مبلغ آيين جهانى بود و پيروان و حاميان نيرومند داشت ، مورد حمايت قرار داد ، ولى اين سياست دوام نيافت .\r\nبا مرگ شاپور اول ، وضع دگرگون گرديد . روحانيان مزدايى مخصوصا مغان شمال ، تحت رهبرى « كرتير » در زمان جانشينان شاپور ، عكس العمل شديد نشان دادند . در اين موقع ، مزداپرستى در شرق توسط بوداييان تهديد مىشد و در بين النهرين شمالى و مغرب با مسيحيت و يهوديت ، و در داخل ايران با مانويت در جنگ بود .\r\nبهرام دوم ، چنان كه ديديم ، به تشويق روحانيان زردشتى مانى را محاكمه و اعدام كرد . « كرتير در سه كتيبهء بزرگ كه روى صخره‌ها و ابنيهء فارس حك شده ، افتخار مىكرد كه مسيحيان ، مانويان ، و برهمنان را مورد اذيت و آزار قرار داده است » « 176 » اما با مرگ كرتير وضع عوض شد . چون نرسى پسر شاپور اول ، به تخت نشست با مانويان رفتارى ارفاق‌آميز پيش گرفت و زمينه براى رشد مجدد مانويت و تا حدى عيسويت فراهم گرديد . دكتر گيرشمن مىنويسد :\r\nفقر منابع ما اجازه نمىدهد بدانيم كه چه حوادثى جريان امور را تغيير داد و موجب تجديد حيات مزديسنا گرديد ، اما محقق است كه عاملى مهم در اتخاذ سياست دينى ايران ، تبديل آيين قسطنطين كبير بوده كه متعاقب آن مسيحيان در زمان شاپور دوم مورد اذيت و سوءظن قرار گرفتند ؛ همچنانكه مانويان در نظر روميان عمال ايرانى محسوب مىشدند . اين جنبش مزديسنا را به حالت اولى برگرداند و اتحاد آن با مقام سلطنت بوسيلهء تبعيت روحانيت از آن تقويت شد . « 177 »\r\nپس از آنكه در نتيجهء عوامل داخلى و خارجى ، آيين زردشتى به صورت دين ملى رسمى درآمد ، روحانيان براى آنكه بتوانند در مقابل اديانى كه مبتنى بر توحيد است مقاومت و پايدارى كنند ، ايمان به اهورامزدا را حفظ كردند و او را چون خداى واحد معرفى كردند و خدايان قديم يعنى اناهيتا ( ناهيد ) و ميترا ( مهر ) را در درجهء دوم اهميت قرار دادند و براى تثبيت دين به گردآورى اوستا مشغول شدند .\r\nاين بود مختصرى از سير مذهب زردشت در دورهء ساسانيان . حال ، مذاهب مختلفى را كه در آن عصر پيروانى داشته است اجمالا مورد مطالعه قرار مىدهيم :\r\n\r\nمذهب و شخصيت مانى\r\nمانى از نجيب‌زادگان ايران بود كه در سال 215 ميلادى در يكى از دهات بابل ( بين النهرين ) متولد شد . مىگويند در 13 سالگى نخستين وحى به او رسيد و در 25 سالگى وحى ديگرى به وى شد كه مويد الهام اولى بود ؛ و به وى مأموريت داده شد كه دين حق و رسالت خود را به جهانيان اعلام دارد . ظاهرا مانى پس از مطالعاتى كه در اطراف دين زردشت و مذهب عيسى و آيين بودايى نمود ، به دعوت مردم پرداخت و خود را « فارقليط » كه مسيح ظهور او را خبر داده -\r\n\r\n\r\n","description":"","footnote":"\r\n( 176 و 177 ) . ايران از آغاز تا اسلام ، ص 320 و 321 .\r\n","page_name":" 707 ","page_number":721},
  {"content":"\r\n\r\nبود ، معرفى كرد و گفت : « در هرزمانى انبياء حكمت و حقيقت را از جانب خدا به مردم عرضه كرده‌اند ؛ گاه در هندوستان بوسيلهء پيغمبرى بودا نام و گاهى در ايران بوسيلهء زردشت پيغمبر و زمانى در مغرب‌زمين بوسيلهء عيسى . عاقبت من كه مانى پيغمبر خداى حق هستم ، مأمور نشر حقايق در سرزمين بابل گشتم . »\r\nمانى خود را مبلغ مذهبى جهانى مىشمرد و مىگفت نداى من را به همهء زبانها در شرق و غرب عالم خواهند شنيد و سراسر شهرها از آن خبر خواهند يافت . « كليساى من بر تمام كليساها و جوامع قبلى برترى دارد ، زيرا ديانتهاى پيشين مختص ممالك و يا شهرهاى معين بود ، ولى آيين من در اقصاى عالم اشاعه يافته و انجيل من به همهء ممالك خواهد رسيد . » مانى به‌زعم خود ، حقايقى كه در اديان بودا و مسيحيت و زردشت وجود داشت ، يك جا جمع كرد و در قالب و صورت ديگرى به گوش مردم رسانيد .\r\nاو چون مىخواست دينى جهانشمول پديد آورد ، به صميمىترين پيروان خود دستور داد كه گرد عالم بگردند و مردم را به اغماض و خويشتندارى و ترك دنيا تبليغ كنند . مبلغين مذهب مانى همواره به مردم گوشزد مىكردند كه مواظب انديشه و گفتار و كردار خود باشند ، زيرا با زبان و دست و دل مىتوان مرتكب گناه شد .\r\nپيشوايان سعى مىكردند به اقتضاى زمان و مكان ، دين جديد را با عقايد و احوال ملل متنوع سازگار كنند ؛ به همين علت ، آراء مانويه به صور گوناگون در جهان منتشر شده است ؛ بطورى كه طى 12 قرن از قرن سوم تا 15 ميلادى ، آيين مانوى سراسر نيمكرهء شمالى را ، از اقيانوس اطلس تا اقيانوس آرام ، تحت نفوذ خود گرفت .\r\n\r\nگسترش دين مانى\r\nپس از نفوذ مذهب مانى در آسياى مركزى و شرقى ، در سال 832 از طرف امپراتور چين فرمان آزادى مذهب مانى صادر شد و كار تبليغ دين مانى به جايى رسيد كه خاقان معتقد به آيين جديد گرديد . با حملهء چنگيز خان ، ضربهء سختى بر پيروان مانى وارد شد ، ولى تشكيلات مخفى اين جماعت قرنها دوام يافت . در غرب نيز مبلغين مذهب مانى موفقيتها و ناكاميهاى بسيار ديده‌اند . مانويان دين خود را از راه بين النهرين به فلسطين ، مصر و افريقاى شمالى و امپراتورى روم رسانيدند و دامنهء تبليغ آن به آسياى صغير ، يونان ، ايتاليا و كشور گل و اسپانيا رخنه كرد . ولى امپراتوران روم به سختى ، قانون اعدام پيروان مانى را به موقع اجرا گذاشتند و مانويت از اين‌پس راه اختفا سپرد .\r\n. . . يكى از پيروان نامدار مانى ، سنت اوگوستين بود كه از آباء دين مسيح بود . از سال 372 تا سال 382 ميلادى به آيين مانى گرويد . اوگوستين در آن زمان جوانى بود دانشمند كه فلسفه و ادبيات باستان را نيك فراگرفت و به آموختن دانشهاى فلسفى زمان خودش شوقى وافر داشت ، و در « جستجوى حقيقت » به مطالعهء نوشته‌هاى انجيل مقدس پرداخت . در اعترافهاى او چنين آمده است كه وى به هنگام مطالعهء اين كتاب از همان برگ نخست درنگ كرد . سبب بيزارى او اين بود كه نوشته‌هاى انجيل « امر » داشت نه « اقناع » . شيوهء نگارش كتاب به گونه‌اى بود كه خواننده را راغب نمىكرد . . . آموزشهاى « خشن » مسيحى در آن روزگار ياراى رقابت با فلسفهء گنوستيك و ديگر آموزشها را نداشت .\r\n\r\n","description":"","footnote":"","page_name":" 708 ","page_number":722},
  {"content":"\r\n\r\nسازمان تبليغاتى مانويان بسيار جالب و دقيق بود ، آنها ملزم بودند كه با صبر و حوصله به سؤالات مردم پاسخ بدهند . درميان مبلغين اين مذهب ، عدهء زيادى زن نيز به فعاليت مشغول بودند كه از آن ميان « ژوليا » شهرت بيشترى كسب كرده است . « 178 »\r\nدكتر مشكور در پيرامون گسترش آيين مانوى مىنويسد :\r\nمذهب مانى در چين تا قرن چهاردهم ميلادى ، در كنار مذهب تائو و بودا بطور پنهان در ناحيهء « فوچئه » و « فوكين » به حيات خود ادامه مىداد ، و حتى پس از اين تاريخ نيز در ناحيهء « يانگ‌تسهء » جنوبى پيروان اين دين مىزيستند . در دورهء اسلامى مذهب مانوى بطور مخفى شيوع فراوان داشت . . . تعقيب و قلع‌وقمع مانويان كه در عصر اسلامى از آن تعبير به زنادقه مىشد ، در عهد عباسيان شدت يافت .\r\nاين سختگيريها باعث مهاجرت مانويان به ماوراء النهر گرديد ، ولى به قول ابن نديم ( در كتاب الفهرست ) در قرن چهارم هجرى هنوز گروه بسيارى مانوى در بغداد مىزيستند و وى قريب سيصد تن از آنان را در عهد معز الدوله مىشناخته - است . . . دين مانوى بسرعت در روم و مغرب‌زمين رواج يافت ؛ چنان كه در قرون وسطى حتى در ناحيهء « لانگدوك » در فرانسه نفوذ كرد . . . توسعهء روزافزون آيين مانى روحانيون مسيحى را به رشك آورد و مراكز دين مسيحى درصدد دفاع برآمدند . فرمان امپراتور ديوكلسين ، كه در 31 مارس 279 صادر شد ، پيشواى مانويه را در روم محكوم به‌مرگ كرد . « 179 »\r\nدر ايران در زمان شاپور اول مذهب مانى به آزادى رشد و توسعه يافت و چنان كه گفتيم شاهنشاه به پيشوا و پيروان دين تازه روى خوش نشان مىداد .\r\n\r\nمانى و شاهپور\r\nبا اينكه تعليمات مانى منفى بود و با سياست توسعه‌طلبى شاهپور سازگارى نداشت ، معذلك بطورى كه از منابع مانوى برمىآيد او « تحت تأثير پيامهاى مانى قرار گرفت و به او اجازه داد كه در سرتاسر امپراتورى آزادانه فعاليت مذهبى نمايد . مانى خودش مىگويد كه حتى شاه دستور داد كه متنفذين محلى هريك به نوبهء خود ، در گسترش و حمايت دين جديد تسهيلاتى فراهم سازند . در شرح زندگى خود ، مانى مىگويد من نزد شاهپور شاه آمدم ، او مرا در نهايت احترام پذيرفت و به من اجازه داد كه در سراسر كشورش « كلام زندگى » را تعليم دهم . من چند سال جزو ملازمان او بودم . » ( كفالايا ، ص 15 تا 31 و 33 )\r\n\r\nمانى و بهرام\r\nبا اينكه در عهد شاهپور ، مانى و كرتير غالبا در ملازمت شاه بودند در دوران قدرت بهرام مناسبات آن دو به تيرگى گراييد و كرتير به كمك همفكران خود ، مانى را عنصرى زيانبخش به حال مملكت معرفى كرد تا جايى كه بهرام مانى را نزد خود خواند و خطاب به او چنين گفت : به تو خوش‌آمد نمىگويم . اما رسول خدا\r\n\r\n\r\n","description":"","footnote":"\r\n( 178 ) . تمدن ايران ساسانى ، پيشين ، ص 124 .\r\n( 179 ) . مأخوذ از : دكتر مشكور ( تتبعات ) در مجلهء وحيد .\r\n","page_name":" 709 ","page_number":723},
  {"content":"\r\n\r\nجواب داد : چرا ؟ آيا از من بدى سر زده ؟ شاه گفت : قسم خورده‌ام نگذارم تو در اين سرزمين بمانى . و در نهايت غضب به رسول خدا چنين خطاب كرد : از وجود تو چه كارى ساخته است وقتى كه نه به جنگ مىروى نه دنبال شكار مىروى ؟ اما شايد از جهت حذاقتت در دوا و طبابت مفيد باشى ؟ نه ، حتى از اين جهت هم نه . و رسول خدا جواب داد : من هرگز به تو بدى نكرده‌ام و هميشه به تو و فاميلت نيكى نموده‌ام و بسيارى از خدمتگزارانت را از روح شيطانى دروغ رهايى بخشيده‌ام و بسيارى را باعث شدم از بستر بيمارى رهايى يابند و بسيارى را از بت نجات دادم و بسيارى را كه به‌مرگ رسيده بودند دوباره حيات بخشيدم . در اين ملاقات مانى از محبتهاى شاهپور و هرمزد ياد كرد و به بهرام گفت : هرطور كه مىخواهى با من رفتار كن .\r\nبطورى كه مىبينيم ، با مرگ شاهپور و هرمزد ، جانشين او ، وضع دگرگون گرديد . بهرام اول كه پادشاهى ضعيف بود ، تحت تأثير موبدان قرار گرفت و با مانى و پيروان او بىاعتنايى كرد . مانى كه مورد بيمهرى قرار گرفته بود ، راه سفر پيش‌گرفت ولى ديرى نگذشت كه شاه دستور احضار او را داد و با وى به تندى سخن گفت و فرمان محاكمه و حبس او را صادر كرد . به گفتهء « يعقوبى » مجلس مباحثهء عمومى تشكيل شد . مانى با موبدان موبد ، كه هم مدعى و هم قاضى بود ، به گفتگو پرداخت و در اين محاكمهء يكطرفى ، مانى را به عنوان خروج از دين به زندان افكندند . مانى 26 روز در حبس بود ، رفتار با او سخت و وحشيانه بود ، پاى او را با زنجير بستند ، زنجير را آنقدر تنگ كردند تا جان دهد . مانى در دوران حبس گفتگوى خود را با پيروان و ياران قديم ترك نكرد و در آخرين ايام عمر ، تعليماتى به منظور تبليغ آيين خود به ياران داد . ظاهرا دو نفر از نزديكترين اصحاب ، تا دم مرگ با او ملاقات و گفتگو مىكردند . پس از مرگ ، پوست او را كندند و پر از كاه كرده از دروازهء جندىشاپور آويختند . همين دروازه در عهد اسلامى به دروازهء مانى معروف بود . مانويان به يادگار اين شهادت ، روزى را معين كرده و جشن گرفتند .\r\nپس از مرگ مانى ، حكومتهاى بعد ، به دستور مبلغين ، مجوس بارها به كشتن مانويان و سوزاندن كتب و آثار آنها مبادرت كردند ، ولى دعات و مبلغين از اشاعهء افكار خود منصرف نشدند ؛ بطورى كه در حدود 300 مسيحى ( ميلادى ) يعنى قريب يك ربع قرن بعد از وفات مانى ، دين وى در سوريه و مصر و افريقاى شمالى تا اسپانى و ممالك گال گسترش يافت .\r\nدر سنهء 372 مسيحى ، قانون معروف قسطنطين برضد اهل بدعت ( مانويان ) را نيز دربر گرفت .\r\nآنها بموجب مقرراتى چند ، از حق شهادت دادن در محاكم و ارث بردن محروم شدند و براى برگزيدگان آنها جزاى اعدام مقرر گرديد و حكم به تبعيد همهء مانويان داده شد . ولى اين اقدامات شديد مانع تبليغ افكار و عقايد آنها نشد . پيروان متعصب مانى ، كه پيغمبر خود را خاتم الانبياء مىدانستند ، براى آنكه اين مذهب براى ملل و نحل مختلف قابل درك باشد ، اصطلاحات خود را با اصطلاحات ديگر ملل هماهنگ مىكردند و مبلغين را در استعمال هر زبانى براى بيان عقيدهء خود آزاد مىگذاشتند .\r\n\r\nمانى در شاهنامه\r\nفردوسى ضمن بيان وقايع سلطنت شاپور از مانى چنين ياد مىكند :\r\n\r\n","description":"","footnote":"","page_name":" 710 ","page_number":724},
  {"content":"\r\n\r\n بيامد يكى مرد گويا ز چين * كه چون او مصور نبد در زمين\r\nبدان چربدستى رسيده به كام * يكى پرمنش مرد ، مانى به نام\r\nبه صورتگرى گفت : « پيغمبرم * ز دين‌آوران جهان برترم »\r\nز چين نزد شاپور شد بارخواست * ز پيغمبرى شاه را يار خواست\r\nسخن گفت مرد گشاده‌زبان * جهاندار شد زان سخن بدگمان\r\nسرش تيره شد موبدان را بخواند * زمانى فراوان سخنها براند\r\nكزين مرد چينى چيره‌زبان * فتادستم از دين خود در گمان\r\nبگويند و هم زو سخن بشنويد * مگر خود به گفتار او بگرويد\r\nبگفتند كاين مرد صورت‌پرست * نه برپايهء موبدان موبد است\r\nزمانى سخن بشنو او را بخوان * چو بيند ترا كى گشايد زبان\r\nبفرمود تا موبد آمدش پيش * سخن گفت با او ز اندازه بيش\r\nفروماند مانى ميان سخن * ز گفتار موبد ز دين كهن\r\nبه دو گفت : « كى مرد صورت‌پرست * به يزدان چرا آختى خيره‌دست\r\nكسى كاو بلند آسمان آفريد * به دو در ، مكان و زمان آفريد\r\nكجا نور و ظلمت به دو اندر است * ز هرگوهرى گوهرش برتر است \r\nدر ايران باستان مخصوصا تا قبل از استقرار حكومت ساسانيان ، پيروان اديان و مذاهب گوناگون در امر آموزشهاى دينى و انجام آداب و مراسم مذهبى ، از آزادى كامل برخوردار بودند ، ولى در دورهء ساسانيان از بيم مداخلات روم و ارمنستان و ديگر مناطق مسيحىنشين ، نسبت به پيروان مذهب مسيح سختگيرى مىشد . به قول لوكونين ، پس‌ازآنكه حكومت ساسانيان قوام گرفت آيين زرتشت و آتشكده‌ها چون پايگاهى براى حكومت ضرورت يافت ؛ به همين مناسبت ، تساهل جاى خود را به سختگيرى داد .\r\n. . . انهدام نفوذ دين يهود ، مسيحيت ، بوداييگرى ، برهماييگرى و مزداييگرى ، و نيز از ميان برداشتن ارتداد در آيين زرتشت و پايان دادن به نهضت مانى و مانويان در ايران ، لازم مىنمود . پس از مرگ شاپور يكم ، زمانى كه نفوذ كرتير بر شاهنشاه ايران فزونى گرفت و كرتير نزديكترين رايزن شاهنشاه شد و به پايهء موبد اهورامزدا رسيد . . . تعصب و آزار مانويان آغاز شد . . .\r\nمحتملا اگر مذهب مانى از جنبه‌هاى منفى و غير فعل عارى بود سلاطين ساسانى به تقويت آن همت مىگماشتند ، ولى چون مانويان اين جهان را خوار مىشمردند و مردم را از كارهاى توليدى و ثمربخش بازمىداشتند دولتها ممكن نبود با چنين مذاهبى روى موافق نشان بدهند . « 180 »\r\n\r\nعقايد و افكار و آثار مانى\r\nچنان كه اشاره شد ، مانى مىكوشيد كه دين او سراسر عالم را فراگيرد .\r\nوى براى اجراى اين نقشه عقايد خود را با عقايد ملل و نحل مختلف وفق مىداد و از اصطلاحات و تعبيرات مذهبى آنها براى\r\n\r\n\r\n","description":"","footnote":"\r\n( 180 ) . همان ، ص 158 .\r\n","page_name":" 711 ","page_number":725},
  {"content":"\r\n\r\nجلب قلوب عموم ملل استفاده مىكرد . بنابراين ، مانى از عيسويت و طريقهء مرقيون ، و مذاهب زروانى ، زردشتى و بودايى و فلسفهء يونانى و غيره براى بيان عقايد مذهبى خود استفاده كرد و درميان هر قوم و ملتى ، رنگى خاص به اقوال و آراء خود داد تا بيشتر بتواند در اذهان عمومى نفوذ كند . اين مرد قسمتى از كتب خود را به لغت پهلوى ساسانى و قسمتى ديگر را به زبان پهلوى اشكانى به رشتهء تحرير درآورد ، و در خط و زبان ايرانيان اصلاحاتى كرد و موفق شد كه خط پهلوى را كه بسيار پيچيده و مشكل بود ، به خطر سريانى ، كه سهلتر و آسانتر بود ، تبديل كند .\r\nاز مهمترين كتب او شاپورگان ، كنز الاحياء ، سفر الجبا بره ، سفر الاسرار و فرقماطينا معروف است .\r\nعلاوه‌براين ، مجموعه‌اى از تصاوير زيبا و جالب ارتنگ يا ارژنگ از او باقى مانده كه از كتاب اخير نسخه‌اى تا عهد غزنويان و سلاجقه در غزنه وجود داشته است . بطورى كه آقاى تقىزاده در تتبعات خود راجع به مانى متذكر شده‌اند : « شرح عقايد و بيان سيستم فكرى و مذهبى مانى فوق العاده عجيب و دشوار و در مواردى متناقض و غيرقابل درك است . مخصوصا موقعى كه وى از ده آسمان و هشت زمين و هفت ستون و سه چرخ و ديوهاى دريا و قسمتهاى آسمان سخن مىگويد و ضخامت هرفلك را ده هزار فرسنگ مىخواند ، درك و توجيه مطلب بسى دشوار مىشود . اساس دين مانى بر دو اصل خير و شر و نور و ظلمت و سه دور يعنى ماضى و حال و استقبال مبتنى است . منشأ كل وجود يا خداى بزرگ دوتاست كه يكى را نور و ديگرى را ظلمت مىناميم . قبل از حدوث خلقت ، اين دو اصل مجزا و مستقل از يكديگر وجود داشته ؛ مقر نور در بالا و مقر ظلمت در پايين بود . در قلمرو نور نظم و آرامش و صلح و سعادت حاكم بود ، درحالىكه در منطقهء ظلمت ، اغتشاش و ظلم و كثافت فرمانروايى داشت . مانى اولى را درخت حيات و دومى را درخت مرگ ناميده است . ( شبيه شجرهء طيبه و شجرهء خبيثه در قرآن ) . » « 181 » در قلمرو نور ، پدر عظمت و در قلمرو ظلمت ، پادشاه تاريكى ، اهريمن حكومت مىكند . پس از آنكه سپاه ظلمت به قلمرو عالم نور نزديك شدند و به داخل آن راه يافتند ، جنگ بين نور و ظلمت آغاز شد .\r\nجامعهء مانوى از 5 طبقهء مشخص تشكيل مىشد :\r\nطبقهء اول ، دوازده رسول ، طبقهء دوم 72 اسقف ، طبقهء سوم 360 تن شيوخ ، طبقهء چهارم برگزيدگان ، طبقهء پنجم سماعون يا نيوشگان كه عدهء افراد آن محدود نبود و در حقيقت كليهء مؤمنان و كسانى كه طاقت اجراى تعاليم دشوار طبقهء برگزيدگان را نداشتند ، در اين صف وارد مىشدند .\r\nحكمت عملى فرقهء مانويه مبتنى بر قواعد و اصولى است كه از آن جمله 7 مهر ( به ضم ميم ) مربوط به امور اعتقادى و رفتار و كردار اشخاص بود ، و از اين هفت مهر ، مهر دهان عبارت از احتراز از گفتار بد و كفرآميز ، مهر دست خوددارى از اعمال زشت ، و مهر دل ، خوددارى از شهوات و آرزوهاى پليد بود .\r\nاين مهرها براى عامهء مؤمنان و طبقهء برگزيدگان مفهوم واحدى نداشت . برگزيدگان\r\n\r\n\r\n","description":"","footnote":"\r\n( 181 ) . مانى و دين او ، پيشين ، ص 37 ، ( به اختصار ) .\r\n","page_name":" 712 ","page_number":726},
  {"content":"\r\n\r\nنبايست پيشه‌اى اختيار كنند كه موجب زيان عناصر شود ، يا در پى تحصيل آسايش مادى باشند . خوردن گوشت حيوانات و آزار رسانيدن به ذرات نور و خوردن شراب بر آنها ممنوع بود ؛ بيش از غذاى يك روز و لباس يك سال ، از مال دنيا نبايد چيزى داشته باشند ؛ بايد بدون زن و هرگونه تعلقى براى نشر پاكى به اقطار جهان سفر كنند . ولى عامهء مؤمنان يعنى نيوشگان از اين قواعد سخت معاف بودند و مىتوانستند به مشاغل عادى خود ادامه دهند ، گوشت بخورند بدون اينكه به دست خود حيوان را بيجان كرده باشند ، مىتوانستند زن بگيرند و به زندگى ساده‌اى ، بدون دلبستگى زياد به دنيا ، ادامه دهند . بر طبقهء نيوشگان فرض بود كه نذر كنند غذاى گزيدگان را فراهم آورند و به آنان تقديم كنند .\r\nدادن زكات و روزه گرفتن و نمازگذاشتن تكليف عمومى بود . هر ماه هفت روز روزه مىگرفتند . در 24 ساعت چهار دفعه نماز مىخواندند . پيش از شروع نماز با آب وضو مىگرفتند و در صورت فقدان آب با خاك و چيزهاى ديگر تيمم مىكردند و در نماز 12 دفعه به سجده مىافتادند . صدقه دادن واجب بود ( شبيه به مقررات و مقالم اسلام ) .\r\nاز تكاليف منفى سماعين يا نيوشگان ، نپرستيدن بت ، دروغ نگفتن ، بخل نكردن ، نكشتن ، زنا نكردن ، دزدى نكردن ، فريب ندادن ، خوددارى از سحر ، و احتراز از شك در دين و مسامحه در اعمال مذهبى بود .\r\nپس از مانى يكى از پيروان وفادار او به نام سيس ، بنابر وصيت و تعيين او ، به عنوان خليفهء كل مانويان در بابل اقامت گزيد . چون او را مصلوب كردند اينايوس نامى به خلافت رسيد . دربارهء اخلاق و روش زندگى مانويان ، اظهارنظرهاى مختلفى ديده مىشود . اخلاق مانويان به گواهى دوستان و دشمنان اين جماعت ، بسيار عالى و آميخته با صفا و صميميت بود ؛ بطورى كه سنت اگوستين خصم بزرگ آنها ضمن مباحثه با اسقف مانوى افريقايى « به اخلاق بىعيب مانويان شهادت مىدهد . » و علماى عاليقدرى نظير محمد بن زكريا و ابن المقفع مجذوب عقايد و تعليمات آن جماعت شده‌اند . بر اثر اكتشافات گرانبهايى كه در آسياى مركزى به همت شرق‌شناسان روسى و آلمانى به عمل آمده ، كتب و اوراق خطى بسيارى از مانويان به دست آمده كه بعضى از آنها به زبان تركى و برخى به زبان درى است . از بركت اين اسناد مىتوان بيشتر در صحت و سقم اطلاعاتى كه مؤلفين مسلمان و نصارى دربارهء دين مانى و پيروان او داده‌اند ، تحقيق و مطالعه نمود .\r\nچنان كه اشاره كرديم ، با مرگ مانى و خلفاى او مذهب مانوى و راه و رسم آن از بين نرفت بلكه در ايران بطور مخفى ، در بسيارى نقاط آشكارا ، اصول مذهبى مانى تبليغ مىشد . پس از ظهور اسلام ، از فعاليت مانويان كاسته گرديد . بعضى مىگويند چون بسيارى از تعاليم صوفيه شباهت به آداب مانويان دارد ، بعيد نيست كه راه و رسم مذهبى آنها به رشد تصوف در ممالك اسلامى كمك كرده باشد . ادوارد براون در مقام مقايسهء كيش زردشتى با آيين مانويان مىنويسد :\r\nبطور كلى دين زردشتى . . . از جهت اينكه پيروان خود را تشويق مىكند كه وجودشان مثمر ثمر باشد و زمين را بارور سازند و اراضى حاصلخيز را توسعه دهند و\r\n\r\n","description":"","footnote":"","page_name":" 713 ","page_number":727},
  {"content":"\r\n\r\nدانه بيفشانند و محصول آن را درو كنند و در اين راه از رنج كار روگردان نباشند ، اساسا مذهبى مادى است . از طرف ديگر ، طبق نظر مانويان ، امتزاج نور و ظلمت كه دنياى ماده را به وجود آورده اصلا شر بوده . . . هرچيزى كه سبب شود امتزاج نور و ظلمت ادامه يابد از قبيل زناشويى و توالد و تناسل ، در نظر مانى و اتباعش شر و نكوهيده است . در اينجا متوجه مقصود هرمز مىشويم كه گفته بود : « اين مرد آمده است و مردم را به نابود كردن دنيا دعوت مىكند . »\r\nمذهب زردشت مذهبى بود ملى و مبارز و مادى و جهانگشا . مانويت برعكس به همهء عالم ناظر بود ، يك نوع تفكر عارفانه را براى اعتلاء روح و نقس لازم مىشمرد و به زهد و رياضت و انزوا و انقطاع از امور دنيا توجه داشت . « 182 »\r\n\r\nارزش اجتماعى مذهب مانى\r\nبا اينكه مذهب مانى واكنشى عليه مظالم و بيدادگريهاى طبقات ممتاز در آن دوران بود ولى در عمل ، تعليمات مانى براى مبارزه با اشرافيت و زندگى پرتجمل آنان مفيد نبود ، زيرا مانى هيچ راهى عملى براى پايان دادن به ستمگرى اشراف و فئودالها نشان نداد ، بلكه برعكس ، با اجراى تعاليم او يعنى با اعراض از ماديات و امور دنيوى و خوددارى از زناشويى و امساك در غذا و روزه‌گرفتن و تحمل محروميتهاى گوناگون طبعا اكثريت مردم يعنى طبقهء وسيع كشاورزان و پيشه‌وران ضعيف و ناتوان مىشدند ، و فكر مقاومت و نيروى پايدارى و مبارزه در برابر ستمگران را از كف مىدادند . به اين ترتيب مىبينيم مذهب مانى بر خلاف آيين زرتشت مذهبى سازنده نبود و مردم را به سعى و عمل و كار و كوشش تبليغ و تحريص نمىنمود بلكه جامعهء بشرى را به سوى ضعف و فتور رهبرى مىكرد .\r\nدر پهنهء پيكار بين نيكى و بدى « . . . آنچه انسان را پيروزى مىبخشد ميانه‌روى است ؛ هم زهد و ترك دنيا ناپسند است و هم لذت‌جويى مفرط . زندگى در نظر زرتشتى مانند يك اسارت ممتد طولانى همراه با درد و اشك و آه نيست . زرتشتى در اين جهان خود را چون بيگانهء مهجورى كه از يار و ديار خود جدا مانده و پيوسته مشتاق بازگشت به مبدأ خويش است نمىداند ، بلكه شادخوارى و خوشدلى را تكليف مقدس خويش مىداند ؛ تكليف مقدس خويش در برابر خدايى كه نيكيها و زيباييها را براى او آفريده است ، كسى كه دست از شاديها و لذتهاى جهان بشويد در واقع نسبت به آفرينندهء نيكيها ، كه اهتمام در آبادى جهان بهترين ستايش اوست ، عصيان و ناسپاسى كرده است و از اين روست كه مانويان و بوداييان در نظر پيروان زرتشت ، تا بدان حد گمراه و رياكار شناخته آمده‌اند . . . در نظر پيروان زرتشت ، جسم و ماده به هيچوجه منشأ اثر نيست بلكه آفريدهء خير است و از اينجاست كه ثنويت زرتشتى منشأ فكر زهد و رياضت ، چنان كه در آيين عيسى و بودا پديد آمده است ، نشده است . . . از اين‌رو تعليم زرتشت رنگى از شادى و خوش‌بينى دارد و اين مايه خوش‌بينى و شادمانى نيز نه در اعتقاد زروانيان كه مبتنى بر\r\n\r\n\r\n","description":"","footnote":"\r\n( 182 ) . تاريخ ادبى ايران ، ج 1 ، پيشين ، ص 238 .\r\n","page_name":" 714 ","page_number":728},
  {"content":"\r\n\r\nجبر است ديده مىشود و نه در ثنويت مانى كه خير واقعى و خير روحانى را به كلى با آنچه در اين جهان به خطا خير خوانده مىشود ، مغاير مىبيند ! . . . » « 183 » پس‌ازآنكه تلاش مزدك در راه از بين بردن اختلافات طبقاتى بجايى نرسيد يأس و حرمان بيش‌ازپيش در بين مردم راه يافت و زمينه براى انتشار آيين زروان فراهم گرديد .\r\n« . . . در رسالهء مينوك خرد كه در واقع يك رسالهء زروانى به‌شمار است ، جبر با صورتى يأس‌انگيز جلوه دارد ؛ يك‌جا مىگويد : « با نيروى خرد و دانش نيز از دست قضا نمىتوان حذر كرد و چون قضاى نيك يا بد دررسد ، آنكه خردمند است در كار خويش فروماند و آنكه فرومانده است توانايى يابد ؛ قضا ناتوان را توانا مىكند و توانا را ناتوان ، غافل را كوشا مىكند و كوشا را غافل . . . ! » « 184 »\r\nاين تعاليم مردم را از تلاش و كوشش و مبارزه بازمىدارد و با تعاليم زرتشت ، كه در آن آدمى فاعل و مختار و سازندهء سرنوشت خويش است ، تفاوت بارز دارد . اشاعهء اين افكار به زيان مردم و به نفع طبقات فرمانروا بود ، زيرا مردم را از تلاش و مبارزه با ستمگران بازمىداشت و وضع طبقات حاكم را تأييد و تثبيت مىكرد . آگاسياس وضع اسفبار مردم را در آن روزگار چنين توصيف مىكند : « اقويا به ضعيفان تعدى مىكردند و اعمال دور از انصاف و انسانيت مرتكب مىشدند . »\r\nبه عقيدهء محققان شوروى ، مانى و پيروان او اصولا با نابرابرى و اختلاف عظيم طبقاتى و ظلم و ستم روحانيان و فئودالها و نظام بردگى مخالف بودند . گرايش توده‌هاى كثير خلق در سراسر آسياى ميانه و شرق نزديك به اين مذهب ، نشان‌دهندهء اعتراض توده‌هاى مردم عليه تجمل و ثروت هيأت حاكمه و طبقهء فرمانروا بود . و چون در معنى ، تعاليم مانى مخالف با سياست اقتصادى و اجتماعى دولت ساسانى بود ، وى را به شرحى كه گفتيم به محاكمه دعوت و اعدام كردند .\r\n\r\nعيسويان ايران\r\nچنان كه ديديم در شاهنشاهى ساسانى ، مذاهب مختلفى وجود داشت كه اهم آنها مذهب زرتشتى ، بودايى ، مانوى ، عيسوى ، يهودى و مزدكى بود .\r\nكريستن سن مىنويسد : « روحانيان زردشتى بسيار متعصب بودند و هيچ ديانتى را در داخل كشور تجويز نمىكردند ، ليكن اين تعصب بيشتر مبتنى بر علل سياسى بود . دين زردشت ديانت تبليغى نبود و رؤساى آن داعيهء نجات و رستگارى كليهء ابناى بشر را نداشتند ، اما در داخل كشور مدعى تسلط تام و مطلق بودند . پيروان ساير اديان را كه رعيت ايران به‌شمار نمىآمدند ، محل اطمينان قرار نمىدادند ؛ خاصه اگر همكيشان آنها در يكى از ممالك خارجه داراى عظمتى بودند . اين طبقهء روحانى خطر وجود مانويان را در داخل دولت شاهنشاهى دفع كردند . فرق يهودى بابل براى آيين زردشت و دولت ايران ، موجب خطرى محسوب نمىشدند . هرچند اردشير اول چندان روى خوشى به يهود نشان نداد و يهوديان به ياد آزاديى كه در زمان اشكانيان داشتند ، حسرت مىخوردند ، و در دورهء اول عهد ساسانى گاهگاه تحت فشار واقع مىشدند ، خاصه وقتى كه مىخواستند از زير بار ماليات شانه خالى كنند ، با اين حال\r\n\r\n\r\n","description":"","footnote":"\r\n( 183 ) . تاريخ ايران بعد از اسلام ، پيشين ، ص 210 .\r\n( 184 ) . همان ، ص 214 به بعد .\r\n","page_name":" 715 ","page_number":729},
  {"content":"\r\n\r\nروىهم‌رفته اين طايفه بطور كلى ، تحت حمايت شاهنشاه ايران ، به صلح و آرامش مىزيستند . اما وضع عيسويان با آنان بسيار اختلاف داشت . . . تا زمانى كه دولت امپراتورى روم ديانت رسمى نداشت ، عيسويان ايرانى در آرامش مىزيستند ، اما چون قسطنطين ، امپراتور روم ، به عيسويت گرويد ، وضع تغيير كرد . عيسويان ايران . . . مجذوب و فريفتهء دولت مقتدرى شدند كه همكيش آنان بود . ازاين‌پس زمامداران ايران به پيروان مذهب مسيح به ديدهء يك قوم طرفدار اجنبى مىنگريستند و همواره مراقب اعمال آنان بودند . شاهپور دوم به شاهزادگان كشور آرامى نوشت كه سيمون ، رئيس عيسويان ، را دستگير كنند و ماليات سرشمارى و خراج اين قوم را دوبرابر وصول كنند ، زيرا آنان در ناز و نعمت به سرمىبرند و دوستدار دشمن ما قيصرند .\r\nپس از وصول اين دستور ، سيمون را زندانى كردند ولى او به فرمان شاه وقعى ننهاد . شاهپور چون از جريان اطلاع يافت در خشم شد و فرياد برآورد و گفت : سيمون مىخواهد پيروان خود را به شورش برانگيزد و مملكت را به همكيش خود قيصر بسپارد . » « 185 »\r\nاز اين تاريخ ، كشتار و تبعيد عيسويان به علل سياسى آغاز گرديد . در سال 362 ميلادى يك نفر اسقف با نه هزار عيسوى ساكن شهر فنك « 186 » پس از يك شورش ، به خوزستان تبعيد شدند . يك منبع تعداد مقتولين عيسوى عهد شاپور را به شانزده هزار نفر بالغ دانسته - است . پس از شاپور ، اردشير دوم هم نسبت به عيسويان خوش‌بين نبود . ولى شاپور سوم ، و و هرام چهارم با امپراتورى روم مناسبات خوبى داشتند . يزدگرد اول نيز به جهات سياسى و براى تحكيم سلطنت و فرمانروايى خود ، با حكومت روم و عيسويان ، روشى ملايم پيش - گرفت ؛ نسبت به قوم يهود نيز خوشرفتارى كرد ، ولى اين وضع دوام نيافت . عيسويان از روش ارفاق‌آميز يزدگرد سوء استفاده كردند و در يكى از شهرهاى خوزستان ، يك نفر روحانى عيسوى با رضايت اسقف ، آتشكده‌اى را ، كه نزديك كليساى عيسويان بود ، ويران كرد .\r\nشاه شخصا رسيدگى كرد و روحانى عيسوى به عمل خود اعتراف نمود و به ديانت زردشتى اهانت و بدگويى كرد . شاه به اسقف مسيحى فرمان داد آتشكده را مجددا بسازد ولى او امتناع كرد و با اين عمل متهورانه محكوم به اعدام گرديد .\r\nعيسويان ، در چند مورد ديگر ، به چنين اعمال كودكانه‌اى دست زدند ، در نتيجه ، حسن ظن يزدگرد به بدبينى شديدى تبديل يافت و فرمان زجر آنان صادر شد ، و « مهر شاپور » موبدان موبد ، مأمور اجراى دستور شد . درميان مناطقى كه عيسويان در آن زيست مىكردند ارمنستان بيش از همه سبب اضطراب و ناراحتى حكومت ايران را فراهم مىكرد ، زيرا عيسويت در اين ناحيه به سرعت پيشرفت مىكرد ، و زمامداران ايران مىدانستند كه با ارتباطى كه بين عيسويان اين منطقه و امپراتورى روم وجود دارد ، تصاحب اين منطقه امرى ناپايدار و بىارزش است .\r\n\r\n\r\n","description":"","footnote":"\r\n( 185 ) . ايران در زمان ساسانيان ، پيشين ، ص 290 و 291 ( به اختصار ) .\r\n( 186 ) .  Phenek \r\n","page_name":" 716 ","page_number":730},
  {"content":"\r\n\r\n\r\nگفتگوها و مشاجرات مذهبى\r\nپس از شور و گفتگوى بسيار ، « مهرنرسى » به نام شاه براى حل مشكلات مذهبى ، اعلاميهء زير را به نجباى ارمنستان ابلاغ كرد :\r\n« . . . اصول ديانت خود را كه متكى بر حقيقت و مبتنى براساس و قواعد محكم است ، نوشته و براى شما فرستاديم . ميل داريم شما كه وجودتان براى كشور ما تا اين اندازه مفيد و براى ما تا اين حد عزيز است ، كيش مقدس و حقيقى ما را بپذيريد و ديگر در آن ديانت ، كه همه مىدانيم باطل و بيفايده است ، باقى نمانيد . بنابراين ، پس از استحضار از اين فرمان ، بدون اينكه خيالات ديگرى در خاطر خطور دهيد ، بايد اصول ديانت ما را به طيب خاطر بپذيريد . ما در راه موافقت ، تا آنجا پيش آمديم كه به شما اجازه داديم كه ديانت موهوم خود را كه تا امروز موجب خرابى كار شما شده است ، براى ما بنويسيد . اگر شما با ما هم اعتقاد شويد گرجيان و آلبانيها ياراى آن نخواهند داشت كه از فرمان ما سرپيچى كنند . »\r\nمىتوان حدس زد كه منضم به اين فرمان ورقه‌اى بوده است حاكى از اصول مهمهء ديانت مزداپرستى . بارى اساقفهء عيسوى و معاريف روحانيان ارمنى مجتمع شدند تا در اين باب رأى بزنند . « لازار » نام حضار اين مجلس را ذكر كرده و معلوم مىشود مأخذ معتبرى در دست داشته است . جوابى كه از روى كمال وقاحت و جسارت به اين نامه داده‌اند ، در كتاب لازار درج شده ، و ما بعضى مطالب آن را ذيلا مىآوريم : « ما هنگامى كه در حضور شاهنشاه بوديم مغان را كه مقنن شما به شمارند ، مورد استهزاء قرار مىداديم ؛ حال نيز اگر ما را مجبور كنيد نوشته‌هاى آنان را بخوانيم و گفتارى را بشنويم كه ابدا قابل توجه و شايستهء تفكر ما نتواند - بود ، همچنان به استهزاء مغان مىپردازيم . ازاين‌رو محض حفظ احترام شما آن نامه را كه موجب استهزاء مىشد ، بازنكرديم و دست‌خط شما را نخوانديم . دينى كه مىدانيم تحقيقا باطل است و نتيجهء اوهام مشتى مجانين و ابلهان بيش نيست و بعضى موهومات آن را علماى مزور شما شرح داده‌اند ، هرگز قابل پيروى نشناخته و اصول آن را شايستهء استماع و قرائت نمىدانيم . درهرحال خواندن شرايع شما موجب خندهء ما مىشود . هم قانون ، هم قانونگذار و هم پيروان قانون در نظر ما شايستهء استهزاء هستند . از اينجاست كه ما بر خلاف امرى كه كرده‌ايد ، اصول ديانت خود را ننوشته و نزد شما نفرستاديم . شريعت ناپاك شما را لايق خواندن و انديشيدن ندانسته‌ايم و به حكم عقل كاملى كه شما داريد ، حق اين بود كه قبلا اين نكته را در نظرگرفته و نيز استهزاء ما را به جانب خود سرنمىداديد . ما چطور مىتوانيم دين حق و شريعت الهى خود را در برابر جهل شما عرضه كنيم و آن را هدف استهزاء و دشنام شما قرار دهيم . اما راجع به اصل دين خود ، اجمالا گوييم كه مانند شما عناصر و خورشيد و ماه و باد و آتش را نمىپرستيم و اين‌همه خدايانى كه شما در زمين و آسمان داريد ستايش نمىكنيم ، بلكه يكتا خدايى را\r\n\r\n","description":"","footnote":"","page_name":" 717 ","page_number":731},
  {"content":"\r\n\r\nعبادت مىنماييم كه آسمان و زمين و هرچه در آنهاست آفريدهء اوست . « 187 »\r\nيزدگرد پس از وصول جواب اساقفه ، رؤساى خاندانهاى بزرگ ارمنى را طلب كرد ، همه را به زندان فرستاد . جواهر لعل نهرو در كتاب معروف خود ، نگاهى به تاريخ جهان ، مىنويسد :\r\nدر قرن سوم ميلادى ، يك نوع احيا و رنسانس در ايران صورت گرفت و سلسلهء تازه‌اى به قدرت رسيد . اين سلسلهء تازه خاندان ساسانيان بود كه يك ناسيوناليسم شديد و متجاوز داشت و مدعى بود كه جانشين پادشاهى هخامنشى مىباشد .\r\nهمچنان‌كه در مورد تمام نهضتهاى ناسيوناليستى مىتوان ديد ، اين ناسيوناليسم خشن ساسانى هم ، كوته‌بين بود و نسبت به ديگران مدارا نداشت .\r\nشايد اين امر نتيجهء آن بود كه اين دولت در فاصلهء دو حكومت بزرگ و متجاوز قرارگرفته بود . در سمت مغرب آن ، امپراتورى روم يعنى امپراتورى بيزانس روم شرقى قرار داشت و در طرف شرق آن ، قبايل متجاوز ترك دايما در حال پيشرفت بودند . در زمان ساسانيان ، روحانيان زردشتى قدرت فوق العاده داشتند و دولت ساسانى را كنترل مىكردند و نسبت به عقايد مخالف بسيار سختگير بودند . . .\r\nبطوركلى ، سياست مذهبى سلاطين ساسانى يكسان نبود ؛ اردشير اول در راه پيشرفت مذهب زرتشت كوشش فراوان كرد . تعقيب و آزار عيسويان از سال 339 تا هنگام فوت شاهپور دوم دوام داشت و در طول اين مدت زجر و آزار عيسويان بشدت ادامه يافت . پس‌ازآنكه شاهپور سوم و وهرام چهارم به سلطنت رسيدند سياست مودت‌آميزى با امپراتورى روم درپيش گرفتند ؛ در نتيجه مسيحيان مقيم ايران از آرامشى نسبى برخوردار شدند . همچنين مسالمتى كه يزدگرد اول در روابط خود با عيسويان اظهار مىكرد ، بلاشك ، معلول جهات سياسى بود ، زيرا كه با استوار كردن بنيان صلح ايران و روم مىتوانست مساعى جميله در تحكيم اقتدار سلطنت خويش به كار برد . علاوه‌براين ضرورت سياسى ، مىتوان گفت كه طبعا يزدگرد مايل به مسامحه در امور ديانتى بوده است . « اليزه » در مورد يزدگرد ، نكتهء جالب توجهى ذكر مىكند و مىنويسد :\r\nيزدگرد تمام اديان كشور خود را مطالعه كرد و آنها را با ديانت زردشتى سنجيد و آيين عيسويان را نيز فراگرفت . از كلمات اوست : « بپرسيد ، دقت كنيد ، ببينيد هركدام بهتر بود ما آن را اختيار مىكنيم . » بنا به عقيدهء اين نويسندهء متعصب ارمنى ، پادشاه اين سخن را به قصد فريب و بنابر دورويى مىگفت ، ولى به عقيدهء ما اگر اين روايت صحيح باشد ، كار اين شهريار اقدامى بسيار مستحسن براى كشف حقيقت اديان آن عصر بوده است .\r\nاين قبيل كارها در تاريخ پادشاهان ساسانى سابقه دارد . چنان كه ديديم شاهپور اول و هرمزد اول به كيش مانى علاقه پيدا كردند و بعدا آيين مزدك در گواذ تأثير كرد . « 188 »\r\nانوشيروان نسبت به پيروان اديان مختلف ، روشى مسالمت‌آميز پيش‌گرفت و مثل اكثر سلاطين\r\n\r\n\r\n","description":"","footnote":"\r\n( 187 ) . همان ، ص 308 و 309 .\r\n( 188 ) . همان ، ص 307 .\r\n","page_name":" 718 ","page_number":732},
  {"content":"\r\n\r\nساسانى تحت‌تأثير تحريكات و تعصبات روحانيان زردشتى قرارنگرفت . هرمزد ، پسر انوشيروان ، كه عادلترين و رعيت‌نوازترين سلاطين ساسانى است ، مانند كورش ، نسبت به پيروان اديان مختلف با رفق و مدارا رفتار مىكرد ؛ وى مىگفت :\r\nهمچنانكه تخت ما نمىتواند فقط بر دو پايهء پيشين بايستد و از دو پايهء پسين بىنياز باشد ، دولت ما نيز با رنجش و انزجار رعاياى عيسوى و ساير ملل متنوعه برپاى نتواند ماند . پس بايد از آزار عيسويان دست برداريد و در كارهاى نيكو كوشا باشيد تا نصارى و پيروان ساير اديان اعمال نيك شما را ببينند و به دين شما روى آورند . « 189 »\r\nدر اعمال شهداى ايران ، كه به زبان سريانى است ، قسمتى از گفتگوهاى قلمى و مناظرات بين زردشتيان و عيسويان قابل توجه است ؛ ازجمله زردشتيان مىگفتند : « اين عقيدهء نصارى خطاست كه گويند خيرات و شرور عالم از يك فاميل است ، و خدا غيور و حسود است و براى يك دانه انجير كه از درختى كنده شد ، مرگ را آفريد و نوع بشر را گرفتار آن نمود . اين قسم حسد حتى درميان بشر هم وجود ندارد تا چه رسد به روابط خداوند و خلق . يكى ديگر از خطاهاى عيسويان اين است كه گويند خدا ، يعنى خالق آسمان و زمين ، به اين عالم آمده و از دوشيزه‌اى « مريم » نام كه شوهرش يوسف بود متولد شده ، در صورتى كه عيسى مسيح در حقيقت پسر « فانتور » بوده است و بنابراين از طريق نامشروع به وجود آمده است . ازجمله تناقض‌گوييهاى عيسويان اينكه : رؤساى روحانى آنان گويند خوردن گوشت گناه نيست ولى خودشان از خوردن آن امتناع مىكنند ؛ و گويند زن گرفتن مباح است اما خود از نظر كردن به نسوان احتراز مىكنند ؛ گويند جمع‌آورندهء مال گناهكار است و در مدح فقر راه مبالغه مىپيمايند ؛ مصائب روزگار را دوست دارند و از رفاه و نعمت گريزانند . » از اين مدارك پيداست كه از مدتها پيش بين پيشوايان اين دو مذهب ، مباحثات و مجادلاتى براى به كرسى نشاندن عقايد خود وجود داشته است . پس از وصول جواب اعتراض‌آميز اساقفه ، يزدگرد ناچار روشى تند پيش‌گرفت و عده‌اى را حبس و توقيف نمود . از طرفى رقابت و اختلاف شديدى كه بين خاندانهاى بزرگ ارمنى وجود داشت ، مانع وحدت و يگانگى آنها در مقابل دشمن بود . به‌همين علت ، عده‌اى از آنها به دين قديم باقى ماندند و از امپراتور روم استمداد كردند . ولى امپراتور روم ، كه گرفتار جنگ بود ، نتوانست به يارى آنها برخيزد . بالاخره يزدگرد آنها را به سختى شكست داد .\r\nبا مرگ يزدگرد ، بار ديگر آزادى مذهب در ارمنستان برقرار گرديد . به حكايت بعضى منابع ، عيسويت در عهد ساسانى هميشه ، حتى در سخت‌ترين دوره‌هاى زجر و تعدى ، مجاز بوده است ؛ اگرچه گاهى بعضى از جوامع عيسوى در شهرها و دهات دستخوش آزار عمال ايرانى مىشدند .\r\nعيسويان اصول دينى خود را در انجمنهايى كه در سنوات 410 و 420 در پايتخت كشور ايران تشكيل يافت ، با دو نفر نمايندهء دولت امپراتورى بيزانس برقرار نمودند . فشار هميشه متوجه علماى دين مسيح بود ، اما هيچ گفته نشده است كه عامهء عيسويان را زجر يا مجبور به ارتداد نموده باشند . كشتارهاى بزرگ ندرتا اتفاق مىافتاد و غالبا عيسويان مىتوانستند\r\n\r\n\r\n","description":"","footnote":"\r\n( 189 ) . همان ، ص 463 .\r\n","page_name":" 719 ","page_number":733},
  {"content":"\r\n\r\nبه آرامى در تحت هدايت معنوى جاثليقان و اسقفان خود زيست كنند .\r\nبطورى كه اوليرى ، در كتاب انتقال علوم يونانى به عالم اسلامى ، متذكر شده است :\r\n« كليساى نسطورى در شرق با مسيحيت يونانى در امپراتورى روم فرق بسيار داشت . ظاهرا « بارسوما » ، يكى از پيشوايان كليساى نسطورى ، براىآنكه مسيحيت را با مذهب زردشت آشتى دهد و از وحشت و نگرانى سلاطين ساسانى بكاهد ، كليساى نسطورى را به رنگ ايرانى درآورد . بارسوما براى تأمين استقلال كليساى نسطورى ، نمازها و دعاهاى خاصى براى پيروان مسيحى خود فراهم كرد و براى آنكه از جدايى و افتراق كلى بين مسيحيت و آيين زرتشت بكاهد ، ازدواج را در بين مردان كليسا تشويق كرد . با اينكه در آغاز امر مقرر شده بود كه عمل ازدواج قبل از احراز مناصب دينى صورت گيرد ، بارسوما پس از چندى ، براى آنكه كليساى ايران را از كليساى روم كاملا متمايز سازد و موجبات خشنودى پادشاه را فراهم كند ، موافقت كرد كه اسقفها حتى پس از انتخاب هم مىتوانند همسرى براى خود برگزيند .\r\nبه اين ترتيب از 482 تا آن زمان ، كه اين قوانين لغو شد ، كليساى ايرانى نسطورى كاملا رنگ ايرانى داشت و مسيحيان متعصب آن را شعبهء منحطى از مسيحيت مىشمردند . » « 190 » « مرگ بارسوما از ايرانى شدن كليساى نسطورى چيزى نكاست و شوراى دينى منعقد در سلوكيه به سال 499 رسما ازدواج جاثلقيها و اسقفها و كشيشها را مجاز شناخت . » « 191 »\r\n\r\nسير دانش و تعليم و تربيت در عهد ساسانيان\r\nاز سير علوم و پايهء فرهنگ مردم ايران در اين دوره اطلاعات كافى نداريم . بدون شك ، اكثريت قاطع مردم ، يعنى طبقهء عظيم كشاورزان ، بيسواد بودند ، ولى به احتمال قوى ، دهقانان يا « دهگانان » كه طبقه‌اى ميانه حال و صاحب زمين بودند و مقام سرپرستى كشاورزان را به عهده داشتند ، به اقتضاى شغل ، مختصر سوادى داشتند و همين طبقه ، كه آزادگان نيز خوانده مىشدند ، مستقيما و بلاواسطه از روستاييان بهره‌كشى مىكردند و به حكم بصيرتى كه به اوضاع محلى داشتند به دولت ساسانيان در وصول مالياتها و گردآورى سربازان ، كمك شايان مىكردند .\r\nظاهرا علوم و دانشهاى زمان ، بيشتر در انحصار مغان و پيشوايان مذهبى بوده . به عقيدهء « ا . ا . استاريكف » دانشمند شوروى ، « . . . مىتوان گفت كه در دورهء ساسانيان ، خاصه در دو سدهء آخر آن دوره ، ادبيات به نحو درخشانى راه ترقى و تكامل را پيموده است . از آن زمان ، گذشته از يادگارهاى نوشته‌هاى پهلوى ، يادگارهاى ادبى هم به ما رسيده و بسيارى از آنها در ترجمه‌هاى عربى و سريانى باقى مانده است . . . درميان يادگارهاى پهلوى ، نمونه‌هاى ادبى و مضامين حماسى وجود داشته كه مقدار بسيار قليلى از آنها محفوظ مانده است . »\r\nداستان زرير ( از اوايل سدهء 6 ميلادى ) داستان قهرمان مبارزات مذهبى با ارجاسب و در عين‌حال قهرمان يكى از داستانهايى است كه بيش‌ازهمه جنبهء رمانتيك دارد ؛ و آن مربوط به زمان\r\n\r\n\r\n","description":"","footnote":"\r\n( 190 ) . انتقال علوم يونانى به عالم اسلامى ، پيشين ، ص 92 به بعد ( به اختصار ) .\r\n( 191 ) . همان . ص 100 .\r\n","page_name":" 720 ","page_number":734},
  {"content":"\r\n\r\nهخامنشيان است كه يونانيان نقل كرده‌اند . . . و كارنامهء اردشير بابك كه مىتوان گفت داستان تاريخى است . . . و كتاب چترنگ ( دربارهء بازى شطرنج ) تمام اينها قسمتهاى بسيار قليلى است كه از ادبيات بسيار وسيعى باقى مانده است . » « 192 »\r\nبه عقيدهء ريچاردن فراى « . . . دانش در دورهء ساسانى گويا بيشتر گردآورى مطالب بود ( ترجمه از يونانى به پهلوى ) تا نوآورى و تجديد حيات ادبى . در دوران خسرو بيشتر در كار به كتابت سپردن داستانهاى گوناگون ، افسانه‌ها و غيره مشغول بودند . » « 193 »\r\nجمالزاده مىنويسد :\r\n\r\nداورى ديگران\r\nدانشمند معروف انگليسى « ژ . راولينسون » در كتاب معروف خود سلطنتهاى پنجگانهء بزرگ عالم مشرق‌زمين ، دربارهء ايرانيان قديم گفته است : « ايرانيان قديم ابدا كمكى به ترقى علم و دانش ننموده‌اند . روح و قريحهء اين قوم هيچوقت با تحقيقاتى كه مستلزم صبر و حوصله باشد ، با تجسسات و تتبعات و كاوشهاى پرزحمتى كه پايهء ترقيات علمى است ، ميانه نداشته است .\r\nايرانيان كه طبعا مردمى سبك و جلف و بازيگوش و زياد تند و هوسران هستند ، براى اين گونه كارها ساخته نشده‌اند و به صداقت طبع ، اين گونه كارهاى علمى را به بابليهاى پرحوصله و پركار و به يونانيان صاحب‌نظر و فاضل واگذار مىكردند چنان كه دار العلمهاى مشهورى مانند الرها و پورسيپا و ميلطوس با آنكه هرسه در قلمرو خاك ايران و مركز علم و مقصد دانشمندان جهان بود ، خود ايران را جذب نمىساخت و نه تنها اسباب تحريص به فضل و كمال نگرديد ، بلكه مورد توجه آنها به هيچ‌وجه قرار نگرفت . ايرانيان از آغاز تا پايان سلطنت باعظمتشان ، ابدا التفاتى به تحصيلات علمى نداشتند و تصور مىنمودند كه براى ثبوت اقتدار معنوى خود ، همانا نشان دادن كاخ شوش و قصرهاى تخت‌جمشيد و دستگاه عظيم سلطنت و جهاندارى آنها كافى خواهد بود . » « 194 »\r\nدانشمند فرانسوى گوستاولوبون در كتاب تمدنهاى قديمى خود دربارهء ايرانيان چنين آورده است : « اهميت ايرانيان در تاريخ سياست دنيا خيلى بزرگ بوده است ، ولى برعكس ، در تاريخ تمدن خيلى ناچيز . در مدت دو قرن ، كه ايرانيان قديم بر قسمت مهمى از دنيا سلطنت داشتند . . . در علوم و فنون و صنايع و ادبيات ابدا چيزى ايجاد نكردند و به گنجينهء علوم و معرفتى كه از طرف اقوام ديگرى كه ايرانيان جاى آنها را گرفته بودند ، چيزى نيفزودند . . . ايرانيان خالق نبودند بلكه تنها رواج‌دهندهء تمدن بودند و ازاين‌قرار از لحاظ ايجاد تمدن ، اهميت آنها بسيار كم بوده است و سهم آنها در آنچه سرمايهء ترقيات بشر را تشكيل مىدهد خيلى ناقابل بوده است . » « 195 »\r\n\r\n\r\n","description":"","footnote":"\r\n( 192 ) . ا . ا . استاريكف ، فردوسى و شاهنامه ، ترجمهء رضا آذرخشى ، ص 17 ( به اختصار ) .\r\n( 193 ) . ميراث باستانى ايران ، پيشين ، ص 370 .\r\n( 194 ) . محمد على جمالزاده ، خلقيات ما ايرانيان ، ص 81 .\r\n( 195 ) . همان ، ص 93 .\r\n","page_name":" 721 ","page_number":735},
  {"content":"\r\n\r\nهرودت كه او را ابو المورخين خوانده‌اند ، 24 قرن پيش در حق ايرانيان چنين گفته است : « ايرانى مجاز نيست از چيزى كه عملش قبيح و غيرمجاز باشد سخن براند و در نظر آنها هيچ‌چيز شرم‌انگيزتر از دروغ‌گفتن نيست . از دروغ گذشته ، قرض كردن هم در نزد آنها بغايت زشت و مكروه است و براى اين زشتى ، علتى كه بيان مىكنند اين است كه مىگويند آدم مقروض گاهى مجبور مىشود دروغ بگويد . » همين مورخ در جاى ديگر مىگويد كه پارسيان به فرزندان خود قبل از هرچيز راستگويى ، اسب‌سوارى و تيرانداختن را مىآموزند .\r\n« پلوت » شاعر رومى ، در حدود دو قرن ق . م . در حق ايرانيان گفته است : « در عمل بنده و اسيرند و در قول و حرف آزاد . »\r\nآمين مارسلين مورخ رومى در قرن چهارم ميلادى ، در حق ايرانيان چنين داورى مىكند : « . . . خيلى پرگو و خودستا هستند . . . مكار و متكبرند . . . بهترين جنگجويان دنيا هستند ، ولى در كار جنگ خدعه و مهارتشان بيشتر از شجاعتشان است . . . نسبت به غلامان و زيردستان و مردم خرده‌پا به استبداد رفتار مىكنند و خود را مالك و صاحب‌اختيار جان‌ومال آنها مىدانند . نوكران و گماشتگان حق ندارند در حضور آنها لب به سخن بگشايند . در زمينهء عيش‌ونوش و رابطه با زنان ، هيچ حد و اندازه نمىشناسند ، بزرگانشان عمر خود را به سوارى و جنگ و شكار و عيش‌ونوش و نشست‌وبرخاست با زنان مىگذرانند . . . » « 196 »\r\nآنچه مسلم است علوم و دانشهاى عهد ساسانيان ، به حكم حدود و قيود طبقاتى در انحصار طبقات مرفه و ممتاز جامعه بوده و جنبهء عمومى و همگانى نداشته است . كريستن سن مىنويسد : « جماعت بسيارى از تجار شهرها ، لااقل قرائت و كتابت و حساب را مىدانستند ، ولى عامهء مردم از حيث ادب و سواد بضاعتى نداشتند . »\r\nدر ايران باستان طبقات ممتاز به آموزش‌وپرورش فرزندان خود دلبستگى داشتند .\r\nدر يسنا 62 فقرهء 5 مىخوانيم :\r\n« اى اهورامزدا ، به من فرزندى عطا فرما كه از عهدهء انجام وظيفه نسبت به خانه ، شهر ، مملكت من برآمده و پادشاه دادگر را يارى كند . »\r\nهمچنين در آتش نيايش 62 - 5 چنين آمده است :\r\n« اى اهورامزدا فرزندى به من عطا فرما كه با تربيت و دانا بود . كه در هيأت اجتماعى داخل شود و به وظيفهء خود رفتار نمايد .\r\nفرزند رشيد و محترمى كه احتياج ديگران را برآورد .\r\nفرزندى كه بتواند در ترقى و سعادت خانواده و شهر و مملكت خود بكوشد . »\r\nبراى آنكه فرد بتواند در جامعه مفيد واقع شود به تربيت جسمى او نيز اهميت مى - دادند و به جوانان طبقات ممتاز اسب‌سوارى و تيراندازى نيز مىآموختند . « 197 »\r\n\r\n\r\n","description":"","footnote":"\r\n( 196 ) . همان ، ص 67 .\r\n( 197 ) . عليرضا حكمت ، آموزش‌وپرورش در ايران باستان ، ص 79 .\r\n","page_name":" 722 ","page_number":736},
  {"content":"\r\n\r\n« اما راجع به تعليم كودكان و جوانان طبقات ، عاليه اطلاعات دقيقترى در دست داريم .\r\nعده‌اى از نجيب‌زادگان ، مانند عهد هخامنشى ، در دربار ، با جوانان خاندان سلطنت به قسمى از تعاليم نايل مىشدند و در تحت رياست آموزگار اسواران تعليم مىيافتند . خواندن و نوشتن و حساب و چوگان‌بازى و شطرنج و شكار در آنجا فرامىگرفتند . . . پانزده‌سالگى سن ختم تربيت بدنى و اخلاقى بود . . . هر جوانى بايستى در اين سن ، اصول ديانت را از روى اوستا و زند بداند و سرنوشت و تكاليف آدمى را بشناسد . جوان در بيست سالگى مورد امتحان دانشمندان و هيربدان و دستوران قرارمىگرفت . غلامى از خدمتگزاران دربار خسرو اول ، تفصيل تعليماتى را كه آموخته بوده است ، بدين طريق شرح مىدهد : « در سن مقرر او را به - مدرسه گذاشته‌اند و قسمتهاى مهم اوستا و زند را مانند يك هيربد در آنجا ازبر كرده ، سپس در تعليمات متوسطه ، ادبيات و تاريخ و فن‌بيان و اسب‌سوارى و تيراندازى و نيزه‌بازى و به كار بردن تبرزين را آموخته ، موسيقى و سرود و ستاره‌شناسى را فراگرفته ، در شطرنج و ساير بازيها به حد كمال رسيده است . آنگاه غلام ، معلومات ديگرى را كه در طباخى و لباس‌پوشى و غيره داشته ، به پادشاه عرضه مىكند . » « 198 »\r\n« از روش تعليم و تربيت دختران ، اطلاعى نداريم . ظاهرا بيشتر به امور خانه‌دارى اشتغال داشته‌اند . بعضى مدارك نشان مىدهد كه گاهى زنان خانواده‌هاى ممتاز تعليمات عميق در علوم كسب مىكردند . يك منبع باستانى مىگويد يك قاضى موقعى كه به محكمه مىرفت پنج زن او را احاطه كردند ؛ يكى از آنها از قاضى در باب گرو و ضمانت سؤالاتى نمود ، همين كه به آخرين سؤال رسيد ، قاضى جوابى نداشت . در اين موقع زنى خطاب به قاضى مىگويد : اى استاد ، مغزت را از اين بابت خسته مكن و بىتعارف بگو نمىدانم . ما خود جواب آن را در شرحى كه مگوگان اندرزبذ نوشته است ، خواهيم يافت . » « 199 »\r\nفردوسى نيز اطلاعات مختصرى از روش تعليم و تربيت كودكان آن دوره به دست مىدهد :\r\n همان كودكش را به فرهنگيان * سپردى ، چو بودى از آهنگيان\r\nبه هربرزنى بر دبستان بدى * همان جاى آتش‌پرستان بدى \r\nدر پندنامهء آذرباد ماراسپند راجع به آموختن دانش چنين نوشته شده :\r\nزن و فرزند خود را از تحصيل دانش و كسب هنر بازمدار تا غم و اندوه بر تو راه نيابد و در آينده پشيمان نگردى . اگر تو را فرزندى خردسال است ( خواه پسر و خواه دختر ) او را به دبستان فرست ، زيرا فروغ دانش ديدهء دل روشن و بينا كند . دختر خود را شوهرى ده كه هوشيار و دانا باشد ، چه مردم هشيار و دانا چون زمين بارورى است كه هرتخمى در آن كشته شود ، نيكو و فراوان بار آورد . » « 200 »\r\nاستاد پورداود مىنويسد :\r\n\r\n\r\n","description":"","footnote":"\r\n( 198 ) . ايران در زمان ساسانيان ، پيشين ، ص 438 تا 440 ( به اختصار ) .\r\n( 199 ) . همان ، ص 440 ( به اختصار ) .\r\n( 200 ) . تمدن ساسانى ، پيشين ، ص 129 .\r\n","page_name":" 723 ","page_number":737},
  {"content":"\r\n\r\n\r\nطب و پزشكى در ايران باستان\r\nدر اوستا آمده است كه اولين طبيب « تريته‌پد گرشاسب پهلوان » بود ، و او كسى است كه برحسب عقيدهء زرتشتيان مرض و مرگ و زخم نيزه و تب لرزان را از بدن آدميان بر طرف نموده است . از آن گذشته طبيب بزرگ كه در طب زرتشت به نام « تراتااونا » مىباشد ، كسى است كه در حقيقت مخترع علم طب و كشندهء روح خبيث است كه انگيره مينو باشد . بعلاوه دهندهء هوم و سازندهء ترياق است . غير از « تراتااونا » يك‌تن طبيب ديگر در تاريخ پزشكى ايران ( دوران آريا و اوستا ) ديده مىشود به نام يما كه بيماران مبتلا به امراض پوستى و استخوانى و دندانى را از افراد سالم مجزى داشته است . » « 201 »\r\n. . . امر بهداشت از وظايف بزرگ مذهبى زرتشتيان بود ؛ در فروردين يشت باب بيست و نهم ، فقرهء 141 عليه بيماريهاى جرب و تب و امثال آنها از فريدون كمك خواسته شده است .\r\nهمچنين دربارهء بهداشت آب و حمام و تغسيل و شستشوى لباس و بدن و بهداشت زمين و مسكن و غذا و دفن مردگان و خوراك و آشاميدنها و گوشت حيوانات و انتقال بيماريها و ناپاكى و تجزيهء بيماران و تشريح و وظايف اعضا ( فيزيولوژى ) و بيماريها و مبارزهء با فحشا و پيشگيرى بيماريها و ضدعفونى و حشره‌كشى و داروها و درمان بيماريها و امثال آنها در كتب مقدس زرتشتيان مطالبى ارزنده آمده است . . . در مورد آب زلال و آلوده نبودن به كثافات تأكيد شده است . در اوستا از بيمارى تب و تب گرم و ديوتب ( يعنى تبهاى بسيار شديد ) و سردرد و تب‌لرز ، و پيسى و كچلى و جرب و آماس و ورم و گنديدگى و كثافت و بيماريهاى پليد ، و سوختگى و بيماريهاى خارجى ( مانند شكستگيها و در رفتگيها و زخمها ) و مارگزيدگى و مرگ بىهنگام و هارى و كوژپشتى و كوژسينه‌اى و بيماريهاى چشم و سوختگيها و چند بيمارى ديگر سخن رفته است . علاوه‌براين ، در كتب مذهبى زرتشتيان دربارهء زايمان ، سقط جنين و بيماريهاى زنان و بهداشت آنها ، و در باب مبارزه با فحشا و توجه به ازدياد نفوس مطالبى آمده است .\r\nدر ايران باستان ( در دوران هخامنشى و ساسانى ) طبق روايات اوستايى ، پزشك به سه دسته تقسيم گرديده بود : اول طبيب روانى ؛ دوم گياه‌پزشك كه درمانها را با گياه مى - نمود ؛ سوم جراح يا كاردپزشك . از آنها گذشته چشم‌پزشك ، دامپزشك . كارپزشكى و طبابت بيشتر با روحانيان ( موبدان ) بود .\r\nدربارهء حق العلاج و حق الزحمه در ونديداد آمده است كه اگر طبيب يك رئيس روحانى را درمان مىنمود ، پاداشش دعاى خير موبد بود و براى درمان پادشاه ، يك گردونهء چهارچرخ و براى درمان فرماندار يك استان بزرگ ، چهار گاو نر و براى معالجهء حاكم شهر يك حيوان اهلى درجه اول ( مانند شتر ) و به‌همين نحو براى افراد ديگر به تناسب مقام و موقعيت اجتماعىشان حق العلاجى معين شده است .\r\n\r\nگياههاى دارويى\r\nبطورى كه از كتب مذهبى زرتشتيان و ديگر منابع برمىآيد ، در دوران قبل از اسلام از گياهان زير استفادهء طبى مىشده است :\r\n\r\n\r\n","description":"","footnote":"\r\n( 201 ) . يادداشتهاى شادروان پورداود به نقل از : دكتر سهراب خدابخشى ، پزشكى در ايران باستان .\r\n","page_name":" 724 ","page_number":738},
  {"content":"\r\n\r\nآويشن ، انقوزه ، اوراسنا ، اشترك ، بنگ ، روغن بادام شيرين ، زعفران ، زيتون سينه ، سداب ، سوسنبر ، شاه اسپرغم ، قطران ، كاسنى ، كندر ، كنجد ( روغن ) ، مورد و تعداد زيادى ميوه كه از آب و خود آنها استفاده مىكردند .\r\nدر منابع زردشتى ، مكرر از گياه طبى هوم كه گلهايى زرد دارد ، گفتگو شده و دم كرده و عصارهء آن را براى درمان به كار مىبردند .\r\nاگر جراحى مىخواست اهميت و شايستگى معالجهء مزداپرستان را كسب كند ، ناگزير بود كه سه تن از كفار يا به ديگر سخن ، سه نفر از دوپرستان را جراحى كند . اگر از عهده بر - مىآمد ، مىتوانست مزداپرستان را دارو دهد و جراحى نمايد ، ولى اگر هرسه كافر را مىكشت ديگر حق پزشكى نداشت .\r\nبراى بيهوشى از بنگ و شراب استفاده مىكردند .\r\nپس از حملهء اسكندر و استقرار حكومت پانصدسالهء اشكانيان ظاهرا طب ايرانى با طب يونانى درهم آميخت و دو كشور از تجارب پزشكى يكديگر سودها برده‌اند ؛ ولى از منابع تاريخى ناچيزى كه در دست داريم ، نمىتوان به سرگذشت علم طب و ديگر دانشهاى آن دوران پىبرد .\r\nدر دورهء ساسانيان ، شاهنشاهان ساسانى دانشگاه و بيمارستان جنديشاپور را بنيان نهادند . اين بنگاه علمى در حقيقت ميراث دانش كهن ايران و يونان و اسكندريه و هند و انطاكيه و مرو بود و عده‌اى از دانشمندان ايرانى و سريانى در اين مركز بزرگ به تدريس اشتغال داشتند . ازآن‌گذشته ، چنان كه معروف است ، برزويهء طبيب به امر انوشيروان به هندوستان رفت و كتاب كليله و دمنه و شطرنج و بعضى گياهان طبى را با خود به دربار انوشيروان آورد . محتمل است چند طبيب هندى را نيز به ايران آورده باشد .\r\nازجمله اطباى آن دوران « سرجيس رأس العينى » كه ترجمهء بسيارى از كتابهاى طبى سقراط و جالينوس را نموده و « تريبونوس » كه طبيب انتخابى انوشيروان بود و برزويه و « بيارق » بودند كه هركدام به كارى اشتغال داشتند .\r\nدر دورهء انوشيروان ، كنگره يا مجلس مباحثه و مناظرهء طبى ، با شركت عده‌اى از اطباى بزرگ عصر ، زير نظر « جبرئيل » شروع به كاركرد و حاصل مطالعات و مباحثات خود را به صورت كتابى درآورد . به گفتهء فردوسى ، مشاوره در امور پزشكى در ايران باستان سابقه داشته است :\r\n پزشكان فرزانه گرد آمدند * همه يك‌به‌يك داستانها زدند\r\nز هر گونه نيرنگها ، ساختند * مرآن درد را باز نشناختند \r\nدر جنديشاپور ، خاندان « بختيشوع » از لحاظ خدمت به دانش طب ، مقام ممتازى داشتند . داروشناسى و داروسازى در اين دوره پيشرفت شايان كرد . « جرجانى » در كتاب ذخيرهء خوارزمشاهى و « انصارى » در كتاب اختيارات بديعى ، از نسخه‌ها و داروهاى آن دوره مطالبى ذكر كرده‌اند .\r\nچنان كه قبلا اشاره كرديم ، در دينكرت از پنج وسيلهء درمانى گفتگو شده است كه اول كلام مقدس ، دوم آتش ، سوم گياه و چهارم كارد ( مقصود جراحى است ) و پنجم داغ كردن\r\n\r\n","description":"","footnote":"","page_name":" 725 ","page_number":739},
  {"content":"\r\n\r\nست . از گياهها و ميوه‌هاى طبى ، غيرازآنچه گفتيم ، از ميوه‌ها و گياهان زيرين نيز براى علاج بيماران استفاده مىشده است : انار و آب آن ، بادام ، باقلاى معطر ، بلسان ، گل بنفشه ، تره ( گندنا ) ترنج ، ترنجبين ، جو ، خردل ، خرما ، خيرى ، دارچين ، زاج ، زنجبيل ، زيره ، سير ، شراب ، نيشكر ، صبرزرد ، صندل ، عسل ، عنبر اشهب ، عود ، فلفل ، كاسنى ، كافور ، كتيرا ، كرچك و ( روغن آن ) كندر ، گردو ، گل‌سرخ ، گلاب ، شاهسپرم ، گوگرد ، لاجورد ، لادن مركلى ( براى التيام زخمها ) مشك ، مورد ، موم ، نارگيل ، نرگس ، نمك ، نوشادر ، نيلوفر .\r\nدر دانشگاه جندىشاپور با همكارى پزشكان ايرانى و نسطورى و هندى ، علم طب ، در زمينه‌هاى مختلف ، پيشرفتهايى حاصل كرد . پس از حملهء تازيان ، اين دانشگاه يكباره تعطيل نشد و كمابيش موقعيت و ارزش علمى خود را حفظ كرد و اين وضع تا قريب دو قرن بعد از هجرت دوام يافت . پس‌ازآنكه بغداد مركزيت علمى يافت ، طب و طبابت نيز از جندىشاپور به بغداد منتقل گرديد و بسيارى از دانشمندان راه بغداد پيش گرفتند كه از سرآمد آنان ، فرزندان و بازماندگان بختيشوع و شاپور فرزند سهل قابل ذكرند « 202 »\r\n\r\nعلم طب\r\n« با مطالعهء اوستا نيز مىتوان تا حدى به اطلاعات علمى و طبى عهد باستان پىبرد . پيشوايان مذهبى به استناد اوستا مىگفتند :\r\n« اهورمزد براى « خواباندن » هر مرض لااقل يك نبات خلق كرده است . » براى مزد پزشكان قواعدى مقرر بود ، كه قبلا شرح داديم .\r\nيك نوع شهادتنامه و اجازه‌اى به اطباء مىدادند ، ليكن ممكن نبود كسى هميشه به يك طبيب مجاز و صاحب شهادتنامه دسترس پيدا كند . اگر كسى به جستجوى پزشك ايرانى مىرفت و او را نمىيافت ، در بعضى موارد مجاز بود كه به يك طبيب خارجى رجوع كند . اما اگر كسى با اينكه به طبيب ايرانى دسترس داشت ، به يك نفر طبيب بيگانه رجوع مىنمود ، گناهى مرتكب شده بود . معذلك پادشاهان ساسانى غالبا اطباى عيسوى ، يونانى يا سريانى را بر اطباى محلى ترجيح مىداده‌اند .\r\nدر اين منابع اوستايى از كحال و دامپزشك ، طرز معالجهء حيوانات اهلى و سگ هار سخن رفته است . در اين دوره مانند عهد بطالسه در مصر ، كسانى را كه مستحق كيفر اعدام بودند ، براى مطالعات طبى زنده نگاه مىداشتند .\r\nدر كتاب دينكرد از سلامت جسم و روح و طبيب روحانى و جسمانى گفتگو شده است . در كتاب ونديداد آثارى از نفوذ طب يونانى به چشم مىخورد و معالجه را از سه راه :\r\nكارد ، نبات ، كلام مقدس ميسر مىداند . در بعضى منابع ، از معالجه با آتش و داغ نيز گفتگو شده است . مقصود از داغ شايد دوددادن عضو بيمار با گياههاى معطر بوده است ، معالجه با كلام يعنى خواندن اوراد و ادعيه را مؤثرترين وسيلهء مداوا مىدانستند .\r\nبهترين طبيب كسى را مىدانستند كه كتاب زياد خوانده و مريض را بدقت معاينه\r\n\r\n\r\n","description":"","footnote":"\r\n( 202 ) . دكتر محمود نجم‌آبادى ، « سير و تحول علوم طبيعى در ايران باستان » ، در : گوشه‌اى از سيماى تاريخ تحول علوم در ايران ، ( نشريهء وزارت علوم ) ، ص 31 به بعد ( به اختصار ) .\r\n","page_name":" 726 ","page_number":740},
  {"content":"\r\n\r\nكند و اعضاى بدن و مفاصل و دواها را بشناسد ، شيرين‌سخن و شكيبا و مهربان باشد و در معالجهء يك نفر كافر ، كامياب شده باشد تا بتواند به معالجهء يك نفر مؤمن بپردازد .\r\nبهترين طبيب كسى بود كه براى رضاى خدا ، مردم را معالجه كند . بعد از او بهترين پزشك كسى بود كه دلبستگى او به پول كمتر باشد و پست‌ترين پزشك كسى را مىشمردند كه جز به مال ، به چيزى دلبستگى نداشته باشد .\r\nدر يكى از منابع قديم ، عدهء امراض انسان را 4333 شمرده و امراض جسمانى و روحانى را يك جا ذكر كرده است ؛ مانند جهل ، مكر ، خشم ، غرور ، شهوترانى ، سردى ، خشكى ، تعفن ، جوع ، عطش ، پيرى و غيره . مؤلفين قسمتهاى مختلف اوستا ، ضمن بحث در پيرامون مباحث طبى ، چهار طبع ابقراطى يعنى برودت ، حرارت ، رطوبت ، يبوست را با تحريفاتى در طب ايرانى وارد كرده‌اند . » « 203 »\r\nدر مدرسهء طب گندى شاپور كه پس از انقراض ساسانيان در دورهء اسلامى نيز مدتها مهمترين مراكز اشاعهء علم طب بود . طب ايرانى با طب يونانى و هندى درهم آميخت و دانش طب در ايران از بركت همكارى دانشمندان ، رو به توسعه و كمال رفت . از ميان اطباى بنام عصر خسرو اول ، برزويه شهرت و مقام بزرگى دارد . وى كه رئيس اطباى شاهى بود و ظاهرا در فلسفه و ساير رشته‌هاى علمى عصر خود وارد بود ، آثارى از خود به يادگار گذاشت كه از آنها فقط شرح‌حالىكه خودش نوشته و ابن المقفع در مقدمهء نسخهء عربى كليله و دمنه نقل كرده است ، اكنون باقى است و ما قسمتى از آن را عينا نقل مىكنيم :\r\nپدر من از لشكريان بود و مادر من از خاندان علماى دين زرتشت بود ، و اول نعمتى كه ايزد ، تعالى و تقدس ، بر من تازه گردانيد دوستى پدر و مادر بود و شفقت ايشان برحال من ؛ چنان كه از فرزندان ديگر مستثنى بودم و به مزيت تربيت و ترشح مخصوص شدم . و چون سال عمر به هفت رسيد ، مرا برخواندن علم طب تحريض نمودند و چندانكه اندك‌مايه وقوف افتاد و فضيلت آن را بشناختم ، به رغبتى صادق و حرصى غالب در تعلم آن مىكوشيدم تا بدان صنعت شهرتى يافتم و در معالجهء بيماران آمدم . آنگاه نفس خويش را ميان چهار كار ، كه تكاپوى اهل دنيا از آن نتواند گذشت ، مخير گردانيدم : وفور مال و لذات حال و ذكر ساير و ثواب باقى . و پوشيده نماند كه علم طب به نزديك همهء خردمندان و در تمامى دنيا ستوده است . و در كتب طب آورده‌اند كه فاضلترين اطبا آن است كه بر علاج از جهت ذخيرت آخرت ، مواظبت نمايد كه به ملازمت آن سيرت ، نصيب دنيا هرچه كاملتر بيابد و رستگارى عقبى مدخر گردد ؛ چنان كه غرض كشاورز در پراكندن تخم ، دانه باشد كه قوت اوست ، اما كاه ، كه علف ستوران است ، بتبع آن هم حاصل آيد . در جمله براين كار اقبال تمام كردم و هرجا بيمارى نشان يافتم ، كه در وى اميد صحت بود ، معالجهء او بر وجه حسبت بر دست گرفتم . . . تا به ميامن آن ،\r\n\r\n\r\n","description":"","footnote":"\r\n( 203 ) . ايران در زمان ساسانيان ، پيشين ، ص 242 به بعد ( به اختصار ) .\r\n","page_name":" 727 ","page_number":741},
  {"content":"\r\n\r\nدرهاى روزى بر من گشاده گشت و صلات و مواهب پادشاهان به من متواتر شد ، و پيش از سفر هندوستان و پس‌ازآن ، انواع دوستكامى و نعمت ديدم و به‌جاه و مال از امثال و اقران بگذشتم . « 204 »\r\nدرجاى ديگر مىگويد :\r\nدر كتب طب چنين يافته مىشود كه آبى كه اصل آفرينش فرزندان است چون به رحم پيوندد ، با آب زن بياميزد ، تيره و غليظ ايستد و بادى آيد و آن را در حركت آرد تا همچون آب پنير گردد . پس مانند ماست شود ، آنگه اعضا قسمت پذيرد و روى پسر سوى پشت مادر و روى دختر سوى شكم باشد ، و دستها بر پيشانى و زنخ بر زانو ، و اطراف چنان فراهم و منقبض ، كه گويى در صره‌اى بستستى . نفس به حيلت مىزند . ازبرا و گرمى و گرانى شكم مادر و زير ، انواع تاريكى و تنگى ، چنان كه به شرح حاجت نيست . و چون مدت درنگ وى سپرى شود و هنگام وضع حمل و تولد فرزند باشد ، بادى بر رحم مسلط شود و قوت حركت در فرزند پيدا آيد تا سر سوى مخرج گرداند و از تنگى منفذ ، آن رنج بيند كه در هيچ شكنجه‌اى صورت نتوان كرد . و چون به زمين آيد ، اگر دست نرم و نعيم به دو رسد يا نسيمى خوش خنك بر او گذرد ، درد آن برابر پوست بازكردن باشد ، در حق بزرگان . « 205 »\r\nاين بود اطلاعات پراكنده و مختصرى كه معرف حدود علم طب در ايران قبل از اسلام است .\r\nبرزويه پس از مراجعت از هند بازى شطرنج و كتابهاى سانسكريت مانند افسانهء بيدپاى و نوشته‌هاى پزشكى همراه خود آورد ، كه بعدها به زبان پهلوى ترجمه شده است .\r\nبطورى كه « القفطى » در اخبار العلماء باخبار الحكما نوشته است :\r\nايرانيان در علوم پيشرفتهاى سريع كردند و روشهاى جديد براى معالجهء بيماريها و اصول تداوى به وجود آوردند تا جايى كه معالجات آنان بالاتر از معالجات يونانيان و هنديان شناخته شد . بعلاوه پزشكان جندىشاپور روشهاى علمى اقوام ديگر را مىپذيرفتند و آنها را با تجربيات و اكتشافات خود تلفيق مىكردند .\r\nبراى حق طبابت مقرراتى وضع كردند و كارها و مطالعات علمى خود را يادداشت و ثبت مىكردند . . . « 206 »\r\n\r\nمراكز علمى در عصر ساسانيان\r\n« در عصر ساسانيان در سرزمين سوريه و نواحى غرب فرات آراميان ، كه از اقوام سامى آن حدود بودند ، زندگى مىكردند . مركز تجمع اين قوم دانشدوست در بلاد نصيبين ، رها ، آمد و قنسرين « 207 » بود . اين بلاد كه گذشته از مقام علمى ، ارزش اقتصادى و سوق الجيشى نيز داشتند ، غالبا بين ايرانيان و روميان دست‌به‌دست مىگشتند . پس از حملهء اسكندر و استقرار حكومت سلوكيان ،\r\n\r\n\r\n","description":"","footnote":"\r\n( 204 ) . كليله و دمنه ، ترجمهء نصر الله بن عبد الحميد منشى ، تصحيح و توضيح مجتبى مينوى ، باب برزويهء طبيب .\r\n( 205 ) . همان .\r\n( 206 ) . تمدن ساسانى ، پيشين ، ص 114 .\r\n( 207 ) .  Kennesrin \r\n","page_name":" 728 ","page_number":742},
  {"content":"\r\n\r\nدانشمندان اين بلاد به زودى با فرهنگ و تمدن يونانى آشنا و مأنوس شدند و بعد از قبول آيين مسيح ، به ترجمهء كتب مذهبى همت گماشتند و ديرى نگذشت كه دانشمندان سورئى يا سريانى توجه خود را به علوم و ادبيات و فلسفهء يونانى و شرقى معطوف داشتند و با ترجمهء گنجينه‌هاى فرهنگى شرق و غرب به زبان آرامى ، به نهضت علمى و فرهنگى شرق نزديك كمكى شايان كردند . در حدود قرن چهارم در شهر دانشپرور رها دبستان جديدى به نام دبستان ايرانيان شهرت يافت . در اين دبستان و در مدرسهء نصيبين ، ضمن تعاليم مذهبى ، آثار و افكار ارسطو و علم خطابه و جغرافيا و طبيعيات نيز تدريس مىشد و هدف بنيانگذاران اين مدارس اين بود كه دانشجويان در علوم عقلى و استدلالى ورزيده و زبردست گردند .\r\nپيشوايان مذهبى و مديران اين مدارس اكثر ايرانى و هواخواه حكومت ساسانى بودند .\r\nمدرسهء نصيبين يك‌بار بسته شد و براى دومين‌بار به دست بارسوما يكى از اسقفان ايرانىنژاد ، در اواسط قرن پنجم فعاليت نوين خود را ازسرگرفت . اين مدرسه كه از مدارس معتبر است ، 800 تن دانشجو داشت . دانشمندان سريانىزبان ، در عين اثبات اصول معتقدات دينى و مذهبى خود به علوم يونانى از قبيل منطق و رياضيات و طبيعيات و الهيات و نجوم و كيميا و طب سرگرم بودند و به ترجمهء كتب معتبر يونانى ، خاصه آثار ارسطو و افلاطون و افلاطونيان جديد ، به سريانى توجه بسيار داشتند و از كتب پهلوى نيز ترجمه مىكرده‌اند ( مانند كليله و دمنه ، منقول از سانسكريت و اسكندرنامه ، منقول از يونانى به پهلوى و سندبادنامه ) . مدارس سريانى تا مدتى در دورهء اسلامى با رونق پيش از اسلام باقى مانده بود ، و اين قوم واسطهء نقل علوم يونانى به عربى شده و تقريبا همهء كتب فلاسفه و اطبا و رياضيون و منجمين يونانى و اسكندرانى و سريانى را به عربى ترجمه كرده يا عامل اين امر بوده‌اند .\r\n\r\nمراكز علمى در ايران\r\n« علوم يونانى و اسكندرانى در پيشرفت خود در مشرق اندك‌اندك به كشورهاى شاهنشاهى ساسانى راه جست و به ايران وارد شد و در مداين و گندىشاپور و « ريو اردشير » و ديگر مواضع مراكز علمى جديد و مهمى به وجود آورد .\r\nاين نكته را فراموش نمىكنيم كه ملت ايران تا اين هنگام يعنى دورهء ساسانى از ترقيات در علوم برخوردار شده بود و در موسيقى و طب و رياضيات ، بر اثر ارتباطى كه از مشرق و مغرب با ملل بزرگ ، مانند هندوان و بابليان و ملل آسياى صغير يافته و با اطلاعاتى كه خود از قديم الايام گردآورده بود ، پيشرفتهايى داشت و نيز اين مطلب را از نظر دور نمىداريم كه در ايران دورهء ساسانى كتابخانه‌هايى شامل كتب پهلوى در آتشكده‌ها و يا در خارج از آنها وجود داشت و اينها همه به انضمام كتب متعددى كه از پهلوى به عربى درآمد ، دليل توجه ايرانيان به علوم مختلف مىباشد . . . بنا به روايات عرب و ايرانى ، پادشاهان ساسانى از اردشير بابكان و شاپور به بعد ، وسايل آشنايى ايرانيان را با علوم مختلف مهيا مىكردند . ابن النديم مىگويد كه اردشير براى گردآوردن كتب از هند و روم و جست‌وجوى بقاياى آثارى كه در عراق مانده بود كسان بدان ناحيتها فرستاده و از آنها هرچه را متفرق بود گردآورد و آنچه را متباين بود تأليف داد ، و پسرش شاپور نيز اين كار را دنبال كرد ؛ چنان كه همهء اين كتب به\r\n\r\n","description":"","footnote":"","page_name":" 729 ","page_number":743},
  {"content":"\r\n\r\nپهلوى ترجمه شد و حتى مسعودى آشنايى با مذهب سقراط و افلاطون را به تنسر ، روحانى معروف عهد اردشير بابكان ، نسبت مىدهد . نسبت به شاپور ، پسر اردشير ، هم برخى مانند « ابن العبرى » گفته‌اند كه او پزشكان يونانى را براى تعليم طب به ايران خواست و در دينكرت نسبت ترجمهء بعضى كتب هندى و يونانى به شاپور داده شده . در تاريخ ابى الفداء هم اين نسبت تكرار گرديده و آمده است كه شاپور فرمان داد تا كتب يونانى به پهلوى درآيد و در جنديشاپور نگاه داشته شود . . . در همان اوان كه دبستان ايرانيان در رها تشكيل مىيافت ، گروهى از ايرانيان كه قبول عيسويت كرده بودند ، در كليساهاى الجزيره و سواحل فرات اهميت يافتند و تأليفات مشهور به وجود آوردند ؛ ازجمله يكى « فرهاد » رئيس دير « مارمتى » در موصل است كه در قرن چهارم ميلادى مىزيست و تأليفات او به سريانى شهرت دارد و ديگر « مارأباى » اول كه در آغاز امر زردشتى بود و بعد از قبول دين مسيح كسب شهرت كرد و در سال 536 به مقام جاثليقى ارتقا يافت . يكى ديگر از مشاهير عيسويان ايرانى اين عهد « بولص » ايرانى رئيس حوزهء روحانى نصيبين است كه كتابى مشتمل بر بحث دربارهء منطق ارسطو به سريانى ، براى خسرو انوشيروان نوشت و در آن ، نسبت به اثبات وجود واجب و توحيد و ساير نظرهاى فلسفه به برترى روش حكما بر روش اهل اديان اشاره كرد .\r\nاز ايرانيان معروف دبستان رها . . . آگاسياس آرامى ، بارسوما ، معنى بيت اردشيرى ، يوحنا بيت گرمايى ، ميكا ، بولص پسر كاكى كرخه‌اى ، ابراهيم مادى ، نرسى مجذوم ، و عده‌اى ديگر را مىتوان نام برد . پس از بسته شدن مدرسهء ايرانيان رها ، گردانندگان اين دبستان به كشور خود ايران بازگشتند و در بلاد مختلف چندين دبستان گشودند و با همان اصول و روش دبستان رها ، به تعليم و تربيت و اشاعهء افكار فلسفى مشغول شدند و بسيارى از كتب علمى و فلسفى و منطقى را هم به پهلوى ترجمه نمودند .\r\nديرها و مدارس و محافل علمى ايران در عهد ساسانيان بسيار است ، ولى از آن ميان ، گنديشاپور بيش از همه كسب اهميت كرده است . در اين شهر به فرمان شاپور ، طب يونانى تدريس مىشد و بهترين اطباى زمان ، به كار تدريس و ترجمهء منابع يونانى سرگرم بودند و علاوه‌براين عده‌اى از علماى هندى و زردشتى به كارهاى علمى و بخصوص به مطالعات پزشكى مشغول بودند . در اين شهر دانشها و تجارب اطباى ايرانى ، هندى ، يونانى و اسكندرانى و سريانى درهم‌آميخت و سرانجام مكتب طبى ايرانيان در گندىشاپور ، به قول قفطى ، از طب يونانى كاملتر گرديد . شهرت اين مدرسه و بيمارستان تا مدتها پس از ظهور اسلام همچنان باقى بود تا جايى كه منصور دوانيقى براى معالجهء خود به اساتيد اين بيمارستان توسل جست و سرانجام جورجيس راه بغداد پيش‌گرفت و خليفه را از بيمارى معده رهايى بخشيد . » « 208 »\r\nدر دورهء انوشيروان ، مخصوصا پس از پناهنده شدن هفت تن از دانشمندان يونانى به ايران ، بيش‌ازپيش گنديشاپور و ديگر مراكز علمى ايران در راه رشدوكمال پيش‌رفت .\r\nاوليرى ، ضمن بحث در پيرامون انتقال علوم يونانى به عالم اسلام ، مىنويسد :\r\n\r\n\r\n","description":"","footnote":"\r\n( 208 ) . علوم عقلى در تمدن اسلامى ، پيشين ، ص 12 به بعد ( به اختصار ) .\r\n","page_name":" 730 ","page_number":744},
  {"content":"\r\n\r\nدانشگاه جنديشاپور در دورهء انوشيروان جانشين دار العلم اسكندريه گرديد و كتابهاى جالينوس در اينجا نيز مورد مطالعهء پژوهندگان قرارگرفت و مدرسان و دستياران ايشان بر همان اسلوب اسكندريه در جنديشاپور نيز عمل مىكردند .\r\nانوشيروان پزشكى مسيحى را به نام « بذ » براى گردآورى گياهان طبى به هند فرستاد و وى كتابى دربارهء مطالعات خود نوشت . و نيز مىگويد انوشيروان پزشكى هندى را به ايران آورد تا علم طب را به روش هنديان تدريس كند . « 209 »\r\nاوليرى در جاى ديگر مىنويسد :\r\nرئيس آكادمى آتن ، داماسكيوس « 210 » ، چنان كه از نامش برمىآيد ، از مردم دمشق بود ولى در اسكندريه و آتن تربيت يافته بود . وى بدون بيم و هراس ، بسيارى از نظريات ارسطو را رد كرد و مطالبى گفت كه با معتقدات مسيحيان سازگارى نداشت . امپراتور روم از روش او و همفكرانش سخت ناراضى بود . اين عدم رضايت حكومت از طرز تفكر فيلسوفان سبب شد كه در سال 528 م . بسيارى از فلاسفه رنج و شكنجه ببينند و مدرسهء آتن بسته شود و موقوفات آن را مصادره كنند . هفت تن از استادان اين مدرسه ازجمله داماسكيوس از شغل خود بر كنار شدند و به ايران مهاجرت كردند ، و خسرو ساسانى ( انوشيروان ) كه نسبت به علم و فلسفهء يونانى توجه فراوان داشت ، مقدم آنان را گرامى شمرد . اين حكماى هفتگانه چنان مىپنداشتند كه در ايران دولتى مطابق كمال مطلوب و به فرماندهى پادشاهى فيلسوف خواهند يافت ولى به زودى به اشتباه خود پىبردند و دانستند كه استبداد شرقى از شدت و قساوت يوستينيانوس سخت‌تر است و مصرانه درخواست كردند كه به آنان اجازهء بازگشت داده شود . خسرو كوشيد كه آنان را از مراجعت بازدارد ولى دراين‌باره پافشارى و خشونت نكرد . اين بازگشت به سال 533 م . صورت‌گرفت .\r\nبا اينكه مدرسهء آتن بسته شده بود ، فيلسوفانى كه در آن تربيت يافته بودند به تدريس خود ادامه مىدادند و ايشان و شاگردانشان آثار و كتبى از خود برجاى گذاشتند . « 211 »\r\nاوليرى مىنويسد : « در زمان سلاطين ساسانى در ايران رسم چنان بود كه ستارگان را رصد مىكردند و اين رصدها را در جداولى ثبت مىكردند و شك نيست كه غرض از اين كار اعلام احكام نجومى بود . اين جداول منظما به عنوان . . . زيج شهريارى منتشر مىشد . فتح اعراب مانع تهيهء اين زيجها نشد ، و نيز در شكل آنها تغييرى پديد نيامد و در آنها تا مدت چند قرن همان زبان فارسى به كار مىرفت و زبان عربى جاى آن را نگرفت و حتى پس از تغيير زبان هم تاريخها را با گاهشمارى قديم ايرانى معين مىكردند ، نه به سال عربى اسلامى . رصدخانه‌اى در جنديشاپور وجود داشت و شك نيست كه در آن رصدخانه و رصدخانه‌هاى ديگر ايران\r\n\r\n\r\n","description":"","footnote":"\r\n( 209 ) . انتقال علوم يونانى به عالم اسلامى ، پيشين ، ص 108 .\r\n( 210 ) .  Damascius \r\n( 211 ) . انتقال علوم يونانى به عالم اسلامى ، ص 167 به بعد .\r\n","page_name":" 731 ","page_number":745},
  {"content":"\r\n\r\nرصدهايى مىشده و تمام اين كارها منحصرا در دست خود ايرانيان بوده است . بعدها اعراب ظاهرا درصدد برآمدند كه بدانند اين رصدها چگونه انجام و ثبت مىشود و براى اين منظور كتاب سند هند تأليف شد و درميان مسلمانان رواج يافت . اين نخستين كتاب نجوم بود كه به جهان عرب داخل شد و در آن علاوه بر اطلاعات نجومى ، مطالب رياضى لازم براى استفاده از آن وجود داشت و بيشتر ، بحث رياضى آن در مثلثات كروى بود . . . رياضيات و نجومى كه مسلمين از آموزگاران هندى خود و به ميانجيگرى ايرانيان تعليم گرفتند ، اصل يونانى داشته و از اسكندريه به شمال غربى هند رسيده بوده است . . . چون نجوم مسلمين دنبالهء كارهاى پيشرفتهء رصدخانه‌هاى ايرانى بود و اين كارها تنها با استفاده از رياضيات هندى امكان داشت ، به حق مىتوان گفت كه مسلمين از علم يونانى ، كه از طريق هند به ايشان رسيده ، استفاده كرده‌اند .\r\nكارهاى دانشمندان هند به علماى نجوم و رياضى ايران رسيده بود ، ولى آن كتابهاى فارسى كه وسيلهء انتقال به مسلمين شد ، اكنون در دسترس نيست . . . » « 212 »\r\nعلاوه بر آنچه گفتيم ، بلاد مرو و بلخ و سغد و فرغانه از ديرگاه يعنى از آغاز تسلط يونانيان به بعد ، موقعيت علمى پيدا كرده بود و در دورهء ساسانيان نيز عدهء زيادى از علماى رياضى و نجوم در اين شهرها به تحقيقات علمى مشغول بودند .\r\nبه اين ترتيب مىبينيم كه در دورهء ساسانيان ، در نقاط مختلف ايران ، عده‌اى در رياضيات و نجوم و علم طب و فلسفه مهارت و استادى داشتند و بدون شك اگر اين خميرمايهء علمى و فرهنگى وجود نداشت ، پس از ظهور نهضت اسلامى ، پيشرفتهاى خارق العادهء ايرانيان در زمينه‌هاى علمى و فلسفى امكان‌پذير نبود .\r\nدر زمينهء طب و نجوم و رياضيات نيز دانشمندان با استفاده از تجارب و مطالعات چينيان ، هنديان ، كلدانيان و يونانيان پيشرفت شايانى حاصل كردند تا جايى كه « صاعد اندلسى » در طبقات امم ، ايرانيان را در رشتهء نجوم و رياضيات ، سرآمد ملل مىشمارد و زيج « ابو معشر بلخى » را يكى از دقيقترين زيجها براى تنظيم ادوار عالم دانسته است .\r\n\r\nنظرى كلى به سير فلسفه و تفكر در عهد باستان\r\nدر ايران باستان به علت ابتدايى بودن طرز توليد ، جامعهء ايرانى در زمينه‌هاى فكرى ، رشد و تكامل شايانى حاصل نكرد . علاوه بر اين ، استبداد مطلق سلاطين و همكارى دين و دولت در تحديد عقايد و افكار به جمود فكرى مردم كمك مىكرد . حقوق و آزاديهاى دموكراتيك ، و امكان بحث‌وگفتگو در زمينه‌هاى مختلف فلسفى ، مذهبى و اجتماعى ، بدانسان كه در يونان و هندوستان و چين وجود داشت ، در هيچيك از ادوار تاريخ باستانى ، در ايران سابقه ندارد . به‌همين علت ، نهال ظريف و گرانمايهء انديشه‌هاى فلسفى ، در ايران كمتر مجال رشد و بلوغ يافته است ؛ درحالىكه در سرزمين هندوستان ، چين و يونان ، به علت مساعد بودن محيط اقتصادى و اجتماعى ، فلاسفه و پژوهندگان ، براى رخنه و نفوذ در اسرار وجود و تركتازى در ميدان مجهولات با هيچ سد و مانعى روبرو نمىشدند . به‌همين علت ، در\r\n\r\n\r\n","description":"","footnote":"\r\n( 212 ) . همان ، ص 47 ( به اختصار ) .\r\n","page_name":" 732 ","page_number":746},
  {"content":"\r\n\r\nاين كشورها ، چنان كه ضمن مطالعه در احوال اجتماعى آنان ديديم ، خداپرستان و منكران وجود خدا ، ايده‌آليستها و ماترياليستها و پيروان ديگر مكاتب فلسفى ، با آزادى ، انديشه‌ها و افكار خود را به مردم اعلام و با اظهار نظريات و عقايد گوناگون ، به رشد علوم و افكار كمك مىكردند . براى آنكه خوانندگان از راه مقايسه ، بهتر به اوضاع اجتماعى و سير تفكر در ايران باستان آشنا شوند ، با نهايت اختصار ، نظرى كلى به انديشه‌هاى فلسفى و اجتماعى ملل بزرگ باستانى مىافكنيم . تقريبا در همان ايامى كه زرتشت ( در حدود قرن هفتم قبل از ميلاد ) در ايران با تبليغ مذهبى مثبت ، مردم را به كاروكوشش و فعاليتهاى اقتصادى دعوت مىكرد و انديشهء نيك ، گفتار نيك و كردار نيك را شرط موفقيت و رستگارى مىشمرد و با قربانى كردن ، روزه گرفتن و انزوا و رهبانيت ، به سختى مبارزه مىكرد « 213 » ،\r\nدر هندوستان پيروان مكاتب مختلف فلسفى يعنى شكاكان ، ايده‌آليستها ، زنديقها ، سوفسطاييان و ملحدين با آزادى تمام در خيابانها و ميدانهاى عمومى ، عقايد خود را براى مردم تشريح مىكردند و هيچكس سد و مانعى در برابر آزادى فكر و انديشهء مردم ايجاد نمىكرد ؛ ازجمله چارواكاس يكى از متفكران هندى مىگفت ، آنچه بوسيلهء حواس ديده نمىشود وجود ندارد ؛ نيروهاى ما فوق الطبيعه در كارهاى جهان كمترين مداخله‌اى ندارند ؛ تمام نمودها طبيعى است ؛ فقط ساده‌لوحان به اجنه و ارواح و خدايان عقيده دارند ؛ و عقل چيزى جز مادهء متفكر نيست . همچنين بودا ( متولد در 563 قبل از ميلاد ) نيز مرد متفكر و خيرانديشى بود كه هرگز دعوى پيغمبرى و ادعاى وحى و الهام نمىكرد . او نيز مانند زرتشت و كنفوسيوس با اوهام و خرافات و الهيات و رسم قربانى كردن حيوانات و رياضتها و عبادتها بشدت مخالفت مىكرد و مردم را به روشن‌بينى و نيكوكارى دعوت مىكرد . يك‌بار خطاب به برهمنى كه مىخواست با غسل در « گايا » از گناهان پاك شود ، گفت : اى برهمن ، غسلت را در همين‌جا بكن ، آرى در همين‌جا نسبت به جميع موجودات مهربان باش . اگر تو دروغ نگويى ، كسى را از حيات محروف نكنى ، و چيزى را كه به تو تعلق ندارد نستانى ، هرآبى براى تو گايا خواهد بود . « 214 »\r\nدر سرزمين چين ، نيز متفكران با آزادى تمام عقايد خود را اظهار مىكردند ؛ از جمله كنفوسيوس ( متولد 551 ق . م . ) بدون اينكه ادعايى داشته باشد ، مىكوشيد تا پردهء اوهام و خرافات را از برابر چشمان مردم بردارد . او مردم را از خودخواهى و تصديق بلاتصور برحذر مىداشت و در حدود 5 قرن قبل از ميلاد مسيح با زرتشت همصدا شده و مىگفت : آنچه را به خود نمىپسندى به ديگران مپسند .\r\nو بر خلاف مسيح مىگفت كه نبايد بدى را با نيكى پاسخ گفت بلكه مىگفت كه\r\n\r\n\r\n","description":"","footnote":"\r\n( 213 ) . رجوع كنيد به : « زرتشت و اصلاحات مذهبى » ، در صفحات گذشته .\r\n( 214 ) . تاريخ تمدن ( كتاب اول - بخش دوم ) ، پيشين ، ص 626 .\r\n","page_name":" 733 ","page_number":747},
  {"content":"\r\n\r\nمهربانى را بايد با مهربانى و آزار را با عدالت جواب داد . او با فرومايگى ، بهتان ، و هرنوع سازش دور از شرف مخالف بود و از جمهوريت جهانى سخن مىگفت و خواهان روزى بود كه مردم زمام كارهاى خود را به دست اشخاص شايسته و بافضيلت بسپارند و صلح و آرامش عمومى چنان تعميم يابد كه مردم تنها در فكر كودكان و والدين خود نباشند بلكه به تمام افراد بشر به ديدهء مهر و عطوفت بنگرند ؛ همه به فعاليتهاى توليدى بپردازند و از كاهلى و اسراف بپرهيزند .\r\nاو معتقد بود كه فرزندان بايد از گفته‌هاى ناصواب پدران سرپيچى كنند و ملتها نيز بايد در مقابل فرامين ظالمانهء سلاطين به سختى مقاومت ورزند . « 215 »\r\nدر حدود قرن ششم و پنجم قبل از ميلاد ، يعنى در آغاز حكومت هخامنشيان ، در ناحيهء ايونى ( واقع در آسياى صغير ) از بركت بهبود و شكفتگى اوضاع اقتصادى ، تفكر علمى و فلسفى آغاز شده بود . عده‌اى از پژوهندگان اين منطقه ، در اثر مسافرت به كشورهاى متمدن همجوار و آشنا شدن با سنن و عقايد گوناگون ، به اين نتيجه رسيدند كه اخلاق و دين و مذهب امور نسبى و تبعى هستند و عادت و تعبد و تقليد از روش گذشتگان ، بدون تعقل و تحقيق موجب رواج و ادامهء انديشه‌هاى خرافى مىشود . اگر يك نفر زرتشتى به‌جاى ايران در هندوستان متولد شده بود و نيز اگر يك نفر بودايى به‌جاى هندوستان در سرزمين يونان ديده به‌جهان مىگشود ، به‌جاى پيروى از دين زرتشت يا بودا به افكار و عقايد ديگرى آشنا و مأنوس مىشد . بنابراين ، براى كشف حقيقت بايد از تعصب و جمود دست كشيد . هر فرد ايرانى ، يونانى يا هندى به‌جاى پيروى بىچون‌وچرا از عقايد اجداد و نياكان خود بايد دنبال كشف حقيقت برود و آنچه را كه با علم و عقل سازگارى دارد ، بپذيرد .\r\n« آناكساگوراس » از فلاسفهء ايونى كه براى تعليم به آتن آمده بود ، در دورهء زمامدارى پريكلس كه مردى مترقى بود ، به ارباب انواعى كه مورد پرستش مردم بود حمله كرد و خطاب به مردم گفت : « خدايان شما تصورى و خيالى هستند و حقيقتى ندارند و خورشيد ( كه آتنيهاى آن عصر همه‌روزه صبح و شام بدان نماز مىگذاشتند ) چيزى جز يك جسم مادى مشتعل و سوزان نيست . » بعد از او پروتاگوراس ، يكى از سوفسطاييان در وجود خدايان ترديد كرد .\r\nدر همان ايام ، پيروان اصالت عقل در نمايشنامه‌ها و اشعار خود به عقايد خرافى عامهء مردم حمله مىكردند و بالاخره سقراط كه با عقايد جزمى و خرافى مخالف بود ، در محاكمهء تاريخى خود براى نخستين‌بار از آزادى عقيده و وجدان بشرى دفاع كرد و خطاب به دادرسان گفت :\r\n« اگر شما مرا به اين شرط مىخواهيد تبرئه كنيد كه من دست از جستجوى حقيقت بردارم ، پاسخ من به شما اى مردم آتن ، آن است كه من از حقيقتجويى و تعليم فلسفه دست برنخواهم داشت و پس از رهايى از زندان بار ديگر مردم را به تفكر و تعقل دعوت خواهم كرد .\r\nبه اين ترتيب ، مىبينيم كه در آتن در نتيجهء آزادى سياسى ، نخست سقراط و سپس افلاطون و ارسطو و رواقيان و اپيكوريان و شكاكان افكار و نظرياتى اظهار كردند كه حتى امروز پس از\r\n\r\n\r\n","description":"","footnote":"\r\n( 215 ) . تاريخ تمدن ، پيشين ، ص 926 . ( كتاب اول - بخش سوم )\r\n","page_name":" 734 ","page_number":748},
  {"content":"\r\n\r\nگذشت 25 قرن هنوز آموزنده و قابل مطالعه و دقت است .\r\nبرتراندراسل مىنويسد : « رياضيات و علم و فلسفه را يونانيان پديد آوردند .\r\nتاريخنويسى متمايز از وقايع‌نگارى محض را آنها آغاز كردند ؛ آنها بودند كه بىآنكه پايبند زنجير تعصبات موروثى باشند ، آزادانه دربارهء جهان و مقاصد حيات به تحقيق پرداختند . » « 216 » درحالىكه در ايران در تمام دورهء حكومت دويست‌سالهء هخامنشيان ، به علت فقدان رشد اقتصادى و اجتماعى و نبودن آزاديهاى سياسى ، اثرى از انديشه‌هاى فلسفى نمىتوان يافت . با اينكه پس از حملهء اسكندر تا حدى اوضاع دگرگون شد و افكار تازه توسط مهاجرين يونانى در طبقات بالاى اجتماع نفوذ كرد ، معهذا چه در دورهء سلوكيان و چه در دوران حكومت پانصد سالهء اشكانيان ، به علت آشفتگى اوضاع اقتصادى و ادامهء حكومت فئودالى و فقدان امنيت و آرامش كافى ، نام و نشانى از متفكران و فلاسفه نمىبينيم و اگر به فرض ، در اين دورهء طولانى ، شخصيتهاى علمى و فرهنگى در ايران ظهور كرده باشند ، اكنون از آثار و افكار آنان چيزى در دست نيست ؛ درحالىكه در يونان ، در قرن سوم قبل از ميلاد ، يعنى در آغاز كار اشكانيان ، مردانى چون اپيكور پرچم اصالت عقل و ماده را در دست داشتند .\r\nاين متفكر مادى جهان را بوسيلهء فرضيهء اتمى توجيه مىكرد و ترس را موجد اصلى معتقدات مذهبى مىشمرد . وى منكر حكومت خدا بر جهان بود و مىگفت وجود اين‌همه مظالم و بيدادگريها و مفاسد دليل بارزى بر عدم وجود خداست . در قرن اول قبل از ميلاد ( اواسط عهد اشكانيان ) لوكرسيوس شاعر رومى :\r\nاپيكور را نجات‌دهندهء نسل بشر مىشمرد و از اين‌رو تصميم گرفت كه پيامهاى مسرت‌بخش فلسفهء او را در منظومه‌اى تحت عنوان در وصف طبيعت عالم به جهانيان عرضه كند . وى با شدت دست رد بر سينهء مبلغين مذهب مىزند . . . و با كلماتى سوزان ، جناياتى را كه انسان به تحريك مذهب مرتكب آنها شده است ، نشان مىدهد . همچون سردسته و فرماندهى ، در جلو همراهان خدانشناس خود به باورهاى عالم علوى حمله مىبرد و مسائل علمى را چنان تشريح و استدلال مىكرد كه گويى الهامات درخشان عصرى جديد است . . . گرچه كار اصلى را متفكرين يونانى انجام نداده بودند . « 217 »\r\nفلسفهء رواقيون ، چنان كه ضمن مطالعهء تاريخ اجتماعى يونان ديديم ، نقش مؤثرى در راه تأمين حقوق و آزاديهاى فردى و اجتماعى مردم ايفا كرد . « 218 » افكار فلسفى چنان كه اشاره شد از يونان به روم راه يافت و در ايتاليا مخصوصا در بين طبقات بالاى جامعه مؤثر افتاد . عناصر روشنفكر روم نيز به بيپايگى معتقدات مذهبى مردم پىبردند ؛ منتها سياستمداران و بعضى از متفكرين ايتاليا مانند سيسرون معتقد بودند كه يك مذهب كاذب براى ادارهء دستگاه اجتماع لازم است . ولى روىهم‌رفته سياستمداران رومى به كليهء اديان و مذاهب كمابيش اجازهء رشد\r\n\r\n\r\n","description":"","footnote":"\r\n( 216 ) . تاريخ فلسفهء غرب ، پيشين ، ص 28 .\r\n( 217 ) . تاريخ آزادى فكر ، پيشين ، ص 22 .\r\n( 218 ) . رجوع كنيد به : « فلسفهء اپيكور » در صفحات گذشته .\r\n","page_name":" 735 ","page_number":749},
  {"content":"\r\n\r\nمىدادند . تيبريوس ، امپراتور روم ، گفته بود . كه « اگر خدايان مورد دشنام قرار گيرند تنبيه دشنام‌دهنده بر عهدهء خودشان است . » در روم تنها مسيحيان مورد شكنجه و آزار قرار مىگرفتند و زمامداران روم با اشاعهء اين مذهب شرقى موافقت نمىكردند ، ولى اين وضع با صدور فرامين اغماض مذهبى كه در سالهاى 311 و 313 ميلادى صادر شد ، پايان يافت .\r\n\r\nافكار فلسفى در ايران\r\nآنچه گفتيم ، مختصرى از سير تفكر و انديشه‌هاى فلسفى و جهان‌بينى متمدنترين كشورهاى باستانى بود ؛ اكنون نگاهى به ايران بيفكنيم :\r\nدر ايران غير از علل و عوامل اقتصادى و سياسى ، يعنى ابتدايى بودن وسايل توليد و استبداد مطلق سلاطين ، روش خصمانهء اسكندر و جانشينان او ، و دوام فئوداليسم در دوران حكومت اشكانيان و سياست ارتجاعى اردشير در مورد بعضى آثار كهن و سال‌شمارى عهد اشكانى و بيش از همه حملهء اعراب و اصرار آنها در محو آثار تمدن و فرهنگ ديگر ملل مجموعا سبب گرديده است كه از عهد باستان اثر جالبى كه معرف حيات فكرى و فلسفى ايران باشد به يادگار نماند ؛ با اين حال با مطالعهء متون مذهبى و ادبيات مزديسنا و آثار پراكنده‌اى كه از عهد باستان به يادگار مانده مىتوان كمابيش به زمينهء فكرى ايرانيان پىبرد .\r\nيادگار جاماسب يا جاماسب‌نامه كه نسخ متعددى از آن به فارسى و پازند و پهلوى وجود دارد كتابى است كه در آن ، گشتاسب شاه پرسشهايى راجع به مسائل گوناگون دينى و تاريخى و جغرافيايى و غيره از جاماسب مىكند و او پاسخ مىدهد . . .\r\n« 1 . گشتاسب شاه پرسيد كه : اين دين اويژه چند سال روا ( رايج ، برقرار ) باشد ، پس از آن‌چه هنگام و زمانه رسد ؟\r\n2 . جاماسب بيتخش گفتش كه : اين دين هزار سال روا باشد ، پس آن مردمانى كه اندر آن هنگام باشند همه به مهر دروجى ( پيمان‌شكنى ) ايستند ؛ با يكديگر كين و رشك و دروغ كنند و به آن چيم ( سبب ) ايرانشهر ( مملكت ايران ) را به تازيان بسپارند و تازيان هر روز نيرومندتر شوند و شهر شهر فراز گيرند .\r\n3 . مردم به اوارونى ( نابكارى - فساد ) و دروغ گروند و هرآنچه گويند و كنند به سود خودشان باشد . از ايشان روش فرارون ( كردار نيكو ) آزرده شود . فرمانروايان از راه بيدادگرى بس گنج و خواسته انبار كنند و اين گنجها سرانجام به دست دشمنان افتد . مرگهاى ناگهانى بسيار باشد . ايرانيان با بيگانگان درهم آميزند . زندگى تمام طبقات از درويشان و بزرگان و آزادگان جملگى به تباهى كشد . مردان پست به زمامدارى رسند و بازار زورگويى و گواهى نادرست و دروغ رواجى تمام گيرد . زمين‌لرزه و بارانهاى نابهنگام به مردم زيان رساند . دلقكى و مسخرگى زينت و پيرايهء مردمان باشد . مالها و خواسته‌ها به دست سرداران فرومايه افتد . . . » سپس جاماسب حكيم مفاسد و انحرافات اخلاقى طبقات مختلف مخصوصا زمامداران را يكىيكى برمىشمارد . » « 219 »\r\n\r\n\r\n","description":"","footnote":"\r\n( 219 ) . نوشته‌هاى پراكندهء هدايت ، پيشين ، ص 392 به بعد ( به اختصار ) .\r\n","page_name":" 736 ","page_number":750},
  {"content":"\r\n\r\n\r\nقطعات پهلوى\r\n« به درد است آنكو خرد ندارد ، رنجور است آنكو زن ندارد ، ابى نام ( گمنام ) است آنكو فرزند ندارد ، دش‌ارز ( بىبها ) است آنكو خواسته ندارد ، سست است آنكو كس ندارد ، از اينهمه آن سرىتر ( بدتر ) كى روان ندارد فرجفت . » « 220 »\r\n\r\nاندرزهاى آذرپاد مارسفندان از پهلوى به پارسى\r\nبه نظر استاد ملك الشعراى بهار : « اندرزهاى اين مرد بزرگ كه بايستى وى را از روى حقيقت بزرگترين مجدد دين مزديسنا شمرد و درشمار سقراط يونان و لقمان عرب و كنفوسيوس چين دانست مكرر به پارسى ترجمه شده ، ليكن غالبا اين ترجمه‌ها درست و مطابق با متن نيست . »\r\nاينك قسمتى از ترجمهء استاد بهار :\r\nپسر من ! گرفك ( گرفه مقابل گناه ) انديش بوى نه گناه‌انديش ؛ چه مردم تا جاودان زمان زنده‌نى . چه چيز آن مينوى ، پايستنىتر ( يعنى پاينده‌تر ) .\r\nگذشته فراموش كن و ناآمده را غم و تيمار مبر .\r\nهرچه بر خود نمىپسندى بر ديگران مپسند .\r\nاندر خدايان و دوستان يگانه باش .\r\nخويشتن به بندگى به كس مسپار .\r\nهركه او با تو به خشم و كين رود هرآينه از وى دور باش .\r\nهمواره اميد بر يزدان دار و دوست آن گير كه تو را سودمندتر بود .\r\nراز بر زنان مگو .\r\nزن و فرزند خويش را جدا از فرهنگ مهل ، تا تو را غم و تيمار نرسد و پشيمان نشوى .\r\nبه بيگانه مخند و پيش و پس پاسخ به پيمان ( اندازه ) گير .\r\nبه هيچكس افسوس ( استهزاء ) مكن .\r\nبا مردم نادان همراز مباش .\r\nبا مردم خشمگين همره مباش .\r\nبا مردم پست هم‌مشورت مشو .\r\nبا مردم متمول همخورش مباش .\r\nبا مست‌مرد همخورش مشو .\r\nاز مرد بدگوهر وام مستان و به او وام مده كه ربح بسيار بايد دادى و همه گاه به در خانهء خود بايستد و هميشه پيامبر به درگاه تو فرستد و تو را زيان گران از وى رسد مرد بدچشم به يارى مگير .\r\nبر مرد حسود خواسته منماى .\r\nنزد پادشاهان سخن به دروغ مگوى .\r\nاز مرد خبرچين و دروغگوى سخن مشنو .\r\n\r\n\r\n","description":"","footnote":"\r\n( 220 ) . ملك الشعراء بهار ، ترجمهء چند متن پهلوى ، ص 111 .\r\n","page_name":" 737 ","page_number":751},
  {"content":"\r\n\r\nدر كيفر گناهان شتاب مكن .\r\nبا مرد نجيب و كارآگاه و زيرك دوستى و آميزش كن .\r\nهنگام نبرد بينديش كه بار گران با تو نباشد .\r\nبا مرد ياوه‌گوى راز خود آشكار مكن .\r\nمرد دانا را گرامى دار و از وى سخن بپرس و سخنش بشنو .\r\nبه هيچكس دروغ مگوى .\r\nاز بيشرمان وام و خواسته مگير .\r\nنه به راست و نه به دروغ سوگند مخور .\r\nبه دلخواه خود زنى اختيار كن .\r\nاگر خواسته دارى آب و زمين بخر ، چه اگر بر ندهد خود باقى باشد .\r\nمردم را به زبان ميازار .\r\nبا خواسته و دارايى خود ، هرچه توانى رادى و جوانمردى كن .\r\nمردم را مفريب .\r\nجز از خويشاوندان و دوستان وام مگير .\r\nشرمگين زن اگر با تو دوست بود وى را ، به زنى ، بر زيرك مرد دانا ده ، چه زيرك و دانا مرد همانا چنان چون زمين نيكوست كه تخم بر وى پراكنى و گونه‌گونه خواربار از وى برآيد .\r\nآشكاره گوى و صريح باش و جز به انديشه سخن مگوى .\r\nمرد خوب و درستكار را ، اگرچه درويش باشد ، به دامادى بگير .\r\nمرد آبرومند را زندانى مكن و جوان بدكار را زندانبانى مفرماى .\r\nپسر خود را در برنايى به دبيرستان فرست .\r\nهنگام سخن تأمل كن . بسى سخنها كه نبايد گفت و بسى گفتنيها كه نبايد نهفت .\r\nمرد راستگوى به پيامبرى فرست .\r\nفروتن باش كه بسيار دوست شوى ، بسيار دوست باش كه نيكنام شوى ، نيكنام باش كه خوش‌زيست شوى .\r\nزن كسان مفريب .\r\nبا خشم و كين ، روان خود تباه مساز .\r\nبه خواسته و مال دنيا گستاخ مباش .\r\nفرمانبردار پدر و مادر خويش باش ، تا پدر و مادر زنده‌اند ، مرد چون شيرى در بيشه است و او را كه پدر و مادر نيست چون زن بيوه است .\r\nدخت خود را به زيرك و دانامرد ده ، چه زيرك و دانامرد چون زمين نيكوست .\r\nاگر خواهى از كسى دشنام نشنوى به كس دشنام مده .\r\nشبخيز باش كه كامروا باشى .\r\nزن بكر و جوان به زنى بگير .\r\n\r\n","description":"","footnote":"","page_name":" 738 ","page_number":752},
  {"content":"\r\n\r\nچون نيكويى به تو رسد بسيار شادى مكن و چون سختى و بدبختى رسد بسيار به غم مباش .\r\n\r\nكارنامهء اردشير پاپكان\r\n« كارنامهء ارتخشير پاپكان ( كارنامهء اردشير ) نام رسالهء معروفى است به پهلوى و آن سرگذشت اردشير بابكان است . » « 221 »\r\nشادروان صادق هدايت در مقدمهء ترجمهء كارنامهء اردشير مىنويسد :\r\n« كارنامهء اردشير بابكان بازماندهء يكى از كهنه‌ترين متنهاى پهلوى است كه پس از تاراج كتابهاى پيش از اسلام ايران ، هنوز در دست مانده است . البته هركس با شاهنامهء فردوسى سروكار داشته كم‌وبيش از موضوع اين كتاب آگاه است . داستان مزبور يك تكهء ادبى شيرين و دلچسبى است كه حكايت از گزارش دورهء پادشاهى پرگيرودار اردشير مىنمايد و با زبان ادبى ساده و گيرنده‌اى به رشتهء نگارش درآمده و تاكنون نظير آن در ادبيات فارسى ديده نشده است .\r\nبر خلاف كليهء افسانه‌ها و حكاياتى كه راجع به اشخاص سرشناس تاريخى نوشته شده كه دور سر آنها هالهء تقدس گذاشته و جامهء زهد و تقوى به آنها پوشانيده‌اند ، بطورى كه از جزئيات زندگى آنها پند و اندرز و سرمشق زندگى براى مردمان معمولى استخراج كرده‌اند ( مانند اسكندرنامه و غيره ) ، نويسندهء آن داستان با نظر حقيقت‌بين و موشكافى استادانه‌اى ، پهلوانان خود را با احساسات و ضعفهاى انسانى ، بدون شاخ و برگ ، براى ما شرح مىدهد و پيشامدها بقدرى طبيعى است كه خواننده به دشوارى مىتواند شك و ترديد به خود راه بدهد ؛ همانطورى كه امروز نيز نويسندگان زبردست اروپا همين رويداد را در شرح زندگى اشخاص معروف دنبال مىكنند ( مثل شكستها و سرگردانيهاى اردشير ، عاشقيها . . . بىاعتنايى اردشير به پند و نصايح بابك و غيره ) كه به هيچ‌وجه در كتب قدما سابقه ندارد . . . در اينكه نگارنده در به‌هم انداختن وقايع دخل و تصرف كرده و به صورت رمان درآورده نيز ترديدى نيست . . .\r\nكارنامهء فعلى بيشك از ادبيات اصيل دورهء ساسانيان به‌شمار مىرود و قطعا بعد از سقوط يزدگرد و يا در دورهء اسلامى تنظيم نشده است . » « 222 »\r\nاكنون جمله‌اى چند از اين كتاب را نقل مىكنيم : « پس بابك به پاسخ به سوى اردشير نوشت كه تو نادانيها كردى ، چونكه به چيزى كه از آن زيان نشايست بودن با بزرگان ستيزه بردى ، و سخن درشت و ناگفتنيها به دو گفتى ؛ اكنون پوزش گوى و به پشيمانى گراى ؛ چه دانايان گفته‌اند كه دشمن به دشمنى آن نتواند كردن كه از نادان مرد به سبب كردهء خويش به دو رسد . » « 223 »\r\nبطورى كه جسته‌جسته از آثار مورخان بعد از اسلام برمىآيد بزرگمهر ( بزرجمهر ) وزير با تدبير انوشيروان با بسيارى از اقدامات انوشيروان روى موافق نشان نمىداد و شايد همين\r\n\r\n\r\n","description":"","footnote":"\r\n( 221 ) . مقدمهء . كارنامهء اردشير بابكان ، ( به اختصار ) .\r\n( 222 ) . برهان قاطع ، مصحح دكتر محمد معين ( حاشيهء لغت كارنامه ) .\r\n( 223 ) . به نقل از : ملك الشعراء بهار ، سبك‌شناسى ، ج 1 .\r\n","page_name":" 739 ","page_number":753},
  {"content":"\r\n\r\nستقامت و مخالفت او با بعضى از كارهاى خسرو سبب عزل و حبس او شده باشد . اينك نمونه‌اى چند از آراء و عقايد اين حكيم : بطورى كه از شاهنامه برمىآيد پس از آنكه بزرگمهر به زندان افتاد انوشيروان كسى را نزد او فرستاد كه :\r\n بگويش كه چون بينى اكنون تنت * كه از ميخ تيز است پيراهنت \r\nبزرگمهر به‌جاى آنكه سر عجز و انكسار فرود آورد ، شجاعانه :\r\n چنين داد پاسخ به مرد جوان * كه روزم به از روز نوشيروان \r\nبزرگمهر از اينكه « مردم نادان در نعمت و دانايان در ذلت » بسر برند ، رنج مىبرد و شايد با بعضى از آراء و نظريات مزدكيان و مانويان موافق بود و به همين جهت از طرف خسرو به حبس و مرگ محكوم گرديد . وى با ظلم و ستمگرى نظاميان بر تودهء مردم موافق نبود و از اينكه سپاهيان « بر ولايت ملك مهربان نباشند و بر مردم ولايت رحمت و شفقت ندارند ، و همه در آن كوشند كه كيسهء خويش پر كنند و غم ولايت نخورند و رعيت را نيكو ندارند » « 224 » رنج مىبرد و براى قوام و دوام مملكت ، از روى كمال خيرخواهى ، به انوشيروان مىگفت « رضا نبايد داد كه لشكر را اين قدرت و تمكين باشد . » « 225 » وقتى كه از بزرگمهر مىپرسند چه‌چيز است كه كار مردم پارسا تباه كند ، مىگويد : ستودن ستمكاران .\r\nبزرگمهر به گفتهء بيهقى مردى مقاوم و ثابت‌قدم بود ، زيرا وقتى كه او را نزد انوشيروان بردند تا از گفته‌ها و كردارهاى خود اظهار ندامت كند ، گفت : « زندگى ملك دراز باد ، مرا مردمان ، حكيم و دانا و خردمند روزگار مىگويند پس چون من از تاريكى به روشنايى آمدم به تاريكى باز نروم كه نادان بيخرد باشم » « 226 » وقتى كه او را به زندان مىبردند ، مردم دربارهء وى چنين گفتند « . . . ما را از علم خويش بهره دادى و هيچ‌چيز دريغ نداشتى تا دانا شديم ، ستارهء روشن ما بودى كه ما را راه راست نمودى و آب خوش ما بودى كه سيراب از تو شديم و مرغزار ميوهء ما بودى كه گونه‌گونه از تو يافتيم . . . و تو نيز از آن حكيمان نيستى كه از راه راست بازگردى . » « 227 »\r\nشادروان اقبال آشتيانى ضمن بحث در پيرامون « معارف ايران در عهد انوشيروان » مىنويسد : « از زمان اردشير به بعد ، چنان كه پيش هم اشاره كرديم ، پادشاهان ساسانى به حكمت يونانيان توجه كرده بودند ، مخصوصا اردشير و شاپور اول و دوم بعضى از كتب يونانيها را به پهلوى ترجمه نموده بودند . انوشيروان به مدد سريانيهاى شام ، و عيسويان ايران ، كه پهلوى و يونانى را هردو مىدانسته‌اند ، دامنهء اين كار را توسعه داد . اگر - چه بعضى از مورخين نوشته‌اند كه ايرانيهاى عهد ساسانى تمام تأليفات ارسطو و افلاطون را به پهلوى ترجمه كرده بودند ، ليكن اين امر قدرى مستبعد به نظر مىآيد . چيزى كه مسلم است اينكه ، كتب منطقى ارسطو و عده‌اى از تأليفات افلاطون به پهلوى ترجمه شده بود و در نهضت اسلامى اولين كتب حكمتى و منطقى كه لباس عربى پوشيده همين كتب ارسطوست كه ابن - مقفع آنها را از پهلوى به عربى نقل كرده است .\r\n\r\n\r\n","description":"","footnote":"\r\n( 224 و 225 ) . سياستنامه پيشين ، ص 202 .\r\n( 226 و 227 ) . همان ، ص 335 و 334 .\r\n","page_name":" 740 ","page_number":754},
  {"content":"\r\n\r\nانوشيروان غالبا كتب قوانين و تواريخ ايران و دستور و اندرزها و تأليفات اردشير بابكان و نوشته‌هاى حكمتى يونانيان را قرائت مىكرد . مخصوصا در تواريخ مورخين قديم مذكور است كه پادشاه مزبور از تأليفات افلاطون ، كتب فدون « 228 » ، و گرجيوس « 229 » و ثيماخوس . . .\r\nرا در لغت پهلوى مطالعه كرد . انوشيروان با حكماى سبعهء مزبور مباحثاتى داشته . . . از جمله در خصوص مبدأ و اصل عالم ، باقى ماندن يا فانى شدن آن ، واحد بودن علت پيدايش اشياء يا متعدد بودن آنها . . . » به نظر استاد فقيد ، انوشيروان در دوران حيات سه اقدام اساسى كرد : اول ، مجالس مناظره و مباحثهء انوشيروان با فلاسفه و حكما و خطبا در دربار سلطنتى ايران ؛ دوم ، پذيرايى او از برزويهء طبيب و احتفال رسمى براى آمدن كليله و دمنه از هند ؛ سوم ، معاهدهء سال 549 م . با ژوستى نين امپراتور روم شرقى .\r\nانوشيروان ، نظر به اينكه خود ذوق علمى يا حكمتى يا سوداى تحقيق و تجسس داشت ، به شهادت فردوسى و مورخين ديگر ، همه وقت پس از صرف غذا با بزرگان اهل علم و فضل و موبدان و حكما و فلاسفه مجالس انسى ترتيب مىداد كه فردوسى از آنها به « بزم » تعبير مىكند . در اين قبيل مجالس ، انوشيروان مسائل مهم فلسفى و سياسى و علمى طرح مىكرد و با دانشمندان حضرت خود ، به مناظره و مباحثه مىپرداخت و فضلاى مخاطب انوشيروان بقدرى در مباحثات آزادى نطق و بيان داشتند كه در صورت بروز اختلاف با پادشاه ، صريحا رأى انوشيروان را رد مىكردند و عقيدهء خود را به كرسى اثبات مىنشاندند .\r\nمباحثهء انوشيروان با فلاسفهء سبعهء يونانى در خصوص مبدأ عالم و علل وجود اشياء و فنا و بقاى دنيا و بحث او با « حارث بن كلده » در خصوص مسائل طبى و مناظرهء او با « نعمان بن منذر » و خطباى مشهور قبايل عرب از اين قبيل است . . . يكى از مفاخر عهد انوشيروان وجود حكيم بيمانند بزرگمهر يا بزرجمهر ، پسر بختكان ، است كه ، نظر به كمال دانش و حكمت ، انوشيروان سمت وزارت خود را به او داده بود . . . فردوسى و مسعودى هريك شرح مجالسات انوشيروان را با بزرگمهر و هفت نفر از ديگر حكماى ايران ، يعنى موبدان ، با مسائلى كه انوشيروان رأى ايشان را در خصوص آنها استفسار كرده ، در كتاب خود ضبط نموده اند . . . فردوسى گويد :\r\n دل شاه كسرى پر از داد بود * به دانش دل و مغزش آباد بود\r\nبه درگاه بر ، موبدان داشتى * زهر دانشى بخردان داشتى\r\nهميشه سخنگوى هفتاد مرد * به درگاه بودى به خواب و به خورد\r\nهرآنگه كه پردخت گشتى ز كار * ز داد و دهش ، و ز پى كارزار\r\nز هرموبدى نو سخن خواستى * دل خود به دانش بياراستى\r\nبدانگه كه نو بود بوزرجمهر * سراينده و زيرك و خوب‌چهر\r\nبه تدبير و آرايش و راى نيك * ازو بود گفتار هر جاى نيك\r\nچنان بد كه يك روز بنهاد خوان * بفرمود كان موبدان را بخوان \r\n\r\n\r\n","description":"","footnote":"\r\n( 228 ) .  Phedon \r\n( 229 ) .  Gorgius \r\n","page_name":" 741 ","page_number":755},
  {"content":"\r\n\r\n كه باشند دانا و دانش‌پذير * سراينده و باهش و يادگير\r\nچونان خورده شد جام مىخواستند * به مىراى روشن بياراستند\r\nنه‌چندان كه آيد به كاهش خرد * مى آن مايه بايد كه جان پرورد\r\nبه دانندگان شاه بيدار گفت * كه دانش گشاده كنيد از نهفت\r\nهر آن‌كس كه دارد به دل دانشى * بگويد مرا زان بود رامشى\r\n. . . بگفتند هركس ز هردر سخن * جوان جهانديده ، پير كهن \r\n. . . بعد بزرگمهر و حكماى ديگر به سخنرانى مىپردازند و داد حكمت مىدهند .\r\n. . . برزويه پس از آنكه در سفر هند مشقات بسيار تحمل كرد و بالاخره به انواع تدابير كتاب بر كليله دست يافت و با گنج مقصود به ايران برگشت . . . انوشيروان به افتخار آوردن كليله و دمنه جشن گرفت . . . بعد از اجراى مراسم جشن ، برزويه از آن مقام خواست كه در طلب خواهشى از انوشيروان مجاز شود . انوشيروان گفت هرچه خواهى از ما طلب كن . . . كه در انجام آن قصور روا ندارم ؛ اگرچه بخواهى با من در سلطنت شركت كنى . . . برزويه به انوشيروان گفت در مقابل تمام اين خدمات و زحمات ، منتهاى آرزوى من اين است كه پادشاه ايران به وزير بلندمرتبهء خود دستور دهد تا شرح سفر مرا به هند با تفصيل آوردن كليله و دمنه از آن مملكت در بابى عليحده به قلم آبدار خود بنويسد . . . تا به اين ترتيب ، نام من بر صفحهء روزگار بماند و مرا اجر حقيقى حاصل شود . تمام بزرگان علو نظرى برزويه را تقديس كردند و پادشاه به انجام مطلب او امر داد . » « 230 »\r\nكريستن سن ، ايران‌شناس دانماركى ، معتقد است نفوذ فكرهاى يونانى و مسيحى و هندى در ايران ساسانى نوعى حالت عرفانى به انديشهء اين دوران بخشيده است . وى در كتاب خود ، عبارتهايى از بعضى رساله‌هاى اين دوره نقل كرده است . . . از آن جمله است : « غم و شادى جهان شايستهء اعتنا نيست . جهان را چون كاروانسرايى بايد دانست كه مردمان را بدان راهگذر افتد . هرچند توانگرى مطلوب است ، فقر شرافتمندانه بر ثروتمندى غير عادلانه ترجيح دارد . »\r\nكريستن سن مىنويسد : « تحت تأثير افكار جديد ، آن خوش‌بينى نخستين كه بنيان دين زردشتى و محرك مردمان به كار و كوشش بود ، پژمرده و گسيخته شد . ميل زهد و ترك ، كه در فرقه‌هاى ايرانى مخالف آيين زردشت رواجى بسزا داشت ، رفته‌رفته وارد آيين زردشتيان نيز شد و بنيان دين و ديانت را برانداخت . »\r\nوى راجع به تعاليم زروانيان چنين مىنويسد : « در اين وقت عقيدهء زروانيان كه در عهد ساسانى شيوعى يافته بود ، موجب شد كه مردمان اعتقاد به جبر پيدا كردند و اين اعتقاد به منزلهء زهرى جانگزاى بود كه روح مزديسنى قديم را از پاى درآورد . »\r\nآنگاه از رسالهء مينوگ خرد اين عبارت را نقل مىكند :\r\n« خرد آسمانى يا روح حكمت چنين فرمايد : مرد هرچند صاحب عقلى قوى و دوستى نيرومند باشد با قضا برنتواند آمد ، زيرا چون قضاى محتوم مردى را سعيد يا شقى كند ، دانا\r\n\r\n\r\n","description":"","footnote":"\r\n( 230 ) . اقبال آشتيانى ، مجموعهء مقالات ، به اهتمام دكتر دبير سياقى ، ص 135 ( به اختصار ) .\r\n","page_name":" 742 ","page_number":756},
  {"content":"\r\n\r\nاز كار فروماند و نادان بدانديشه در كار چست و چالاك گردد . كمدلان دلير و دليران كمدل شوند و مردم كوشا كاهلى گيرند و كاهلان به كوشش درآيند . » « 231 »\r\nاكنون ببينيم كه معتقدات زروانيان چه بوده است ؟\r\n« مىدانيم كه آيين زردشتى مبتنى بر گوهر دوگانه است : آهورامزدا و اهريمن يا روشنايى و تاريكى و نيكى و بدى كه پيوسته باهم در نبردند . بنابراين ، مرد زردشتى بايد بكوشد تا نيكى بر بدى پيروز گردد . . . به عقيدهء « زنر » استاد دانشگاه اكسفورد ، كه تحقيق مفصلى دربارهء زروانيان كرده ، آيين زروانى شعبه‌اى از دين زردشتى بوده است و براى آن پديد آمده تا به نبرد پايان‌ناپذير ميان اهورامزدا و اهريمن خاتمه دهد . اين آيين راه ميانه و سازش است .\r\nزروانيان چنين ادعا مىكردند كه نيكى و بدى ( اهورامزدا و اهريمن ) دو گوهر توأمانند و زروان ( زمان نامتناهى ) پدر آنهاست ؛ بدين‌گونه به‌جاى گوهر دوگانه كه خاص آيين زردشتى بود ، گوهر سه‌گانه عنوان شد ، كه به معنى خوبى ، بدى و داور ( زروان ) بود .\r\n. . . در نظر مزداييان ، مسؤوليت رستگارى يا گمراهى انسان با خود اوست . بشر در برابر خوبى و بدى و ثواب و گناه مختار است و نبايد ارادهء آفريدگار را مسؤول نيك و بد خويش بشمارد . در آيين زروان ، برعكس ، بشر بازيچهء دست روزگار است و از خود اراده‌اى ندارد . » آنچه مسلم است در ايران زمان ساسانيان ، جامعهء طبقاتى با تمام تبعيضات و اختلافات مادى و معنوى حكومت مىكرده است . در اين جامعه اقليت صاحب‌امتياز از مزاياى بيشمارى بهره‌مند مىشدند درحالىكه اكثريت زحمتكش و فعال از نعم گوناگون مادى و معنوى نصيبى نداشتند .\r\nدر چنين جامعه‌اى ، محال است كه تمام مردم يك نوع فكر كنند و جهان‌بينى واحدى داشته باشند . به قول يكى از دانشمندان ، كلبه‌نشينان و كاخ‌نشينان داراى دو طرز فكر مختلف و متمايز هستند . به احتمال قوى طبقات متوسط و محروم بيشتر به انديشه‌هاى زروانى تمايل داشتند و طبقهء حاكم و فرمانروا بيشتر طرفدار افكار مزدايى بودند .\r\nبه نظر ريچاردفراى :\r\nدر زمان ساسانيان ، زروانيت و آيين مزدايى ، در عمل از هم جدا نبودند ، دو طريقه بودند كه تشكيل يك دين مىدادند . درميان زردشتيان ، خاصه در دستگاه حاكمه و دربار ، بوده‌اند كسانى كه تمايل به طريقهء زروانى داشته‌اند . به عقيدهء فراى ، پس از آمدن اسلام به ايران ، دهقانان و بعضى از موبدان زردشتى چون براى حفظ منافع خود به دين تازه گرويدند ، معتقدات زروانى را دربارهء حاكميت سپهر و چيرگى زمان به اسلام داخل كردند و اين در انديشه‌ها و عقايد اسلامى دوران عباسى تأثير بسيار نهاد .\r\nدر شاهنامه به چند پهلوان نيمه عرفانى برمىخوريم ؛ مانند ايرج و سياوش و كيخسرو .\r\nايرج از همان آغاز جوانى به ترك دنيا و صلح متمايز است . هنگامى كه پدرش فريدون او را به جنگ با برادران نابكار راهنمايى مىكند ، پاسخ مىدهد اين دنيا چه اعتبارى دارد ؟\r\n\r\n\r\n","description":"","footnote":"\r\n( 231 ) . دكتر اسلامى ، زندگى و مرگ پهلوانان ، ص 87 به بعد ( به اختصار ) .\r\n","page_name":" 743 ","page_number":757},
  {"content":"\r\n\r\nسرانجام بايد رفت . تاجداران ديگرى نيز چون ما بودند و رفتند ، پس بهتر است كه من با برادران مدارا كنم .\r\n نه تاج كيى خواهم اكنون نه گاه * نه نام بزرگى نه ايران سپاه\r\nمن ايران نخواهم ، نه خاور نه چين * نه شاهى ، نه گسترده روى زمين\r\nبزرگى كه فرجام او تيرگى است * بدين برترى بر ببايد گريست \r\nسپس مىگويد :\r\n بسنده كنم زين جهان گوشه‌اى * به كوشش فراز آورم توشه‌اى \r\nهمين روحيه بيش و كم در سياوش نيز ديده مىشود . . . وى عقيده دارد :\r\nكه\r\n « ز گيتى همه زهر بايد چشيد » \r\nيا\r\n درختى است اين بركشيده بلند * كه بارش همه زهر و برگش گزند \r\nو از اغتنام وقت ياد مىكند :\r\n بيا تا به شادى دهيم و خوريم * چو گاه گذشتن بود بگذريم\r\nچه‌بندى دل اندر سراى سپنج * چه نازى به گنج و چه نالى ز رنج « 232 » \r\nاستاد « آربرى » دانشمند انگليسى ، ضمن بحث در پيرامون ادبيات ايران مىنويسد :\r\n« در طى سلطنت هخامنشيان تا آخرين روزهاى پادشاهان ساسانى ، ايران يك دولت و قدرت شاهنشاهى و يك نمونهء كامل استبداد در مشرق زمين بود كه ثروت بيكران در دست گروهى قليل متمركز شده بود و يك فرهنگ و مدنيت مادى قابل توجهى بر روى شانه‌هاى بيجان توده‌هاى مردم بومى به وجود آورده بود . اين فرهنگ و مدنيت اصولا دربارى بود ، و اين حقيقت در هيچ رشتهء هنرى بيش از فن نگارش جلوه نمىكند . گذشته از متون اوستايى كه خود مذهبى هميشه به سود اشراف بود و فهم و تعبير و تفسير آن فقط در دست موبدان بود و به رسم الخطى ضبط مىشد كه درخور فهم مردم بيسواد نبود ، بقيهء ادبيات ايران قديم حول‌وحوش دربار سلطنتى دور مىزد و كمر بسته براى حفظ منافع دربار بود . بطورى كه از نوشته‌هاى « آگاسياس » برمىآيد دربار ايران حتى در زمان هخامنشيان روزنامهء رسمى داشت و سلسله‌هاى بعدى نيز اين كار را ادامه دادند . عموما چنين تصور مىشود كه براساس اين روزنامهء رسمى بود كه در اواخر سلطنت ساسانيان ، مؤلف ناشناسى كتاب خداينامك را به وجود آورد كه پس از ترجمه از پهلوى به عربى بوسيلهء ابن المقفع ايرانى ( وفات 140 هجرى / 757 م . ) و ديگران بالاخره در اثر نبوغ فردوسى ( وفات 411 هجرى ) شكل جديدى به خود گرفت و به صورت شاهنامه درآمد كه يكى از بزرگترين منظومه‌هاى حماسى جهان است . گرچه نسخهء اصلى خداينامك از ميان رفته و از ترجمهء عربى هم فقط قطعات محدودى برجاى مانده است ، باز آنچه در دست داريم سبك حماسى و بلاغت داستان را به خوبى مىرساند ، و جاى تعجب نيست كه اين اثر در اعراب ، كه خودشان تاريخ مدونى نداشتند و يا از تاريخ‌نويسانى مانند « توسيديد » بىخبر بودند ، نفوذ فراوان گذاشته و به عنوان نمونه‌اى بر تاريخ‌نويسى به‌جاى مانده است .\r\n\r\n\r\n","description":"","footnote":"\r\n( 232 ) . همان ، ص 91 به بعد ( به اختصار ) .\r\n","page_name":" 744 ","page_number":758},
  {"content":"\r\n\r\nدومين اثر بزرگ دربار ساسانى يعنى آيين نامك - كه مسعودى مورخ عرب مىگويد هزارها صفحه بوده است و آن هم توسط ابن المقفع به عربى ترجمه شده بود و مانند گاهنامك دستخوش نابودى گرديد و فقط گاهى از آن مطلبى نقل شده است - مكمل روزنامهء رسمى دربار بوده و در آن جزئيات نظامنامه‌ها و مقررات شاهنشاهى را درج كرده بودند ، و در ضمن اين مقررات ، ضمايمى هم در باب لشكركشى ، تيراندازى ، پيشگويى و فنون نجيبانهء ديگر داشته است . در اين بخش خاص ، موسوم به گاهنامك ، سلسله مراتب 600 نفر از اشراف ذكر شده است . هرچند از دست رفتن اين تأليف عظيم كه نفوذ آن در يك سلسله كتابهاى فارسى و عربى كاملا مشهود مىباشد ، اسباب تأسف است ، خوشبختانه در تنسرنامه نشانه‌هايى از سبك و اختصاصات اين كتاب موجود است . . . مسعودى مورخ چنين مىگويد كه به سال 915 در تيسفون در خانهء يكى از اعيان ايرانى ، كتابى عظيم ديدم كه حاوى بسيارى از علوم ايران ، تاريخ پادشاهان آن سامان ، ساختمانها و شرح تأسيسات سياسى بود . در اين كتاب صورت 27 نفر از شاهنشاهان ساسانى كه 25 مرد و دو زن بودند نقاشى شده بود . . . در همين كتاب طرز رفتار هريك از شاهان ، هم در برابر صاحب‌منصبان خويش و هم در برابر رعايا و نيز وقايع و پيش‌آمدهاى مهم دورهء سلطنت او شرح داده شده بود . تاريخ كتاب سال 731 م . از روى منابعى كه در خزينهء شاهى بود ، تنظيم گرديده و براى خليفه « هشام » از فارسى ( پهلوى ) به عربى ترجمه شده است . براى نخستين‌بار گوتشميد حدس زد كه اين كتاب بسيار جالب بايد همان تاگ‌نامك باشد كه فقط به اسم معروف بوده است . مستشرقين ديگر مانند اينوسترانتسف « 233 » ، شدر « 234 » و كريستنسن نيز نظر گوت‌شميد را تأييد كردند . بيشك نام اين كتاب را مؤلف كتاب عربى موسوم به كتاب التاج كه شايد جاحظ باشد اقتباس كرده است ، گذشته از اين آثار ، كه مىتوان آنها را كم‌وبيش راهنماى دربار شاهنشاهى دانست ، در ايران قديم عده‌اى از افسانه‌هاى تاريخى نيز موجود بود كه ازجمله كتاب كارنامك اردشير بابكان است كه بعد از ساسانيان تأليف شده و پروفسور براون قسمتى از آنها را با قسمتهاى مشابه آن در شاهنامهء فردوسى مقايسه كرده است . و ديگر شرح تأسيس و ايجاد شهرها و انواع تأليفات كوچك در باب رسوم و اخلاقيات زمان است ، كه معروف به ادبيات « اندرز » و پاره‌اى از آنها به‌جاى مانده است . اين ادبيات « اندرز » كه معروفترين نمونهء آن پندنامك وزرگمهر ( پندنامهء بوزرجمهر وزير دانشمند انوشيروان ) است يكى از محصولات خاص نبوغ ايرانى است كه در ادبيات اسلامى دوره‌هاى بعد تأثير بسزايى كرد ، و گذشته از اشعار و ادبيات بيشمارى كه از قرن دهم ميلادى تا امروز براساس پندنامه سروده شده بسيارى از كتب اخلاقى از قابوسنامه گرفته ، تا گلستان سعدى تا حد زيادى از اين پندنامه سرمشق گرفته‌اند . » « 235 »\r\nدر ديباچهء كتاب عهد اردشير ضمن انتقاد و بررسى كارهاى نيك و بد اردشير چنين مىخوانيم :\r\n« . . . از كارهاى بد اردشير ، كه نمىتوان از آن گذشت ، حذف بيشتر رويدادهاى شهريارى چهارصد و هفتاد و پنج سالهء خاندان اشكانى از سالنامه‌هاى رسمى كشور است و مختصر كردن\r\n\r\n\r\n","description":"","footnote":"\r\n( 233 ) .  Lnostrantzev \r\n( 234 ) .  Schaeder \r\n( 235 ) . ميراث ايران ، پيشين ، ص 323 به بعد ( به اختصار ) .\r\n","page_name":" 745 ","page_number":759},
  {"content":"\r\n\r\nتاريخ اين روزگار دراز كه سراسر آن پر از پهلوانيهاى افتخارآميز مردم ايران است در چند سطر .\r\nهمين كار كينه‌توزانه سبب شده است كه نويسندگان شرقى از روزگار دراز شهريارى اشكانيان و دلاوريهاى افتخارآميز ايشان در جنگ با سلوكيان و روميان ناآگاه مانند و چنين پندارند كه ايران در زمان اشكانيان به دست ملوك الطوايف افتاده بوده و شهريارى متمركزى نداشته است .\r\nديگر از كارهاى زشت اردشير دستبردى است كه به فرمان او ، به خاطر كم‌اثر كردن يك باور عاميانه در دل مردم ، به سالشمارى ايران زده‌اند . اين دستبرد سبب شده است كه ميان نسخه‌هاى خداينامه ، به گفتهء حمزه‌پور حسن اصفهانى ، چندان اختلاف پديد آيد كه هيچكدام با ديگرى برابر نشود ، و همهء آنها با حساب برجهاى فلكى و جدولهاى ستاره‌شناسى نيز ناجور گردد .\r\nبا آگاهيى كه از اين كار اردشير داريم ، چگونه بدگمان نشويم هنگامى كه به فرمان او خواسته‌اند متن اوستاى اشكانى را مرتب سازند و شرح كنند برخى از بخشها و يا عبارتهايى از آن را كه شامل انديشه‌هاى دينى و فلسفى ناهماهنگى با روش حكومت جديد بوده است ، نينداخته يا ديگرگون نساخته‌اند ؟\r\nچيزى كه اين بدگمانى را هرچه بيشتر نيرومند مىسازد آن است كه از روزگار اشكانيان آثار نوشته‌اى از دانش و فرهنگ و حكمت ايران بازنمانده است و در اين بخش از تاريخ ما ، يك بريدگى آشكار ديده مىشود . ابن نديم تنها از چند داستان روزگار اشكانى ( ملوك الطوايف ) نام مىبرد كه در آغاز روزگار اسلامى از پهلوى به عربى ترجمه شده است ؛ تا آنجا كه گويى هرچه از آثار مدنى و فرهنگى داريم همه از آن روزگار ساسانى است و در آن دوره پديد آمده است . درحالىكه در لابلاى همين اندرزنامه سخنانى مىبينيم كه از بودن كتابهايى در زمينهء اخلاقى و حقوق و كشوردارى پيش از روزگار ساسانيان ، ما را آگاه مىسازد و نيز در لابلاى كتابهايى كه از نويسندگان روم دربارهء تاريخ روزگار اگاه بازمانده است نشانه‌هايى از وجود انديشه‌هاى بلند علمى و فرهنگى در ايران زمان اشكانى ديده مىشود .\r\nآنچه اين حدس را نيرو مىبخشد ، برخاستن دانشمندان و فرزانگانى است مانند « ديصان » و « مرقيون » و جرجيوس و مانى . برخاستن اينان در اين زمان نشان مىدهد كه در روزگار اشكانى بويژه در دورهء اخير آن ، بازار فلسفه و دانش گرم بوده و قطعا براى بحث و گفتگوهاى علمى آموزشهايى در شهرهاى بزرگ وجود داشته است ؛ بويژه كه در اين روزگار آزادى عقيده ، حتى در كار دين رواج داشت و در هرجا آزادى روان باشد ، زمينه براى پيشرفت كارهاى علمى و فرهنگى آماده‌تر است .\r\nايرانيان در روزگار اشكانى با مردم آسياى باخترى و روميان ، در زمانى كه تمدن و فرهنگ روم داراى درخشندگى بود ، خواه در زمان صلح و خواه در زمان جنگ ، رابطه داشتند .\r\nچگونه مىتوان پذيرفت كه « آيين مهرى » و انديشه‌هاى اخلاقى و فلسفى آن از ايران به روم رفته و تا جزيرهء انگليس گسترده شده ، ليكن از انديشه‌ها و دانش و فرهنگ\r\n\r\n","description":"","footnote":"","page_name":" 746 ","page_number":760},
  {"content":"\r\n\r\nرومى پرتوى به ايران نتابيده است ؟\r\nقطعا در ايران عهد اشكانى ، كتابهاى بسيارى در زمينهء اخلاق و سياست مدن و اقسام ديگر حكمت بوده ، و اندرزنامهء اردشير فشرده‌اى از كتابهاى پيشين در زمينهء كشوردارى و اخلاق است كه اردشير حاصل آزمونهاى خود را بر آنها افزوده است . بهترين دليل بر اثبات اين نظر ، سخن خود اردشير است كه در چند جاى اندرزنامه از زبان شاهان پيشين و پيشينيان ما براى استوار كردن رأى خود ، سخنان ارجدارى را بازگو كرده است . « 236 »\r\nدليل ديگرى كه از عناد و دشمنى اردشير با يادگارهاى عهد اشكانى خبر مىدهد گفتهء مسعودى است ؛ وى مىنويسد : « اردشير همهء رفتارها و گفتارها و رويدادها و جنگهاى زمان خود را مىنگاشت و آنچه را مربوط به پيش از او بود به دور ريخت تا فراموش گردد و تنها يادگارها و رويدادهاى زمان او در كتابها بازماند . » « 237 » يكى از انديشمندان عصر ساسانى مانى است .\r\n\r\nمانى\r\nاقبال لاهورى ضمن بحث در پيرامون آراء و افكار مانى مىنويسد : مانى مىگويد كه « همهء چيزها از آميزش دو اصل جاويدان ، نور و ظلمت فراهم مىآيند . نور و ظلمت از يكديگر جدا و مستقلند . . . ظلمت كه به منزلهء اصل مادينهء هستى است ، پناهگاه عناصر شر است . اين عناصر به مرور زمان ، تمركز مىيابند و موجد شيطان زشت‌پيكر مىشوند . . . چون يورش ظلمت عناصر نور را با عناصر ظلمانى آميخته و آلوده كرده است خطهء نور نيازمند رهايش يا فلاح است . در اينجاست كه جهان‌شناسى مانى به مفهوم فلاح مسيحى مىگرايد ؛ چنان كه جهان‌شناسى هگل از مفهوم تثليث مسيحى مايه مىگيرد . اما فلاح مانوى مستلزم قطع نسل است . توليد نسل دورهء اسارت نور را استمرار مىبخشد و اين به زيان نور است .\r\n. . . مانى نخستين حكيمى است كه جهان را معلول فعاليت شيطان و اساسا بد مىدانست . به نظر من ، نظامى كه ترك دنيا را هدف زندگى شمارد جز اين نمىتواند بود .\r\nعصر ما نيز از اين انديشه بيگانه نيست ؛ « شوپن هوئر » نيز چنين مىانديشد . سپس اقبال از مزدك مردم‌گراى ( كمونيست ) سخن مىگويد و مىنويسد : وى مانند مانى بر آن شد كه گوناگونى اشياء نتيجهء آميزش دو اصل مستقل جاويدان . . . روشنايى و تاريكى است . مزدك بر خلاف پيشينيان ، باور داشت كه آميزش يا جدايى نهايى اين دو به عمد و اختيار مقربان نيست ، بلكه محصول تصادف است . خدا در نظام فكرى مزدك از احساس برخوردار است و در حضور سرمدى خود ، چهار نيروى اصلى دارد : تميز ، حافظه ، فهم و سرور . . . ممتازترين جنبهء تعاليم مزدك ، مردمگرايى اوست و بيگمان گرايش مانويان به « جهان ميهنى » در اين مردمگرايى مؤثر بوده است . مزدك مىگفت كه همهء افراد انسان برابرند ولى ديوان بدخواه كه مىخواهند جهان خدايى را صحنهء رنج بيپايان گردانند با جعل مفهوم مالكيت انفرادى ، مردم را به نامردمى مىكشانند . . . چنين مىنمايد كه تفكر ايران باستان اساسا ناظر به جهان عينى بود و ديدگاهى مادى و دوگراى داشت ، ولى در پرتو آيين اخلاقى زرتشت به رنگى معنوى درآمد . . » « 238 »\r\n\r\n\r\n","description":"","footnote":"\r\n( 236 ) . احسان عباس ، عهد اردشير ، ترجمهء محمد على امام شوشترى ، ص 10 به بعد .\r\n( 237 ) . همان ، ص 18 .\r\n( 238 ) . سير فلسفه در ايران ، پيشين ، ص 26 به بعد ( به اختصار ) .\r\n","page_name":" 747 ","page_number":761},
  {"content":"\r\n\r\nعلاوه‌براين در ادبيات مزديسنا به مطالبى برمىخوريم كه رنگ و بوى فلسفى دارد ، مثلا در گاتها كه تاريخ تدوين آن دقيقا معلوم نيست ، چنين مىخوانيم :\r\nاز تو مىپرسم اى اهورا ، براستى مرا از آن آگاه فرما ، كيست آن كسى كه در روز نخست از آفرينش خويش پدر راستى گرديد ؟ كيست آن كسى كه به خورشيد و ستاره راه سير بنمود ؟ كيست آن كسى كه ماه از او گهى پر است و گهى تهى ؟ اى مزدا ، اين و بسا چيزهاى ديگر را مىخواهم بدانم ؟\r\nاز تو مىپرسم اى اهورا براستى مرا از آن آگاه فرما .\r\nكيست آفرينندهء روشنايى سودبخش و تاريكى ، كيست آفرينندهء خواب خوشىبخش و بيدارى ، كيست آفرينندهء بامداد و نيمروز . . . « 239 »\r\nبطورى كه از مندرجات اندرز يوتكيشان ، يعنى نخستين دينداران ، برمىآيد در ايران باستان فرزندان را تا قبل از 15 سالگى به تفكر و مطالعه در پيرامون جهان و وظايف و تكاليف آدمى برمىانگيختند . اينك جمله‌اى چند از اين متن را نقل مىكنيم :\r\nهر مردم كه به داد ( يعنى به سن ) پانزده‌ساله رسيد پس او را اين چندين چيز ببايد دانستن كه : كيم ؟ و خويش كيم و از كجا آمدم و باز به كجا شوم ؟ . . . از مينو آمدم يا به گيتى بودم ؟ خويش هرمزدم يا اهريمن ؟ خويش يزدانم يا ديوان ؟\r\nخويش بهانم يا بدان ؟ مردمم يا ديو ؟ راه چند و دينم كدام ؟ و چيم سود و چيم زيان ؟ و كيم دوست و كيم دشمن . . .\r\nسپس چنين پاسخ مىدهد :\r\n. . . به بيگمانى سزد دانستن كه از مينو آمدم نه به گيتى بودم ، آفريده هستم نه بود . خويش هرمزدم نه اهريمن . . . پدر و مادر فرزند خويش را بايد اين چند كار و كرفه پيش از 15 سال بياموختن ، و چون اين چند بياموزند ، هركار و كرفه كه فرزند كند ، پدر و مادر را بود و چونش نياموزند هرگناه كه فرزند به نابخردى كند ، همه پدر و مادر را بود .\r\n« آز به خرسندى و خشم به سروش و رشك به نيكچشمى و نياز به كمخواهى و جنگ به آشتى و دروغ به راستى بزنيد . تا مىتوانيد بدان را به فرمانروايى مستاييد ، چه از ستايش نابجا ، بدى به تن ( اندر ) شود و بهى راه خويش گيرد . » « 240 »\r\nقطع نظر از متون مذهبى در ايران ، از عهد ساسانيان به همت دانشمندان سريانى ، كتب علمى و فلسفى شرق و غرب به زبان آرامى و پهلوى ترجمه و در شهر رها و نصيبين و غيره مراكز علمى و تحقيقى تأسيس شد ، و اندك‌اندك گلچينى از علوم و انديشه‌هاى گوناگون به ايران راه يافت . از دورهء اردشير بابكان و شاپور تلاشهايى در راه ترجمه و انتقال علوم و\r\n\r\n\r\n","description":"","footnote":"\r\n( 239 ) . گاتها پيشين ، ص 71 .\r\n( 240 ) . دكتر ماهيار نوابى ، ( مقاله ) در مجلهء دانشكدهء ادبيات تبريز ، شمارهء 4 ، سال 12 ، ص 139 به نقل از :\r\nتمدن ساسانى ، پيشين .\r\n","page_name":" 748 ","page_number":762},
  {"content":"\r\n\r\nمعارف شرق و غرب به ايران آغاز شده بود . در همين ايام بود كه مانى مذهب تلفيقى خود را كه تركيبى از تعاليم زرتشت ، عيسى و بودا بود ، به ايرانيان عرضه كرد و مذهب جديد او ، به شرحى كه ديديم ، مورد توجه شاپور اول قرار گرفت . اين مذهب بر خلاف آيين زرتشت قوم و ملت معينى را دربر نمىگرفت ، بلكه مانند مسيحيت ، عموم ملل و نژادها را به امساك و احتراز از دروغ و آزمندى دعوت مىكرد . تلاشى كه از عهد اردشير و شاپور اول در راه آشنايى با علوم زمان آغاز شده بود در عهد انوشيروان رشد و گسترش يافت و ظاهرا اين پادشاه به مسائل فلسفى علاقه و دلبستگى داشت .\r\nدر دورانى كه هفت تن حكيم يونانى در ايران اقامت داشتند ، انوشيروان از يكى از آنان به نام پريسين « 241 » سؤالاتى مىكند بدين قرار :\r\n1 . ماهيت روح چيست ؟ آيا روح در تمام موجودات يكسان است ؟ آيا اختلاف ارواح است كه سبب اختلاف ابدان مىشود يا بالعكس اختلاف ابدان باعث اختلاف ارواح است ؟\r\n2 . خواب چيست ؟ آيا فراهم آوردهء همان روحى است كه در بيدارى عمل مىكند ، يا اينكه فراهم آوردهء روح ديگرى است ؟ آيا با اصل گرمى و سردى مزاج مناسبت دارد ؟\r\n3 . قوهء مخيله چيست و از كجا مىآيد ؟ اگر يكى از مدارك روح است آيا خدايان آن را توليد مىكنند يا ارواح ضاره ؟\r\n4 . چرا در تمام اقاليم ، سال تابع چهار تكامل بهار و تابستان و پاييز و زمستان است ؟\r\n5 . چرا طبيبانى كه در نوع مرض موافقت دارند در داروى همان مرض موافقت ندارند ؛ تا حدى كه همان دارويى را كه بعضى زيان‌آور مىشمارند بعضى ديگر سودمند مىدانند و از آن بهبودى مىآيد ؟\r\n6 . چرا بحر احمر هرروز مد و هرشب جزر دارد ؟\r\n7 . چگونه مىشود كه اجسام ثقيل در هوا خود را نگاه مىدارند ، ولى مكمن آتش ، همچنان‌كه در آثار جوى مشهود است ، جز در رطوبت نيست ؟\r\n8 . چرا انواع مختلف حيوانات و نباتات را چون از ناحيه‌اى به ناحيهء ديگر برند ، پس از زمانى معين و بعد از چندبار كه نسل پذيرد و روييده شود ، اشكالى به خود مىگيرد كه مختص آن ناحيه است كه آن را بدان برده‌اند ، و اگر خاصيت هوا و زمين است كه در آن تغيير مىآورد چگونه است كه تمام اشخاص از يك نوع كه دايما در تضاد همين آثار بوده‌اند يك سيما و يك قيافه ندارند . . . « 242 »\r\nاز اين هشت سؤالى كه انوشيروان از اين حكيم يونانى كرده است مىتوان تا حدى به پايهء\r\n\r\n\r\n","description":"","footnote":"\r\n( 241 ) .  Priscian \r\n( 242 ) . سعيد نفيسى ( مقاله ) در مجلهء مهر ، شمارهء 1 ، خرداد 1312 ، ص 38 ، به نقل از : تمدن ساسانى ، ج 1 ، پيشين ، ص 104 .\r\n","page_name":" 749 ","page_number":763},
  {"content":"\r\n\r\nتفكرات علمى و فلسفى قشرهاى مترقى و پيشرفتهء مردم آن دوران پىبرد .\r\nخسرو اول به اقتضاى زمان ، به اديان و مذاهب و مكاتب فلسفى تا حدى آزادى داد . عيسويان در اقامهء مراسم مذهبى آزادى يافتند و عده‌اى از كارشناسان و علماى عيسوى در مؤسسات عام المنفعه به كار گماشته شدند . جمعى از پژوهندگان به ترجمه و انتشار آثار علمى و فلسفى يونان و هند مشغول شدند . يك نفر عيسوى ايرانى موسوم به پولوس پرسار « 243 » ( پولص )\r\n. . . مختصرى از منطق ارسطو را براى شاه به زبان سريانى ترجمه كرد . وى عقايد مختلفى را كه راجع به خدا و عالم هست ، به طريق ذيل بيان نموده است : بعضى به يك خدا قائلند و برخى به خدايان بسيار عقيده دارند . جماعتى گويند خدا صفات متضاد دارد و برخى منكر آن صفات در خدا هستند . جمعى معتقدند كه خدا بر همه چيز قادر است و گروهى انكار مىكنند كه بر همه چيز قادر باشد .\r\nجماعتى گويند دنيا و مافيها را او آفريده و بعضى انكار مىكنند كه او خالق تمام چيزها باشد . برخى معتقد به حدوث و گروهى معتقد به قدم عالمند . . . « 244 »\r\nاورانيوس « 245 » طبيب و حكيم سريانى معلم فلسفهء انوشيروان بود . . . او گويد انوشيروان موبدان را جمع مىكرد تا در تكوين جهان و نظاير آن معنى بحث كنند ؛ مثلا : آيا عالم نامتناهى و ابدى است ، آيا جهان را علتى يگانه است و مانند اينها . پس از آنكه مدرسهء فلسفهء آتن به سال 529 ميلادى به حكم قيصر روم بسته شد ، چنان كه گفتيم هفت تن از فيلسوفان به تيسفون آمدند و مورد محبت شاه ايران قرار گرفتند . اين متفكرين كه ايران را محيطى آزاد و آباد تصور مىكردند پس از آنكه به سرزمين ايران آمدند از كردهء خود نادم شدند « . . . ولى خسرو نسبت به اين حكما كمال علاقه و محبت خود را نشان داد و به حمايت آنان برخاست و در عهدنامه‌اى كه با قيصر روم بست ، شرط كرد كه اين فضلا را از بازگشت به وطن خويش منع نكنند . » « 246 »\r\nبه اين ترتيب در دورهء ساسانيان بوسيلهء مانويان و مزدكيان افكار و نظريات مذهبى و اجتماعى جديدى در بين مردم پراكنده شد و در عصر اردشير و شاپور و خسرو اول با ترجمهء آثار فكرى يونانيان و ديگر ملل ، مردم تا حدى به فرهنگ و جهان‌بينى يونانى و رومى آشنا شدند و محصول تمدن هندى نيز با ترجمهء كتب دانشمندان آن سرزمين در بين مردم منتشر گرديد .\r\nبازى شطرنج از هند به ايران آمد و كتاب گرانبها و پرارج كليله و دمنه به همت برزويهء طبيب از اصل سانسكريت به پهلوى ترجمه شد و در دسترس ايرانيان قرار گرفت و بعدها ابن المقفع اين شاهكار بشرى را به زبان عربى درآورد ( و ترجمهء حال برزويه را به قلم\r\n\r\n\r\n","description":"","footnote":"\r\n( 243 ) .  Paulus Persa \r\n( 244 و 246 ) . ايران در زمان ساسانيان ، پيشين ، ص 449 و 450 .\r\n.  Uranios \r\n","page_name":" 750 ","page_number":764},
  {"content":"\r\n\r\nخود ، به صورت ديباچه بر آن افزود ) و در دورهء سامانيان رودكى آن را به نظم كشيد . در كتاب كليله و دمنه ، « بيدپاى » حكيم عاليمقام هندى چون نمىتوانست آشكارا اعمال سلاطين و زمامداران را مورد انتقاد قرار دهد براى انتباه و بيدارى آنان و روشن شدن افكار عمومى از زبان حيوانات سخن گفته و بدين وسيله در راه هدايت افكار عمومى سعى و تلاش كرده است .\r\nاگر جملات زير را منسوب به برزويه بدانيم بايد قبول كنيم كه از اواخر حكومت ساسانيان كمابيش افكار گوناگون فلسفى يونانى و هندى در بين خواص ايران منتشر شده و پايهء معتقدات مردم روشن‌بين را نسبت به مندرجات اوستا و قوانين خشك آن زمان سست گردانيده است .\r\n\r\nعقايد و افكار\r\nبرزويهء طبيب در مقدمهء كليله و دمنه مىنويسد :\r\nخلاف ميان اصحاب ملتها هرچه ظاهرتر ؛ بعضى به طريق ارث دست در شاخى ضعيف زده ، طايفه‌اى از جهت متابعت پادشاهان و بيم جان پاى بر ركنى لرزان نهاده و جماعتى از بهر حطام دنيا و رفعت منزلت ميان مردمان ، دل در پشتيوان پوده‌اى بسته و تكيه بر استخوانهاى پوسيده كرده و اختلاف ميان ايشان در معرفت خالق و ابتداى خلق و انتهاى كار بينهايت ، و رأى هريك براين مقرر كه من مصيبم و خصم مخطى ؛ با اين فكرت در بيابان تردد و حيرت يكچندى بگشتم و در فرازونشيب آن لختى پوييد . البته نه سوى مقصد پى بيرون توانستم برد و نه بر سمت راه حق دليلى نشان يافتم . بضرورت ، عزيمت مصمم گشت بر آنكه علماى هرصنف را ببينم و از اصول و فروع معتقد ايشان استكشافى بكنم و بكوشم تا به يقين صادق ، پاى جاى دلپذير به دست آرم . اين اجتهاد هم به‌جاى آوردم و شرايط بحث اندر آن تقديم نمود . و هرطايفه‌اى را ديدم در ترجيح دين و تفضيل مذهب خويش سخنى مىگفتند و گرد تقبيح ملت و نفى مخالفان مىگشتند .\r\nبه هيچ تأويل ، درد خويش را درمان نيافتم و روشن شد كه پاى سخن ايشان بر هوا بود و هيچ‌چيز نگشاد كه ضمير اهل خرد آن را قبول كردى . « 247 »\r\nبرزويه پس از اين گونه تفكرات گويد : رأى من بر عبادت قرار گرفت لكن با خود گفتم كه اگر بر دين اسلاف ، بىايقان و تيقن ، ثبات كنم ، همچون آن جادو باشم كه بر آن نابكارى مواظبت همى نمايد و به تبع سلف ، رستگارى طمع مىدارد و اگر ديگربار در طلب ايستم ، عمر بدان وفا نكند كه اجل نزديك است و اگر در حيرت روزگار گزارم فرصت فايت گردد و ناساخته رحلت بايد كرد . و صواب من آن است كه بر ملازمت اعمال خير ، كه زبدهء همهء اديان است ، اقتصار نمايم . « 248 »\r\nبرزويه پس از مطالعه در اديان و مذاهب مختلفه به اين نتيجه مىرسد كه پيروان اديان و مذاهب ، جملگى در آتش جهل و تعصب مىسوزند و پيشوايان هريك از اديان مذهب خود را حق و پيروان ديگر مذاهب را گمراه مىخوانند . از اين‌رو جنگ هفتاد و دو ملت را محصول جهل و بيخبرى مىداند و بهترين راه رستگارى را كار خير تشخيص مىدهد . اين نتيجه‌گيرى\r\n\r\n\r\n","description":"","footnote":"\r\n( 247 ) . كليله و دمنه ، پيشين ، باب برزويهء طبيب ، ص 48 .\r\n( 248 ) . همان ، ص 50 .\r\n","page_name":" 751 ","page_number":765},
  {"content":"\r\n\r\nعالى و ممتاز ، بيشك ، تنها محصول فكر و مطالعهء شخص برزويه نبوده است . به احتمال قوى در عصر او عده‌اى از مردم روشن‌بين كه با آثار و افكار خارجى آشنايى داشتند با جهان‌بينى برزويه موافقت داشتند و الا او در آن ايام جرأت ابراز چنين نظرياتى را نداشت . با مطالعهء كتاب داذستان مينوگ خرد ، ارداى ويراف‌نامه و كتب مذهبى ديگر ، مىتوان بيشتر به طرز فكر و عقايد مردم آن روزگار پىبرد . اينك جملاتى چند از كتب مذكور را از كتاب ايران در زمان ساسانيان ذيلا نقل مىكنيم :\r\n\r\nتعليمات اجتماعى و اخلاقى\r\n« فضيلت در معرفت است ، زيرا كه خرد و دانش منشأ صفات حسنهء بشرند . درميان فضايل ، احسان حائز نخستين مرتبه است .\r\nبا دشمنان كه با ما در حال مبارزه هستند بايد به عدالت رفتار كرد .\r\nبايد مالى را كه از راه نيكو و كار شريف به چنگ آمده است ، به مستحقان انفاق كرد . نيكى به حيوانات سودمند يكى از اصول باستانى مزديسنان است . ارداى ويراف در سفرى كه به جهنم كرد ، مردى را ديد كه همه تن دچار شكنجه است مگر پاى راست ؛ پرسيد ، گفتند : اين مرد در مدت عمر هيچ كار نيكى نكرده مگر روزى كه با اين پاى راست دسته گياه به نزد گاو ورزا افكند .\r\nفعاليت و مراقبت دو فضيلت است كه مخصوصا مورد سفارش قرار مىداده‌اند . مردى كه در كارها كوشا و دقيق است غريق افتخارات مىشود . هر روز بامداد بسيار زود بايد برخاست و به كار روزانه پرداخت . چابكى و هوشيارى وسيلهء توانگرى است و بايد مالى را كه از اين طريق به دست مىآيد براى سود ابناى نوع به كار برد . خانه‌ها و تنورها و كاروانسراها ساخت . اما هرچند توانگرى مطلوب است فقر شرافتمندانه بر ثروتى غير عادلانه ترجيح دارد . كسى كه آرزوهاى نفس را به قوهء عزت نفس مىكشد و خشم را با صبر ، و حسد را با بيم و زشت‌نامى و شهوت را با خرسندى و خوى ستيزه‌جوى را با انصاف و عدالت فرومىنشاند سزاوار تمجيد است . بايد پيوسته به مهربانى سخن گفت و در برابر مخاطب چهره را دژم نكرد . تهمت بدتر از جادوگرى است . هركه دامى نهد نخست خود در دام افتد .\r\nبايد در غذا حد اعتدال را نگاه داشت تا تن سلامت ماند و از گفتار ، در حين خوردن و آشاميدن ، خوددارى كرد . شراب اگر به اندازه خورند تن را بسى سود دهد ، آنكس كه بدخصلت است چون شراب نوشد ، تندخو و شرير و ستيزه‌كار شود . افراط در شراب موجب سستى تن و جان است .\r\nهرگز نبايد راز خود را به زنان گفت و با احمقان بحث كرد و نبايد چيزهاى شنيده را چنان بازگوييم كه پندارى ديده‌ايم . و در موقع نامناسب نبايد خنديد . پيش از گفتار بايد انديشيد . نبايد دشمن قديم را چون دوست جديد پنداشت .\r\nغم و شادى جهان شايستهء اعتنا نيست . »\r\nسپس كريستن سن مىنويسد : « . . . شيوع اين رسالات بمنزلهء آغاز آزادى افكار است و چندان براى روحانيان قشرى مفيد واقع نشده است . روحانيان زردشتى هرروز قدمى واپس رفتند و ديگر قدرت سابق را نداشتند كه بتوانند در برابر جريانهاى جديد ، سدى بكشند . تعديات ديانتى تا حدى تخفيف يافت . در محافل دانشمندان حكمت عملى بر احكام دينى پيشى گرفت .\r\n\r\n","description":"","footnote":"","page_name":" 752 ","page_number":766},
  {"content":"\r\n\r\nبا توسعهء افق و انبساط افكار جديد ، رفته‌رفته دامنهء شك وسعت يافت . سادگى افسانه‌هاى باستانى كه در اجزا و كيش مزديسنا وارد بوده ، تدريجا حتى علماى دين را هم ناراحت و مشوش نمود . ناچار تأويلات استدلالى براى حكايات مزبور پيش آوردند و از راههاى عقلى در اثبات آنها كوشيدند .\r\nدر مباحثه‌اى كه يكى از مغان با گيورگيس « 249 » عيسوى كرده چنين گفته است : « ما به هيچ وجه آتش را خدا نمىدانيم ، بلكه بوسيلهء آتش ، خدا را مىستاييم ؛ چنان كه شما بوسيلهء خاج او را عبادت مىكنيد . » گيورگيس ، كه خود از مرتدان ايرانى بود در پاسخ ، چند عبارت از اوستا برخواند كه در آنها آتش را چون خدايى نيايش كرده‌اند . آن مغ پريشان شد و براى اينكه مغلوب به‌شمار نيايد ، گفت : « ما آتش را مىپرستيم از اين رو كه با ( اوهرمزد ) از يك طبيعت است . » گيورگيس پرسيد « آيا هرچه در اوهرمزد هست در آتش هم موجود است ؟ » مغ جواب داد « بلى » . گيورگيس گفت : « آتش نجاسات و مدفوع اسب و هرچه را بيابد مىسوزاند . پس اوهرمزدهم ، كه از همان طبيعت است ، اين چيزها را مىسوزاند . » چون سخن به اينجا رسيد ، مغ بيچاره از جواب عاجز ماند .\r\nدر تحت تأثير افكار جديد آن خوش‌بينى نخستين ، كه بنيان دين زردشتى و محرك مردمان به كار و كوشش بود ، پژمرده و گسيخته مىشد . ميل به زهد و ترك ، كه در فرقه‌هاى ايرانى مخالف آيين زردشت رواجى بسزا داشت ، رفته‌رفته وارد آيين زردشتيان نيز شد و بنيان اين ديانت را برانداخت . . . به اين ترتيب ، عقيدهء جبرى رواج گرفت ، و جبر موجب سستى اعتقاد شد و اين نكته را در رسالهء موسوم به شكندگمانيك‌ويژار ( توضيحى كه شك و گمان را براندازد ) كه بعد از ساسانيان نوشته شده ، به طريق ذيل بيان كرده‌اند :\r\nطايفهء موسوم به دهرى ، كه منكر وجود خداى تعالى هستند ، برآنند كه هيچ تكليف دينى بر آنان وارد نيست و مكلف به عمل خير نيستند . . . گويند اين عالم با حوادث گوناگونى كه در آن رخ مىدهد و تركيب اجسام و ترتيب اعمال و تضاد اشياء و اختلاط عناصر با يكديگر ، همه ناشى از تحولات زمان نامتناهى است ، و مدعيند كه نه براى عمل نيك پاداشى هست ، و نه براى گناه كيفرى و نه بهشتى هست نه دوزخى ، نه چيزى كه انسان را به عمل نيك يا كار زشت بكشاند ، و نيز گويند كه جز ماديات چيزى در عالم نيست و روح وجود ندارد .\r\nبراون دربارهء كتاب شكندگمانيك ويژار مىنويسد :\r\nكتابى است جدلى كه در اواخر قرن نهم ، در دفاع از ثنويت زردشتى در برابر فرضيه‌هاى يهود و نصارى و مانوى و اسلام ، دربارهء اصل و ماهيت شر ، تنظيم شده است . « وست » در وصف اين كتاب گويد : « نزديكترين گامى است كه در ادبيات پهلوى به سوى يك رسالهء فلسفى برداشته شده و برجا مانده است . « 250 »\r\nبطورى كه گفتيم دين زرتشت با گذشت زمان و رسوخ افكار و عقايد جديد در ايران ، مقام\r\n\r\n\r\n","description":"","footnote":"\r\n( 249 ) .  Giwargis \r\n( 250 ) . تاريخ ادبى ايران ، پيشين ، ص 160 .\r\n","page_name":" 753 ","page_number":767},
  {"content":"\r\n\r\nو موقعيت قديم خود را از دست داد . سست شدن عقايد عمومى دربارهء صحت و اصالت مندرجات اوستا به نفوذ دين اسلام در بين ايرانيان كمك كرد .\r\nروحانيان زردشتى پس از سقوط حكومت ساسانيان براى حفظ دين خود از زوال قطعى ، در مقام اصلاح آن برآمدند . عقيده به زروان و اساطير كودكانهء مربوط به آن را حذف - كردند . نظرياتى كه راجع به تكوين جهان و پرستش خورشيد و مقام مهر داشتند ، تغيير دادند و اين شريعت اصلاح شده را چنان وانمود كردند كه از ديرباز بين ايرانيان برقرار بوده است . به اين ترتيب و با اصلاحاتى كه به عمل آمد ، دين زردشت با سلاحهاى استدلال جديد مجهز گرديد و بيش‌ازپيش در مقابل ساير اديان ، آمادهء دفاع شد .\r\nاز پندنامهء منسوب به بزرگمهر ، وزير انوشيروان ، كه يكى از پندنامه‌هاى پهلوى است مىتوان تا حدى به سير افكار و انديشه‌ها و معتقدات و خلقيات مردم آن دوران پىبرد . . . و اينك چند اندرز برگزيده از اين پندنامه :\r\nبراى مردمان از هنرها چه بهتر ؟ دانايى و خرد .\r\nگوهر كدام به ؟ فروتنى و چرب‌آوازى ( زبانى ) .\r\nخوى چه به ؟ سازش و آشتىخواهى .\r\nمردمانى كه اندر گيتىاند از چه بيشتر بايد انديشند ؟ از زمانهء بد و كنش بد و دولت فريبكار و فرمانرواى بيدين ناآموزگار .\r\nدوست كدام به ؟ آنكه فريادرس‌تر و اندر سخن يارتر .\r\nدوست كه بيش ؟ آنكه فروتن‌تر و بردبارتر و چرب‌زبان‌تر .\r\nدشمن كه بيش ؟ برمنشان ( متكبران ) . . . خرده‌بينان و درشت‌آوازان .\r\nفضيلت در معرفت است زيرا كه خرد و دانش منشأ صفات حسنهء بشرند .\r\nبايد مالى را كه از راه نيكو و كار شريف به چنگ آمده است به مستحقان انفاق كرد .\r\nحياتى كه با اعمال نيكو زينت يافته باشد با بهجت و آسايش به فرجام خواهد رسيد .\r\nمردى كه در كارها كوشا و دقيق است غريق افتخارات مىشود .\r\nكسى كه آرزوهاى نفس را به قوهء عزت نفس مىكشد و خشم را با صبر ، و حسد را با بيم ، و زشت‌نامى و شهوت را با خرسندى ، و خوى جنگجويى را با انصاف و عدالت فرومىنشاند ، سزاوار تمجيد است . « 251 »\r\n« از پندنامهء آذرپاد ماراسپند :\r\nمحسن عادل است و مىداند كه اجراى تنبيه و سياست جايز نيست ، مگر آنگاه كه حقيقت جرم ثابت شده باشد .\r\nهر روز بامداد زود بايد برخاست و به كار روزانه پرداخت .\r\n\r\n\r\n","description":"","footnote":"\r\n( 251 ) . دكتر ماهيار نوابى ، ( مقاله ) پيشين .\r\n","page_name":" 754 ","page_number":768},
  {"content":"\r\n\r\nكف نفس تنها وسيله‌اى است كه شخص را به كسب فضايلى مىرساند كه زيور حيات بشرى محسوب مىشود .\r\nبايد پيوسته به مهربانى سخن گفت و در برابر مخاطب چهره را دژم نكرد .\r\nهرگز نبايد به فكر انتقام بود و به كسى بدى روا داشت .\r\nهركه دامى نهد نخست خود در آن افتد .\r\nهرگز نبايد راز خود را به زنان گفت و با احمقان بحث كرد ، و نبايد چيزهاى شنيده را چنان بازگوييم كه پندارى ديده‌ايم .\r\nدر موقع نامناسب نبايد خنديد .\r\nخواستهء خويش را در برابر مردمان حسود نبايد عرض كرد .\r\nپيش از گفتار بايد انديشيد ، زيرا كه سخن نينديشيده گفتن چون آتش است كه ويران كند .\r\nدر اندرز آذربد ماراسپندان كه منسوب به موبد بزرگ زمان شاپور دوم است نيز اندرزهاى گرانبهاى اجتماعى به چشم مىخورد :\r\nآنچه گذشت فراموش كن و براى آنچه نيامده است تيمار و رنج مبر .\r\nهرچه به تو نه نيكوست تو نيز به ديگر كس مكن .\r\nخويشتن به بندگى كس مسپار .\r\nدوست آن گير كه به تو سودمندتر است .\r\nپس‌وپيش پاسخ را بسنج .\r\nبا خشمگين‌مرد همراه مشو .\r\nبا مرد هرزه نيز همسگال مشو .\r\nاز بدگهر مرد و بدنژاد مرد وام مگير و مده ، چه سود گران بايد دادن و همه‌گاه به در تو ايستد ، و هميشه پيغامبر به در تو دارد و به تو زيان گران رسد .\r\nشرمگين‌زن دوست باش و به زنى ، به زيرك و دانامرد ده ، چه زيرك و دانامرد همانا چنان زمين نيك است كه اگر تخم اندر افكنده شود ، خواربار گوناگون ازش آيد .\r\nدر مينوخرد نيز به تعاليم اجتماعى برمىخوريم :\r\nدرميان فضايل ، احسان حائز نخستين مرتبه است . . . تهمت بدتر از جادوگرى است .\r\nبايد در غذا حد اعتدال را نگاه داشت تا تن سالم بماند . » « 252 »\r\nجملات زير را كه منسوب به استاد و معلم بوزرجمهر است ، مترقىترين افكار و انديشه‌هاى عهد باستانى را نشان مىدهد :\r\nابوذر جمهر گفت از استاد خود استفادت مىنمودم و او جواب مىگفت .\r\nگفتم : « اى استاد ، از خداى عز و جل چه خواهم كه همهء نيكوييها خواسته باشم . » گفت : « سه چيز : تندرستى ، و ايمنى و توانگرى . » گفتم كه : « كارها به كه سپارم ؟ » گفت : « به آنكس كه به كار خويشتن شايسته باشد . » گفتم : « از كه ايمن باشم ؟ »\r\n\r\n\r\n","description":"","footnote":"\r\n( 252 ) . تمدن ساسانى ، پيشين ، ص 151 و 154 ( به اختصار ) .\r\n","page_name":" 755 ","page_number":769},
  {"content":"\r\n\r\nگفت : « از دوستى كه فاسد نباشد . » گفتم : « چه چيز است كه به همت سزاوار باشد ؟ » گفت : « علم آموختن ، و به جوانى به كار حق مشغول بودن . » گفتم : « كدام عيب است كه نزديك مردم معتبر نمايد ؟ » گفت : « هنر خود گفتن . » گفتم : « چون دوست ناشايست پديد آيد چگونه از وى ببايد بريد ؟ » گفت : « به سه چيز : به زيارتش كم رفتن ، از حالش ناپرسيدن ، و از وى حاجت ناخواستن . » گفتم : « كارها به كوشش بود يا به قضا ؟ » گفت : « كوشش قضا را سبب است . » گفتم : « از جوانان چه بهتر و از پيران چه نيكوتر ؟ » گفت : « از جوانان شرم و دليرى و از پيران دانش و آهستگى . » گفتم : « حذر از كه بايد كرد تا رستگار باشم ؟ » گفت : « از مرد چاپلوس و خسيس كه توانگر شده باشد . » گفتم : « سخى كيست ؟ » گفت : « آنكس كه سخاوت كند و دلشاد شود . » گفتم : « چه چيز است كه مردم جويند و كسى تمام درنيافت ؟ » گفت : « سه چيز : تندرستى و شادى و دوست مخلص . » گفتم : « نيكويى بهتر يا از بدى دور بودن ؟ » گفت : « از بدى دور بودن سر همهء نيكوييهاست . » گفتم :\r\n« هيچ هنر باشد كه عيب شود ؟ » گفت : « سخاوتى كه با منت بود . » گفتم : « چه‌چيز است كه دانش را بيفزايد ؟ » گفت : « راستى . » گفتم : « چه چيز است كه بر دليرى نشان است ؟ » گفت : « عفو كردن چون قادر شود . » گفتم : « از كارها كه عقلا كنند چه نيكوتر ؟ » گفت : « آنكه بد را ز بدى نگاه دارند . » گفتم : « از عيبهاى مردم كدام زيانكارتر است ؟ » گفت : « آن عيب كه از مردم پوشيده نباشد . » گفتم : « از زندگى كدام ساعت ضايعتر است ؟ » گفت : « آن ساعت كه نيكويى در حق كسى تواند كرد و نكند . » گفتم : « از فرمانها كدام فرمان را خوار نبايد داشت ؟ » گفت : « سه : اول فرمان خداى عز و جل ، دوم فرمان عاقلان ، سوم فرمان پدر و مادر . » گفتم : « بهترين زندگانى چيست ؟ » گفت : « فراغت و ايمنى . » گفتم : « بدترين مرگ چيست ؟ » گفت : « مفلسى . » گفتم : « چه چيز است كه مودت را خراب كند ؟ » گفت : « چهار چيز :\r\nبزرگان را بخيلى ، و دانشمندان را عجب و زنان را بيشرمى و مردان را دروغ گفتن . » گفتم : « چه چيز است كه كار مردم را خراب كند ؟ » گفت : « ستودن ستمكاران . » گفتم : « دنيا به چه در توان يافت ؟ » گفت : « به فرهنگ سپاسدارى . » گفتم :\r\n« چه كنم كه به طبيب حاجت نباشد ؟ » گفت : « كم‌خوردن و كم به خواب رفتن و كم - گفتن . » گفتم : « از مردمان كه عاقلتر است ؟ » گفت : « آنكه كم گويد و بيش شنود و بسيار داند ؟ » گفتم : « خوارى از چيست ؟ » گفت : « از كاهلى و فساد . » گفتم : « رنج از چيست ؟ » گفت : « از تنهايى . » گفتم : « چيست كه حميت را برد ؟ » گفت : « طمع . » گفتم : « در جهان چه نيكتر است ؟ » گفت : « تواضع بىمنت و سخاوت نه از بهر مكافات . » گفتم : « در جهان چه زشتتر ؟ » گفت : « دو چيز : تندى از پادشاهان و بخيلى از توانگران . » گفتم : « اصل تواضع چيست ؟ » گفت : « روى تازه داشتن و به آخر از خود خوش بودن . » گفتم : « تدبير از كه پرسم ؟ » گفت : « آنكس كه سه خصلت ، در وى باشد : دين پاك و محبت نيكان و دانش تمام . » گفتم : « نيكويى به چند چيز\r\n\r\n","description":"","footnote":"","page_name":" 756 ","page_number":770},
  {"content":"\r\n\r\nتمام شود ؟ » گفت : « به تواضع بىتوقع و سخاوت بىمنت و خدمت بىطلب مكافات . » گفتم : « چيست كه ديگرى از آن مستغنى نيست ؟ » گفت : « سه چيز : خردمندان را مشاورت با دانايان ؛ و مرد حرب را ، اگرچه نيرومند بود از حيلت و بازى ؛ و زاهد را ، اگرچه پرهيزكار بود ، از عبادت . » گفتم : « چيست كه مردمان او را بدان دوست دارند ؟ » گفت : « سه چيز : در معامله ، ستم ناكردن و دروغ ناگفتن و به زبان ، كسى را نرنجانيدن . » گفتم : « اگر علم آموزم ، چه يابم ؟ » گفت : « اگر خرد باشى بزرگ و نامدار گردى ، اگر مفلس باشى توانگر گردى و اگر معروف باشى معروفتر گردى . » گفتم : « مال از بهرچه باشد ؟ » گفت : « تا حقهاى مردم از گردن خويش بگزارى و ذخيره از براى پدر و مادر بفرستى و توشهء عقبى از بهر خود بردارى و دشمن را دوست گردانى و با دوست و دشمن مواسا كنى . » گفتم : « هيچ باشد كه نخورند و تن را سود دارد ؟ » گفت : « صحبت نيكان و ديدار يار و جامهء نرم و حمام معتدل و بوى خوش . » « 253 »\r\n\r\nهنر ساسانى\r\nهنر ساسانى ريشه‌اى كهن دارد و در دوران رونق و شكفتگى خود ، در هنرهاى اقوام مجاور نفوذ كرده و آثارى از خود به يادگار گذاشته است . حتى معماران و طراحان بيزانسى نيز از هنر ساسانى الهام گرفته‌اند .\r\nايران مانند پلى تمدنهاى قديمى آسياى غربى را به ممالك متمدن آسياى مركزى منتقل نمود . در اين دوره غير از مبادلات اقتصادى ، فرهنگى و هنرى گرانبهايى كه بين ايران و هند صورت گرفته است ، ظاهرا هنديان با كمك و وساطت ايرانيان به منابع فرهنگى يونانيان در رشتهء پزشكى ، نجوم ، هندسه و منطق آشنا شده‌اند .\r\nبيشابور تالار بزرگ كاخ ساسانى\r\nدر آثار هنرى متنوعى كه از آن دوره به دست آمده ، ظرفهاى نقره بيش از هرچيز جلب توجه مىكند . اين ظرفها كه اكثر ، نقره و نقوش و تصاوير آن از طلاست ، بيشتر نمونه‌هاى آن در جنوب روسيه به دست آمده و در موزهء ارميتاژ لنينگراد نمونه‌هاى بسيارى از آن موجود است . دولت شوروى در سال 1313 هنگام جشن هزارهء فردوسى 15 قطعه از آنها را به دولت ايران ارمغان داد و اكنون در موزهء ايران باستان موجود است . روى قابهاى نقره‌اى اين دوره كه قسمتى از آنها مطلاست ، صورت سلاطين و نقش قوچ ، گورخر ، آهو ، و گوزن و شير و غيره در حال شكار شدن ديده مىشود . علاوه‌براين ، گلدانهاى متعدد دسته‌دار ، كاسه‌ها ، پيه‌سوزها ، جامها و قابهاى نقره‌اى گوناگون متعلق به اين عهد در موزه‌هاى مهم جهان موجود است .\r\n\r\n\r\n","description":"","footnote":"\r\n( 253 ) . ترجمه از پهلوى ، نقل از كريستومائى شفر .\r\n","page_name":" 757 ","page_number":771},
  {"content":"\r\n\r\nغير از اين ظروف نقره‌اى ، مقدار زيادى ، ظرفهاى برنجى متعلق به اين دوره كه داراى همان نقوش و ريزه‌كاريهاست در موزه‌هاى مهم جهان وجود دارد .\r\nبطرى سيمين مطلا ( موزهء تهران )\r\nغير از سكه‌ها و مهره‌هايى كه از اين دوره به يادگار مانده و بر روى آنها تصاوير سلاطين ، حيوانات و اشكال هندسى ديده مىشود ، گچبرى و سفالسازى اين دوره نيز جالب است . بطورى كه مىدانيم سفالسازى ايران بسيار قديمى است و به عقيدهء دكتر گيرشمن اين صنعت از ايران به ساير كشورهاى خاورميانه منتقل گرديده است .\r\nدر دورهء ساسانيان ، به علت توجه بسيار به صنايع فلزسازى ، به سفالكارى توجه چندانى نشده است . اين صنعت ظاهرا در دورهء اشكانيان ترقى كرد و انواع ظروف سفالى لعاب‌دار و اقسام كاشى در ايران معمول شد .\r\nگچبرى در دورهء ساسانيان در شهرها ترقى فراوان كرد . غير از نقش انواع برگها و گلهاى مختلف ، هنرمندان انواع پرندگان ، جانوران ، سرهاى درندگان و حيوانات شكارى را استادانه بر روى گچ منقوش مىكردند و گاه داستان شكار بهرام - گور و نظاير آن را بر روى گچ مجسم مىكردند .\r\nهنرمندان براى دوام آثار هنرى خود بر روى گچبرى ، مادهء لعابدارى ، مانند كتيرا و نشاسته و حتى شير ، مىماليدند .\r\nدورى سيمين مطلا پادشاه ساسانى در حال شكار\r\n« هنر ساسانى هنر ايرانى نو است كه سنتهاى هخامنشى و پارتى را در خود جاى مىدهد . طاق ، گنبد و ايوان از مختصات معمارى آن است ( كاخ و معبد ) . تزيينات معمارى در آن به صورت روكش بنا به كار مىكرد . گچبرى و نقاشى ديوارى در تزيين داخلى بناها به كار مىبردند ( تيسفون ، ايوان كرخه ) . موزائيك « روم و سوريايى » با ذوق و سليقهء ايرانى اقتباس مىگردد ( بيشاپور ) .\r\nنقوش برجستهء بزرگ صخره‌اى ، تجليلى از پادشاهى است و در فارس و نزديك كرمانشاه ، نمونه‌هاى آن ديده مىشود .\r\nدر تصويرشناسى اين دوره ، صحنه‌هاى بزم ، شاه بر تخت نشسته يا رزمجو ، و شكار پياده يا سوار بر حيوانات وحشى موضوعاتى هستند كه در هنرهاى تزيينى ساختمان و اثاث خانه\r\n\r\n","description":"","footnote":"","page_name":" 758 ","page_number":772},
  {"content":"\r\n\r\nدائما به كار مىبردند .\r\nجام زرين و مينايى موسوم به تاس سليمان ، شاهكار هنر زرگرى ساسانى است . كار اين جام يك كار استثنايى است ، زيرا فلز مورد استفادهء زرگران ، بيشتر نقره بوده كه با زر برجسته‌كارى مىشده است .\r\nهنر برنزسازى ، كه نمونه‌هاى اندكى از آن باقى است ، و هنر بافندگى ، صنعت شيشه‌سازى ، هنر حكاكى روى سنگ و نگينهاى نقشدار ، و سكه‌شناسى چهره‌هاى گوناگون هنر عهد ساسانيان را همدان ؟ طلاى كار شده\r\nنشان مىدهد . فن كنده‌كارى در جريان چهار قرن ، دگرگونيهاى عميقى مىپذيرد . اين فن در ابتداى كار زيباست ، نمونهء بدن انسانى بدقت ساخته مىشود و در ساختن تصوير اشخاص يك نوع رئاليسم وجود دارد ، ولى با گذشت چند قرن ، اين هنر رو به انحطاط مىرود . . . » « 254 »\r\n« عصر ساسانى ( 226 تا 637 م . ) يكى از درخشانترين ادوار صنايع ايران است . در اين دوره تحت حمايت شاهان ساسانى ، هنر و صنايع به اوج كمال رسيد . كاملترين تجلى اسلوب ساسانى « سنگتراشى و نقوش بر صخره است كه بمظور تجليل پادشاهان ساسانى و نماياندن پيروزى آنان بر سلاطين روم به كار رفته است . . . » برگ نخل يكى از تعبيرات عمدهء آرايش و تزيين ساسانى است . . . ظروف نقرهء دورهء ساسانى از عاليترين نمونه‌هاى فلزكارى خاورميانه است .\r\nتزيين مخصوص ظروف نقرهء ساسانى ، مناظر شكار حيوانات و پرندگان است . يك ظرف نقرهء مطلاى عالى در موزهء متروپوليتن وجود دارد كه فيروز اول پادشاه ساسانى را نشان مىدهد كه با تير و كمان به شكار بز كوهى مشغول است . پادشاه لباسى فاخر در بر و تاج كنگره‌دار بر سر دارد . . .\r\nايرانيان در دورهء ساسانى ، انحصار تجارت ابريشم بين چين و مغرب‌زمين را در دست داشتند و خود دستگاههاى بافندگى پارچهء ابريشمى ايجاد كردند كه به زودى در تمام خاور ميانه شهرت و رواج يافت . مراكز عمدهء ابريشم‌بافى و پارچهء حرير در استان خوزستان ( شوش سابق ) قرار داشت . در شوشتر و شوش و جندىشاپور ، انواع مختلف حرير و پارچه‌هاى ابريشمى بافته مىشد ، كه هم به مصرف داخلى مىرسيد و هم به كشورهاى ديگر صادر مىشد . » « 255 »\r\nكارشناسان بعضى از پارچه‌هاى ابريشمى كليساهاى اروپا و پارچه‌هاى ابريشمى مكشوف در « شيخ عباده » و « اخميم » مصر را يادگار عهد ساسانى مىدانند .\r\n\r\nمعمارى\r\nاز بناها و قصور عهد ساسانى ، اثر مهم و جالبى برجاى نمانده است ، تا بتوان به خصوصيات ساختمانهاى آن عهد پىبرد . آنچه مسلم است ، مهمترين مصالح ساختمانى در آن دوره ، سنگ ، آجر ، آهك ، و گچ بود . ديوارها را كه عرض آنها گاه به هفت متر مىرسيد ، از سنگهاى بزرگ مىساختند و با آهك و گچ بندكشى\r\n\r\n\r\n","description":"","footnote":"\r\n( 254 ) . هنر ايران در دوران پارتى و ساسانى ، پيشين ، ص 252 تا 254 ( به اختصار ) .\r\n( 255 ) . م . س . ديماند ، راهنماى صنايع اسلامى ، ترجمهء دكتر عبد الله فريار ، ص 33 به بعد ( به اختصار ) .\r\n","page_name":" 759 ","page_number":773},
  {"content":"\r\n\r\nمىكردند . در آتشكدهء فيروزآباد و در كاخ فيروزآباد و بناى قصرشيرين و نظاير آنها به ديوارهاى كلفت سنگى برمىخوريم كه بر روى آنها طاق ضربى مىزدند . در كاخ اردشير كه در بيرون شهر فيروزآباد ساخته شده ، عرض سراسر بنا 56 متر و طول آن در حدود 102 متر است .\r\nايوانى كه در جهت شرقى ساختمان ساخته بودند طاقى ضربى به پهناى 13 متر و سى سانتيمتر داشته است .\r\nدر كاوشهايى كه اخيرا به همت دكتر گيرشمن صورت گرفته ، مرمرهاى رنگين پيدا شده . اين آثار نشان مىدهد كه هزاره‌هاى بنا را با مرمرهاى رنگين مىپوشانيدند . علاوه‌براين ، در گچبريها ، علاوه بر شاخ و برگ و گل ، اشكال جانوران و نقش سلاطين ديده مىشود .\r\nمهمترين خاصيت معمارى ايران در زمان ساسانى ، همان گنبدهاى بسيار باشكوه و بلند است و آن طاقهاى سر به فلك افراشته كه نمونه‌اى از آن در خرابه‌هاى تيسفون ( پس از آنكه بيش از 1400 سال از ساختمان آن مىگذرد ) هنوز نمايش عجيبى دارد . تفاوت فاحشى كه معمارى ايران در آن زمان با معمارى رومى و بيزانسى آن عصر دارد ، اين است كه ايرانيان با مهارتى خاص مىتوانستند گنبدى رفيع را روى چهار جرز بسازند ، ولى روميان تنها مىتوانستند گنبد را روى ساختمان گرد يا هشت گوش بزنند .\r\nاز دورهء ساسانى ، در رشتهء سنگتراشى نيز آثارى به يادگار مانده كه بسيار گيرنده و جالب است ولى از جهت طراوت و صيقل دادن و نمودن خطوط و نقوش به پايهء عهد هخامنشى نمىرسد .\r\nسلاطين ساسانى غالبا در دامنه‌هاى كوه ، هرجا مناسب بوده ، صحنه‌اى از فعاليتهاى نظامى خود را نشان داده‌اند ؛ چنان كه در نقش رستم غلبهء شاهپور بر والرين امپراتور روم نشان داده شده . سنگتراشيهاى طاق بستان نزديك كرمانشاه ، دقيقترين و جالب‌ترين آثار سنگتراشى دورهء ساسانى است .\r\nمختصات صنعتى و هنرى عصر ساسانى ، قرنها پس از نهضت اسلامى در ايران و ممالك خاورميانه باقى مانده و سبك ساختمان آتشكده‌ها ، در مسجدهاى ايران به كار رفت ؛ بطورى كه بايد گفت : معمارى اسلام دنبالهء معمارى عصر ساسانى است .\r\nاز نظر تاريخ هنر ، ميراث ايران براى دنياى بيزانس داراى اهميت فوق العاده است و حتى مىتوان از خود پرسيد كه اگر تأثير نفوذ ايران در روزگار قديم نبود آيا سبك معمارى روم شرقى كه آنطور پيشرفت و ترقى كرد ، هرگز صورت خارجى به خود مىگرفت ؟\r\nپارچه‌هاى بيزانس و در دوره‌هاى بعد ، سفال و كاشىسازى آن ، در طى دوره‌هاى مقطع ولى طولانى ، تقريبا به كلى رنگ و بوى ايرانى دارد . حجارى بيزانس تحت اين تأثير درآمد ، و منبت‌كارى روى عاج و نيز فلزكاريهاى روم شرقى گاه‌وبيگاه آثار نفوذ ايران را مىرساند . تاريخ فرهنگ نيز نظير همين ارتباط را نشان مىدهد و هرچه بيشتر از شرايط اجتماعى زندگى در دنياى روم شرقى و ايران باخبر شويم ، بيش‌ازپيش ، متوجه نفوذ ايران در اين زمينه خواهيم\r\n\r\n","description":"","footnote":"","page_name":" 760 ","page_number":774},
  {"content":"\r\n\r\nشد و هرچه بيشتر تاريخ تجارت خاورميانه با نظر دقيقترى مطالعه شود ، به اين نتيجه خواهيم رسيد كه رابطهء ايران و بيزانس در اين زمينه نه تنها عظيم بلكه كم‌وبيش دايمى بوده است . به اين ترتيب ، سبك قديم تاريخ‌نويسى كه فقط به جنگها اهميت مىداد و وقايع جالب را ضبط مىكرد ، تصوير ناقصى از روابط امپراتورى به جهان عرضه مىكند . زيرا جنگ اثرى موقتى و محدود در روابط فرهنگى دارد . مبادلات در زمينه‌هاى بازرگانى ، هنرى و افكار ، علىرغم جنگها ادامه داشته و با مطالعهء عميقتر اين جنبه‌هاى دايمىتر زندگى در دنياى گذشته است كه مىتوانيم صحنهء كلى و دقيقى از آن مجسم سازيم . . . » « 256 »\r\nدر دورهء ساسانيان ، مسألهء شهرسازى مورد توجه بود . شاهپور اول دستور داد شهر بيشاپور را به سبك شهرهاى غربى بنا كنند . تمام سلاطين ساسانى به مسألهء شهرسازى توجه داشتند ، ولى ما از طرح و نقشهء كار آنها اطلاع دقيقى نداريم .\r\n\r\nموسيقى در عهد باستان\r\nبا اينكه سكنهء باستانى ايران ، خواه‌وناخواه ، با هنر موسيقى آشنايى داشته‌اند ، مدارك تاريخى گويايى در اين زمينه در دست نداريم . . .\r\nهرودت در تاريخ خود ، دربارهء مراسم مذهبى ايرانيان مىنويسد : « ايرانيان براى تقديم نذر و قربانى به خداوند و مقدسات خود آتش مقدس برمىافروزند و بر قبور شراب مىپاشند و يكى از موبدان حاضر مىشود ، سرودى مذهبى مىسرايد . » همچنين گزنفون در كتاب خصال كوروش شرح مىدهد :\r\nكوروش هنگام حمله به سپاه آشور ، به عادت خود ، سرودى آغاز نمود كه جملهء سپاهيان آن را مىسرودند . نيمه‌شب كه صداى كوس رحيل برخاست ، كورش سردار سپاه را بخواند و بدينسان فرمان داد : چون سپاه دشمن نزديك شود ، سرود جنگ خواهيم خواند و سپاه ما بيدرنگ مرا با سرود خود پاسخ گويند . . . « 257 »\r\nاز اين قراين پيداست كه آهنگهاى موسيقى در زندگى مذهبى و رزمى عهد هخامنشى كمابيش نفوذ داشته .\r\nعلاوه بر اين گاتهاى زرتشت نيز مجموعه‌اى است از سرودهاى مذهبى به نثر مسجع ، كه با آهنگهاى خاص خوانده مىشد .\r\n« بر خلاف دورهء هخامنشى و اشكانى ، مدارك بسيارى در دست است كه از رشد و نفوذ موسيقى ايرانى در عهد ساسانيان حكايت مىكند . در آيين مزدك موسيقى به عنوان يكى از نيروهاى معنوى شناخته شده است ، و اين مىرساند كه موسيقى در زندگى اكثريت مردم نيز كمابيش نفوذ داشته است .\r\nعلاوه بر اين ، موسيقى در دربار و نزد طبقات ممتاز مقام ارجمندى داشته . از استادان\r\n\r\n\r\n","description":"","footnote":"\r\n( 256 ) . تالبوت رايس ، ( مقاله ) ترجمهء عزيز الله حاتمى ، در ميراث ايران ، پيشين .\r\n( 257 ) . ايرانشهر ، ج 1 ، پيشين ( موسيقى ) .\r\n","page_name":" 761 ","page_number":775},
  {"content":"\r\n\r\nبنام اين عهد ، رامتين ، بامشاد ، نكيسا ، آزاد در چنگى ، سركش و باربد قابل ذكرند . در آثار ادبى بعد از اسلام ، نظير ديوان منوچهرى و خسرو و شيرين نظامى ، نام بسيارى از آوازها و قطعات موسيقى موجود است كه تشخيص خصوصيات هنرى آن ممكن نيست ؛ نظير قطعهء يزدان - آفريد ، كين سياوش ، كين ايرج ، تخت اردشير ، باغ شيرين ، باغ شهريار ، تخت طاقديس ، هفت - گنج ، گنج باد آورد و نظاير اينها ، كه هريك براى تجسم موضوعى خاص سروده شده است . ظاهرا باربد بزرگترين آهنگساز عصر خود بود و بعضى دستگاههاى موسيقى قديم ايران را به او نسبت مىدهند ، ولى در حقيقت ، اين دستگاهها قبل از باربد نيز وجود داشته ولى وى در تكميل آنها كوشيده است . . » « 258 »\r\nكريستن سن راجع به موسيقى عهد ساسانى ، مىنويسد كه در اين عهد همچنانكه ذائقه را با خوراكهاى لذيذ و شرابهاى گوارا و شامه را با بوهاى خوش مىپرورانيده‌اند ، سامعه را نيز با الحان دلكش موسيقى ، كه با مهارت و استادى تركيب يافته بود ، پرورش مىدادند .\r\nمكرر اشاره به مقام عالى رامشگران و خنياگران در بارگاه شاهان ساسانى كرده‌ايم . در بزمهاى خاصى رئيس تشريفات ( خرم‌باش ) به استادان موسيقى دستور مىداد كه فلان لحن و فلان مقام را بنوازند . مسعودى نام آلات موسيقى ايرانيان را چنين آورده است : عود ، ناى ، طنبور ، مزمار ، چنگ ؛ و گويد : « مردم خراسان بيشتر آلتى را در موسيقى به كار مىبردند كه هفت تار داشت و آن را زنگ ( زنج ) مىخواندند . اما مردم رى ، طبرستان و ديلم طنبور را دوست‌تر داشتند و اين آلت نزد همهء فرس مقدم بر ساير آلات بوده است . مهمترين آلات موسيقى غير از آنچه ياد كرديم عبارت بود از عود هندى و عود متداول و بربط و چنگ و تنبور و سنتور و ناى و قره‌نى و طبل كوچكى موسوم به دمبلگ . معروفترين موسيقىدانان دربار خسرو - پرويز سركش و باربذ بوده‌اند . مىگويند سركش ابتدا مقام اول را داشت ولى باربذ ، كه استعدادى بينظير داشت ، آواز خود را به گوش خسرو رسانيد و مقام شايستهء خود را به دست - آورد . وى سى لحن براى مجالس بزم خسروپرويز ساخته و بنا به روايت ديگر ، وى 360 دستان براى هرروز از سال ساخته بود . » « 259 »\r\nاخيرا در ويرانه‌هاى كاخ شاپور اول ، نقوشى در روى موزائيك سنگى كشف شده كه معرف قسمتى از امور اجتماعى و هنرى عهد ساسانى است . در اين تصاوير وضع زنى نشان داده - شده كه بر بالشى تكيه كرده و بادزنى در دست دارد ؛ و نيز بانويى كه در حال نواختن چنگ است ، و نيز تصاوير ديگرى از بانوان رامشگر عهد ساسانى ديده شده است كه برخى از آنها در موزهء ايران باستان و بعضى ديگر در موزه‌هاى اروپا و امريكا محفوظ است . در اين تصاوير سه آلت موسيقى يعنى بربط ، سرنا ؛ و قاشقك نشان داده شده است .\r\nدر اين دوره غير از شطرنج ، چند بازى مجلسى ديگر ، نظير « اشتپذ » ( هشت‌پا ) و نيواردشير يا نرد ، كه نوعى از تخته نرد فعلى بوده و آن را با 15 مهرهء سفيد و 15 مهرهء سياه بازى مىكردند ، وجود داشته است .\r\n\r\n\r\n","description":"","footnote":"\r\n( 258 ) . همان ، ( به اختصار ) .\r\n( 259 ) . ايران در زمان ساسانيان ، پيشين ، ص 505 تا 506 ( به اختصار ) .\r\n","page_name":" 762 ","page_number":776},
  {"content":"\r\n\r\nپس از استقرار خلافت عباسى و نفوذ ايرانيان در دستگاه حكومت ، بتدريج ، خلفا در شؤون مختلف از سلاطين ساسانى تقليد كرده و روش سادهء قديم را فراموش كردند . خلفاى عباسى ، به تقليد ساسانيان ، بين خود و ندما پرده‌اى كشيدند كه 20 ذرع از آنها فاصله داشت .\r\nخليفه به هرنغمه‌اى كه علاقه داشت به حاجب يعنى پرده‌دار مىگفت ، و او به خنياگران دستور مىداد . جاحظ مىگويد :\r\nاز اسحاق بن ابراهيم پرسيدم كه « آيا خلفاى بنى اميه با نديمان و مغنيان خود بدون پرده مىنشستند ؟ » در پاسخ من گفت : « معاويه و مروان و عبد الملك و وليد و سليمان و هشام در پس پرده مىنشستند و به غناء موسيقى گوش مىدادند و هروقت به نشاط مىآمدند كسى از حركات آنها باخبر نمىشد . » گفتم : « خلفاى بنى عباس چطور ؟ » گفت : « ابو العباس سفاح در سال اول خلافت بدون پرده با نديمان مىنشست ، ليكن پس از يك سال به اشارهء يكى از نزديكان پس پرده نشستن را معمول كرد . از خصوصيت او اينكه صله و جايزهء مغنى را به نقد ادا - مىكرد و مىگفت اين اشخاص ما را به نقد مسرور مىسازند روا نيست كه پاداش آنها را به نسيه بدهيم . »\r\nديگر از بزرگان فن موسيقى در عصر ساسانيان ، فهلبد و ريذك خوش‌آرزو است . اين شخص در چنگ زدن و بربط و تنبور و كنار و هرگونه سرود و چكامه دست داشته و نيز در پا بازى ، يعنى رقص ، استاد بوده است .\r\n\r\nاعياد باستانى ايران\r\nقدمت اعياد و جشنهاى باستانى ايران بطور صريح معلوم نيست .\r\nظاهرا از عهد ساسانيان جشنهاى سالانه‌اى در ميهن ما معمول بود كه بيشتر مربوط به امور دهقانى بوده و هريك از آنها يادگار يكى از وقايع تاريخى يا پهلوانى عهد قديم به‌شمار مىرفته است .\r\nدر اين اعياد ، مخصوصا در عيد نوروز و مهرگان ، ضمن اجراى تشريفات مذهبى ، مردم به خوشى و شادمانى مشغول مىشدند و با نواختن آهنگهاى نوروز بزرگ و نوروز كيقباد و نوروز خردك و ساز نوروز و باد نوروز و غيره و خواندن آوازها ، جشنى بزرگ برپا مىكردند .\r\n\r\nعيد نوروز\r\nاز دورهء ساسانيان كلمهء نوروز متداول شده است و تنها عيدى است كه از ديرباز تاكنون مورد علاقه و استقبال مردم بوده است .\r\nعيد نوروز كه آن را « نوك‌روز » مىگفتند ، مدت شش روز متوالى دوام داشت . در اين مدت ، زحمتكشان دست از كار مىكشيدند و به شادى و طرب مىپرداختند . در روز اول ، مالياتهاى وصول شده را نزد شاه مىآوردند . شاه به عزل و نصب حكام مىپرداخت و سكه مىزد ، و آتشكده‌ها را پاك و طاهر مىكردند و هركس خانه و كاشانهء خود را آراسته مىنمود . مردم صبح زود ، برمىخاستند و به كنار نهرها و قناتها مىرفتند و پس از شستشو ، به يكديگر آب مىپاشيدند و شيرينى تعارف مىكردند و صبحگاهان ، قبل از آنكه كلامى ادا كنند ، شكر مى - خوردند و براى حفظ سلامتى به بدن روغن مىماليدند . اغلب شعرا و مورخين راجع به اين عيد و مراسم آن مطالبى ذكر كرده‌اند و اغلب تصور مىكنند كه از قديم اين عيد به روز اول\r\n\r\n","description":"","footnote":"","page_name":" 763 ","page_number":777},
  {"content":"\r\n\r\nبهار اطلاق مىشده درحالىكه بعضى معتقدند كه عيد نوروز از عهد ساسانى متداول شده و از آغاز امر به روز اول بهار اطلاق نمىشده و محل ثابتى در سال شمسى نداشته است ؛ بلكه مانند محرم سال عربى با گذشت زمان در فصول اربعه سير مىكرده است . ليكن بعدها براى اينكه مبداء ثابتى به دست آيد ، روز اول فروردين را نوروز خواندند ، و اين كار ظاهرا به امر ملكشاه سلجوقى در سال 467 هجرى قمرى پس از مشاوره با منجمين زمان صورت گرفته است ؛ و از اين پس مقامات رسمى دولتى اول بهار را نوروز خوانده‌اند . نكتهء ديگرى كه توجه به آن ضرورى است ، اينكه طبق نظر محقق معاصر آقاى تقىزاده :\r\nدر ايران قبل از اسلام ، سال جلوس هرپادشاهى مبدأ و آغاز تاريخ بود و پس از مرگ او سال جلوس شاه جديد مبدأ تاريخ مىشد و چون پس از يزدگرد كسى به پادشاهى ساسانى نرسيد ، جلوس او مبدأ تاريخ زردشتيان گرديد و به همين علت ، تاكنون زردشتيان تاريخ خود را با همان تاريخ يزدگردى حساب مىكنند كه سال اول آن با 16 ژوئن 632 مسيحى مطابقت دارد . » « 260 »\r\n\r\nجشن مهرگان\r\nجشن مهرگان يا عيد مهر ، كه در 16 مهرماه مراسم آن برگزار - مىشد ، عيدى بزرگ بود و در روزگار قديم اين عيد روز اول سال بود . عيد مهرگان ، مانند عيد نوروز ، به يادگار حوادثى كه در تاريخ داستانى ايران رخ داده ، به وجود آمده است .\r\nطبق بعضى منابع تاريخى ، جشن مهرگان مولود پيروزى و غلبهء ملت ايران بر ستمگرى ضحاك است . مردم ايران در روز مهر از ماه مهر به بيدادگرى او پايان بخشيده‌اند . طبرى مىنويسد :\r\nگويند روزى كه در آن فريدون بر ضحاك غالب آمد ، روز مهر از ماه مهر بود . مردم اين روز را عيد گرفتند و مهرگانش ناميدند ؛ چون رفع بلاى ضحاك واقعهء بزرگى بود .\r\nدر ايام مهرگان و نوروز ، معمولا پارسيان مشك و عنبر و عود هندى به يكديگر هديه مىدادند و به شادى و سرور مشغول مىشدند . از الحان و آهنگهاى آن دوره اكنون جز اسامى « الحان مهرگانى » ، « مهرگان بزرگ » و « مهرگان خردك » چيزى باقى نمانده است .\r\nچون ايرانيان باستان معتقد بودند كه در روز مهرگان ، خورشيد در جهان آشكار شد ، شاه نيز در اين روز تاجى كه صورت آفتاب بر خود داشت ، بر سر مىنهاد و در مراسم جشن شركت مىجست .\r\nابو ريحان بيرونى محقق عاليقدر ايرانى مىنويسد :\r\nروز بيست و يكم كه رام روز نام دارد ، مهرگان بزرگ است . علت برپا داشتن اين عيد ، پيروزى فريدون بر ضحاك است كه مردم از شر او خلاص شدند و عيد گرفتند و فريدون آنان را گفت كستيج ( كمربندى مخصوص است ) بر ميان بندند و زمزمه كنند و به هنگام غذا از سخن گفتن بازايستند ؛ شكرانهء آنكه پس از هزار سال\r\n\r\n\r\n","description":"","footnote":"\r\n( 260 ) . مأخوذ از : تتبعات آقاى تقىزاده .\r\n","page_name":" 764 ","page_number":778},
  {"content":"\r\n\r\nترس و هراس اكنون مىتوانستند به آسودگى بزيند ، و اين سنت عادى شد و باقى ماند .\r\nهمين دانشمند در جاى ديگر مىگويد : « مردم ايرانشهر از اول مهرگان تا 30 روز تمام جشنها برپا مىكردند و طبقات مختلف مردم ، همچنانكه در ذكر نوروز گذشت ، عيد مى - گرفتند و در اين مدت هر طبقه‌اى پنج روز عيد داشت . »\r\nپس از حملهء عرب ، باز كم‌وبيش مراسم جشن مهرگان صورت مىگرفت ، ليكن پس از حملهء مغول ، يكباره اين جشن ملى از خاطره‌ها رفت تا در سالهاى اخير بار ديگر ملت ايران به اقامهء اين جشن قيام كردند و اين سنت ديرين ملى را به ياد آوردند .\r\n\r\nجشن سده\r\nجشن سده يا عيد سذك كه در روز دهم بهمن‌ماه صورت مىگرفته ، جشن خاص آتش بود . ايرانيان در شب اين عيد ، دود مىكردند تا رفع مضرات كند . از مراسم اين جشن برافروختن آتش و راندن حيوانات وحشى و پرانيدن مرغان درميان شعلهء آتش و نوشيدن شراب و تفريح و بازى در گرد آتش بود .\r\nغير از اعياد مهمى كه نام برديم ، ايرانيان در بعضى از روزهاى سال به مناسبتى جشن مىگرفتند كه از آن جمله جشن تيرگان بود كه در آن روز آب‌تنى مىكردند و گندم و ميوه مىفروختند ؛ و عيد آذرخش كه در طى آن ضمن برافروختن آتشى بزرگ ، خدا را ستايش و تفريح و شادى مىكردند .\r\nدر عيد وهارجشن ، مردم به مناسبت سپرى شدن فصل زمستان و نزديك شدن گرما جشن گرفته شادمانى مىكردند .\r\nدر جشن خرم‌روز كه ظاهرا در روز اول ماه دى انجام مىگرفته ، شاه از تخت به زير مىآمد و با لباسى سفيد در چمنى بر فرشهاى سفيد مىنشست . در اين جشن عمومى ، شاه با كشاورزان و مخصوصا با دهقانان كه مباشرين املاك بودند ، مىخورد و مىآشاميد و خود را چون يكى از آنها مىشمرد و مىگفت : « من با شما برادرم زيرا قوام جهان به آبادى است كه در دست شماست و قوام آبادى به پادشاه است . هيچيك از اين دو از ديگرى بينياز نيست . »\r\nدر جشن سيرسور كه در روز 14 دىماه برگزار مىشد ، مردم با خوردن سير و نوشيدن شراب ، آفات شيطانى و امراض را از خود دور مىكردند .\r\nدر روز 30 وهمن ، جشن آبريزكان يا آب‌ريزان را برپا مىكردند و مردم با آبپاشى ، نزول باران را طلب مىكردند .\r\nروز اسپندارمذ كه پنجمين روز از ماه اسپندارمذ بود ، عيد زنان را برقرار مىكردند و آن را مزدگيران مىگفتند . در اين روز ضمن تقديم تحفه‌هايى به زنان ، مراسمى براى دفع نيش عقرب به عمل مىآوردند .\r\nروز نوزدهم اسپندارمذ را عيد نهرها و آبهاى جارى مىخواندند و در نهرها عطر و گلاب مىريختند .\r\nعلاوه بر آنچه گفتيم ، در ايران عيدى بود به نام جشن « هلاك موجودات ضاره » كه در آن روز مردم با كشتن حشرات و خزندگان موذى از سپاه اهريمن مىكاستند .\r\n\r\n","description":"","footnote":"","page_name":" 765 ","page_number":779},
  {"content":"\r\n\r\n\r\nمنابع تاريخى اين دوره\r\nراجع به سلسلهء ساسانى ، كه از قرن سوم تا اواسط قرن هفتم ميلادى در ايران حكومت كردند ، منابع و مآخذ متعددى وجود دارد كه از آن جمله كتيبه‌هاى پهلوى كه به دو زبان يونانى و پهلوى نوشته شده است ، به روشن كردن قسمتهايى از تاريخ زندگى اردشير اول و شاپور اول و دوم كمك مىكند .\r\nعلاوه‌براين ، از سكه‌هايى كه از آن دوره به يادگار مانده است مىتوان به نام شاه و سال ضرب سكه پى برد .\r\nهمچنين از سالنامه‌هايى كه از آن دوره به يادگار مانده مىتوان به بسيارى از وقايع و جريانات سياسى آن دوره پىبرد ، و به عقيدهء استاريكف ، نه تنها در دورهء ساسانيان بلكه از عهد مادها و هخامنشيان و پارتها در دربار ايران ، عده‌اى به نام وقايع‌نگار مهمترين وقايع و رويدادها را در الواح يا پوستها ثبت و ضبط مىكردند . دربارهء وقايع‌نگارى در عهد ساسانيان ، مدارك و شواهد بيشترى در دست داريم ؛ ازجمله « گواهى آگاسياس مورخ و شاعر دربارى سدهء شش بيزانس ( روم شرقى ) قابل توجه است . او نه تنها از ثبت رسمى وقايع دربارى در زمان خسرو اول سخن گفته بلكه دربارهء مجموعهء مدون ثبت وقايع اسلاف ساسانيان ، يعنى كتاب خوتاى - نامك يا كتاب سلاطين و فرمانروايان نيز مطالبى نوشته است . » « 261 » و همين كتاب است كه براى اولين‌بار ، به همت يك نفر ايرانى پاكنهاد و ايران‌دوست به نام ابن المقفع به زبان عربى ترجمه شده است .\r\nعلاوه‌براين ، در آثار نويسندگان لاتينى و يونانى اطلاعات فراوانى دربارهء امپراتورى ساسانى محفوظ مانده است ؛ ازجمله آمين مارسلون ، كه در لشكركشى ژولين در سال 363 شركت داشت ، مطالب جالبى دربارهء اوضاع آن دوره نوشته است . از آثار « تئودوريت » ، سقراط و « اوكراى » و پروكوپ قيصرى ، كه تاريخ جنگهاى روميان و ايرانيان را نوشته‌اند ، مطالب جالبى از تاريخ اين دوره به دست مىآيد . آثارى كه از منابع ارمنى به دست ما رسيده است نيز در روشن كردن تاريخ عهد ساسانيان بسيار مؤثر است ؛ چه تاريخ ايران عهد ساسانى با ملت ارمنستان پيوند و نزديكى فراوان دارد . از ميان آثار فراوانى كه از مورخان و نويسندگان ارمنى باقى مانده است ، تاريخ « موسى خورنى » ( قرن پنجم ميلادى ) اهميت و ارزش بيشترى دارد .\r\nعلاوه‌براين ، آثار مورخان سوريه ، كه در دو كشور ايران و روم هردو سكونت داشتند ، حاوى مطالب مهمى است و به روشن كردن تاريخ ايران كمك مىكند . از آنچه گذشت نتيجه مىگيريم كه :\r\nجامعهء ايرانى در طول تاريخ چند هزار سالهء خود ، از اشكال و سازمانهاى اجتماعى مختلفى نظير زندگى ابتدايى و اشتراكى اوليه و نظام دودمانى و سازمان فئودالى گذشته و اكنون در آستانهء نظام سرمايه‌دارى قرار دارد . اين سير تكاملى از زندگى ابتدايى اوليه تا نظام سرمايه - دارى در ايران و اروپا و بطور كلى در شرق و غرب كاملا يكسان و هماهنگ نيست . اگر نظام بردگى و فئوداليسم را در ايران با كشورهاى اروپايى مقايسه كنيم ، به احتمال قوى ، وجوه\r\n\r\n\r\n","description":"","footnote":"\r\n( 261 ) . فردوسى و شاهنامه ، پيشين ، ص 20 به بعد ( به اختصار ) .\r\n","page_name":" 766 ","page_number":780},
  {"content":"\r\n\r\nاشتراك فراوانى خواهيم ديد ، ولى وجوه افتراق نيز بين نظام بردگى و فئوداليسم ايران با كشورهاى اروپايى كم نيست . بدون شك ، شرايط زندگى اجتماعى و اقتصادى بردگان در ايران به مراتب بهتر از يونان و روم بوده و فئوداليسم ايران از جهت وجود راههاى امن و ترانزيتى و شهرهاى آباد و پرجمعيت با فئوداليسم اروپا در قرون وسطى قابل قياس نيست .\r\nاكنون دوران قبل از اسلام را مورد مطالعه قرار مىدهيم . اين دوره ، كه از قرن هفتم قبل از ميلاد تا سال 652 بعد از ميلاد ادامه داشته است ، قريب 1500 سال را در برمىگيرد . . . در اين دوران ، دين مزدايى كهن زوال مىيابد و دين اصلاح شدهء زرتشت به نام « مزده‌يسنه » كه در آغاز هزارهء پيش از ميلاد در شرق ايران پديد شده بود ، در سراسر ايران رخنه مىكند ، و كيش جهانگير مهرپرستى ، كه ريشه‌هاى كهن داشته ، رنگ و جلائى مىگيرد ، و در اوايل حكومت ساسانيان دين زرتشت به دين رسمى دولتى ساسانيان مبدل مى - گردد .\r\nدر اين دوران است كه مانيگرى و مزدكيگرى ظهور مىكند ، و كيش كهن زروانى بار ديگر رواج مىيابد . در اين دوران است كه ايران با هند و چين و قلمرو كوشانيان در خاور ، و يونان و روم و بيزانس و سوريه و مصر در باختر ، روابط وسيعى دارد و مانند موجودى دو چهره ، رويى به سوى باختر و رويى به سوى خاور كرده از هردو فيض گرفته ، به هردو فيض مى - رساند . . . در اين دوران است كه دين زرتشتى با دين يهودى ، بودايى و عيسوى دست و پنجه نرم مىكند . الهيات و فقهيات خود را منظم مىسازد ، احتجاجات خود را عرضه مىدارد . . . و فرزانگان فراوانى در اين مرزوبوم ظهور مىكنند و داستانهاى حماسى و غنايى متعددى نوشته مىشود ، و زندگى معنوى و فرهنگى ويژه و جالبى بسط مىيابد .\r\nايران قبل از اسلام در طى 1500 سال بلاتغيير نمانده ، در افزارها و شيوهء توليد و مناسبات توليدى ، نظام طبقاتى و رژيم دولتى و سطح تكامل فرهنگى آن و غيره تحولاتى در جهت تكامل رخ مىدهد ؛ يعنى به تدريج نظام دودمانى يا نظام « ويس » ، كه مبتنى بر رسوم پدرسالارى بود ، رو به زوال مىرود و بجاى آن ، نظام طبقاتى و دولتى متمركز تحت قيادت شاه پديد مىآيد . شهرها ، بازارها ، پيشه‌وران ، بازرگانى و روابط پولى ، بردگى ظاهر مىشود و با گذشت زمان در همين جامعه . آثار يك جامعهء اشرافى فئودال و راه و رسم تيولدارى ظهور مىكند و همهء اين پديده‌هاى اجتماعى در كنار هم ، تا ديرى پس از استقرار اسلام ، دوام مىيابد .\r\n. . . تمدن هخامنشى مقارن با يكى از ادوار جهانى اوج مدنيت است . در اثر رام كردن ستور و از آن جمله گاو و اسب ، بسط فلاحت و باغدارى ، استخراج معدنيات ، مانند آهن و طلا و نقره ، استفاده از چرخ و عرّابه ، ارتباط اقوام كوچنده و آرمنده و گسترش بازرگانى و مبادله و رواج سكهء پول بغرنجتر شده است . تقسيم كار در صنعت و كشاورزى و دست‌به‌دست شدن تجارت مدنيتها و دولتهاى مختلف در اين دوره تحقق يافته است .\r\nدر اين دوران ، جامعه‌اى متمركز ، كه در رأس آن شاهى مستبد قرار دارد ، با اختيارات نامحدود به كمك طبقهء اشراف و هيأت حاكمه و سيستم ادارى منظم براى گرفتن خراجها و عوارض مختلف از كشاورزان ، پيشه‌وران و غيره ، به وضع خود ثبات و دوام بخشيده است . . .\r\n\r\n","description":"","footnote":"","page_name":" 767 ","page_number":781},
  {"content":"\r\n\r\nامپراتورى وسيع هخامنشى ، در عين‌حال كه اسارتگاه اقوام مختلف تحت سيطرهء پارسيها بود ، بر يك انبيق عظيم اختلاط مدنيتها مبدل گرديد . بازرگانى داخلى و خارجى در اين دوران بر يك انبيق عظيم اختلاط مدنيتها مبدل گرديد . بازرگانى داخلى و خارجى در اين دوران بسط يافت ، در زمينهء كشاورزى و صنايع دستى و معدنيات اطلاعات جديدى از طريق تجارت و تماس اقتصادى از قومى به قوم ديگر و از سامانى به سامان ديگر منتقل مىگرديد .\r\nدر اثر حفر قنوات و بستن سدها ، باغدارى و فلاحت بسطى شايان يافت . دهقانان آزاد در پارس و دهقانان وابسته به زمين در اراضى اقوام دست‌نشانده ، كثير العده‌ترين مولدان اين جامعه را تشكيل مىدادند .\r\n. . . خراجهاى سنگين ؛ غارت متصرفات غنى ، مانند مصر ، سوريه ، ليدى ، يونان ، هند ، و غيره ؛ اخذ مالياتهاى گوناگون از معابد ثروتمند بابل و اورشليم ؛ عوارض كمرشكن از مردم ؛ استفاده از كار غلامان ؛ غنايم سرشار غارتهاى جنگى - همه و همه بخش فوقانى جامعهء هخامنشى ، خاندان سلطنتى ، اشراف ، شهربانها ، عمال دولتى ، مغان و خدمهء آتشكده‌ها را در ثروت و تجمل و تن‌پرورى و فساد ناشى از طفيليگرى فرو برد . . . به همين جهت ، هنگامى كه اسكندر مقدونى با سپاهيانى با رنج خو گرفته به اين امپراتورى فراخ تاختن آورد ، همان فاجعه‌اى روى داد كه هزار سال بعد براى امپراتورى ساسانى رخ داد .\r\nهيأت حاكمه‌اى پرزرق‌وبرق ، ولى از درون پوسيده ، بر رأس انبوهى از اقوامى كه پيوند اقتصادى و فرهنگى ميان آنها بسيار سست و نزديك به هيچ بود ، با سپاهيانى غالبا مزدور ، با دهقانان و پيشه‌ورانى سخت ناراضى ، علىرغم صلابت برونى خود ، ناگهان فرو - پاشيد و مقهور يك سردار جوان حادثه‌جو شد .\r\nتمدن هلنى در دوران سلوكى ، جهات مثبت رشد اقتصادى اجتماعى دوران هخامنشى را تشديد كرد . در نتيجهء اختلاط تمدنها و تبادل فرهنگى ، در پيشه‌ورى ، شهرسازى ، بازرگانى ، كشاورزى ، راهسازى ، استخراج معدن و غيره دگرگونيها و پيشرفتهايى پديد آمد . تمدن يونانى و شرقى ، در نتيجهء آميزش و اختلاط ، غنا و وسعت بيشترى پيدا كرد . بخشهاى خاورى و سرانجام سراسر ايران بتدريج از زير نفوذ سياسى سلوكيها و يونانى مآبى بيرون آمد . جامعهء پارتى از لحاظ رشد اجتماعى به دموكراسى قبيله‌اى نزديكتر بود ؛ لذا اختيارات شاه در حكومت پارتها محدودتر است . مجلس مهستان در تعيين شاه و عزل و نصبش تأثير دارند . جهت نظامى و رزمى حكومت قويتر و جهت تسامح مذهبى بيشتر است . . . اگر روايت دينكرت را باور كنيم و آن را ساختهء موبدان دوران ساسانى ندانيم ، از زمان بلاش اول يا سوم ، گردآورى اوستا و احياء كيش مزده‌يسنه به شكل سنتى آن انجام مىپذيرد ، و اوستا در اين دوران سينه به سينه منتقل مىگردد . بيهوده نيست كه مينوگ خرت نسيان را براى موبدان زرتشتى بدترين گناه مىشمرد ، زيرا حفظ متون اوستايى و ادعيهء فراوان ، وظيفهء آنان بود . احتمال مىدهند كه اوستا با خط پهلوى اشكانى در اين دوران به شكل مكتوب نيز وجود داشته است .\r\nدر جامعهء ساسانى ، روش حكومت و دولتدارى ، قدرت نامحدود شاهنشاه ، نقش دين ، بغرنجى دستگاه دولتى ، وابستگى به سنتها ، آن را به جامعهء هخامنشى بيش از جامعهء اشكانى شبيه مىكند و تقريبا بمثابهء دنبالهء آن دوران است . . . در حقيقت ، جامعهء ساسانى وارث فرهنگ مادى و معنوى\r\n\r\n","description":"","footnote":"","page_name":" 768 ","page_number":782},
  {"content":"\r\n\r\nبغرنجتر دوران هلنيسى و اشكانى است كه به نوبهء خود ، اين فرهنگ مادى و معنوى را در همهء زمينه‌ها بازهم پيش مىبرد . تكامل توليد كشاورزى ، پيشه‌ورى ، بسط شهرها ، پيدايش شهرهاى نوين ، همراه با گسترش جاده‌هاى ارتباطى و تشديد جريان تقسيم كار در صنعت و كشاورزى و دامنهء وسيع مبادلهء بازرگانى داخلى و خارجى و رواج مسكوكات زر و سيم و مس در آن و ظريف شدن شيوه‌هاى ارتباطات و معاملات بازرگانى كه در دوران اشكانى آغاز شده بود ، در دوران ساسانى به اوج مىرسد . آن رونق اقتصادى ، كه دو قرن پس از سيطرهء عرب در خراسان و ماوراء النهر پايهء مادى پيدايش يك تمدن درخشان شد ، نظيرش در ادوارى كه جامعهء ساسانى دچار بحرانها و اختلالات درونى است ، مشاهده مىگردد .\r\nجامعه در اثر وجود يك سيستم كاست مانند و تناقض موحش فقر و ثروت ، در اثر وجود استبداد شاه ، در اثر رقابت دايمى درونى اشرافيت ، در اثر سنگينى خراج و اشتهاى پايان‌ناپذير خزانهء شاهى و ديگر خزانه‌ها ، در اثر سيطرهء خشن آتشكده و رقابت آتشكده و تخت در اثر هجومها و جنگهاى پايان‌ناپذير با همسايگان شرقى و غربى ، هرچند يك بار دچار بحرانهاى لرزاننده ، قيام مردم ، و به ويژه در دوران جنبش مانى و مزدك ، مواجه با قحطيها و هرج و مرجهاى شديد مىگردد ، و معمولا سلاطين با توسل به خشونت خونين بر آن غلبه مىكنند . در اين جامعه ، دهگانان و شبانان عملا بندگان و رعاياى محكوم بزرگان ، آزادان ، ديهگانان و موبدان و هيربدن‌اند . مخارج سنگين دربار ، جنگ ، آتشكده ، مخارج زندگى سراپا تجمل و عيش يك اشرافيت فوق العاده مغرور و فاسد و خودخواه بر دوش روستاييان و شبانان و پيشه‌وران تيره‌روز است كه از يكسو بايد سفره‌هاى اشراف را با محصول كار خود رنگين كنند و از سوى ديگر مىبايد خود در ميدان جنگ ، طعمهء شمشير دشمن قرار بگيرند . در درون اين تناقض موحش طبقاتى ، فرهنگ مادى و معنوى از معمارى ، رقص ، جامه و غذا گرفته تا مدارسى كه در آن پزشكى ، منطق ، نجوم ، فلسفه و دين تدريس مىشده است ، بيش‌ازپيش بسط مىيابد . اين سير مباين ، ويژهء جامعهء ساسانى نيست . در آن شكفتن و پوسيدن ، هردو ، مشاهده مىشود و سرانجام پوسيدگى سازمان اجتماعى ، آن را در قبال ضربت تازيان به مغاك زوال مىافكند ، ولى عوامل شكوفندهء آن ، حتى پس از اين ضربت به تكامل و تجلى خويش ادامه مىدهد و نه فقط در ايران بلكه در تمدن اسلامى ، اثرات ژرف درجه اول باقى مىگذارد .\r\nاينك پس از مطالعهء اجمالى در جوامع هخامنشى ، سلوكى و اشكانى و ساسانى ، ساختمان طبقاتى ، شكل مالكيت ، تأثير تكامل عوامل اجتماعى و طبيعى ، تضادهاى درونى جامعه و نظاير آن را مورد مطالعه قرار مىدهيم .\r\nدربارهء جامعهء ايران ، در دوران طولانى پيش از اسلام ، مىتوان مشخصات زيرين را ياد كرد : در آغاز ما با نظام دودمانى يا نظام ويس روبرو هستيم ؛ مجموعه‌اى از « نمانا » ( خانه ) « ويس » ، مجموعه‌اى از ويسها « زنتو » ، و مجموعه‌اى از زنتوها « دهيو » را به وجود مىآورد . اين اصطلاحات را مىتوان با خانواده ، طايفه ، قبيله ، و قوم كه امروز به كار مىبريم ، تقريبا معادل و يكسان گرفت . بر رأس هريك از آنها نمان‌پد ، ويسپد ، زنتوپد ، و دهيوپد قرار دارد . ويسپدها و زنتوپدها اشرافيت ايلاتى را تشكيل مىدادند و مانند خانهاى دورانهاى\r\n\r\n","description":"","footnote":"","page_name":" 769 ","page_number":783},
  {"content":"\r\n\r\nبعدى هستند . البته اين نظام دودمانى پدرسالارى ، درميان اقوام آريايى چادرنشين و گله‌دار بود . در شهرها و آباديهاى بوميان غيرآريايى ، نظام اجتماعى از دين جلوتر بود ، و از تركيب اين نظامات است كه نظام اجتماعى دوران ماد و هخامنشى پديد مىشود . مزده‌يسنه در اين مقطع پديد مىآيد ؛ مقطعى كه در آن ، خيش گاو ، اسب ، آباديهاى بزرگ ، شكوه و ثروت جاى زندگى فقير شبانان را مىگيرد . مزده‌يسنه ايده‌ئولوژى انتقال از نظام ويس به آيين مزدايى كهن آن ، كه دين كاملا ناتوراليستى بود و نظام مختلط بردگى و پاترياركالى است كه شاهى مستبد بر رأس آن قرار داشت . بدين سبب مزده‌يسنه ، اهورمزدا ، خداى واحد را جانشين بس خدايى ( پلىتئيسم ) دين كهن مزدايى مىكند . ولى نظام ويس ، نظام ايلاتى ، به بركت شرايط جغرافيايى خاص فلات ايران ، به بركت مهاجرت بعدى اقوام تازه‌به‌تازه ، حتى تا عصر ما ، خود را با شرايط دگرگون شونده تطبيق مىدهد و باقى مىماند . بايد توجه داشت كه مبارزهء كوچنده و ساكن ، گله‌دار و كشاورز ، و تضاد آنها از تضادهاى مهم جامعهء ايرانى است .\r\nايران در سر راه قبايل كوچنده است و اين امر در سرنوشت او از آمدن آرياييها تا آمدن اقوام تازى ترك و مغول تأثير عميق داشته است .\r\nمسألهء مهم در ايران مسألهء آب است . ايران جزو آن بخش عظيم كم‌آب جهانى است كه از صحراى افريقا گرفته تا صحارى چين ممتد است ؛ لذا براى حفظ كشاورزى ، بايد هميشه شبكهء منظم آبيارى مصنوعى ايجاد كرد ؛ و آن‌هم كار روستاييان فقير و يا حتى تيولداران و بازرگانان نبود . براى اين كار مىبايست « كورپوراسيونهاى » بزرگى از كارگران با انضباط سخت بكوشد و سدها ، آبدانها ، كاريزها بسازد و ترعه‌ها و جويها حفر كند . علت رشد تكنيك كهن آبيارى در ايران ، همين ضرورت عينى است . اسناد متعددى از مداخلهء مستقيم دول هخامنشى ، اشكانى ، ساسانى براى ساختن سيستم مصنوعى آبيارى در دست است . رسم سدسازى در دوران پس از اسلام نيز از طرف شاهان ايرانى دنبال شده است .\r\nبه گفتهء يكى از متفكرين بزرگ : « . . . شرايط اقليمى ، وضع زمين ، فضاى عظيم ، بيابانى كه از صحراى افريقا از طريق عربستان و ايران و هندوستان و تاتارستان تا ارتفاعات فلات آسيا ممتد است ، سيستم آبيارى مصنوعى را به كمك ترعه‌ها و تأسيسات آبيارى ، پايهء زراعت شرقى كرده است و ضرورت بديهى استفادهء صرفه‌جويانه از آب . . . در شرق ناگزير مداخلهء دولت را مىطلبد . »\r\nتسلط حكومت هخامنشى بر سيستم آبيارى و املاك وسيع ، استبداد سلطنتى را به حد اعلا رسانيد . اين استبداد خشن و خونين به ويژه در دوران ساسانيان شدت بيشترى پيدا كرد و شاه به موجودى ماوراء طبيعى بدل گرديد . در اطراف شاه مستبد ، دربار و دستگاه دولتى ، ديوانها و دستگاه جاسوسى و ارتش وسيع كه از زمان داريوش شكل گرفته بود ، در دوران ساسانى به ويژه در عهد خسرو انوشيروان ، به اوج خود رسيد . در دوران ساسانيان ، شاه از همهء شهريان و روستاييان به وسيلهء آمارگران و تحت نظر « واستريوشپد » خراج مىستاند و گنج او و خزينهء دولت يكى بود .\r\nرشد و پيدايش شهرهاى تازه ، توسعهء بازرگانى داخلى و خارجى ، بسط سريع توليد پيشه‌ورى ، افزايش تعداد فعاليتهاى پيشه‌ورى و تقسيم كار بين آنها سبب گرديد كه در دورهء\r\n\r\n","description":"","footnote":"","page_name":" 770 ","page_number":784},
  {"content":"\r\n\r\nساسانيان ، بيش‌ازپيش نظام طبقاتى شكل گيرد و موقعيت طبقات مشخص گردد .\r\nبردگى در اين دوره وجود داشت و بطور عمده خانگى بود . در بعضى از منابع از وجود بردگان سخن رفته است ، ولى چنين به نظر مىرسد كه بردگى هرگز در ايران مانند يونان و روم بسط و وسعت نيافته است . بردگان در شرق ، مانند كاركنان و چاكرانى هستند كه در تمام جوامع طبقاتى ديده مىشوند .\r\n« دربارهء وجود برده‌دارى در جامعهء ساسانى ، خواه از منابع ايرانى ( و از آن جمله و به ويژه از روى مجموعهء قوانين موسوم به ماتيكان هزار داتستان كه در آن حتى بخشى به قواعد برده‌دارى اختصاص دارد ) و خواه از منابع خارجى همعصر ، مىتوان اطلاعات بسيارى به دست آورد ؛ بهاى متوسط يك برده پانصد درهم بود و خواجه مىتوانست برده را به گرو بدهد يا نذر آتشكده كند . امكان معامله با بردگان در فقه زرتشتى تصريح شده است ؛ مانند اسلام كه برده و آنچه در يد تصرف او است ، از آن مولايش مىداند ( العبد و ما فى يده لمولاه ) .\r\nمسلم است كه بردگى تنها خانگى نبود و در كشاورزى از كار برده استفاده مىشد .\r\nو در اين حالت به هنگام فروش ملك ، برده‌ها نيز به هنگام فروش زمين فروخته مىشدند .\r\nپروكوپيوس از مردم « كيساريه » در كتاب خود موسوم به جنگ با ايران ( فصل يك بند 7 ) نقل مىكند كه كوات « قباد » ساسانى به سربازان خود دستور داد كه در صورت فتح از كشتن اهالى خوددارى كنند ولى غارت آباديها و اسير كردن و به غلامى گرفتن اهالى را مجاز شمرد . مهرنرسى وزير معروف بهرام پنجم و يزدگرد دوم ساسانى لقب هزار بندك داشت ، لذا روشن است كه داشتن بردگان بسيار از علايم شكوه و احتشام بود .\r\nروابط پولى ، چنان كه به موقع خود ياد كرديم ، از بسيار قديم ، در جامعهء ايرانى مشاهده مىگردد . اين روابط از جامعهء رشد يافتهء آشورى ، بابلى و عيلامى سرايت كرده بود .\r\nراجع به نحوهء ملكدارى در اسناد دوران هخامنشى از ده‌ها يا آباديهايى سخن به ميان است كه در آن برزگران با اقتصاد طبيعى يعنى صنعت و فلاحت از هم جدا نشده ، مالكيت مشترك و مشاع ، و موازين و مقررات پدرسالارى و دودمانى زندگى مىكردند . . . وقتى جريان تجزيهء كمونها و بسط قدرت ديهگانان آغاز مىشود و قدمهاى عملى به سوى فئوداليزاسيون برداشته مىشود ، واكنش دهقانان به صورت گروش به آيين مزدك درمىآيد ؛ چه مزدكيان آرزوى بازگشت به مساوات دهقانى را در سر مىپرورانيدند . ظاهرا در دورهء ساسانيان ، آثار فئوداليسم با مفهوم اقتصادى آن يعنى استثمار مالك فئودال از رعاياى وابسته از طريق گرفتن بهرهء مالكانه بيش‌ازپيش نضج گرفته بود . با اين حال ، دربارهء فئوداليسم ايرانى بايد تصريح كرد كه مسألهء « زمين بستگى » دهقان مطرح نبوده است و منظرهء فئوداليسم با همان رژيم ارباب و رعيتى كه ما با آن در عهد خود روبرو بوديم ، تفاوتهاى مهمى نداشته است . در عهد ساسانيان غير از خرده‌مالكان و ديهگانان ، كه مالك خصوصى زمين خويش بودند ، طبقهء ممتاز يعنى بزرگان و اعضاى خاندان سلطنتى مسلما داراى اراضى وسيع ، نخلستانها ، و باغهاى ميوه بودند ، و خود شاه اراضى « مفتوح العنوه » را در اختيار داشت ( يعنى زمينهايى را كه به زور از اين و آن گرفته بود ) و به نوكران وفادار خود به رسم اقطاع مىداد ، تا آنها از اين « نان پارك »\r\n\r\n","description":"","footnote":"","page_name":" 771 ","page_number":785},
  {"content":"\r\n\r\nامرار معاش كنند . و اين واگذارى زمين ، يا موقت و يا مادام العمر و يا موروثى بود . » « 262 »\r\n\r\nدين در دوران قبل از اسلام\r\n« دين ايده‌ئولوژى مسلط يا شكل مسلط ايده‌ئولوژيك است كه در دوران اشكانى به صورت تثليث اورمزد ، ناهيد ، مهر درمىآيد و سرانجام در دوران ساسانى به شكل آيين زرتشتى يكتاپرستانه و اين‌بار مجهز به قواعد فقهى و شرعى ، اصولى و كلامى پايهء معنوى دولت قرار مىگيرد . ولى بين تخت و آتشكده پيوسته نبرد سختى در جريان است ، و شاهان اشكانى و به ويژه شاهان ساسانى ، گاه با تكيه به شورشها گاه با تكيه به طبقات ناراضى ، مىكوشند تا از قدرت موبدان و هيربدان بكاهند . درميان شاهان اين دوران هزار و پانصد ساله ، كورش و داريوش هخامنشى ، مهرداد اول و دوم و ارد و بلاش اشكانى ، اردشير ، شاپور و خسرو اول ساسانى نقش ويژه‌اى در تشكيل قدرت هيأت حاكمهء زمينداران و منصبداران و روحانيان بزرگ و سپهسالاران و رؤساى قبايل و خاندانهاى اشرافى دارند . » « 263 »\r\n\r\n\r\n","description":"","footnote":"\r\n( 262 ) . ويژگيها و دگرگونيهاى جامعهء ايرانى در پويهء تاريخ ، ص 12 تا 23 ( به اختصار ) .\r\n( 263 ) . همان ، ص 23 به بعد ( به اختصار ) .\r\n","page_name":" 772 ","page_number":786},
  {"content":"\r\n\r\n\r\nفهرست راهنما\r\n\r\n","description":"","footnote":"","page_name":" 773 ","page_number":787},
  {"content":"\r\n . \r\n","description":"","footnote":"","page_name":" 774 ","page_number":788},
  {"content":"\r\n\r\nآبها ، هواها ، مكانها ، 320\r\nآپادانا ، 138 ، 503\r\nآپولون ، 7 ، 88 ، 91 ، 443 ؛ معبد 88\r\nآپولونيوس ، 256 ، 317 ، 601\r\nآپيان ، 422\r\nآپيرون ، 325\r\nآپيس ، 76 ، 387 گاو - 388\r\nآپىين ، 357\r\nآترگا ، 256\r\nآتروپاتن ، 487 ، 634\r\nآتن ، 93 تا 96 ، 130 ، 259 ، 266 ، 286 ، 289 ، 291 ، 293 ، 294 ، 297 ، 301 ، 306 ، 307 ، 310 ، 323 ، 324 ، 327 ، 329 ، 333 ، 365 ، 367 ، 368 ، 370 ، 393 ، 395 ، 396 ، 413 ، 415 ، 416 ، 422 ، 532 ، 533 ، 535 ، 552 ؛ 731 ، 734 ؛ مشروطيت - 294 ، هنر - 303 ، حقوق - 95\r\nآتنيون ، 356\r\nآتوسا ، 474 ، 500\r\nآتنه‌تروا ، 157\r\nآثار الباقيه ، 3\r\nآخيليوس ، 87\r\nآداب‌نامه ، 264\r\nآدميان نخستين ، 23\r\nآدميت ، فريدون ، 415\r\nآدرياتيك ، 121\r\nآذر ، 189\r\nآذربادمار اسپند ، 723\r\nآذربايجان ، 142 ، 160 ، 424 ، 503 ، 504 ، 560 ، 573 ، 602 ، 634 ، 644 ؛ جنوب شرقى - 142\r\nآذربرزين مهر ، 486\r\nآذرخشى ، رضا 721\r\nآذر فرنبغ ، 486\r\nآذرگشنسب ، 486\r\nآذرميدخت ، 623\r\nآرام ، احمد ، 25 ، 328 ، 519 ، 596\r\nآربرى ، ا . ج ، 452\r\nآرتابانوس ، 393\r\nآرته‌ميس ، 87 ، 287\r\nآرسنو ، 590\r\nآركئوزوئيك ، دوران 10\r\nآرگوس ، 290\r\nآريابهاتا ، 256\r\nآريامنه ، 380\r\nآريان ، قمر ، 38 ، 513 ، 533 ، 537\r\nآريانپور ، ا . ح ، 16 ، 87 ، 493\r\nآريستاك ، 319 ، 321\r\nآريستوفانس ، 312\r\nآزادى و حيثيت انسانى ، 300 ، 302 ، 374 ، 375\r\nآزموده ، ابو الفضل ، 505 ، 507\r\nآژه‌زيلاس ، 529 ، 530\r\nآژيدهاك ، 440\r\nآستياگ ، 479\r\nآسوان ، آبشار ، 188 ، 440\r\nآسيا ، 36 ، 48 ، 63 ، 100 ، 108 ، 111 ، 122 ، 124 ، 213 ، 280 ، 281 ، 334 ، 388 ، 395 ، 454 ، 484 ، 500 ، 530 ، 534 تا 536 ، 541 ، 552 ، 555 ، 577 ، 600 ؛ جنوب غربى - ، 48 ، 108 ، 111 ، دولتهاى باستانى - 100\r\n\r\n","description":"","footnote":"","page_name":" 775 ","page_number":789},
  {"content":"\r\n\r\nآسياى صغير ، 26 ، 118 ، 120 ، 124 ، 135 ، 137 ، 164 ، 322 ، 358 ، 366 ، 371 ، 382 ، 393 ، 408 ، 422 ، 424 ، 441 ، 443 ، 465 ، 483 ، 484 ، 530 ، 531 ، 537 ، 538 ، 546 ، 547 ، 558 ، 594 ، 729 ، 734\r\nآسياى غربى ، 63 ، 101 ، 120 ، 135 ، 147 ، 405 ، 445 ، 564 ، 682 ، 683 ؛ تاريخ - 135\r\nآسياى مركزى ، 66 ، 124 ، 133 ، 134 ، 465 ، 538 ، 561 ، 592 ، 615 ، 671 ، 708 ، آسياى ميانه ، 101 ، 130 ، 148 ، 149 ، 258 ، 529 ، 559 ، 663 ، 707 ، 708 ، 715 ، آشور ، 43 ، 69 ، 79 ، 113 ، 119 ، 121 ، 124 ، 130 ، 142 ، 145 ، 148 ، 153 ، 154 ، 157 تا 159 ، 164 ، 167 ، 169 ، 173 ، 183 ، 186 ، 259 ، 313 ، 381 ، 390 ، 405 ، 408 ، 441 ، 448 ، 465 ، 502 ، 513 ، 604 ؛ تاريخ - 142 ، قوانين - 173 ، امپراتورى - 186\r\nآشور بانيپال ، 109 ، 139 ، 183 ، 184 ، 385\r\nآشور آسارحادون ، 80\r\nآشوكا ، 243 ، 247 ، 248 ، 252\r\nآشور نازيربال ، 384\r\nآفروديزياس ، 465\r\nآكروپوليس ، 313\r\nآگاسياس ، 452 ، 634 ، 688 ، 714\r\nآگاممنون ، 87\r\nآگبرن و نيمكف ، 15 ، 16 نظر - دربارهء تكامل فرهنگ و تمدن بشرى 15\r\nآگستوس ، 371\r\nآلاسكا ، 30\r\nآلام - عيلام\r\nآلبرت ، درياچه 189\r\nآلبرت ويكتوريا ، موزه ، 668\r\nآلپ ، قله 372\r\nآلپ ، خدايان 345\r\nآلمان ، 54\r\nآليا ، 580\r\nآليات ، 434\r\nآمستريدا ، 474\r\nآميالوس ، مارسلينوس ، 637 ، 639 ، 648 ، 670 ، 686\r\nآمن ، 531\r\nآمودرى ، 221\r\nآموزش بزرگ 263\r\nآموزش و پرورش در ايران باستان ، 722\r\nآموريا ، 135 ، 558\r\nآميت ، پير ، 140\r\nآمينتاس ، 522\r\nآمين مارسلن ، 685\r\nآمى نيدا ، 147\r\nآناتولى ، 166\r\nآناستاسيوس ، 617\r\nآناكساگوراس ، 69 ، 95 ، 303 ، 304 ، 327 ، 337 ، 734\r\nآناكسيمن ، 325 ، 337\r\nآناكسيمندر ، 325 ، 337\r\nآناهيتا ، 485 ، 705\r\nآنتونى ، 590\r\nآنتيوخوس ، 537 ، 559 ، 562 ، 579\r\nآنتيوخوس سوم ، 538 ، 553 ، 560 ، 602\r\nآنتيوخوس چهارم ، 538\r\nآنتيوخوس هفتم ، 560\r\nآنتيوكوس - آنتيوخوس\r\nآن‌سى ، 594\r\nآنكارا ، 112 ، 620\r\nآنقوره - آنكارا\r\nآنو ، 258\r\nآنيتوس ، 307\r\nآيا انسان زادهء ميمون است ؟ 4 ، 11\r\nآيين نامك ، 627\r\nابراداتاس ، 522\r\nابراهيم [ حضرت 
  ] 84 ، 399\r\nابرخس ، 601\r\nابشالوم ، 209\r\nابقراط ، 315 ، 321 ، 320 ؛ - پدر علم طب ، 319 ، 320\r\nابگردوم ، 579\r\n\r\n","description":"","footnote":"","page_name":" 776 ","page_number":790},
  {"content":"\r\n\r\nابن ابى صيبعه ، 480\r\nابن اسفنديار ، 627 ، 628\r\nابن المقفع 452 ، 457 ، 627 ، 713\r\nابو العلاى موصلى ، 208\r\nابن النديم ، 480 ، 498 ، 729\r\nابن طريق ، 648 ؛ گفتهء - دربارهء مزدك 648\r\nابو الفداء ، 627\r\nابيقور - اپيكور\r\nاپيكتتوس ، 359 ، 374 ، 375\r\nاپيكور ، 96 ، 97 ، 342 ، 344 ، 372 ، 735 ، فلسفهء - 200 ، 239 ، 342 ، 343\r\nاتروسكى ، تمدن ، 346\r\nاتيوپى ، 388\r\nاخبار العلماء به اخبار الحكما 728\r\nاختيارات بديعى ، 725\r\nاخلاق ايرانيان ، 491\r\nاخيلوس ، 54\r\nادبيات مزديسنا 424 ، 458 ، 459\r\nادريسى ، 131\r\nاديسه ، 286\r\nاراتوستن ، 316 ، 601\r\nاراسيسترات 321\r\nارامنه ، 418\r\nارال ، دريا 558\r\nارباب ، روحى ، 383\r\nارتمبار ، 152\r\nارتوكسارس ، 419\r\nارترى ، 672\r\nارد ، 561 ، 579 ، 580 ، 672\r\nارداوير افنامه ، 667\r\nارداى ويراز ، 635\r\nاردشير ، 393 ، 395 ، 419 ، 422 ، 433 ، 456 ، 497 ، 500 ، 501 ، 564 ، 569 تا 571 ، 604 ، 606 ، 624 ، 625 ، 627 ، 630 ، 635 ، 643 ، 645 ، 646 ، 673 677 ، 681 ، 683 ، 706 ، 715 ، 718 ،\r\nاردشير ( پسر بابك ) ، 607\r\nاردشير دوم ، 138 ، 396 ، 436 ، 468 ، 474 ، 587 ، 611 ، 716\r\nاردشير سوم ، 393 ، 394 ، 396 ، 529\r\nاردن ، 214 ، 524\r\nاردوان 560 ، 570 ، 571 ، 638\r\nاردوان پنجم ، 606 ، 607 ، 564\r\nاردوان سوم ، 576 ، 574\r\nارسطاطاليس ، 480\r\nارسطو ، 9 ، 91 ، 96 ، 129 ، 256 ، 295 ، 302 ، 305 ، 312 ، 323 ، 328 ، 330 ، 333 ، 335 تا 342 ، 524 ، 540 ، 729 731 ، 740 ؛ نظر - دربارهء حركت ماه و زهره و مريخ 9 ، انديشه‌هاى خرافى - 91 ، - و دفاع از بردگى ، 129 ، ارزش آثار - 337 دولت از نظر - 339 ، بهترين نوع حكومت از نظر - ، 340 ، نظريات اقتصادى - 340 مقام زن از نظر - 341 ، انديشه‌هاى ارتجاعى - 341\r\nارسطو ، 336\r\nارشك ، 559 ، 560 ، 602\r\nارشميدس ، 256 ، 317 تا 319 ، 321 ، 322 ، 370 ، 601\r\nارغنون ، 245 ، 335 ، 337\r\nارمنستان ، 159 ، 184 ، 209 ، 359 ، 382 ، 390 ، 402 ، 419 ، 424 ، 465 ، 556 ، 561 تا 563 ، 571 ، 579 ، 580 ، 583 ، 602 ، 607 ، 609 تا 611 ، 613 ، 620 ، 636 ، 711 ، 716 ، 719\r\nارميا ، 209\r\nارميتاژ ، موزه 668\r\nاروپا ، 25 ، 36 ، 56 ، 61 ، 63 تا 65 ، 101 ، 111 ، 112 ، 124 ، 151 ، 167 ، 184 ، 188 ، 219 ، 251 ، 257 ، 259 ، 264 ، 270 ، 275 ، 277 ، 281 ، 368 ، 372 ، 393 ، 395 ، 405 ، 484 ، 541 ، 548 ، 555 ، 572 ، 582 ، 582 ، 592 ، 604 ، 668 ، 670 ، 687 ؛ تاريخ - 61 ، - در قرون وسطى 65 ، 605 باستانشناسان - 111 ، جنگهاى - 184 ، دوران روشنگرى - 264\r\nاروپاى جنوب شرقى ، 543\r\nاروپاى جنوبى ، 548\r\nاروپاى غربى ، 63\r\nاريستوفان 303\r\nاريستوكراسى ، 283\r\nازيريس ، 76 ، 201\r\n\r\n","description":"","footnote":"","page_name":" 777 ","page_number":791},
  {"content":"\r\n\r\nاژرتو ، امانوئل ، 77 ؛ نظر - دربارهء عقايد مصريان پس از مرگ ، 76 ، 77\r\nاژه‌ايد ، جزاير ، 111\r\nاسارهادون ، 384\r\nاسپاتينس ، 467\r\nاسپارتاكوس ، 355 تا 357 ؛ قيام - 356 ، 357\r\nاسپارت ، 286 ، 288 ، 289 ، 297 ، 323 ، 392 ، 395 ، 396 ، 435 ، 553 ؛ حكومت - 288 ، تاريخ تمدن - 553\r\nاسپاسيا ، 303\r\nاسپانيا ، 22 ، 112 ، 187 ، 188 ، 207 ، 259 ، 358 ، 366 ، 368 ، 371 ، 708\r\nاسپينوزا ، 207 ، 211\r\nاستاريكف ، 101 ، 720\r\nاستاكلبرگ ، 591\r\nاستخر ، 74 ، 157 ، 498 ، 556 ، 602 ، 606 ، 706\r\nاستر ، 220\r\nاسترابو ، 220\r\nاسترابون ، 517 ، 519\r\nاسترووه ، و 153\r\nاستريمون ، 157 ، 610\r\nاستياك ، 147 ، 148 ، 381 ، 386 ، 521\r\nاستيل ، 427\r\nاسرائيل ، 523\r\nاسكانديناوى ، شبه جزيره ، 25 ؛ ممالك - 63 ،\r\nكشورهاى - 114\r\nاسكولاستيك ، فلسفه ، 337\r\nاسكولاكس ، 500\r\nاسكولوس - آشيل\r\nاسكيتون ، 401\r\nاسكيلاكس ، 406\r\nاسكندر ، 89 ، 96 ، 138 ، 246 ، 252 ، 257 ، 316 ، 334 ، 341 ، 342 ، 372 ، 386 ، 396 ، 405 ، 408 ، 418 ، 422 ، 423 ، 428 ، 444 ، 479 ، 480 ، 498 ، 504 ، 528 ، 530 تا 544 ، 547 ، 549 ، 550 ، 552 ، 554 ، 558 ، 564 ، 566 ، 569 ، 577 ، 586 ، 589 ، 592 ، 596 ، 598 ، 601 ، 603 ، 604 ، 624 ، 627 ، 660 ، 683 ، 725 ، 728 ، 735 ؛ فتوحات - 96 ، 531 ، حملهء - 498 ، 549 ، 592 ، 725 ، روش سياسى - 539 ، فجايع - در تخت جمشيد ، 533\r\nاسكندر دوم ، 537\r\nاسكندرانى ، كلمان 589\r\nاسكندرنامه ، 480 ، 739\r\nاسكندريه ، 76 ، 316 ، 317 ، 319 ، 321 ، 365 ، 366 ، 368 ، 370 ، 480 ، 529 تا 531 ، 537 ، 589 ، 601 ، 620 ، 655 ، 683 ، 725 ، 731 ، 732 ؛ موزهء - 655\r\nاسلام ، 166 ، 241 ، 244 ، 281 ، 497 ؛ ظهور - 497\r\nاسماعيليه ، نهضت ، 583\r\nاشتاين ، ارنست ، 675\r\nاشعيا ، 208 ، 218 ، 220 ، 226 ، 386 ، 430\r\nاشكانيان ، 544 ، 546 ، 547 ، 559 ، 576 ، 586 ، 588 ، 594 ؛ اشكانيان ، دورهء - 186 ، 373 ، 575 ، 594 ، سازمان حكومتى - 575 ، سياست مالياتى - 594\r\nاشك تيرداد ، 573\r\nاشميت ، آكادميسين ، 5 ، 507\r\nاشيل ، 303 ، 386 ، 425\r\nاصفهان ، 424 ، 560 ، 607\r\nاصفهانى ، حمزه ، 480\r\nاصول حكومت آتن ، 302 ، 305 ، 341\r\nاطاد ، 524\r\nاطاق صنايع ( مجله ) ، 470 ، 513 ، 514\r\nاطلس ، اقيانوس ، 603 ، 708\r\nافراسياب ، 666\r\nافراييم ، 212\r\nافريقا ، 63 ، 100 ، 122 ، 124 ، 187 تا 189 ، 285 ، 213 ، 350 ، 483 ، دولتهاى باستانى - 100\r\nافسوس ، 398 ، معبد - 131\r\nافغانستان ، 36 ، 124 ، 166 ، 558\r\nافلاطون ، 91 ، 92 ، 96 ، 291 ، 301 ، 311 315 ، 319 ، 328 ، 330 ، 331 ، 333 341 ، 374 ، 375 ، 413 ، 438 ، 452 518 ، 520 ، 524 ، 724 ، 730 ، 740 ؛ نظريات اجتماعى - 330\r\nافيالت ، 301\r\nاقبال ، عباس ، 424 ، 426 ، 418 ، 505 ، 742\r\n\r\n","description":"","footnote":"","page_name":" 778 ","page_number":792},
  {"content":"\r\n\r\nاقريطون ، 310\r\nاقبال لاهورى ، محمد ، 493 ، 747\r\nاقليدس 316 ، 301\r\nاكباتان ، 154 ، 176 ، 439 ، 580 ، 581\r\nاكباتانا - اكباتان\r\nاكبر ، امپراتور هند ، 201 ، 618\r\nاكد ، 66 ، 79 ، 135 ، 136 ، 167 ، 169 ، 183 ، 384\r\nاكسفرد ، دانشگاه ، 170\r\nاكسى ، رود 463\r\nاكونوميك ، 457\r\nاكونوميكوس ، 638\r\nاگ ، وارت ، 271\r\nاگوست ، 358 ، 364 ، 562 ، 563 ، 592 ، 593 ، 708 ، 713\r\nاگيبى ، 401 ، 402\r\nالبرز ، كوه ، 150 ، 683\r\nالجزيره ، 730\r\nالشتر ، 507\r\nالفانتين ، 398 ، 440\r\nالمپ ، قله ، 131 ، 91 ، 313\r\nالهيات ، 244\r\nالهيات يا فلسفهء اولى ، 335\r\nاليزه ، 487 ، 636\r\nاليگارشى ، 302 ، 339 ، 390 ، 410\r\nاليمالى ، 573\r\nامپراتورى روم شرقى ، 362 ، 615 ، 670 ، 718\r\nامثال سليمان 220\r\nامثال و حكم 627 ، 628\r\nامرسون ، 407\r\nامريكا ، 99 ، 132 ، 167 ، 168 ، 259 ، 281 ، 299 ، 349 ، 368 ، 400 ، 551 ؛ كشورهاى - باستانى - 99\r\nامريكاى شمالى ، 30 ، 366 ، 368\r\nامستد ، 28 ، 29 ، 72 ، 77 ، 80 ، 106 ، 388 ، 398 ، 399 ، 403 ، 404 406 ، 438 ، 448 ، 449 ، 455 ، 463 ، 467 ، 469 ، 533 ؛ مطالعهء - در مورد دين ايرانيان دورهء باستان 72 ، - و داورى يونانيان نسبت به اعتقادات مصريان ، 77\r\nاميدنيك ، دماغه ، 188\r\nاميرى ، منوچهر ، 419 ، 433\r\nاموى ، خلفا 583\r\nانتقاد تاريخى از كتاب عهد قديم ، 212\r\nانتقال علوم يونانى به عالم انسانى ، 596 ، 601 ، 684 ، 730 ، 731\r\nانجيل مرقس 213\r\nانحطاط و سقوط امپراتورى روم ، 218 ، 230 ، 362 تا 364 ، 563 ، 572 ، 608 ، 611\r\nاندرز آذرپاد مهرسپدان ، 475 ، 475\r\nاندولس ، 401 ، 500\r\nانديشه‌هاى ميرزا آقاخان كرمانى ، 415\r\nانزان ، 135 ، 138 زبان - 138\r\nانسان دوران نوسنگى ، 25\r\nانسان نئاندرتال ؛ 28 ، - اوليه ، 67 - بدوى 67 - متمدن 68 - قديم 68 - ماقبل تاريخ 68 و 74\r\nانشان ، 164 ، 380\r\nانصارى ، كاظم ، 8\r\nانطاكيه ، 366 ، 538 ، 607 ، 615 ، 617 ، 620 ، 725\r\nانقلاب صنعتى ، 219 ، 233\r\nانگلس ، 323\r\nانگلستان ، 25 ، 55 ، 63 ، 78 ، 187 ، 188 ، 196 ، 213 ، 349 ، 358 ، 366 ، 371 ؛ موزهء - 78 ، 196 ، 213\r\nانوشبرد - قلعهء فراموشى\r\nانوشگزاد ، 631\r\nانوشيروان ، 583 ، 607 ، 615 تا 619 ، 623 ، 626 ، 631 ، 636 ، 637 ، 641 ، 644 ، 646 ، 647 ، 653 ، 654 ، 658 ، 659 ، 661 ، 675 ، 676 ، 678 تا 680 ، 688 ، 718 ، 725 ؛ نظر مورخين دربارهء - 618 خصال - 616 ، 617\r\nانونيت ، 173\r\nاوپانيشاد ، 285\r\nاوپانيشادها ، 23\r\nاوتان ، 520\r\nاوتانوس ، 410 ، 412\r\nاوتاوازوس ، 579\r\nاودزاگورسنت ، 443\r\n\r\n","description":"","footnote":"","page_name":" 779 ","page_number":793},
  {"content":"\r\n\r\nاور ، 66 ، 71 ، 108 ، 111 ، 112 ، 114 ، 153 ، 233 ، 384 ، 654\r\nاوراتى ، 166\r\nاورارتو ، 99 ، 141 ، 147 ، 148 ، 157 ، 159 ، 382 ، 513\r\nاوراسى ، 135 ، 603\r\nاوران ، 21\r\nاورامان ، 576\r\nاوران‌گور ، 285\r\nاورشليم ، 116 ، 211 ، 220 ، 227 ، 228 ، 553\r\nاورل ، مارك ، 359 ، 375\r\nاورمزد ، 598\r\nاورميه - درياچهء رضائيه\r\nاوروك ، 136\r\nاوروكاژنيا ، 171\r\nاورهونه ، 579\r\nاوس ( قوم ) ، 516\r\nاوستا ، 133 ، 143 تا 145 ، 251 ، 443 ، 458 ، 460 تا 462 ، 474 ، 482 ، 485 ، 490 ، 494 ، 495 ، 501 ، 502 ، 524 ، 569 ، 602 ، 668 ، 685 ، 723 ، 724 ، 726 ، 727\r\nاوفولويوس ، 354\r\nاوكام ، 341\r\nاوكتاويوس ، 353\r\nاوكتاو ، 358\r\nاولپيان ، 369 ، 367\r\nاولبرى ، د ، 596 ، 601 ، 720 ، 730 ، 731\r\nاولر ، 256\r\nاولومپياس ، 542\r\nاوما ، 114 ، 654\r\nاونتاش هوبان ، 136\r\nاهواز ، 138 ، 167 ، 607 ، 672 ، 682\r\nاهورامزدا ، 72 ، 74 ، 156 ، 381 ، 407 ، 412 ، 437 ، تا 439 ، 459 ، 476 ، 482 ، 483 ، 486 ، 490 ، 494 ، 496 ، 501 ، 598 ، 602 ، 705 ، 711 ، 722\r\nايتاليا ، 97 ، 101 ، 188 ، 276 ، 345 ، 346 ، 350 ، 352 ، 355 تا 359 ، 368 ، 372 ، 548 ، 596 ، 735\r\nايخاتون ، 201 ، 202\r\nايران ، به سبب كثرت اسم و موضوع از استخراج آن خوددارى شد .\r\nايران باستان ، 80 ، 88 ، 138 ، 178 ، 397 ، 429 ، 431 ، 475 ، 512 ، 521 ، 523 ، 535 ، 569 ، 571 ، 575 ، 577 ، 583 ، 588 ، 589 ، 595 ، 602\r\nايران از آغاز تا اسلام ، 25 ، 48 ، 52 ، 54 تا 57 ، 66 ، 67 ، 70 ، 71 ، 74 ، 118 ، 130 ، 135 ، 136 ، 138 ، 142 ، 144 ، 146 ، 151 ، 152 ، 154 ، 164 ، 381 ، 395 ، 392 ، 399 ، 423 ، 438 ، 417 ، 444 ، 445 ، 451 ، 453 ، 454 ، 468 ، 473 ، 502 ، 504 ، 539 ، 544 ، 548 تا 550 ، 555 ، 556 ، 561 ، 563 ، 566 ، 567 ، 580 ، 586 ، 587 ، 592 ، 602 تا 604 ، 614 ، 632 ، 642 ، 670 ، 681 ، 683 ، 706 ، 707\r\nايران از دوران باستان تا سدهء هيجدهم - تاريخ ايران ( از دوران باستان تا پايان سدهء هيجدهم ميلادى )\r\nايران اقتصادى ، 412\r\nايران در زمان ساسانيان ، 75 ، 441 ، 486 ، 487 ، 497 ، 572 ، 583 تا 585 ، 610 611 ، 616 ، 619 ، 618 ، 621 تا 624 ، 627 ، 629 ، 630 ، 633 تا 636 ، 638 ، 640 ، 647 ، 650 ، 653 ، 658 تا 660 ، 664 تا 666 ، 672 ، 674 تا 676 ، 679 ، 683 ، 687 ، 716 ، 723 ، 727\r\nايران در دوران نخستين شاهان هخامنشى ، 383 ، 389 ، 440 ، 525\r\nايران در عهد باستان ، 3 ، 443\r\nايران و ممالك همجوار آن - تاريخ ايران و ممالك همجوار آن\r\nايرانشهر ، 140 ، 150 ، 482 ، 631 ، 680\r\nايزاك ، ژوال ، 88\r\nايسوس ، 426 ، 532\r\nايلياد ، 486 ، 532\r\nايلياد ، 286 ، 372\r\nايليف ، 39 ، 408 ، 423\r\nايمار ، آندره ، 428 ، 559\r\nاينانوس ، 713\r\nاينژنوس ، 363\r\n\r\n","description":"","footnote":"","page_name":" 780 ","page_number":794},
  {"content":"\r\n\r\nاينسى ، 80\r\nاينوس ، 474\r\nايوب ، 45\r\nايونى ، جزيره 314 ، 465 ، 466 ، 734\r\nبابك ، 583 ، 606 ، 607 ؛ جنبش - 583\r\nبابل ، 6 ، 29 ، 64 ، 66 ، 69 ، 79 ، 99 ، 106 ، 112 ، 115 ، 116 ، 118 ، 121 ، 124 ، 130 تا 132 ، 136 تا 139 ، 142 ، 144 ، 147 ، 157 ، 167 ، 169 ، 173 تا 179 ، 181 ، 183 ، 186 ، 205 ، 211 ، 213 ، 214 ، 227 ، 242 ، 252 ، 259 ، 286 ، 313 ، 365 ، 380 ، 381 ، 383 ، 384 ، 390 ، 393 تا 395 ، 398 تا 402 ، 406 ، 408 ، 413 ، 418 ، 438 ، 441 ، 448 ، 465 ، 484 ، 499 ، 502 ، 503 ، 513 ، 532 ، 535 ، 536 تا 539 ، 552 ، 558 ، 560 ، 588 ، 593 ، 600 ، 601 ، 604 ، 654 ، 669 ، 676 ، 678 ، 713 ، 715 ؛ ستاره‌شناسان - 6 ، حكومت - 66 ، كتابخانهء - 79 ، قوانين - 115 ، برج - 132 تاريخ - 142 ، امپراتورى - 186 ، - قديم 538\r\nبارتلمه ، 663 ، 667 ، 685\r\nبارتولد ، و . و 505\r\nباراس ، 653\r\nباردراس ، 589\r\nبارسوما ، 720\r\nبازگشت ده هزار يونانى ، 433 ، 530\r\nبازيليوس ، 408\r\nباستانشناسى ايران ، 28 ، 466\r\nباستانى پاريزى ، محمد ابراهيم 303 ، 305\r\nباستيل ، قلعه 686\r\nباكتريا ، 391 ، 588\r\nباگوآس ، 531\r\nباغ عدن ، 78\r\nبالتيك ، دريا ، 25 ، 55\r\nبالكان ، 112 ، 135 ، 554\r\nبامداد ، 650\r\nبامداد ، 650\r\nبتوئيل ، 478\r\nبحر احمر - درياى سرخ\r\nبحر خزر - درياى خزر\r\nبحر احمر ، 203\r\nبحر اسود ، 670\r\nبحر الروم ، 382 ، 387 ، 406 ، 564 ، 567 ، 592\r\nبخارا ، 130 ، 424\r\nبخت النصر ، 137 ، 147 ، 175 ، 176 ، 211\r\nبختيارى ، سلسله جبال ، 138 ، 164 ، 167\r\nبدره‌اى ، فريدون ، 23\r\nبديع ، امير مهدى ، 519\r\nبراون ، ادوارد ، 446 ، 570 ، 617 ، 649 ، 688 ، 713 ؛ قضاوت - دربارهء انوشيروان ، 617\r\nبرتانى ، 112 ، 555 ، 670\r\nبرديا - گئوماتا\r\nبردسير 512\r\nبردكاما 466\r\nبررسيهاى تاريخى ، 505 ، 512 ، 635\r\nبرگسن 240 ، 331\r\nبرلن ، 139 ، 668 ، 672\r\nبرمانيد ، 327\r\nبرينتون ، ك ، 297\r\nبرهماگوپتا ، 256\r\nبرهان قاطع ، 3 ، 739\r\nبرى ، 377\r\nبريتانيا - انگلستان\r\nبرى هاسپاتى ، 237\r\nبسفور ، 135 ، 604\r\nبطالسه ، 189 ، 316 ، 601 ، 654 ، 655\r\nبطحائى ، سيد احمد ، 29\r\nبطريق ماربها ، 661\r\nبطلميوس ، 9 ، 316 ، 534 ، 537 ، 552 ، 590 ، 601\r\nبعلبك ، 119\r\nبغداد ، 624 ، 671 ، 726\r\nبقراط ، 281 ، 500 ، 501\r\nبكر ، كارل ، 366\r\nبلاذرى ، 618\r\nبلاش اول ، 574 ، 602\r\n\r\n","description":"","footnote":"","page_name":" 781 ","page_number":795},
  {"content":"\r\n\r\nبلاش دوم ، 564\r\nبلاش سوم ، 564\r\nبلخ ، 81 ، 382 ، 424 ، 503 ، 535 ، 549 ، 556 ، 558 ، 566 ، 567 ، 602 ، 607 732\r\nبلعمى ، 3 ، 4 ، 619 ، 643 ، 644 ، 659 ، 679\r\nبلوچستان ، 251\r\nبم ، 512\r\nبنارس ، 266\r\nبنتيس ، 542\r\nبندهشن ، 2\r\nبنونيست ، ا . 427 ، 485\r\nبنى اسرائيل ، قوم ، 83 ، 118 ، 204 ، 205 ، 208 ، 211 ، 214 ، 215 تا 218 ، 221 227 ، 397 ، 479\r\nبنياد انواع ، 12\r\nبنى عمى ، 474\r\nبوئثيوس 226\r\nبودا ، 199 ، 218 ، 239 ، 234 تا 236 ، 240 ، 242 تا 244 ، 276 ، 281 ، 285 ، 706 ، 709 ، 733 ؛ آيين - 241 ، 242 ، مذهب - 243 ، 281 ، بوديسم 238\r\nبوسوئه ، 226\r\nبوفون ، 12\r\nبولونى ، 131\r\nبوندا ستريت ، 233\r\nبوندس ، 649\r\nبهار ( استان ) 238\r\nبهار ، ملك الشعراء 737\r\nبهرام اول ، 608 ، 609 ، 613 ، 620 ، 710\r\nبهرام دوم ، 609\r\nبهرام سوم ، 609\r\nبهرام چهارم ، 613\r\nبهرام پنجم ، 613\r\nبهرام بن خورزاد ، 627\r\nبهرام چوبين ، 620 ، 659 ، 661\r\nبهزاد ، دكتر محمود ، 4\r\nبهشت گمشده ، 372\r\nبهمنش ، احمد ، 36\r\nبهنام ، عيسى ، 140\r\nبيت المقدس ، 219 ، 383 ، 620\r\nبيت لحم ، 225\r\nبيزانس - امپراتورى روم شرقى\r\nبيژن و منيژه ، 666\r\nبين النهرين ، 26 ، 29 ، 32 ، 36 ، 39 ، 43 ، 57 ، 61 ، 63 تا 65 ، 71 ، 104 ، 109 ، 110 ، 119 ، 124 ، 130 ، 131 ، 135 ، 146 ، 153 ، 154 ، 164 تا 167 ، 169 ، 175 ، 185 ، 204 ، 205 ، 234 ، 258 ، 284 ، 312 ، 313 ، 319 ، 408 ، 418 ، 445 ، 424 ، 454 ، 505 ، 513 ، 522 ، 537 ، 545 ، 551 ، 559 ، 562 ، 585 ، 593 ، 594 ، 597 ، 604 ، 610 ، 615 ، 707 ، 708 ؛ فعاليتهاى كشاورزى مردم - 64 ، فرهنگ - 65 ، امپراتورى - 205 - شمالى و غربى 29\r\nبيرشك ، احمد ، 104\r\nبيروت ، 368\r\nبيرونى ، 3 ، 650 ، 664\r\nبيست مقاله 489 ، 500\r\nبيستون ، 31 ، 142 ، 481 ، 525 ، 558 ، 604\r\nبيسمارك ، 271\r\nبيشونيان ، 186\r\nبيكن ، 269 ، 334 ، 341 ، 359\r\nبيهقى ، 740\r\nپارت ، 382 ، 538 ، 558 ، 561 ، 564 ، 574 ، 576 ، 578 ، 580 ، 581 ، 586 ، 588 ، 594 ، 597 ؛ 599 سلاطين - 580 ، طبقات جامعهء - 586 ، هنر - 599\r\nپارس ، 38 ، 42 ، 56 ، 124 ، 164 ، 380 ، 388 ، 390 ، 391 ، 440 ، 410 ، 443 ، 480 ، 528 ، 530 ، 537 ، 607 ، 626 ، 644 ؛ امپراتورى - 124 ، 391 - قديم 38\r\nپارتنون ، 313\r\nپارميدا ، 474\r\nپارمينون ، 532 ، 533\r\nپارنت ، 510\r\nپازيريك ، تپه ، 71 ، 476 ، 509 تا 513\r\n\r\n","description":"","footnote":"","page_name":" 782 ","page_number":796},
  {"content":"\r\n\r\nپارو ، آندره ، 131\r\nپاريساتيدا ، 474\r\nپارسه‌گرد 533\r\nپارسوماش 164 ، 380\r\nپاريس ، 22 ، 276 ، 672 ، نمايشگاه بين‌المللى - 22 ، موزهء - 672 ، كتابخانهء - 276\r\nپارينه سنگى ، دوران ، 60\r\nپاسارگاد ، 384 ، 400 ، 439 ، 451 ، 533\r\nپاستور ، لوئى ، 11 ، 14 ، 281\r\nپاسكال ، 266\r\nپاكتول ، 522\r\nپالاكوپاز ، ترعه ، 554\r\nپالئوزوئيك ، دوران 10\r\nپالئوليتيك ، 15 ، 38\r\nپالمير ، 119\r\nپامير ، 134 ، 567 ، 593\r\nپانتئا ، 522 ، 523\r\nپانتئون ، گنبد ، 371 ، 372\r\nپان‌هويان ، 283\r\nپان هلنيسم ، 531\r\nپتاخ هوتپ ، 191 ، 199\r\nپترا ، 119\r\nپذشخوارگرشاه ، 652\r\nپراكساسپس ، 388\r\nپراكساگورا ، 303\r\nپرتغال ، 368\r\nپرسپوليس ، 43 ، 352 ، 510\r\nپرگزاسپ ، 440\r\nپرت سعيد ، 407\r\nپروتاگور ، 303\r\nپروتاگوراس ، 96 ، 239 ، 736\r\nپروتروزوئيك ، دوران 10\r\nپروكوپ ، 420\r\nپروكوپيوس ، 420 ، 614 ، 617 ، 637 ، نظر - دربارهء انوشيروان 617\r\nپريكلس ، 120 ، 280 ، 291 ، 295 ، 297 ، 303 ، 304 ، 310 ، 313 ، 395 ، 524 ، 540\r\nپزشكى در ايران باستان ، 724\r\nپشتكوه ، 138 ، 167 ، 195\r\nپطروشفسكى ، 401 ، 443\r\nپكن ، 279\r\nپلاتئا ، 427\r\nپلوتارك ، ( پلوتارخس ، پلوتارخوس ، پلوتاركوس ) 89 ، 93 ، 144 ، 287 ، 291 ، 293 ، 353 ، 354 ، 355 ، 357 ، 386 ، 422 ، 425 ، 439 ، 474 ، 504 ، 513 ، 524 ، 529 ، 533 ، 584 ، 591 ، 587 ؛ شرح سرگذشت كراكوس از زبان - 354\r\nپلوت ، 722\r\nپلوپونز ، جزيره ، 69\r\nپلين اصغر ، نامه ، 585\r\nپلينى ، 198 ، 684\r\nپمپوس ، 562 ، 592\r\nپمپه ، 484\r\nپمپى ، 319 ، 358\r\nپنجاب ، 134 ، 252 ، 211 ، 233\r\nپنديشير 135\r\nپوپ ، پروفسور ، 53 ، 63 ، 503 ، 513 نظر - دربارهء هنر ايران ، 53\r\nپورداود ، استاد محمد ابراهيم 59 ، 412 ، 446 ، 452 ، 458 ، 461 ، 462 ، 483 ، 485 ، 723\r\nپورهورن ، 345\r\nپوستكيت ، ريموند ، 6\r\nپوليب 462 ، 458 ، 529\r\nپولى بيوس 589\r\nپولينزى ، 213\r\nپون دوگار ، پل ، 371\r\nپيرانفر ، ح ، 462\r\nپيران ويسه ، 667\r\nپيروز ، 613\r\nپيروزان ، 624\r\nپيرروسو ، 31 ، 32 ، 50 ، 63 ، 64 ، 68 ، 71 ، 108 ، 112 ، 120 ، 130 ، 131 ، 304 ، 316 ، 321 ، 330 ، 334 ، 370 ؛ - و بيان خصوصيات شهر موهنجودارو ، 130 ، 131 ، عقيدهء - دربارهء وضع اقتصادى مردم يونان ، 120 ، تحقيقات - دربارهء سير فنون و اختراعات ملل شرق ، 112\r\nپيرنظر ، هوشنگ ، 89\r\nپيرنه ، 358\r\nپيرنيا ، حسن ، 80 ، 88 ، 533\r\n\r\n","description":"","footnote":"","page_name":" 783 ","page_number":797},
  {"content":"\r\n\r\nپيشاور ، 567 ، 607\r\nپيشداديان ، سلسله 634\r\nپيندار 313\r\nتائيس 534\r\nتاتارها 273\r\nتائو 281 ، 709 ؛ آيين - 281\r\nتاج ، 685\r\nتأثير علم بر اجتماع ، 15 ، 91\r\nتارگه‌لى 87\r\nتارگليا 420\r\nتاريخ آزادى فكر ، 735\r\nتاريخ ، 264\r\nتاريخ اجتماعى ، 134 ، 520\r\nتاريخ اجتماعى ايران باستان ، 78 تا 80 ، 185 ، 213\r\nتاريخ اجتماعى يونان ، 96\r\nتاريخ ادبى ايران ، 446 ، 487 ، 488 ، 570 ، 618 ، 619 ، 649 ، 688 ، 714\r\nتاريخ ادبيات ايران ، 481\r\nتاريخ اديان ، 218 ، 219 ، 484\r\nتاريخ الامم و الملوك ، 3\r\nتاريخ ايران بعد از اسلام ، 715\r\nتاريخ ايران ، 393 ، 496 ، 533\r\nتاريخ ايران و ممالك همجوار آن ، 541 ، 554 ، 574 ، 579 ، 580 ، 589 ، 595\r\nتاريخ ايران ، ( از دوران باستان تا پايان سدهء هجدهم ميلادى ) 401 ، 443 ، 444 ، 447 ، 448 ، 451 ، 458 ، 629 ، 633 ، 634 ، 658 ، 681\r\nتاريخ تمدن ، 25 ، 48 ، 49 ، 81 ، 87 تا 89 ، 97 ، 99 ، 127 ، 128 ، 139 ، 155 ، 156 ، 167 تا 169 ، 171 ، 172 ، 177 ، 179 ، 182 ، 183 ، 186 ، 188 ، 190 تا 192 ، 194 ، 200 ، 203 ، 207 ، 209 ، 227 ، 228 ، 233 ، 236 ، 239 ، 240 ، 244 تا 246 ، 248 ، 249 ، 255 257 ، 259 ، 261 تا 263 ، 266 تا 269 ، 271 ، 275 ، 277 ، 278 ، 282 تا 284 ، 287 ، 290 ، 292 ، 295 ، 296 ، 298 ، 303 ، 305 ، 326 ، 333 ، 367 ، 388 ، 393 ، 418 ، 426 تا 428 437 ، 440 ، 457 ، 472 ، 476 ، 490 ، 502 ، 514 ، 552 ، 553 ، 590 ، 733 ، 734\r\nتاريخ تمدن ايران ، 428 ، 449 ، 484 ، 488 ، 489 ، 501 ، 559\r\nتاريخ تمدن غرب ، 297 ، 313 ، 357\r\nتاريخ تمدن ساسانى ، 637\r\nتاريخ جهان باستان ، 34 ، 39 ، 91 ، 100 ، 102 ، 122 ، 125 ، 136 ، 176 ، 179 ، 182 ، 194 ، 239 ، 265 ، 279 ، 281 ، 291 ، 294 ، 301 ، 303 ، 324 ، 355 تا 357 ، 382 ، 398 ، 525 ، 531 ، 532 537\r\nتاريخ چيست ؟ 84\r\nتاريخ الرسل و الملوك ، 620\r\nتاريخ روم ، 349\r\nتاريخ زندگى اوستافياى مستختى ، 634\r\nتاريخ سنى ملوك الارض و الانبيا ، 480\r\nتاريخ شاهنشاهى هخامنشى ، 77 ، 80 ، 455\r\nتاريخ صنايع و اختراعات ، 32 ، 44 ، 47 ، 50 ، 64 ، 71 ، 108 ، 109 ، 112 ، 121 ، 131 ، 133 ، 305 ، 351\r\nتاريخ طبرستان ، 627 ، 628\r\nتاريخ طبرى ، 4 ، 615 ، 640 ، 641 ، 644 ، 660 ، 680\r\nتاريخ طبيعى ، 334 ، 684\r\nتاريخ علوم ، 32 ، 68 ، 321 ، 330\r\nتاريخ فلسفه ، 330\r\nتاريخ فلسفهء غرب ، 47 ، 338 ، 345 ، 359 ، 539 ، 735\r\nتاريخ كشاورزى ايران ، 149 ، 462 ، 640\r\nتاريخ ماد 44 ، 80 ، 108 ، 142 ، 145 ، 146 ، 150 تا 152 ، 154 تا 159 ، 161 ، 389 ، 391 ، 426 ، 474 ، 479 ، 489\r\nتاريخ مالكيت 211 ، 332\r\nتاريخ مختصر اديان ، 75 ، 212 ، 494\r\nتاريخ ملل شرق ، 88 ، 116 ، 206 ، 472\r\nتاريخ هرودت ، 147 تا 149 ، 409 ، 412 ، 416 ، 417 ، 420 ، 423 ، 430 ، 433 ،\r\n\r\n","description":"","footnote":"","page_name":" 784 ","page_number":798},
  {"content":"\r\n\r\n234 ، 440 ، 462 ، 515 ، 516 ، 520 تا 522\r\nتاريخ يهود ايران ، 84\r\nتاريم ، حوضهء 672 ، 683\r\nتاسيت 358\r\nتاشكند ، 607\r\nتانگ ، 273 ، 264\r\nتاهاركا ، 132\r\nتاى تسونگ ، 273\r\nتئودوره ، 676\r\nتئوفراستوس ، 97\r\nتباى - تبس\r\nتب ، 112 ، 130 ، 131\r\nتبت ، 64 ، 213 ، 234\r\nتبس ، 531 ، 542\r\nتپه‌حصار ، 43 ، 142 ، 462 ، 512\r\nتجارب الامم ، 676\r\nتجدد ، رضا 480\r\nتحولات ، 264\r\nتخت‌جمشيد ، 398 تا 400 ، 403 تا 405 ، 437 ، 439 ، 462 ، 464 ، 466 ، 467 تا 471 ، 498 ، 503 ، 504 ، 507 ، 511 ، 513 ، 524 ، 533 ، 534 ، 602 ، 721\r\nتذكرهء شوشتر ، 640\r\nتراتااونا 724\r\nترابى ، دكتر على اكبر ، 218\r\nتراژان ، 362 ، 574 ، 586\r\nتراكيه ، 515\r\nترايانوس ، 364\r\nتربيت كورش ، 512\r\nترجمهء چند متن پهلوى ، 737\r\nترجمهء تاريخ طبرى ، 4 ، 480 ، 616 ، 619 ، 622 ، 651 ، 680\r\nترخوسكى ، مارتين 11\r\nتركستان ، 63 ، 273 ، 670 ، 672 ، 683\r\nتركيه ، 36\r\nترموپيل ، 393\r\nتروا ، 286 ، 531\r\nتريجان ، 37\r\nتساى لون ، 275\r\nتسه‌كونگ ، 263\r\nتسه‌لو ، 262\r\nتفضلى ، محمود ، 38 ، 252 ، 263\r\nتفليس ، 620\r\nتقىزاده ، سيد حسن ، 489 ، 499 ، 500 ، 712\r\nتكات فالازار اول ، 384\r\nتلا ، 385\r\nتل آتشى ، 512\r\nتل ابليس ، 512\r\nتلمود ، 214 ، 215 ، 495\r\nتلوس ، 416\r\nتمدن ، دكتر محمد حسين ، 412\r\nتمدن ايران ساسانى ، 608 ، 667 ، 668 ، 706 709 ، 728\r\nتمدن قديم ، 86 ، 87 ، 89 ، 90 ، 91 تا 94 ، 96 ، 289 ، 312\r\nتموز 168\r\nتمدن هخامنشى ، 383 ، 400 ، 404 ، 407 ، 502\r\nالتنبيه و الاشراف ، 569 ، 674 ، 675\r\nتورات - كتاب مقدس\r\nتورفان ، 424\r\nتوسيديد 300 ، 524 ؛ دفاع - از جمهورى آتن 300\r\nتوفيق الحكيم ، 206\r\nتوقيعات كسرى ، 641 ، 672 ، 672 ، 675 ، 676 ، 682 ، 683\r\nتوكولتى نينور ، 384\r\nتولستوى ، 270\r\nتومسن ، 33\r\nتوميليت ، 407\r\nته‌آموزا اورانيا ، 589\r\nتهران ، 70 ، 424 ، 462 ، 508\r\nتيبر ، رودخانه ، 115 ، 346\r\nتيبريوس 351 تا 353 ، 376 ، 736 ؛ نطق تاريخى - 352\r\nتيتوس ليوسوس ، 93\r\nتير ، 531 ، 532\r\nتيرداد ، 560\r\nتيسفون 424 ، 564 ، 581 ، 604 ، 615 ، 620 تا 622 ، 633 ، 672 ، 673 ، 683\r\nتيكران 561\r\nتيگلاتپالاسار ، 153\r\nتيل ، 144\r\n\r\n","description":"","footnote":"","page_name":" 785 ","page_number":799},
  {"content":"\r\n\r\nثعالبى 621 ، 622 ، 650 ، 651 ، 669\r\nجاحظ ، 628 ، 685\r\nجامع ، 208\r\nجالينوس ، 735\r\nجبل الطارق ، 188 ، 406\r\nجبرئيل ، 208\r\nجكسون ، 487\r\nجمال‌زاده ، سيد محمد على ، 300 ، 721\r\nجمشيد ، 56 ، 446\r\nجمهوريت ، 321 ، 322\r\nجندىشاپور ، 609 ، 619 ، 670 ، 710 ، 725 ، 726 ، 728 ، 731 ؛ دانشگاه - 726\r\nجنگهاى ايران و روم ، 420 ، 617\r\nجبونو ، 372\r\nجوان ، دكتر موسى 78 ، 370\r\nجهاندارى ، كيكاوس 541\r\nجهشيارى ، 677\r\nجيرفت ، 512\r\nجيحون ، رود ، 65 ، 122 ، 135 ، 382 ، 489 ، 512 ، 558 ، 561 ؛ ماوراى - 489\r\nجيور دانوبرونو ، 10\r\nجينيسم ، 338\r\nچارواكاس ، 237 ، 238 ، 244 ، 733\r\nچاندراگوپتا ، 253 ، 247\r\nچايلد ، گوردون 35 ، 36 ، 52 ، 72 ، 107 ، 113 ، 115 ؛ نظر - دربارهء اضافه محصول در هزار و پانصد سال پيش از ميلاد ، 35 ، عقيدهء - دربارهء هدف مذهب در شرق 72\r\nچترنگ ، 731\r\nچكامه‌ها ، 264\r\nچگونه انسان غول شد ، 16\r\nچو ، 85 ، 281\r\nچوانگ‌تزه ، 266 ، 269 ، 270\r\nچوشى ، 269\r\nچيش‌پيش ، 164 ، 380\r\nچى ، 262\r\nچين 6 ، 39 ، 56 ، 63 ، 64 ، 101 ، 107 ، 110 ، 112 ، 124 ، 210 ، 234 ، 235 ، 254 ، 257 تا 259 ، 264 ، 269 ، 273 ، تا 285 ، 349 ، 380 ، 424 ، 567 ، 586 ، 587 ، 592 تا 596 ، 604 ، 627 ، 655 ، 656 ، 668 ، 670 ، 672 ، 673 ، 718 ، 732 ؛ ستاره‌شناسان - 6 رنسانس - 101 ، گذشتهء - 59 ، 257 ، - قديم 259 ديوار بزرگ - 273 ، خاقانهاى - 274 ، ادبيات - 275 سلاطين - 276 ، سفالگرى - 277 طبقات مختلف مردم - 279 ، 280 ، انگشت‌نگارى در - 284 ، فولاد - 593 ، روابط سياسى و اقتصادى بين ايران و - 596\r\nحام ، 213\r\nحبشه ، 433 ، 465\r\nحبيب السير ، 4\r\nحتى ، فيليپ ، 38 ، 221\r\nحران ، 607\r\nحزقيال ، 218\r\nحسنلو ، تپه ، 507 تا 509\r\nحقوق سريانى ، 661\r\nحماسهء هومرى ، 613\r\nحكمت ، عليرضا ، 722\r\nحكمت ، على اصغر ، 484 ، 595\r\nحلوان 683\r\nحمورابى ، 42 ، 95 ، 112 ، 115 ، 120 ، 131 ، 136 ، 165 ، 170 ، 173 ، 175 تا 177 ، 182 ، 185 ، 186 ، 214 ، 285 ، 404 ، 437 ، 438 ، 454 ، 475 ، 499 ؛ 654 ؛ قوانين - 42 ، 95 ، 115 ، 182 ، 185 ، 214 ، 437 ، 438 ، 454 ، 475 ، 499 ، 654 ؛ قانون‌نامهء - 170 ، 177 دورهء - 175 ، عصر - 404\r\nحورام ، 222\r\nحواه ، 4\r\nحيات مردان نامى ، 355 ، 422 ، 439\r\nحيره ، 612\r\n\r\n","description":"","footnote":"","page_name":" 786 ","page_number":800},
  {"content":"\r\n\r\nخاراسن ، 683\r\nخانلرى ، دكتر پرويز ناتل 53\r\nخاورميانه ، 26 ، 53 ، 63 ، 132 ، 166 ، 186 ، 241 ، 266 ، 286 ، 380 ، 400 ، 550 ، 551 ، 663\r\nخايلدالو ، 138\r\nخئوپس ، هرم ، 112 ، 132 تا 133 ، 192 تا 194 ، 271\r\nختن ، 424\r\nخدايار ، دكتر ، 75\r\nخداىنامه ، ( خداى نامك ) 452 ، 569 ، 688\r\nخراسان ، 396 ، 424 ، 558 ، 594 ، 644 ، 672 ، 683\r\nخرده اوستا ، 148\r\nخرسن - خوزستان\r\nخرم‌آباد 151\r\nخشايارشا ، 157 ، 310 ، 311 ، 323 ، 393 تا 395 ، 414 ، 416 ، 420 ، 422 ، 425 ، تا 427 ، 469 ، 474 ، 504 ، 507 ، 525 ، 528 ، 532\r\nخسرو پرويز ، 75 ، 564 ، 620 ، 621 تا 623 ، 637 ، 644 ، 647 ، 659 ، 660 ، 664 ، 665 669 ، 678 ؛ دوازده چيز شگفت‌انگيز - 622\r\nخسرو دوم - خسرو پرويز\r\nخسرو قبادان ريدكى ، 667\r\nخسروى ، خسرو ، 644\r\nخط آرامى ، 598\r\nخط آشورى ، 59\r\nخط بابلى ، 481\r\nخط پارسى باستان ، 158\r\nخط تصويرى ، 278\r\nخط چينى ، 278\r\nخط فارسى ، 60\r\nخط سومرى ، 481\r\nخط عيلامى ، 59 ، 65\r\nخفاجه ، 114\r\nخلف تبريزى ، محمد حسين ، 3\r\nخلقيات ما ايرانيان ، 721 ، 722\r\nخليج فارس 65 ، 121 ، 174 ، 406 ، 407 419 ، 545 ، 555 ، 594 ، 683\r\nخنجى ، دكتر ، 389\r\nخواجه ، كوه ، 604\r\nخواجه نظام الملك ، 653\r\nخوارزم ، 124 ، 130 ، 463 ، 465 ، 489 ، 503\r\nخواندمير ، 4\r\nخورساباد ، 112\r\nخوردين ، 508\r\nخوزستان ، 138 ، 560 ، 573 ، 670 ، 672 ، 683 ، 686 ، 716\r\nخوفو - خئوپس\r\nخويتودس ، 624\r\nخيو ، 44\r\nدارابگرد ، 604\r\nدارمستتر ، 73 ، 74 ، 487\r\nداردانل ، تنگه ، 393 ، 531 ، 562\r\nداروين ، 11 ، 12 ، 14 ، 17 ، 20 ؛ نظريهء - دربارهء تكامل انواع داستان مذهبى گيلگمش ، 181 ، 11 ، 12 تعبير غلط از داروينيسم ، 14\r\nداماسكيوس ، 731\r\nدامغان ، 43 ، 56 ، 142 ، 513 ، 535\r\nدامون 304\r\nداناسرشت ، اكبر 3\r\nداناى مينوگ خرد ، 412\r\nدانته ، 372\r\nداندامايف 383 ، 389 ، 440 ، 524\r\nدانوب ، 360 ، 365 ، 406\r\nداود ، 206 ، 209 ، 222 ، 226\r\nداوينچى ، لئوناردو ، 198\r\nداريوش 138 ، 164 ، 186 ، 251 ، 252 ، 323 ، 385 ، 383 ، 388 ، 390 ، 392 تا 395 ، 398 تا 402 ، 405 ، 407 ، 409 ، 411 تا 414 ، 417 ، 419 تا 421 ، 423 ، 427 ، 430 ، 432 تا 434 ، 437 تا 439 ، 441 ، 443 ، 450 ، 451 ، 453 ، 456 ، 464 ، 465 ، 467 ، 468 ، 471 ، 474 ، 483 ، 499 ، 500 ، 503 ، 511 ، 514 ، 525 ، 528 ، 532 ، 535 ، 539 ، 558 ، 561 ، 569 ، 581 ، 583 ، 592 ، 625 672 ، 683 ؛ جانشينان - 392 ، 393 ، سياست اقتصادى - 405 ، سياست\r\n\r\n","description":"","footnote":"","page_name":" 787 ","page_number":801},
  {"content":"\r\n\r\nمذهبى - 432 ، كتيبهء گلى - 465\r\nداريوش دوم ، 393 ، 395 ، 474\r\nداريوش سوم ، 393 ، 396 ، 400 ، 419 ، 426 ، 531 ، 571\r\nداريوش ، پرويز ، 297\r\nدايرة المعارف طبى ، 256\r\nدجله ، رود ، 63 ، 75 ، 79 ، 100 ، 114 ، 121 ، 122 ، 130 ، 141 ، 146 ، 167 ، 173 ، 174 ، 380 ، 398 ، 425 ، 524 ، 532 ، 573 ، 581 ، 609 ، 620 ، 672 ، 683\r\nدراكو 95 ، 292 ، با قوانين - 292\r\nدربارهء مفهوم انجيلها 231 ، 232\r\nدرسهاى تاريخ ، 290 ، 294 ، 415 ، 656\r\nدر وصف طبيعت عالم ، 735\r\nدريابندرى ، نجف ، 47\r\nدرياچهء رضائيه ، 43 ، 70 ، 142 ، 143 ، 160 ، 508\r\nدرياچهء موريس ، 189\r\nدرياى اژه ، 63\r\nدرياى خزر ، 135 ، 232 ، 424 ، 558 ، 560 ، 672 ، 683\r\nدرياى سرخ ، 189 ، 194 ، 555 ، 567 ، 214 ، 670\r\nدرياى سياه ، 121 ، 166 ، 187 ، 404 ، 424 ، 670\r\nدرياى مانش ، 358\r\nدرياى مديترانه ، 46 ، 187 ، 188 ، 196 ، 457 ، 532 ، 545 ، 596\r\nدزفول ، 609\r\nدفيلوسترانوس ، 588\r\nدكارت ، 318\r\nدلفارد ، 512\r\nدمشق ، 188 ، 205 ، 400 ، 452 ، 600\r\nدموستن 92 ، 130 ، 305 ، 396 ، 422 ، 529 532\r\nدموسد ، 433\r\nدموكريت ، 327 ، 328 ، 337 ؛ - و فرضيهء اتم 328\r\nدموكدس ، 401 ، 498 ، 500\r\nدن ، 360\r\nدنكاف ، فردريك ، 366\r\nدنيستر ، رود 81\r\nدو آنتونين ، 362\r\nدوبواز ، نيلسون ، 595\r\nدورا ، درويوس ، 576 ، 593\r\nدورانت ويل ، 18 ، 25 ، 31 ، 41 ، 49 ، 51 ، 52 ، 61 ، 69 ، 81 ، 87 ، 89 ، 118 ، 127 ، 138 ، 155 ، 156 ، 166 ، 172 ، 177 ، 182 ، 186 ، 188 ، 192 ، 194 ، 197 ، 198 ، 202 ، 204 ، 206 ، 207 ، 213 ، 215 ، 219 ، 226 ، 227 ، 232 ، 239 ، 244 ، 255 ، 260 ، 266 ، 270 ، 273 ، 275 ، 276 ، 287 ، 290 ، 292 ، 293 ، 323 ، 330 ، 335 ، 338 ، 342 ، 387 ، 393 ، 415 ، 418 ، 421 ، 439 ، 453 ، 456 ، 471 ، 489 ، 502 ، 514 ، 541 ، 552 ، 553 ، 654 ؛ نظر - دربارهء تكامل مغز انسان 18 ، عقيدهء - دربارهء نخستين مصنوعات 49 ، تحول خانواده از ديدگاه - 127 ، نظر - دربارهء تمدن و فرهنگ عيلام 138 ، خصوصيات فرهنگ و تمدن ملل از نظر - 166 ، فرهنگ بابلى از نظر - 182\r\nطبقات مردم ، مقررات و قوانين مدنى و جزائى از نظر - 186 ، هنر و فلسفه در مصر باستان از نظر - 198 ، 199 ، اهميت مصر باستان از نظر - 198 ، 199 ، اهميت و احترام خانواده از ديدگاه - 219 ، نظر - دربارهء فن چاپ 275 ، اوضاع و احوال پيشه‌وران در عصر پهلوانى از نظر - 292 ، نظر - دربارهء برترى دموكراسى 415 ، نظر - دربارهء زندگى اشراف در عهد هخامنشى ، 456\r\nدوكولانژ ، فوستل ، 289 ؛ مختصات جنگهاى داخلى از نظر - 289\r\nدو مزيل ، ژ ، 449 ، 488 ؛ نظر - دربارهء رفرم زرتشت 488\r\nدومينياتوس ، 362\r\nدوميسين ، 359\r\nدياكو 145 ، 146 ، 160 ، 161\r\nدياكونوف ، و ، 38 ، 43 ، 44 ، 108 ، 142 ، 143 145 ، 147 ، 150 ، 152 تا 154 ، 156 ، 157 ، 388 ، 390 ، 391 ، 479 ، 489 ، 505 ، 544 ، 546 ، 558 ، 576 ، 558 ، 559 ، 574 ، 585 ، 594 ، 598 ؛ نظر - دربارهء زندگى اقتصادى مادها 150 ، پويش\r\n\r\n","description":"","footnote":"","page_name":" 788 ","page_number":802},
  {"content":"\r\n\r\n- دربارهء وضع بردگان درميان مادها 152 ، تمدن و فرهنگ ماديان از نظر - ، 156 ، جنبشهاى خلق از نظر - 390 ، آغاز كار اشكانيان و علل پيروزى آنان از نظر - 558\r\nديلمان ، 672\r\nدينشاه 491 ، 492\r\nدينكرد ( ت ) 630 ، 645 ، 686 ، 725 ، 726 ، 730\r\nدينگ ، 665\r\nدين و انديشهء كهن ، 27\r\nدينورى ، ابو حنيفه ، 679\r\nديودور ، 534\r\nديودوتوس ، 558\r\nديوره ، 220\r\nديوژن ، 342\r\nديوكلسين ، 360 ، 361 ، 679 ، 655 ؛ سوسياليسم - 655 .\r\nديوگنس ، 246\r\nديولافوا ، 131 ، 138\r\nذخيرهء خوارزمشاهى ، 725\r\nذو القرنين ، 386\r\nذيمقراطيس ، 245 ، 328 ، 395\r\nراستفتزف ، 574\r\nراسل ، برتراند ، 14 ، 15 ، 46 ، 47 ، 338 ، 359 ، 735 ؛ اخلاق ارسطويى از نظر - 338\r\nرافائل ، 17\r\nرامسس ، 203\r\nراولينسون . ژ . 420 ، 525 ، 721\r\nراهنماى كتاب ، 389\r\nرجب‌نيا ، مسعود ، 6 ، 134\r\nرحيم‌زادهء صفوى ، 412\r\nرخج ، 382 ، 465 ، 535 ، 567\r\nرستم ، 666\r\nرستم قلعه ، 27 ، 28\r\nرضا ، عنايت اللّه 608\r\nرضازاده شفق ، 481\r\nرضائيه ، 142\r\nرفقه ، 43\r\nرم - روم\r\nرن ، رود ، 64 ، 406\r\nرنان ، ارنست ، 426\r\nرنسانس ، 101\r\nرنون ، 342\r\nرنه‌ته و نن ، 44\r\nروابط هند و ايران ، 252\r\nروبن ، لئون ، 335\r\nرودبار ، 149\r\nرودس ، 131 ، 188\r\nرودنكو ، س ، آ ، 71 ، 476 ، 509\r\nروسو ، ژان ژاك ، 261 ، 269 ، 331\r\nروضة الصفا 45 ، 208\r\nروكسانا ، 388 ، 537\r\nروزنامهء آسيايى ، 627 ، 648\r\nروسيه - شوروى\r\nروم 39 ، 69 ، 86 ، 90 ، 10 ، 119 ، 124 ، 125 ، 130 ، 139 ، 166 ، 182 ، 189 ، 196 ، 259 ، 260 ، 272 ، 280 ، 305 ، 345 ، 346 ، 350 ، 352 ، 355 ، 357 ، 360 ، 361 ، 364 تا 370 ، 372 ، 376 ، 380 ، 401 ، 415 ، 418 ، 424 ، 484 ، 538 ، 551 ، 552 ، 555 ، 560 تا 563 ، 567 ، 568 ، 574 ، 577 ، 583 ، 585 ، 586 ، 592 ، 593 ، 596 ، 602 ، 606 ، 608 ، 611 ، 613 ، 614 ، 627 ، 637 ، 648 ، 652 ، 655 ، 660 ، 668 ، 670 ، 675 ، 678 ، 682 ، 683 ؛ امپراتورى - 119 ، 361 ، 366 ، 376 ، 551 ، 563 ، 593 ، 606 ، 613 ، 653 ، 716 ، 735 ؛ تجزيهء امپراتورى - 613 ، آيين سنت و اهل - و هند 675 ، تمدن قديم - 90 ، زندانهاى - 305 ، برده‌دارى در جمهورى - 355 ، سياست - 563 روابط تجارى ايران و - 596 ، جنگهاى ايران و - 562 ، صلح بين ايران و - 611 ، حكومت - 562 ، 567 ، 613 ، 614 ، سياست جديد - 562 - عصر نوما 260 ، دموكراسى - 596 - شرقى 637\r\n\r\n","description":"","footnote":"","page_name":" 789 ","page_number":803},
  {"content":"\r\n\r\nرها ، 620\r\nرهنما ، على 366\r\nرى ، 487 ، 581 ، 683\r\nرى ، آبل ، 314\r\nريبو ، 32\r\nريدك ، 665\r\nريگ‌ودا ، 482\r\nرينو ، 683\r\nزاگرس ، 152 ، 153\r\nزاماسب ، 614 ، 652\r\nزامياديشت ، 459 ، 461\r\nزاوش ، مهندس ، 468 تا 470 ، 511 تا 513\r\nزبان پارتى ، 598\r\nزبان پارسى باستان ، 480 ، 481 ، 524\r\nزبان پهلوى ، 2 ، 481 ، 452 ، 600 ، 619 ، 625 ، 669 ، 712 ، 721\r\nزبان خلدى ، 29\r\nزبان خوزى ، 29\r\nزبان سامى ، 29 ، 111\r\nزبان سانسكريت ، 248\r\nزبان سريانى ، 633\r\nزبان عربى ، 452\r\nزبان فارسى ، 251 ، 637\r\nزبان فرانسوى ، 251\r\nزبان لاتين ، 358\r\nزبان مادى ، 487\r\nزبان يونانى ، 549 ، 598 ، 618\r\nزرتشت ، 3 ، 144 ، 157 ، 235 ، 382 ، 412 ، 451 ، 452 ، 458 ، 461 471 ، 473 ، 476 ، 482 ، 483 ، 486 تا 491 ، 493 ، 494 ، 496 ، 497 ، 501 ، 569 ، 570 ، 589 ، 600 ، 602 ، 606 ، 613 ، 649 ، 650 ، 652 ، 705 ، 706 ، 708 ، 711 ، 714 ، 724 ، 733 ؛ آيين - 488 ، 489 ، 496 ، 497 ، 600 ، تعليمات اخلاقى - 490 ، سرودهاى - 144 مذهب - 473 ، 494 ، قيام - 489\r\nزرتشت و جهان او ، 489\r\nزرنگ ، 535\r\nزرياب خوئى ، عباس ، 18\r\nزردشت - زرتشت\r\nزروانيسم ، 598\r\nزوارى ، جلال الدين سيد محمد ، 641\r\nزند ، ميخائيل . اى . م ، 462\r\nزند ، 3 ، 494 ، 723\r\nزندان و زندانيان ، 436\r\nزمينهء جامعه‌شناسى ، 16 ، 24 ، 65\r\nزمين و آسمان ، 8 ، 9\r\nزنون ، 372\r\nزهره ، 9 ، 181\r\nزينوس ، 313\r\nژاپن ، 259 ، 266 ، 671\r\nژرمن ، 360 ، 361 ؛ قبايل - 360\r\nژوپيتر ، 372\r\nژوزوئيت ، 180\r\nژوزفين ، 180\r\nژوستن ، 567\r\nژوستن ، 567\r\nژوستىنين ، 367 تا 369 ، 741 ؛ مجموعهء قوانين - 369 ، امپراتورى - 367\r\nژوليا ، 709\r\nژوليوس سزار ، 111\r\nسارتن ، جرج ، 104 ، 106 ، 107 ؛ نظر - دربارهء تاريخ علم 104 ، نظر - دربارهء پيروزيهاى علمى ملل شرق ، 106\r\nسارد ، 423 ، 424 ، 465\r\nساردنى ، 188\r\nسارديس ، 422 ، 503\r\nسارگون ، 109\r\nساره ، 220\r\nسارى ، 28\r\nساسان ، 606\r\nساسانيان ، 457 ، 486 ، 497 ، 625 ، 626 ، 631 ، 684 ؛ دورهء - 486 عصر - 497 .\r\nعهد - 626 ، دادگسترى - 684 .\r\nساسى ، سيلوستر دو ، 481\r\n\r\n","description":"","footnote":"","page_name":" 790 ","page_number":804},
  {"content":"\r\n\r\nسافو ، 313\r\nساكاس ، 521\r\nسالاميس ، جزيره ، 93 ، 394 ، 427\r\nسالنامهء بهار و خزان ، 264\r\nسالوست ، 356\r\nسام ، 213\r\nسامره ، 212\r\nساموس ، 235 ، 314 ، 319\r\nسامى ، على ، 383 ، 512\r\nسانكيها ، 245\r\nسايكس ، سرپرسى ، 393 ، 440 ، 496 ، 581 ، 673\r\nسبك‌شناسى ، 739\r\nستاسپه ، 406\r\nستىاول ، 115\r\nسخن ( مجله ) 415\r\nسدوم ، 218\r\nسزار - قيصر\r\nسزوستريس 132\r\nسزوماچين ، 655\r\nسرانديب ، 406\r\nسرگذشت تمدن ، 366\r\nسرگذشت علم ، 104 ، 106 ، 107\r\nسروه ، ميشل ، 321\r\nسعد بن وقاص ، 623\r\nسعدى ، 688\r\nسغد ، 463 ، 465\r\nسطور ممتاز تاريخ دربارهء امريكا ، 248\r\nسفر الاسرار ، 712\r\nسفر الجبابره ، 712\r\nسفر تثنيه - كتاب مقدس\r\nسفرنامهء فيثاغورس ، 462\r\nسقراط ، 89 ، 96 ، 199 ، 256 ، 261 ، 285 ، 295 ، 302 ، 303 ، 305 ، 306 ، 309 ، 310 ، 312 ، 328 ، 329 ، 520 ، 524 ، 540 ، 725 ، 730 ، 734 ؛ محاكمهء - 305 ، دفاع - 306 ، حكمت - 310 ، عصر - 328\r\nسقز ، 151 ، 503 ، 507 ، 508\r\nسقوط و انحطاط امپراتورى روم ، 377\r\nسكاها ، 258\r\nسكولاكس ، 683\r\nسلت ، 358\r\nسلدوز ، 70\r\nسلطنتها پنجگانهء بزرگ عالم مشرق‌زمين ، 721\r\nسلوكوس اول ، 537 ، 546\r\nسلوكوس دوم ، 538 ، 560\r\nسلوكيان ، 538 ، 568\r\nسلوكيه 573 ، 594 ؛ سياست مالى - 594\r\nسليمان ، 206 ، 222 ، 226\r\nسليمان و ملكهء سبا ، 206\r\nسليمانيه ، 142\r\nسمرقند ، 524 ، 536 ، 607\r\nسموئيل 205 ، 209\r\nسند ، رود ، 57 ، 64 ، 110 ، 130 ، 134 ، 233 ، 251 ، 252 ، 406 ، 424 ، 536 ، 540 ، 554 ، 567 ، 607 ، 683 ؛ درهء - 57 ، 607 ايالت - 251\r\nسناخريب ، 109 ، 183\r\nسنك 372 ، 373\r\nسنوسرت ، 189\r\nسنيك ، 342\r\nسورا ، 579 ، 617\r\nسوئد ، 107\r\nسوئيس ، 47\r\nسور ، 686\r\nسورن ، 562 ، 582 ، 584 ، 631\r\nسورنا ، 578 ، 580 ، 591\r\nسوريه ، 113 ، 119 ، 164 ، 184 ، 188 ، 199 ، 366 ، 371 ، 381 ، 396 ، 528 ، 537 ، 538 ، 560 ، 562 ، 564 ، 580 ، 592 تا 594 ، 607 ، 615 ، 620 ، 669 ، 671 ، 683 ، 728\r\nسوفوكل ، 303 ، 311\r\nسوكالماهو ، 139\r\nسوگندنامهء ابقراط ، 320\r\nسولا ، 577\r\nسولون ، 93 ، 95 ، 293 ، 296 تا 298 ، 303 ، 312 ، 416 ، 435 ، 540 ؛ عصر - 95 ، قوانين - 298 ، 312 ، اصلاح اجتماعى - 297\r\nسومر ، 79 ، 108 ، 113 ، 136 ، 139 ، 141 ، 167 تا 170 ، 183 ، 184 ، 234 ، 254 ، 384 ، 654\r\n\r\n","description":"","footnote":"","page_name":" 791 ","page_number":805},
  {"content":"\r\n\r\nسونگ ، 274 تا 277 ؛ عصر - 277\r\nسه‌چوان ، 275\r\nسياستنامه ، 644 ، 649 ، 653\r\nسياسيات ، 335\r\nسياگزار ، 433 ، 521\r\nسياوش ، 652\r\nسيبرى ، 604\r\nسيت ، 81\r\nسيحون ، رود ، 65 ، 122 ، 382 ، 561 ، 568\r\nسيراكوز ، 317 ، 370\r\nسير تاريخ ، 36 ، 52 ، 73 ، 108 ، 113 تا 115 ، 119 ، 121\r\nسير تمدن 41 ، 42 ، 49 ، 51 ، 58 ، 86 ، 252 ، 253 ، 270 ، 271 ، 284\r\nسير حكمت در اروپا ، 330 ، 340\r\nسير فلسفه در ايران ، 493\r\nسيروپدى ، 386\r\nسسيس ، 713\r\nسيستان ، 424 ، 489 ، 567 ، 604 ، 607 ، 666\r\nسيستم علوم ، 322\r\nسيسرون ، 353 ، 357 ، 371 تا 373 ، 452\r\nسيسيل ، 188 ، 303 ، 355 ، 357\r\nسيلان ، 241 ، 633\r\nسيلك ، تپه ، 43 ، 52 ، 53 ، 56 ، 62 ، 63 ، 65 ، 70 ، 112 ، 130 ، 137 ، 141 ، 142 ، 149 ، 444 ، 508 ، 513\r\nسيمون ، ريشارد ، 212\r\nسينا ، شبه جزيره ، 50\r\nسينجيبو ، 618\r\nشاپور ، 567 ، 606 تا 608 ، 610 ، 640 ، 673 ، 677 ، 706 ، 707 ، 709 ؛ شهر - 608\r\nشاپور دوم ، 613 ، 618 ، 632 ، 645 ، 671 ، 672 ، 707 ، 718\r\nشاپور سوم ، 611 ، 613 ، 718\r\nشاپورگان ، 712\r\nشاردن ، 524\r\nشاكا ، 466\r\nشاله ، فليسين ، 75 ، 211 ، 212 ، 332 ، 494 ،\r\nشام ، 203 ، 222\r\nشامپوليون ، 189\r\nشانگ ، دوره ، 85\r\nشاؤل ، 207\r\nشاهكارهاى هنر ايران ، 53 ، 504 ، 513\r\nشاهنامه ، 446 ، 453 ، 571 ، 639\r\nشاهنامهء ابو منصورى ، 4\r\nشاهنشاهى هخامنشى ، 29 ، 72 ، 107 ، 388 ، 403 ، 404 ، 407 ، 438 ، 449 ، 456 ، 534\r\nشرق نزديك در تاريخ ، 38 ، 111\r\nشليمان ، 286\r\nشوان ، 269\r\nشوتروك ناخونته ، 136 ، 384\r\nشوپنهاور ، 200\r\nشوروى ، 21 ، 25 ، 34 ، 91 ، 166 ، 257 ، 265 ، 281 ، 349 ، 647 ؛ محققان - 10 ، 381 ، 443 ، 447 ، 451 ، 457 ، 530 ، 547 ، 629 ، 633 ، 681 ، 714 ، 720 ، باستانشناسان - 21 ، 512 ، 575 ، نظر محققان - دربارهء طبقه‌بندى تاريخ اوليه 34 ، نظر محققان - دربارهء معتقدات مذهبى يونانيان 91 ، پيدايش برده‌دارى از نظر محققان - 124 ، نظر محققان - دربارهء ايران در دورهء نوسنگى 136 ، وضع اقتصادى سومريان از نظر محققان - 170 ، نظام سولون از نظر محققان - 294\r\nشوش ، 63 ، 65 ، 66 ، 110 ، 135 تا 139 ، 149 ، 173 ، 176 ، 183 ، 258 ، 384 ، 390 ، 398 ، 402 ، 405 ، 423 ، 425 ، 437 ، 439 ، 465 ، 468 ، 500 ، 503 511 ، 528 ، 531 تا 533 ، 535 ، 536 ، 576 ، 580 ، 602 ، 604 ، 672 ؛ 721 جواهرسازى - 66 ، تمدن - 66\r\nشوشتر 25 ، 164 ، 380 ، 608 ، 609 ، 613 ، 640 ، 672\r\nشوشينگ ، 268\r\nشون‌تزه ، 266 ، 269\r\nشهرو ، 591\r\nشى ، 262\r\nشيخ‌فانى ، 461\r\n\r\n","description":"","footnote":"","page_name":" 792 ","page_number":806},
  {"content":"\r\n\r\nشيرگان ، 498\r\nشيرين ، 622\r\nشيلى ، 3\r\nشىلينگ ، 279\r\nشيلهاك - اينشوشيناك ، 136\r\nشىهوانگ‌تى ، 267 ، 270 تا 272\r\nصالح ، على پاشا ، 446\r\nصاعد اندلسى ، 732\r\nصباح ، حسن ، 583\r\nصد دروازه ، شهر ، 560\r\nصدوقى ، فرقه 219\r\nصديقى ، غلامحسين 302 ، 341\r\nصفارى ، حسن ، 32\r\nصفيناى نبى ، 158\r\nصقليه ، 401\r\nصناعى ، دكتر محمود ، 415\r\nصنوعيان ، جماعت ، 210\r\nصور ، بندر ، 187 ، 205 ، 222\r\nصهيون ، 220\r\nضيافت ، 520\r\nطاق بستان ، 665\r\nطالس ، 313 ، 314 ، 319 ، 337 ، 325 ، 524 ؛\r\nكشف احكام هندسى - 314\r\nطالش ، 508\r\nطاهرى ، ابو القاسم ، 215 ، 218\r\nطباطبائى ، ابو الفضل ، 677\r\nطبرى ، محمد بن جرير ، 3 ، 614 ، 621 ، 659 ، 660 ، 680\r\nطبقات الاطباء ، 480\r\nطبقات ، امم 732\r\nطبيعيات يا فلسفهء سلفى ، 335\r\nطخارها 567\r\nطهمورث 446\r\nعاموس ، 208 ، 210\r\nعدن ، 187\r\nعراق ، 167 ، 480 ، 644\r\nعربستان ، 29 ، 119 ، 187 ، 195 ، 234 ، 545 ، 554 ، 621 ، 634 ؛ - شمالى 29 ، - جنوبى 633\r\nعزرا ، 219\r\nعشق‌آباد ، 575\r\nعصر انقلاب صنعتى ، 280\r\nعصر ايمان ، 215\r\nعصر پارينه سنگى ، 25\r\nعصر حجر ، 137 ، 138\r\nعصر آهن 130\r\nعصر حجر صيقلى ، 32 ، 44 ، 50 ، 54 ، 64 ، 109\r\nعصر حجر قديم ، 130 ، 142\r\nعصر نوسنگى ، 26 ، 41 ، 42 ، 233\r\nعصر مفرغ ، 63 ، 150\r\nعلم اقتصاد ، 672\r\nعلى ( ع ) 624\r\nعلى تپه ، غار ، 27\r\nعلوم عقلى در تمدن اسلامى 601 ، 730\r\nعمادى ، كاظم 336\r\nعمالقه 84\r\nعمر بن خطاب 331 ، 623\r\nعموره 218\r\nعهد عتيق - كتاب مقدس\r\nعهدنامه‌هاى تاريخى ، 382\r\nعيسى ( ع ) 97 ، 222 تا 224 ، 23 ، 231 ، 479 ، 610\r\nعيلام ، 32 ، 38 ، 40 ، 63 ، 66 ، 133 ، 135 تا 139 ، 145 ، 147 ، 158 ، 164 ، 167 ، 183 ، 184 ، 285 ، 380 ، 385 ، 441 ، 448 ، 505 ، 513 ، 524\r\nفارس ، 385 ، 424 ، 452 ، 481 ، 486 ، 488 ، 497 ، 505 ، 564 ، 573 ، 606 تا 608 ، 672 ، 682 ، 683\r\nفارسنامه ، 627\r\nفارقليط ، 707\r\n\r\n","description":"","footnote":"","page_name":" 793 ","page_number":807},
  {"content":"\r\n\r\nفارو ، جزيره ، 131\r\nفخر داعى گيلانى ، 393\r\nفرات ، رود ( شط ) ، 63 ، 79 ، 100 ، 111 ، 112 ، 114 ، 122 ، 131 ، 135 ، 141 ، 146 ، 167 ، 173 ، 174 ، 176 ، 398 ، 425 ، 454 ، 524 ، 532 ، 554 ، 560 ، 562 ، 564 ، 576 ، 579 ، 604 ، 607\r\nفرادا ، 391\r\nفرانسه ، 12 ، 22 ، 55 ، 264 ، 314 ، 320 ، 368 ، 371 ، 426 ، 668 ، 709 ؛ - جنوبى 22 ، انقلاب كبير - 264\r\nفراموشى ، قلعه ، 613 ، 652\r\nفراى ، ريچارد . ن ، 134 ، 159 ، 160 ، 165 ، 386 ، 389 ، 419 ، 424 ، 430 ، 439 ، 447 ، 470 ، 497 ، 550 ، 596 ، 721 ؛ عقيدهء - دربارهء مهاجرت آرياها 134 ، مقام فرهنگى ملل شرق نزديك از نظر - 165 ، وضع اجتماعى و طبقاتى ايران از نظر - 447 ،\r\nفردوسى ، 56 ، 446 ، 495 ، 568 ، 569 ، 571 ، 590 ، 620 ، 626 ، 627 ، 637 ، 641 ، 643 ، 644 ، 648 ، 650 ، 651 ، 653 ، 666 ، 710 ، 722 ، 725 ، 741 ؛ - و اصول عقايد مزدكيان ، 648\r\nفردوسى و شاهنامه ، 721\r\nفرديناند دولسپس ، 407\r\nفرعون ، 191 ، 194 ، 463 ، 531\r\nفرغانه ، 731\r\nفرقماطينا ، 712\r\nفرورتيش خشترينه ، 147\r\nفروژيه ، 108\r\nفروغى ، محمد على ، 310 ، 330 ، 340\r\nفرولانس ، 450\r\nفرويد ، 331\r\nفرهاد اول ، 560\r\nفرهاد دوم ، 560\r\nفرهاد سوم ، 573\r\nفرهاد چهارم ، 562 ، 563 ، 580 ، 585\r\nفرهاد پنجم ، 570 ، 585 ، 587 ، 588\r\nفرهنگ ايران باستان ، 59\r\nفرهنگ معين ، 72 ، 222\r\nفره‌وشى ، بهرام ، 604\r\nفرى ، پاپيت ، 560\r\nفريار ، عبد اللّه ، 507\r\nفريسى ، فرقه ، 219\r\nفلاسفهء بزرگ ، 214\r\nفلسطين ، 111 ، 184 ، 176 ، 204 ، 205 ، 211 ، 214 ، 222 ، 418 ، 537 ، 593\r\nفلسفه‌هاى بزرگ ، 428\r\nفلسفهء تاريخ ، 415\r\nفلسفى ، نصر اللّه ، 86\r\nفنك ، 716\r\nفنيقيه ، 59 ، 111 ، 183 ، 184 ، 288 ، 381 ، 396 ، 418 ، 528 ، 531 ، 538 ، 546 ، 558 ، 562\r\nفوچئه ، 709\r\nفوكين ، 709\r\nالفهرست ، 480 ، 498 ، 709\r\nفيثاغورس ، 9 ، 95 ، 235 ، 256 ، 314 ، 315 ، 325 ، 491 ، 524 ؛ قضيهء - 256\r\nفيدياس ، 131 ، 191 ، 303 ، 304\r\nفيروزآباد ، 604\r\nفيروز ( پدر قباد ) ، 680\r\nفيلادلفوس ، 552\r\nفيلادلفيا ، 27\r\nفيلسوفان بزرگ ، 243\r\nفيليپ مقدونى ، 333 ، 396 ، 422 ، 428 ، 528 ، 529 ، 537 ، 542\r\nفيليوزا ، ژ ، 498\r\nقادس ، 188\r\nقادسيه ، 623\r\nقارن ، 582 ، 607 ، 631\r\nقاضى ، محمد ، 231\r\nقانون‌نامهء بزرگ تاريخى ، 173\r\nقانون‌نامهء مانو ، 148 ، 254 تا 256\r\nقاهره ، 620\r\nقباد ، 614 ، 636 ، 640 ، 641 ، 644 ، 651 تا 654 ، 658 ، 680\r\nقبرس 180 ، 188 ، 528\r\nقبلاى قاآن ، 279 ، 282\r\nقرآن ، 206 ، 215\r\n\r\n","description":"","footnote":"","page_name":" 794 ","page_number":808},
  {"content":"\r\n\r\nقرطاجنه - كارتاژ\r\nقزل ايرماق ، رود ، 532\r\nقسطنطنيه ، 180 ، 251 ، 360 ، 362 ، 368 ، 552 ، 613 ، 614 ، 620 ، 651 ، 671\r\nقفقاز ، 36 ، 124 ، 140 ، 143 ، 545 ، 556 ، 707 ، 710\r\nقوانين ، 413 ، 415 ، 518\r\nقندهار ، 424 ، 465\r\nقنسرين ، 728\r\nقيصر ، 358 ، 370 ، 371 ، 562 ، دوران - و جانشينان او ، 358\r\nكابل ، 135 ، 176 ، 251 ، 536 ، 567 ، 593 ، 594 ، 670 ، رودهاى - 135 درهء - 593\r\nكاپادوكيه ، 434 ، 602 ، 620\r\nكاپوا ، غار ، 21\r\nكاپيدا ، 245\r\nكادوسيان ، 396\r\nكار ، اى . اچ ، 84 ، عقيدهء - دربارهء مورخ ، 84\r\nكاراكالا ، 564\r\nكارتاژ ، 89 ، 188 ، 387 ، 422 ، 596\r\nكارلايل ، 226\r\nكارناك ، 132 ، 152 ؛ معبد مقدس - 152\r\nكارنامك اردشير بابكان ، 638 ، 721 ، 739\r\nكارون ، رود ، 133 ، 136 ، 167 ، 457\r\nكارياندا ، 406\r\nكازرون ، 609\r\nكاسه ، پيردو ، 328\r\nكاسيان ، 136\r\nكاشان ، 52 ، 63 ، 142 ، 149\r\nكاشغر ، 424\r\nكالانوس ، 246\r\nكاليستينس ، 541\r\nكامشاد ، دكتر حسن ، 84\r\nكانادا ، 245\r\nكاناندا ، ويو ، 99\r\nكانال سوئر ، 407\r\nكانون مهندسين ، 512\r\nكاوس ، 653 ، 658\r\nكاوه ، 271\r\nكائوتسو ، 273\r\nكتاب ارميا ، 83 ، 116\r\nكتاب ايوب - كتاب مقدس\r\nكتاب مقدس ، 3 ، 4 ، 45 ، 45 تا 47 ، 82 ، 83 ، 111 ، 116 ، تا 118 ، 203 ، 205 تا 207 ، 209 ، 211 ، 212 ، 215 تا 217 ، 221 ، 224 ، تا 228 ، 316 ، 399 ، 436 ، 463 ، 464 ، 477 تا 479 ، 490 ، 523 ، 553\r\nكتاب الوزراء و الكتاب ، 677 ، 680 ، 681\r\nكتاب الهند ، 664\r\nكتاب هوشع ، 83 ، 84\r\nكترياس ، 459 ، 501 ، 524\r\nكراسوس ، 347 ، 355 ، 382 ، 388 ، 561 تا 563 ، 579 ، 580 ، 582 ، 584\r\nكرت ، 64 ، 87 ، 110 ، 167 ، 286\r\nكرج ، 70\r\nكرخه ، 136 ، 138\r\nكردستان ، 152 ، 160 ، 509\r\nكرزوس ، 88 ، 242 ، 416 ، 435\r\nكرساد ، 465\r\nكرسون ، آندره ، 214 ، 336\r\nكرگ لينگر ، 497\r\nكرمان ، 398 ، 607\r\nكرمانشاه ، 151 ، 424\r\nكرمانشاهان ، 507 ، 509\r\nكره ، 273\r\nكريستن سن ، 75 ، 441 ، 486 ، 571 ، 583 ، 619 ، 626 ، 628 ، 631 تا 634 ، 639 ، 647 ، 648 ، 651 ، 652 ، 658 تا 661 ، 663 تا 665 ، 672 ، 675 ، 687 ، 715 ، 722 ، 742\r\nكريتاس 89\r\nكريتر ، 635 ، 706 ، 707 ، 709\r\nكريستوفر ، 297\r\nكريلوف ، 197\r\nكسنوفان ، 326\r\nكشاورز ، كريم ، 44 ، 545\r\nكشتيريتى ، 80\r\nكفالايا ، 709\r\nكلاردشت ، 28 ، 507 ، 508\r\nكلئوپاترا ، 358 ، 542 ، 592\r\nكلده ، 79 ، 166 ، 167 ، 314 ، 513\r\n\r\n","description":"","footnote":"","page_name":" 795 ","page_number":809},
  {"content":"\r\n\r\nكلدى ، دوره ، 456\r\nكلره ، 27\r\nكلمب ، كريستف ، 9\r\nكليات تاريخ ، 6 ، 7 ، 20 ، 26 ، 27 ، 61 ، 69 ، 70 ، 85 ، 303 ، 304 ، 317 ، 334 ، 507\r\nكليكيه ، 484\r\nكليله و دمنه ، 197 ، 725 ، 727 ، 729 ، 741\r\nكمبوجيه 203 ، 380 ، 384 ، 385 ، 387 ، 388 ، 390 ، 402 ، 408 ، 409 ، 412 ، 413 ، 417 ، 431 تا 433 ، 437 440 ، 474 ، 499 ، 587 ؛ حيله‌هاى جنگى - 431 ، 432\r\nكمدى الهى ، 372\r\nكمربند ، غار ، 27 ، 28\r\nكنت ، گورث ، 535\r\nكنتنو ، 511\r\nكنز الاحياء ، 712\r\nكنفوسيوس 101 ، 199 ، 210 ، 218 ، 235 ، 239 ، 260 ، 261 تا 266 ، 269 ، 270 ، 272 ، 274 ، 276 ، 281 ، 283 ، 284 ، 285 ، 733 ، 737 ؛ آثار و افكار - 263 ، سياست و مملكت‌دارى - 265 ، فلسفهء - 266 ، آيين - 281 ، عصر - 281\r\nكنگاور ، 548 ، 558 ، 602 ، 672 ، 683\r\nكنعان ، 221\r\nكوپرنيك ، 6 ، 10 ، 321\r\nكوتيان ، 153\r\nكوتيرناخونته ، 136\r\nكوجولا ، 567\r\nكورته ، 419\r\nكورتسيا ، 426\r\nكورتيوس ، 459 ، 542\r\nكورس ، 188\r\nكورش ، 88 ، 147 ، 148 ، 164 ، 154 ، 198 ، 211 ، 242 ، 251 ، 380 تا 385 ، 390 ، 394 تا 397 ، 400 ، 402 ، 407 ، 409 ، 413 ، 414 ، 416 ، 419 ، 423 ، 425 ، 429 تا 434 ، 441 ، 448 ، 451 ، 452 ، 455 ، 457 ، 474 ، 479 ، 481 ، 499 ، 511 ، 521 تا 523 ، 528 ، 561 ، 571 ، 592 ، 638 ، 719\r\nكورش‌نامه 386 ، 415 ، 416 ، 421 ، 425 ، 430 تا 433 ، 438 ، 451 ، 499 ، 517 ، 518 ، 521 ، 523\r\nكودرنان خوندى ، 384\r\nكوريانه ، 500\r\nكوشان ، 593\r\nكوشانشاه ، 631\r\nكولانژ ، فوستل دو ، 81 ، 86 ، 89 ، 90 ؛ تحقيقات - و عقايد خرافى در غرب 86 ، انديشه‌هاى خرافى يونانيان از نظر - 89\r\nكومودس 359 ، 362\r\nكونتز ، ژرژ 109 ، 110\r\nكون ، كارلتون س 27\r\nكوندرسه 359\r\nكيا ، صادق 668\r\nكياك ، 158\r\nكيان ، 43\r\nكياكسار ، 147 ، 155 ، 390\r\nكيپريانوس ، 608\r\nكيت ، سرآرتور ، 150\r\nكيش 170 ، 174\r\nكيشاسو 80\r\nكيشكا ، 567\r\nكيومرث ، 3 ، 4 ، 74 ، 445\r\nگاتها 134 ، 143 ، 144 ، 446 ، 447 ، 461 ، 462 ، 488 ، 495\r\nگاپو ، 357\r\nگاثاها - اوستا\r\nگاديسون ، 157\r\nگالسريوس ، 360\r\nگاليله ، 6 ، 9 ، 318 ، 321\r\nگاندى 239\r\nگاهنامك 674\r\nگايا ، 240\r\nگالينيوس ، 362 ، 363\r\nگراكوس ، 351 ، 358 ، اصلاحات برادران - 358\r\nگران كولى ، سد 132\r\nگردش جهان ، 395\r\nگرجستان ، 636\r\n\r\n","description":"","footnote":"","page_name":" 796 ","page_number":810},
  {"content":"\r\n\r\nگريشويج ، 483\r\nگرگان 382 ، 507 ، 538 ، 558 ، 570\r\nگرگانى ، فخر الدين اسعد 456\r\nگرگين ، 652\r\nگرگوار ، پاپ ، 111\r\nگروتفلد ، 481 ، 525\r\nگروسه ، رنه ، 428\r\nگزارشهاى باستانشناسى ، 385 ، 386 ، 466 ، 468 ، 471 ، 508 ، 511 ، 510\r\nگزنفون ، 152 ، 291 ، 385 ، 386 ، 397 ، 406 ، 415 ، 416 ، 420 تا 422 ، 425 ، 429 تا 433 ، 435 ، 450 ، 457 ، 459 ، 462 ، 499 ، 512 ، 513 ، 516 تا 519 ، 521 ، 522 ، 524 ، 529 ، 638 ؛ تعليم و تربيت در دورهء هخامنشيان از نظر - 516 ، 517\r\nگل ، 112 ، 366 ، 371 ، 668 ، 708\r\nگنج‌تپه ، 508\r\nگنگ ، رود ، 122 ، 243\r\nگوآ ، 244\r\nگواتما ، 245\r\nگوبلو ، 322\r\nگوتاما - بودا\r\nگوتشميد ، آلفردفن ، 536 ، 541 ، 554 ، 573 ، 578 ، 579 ، 588 ، 589 ، 594\r\nگوشه‌اى از سيماى تاريخ تحول در ايران 736\r\nگوستاولوبون ، 721\r\nگوگمل ، 400\r\nگوىتپه ، 43 ، 142\r\nگوماتا ، 243\r\nگيان ، تپه ، 70 ، 137 ، 142 ، 508\r\nگياه‌خور ، سيد محمد ، 640\r\nگيبون ، 218 ، 219 ، 359 ، 362 تا 364 ، 372 ، 376 ، 563 ، 572 ، 608 ، 611\r\nگيرشمن ، 24 ، 25 ، 28 ، 52 ، 54 تا 58 ، 62 ، 65 تا 67 ، 70 ، 74 ، 112 ، 118 ، 130 ، 135 ، 137 ، 139 ، 140 ، 144 تا 146 ، 152 ، 154 ، 164 ، 381 ، 394 ، 399 ، 405 ، 408 ، 417 ، 437 ، 444 ، 453 ، 464 ، 468 ، 469 ، 473 ، 497 ، 502 ، 504 ، 511 ، 540 ، 543 ، 547 ، 554 ، 561 ، 562 ، 585 ، 586 ، 592 ، 593 ، 602 ، 604 ، 623 ، 632 ، 641 ، 648 ، 669 ، 670 ، 671 ، 681 ، 705 ، 706 ؛ نظر - دربارهء دوران ماقبل تاريخ در ايران 24 عقيدهء - دربارهء شش زن در جامعهء انسان - هاى ماقبل تاريخ 28 ، عقيده - دربارهء خصوصيات زندگى ايرانيان در هزارهء چهارم قبل از ميلاد 56 ، عوامل تغيير تمدن ايران در آغاز هزارهء سوم از نظر - 62 ، نظر - دربارهء ايران در هزارهء سوم 65 ، عقيده - دربارهء تدفين مردگان 70 ، نظر - در مورد دين باستانى ايرانيان 74 ، وضع اقتصادى ايران در عهد مفرغ از نظر - 137 نظر - دربارهء وحدت مادها 146 ، وضع طبقات ايران از نظر - 154 ، نظر - دربارهء طبقهء كشاورز در عهد هخامنشى 453 ، وضع كشاورزان از نظر - 548\r\nگيلان ، 682\r\nگيلانشاه ، 631\r\nگيلگمش ، 8\r\nگئوماتا ، 387 تا 390 ، 409 ، 441 ، 450 ، 583\r\nلابان ، 46 ، 478\r\nلاپلاس ، 245\r\nلازار ، 717\r\nلافونتن ، 197\r\nلامارك ، 12\r\nلاك ، جان 97 ، 359\r\nلاكهارت ، 427 ، 619 ؛ نظر - دربارهء انوشيروان ، 619\r\nلاگاش ، 114 ، 654\r\nلانارد ، 78\r\nلانگدوك ، 709\r\nلايب نيتس ، 97 ، 270 ، 321 ، 318\r\nلايوتزه ، 235 ، 239 ، 260 ، 264 ، 266\r\nلبنان 188 ، 465\r\nلذات فلسفه ، 18\r\nلزكيان ، سلسله جبال 672\r\nلغتنامهء دهخدا ، 3\r\n\r\n","description":"","footnote":"","page_name":" 797 ","page_number":811},
  {"content":"\r\n\r\nلرستان ، 110 ، 138 ، 142 ، 151 ، 167 ، 507 ، 509\r\nلمبتون ، 418 ، 419 ، 454 ، 574 ؛ سازمان سياسى عهد هخامنشى از نظر - 418 سازمان اجتماعى و سياسى پارتيان از نظر - 574\r\nلندن ، 113 ، 365 ، 668\r\nلنينگراد ، موزه ، 609\r\nلو ، 262 ، 270\r\nلوتر ، 171\r\nلوديا - ليدى\r\nلوط ، 209\r\nلوكوسيوس ، 68 ، 96 ، 357 ، 361 ، 735\r\nلوكونين ، ولاديمير كريگورويچ ، 607 ، 608 ، 711\r\nلونهوك ، 11\r\nلوى ، 14\r\nلوور ، موزه 110 ، 131 ، 132 ، 190 ، قصر - 131\r\nلويانگ ، 266\r\nلوئيس ، جبال ، 98 ، نظر - علماى مادى و عليه ايده‌آليستها ، 98\r\nلئونيداس ، 393 ، 394\r\nليدى ، 88 ، 119 ، 180 ، 242 ، 382 ، 390 408 ، 423 ، 434 ، 519 ، 522 ، 602\r\nلىدولف ، 297\r\nليژاندر ، 457 ، 638\r\nليسه ، 334\r\nليكته ، 74\r\nليكورگ ، 656 ، 657\r\nلينتون ، رالف ، 41 ، 42 ، 51 ، 57 ، 85 ، 252 ، 253 ، 264 ، 270 ، 271 ؛ عقيدهء - در بارهء اهلى كردن جانوران 41 ، نظر - در بارهء استخراج فلزات 51 ، عقيدهء - در بارهء مذهب در چين 85 تحقيق - دربارهء دموكراسى در هند 253 ، علت ظهور متفكرين از نظر - 270 ، عقيدهء - در بارهء هدف از ساختن ديوار چين 271\r\nلين‌چيو ، 261\r\nليه ، 220 ، 478\r\nلىهوجو ، 278\r\nماتاهارى ، 421\r\nماد 43 ، 124 ، 145 تا 147 ، 150 ، 159 ، 184 ، 381 ، 388 تا 391 ، 395 ، 418 433 ، 440 ، 459 ، 505 ، 513 ، 517 ، 559 ، 560 ، 571 ، 573 ، 585 ، 594 ، 670 ؛ جامعهء - و خصوصيات اجتماعى آن 145 ، پادشاهى - 147\r\nماداكتو ، 138\r\nماذيكان هزار داذستان ، 685\r\nمازندران ، 27 ، 28\r\nماژلان ، 9\r\nماراتن ، 392 ، 427\r\nماردوك ، 136\r\nمارسه ، هانرى ، 428\r\nمارسى ، 365\r\nمارسيلين ، آيين ، 722\r\nماركس ، كارل ، 303\r\nماركوپولو ، 254 ، 275 ، 279 ، 282\r\nماركوس اورليوس ، 359 ، 379\r\nمارليك ، 149\r\nماريوس ، 358\r\nماسيس تيوس ، 523\r\nماكياولى ، 375\r\nماكرينوس ، 564\r\nمالت ، 188\r\nمالك و زارع در ايران ، 419 ، 454 ، 574 ، 640 ، 641\r\nماله ، آلبر ، 88 ، 115 ، 349\r\nماننا ، 154 ، 157 ، 160 ، 161\r\nمانو ، قانون ، 148 قانون‌نامه - 254 تا 256\r\nمانى 608 ، 609 ، 706 ، 708 ، 709 ، 711 ، 713\r\nمانى و دين او ، 712\r\nمانيشتوسو ، 384\r\nمانيفست ، 291\r\nماوراء النهر ، 135 ، 140 ، 489\r\nماهاويرا ، 238\r\nمأمون 618\r\nمبانى حقوق ، 370\r\nمبشرى ، اسد اللّه ، 243\r\nمتانى ، 29\r\nمثنوى معنوى ، 238\r\nمجتبائى ، فتح اللّه ، 89 ، 290\r\n\r\n","description":"","footnote":"","page_name":" 798 ","page_number":812},
  {"content":"\r\n\r\nمجمل التواريخ ، 632\r\nمحبى ، خدايار ، 212 ، 494\r\nمحبى ، دكتر جواد ، 428\r\nمختصرى دربارهء تاريخ ايران باستان ، 405\r\nمخزن الاسرار ، 643\r\nمدكتو ، 183\r\nمداين ، 729\r\nمدى ، 466\r\nمذاهب بزرگ ، 77\r\nمذهب و سياست ، 211\r\nمراغه ، 498\r\nمرزبان ، پرويز ، 42\r\nمرزبان‌نامه ، 627\r\nمرغيانا ، 391\r\nمرو ، 130 ، 382 ، 424 ، 607 ، 624 ، 683 ، 725 ، 732\r\nمروج الذهب ، 480 ، 615 ، 624 ، 668\r\nمرونژى ، 604 ، 670\r\nمريم ، 220 ، 222\r\nمريخ ، 9\r\nمزدك ، 606 ، 614 ، 615 ، 636 ، 637 ، 648 ، 653 ، 657 ، 679 ، 682 ، 688 715 ؛ نهضت - 606 شخصيت - 649 ، نزديكى قبادبا - 650 ، سركوبى پيروان - 653 ، نتايج اجتماعى قيام پيروان - 657 ، نظريات 682\r\nمزديسنا ، آيين ، 2 ، 285 ، 458 ، 479 ، 482 ، 486\r\nمزديسنا و ادب پارسى ، 73 ، 74 ، 144 ، 489 ، 490 ، 501\r\nمسكو ، 8\r\nمسكويه ، ابو على ، 676\r\nمسعودى ، 480 ، 568 ، 615 ، 617 ، 625 ، 668 ، 674\r\nمسن ، 683\r\nمسيح ، 229 ، 239 ، 246 ؛ تعليمات - 229\r\nمشايخى ، رضا ، 355 ، 368\r\nمشكور ، محمد جواد ، 3 ، 709\r\nمشيانگ ، 2 ، 74\r\nمشير الدوله 177 ، 405 ، 457 ، 539 ، 547 ، 569 ، 570 ، 572 ، 575 ، 576 ، 583 ، 584 ، 588 ، 589 ، 595 ، 622\r\nمصر 26 ، 29 ، 36 ، 37 ، 44 ، 53 ، 56 تا 59 ، 63 ، 64 ، 69 ، 75 ، 77 ، 88 ، 99 ، 104 ، 106 ، 109 ، 111 ، 112 ، 115 ، 116 ، 118 ، 119 ، 120 ، 197 ، 130 تا 132 ، 138 ، 139 ، 146 ، 154 ، 164 تا 167 ، 170 ، 176 ، 183 ، 124 ، 186 ، 188 ، تا 192 ، 194 ، 195 ، 199 ، 203 ، 205 213 ، 215 ، 233 ، 234 ، 254 ، 271 ، 284 ، 286 ، 288 ، 313 ، 316 ، 322 ، 358 ، 366 ، 371 ، 380 ، 387 ، 388 ، 390 تا 400 ، 406 تا 409 418 435 ، 436 ، 445 ، 464 تاد 466 498 ، 499 ، 500 ، 503 ، 513 ، 523 524 ، 528 تا 530 ، 537 ، 539 ، 550 ، 555 ، 558 ، 568 ، 600 ، 601 ، 654 671 ، 726 ؛ اهرام - 106 ، 194 ، 271 - قديم 75 ، 77 امپراتورى - 186 ، 205 خزانه - 203 ، قوانين - 115 ، تاريخ - 179 ، صنعتگران - 466\r\nمعين ، محمد ، 40 ، 73 ، 739\r\nمغولستان ، 258 ، 604\r\nمقدونيه ، 358 ، 396 ، 528 ، 536 ، 538 ، 540\r\nمقنع ، 583\r\nمكابيز ، 41 ، 411 ، 419\r\nمكالمات ، 330\r\nمكزيك ، 213\r\nمگنسيا ، 188\r\nملط ، 313 ، 324 ، 433 ، 434\r\nملكهء ويكتوريا ، 192 ، 420\r\nملل و نحل ، 705\r\nملوس 188\r\nممفيس ، 130 ، 199\r\nمناندر ، 543\r\nمنچورى 273\r\nمنسيوس ، 266 ، 268 ، 270 ، 272\r\nموآب ، 474\r\nموتوليه ، 290\r\nموتى ، 266 ، 267\r\nموراشى ، 399 ، 400 ، 401 ؛ بانك برادران - 400\r\nمورگان ، 30 ، 31 ، 34 ؛ تحقيقات و مطالعات -\r\n\r\n","description":"","footnote":"","page_name":" 799 ","page_number":813},
  {"content":"\r\n\r\nدر مورد خانواده 30 ، طبقه‌بندى - در مورد تاريخ اوليه 34\r\nموزون ، 313\r\nموريتانيا ، 359\r\nموريكيوس ، 620\r\nموزا ، 588\r\nموزولوس ، 131\r\nموزهء ايران باستان ، 28\r\nموسى ، 4 ، 26 ، 83 ، 203 ، 207 ، 213 ، 215 ، 216 ، 218 ، 219 ، 479 ؛ احكام عشرهء - 216 ، شريعت - 219 ، قوانين - 79\r\nموسى خورنى ، 571\r\nموصل ، 111 ، 131 ، 480\r\nمولوى ، 238\r\nمولير ، 320\r\nمونتنى ، 542\r\nموهنجودارو ، 130 ، 233\r\nمهاباد ، 250\r\nمهاويرا ، 235\r\nمهر ، 72 ، 482 ، 483 ، 485 ، 602\r\nمهرداد اول ، 358 ، 560 ، 561 ، 578\r\nمهرداد دوم ، 561 ، 577 ، 578\r\nمهرداد ششم ، 574\r\nمهردادگرت ، قلعه ، 576\r\nمهرنرسى 236 ، 716\r\nمهرين ، مهرداد ، 81\r\nميتانى ، 121\r\nميترا - مهر\r\nميترادات ، 152\r\nميراث ايران ، 40 ، 130 ، 159 ، 161 ، 409 ، 427 ، 518 ، 540 ، 551\r\nميراث باستانى ايران ، 134 ، 386 ، 397 ، 420 423 ، 424 ، 430 439 ، 447 ، 470 ، 679 ، 721\r\nمينوگ خرد ، 628 ، 667 ، 714\r\nميلان ، 360\r\nميلتوس ، 307\r\nميلتون ، 372\r\nمينگ ، 269\r\nمينگ هوانگ ، 274\r\nمينورسكى ، پروفسور ، 590 ، 591\r\nمينوى مجتبى ، 625 ، 728\r\nنائوم ، 158\r\nناپلئون ، 111 ، 180 ، 184 ، 191 ، 387 ، 408\r\nناپيرازو ، 136\r\nناحور ، 478\r\nناسامون ، 516\r\nناظمى ، فخرى ، 211 ، 332\r\nناهيد ، 606\r\nنامهء تنسر 625 ، 626 ، 629 ، 630 ، 636 ، 647 ، 652 ، 685\r\nنئارخوس ، 554\r\nنئارك ، 553\r\nنبوكد نصر - بخت النصر\r\nنبونيد ، 147 ، 243\r\nنپال ، 243\r\nنعيما ، 404\r\nنروا ، 362\r\nنرسى ، 609 ، 707\r\nنرسى ، جردادبن ، 682\r\nنساء ، 576 ، 575 ، 650\r\nنصر ، تقى ، 672\r\nنظام الملك 644 ، 649 ، 653\r\nنصيبين ، 607 ، 683 ، 628 تا 630\r\nنظامى ، 480\r\nنظامهاى بهره‌بردارى از زمين در ايران ، 644\r\nنعمان ، 623\r\nنفيسى ، سعيد ، 134 ، 520 ، 631\r\nنقش رستم ، 437 ، 438 ، 441 ، 481 ، 558\r\nنگاهى به تاريخ جهان ، 41 ، 272 ، 392 ، 529 543 ، 718\r\nنوبخت ، حبيب اللّه ، 685\r\nنوبه ، 195\r\nنورآباد 556\r\nنور و ظلمت در تاريخ ادبيات ايران ، 462\r\nنورديك 70 ، 141\r\nنوشته‌هاى پراكنده ، 461 ، 626 ، 736\r\nنولدكه ، 618 ، 650 ، 679 ؛ قضاوت - دربارهء انوشيروان 618\r\nنهاوند ، 142 ، 548 ، 624\r\nنهرو ، جواهر لعل ، 39 ، 234 ، 241 ، 249 ، 252 ، 272 ، 391 ، 543 ، 718\r\nنيروانا ، 239\r\nنيكولادس ، 452\r\n\r\n","description":"","footnote":"","page_name":" 800 ","page_number":814},
  {"content":"\r\n\r\nنيپرآزو 139\r\nنيل ، رود ، 26 ، 32 ، 50 ، 64 ، 114 ، 121 ، 122 ، 130 ، 141 ، 146 ، 188 ، 194 ، 197 ، 203 ، 358 ، 387 ، 407 ، 425 ،\r\nنينوا 75 ، 130 ، 131 ، 145 ، 147 ، 152 157 ، 158 ، 183 ، 185 ، 205 ، 432\r\nنيوتن 318 ، 321\r\nنيويورك 113\r\nواتسون ، 510\r\nواسكودوگاما ، 188\r\nوالرين ، 607\r\nوالكوف ، آ ، 8\r\nو اندنبرگ 508\r\nوانگ آن شيه ، 274 ، 275 ، 656\r\nوانگ مانگ ، 273 ، 656\r\nواويلوف ، ن ، اى ، 35\r\nوايت ، آن‌ترى ، 20 ، 22 ، 33 ؛ وصف انسان ميمونى از نظر - 20 ، نظر - دربارهء بزرگترين موفقيت انسان 22 ، زندگى اشتراكى انسانهاى نخستين از نظر - 33\r\nوايز ، پل ب 4 ، 11 ؛ نظر - دربارهء تكوين حيات 11\r\nوايزمن ، 256\r\nوحيد ، 709\r\nوحيد مازندرانى ، 382\r\nودا ، 255 ، 236 ، 257 ، 441 ، 485 ؛ دوران - 257 ، مذهب - 485\r\nوديتم ، تئودور ، 513\r\nوزان ، 321\r\nوظايف ، 373\r\nولتر ، 213 ، جهان‌بينى تورات از نظر - 214\r\nولز ، ه . ج 6 ، 19 ، 25 ، 26 ، 60 ، 69 ، 242 ، 248 ، 270 ، 271 ، 303 ، 316 ، 334 ؛ عقيدهء - دربارهء زمين و كرات آسمانى 766 ، نظر - دربارهء اصل و تبار انسان 19 ، نظر - در مورد انسان نئاندرتال 19 ، نظر دربارهء انسان نوسنگى 25 26 عقيدهء - دربارهء اختراع خط 60 ، نظر - دربارهء آدميان دوران پارينه‌سنگى 69 ، عقيدهء - دربارهء بودا ، 242\r\nولف كرى ، 231 ، نظر - دربارهء اشاعهء مسيحيت 231\r\nولگا ، رود ، 81\r\nونديداد ، 81 ، 399 ، 458 ، 460 ، 491 ، 495 ، 496 ، 485 ، 499 ، 724\r\nون‌واك ، 246\r\nووتى ، 273 ، 655 ، 656\r\nو ولى ، 71\r\nوهوكا ، 467\r\nوهيرداته ، 390\r\nو الوهيم ، 312\r\nويژگيها و دگرگونيهاى جامعهء ايران در پويهء تاريخ ، 401\r\nويس ، 145\r\nويس و رامين ، 590 ، 591 ، 685\r\nويس‌بذان ، 582\r\nويشتاسب ، 441\r\nهابسبورگ ، 386\r\nهابس ، 269\r\nهاتف دلف ، 80 ، 88\r\nهاتى ، 121\r\nهاجر ، چاه ، 225\r\nهارپاك ، 440\r\nهارون ، 215\r\nهاروى ، ويليام ، 198 ، 257\r\nهاگ ، 493\r\nهامون ، 604\r\nهان ، دوره ، 273 ، 561 ، 603\r\nهانيبال ، 89 ، 350\r\nهتره ، 604\r\nهخامنشى ، دوره ، 71 ، 397 ، 425 ، 455 ، 468 ، 476 ، 480 ، 508 ، 580 ، 582 ، 604 ، 643\r\nهدايت ، صادق ، 461 ، 739\r\nهرات ، 176 ، 424 ، 535 ، 536 ، 560 ، 567 ، 607\r\nهراكليتوس ، 325 ، 326 ، 337\r\n\r\n","description":"","footnote":"","page_name":" 801 ","page_number":815},
  {"content":"\r\n\r\nهراكليوس ، 240 ، 554 ، 620\r\nهراكليد ، 14 ، 319 ،\r\nهرتسلفد ، ارنست ، 43 ، 150 ، 489 ، 507 ، 677\r\nهرتل ، 157\r\nهروس ، 77\r\nهردكاما ، 467\r\nهرمس ، 91 ، 370\r\nهرمسين ، 151 ، 507\r\nهرودت ، 85 ، 132 ، 145 تا 147 ، 150 ، 152 ، 168 ، 179 ، 188 ، 189 ، 192 ، 193 ، 194 ، 251 تا 253 ، 299 ، 301 ، 303 ، 383 ، 385 ، 388 ، 390 ، 393 ، 395 ، 402 ، 410 تا 412 ، 416 ، 417 ، 420 ، 426 ، 429 ، 433 ، 434 ، 438 ، 440 ، 441 ، 450 ، 451 ، 459 ، 460 ، 463 ، 482 ، 498 ، 508 ، 513 ، 514 تا 516 ، 518 ، 521 تا 524 ، 540 ، 571 ، 587 ، 722\r\nهرمزد ، 2 ، 589 ، 609 ، 620 ، 635 ، 713\r\nهرمزد دوم ، 609\r\nهرمزد چهارم ، 619 ، 636 ، 639 ، 659\r\nهروفيل ، 321\r\nهرون ، 317\r\nهژير ، داريوش ، 88\r\nهفاستيون ، 89 ، 543\r\nهفت مقاله از ايرانشناسان شوروى ، 507\r\nهكاته ، 500\r\nهكمتانه - همدان\r\nهگل ، 344 ، 5 ، 4\r\nهلنيسم ، 366 ، 538 ، 573 ، 598 ، 604\r\nهلتماش ، 183\r\nهليل ، 219\r\nهليوس ، 9\r\nهماتيت ، 111 ، 112\r\nهمدان ، 144 ، 152 ، 381 ، 400 ، 424 ، 498 ، 532 ، 548 ، 567 ، 602 ، 672 ، 683\r\nهند ، 30 ، 39 ، 56 ، 63 ، 69 ، 72 ، 81 ، 91 ، 99 ، 101 ، 104 ، 112 ، 119 ، 124 ، 137 ، 138 ، 148 ، 164 ، 166 ، 167 ، 170 ، 176 ، 201 ، 213 ، 232 تا 240 ، 242 تا 249 ، 251 تا 253 ، 257 ، 272 380 ، 406 ، 417 ، 436 ، 439 ، 449 ، 465 ، 483 ، 484 ، 555 ، 556 ، 567 ، 587 ، 592 ، 593 ، 600 ، 604 ، 627 ، 633 ، 668 ، 670 ، 675 ، 681 ، 683 ، 725 ، 729\r\nهندوچين ، 273 ، 401 ، 593\r\nهندوكش ، 465 ، 536 ، 567 ، 593\r\nهنر ايران در دوران پارتى و باستانى ، 604 ، 671 ، 672\r\nهنر و مردم ، 140\r\nهوتو ، غار ، 27 ، 28\r\nهوتوفشان ، 633\r\nهوراس ، 578\r\nهوشع ، 209\r\nهوشنگ ، 445\r\nهومر ، 15 ، 286 ، 291 ، 292 ، 372 ، 445 ، 613\r\nهوموپل ، 440\r\nهونان ، 258\r\nهونگ‌وو ، 269\r\nهياطله ، 568 ، 606 ، 610 ، 611 ، 614 ، 620 652\r\nهيتى ، 124 ، 166\r\nهيپارك ، 319\r\nهيربد ، 420\r\nهيروگليف ، خط ، 59 ، 63\r\nهيفاز ، 536\r\nهيمرا ، 89\r\nهيوم ، 237\r\nهيون تسيانگ ، 638 ، 661 ، 669\r\nيادگار ، 480\r\nيارشاطر ، احسان ، 483\r\nياسپرس ، 243\r\nياسمى ، رشيد ، 75 ، 441\r\nيافث ، 213\r\nيانگ تسه ، 709\r\nيانگ چو ، 267\r\nيزدگرد اول ، 75 ، 611 ، 613 ، 624 ، 665 ، 688 ، 716 ، 718\r\n\r\n","description":"","footnote":"","page_name":" 802 ","page_number":816},
  {"content":"\r\n\r\nيزدگرد دوم ، 613 ، 674\r\nيزدگرد سوم ، 570 ، 623\r\nيزدين ، 659\r\nيسنا ، 412 ، 452 ، 491\r\nيشنا ، 412 ، 459 ، 460 ، 462 ، 473 ، 485\r\nيعقوب ، 46 ، 82 ، 220 ، 225 ، 402 ، 478 ، 523\r\nيعقوبى ، 674 ، 675 ، 710\r\nيما ، 724\r\nيمن ، 124\r\nيوان چونگ ، 255\r\nيوستى نيانوس ، 678\r\nيوستى نوس ، 582\r\nيوسف ، 221 ، 464 ، 523 ، 524\r\nيونان ، 39 ، 69 ، 86 تا 88 ، 90 ، 92 ، 97 ، ، 111 ، 120 ، 121 ، 124 ، 139 166 ، 188 ، 189 ، 196 ، 199 ، 213 ، 232 ، 234 ، 254 ، 255 ، 260 270 ، 286 ، 288 ، 289 ، 290 ، 295 ، 301 ، 302 ، 304 ، 305 ، 309 311 ، 314 ، 316 ، 323 ، 324 ، 328 تا 330 ، 334 ، 337 ، 340 ، 345 356 ، 358 ، 366 ، 372 ، 380 ، 382 ، 391 ، 392 ، 394 تا 396 ، 405 ، 422 ، 425 ، 428 ، 433 ، 445 ، 458 ، 470 ، 480 ، 504 ، 513 ، 528 تا 530 ، 536 ، 540 تا 542 ، 545 ، 549 ، 552 ، 583 ، 595 ، 600 ، 618 ، 648 ، 682 ، 731 ، 735 ؛ تمدن قديم - 90 ، تغيير قوانين و مقررات اجتماعى - 92 ، علم - 255 ، - عصر سولون ، 260 ، طرز داورى و انتخاب قضات در - 305 ، مظاهر تمدن و فرهنگ - 311 ، تئاتر - 311 ، مقررات مذهبى و اجتماعى - 311 ، 312\r\nيونانيان و بربرها ، 519 ، 520 ، 542 ، 543\r\nيونس ، ه . شارل ، 483 ، 484\r\nييتزى ، - فليندرز ، 70\r\n\r\n","description":"","footnote":"","page_name":" 803 ","page_number":817},
  {"content":"\r\n . \r\n\r\n","description":"","footnote":"","page_name":" 804 ","page_number":818}
  ]