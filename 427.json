[
  {"content":"\r\nمتن و ترجمهء\r\nمعانى الاخبار\r\nتأليف\r\nشيخ صدوق - ابن بابويه\r\nابى جعفر محمد بن على بن الحسين قمى\r\nمترجم :\r\nشيخ عبد العلى محمدى شاهرودى\r\nناشر\r\nدار الكتب الاسلاميّه\r\nمجلد دوم\r\nحقّ طبع محفوظ\r\n","description":"","footnote":"","page_name":" 1 ","page_number":1},
  {"content":"\r\nابن بابويه ، محمد بن على ، 311 - 381 ق .\r\n[ معانى الاخبار ( فارسى - عربى ) 
  ]\r\nمتن و ترجمه معانى الاخبار / تأليف : شيخ صدوق ( ابن بابويه ) ابى جعفر محمد بن على بن الحسين قمى ؛ مترجم عبد العلى محمدى شاهرودى . - - تهران : دار الكتب الاسلاميه ، 1377 .\r\n2 ج .\r\n( دوره ) ISBN : 964 - 440 - 064 - X\r\n30000 ريال ( ج . 1 ) : ISBN : 964 - 440 - 062 - 3\r\n30000 ريال ( ج . 2 ) : ISBN : 964 - 440 - 063 - 1\r\nج . 1 و 2 : چاپ سوم : 1385 .\r\n1 . احاديث شيعه - - قرن 4 ق . الف . محمدى شاهرودى ، عبد العلى ، مترجم . ب . عنوان . ج . عنوان : معانى الاخبار .\r\n6041 م 2 الف / 129 BP 212 / 297\r\n1377\r\nكتابخانه ملى ايران 18582 - 77 م\r\nنام كتاب : معانى الاخبار ( جلد دوم )\r\nمؤلف : شيخ صدوق ( رحمه الله )\r\nمترجم : شيخ عبد العلى محمدى شاهرودى\r\nتيراژ : 3000\r\nنوبت چاپ : سوم\r\nتاريخ انتشار : 1385 ه‍ . ش سال پيامبر اعظم صلى الله عليه وآله و سلم\r\nصفحه و قطع : 464 صفحه ، وزيرى\r\nچاپ : چاپخانه مروى\r\nناشر : دار الكتب الاسلاميه - تهران بازار سلطانى - 99\r\nتلفن : 55627449 فاكس : 55620410\r\nشابك : 1 - 063 - 440 - 964\r\nISBN 964 - 440 - 063 - 1\r\nشابك دورهء 2 جلدى X - 064 - 440 - 964\r\nISBN . SET 964 - 440 - 064 - X , VOL . 2\r\n","description":"","footnote":"","page_name":" 2 ","page_number":2},
  {"content":"\r\n* ( قابل توجّه ) *\r\nمتن عربى اين كتاب با نسخه‌هاى خطَّى معاني الاخبار مشايخ عظام توسّط جناب آقاى على اكبر غفّارى مقابله و تصحيح شده و كاملا مورد وثوق مىباشد .\r\nمترجم\r\n","description":"","footnote":"","page_name":" 3 ","page_number":3},
  {"content":"\r\n\r\nباب 185 - عاليترين كمالات\r\n1 - أبو حمزهء ثمالىّ از حضرت صادق عليه السّلام روايت كرده كه فرمود : شهرت يافتن به عبادت مايهء تهمت و آشفتگى است ، همانا پدرم ، از پدرش ، از اجداد بزرگوارش - عليهم السّلام - برايم نقل نمود كه پيامبر خدا صلى الله عليه و آله فرمود :\r\nعابدترين مردم كسى است كه واجبات را بجا آورد و بخشنده ترين مردم شخصى است كه زكات مالش را بپردازد ، و پارساترين مردم آن كس است كه از حرام كناره گيرد ، و پرهيزگارترين مردم كيست كه حقّ را بگويد چه به نفع او باشد چه به زيانش ، و دادگرترين مردم انسانى است كه براى مردم بپسندد آنچه را بر خود مىپسندد و آنچه را بر خود خوش ندارد ، بر مردم نيز نپسندد و هوشيارترين مردم آن كس است كه بيشتر به ياد مرگ باشد ، و كاميابترين انسان كه مردم به حال او حسرت مىخورند كسى است كه در زير خاك از كيفر الهى آسوده مىباشد و اميد ثواب دارد ، و بىخبرترين مردم شخصى است كه به دگرگون شدن دنيا از حالى به\r\n","description":"","footnote":"","page_name":" 4 ","page_number":4},
  {"content":"\r\nحالى ديگر پند نگيرد ، و ارزشمندترين انسان در دنيا فردى است كه دنيا نزد او بىارزش باشد ، و داناترين مردم كسى است كه دانش ديگران را با علم خود فراهم آورد ، و دليرترين مردم آن كس مىباشد كه بر هواى نفس خود چيره گردد ، و پربهاترين مردم دانشمندترين آنانست ، و كمبهاترين مردم كم كمدانشترين آنانست ، و كم لذّتترين مردم شخص حسود ، و كم آسايشترين مردم خسيس است و بخيلترين مردم شخصى است كه بر انجام آنچه خداى تعالى بر او واجب ساخته بخل ورزد ، و سزاوارترين مردم به حق آنست كه به آن بيشتر عمل نمايد ، و كم حرمتترين مردم آدم فاسق هرزه است ، و بىوفاترين مردم پادشاهانند ، و غير صميمىترين مردم سلطان است ، و فقيرترين كس شخص آزمند مىباشد ، و بىنيازترين مردم كسى است كه خود را از بند اسارت طمع رها ساخته ، و برترين مردم از جهت ايمان خوشخوىترين آنان ، و گراميترين شخص پرهيزكارترين مردم است ، و با قدر و منزلتترين آنان فردى است كه پيرامون كار بيهوده كه سودى برايش ندارد نگردد ، و پارساترين مردم كسى است كه در گفتگو جدل ننمايد گر چه حق با او باشد ، و خائنترين مردم دروغگوست و سنگدلترين مردم زمامدارانند ، و منفورترين مردم متكبّر است ، و كوشاترين مردم كسى است كه\r\n","description":"","footnote":"","page_name":" 5 ","page_number":5},
  {"content":"\r\nگناهان را انجام ندهد ، واقعبينترين مردم آن است كه از نادانان بگريزد ، و سعادتمندترين آنان شخصى است كه با مردم بزرگوار آميزش داشته باشد ، و خردمندترين مردم آن است كه با مردم سازگارتر باشد ، و سزاوارترين مردم به تهمت كسى است كه با متّهمين نشست و برخاست نمايد ، و سركشترين مردم فردى است كه غير شخصى را كه با او در نبرد است بكشد يا غير ضارب خود را مورد ضرب و شتم قرار دهد ، و سزاوارترين مردم به گذشت توانمندترين ايشان بر كيفر دادن است ، مستحقترين مردم به گرفتار شدن در دام گناه نابخرد غيبتكننده ، و خوارترين كس ، انسانى كه به مردم اهانت نمايد مىباشد ، و دور انديشترين مردم آنكه بتواند خشم خود را بيشتر كنترل نمايد ، شايسته ترين مردم كسى است كه خيرخواه تر از ديگران باشد و بهترين مردم آن كس است كه مردم از وى بهره مند گردند .\r\n2 - جميل بن صالح از امام صادق از پدران بزرگوارش عليهم السّلام روايت نموده كه پيامبر خدا صلى الله عليه و آله فرمود : شخصى كه مايل است ارجمندترين مردم باشد بايد از خدا پروا داشته باشد ، و هر كس كه بخواهد پرهيزگارترين مردم\r\n","description":"","footnote":"","page_name":" 6 ","page_number":6},
  {"content":"\r\nباشد بايد بر خدا اعتماد كند ، و هر كس دوست دارد غنىترين مردم باشد بايد بدان چه نزد خداست بيشتر اطمينان نمايد تا آنچه در دسترس خودش مىباشد ، سپس فرمود : آيا نمىخواهيد شما را از بدترين مردم آگاه سازم ؟ عرض كردند :\r\nبلى ( آگاه فرما ) ، يا رسول الله ، فرمود : كسى كه مردم را دشمن دارد ؛ و مردم هم او را دشمن دارند ، سپس فرمود : شما را آگاه نكنم به بدتر از اين ؟ عرض كردند :\r\nآرى پيامبر خدا ، فرمود : آنكه از لغزش نگذرد ، و عذر را نپذيرد ، و گناهى را نبخشد ، سپس فرمود : آيا شما را به بدتر از آن خبر ندهم ؟ گفتند : بلى اى رسول خدا ، فرمود : كسى كه از شرّش آسوده نباشند ، و به خيرش اميد نرود .\r\nهمانا عيسى بن مريم در ميان انجمنى از بنى اسرائيل بپاخاست و فرمود :\r\nاى بنى اسرائيل حكمت را به نادانان ياد ندهيد كه به آنان ستم نموده باشيد ، و از أهلش دريغ مداريد كه بدانها ظلم نموده باشيد ، و ستم پيشه را در ظلم يارى نكنيد كه فضيلت خود را نابود ساخته‌ايد . امور سه گونه است : امرى كه راه راست در آن بر تو روشن است پيرو آن باش ، و أمرى كه گمراهيش بر تو آشكار است از آن دورى گزين ، امرى كه مورد اختلاف است آن را به خداى عزّ و جلّ باز گردان .\r\n3 - اسماعيل بن أبى زياد گويد : امام صادق عليه السّلام از پدرش از پدرانش\r\n","description":"","footnote":"","page_name":" 7 ","page_number":7},
  {"content":"\r\nعليهم السّلام روايت نموده كه از پيغمبر خدا صلى الله عليه و آله سؤال شد : كدام ثروت بهتر است ؟ فرمود : زراعتى كه صاحبش آن را بدست خود كشته و بثمر رسانده ، و زكات آن را بپردازد ، عرض شد : پس از كشاورزى كدام دارائى بهتر است ؟ فرمود :\r\nگلَّه دارى كه خود گوسفندانش را در چراگاههاى بارانگير مىچراند و نماز مىخواند و زكات مىدهد . عرض شد : پس از گوسفند كدام مال بهتر است ؟ فرمود : گاودارى كه بامداد و شامگاه به صاحبش خير مىرساند و شير مىدهد . عرض شد : پس از گاودارى كدام ثروت بهتر است ؟ فرمود : درختان بلندى كه در گل و لاى ريشه دارند و قد برافراشته‌اند و با وجود كم رسيدن باران به آنان ميوه مىدهند ، و در خشكسالى خوراك مردم را فراهم مىكنند ( منظور نخل خرما است ) . سپس فرمود :\r\nچه چيز خوبى است درخت خرما ، هر كس آن را بفروشد بهايش مانند خاكسترى است كه در قلَّهء مرتفعى باشد ، و در روز طوفانى تند بادى بر آن وزد و آن را پراكنده نمايد ، مگر اينكه به بهاى آنچه فروخته نخل ديگرى بنشاند ، عرضه داشتند : اى پيامبر خدا پس از درخت خرما چه دارائى بهتر است ؟ حضرت سكوت فرمود ، مردى عرض كرد : پس چرا در بارهء شتر چيزى نفرموديد ؟ فرمود : بدبختى ،\r\n","description":"","footnote":"","page_name":" 8 ","page_number":8},
  {"content":"\r\nو بدخوئى ، و رنج و آوارگى ، در شتردارى است كه صبح و شام نگون بختى آورد ( بخاطر كم سود بودن نسبت بمخارجش و مرگ و مير زيادش ) و خيرى ندهد مگر از آن سوى كه بديمنتر است ، مردمان بخت برگشتهء تبهكار از آن دست برندارند .\r\n4 - عبد الله بن بكر مرادى گويد : حضرت موسى بن جعفر از پدرش از جدّش از امام سجّاد از پدرش عليهم السّلام روايت نمود ، كه فرمود : در آن هنگام كه امير المؤمنين عليه السّلام تجهيزات ارتش خود را براى پيكارى فراهم مىساخت و مشغول صفبندى آنان بود يك روز با اصحاب خود نشسته بود پير مردى كه هاله اى از رنج سفر چهره اش را گرفته بود از راه رسيد و گفت : امير المؤمنين كجاست ؟ گفتند : او آنجاست . آنگاه بر آن بزرگوار سلام داد و عرض كرد : يا امير المؤمنين من از جانب دمشق مىآيم و پيرى سالخورده‌ام ، آوازهء فضل بيشمار تو را شنيده‌ام ، و چنين مىپندارم كه تو را خواهند كشت ، پس به من بياموز از آنچه خدا به تو آموخته است . فرمود : آرى اى پيرمرد هر كس دو روزش يكسان\r\n","description":"","footnote":"","page_name":" 9 ","page_number":9},
  {"content":"\r\n( بر كمال خود چيزى نيفزوده ) باشد مغبون گشته ، و هر كس كه قصدش از تلاش ، دنيا باشد هنگام جدا شدن از آن افسوسش فراوان است ، و آن كس كه فرداى او زيانبارتر از امروزش باشد بىبهره مانده است .\r\nو انسانى كه از كمبود توشهء آن سرايش باكى نداشته باشد در صورتى كه به دنيايش آسيبى نرسد تباه شونده است ، و شخصى كه كاستى از نفس خود را اهميّت ندهد ، هواى نفس بر او چيره گردد .\r\nو فردى كه در سراشيبى سقوط نفس خويش واقع شود مرگ برايش بهتر ( از زندگى ) است .\r\nاى پير مرد براى مردم بپسند آنچه را براى خود مىپسندى ، و به مردم همان را روادار كه دوستدارى به تو روا داشته شود . آنگاه روى به اصحابش نمود و فرمود : مردم ، مگر اهل دنيا را نمىنگريد ، كه با چه حالاتى مختلف و دگرگونيهائى صبح را به شام مىبرند و روز و شب را سپرى مىكنند ؟ يكى بر زمين خورده ، دست و پا مىزند و ديگرى بيمار ، و آن ديگر به عيادتش ميرود ، و آن يك در حال جان دادن است ، و از ديگرى قطع اميد شده ، و بر تن كس ديگر كفن شده بر روى تابوت است ( وه كه چه غفلت زده است اين بشر ) او در جستجوى دنيا و مرگ در جستجوى اوست ، و غافلى است كه از او غفلت نشده ، و بازماندگان هم بدنبال گذشتگان در حركتند .\r\n","description":"","footnote":"","page_name":" 10 ","page_number":10},
  {"content":"\r\nزيد بن صوحان عبدى عرض كرد : اى امير المؤمنين :\r\n- كدام قدرت سلطه گرتر و قوىتر است ؟ فرمود : هواى نفس .\r\n- كدام خوارى ذلَّت بارتر مىباشد ؟ فرمود : آزمندى بر دنيا .\r\n- كدام تنگدستى دشوارتر است ؟ فرمود : كفرورزيدن بعد از ايمان .\r\n- كدام دعوت گمراه كننده تر است ؟ فرمود : دعوت به آنچه كه واقعيّت ندارد .\r\n- كدام عمل برتر است ؟ فرمود : پرهيزكارى .\r\n- كدام عمل كاميابكننده تر مىباشد ؟ فرمود : خواستن آنچه نزد خداست .\r\n- پس چه كسى زيان بيشترى مىرساند ؟ فرمود : آنكه نافرمانى خدا را در نظرت آرايش دهد .\r\n- كدام مخلوق بدبختتر است ؟ فرمود : آنكه دينش را به دنياى شخص ديگرى بفروشد .\r\n- كداميك از آفريدگان نيرومندترند ؟ فرمود : بردباران .\r\n- كداميك از مخلوقات بخيلتر است ؟ فرمود : كسى كه ثروتى را از غير راه حلال بدست آورد و در غير حق خودش مصرف نمايد .\r\n","description":"","footnote":"","page_name":" 11 ","page_number":11},
  {"content":"\r\nكداميك از مردم زيركترند ؟ فرمود : كسى كه راه رشد و ترقّى و سود و زيان خود را شناسائى كند ، و در آن راه گام بردارد .\r\n- كداميك از مردم صبورتر است ؟ فرمود : آنكه خشمگين نگردد .\r\n- كداميك از مردم پايدارتر است ؟ فرمود : شخصى كه مردم او را با چاپلوسى و تعريفهاى نابجاى به خود مغرورش نسازند به آرايش دنيا خود را نبازد .\r\n- كداميك از مردم احمقند ؟ فرمود : آن كس كه فريفتهء دنيا گردد با وجودى كه دگرگونيهاى احوال را در آن مشاهده مىنمايد .\r\n- افسوس كداميك از مردم بيشتر است ؟ فرمود : آنكه از دنيا و آخرت محروم گشته كه او همان زيانكار آشكار است .\r\n- كداميك از آفريدگان كورند ؟ فرمود : آنكه عملى براى غير خدا انجام دهد و براى آن كار خود از سوى پروردگار پاداش خواهد .\r\n- كدام قناعت بهتر است ؟ فرمود : راضى و خرسند بودن به آنچه خدا داده است .\r\n- كدام رنج و اندوه جانگزاتر است ؟ فرمود : رنج و اندوهى كه براى دين باشد .\r\n- كدام عمل نزد خدا محبوبتر است ؟ فرمود : انتظار فرج ( قائم آل محمّد\r\n","description":"","footnote":"","page_name":" 12 ","page_number":12},
  {"content":"\r\nعجّل الله تعالى فرجه ) . كداميك از مردم در درگاه الهى برتر است ؟ فرمود : آن كس كه خداترسى و پرهيزكارى را بيشتر شيوهء خود ساخته ، و در دنيا زاهدتر باشد .\r\n- در نزد خدا كدام سخن با ارزشتر است ؟ فرمود : زيادى ياد او ، و زارى در پيشگاهش و دعا .\r\n- كدام گفتار صحيحتر است ، فرمود : گواهى دادن به اينكه هيچ معبودى جز خدا نيست .\r\n- كدام عمل نزد خدا عظيمتر است ؟ فرمود : گردن نهادن به اوامر و نواهى خدا و پارسائى .\r\n- چه كسى از مردم راستگوتر است ؟ فرمود : كسى كه در زمانهاى جنگ و ميدان كارزار راستگو باشد . سپس آن بزرگوار روى به پيرمرد نموده ، فرمود :\r\nخداوند عزّ و جلّ مخلوقاتى را آفريد كه دنيا در نظرشان تنگ جلوه نمود ، پس ايشان را در دنيا و مال آن گوشه گير نمود ، پس ميل كردند به خانهء امنى كه خدا ايشان را به سوى آن فراخوانده بود . و آنان بر تنگى و فشار زندگى صبر پيشه كردند ، و با ناملايمات سازش كردند ، و به كرامتى كه نزد خداست اشتياق\r\n","description":"","footnote":"","page_name":" 13 ","page_number":13},
  {"content":"\r\nورزيدند ، و براى دستيابى به خوشنودى پروردگار جان باختند ، و پايان اعمال ايشان شهادت بود ، پس خداوند را ملاقات كردند در حالى كه از ايشان خرسند بود ، و دانستند كه مرگ راه گذشتگان و آيندگان است ، لذا براى آن سراى خود چيزى غير از طلا و نقره اندوختند ، و لباس درشت پوشيدند ، و بر خوارى صبر كردند ، و فضيلت را مقدّم داشتند ، و براى خدا دوستى كرده و يا دشمنى ورزيدند ، اينان در دنيا چراغهايند و در آخرت اهل نعمات ، و السّلام . پير مرد گفت : بهشت را بگذارم و بكجا روم ؟ در حالى كه آن را مىبينم ، و اهل بهشت را مشاهده مىكنم كه با تو هستند ، اى امير مؤمنان ! مرا به ساز و برگ نظامى مجهّز ساز تا با دشمنانت پيكار كنم . آنگاه امير المؤمنين عليه السّلام وى را مسلَّح كرده و بر مركبش سوار نمود و او عازم جنگ شد در ميدان نبرد قدم بقدم پيشاپيش امير المؤمنين صفوف دشمن را مىشكافت بگونه اى كه آن بزرگوار از قدرت و چالاكى او شگفت زده بود ، و چون آتش جنگ زبانه كشيد اسب خود را به پيش تاخت تا به شهادت رسيد - رحمة الله عليه - يكى از همراهان امير المؤمنين عليه السّلام پىجوئى نمود ، او را در خاك و خون غلطيده و شربت شهادت نوشيده ديد ، سپس اسبش را يافت و اسلحه اش را نيز كه در زير بازوى خود پنهان كرده بود پيدا\r\n","description":"","footnote":"","page_name":" 14 ","page_number":14},
  {"content":"\r\nنمود ، و پس از پايان جنگ اسب و اسلحهء او را خدمت امير المؤمنين آورد ، و آن بزرگوار براى او طلب رحمت نمود و فرمود : به خدا سوگند كه او حقيقتا كامياب گشت ، شما هم براى برادرتان از خدا درخواست رحمت نمائيد .\r\n\r\nباب 186 - معنى گنج زير ديوار كه از آن دو پسرك يتيم بود\r\n1 - عمرو بن جميع مرفوعا از امير المؤمنين روايت نمود ؛ در بارهء گنجى كه خداى عزّ و جلّ مىفرمايد : * ( وَكانَ تَحْتَه كَنْزٌ لَهُما ) * و در زير آن گنجى براى آنان بود - كهف : 82 ) فرمود : آن گنج ورقى بود از طلا ، كه در آن نوشته شده بود : به نام خداوند ( بخشندهء مهربان ) نيست معبود بر حقّى جز الله ، محمّد صلى الله عليه و آله پيامبر خداست ، در شگفتم از كسى كه مىداند مرگ حق است چگونه شادمان مىگردد ؟ ! عجب دارم از آن كس كه ايمان به تقدير دارد چگونه اندوهگين مىشود ؟ و در شگفتم از فردى كه به ياد آتش جهنّم است چگونه مىخندد ؟ ! عجب دارم از شخصى كه دنيا و دگرگونىهاى آن را نسبت به أهلش ديده و شاهد بوده است كه چگونه آنان را از حالى به حال ديگر مىكشاند ، امّا به آن اعتماد مىكند ؟ !\r\n","description":"","footnote":"","page_name":" 15 ","page_number":15},
  {"content":"\r\n\r\nباب 187 - معنى مستضعف\r\n1 - عبد الغفّار جازى از امام صادق عليه السّلام روايت نموده كه آن حضرت تذكَّر داد كه « مستضعفين » چند قسمند و برخى مخالف برخى ديگرند ، و هر يك از اهل قبله كه ناصبى [ دشمن امير المؤمنين عليه السّلام 
  ] نباشد مستضعف ( ناتوان شمرده شده ) است .\r\n2 - أبو حنيفه شيعى كه يكى از اصحاب ما مىباشد از امام صادق عليه السّلام روايت نموده كه فرمود : آن كس كه اختلاف را بفهمد « مستضعف » نيست . ( چون در اين صورت يافتن مذهب حق بر او عقلا و شرعا واجب است ) .\r\n3 - مانند خبر 2 است كه ترجمه شد .\r\n","description":"","footnote":"","page_name":" 16 ","page_number":16},
  {"content":"\r\n4 - زراره گويد : از حضرت باقر عليه السّلام در بارهء تفسير قول خداوند عزّ و جلّ * ( إِلَّا الْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ ) * ( يعنى مگر آن گروه از مردان و زنان و كودكان كه براستى ناتوان بودند ) ( فقير يا عاجز يا مريض بودند ) ( نساء : 98 ) پرسيدم ؛ فرمود : او كسى است كه توانائى كفرورزيدن را ندارد تا كافر شود ، و راهى به ايمان نيابد كه مؤمن گردد ، و كودكان و نيز مردان و زنانى كه عقلشان مانند كودك است ، و قلم تكليف از آنان برداشته شده است .\r\n5 - أبو خديجه گويد : امام صادق عليه السّلام در تفسير فرمودهء خداى عزّ و جلّ * ( إِلَّا الْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ لا يَسْتَطِيعُونَ حِيلَةً وَلا يَهْتَدُونَ سَبِيلًا ) * ( مگر ناتوانان از مردان و زنان و كودكان كه نه چاره توانند انديشيد ، و نه راه به جائى دارند - نساء 4 : 98 ) فرمود : توانايى گماردن شخصى ديگر به جاى ائمّه عليهم السّلام و اظهار دشمنى با ايشان را ندارند و به راه اهل حقّ راهنمائى نمىگردند تا داخل در آن شوند ، و آنان بسبب انجام اعمال حسنه ، و دورى گزيدن از قوانين\r\n","description":"","footnote":"","page_name":" 17 ","page_number":17},
  {"content":"\r\nممنوعهء الهى كه خدا نهى فرموده ، وارد بهشت مىشوند ، امّا به مقام نيكوكاران نمىرسند .\r\n6 - سفيان بجلىّ گويد : به امام صادق عليه السّلام عرض كردم ، نظر شما در بارهء « مستضعفين » چيست ؟ آن بزرگوار مانند شخصى هراسناك به من فرمود : مگر شما مستضعفى باقى گذارديد ؟ كجايند مستضعفان ؟ به خدا قسم عقيدهء شما را دوشيزگان پشت پرده به يك ديگر رسانده‌اند ، و زنان آبكش و سقّا در راه مدينه ( در بارهء عقيدهء شما ) گفتگو مىكنند .\r\nشرح : مولى صالح مازندرانى شارح كافى رحمه الله فرموده : شايد علَّت اضطراب امام اين بوده كه سفيان از افرادى بود كه ( تقيّه را مراعات نمىكرده ) أسرار أهل بيت را فاش مىساخته پس بر طريق انكار فرموده است : « كسى را مستضعف باقى نگذاشتيد » يعنى مستضعف شخصى است كه عالم بحقّ و باطل نباشد و شما چنان امر ما را فاش ساخته‌ايد كه به گوش همه رسيده است .\r\n7 - عمرو بن اسحاق گويد : شخصى از امام صادق عليه السّلام پرسيد ؛ حدّ و مرز مستضعفى كه خدا آن را ياد فرموده چيست ؟ فرمود : شخصى است كه نتواند يك\r\n","description":"","footnote":"","page_name":" 18 ","page_number":18},
  {"content":"\r\nسوره از قرآن را درست فرا گيرد ، و خداوند او را بگونه اى آفريده است كه استعداد خوب فرا گرفتن را ندارد .\r\n8 - حمران گويد : از امام صادق عليه السّلام در بارهء فرمودهء خداى عزّ و جلّ * ( إِلَّا الْمُسْتَضْعَفِينَ مِنَ الرِّجالِ ) * پرسيدم ، فرمود : آنان اهل ولايت هستند ، گفتم : چه نوع ولايتى ؟ فرمود : بدرستى كه آن ولايت در دين نيست ، بلكه ولايت ( و همبستگى ) در زناشوئى وارث و معاشرت است . اين افراد نه مؤمنند و نه كافر ، از آنانند كسانى كه به اميد خدا هستند ( سرنوشتشان با خداست ) .\r\nشرح : منظور ولايت ائمّهء حقّ نيست چون اگر اين گونه بودند در زمرهء مؤمنين قرار داشتند ، بلكه مقصود آنست كه در مرام خود متعصّب نيستند ، و با شما نيز كينه توزى نمىنمايند ، و براى شما ازدواج و آميزش با ايشان جايز است ، آنان از شما ارث برند و شما از ايشان ، بنا بر اين سئوالكننده در بارهء حكم آنان پرسيده نه در مورد وصفشان ، يا اينكه امام حكمشان را بيان نموده و سپس معرّفى كرده است كه اينان مؤمن نيستند و كافر هم نيستند .\r\n9 - سليمان بن خالد گويد : از امام صادق عليه السّلام پرسيدم ، تفسير اين فرمودهء\r\n","description":"","footnote":"","page_name":" 19 ","page_number":19},
  {"content":"\r\nخداى عزّ و جلّ * ( إِلَّا الْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ ) * - تا آخر آيه « ( نسا - 98 ) چيست ؟ فرمود : اى سليمان در ميان آن مستضعفان افرادى هستند كه قوىتر از تو مىباشند ، آنان گروهى هستند كه روزه مىگيرند ، نماز مىخوانند و شكم و عورت خود را از حرام حفظ مىكنند ، عقيده ندارند كه حقّ در غير ما باشد ، و شاخه‌هاى درخت ولايت را گرفته‌اند ، اميد است خداوند از آن گروه درگذرد ، هر گاه از شاخه‌هاى درخت ( ولايت ) دست برنداشته باشند ، و اگر چه آن را نشناخته باشند ، پس اگر خدا آنان را مشمول عفو خويش سازد ، بدليل رحمتش خواهد بود ، و اگر عذابشان كند نيز به علَّت انحرافشان است از آنچه به آنان شناسانده شده است .\r\n10 - سليمان بن خالد گويد : از امام باقر عليه السّلام در بارهء » مستضعفين « پرسيدم ؛ فرمود : كودنهايند از كاهلى و تنبلى كردنشان ، و خدمتگارى است كه به او گفته مىشود : نماز بخوان ! مىخواند ، و دركى ندارد مگر همان چيز كه به او گفته اى ، و مأمورى كه جز آنچه به او گفته شود چيزى نمىداند و پير مردان و\r\n","description":"","footnote":"","page_name":" 20 ","page_number":20},
  {"content":"\r\nكودكان ، آنان « مستضعفانند » ، و امّا آيا مرد گردن كلفت جنگجوى دشمن كه معامله انجام مىدهد ، و نمىتوانى در هيچ موقعيّتى او را فريب دهى ، « مستضعف » است ؟ ! خير ، و به اين شرافت و بزرگوارى نيست :\r\n11 - ابو الصّباح گويد : حضرت باقر عليه السّلام در مورد « مستضعفين » كه چاره اى ندارند و راه به جايى نمىبرند فرمود : آنان قدرت تفكَّر و چاره انديشى ندارند ، لذا در كفر وارد مىشوند ، و هدايت نمىشوند و همچنين بدون قصد در صف مؤمنان داخل مىگردند ، بدين جهت آنان نه به كفر پايبندند و نه به ايمان .\r\nمترجم گويد : در تمام اين روايات « مستضعفين » ( كسانى كه ضعيف و خوار و زبون نگه داشته شده‌اند ، نه آنان كه ضعيف باشند ) را به دو گروه تقسيم كرده است :\r\n1 - اشخاصى كه اقدامكننده اى به عنوان يك عنصر در آنان وجود دارد ولى روشن بينى ندارند تا به آنان راه صحيح را بنماياند و چاره اى بسازد .\r\n2 - گروهى ديگر آنانند كه تمام درهاى آگاهى را بر آنان بسته‌اند ، و لذا حقيقت بر ايشان پوشيده مانده و از دريافت آگاهى و روشنائى كاملا محرومند ، مستقيم و غير مستقيم در برابرشان مانع نهاده شده ، و چنانچه آزاد مردى بخواهد درهاى آگاهى را به روى آنان بگشايد گرفتار ناهنجاريها و ناملايمات خواهد گرديد .\r\n","description":"","footnote":"","page_name":" 21 ","page_number":21},
  {"content":"\r\n\r\nباب 188 معنى فرمايش پيغمبر صلى الله عليه و آله كه وارد بهشت گرديدم و ديدم بيشتر اهل آن بلهايند\r\n1 - سعد بن صدقه از حضرت صادق از پدرش از نياى بزرگوارش عليهم السّلام روايت نموده كه پيغمبر صلى الله عليه و آله فرمود : وارد بهشت شدم و ديدم بيشتر اهل آن افرادى هستند كه به امور دنيا اهتمامى ندارند و لكن در أمر آخرت زيركند عرض كردم : « بله » ( خوشخوى و نيك فطرت كه به دقايق امور كمتر مىرسد ) يعنى چه ؟ فرمود : آن كس كه در انجام نيكيها عاقل است و از بدى بىخبر ( اصلا انديشهء بد در سر نمىپرورد ) ، آنكه در هر ماه سه روز روزه مىگيرد .\r\n\r\nباب 189 - معنى ناكثين ، قاسطين ، و مارقين\r\n1 - مفضّل بن عمر گويد : أبو عبد الله عليه السّلام در پايان حديثى طولانى فرمود :\r\n","description":"","footnote":"","page_name":" 22 ","page_number":22},
  {"content":"\r\nكه پيامبر خدا صلى الله عليه و آله به امّ سلمه - رضى الله عنها - فرمودند : اى امّ سلمه گفتار مرا بشنو و گواه من باش كه اين علىّ بن أبى طالب در دنيا و آخرت برادر من مىباشد ، اى امّ سلمه بشنو ! شاهد باش كه اين علىّ بن أبى طالب در دنيا و عقبى قائم مقام من است ، اى امّ سلمه از من بشنو ، و گواهم باش كه اين علىّ بن أبى طالب پرچمدار من در دنيا ، و حامل پرچم حمد است ، فردا در عقبى ، اى ام سلمه از من بشنو و گواهى ده كه اين علىّ بن أبى طالب وصىّ ، و جانشينم بعد از من و در هم كوبندهء دشمنان من ، و حامى و حافظ شرف حوض منست . اى امّ سلمه گفتار مرا بشنو و گواهم باش كه اين علىّ بن أبى طالب سالار مسلمانان ، و امام تقوا پيشگان ، و رهبر دست و روسپيدان ، و كشندهء « ناكثين » ( پيمانشكنهاى جنگ جمل ) و « مارقين » ( خوارج نهروان كه از مرز دين پا فراتر نهادند ) و « قاسطين » ( بازگشتگان از حقّ در صفين ) است .\r\nامّ سلمه گويد : عرض كردم ؛ اى پيامبر خدا « ناكثان » چه أفرادى هستند ؟\r\nفرمود : آنان كه در مدينه با وى بيعت نمايند ، و در بصره آن را بشكنند ، عرض كردم : « قاسطان » چه كسانى هستند ؟ فرمود : معاويه و همدستان او از مردم دمشق ،\r\n","description":"","footnote":"","page_name":" 23 ","page_number":23},
  {"content":"\r\nبعد عرض كردم « مارقان » كيانند ؟ فرمود : اشخاصى كه در نهروان صفآرائى نمايند .\r\n\r\nباب 190 - معنى فرمايش پيغمبر « آن كس كه مژدهء خارج شدن آذر را بدهد پاداشش بهشت خواهد بود\r\n1 - ابن عبّاس گويد : روزى پيغمبر صلى الله عليه و آله به چند تن از اصحابشان كه در مسجد قبا در خدمت وى بودند فرمود : نخستين شخصى كه اكنون بر شما وارد شود مردى از اهل بهشت است ، چون اين سخن را از آن بزرگوار شنيدند ، گروهى از ايشان برخاسته و بيرون رفتند ، و هر يك از آنان قصد داشت كه سريعتر مراجعت نمايد تا خود نخستين واردشونده باشد و در نتيجه بهشتى گردد ، پيغمبر صلى الله عليه و آله به نيّت آنان پىبرد ، و به باقى ماندهء اصحابش كه نزد وى بودند فرمود ؛ به زودى چند\r\n","description":"","footnote":"","page_name":" 24 ","page_number":24},
  {"content":"\r\nتن بر شما وارد مىشوند كه از جهت زودتر رسيدن در حال سبقت از يك ديگرند ، پس هر كدام از آنان كه مرا به خروج « آذر » مژده دهد اهل بهشت است . سپس آنان كه بيرون رفته بودند بازگشتند و أبو ذر نيز همراهشان بود ، آنگاه پيغمبر صلى الله عليه و آله به ايشان فرمود : ما اكنون در كدام يك از ماه‌هاى رومى بسر مىبريم ؟ أبو ذر گفت : يا رسول الله آذر بپايان رسيده است . پيغمبر صلى الله عليه و آله فرمود : اى أبا ذرّ آن را مىدانستم و ليكن دوست داشتم قوم من بفهمند كه تو مردى از اهل بهشت مىباشى ، و چگونه چنان نباشد ، حال آنكه پس از من بدليل علاقه ات به اهل بيتم تو را از حرم من دور گردانند ، و تنها زندگى خواهى نمود ، و تنها خواهى مرد ، و قومى كه عهده دار مراسم كفن و دفنت بشوند بسبب تو سعادتمند گردند و در بهشت جاودانى كه به پرهيزگاران نويد داده شده همراه من خواهند بود .\r\n\r\nباب 191 - معنى فرمايش پيغمبر صلى الله عليه و آله به علىّ عليه السّلام : يا علىّ براى تو گنجى است در بهشت ، و تو اختيار دار كران تا كران بهشت مىباشى\r\n1 - ابو الطفيل از امير المؤمنين عليه السّلام روايت نموده كه پيامبر خدا صلى الله عليه و آله\r\n","description":"","footnote":"","page_name":" 25 ","page_number":25},
  {"content":"\r\nفرمود : يا علىّ براى تو در بهشت گنجى است و تو مالك دو سوى آن هستى . در حال نماز نگاهى را به نگاه ديگر مپيوند ، در اولى رخصت دارى و در دومى نه . مصنّف اين كتاب - رضى الله عنه - گويد : معنى فرمايش پيغمبر صلى الله عليه و آله :\r\n( همانا براى تو گنجى است در بهشت ) يعنى كليد نعمتهاى بهشت در اختيار تو است ، و آن بدين جهت است كه گنج در نظر مردم فقط به اندوخته اى از طلا و نقره گفته مىشود و انسان آن را ذخيره نمىسازد مگر از ترس تهيدستى ، و به هيچ كار نيايد مگر براى داد و ستد در اوقاتى كه نياز به آن است ، امّا در بهشت نه نيازى است و نه نيازمندى وجود دارد ، زيرا بهشت خانهء أمن است از هر نيازى و آسيبى ، و هر آنچه نفسها بخواهند و چشمها از ديدارش لذّت برند در آن موجود است ، پس اين گنج عبارت از كليد ( بهشت ) است . و آن بدين سبب است كه على عليه السّلام بخشندهء بهشت است ، و البتّه مقسّم بهشت و دوزخ بودن عليّ عليه السّلام نيز به اين علَّت مىباشد كه ملاك ورود به هر يك از آن دو مكان ، ايمان و كفر است ، و پيغمبر\r\n","description":"","footnote":"","page_name":" 26 ","page_number":26},
  {"content":"\r\nصلى الله عليه و آله فرموده : « يا علىّ دوستى با تو ايمان ، و كينه ورزى با تو نفاق و كفر است » و علىّ عليه السّلام به همين جهت مقسّم بهشت و جهنّم مىباشد ، و چنان كه يكى اساتيد مىفرمود : منظور از اين گنج فرزند آن بزرگوار محسن عليه السّلام است كه چون حضرت فاطمه - سلام الله عليها - بين دو در فشرده شد ، او را سقط نمود ، و دليل آورم به خبرى كه در بارهء اولاد سقط شده روايت گرديده كه خشمگين بر در بهشت مىايستد ، به او گفته مىشود : به بهشت وارد شو ! مىگويد : داخل نمىگردم مگر آنكه پدر و مادرم قبل از من وارد شوند ، و طبق حديثى كه نقل شده : خداوند متعال حضرت ابراهيم و ساره را سرپرست اولاد مؤمنان نموده و آنان بوسيلهء درختى كه در بهشت است و داراى نوكى مانند نوك پستان گاو مىباشد تغذيه مىگردند ، پس چون قيامت فرا رسد ؛ لباسهاى زيبا بر آنان پوشانده شده و با عطريّات بهشتى خوشبو گشته ، و به پدرانشان اهدا مىگردند ، و از آن هنگام آنان با پدرانشان در بهشت فرمانروايند .\r\nامّا فرمودهء آن بزرگوار صلى الله عليه و آله و « تو مالك دو سوى ابتدا و انتهاى آن هستى » به اين معنى است كه حسن و حسين ( عليهما السّلام ) دو گلدسته و منارهء بهشتند ، بدليل آن روايتى از رسول خدا صلى الله عليه و آله كه فرموده است : براستى كه خداوند بوسيلهء آن دو بهشت خود را آرايش مىدهد همچنان كه زنان با دو گوشواره كه بر\r\n","description":"","footnote":"","page_name":" 27 ","page_number":27},
  {"content":"\r\nگوش مىآويزند خود را مىآرايند ، و خبر ديگرى كه « خداوند بوسيلهء آن دو عرش خود را مىآرايد » . و با نگرشى ديگر ؛ معنى فرمايش پيغمبر صلى الله عليه و آله « و انت ذو قرنيها » يعنى تو صاحب دو سوى دنيا هستى و بر خاور و باختر آن حجّتى ، و صاحب امر و نهى در آن مىباشى ، ( يعنى شاخ شرق و غرب در يد تو است ) و هر شاخدارى در هر زمانى اگر شاخ او را بگيرند ، پس او را گرفته‌اند ، و گاهى به پادشاهى كه زمام امور كشور را بدست گرفته تعبير مىشود كه : موى پيشانى را گرفته ، چنانچه خداوند فرمود : * ( ما مِنْ دَابَّةٍ إِلَّا هُوَ آخِذٌ بِناصِيَتِها ) * ( هيچ جنبنده اى نيست مگر كه خدا گرفته است موى پيشانى او را - هود 11 : 56 ) ( يعنى او قادر و مالك و غالب بر همه چيز است ) . و بنا بر اين معنايش اين است كه امير المؤمنين عليه السّلام مالك حكومت دنياست در گرفتن داد ستمديدگان ، و رسوا كردن بيدادگران ، و برپاداشتن حدود شرعى هر گاه واجب باشد و ترك آن در صورتى كه واجب نباشد ، و در انعقاد پيمانها ، و قراردادهاى بازرگانى ، و سر و سامان دادن به كارها ، و ابطال حكمى كه داده شده ، و يا استوار كردن آن ، و در بازداشتن از كارهائى كه در ترك آن ثواب و در انجامش عقاب مىباشد ، و جايز ساختن بعضى از امور ممنوعه ، و در گرفتن حقوق واجب از مسلمين و واگذاردن آن به نيازمندان ، و در بازداشت نمودن\r\n","description":"","footnote":"","page_name":" 28 ","page_number":28},
  {"content":"\r\nمجرمين و رها ساختن آنان ، و در ترغيب و ترساندن . و از ديد ديگر معنايش اين است كه امير مؤمنان عليه السّلام صاحب دو قرن اين امّت است ، همچنان كه ذو القرنين براى مردم زمان خودش بود ، و آن بدين جهت بود كه طرف راست سرش را ضربه اى زدند مدّتى از آنان دور گرديد و سپس به ميانشان بازگشت و به تبليغات خود ادامه داد ، و بر طرف ديگر سرش زدند ، و فرمايش امام صادق عليه السّلام اين نظريه را تأييد مىكند كه فرمود : « ذو القرنين نه پيغمبر بود و نه پادشاه ، و جز اين نيست كه بنده اى خدا دوست بود و خدا هم او را دوست مىداشت و از خداوند پند و اندرز خواست پروردگار او را پند داد ، در ميان شما هم مانند او هست » حضرت با جملهء اخير امير مؤمنان بودن علىّ عليه السّلام را در نظر گرفته است . و تمامى اين معناها درست مىباشد و ظاهر فرمايش نبىّ اكرم صلى الله عليه و آله « لك كنز في الجنّة و أنت ذو قرنيها »\r\nبا تمامى آنها سازش دارد .\r\n\r\nباب 192 - معنى « عربيّت »\r\n1 - حنان بن سدير از پدرش از امام باقر عليه السّلام روايت نموده كه فرمود : در\r\n","description":"","footnote":"","page_name":" 29 ","page_number":29},
  {"content":"\r\nروز فتح مكَّه پيغمبر صلى الله عليه و آله به منبر رفت و فرمود : اى مردم همانا خداوند خودستايى جاهليّت ، و به خود باليدن به سبب پدران را از بين برد ، آگاه باشيد كه همهء شما از نژاد حضرت آدم هستند ، و آدم از گل آفريده شده ، و بهترين بندگان در درگاه خداوند ، پرهيزكارترين آنان است ، عرب بودن نژاد و تبار كسى نيست بلكه آن زبانى است براى گويائى ، پس هر كس كه به سبب آن عملش اندك باشد نژادش او را به بهشت خدا نمىرساند ، آگاه باشيد هر خونى كه در جاهليّت ريخته شده يا كينه اى كه در آن زمان بوده ، تا روز قيامت زير پا نهادم و ملغى ساختم ( و ديگر كسى حق ندارد براى انتقام گرفتن آن اقدام نمايد ) .\r\n\r\nباب 193 - معنى لئيم و كريم\r\n1 - مفضّل بن عمر گويد : امام صادق عليه السّلام فرمود : بين سلمان و مردى درگيرى لفظى پيش آمد ، آن مرد به سلمان گفت : تو كيستى و چيستى ؟ سلمان به او پاسخ داد : و امّا آغاز من و تو نطفه ايست گنديده و پايان من و تو هم مردار\r\n","description":"","footnote":"","page_name":" 30 ","page_number":30},
  {"content":"\r\nبدبويى است پس هر گاه روز قيامت شود و ميزان سنجش اعمال برپاگردد ، هر كس كه كفّهء اعمال پسنديده اش سنگين باشد او بزرگوار است و كفّهء رفتار پسنديدهء هر كس كه سبك باشد ، او پست است .\r\n\r\nباب 194 - معنى قانع و معتر\r\n1 - عبد الرّحمن بن أبى عبد الله از امام صادق عليه السّلام روايت كرد كه در تفسير فرمودهء خداى عزّ و جلّ * ( فَإِذا وَجَبَتْ جُنُوبُها ) * پس چون بيفتد بر زمين پهلوهاى شتران نحر گشته‌اند ( كنايه از مرگ آنهاست ) * ( فَكُلُوا مِنْها وَأَطْعِمُوا الْقانِعَ وَالْمُعْتَرَّ ) * ( پس بخوريد از گوشت آنها و بخورانيد بينوايان قناعتكنندهء غير سائل و بينواى سئوالكننده را - حج 22 : 36 ) فرمود : « قانع » كسى است كه خرسند مىشود به آنچه به او داده اى و از كمى آن روى درهم نكشد و خشمگين نگردد ، و از غضب كف از گوشهء دهانش خارج نگردد ، و « معتر » آنست كه بر تو بگذرد تا تو غذايش دهى .\r\n2 - سيف تمّار گويد : امام صادق عليه السّلام فرمود : زمانى سعيد بن عبد الملك به\r\n","description":"","footnote":"","page_name":" 31 ","page_number":31},
  {"content":"\r\nحجّ آمده بود و با پدرم برخورد كرد و پرسيد : قربانىاى آورده‌ام با آن چه كنم ؟\r\nپدرم فرمود : آن را سه قسمت كن يك سوم آن را به خانوادهء خودت ، و يك سومش را به تهيدست قانع ، و يك سوم ديگر آن را به مسكين بده ، من عرض كردم :\r\n« مسكين » سائل و درخواستكننده است ؟ فرمود : بلى . و « قانع » كسى كه به هر چه برايش فرستى بسنده مىكند از پاره اى گوشت يا بيشتر ، و « معتر » خودش را به تو مىنمايد باميد ، ولى درخواستى از تو نمىكند .\r\n3 - و رسول خدا فرمود : پذيرفته نمىشود گواهى شخص خيانتكار چه مرد باشد چه زن و همچنين كينه توز ، و آن كس كه با طرف سابقهء دشمنى دارد ، و نيز آن كس كه مورد تهمت باشد از جهت خويشى و وابستگى ( يعنى احتمال داده شود بسود خويش و قوم خود گواهى مىدهد ) و نه آنكه از ديگران به او سودى مىرسد و جزء وابستگان آن كس است كه بسود او گواهى مىدهد .\r\nمؤلَّف گويد : امّا خيانت در غير مال در اشياء بسيارى وارد است ، مثلًا آنكه شخصى را انسان بر ناموس خود امين بداند و او خيانت كند و امانت را در باره اش رعايت ننمايد ، ديگر اينكه رازى را به كسى بگويند و وى رازدارى نكرده ، راز - گوينده را در اثر آشكار كردن آن به هلاكت اندازد يا موجب سرافكندگى او گردد ،\r\n","description":"","footnote":"","page_name":" 32 ","page_number":32},
  {"content":"\r\nو آنكه او را بر داورى ميان دو تن يا بيشتر بگمارند و او بعدل رفتار نكند و حقّ را نگويد ، و ديگر آنكه بيت المال را در اختيار او بگذارند و او خيانت كند و يا آن كس كه شهادتى را كتمان كند ، و يا با او مشورت كنند و او راه صواب و درست را بداند و از روى عمد بخلاف نظر دهد ، و از اين قبيل امور ( كه همگى خيانت محسوب مىشود ) ، و « غمر » كينه ورزى و دشمنى است ، و امّا ظنين در ولاء يعنى آنكه ناپاك زاده باشد يا وابسته به كسانى باشد كه از آنها نيست ، و ممكن است مراد كسى باشد كه بسود وابستگان خود شهادت مىدهد بدليل وابستگيش ، و يا آنكه در ديانتش مورد تهمت است ، و قانع آن كس است كه در وابستگى با قومى چنان خصوصى شده كه از نزديكان آنان به حساب مىآيد مانند خادم و مزدور و كلفت و نوكر ( و از اين جهت شهادت او بنفع آنان پذيرفته نيست ) و اصل « قنوع » آن است كه شخص با شخص ديگرى باشد ، و از او بخواهد كه احسانش شامل حال وى گردد و با زبان از وى درخواست كند كه از خير خود بهره مندش سازد ، بنا بر اين چون اين شخص گذران زندگى خويشتن را از آنان مىخواهد ، جايز نيست كه به نفعشان گواهى دهد ، خداوند فرموده : * ( فَكُلُوا مِنْها وَأَطْعِمُوا الْقانِعَ وَالْمُعْتَرَّ ) * - ترجمهء آن گذشت - حج : 36 )\r\n","description":"","footnote":"","page_name":" 33 ","page_number":33},
  {"content":"\r\nبنا بر اين « قانع » كسى است كه به آنچه به او داده مىشود خرسند ميگردد ، و درخواست هم مىنمايد ، و « معتر » نيازمندى است كه پيش مىآيد و به گوشه و كنايه درماندگى خود را آشكار مىسازد ولى درخواست نمىكند ، و گفته مىشود :\r\n« قنع يقنع قنوعاً » ( اظهار حاجت كردن بخوارى ) از همين « قنوع » گرفته شده ، و قانعى كه به آنچه خدا به او داده راضى است از آن باب نيست . ( بلكه از « قنع يقنع قنعاً » مثل « فرح يفرح » اقتباس گرديده است ) . و نيز « قنعت ، أقنع قناعة » عين الفعل ماضيش كسره دارد ، و آن كه مصدرش « قنوع » است عين الفعل ماضيش فتحه دارد ( مثل منع يمنع ) ، و اشتقاق هر يك از مصدرى جداگانه است آن از « قنوع » ( 1 ) است و اين از « قناعت » .\r\n\r\n\r\nباب 195 - معنى گفتهء حضرت ابراهيم عليه السّلام * ( بَلْ فَعَلَه كَبِيرُهُمْ ) * و معنى * ( إِنِّي سَقِيمٌ ) * و معنى قول حضرت يوسف عليه السّلام * ( « إِنَّكُمْ لَسارِقُونَ » ) *\r\n1 - صالح بن سعيد به نقل از يكى از راويان از امام صادق عليه السّلام روايت\r\n","description":"","footnote":"\r\n( 1 ) در قاموس اللَّغة آمده است كه گويند : « نسأل اللَّه القناعة و نعوذ باللَّه من القنوع » از خداوند قناعت را مسألت مىنمايم و از قنوع بد و پناه مىبرم .\r\n","page_name":" 34 ","page_number":34},
  {"content":"\r\nنمود كه : از آن حضرت در بارهء تفسير فرمايش خداى عزّ و جلّ در داستان ابراهيم عليه السّلام * ( قالَ بَلْ فَعَلَه كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ ) * ( گفت بلكه در هم شكسته بتها را بزرگ ايشان كه اين بت باشد پس از ايشان بپرسيد اگر هستند سخن گويان - انبيا 21 : 63 ) پرسيدم ، فرمود : بزرگشان بتها را نشكسته ، و ابراهيم عليه السّلام نيز دروغ نگفته بود ، عرض كردم : آن چگونه است ؟ فرمود : جز اين نيست كه ابراهيم عليه السّلام فرمود : « اگر بتها سخن مىگويند اين سؤال را از آنها بكنيد » اگر سخن گفتند پس كار بت بزرگ مىباشد ، و اگر سخن نگفتند ، پس بزرگشان كارى نكرده است ، آنها سخن نگفتند ، و ابراهيم هم دروغ نگفته است . ( چون كلام به شرط محال تعليق شده ، موجب دروغ كه منافى عصمت است نيست ، و خلاصهء معنى آيه اين است كه بت بزرگ ايشان را شكسته اگر بسخن آيند و پاسخ شما را بدهند ، ليكن چون جواب گفتن ايشان محال است ، پس اينكه بزرگ ايشان آنها را شكسته باشد نيز محال است ، زيرا تعليق امرى بر محال ، محال است ، و طلب سؤال نيز مشروط بر گويائى ايشان است . منهج الصّادقين 6 : 81 ) . راوى گويد : عرض كردم ، فرمايش خداى عزّ و جلّ در ماجراى حضرت يوسف عليه السّلام كه فرمود : * ( أَيَّتُهَا الْعِيرُ إِنَّكُمْ لَسارِقُونَ ) * ( منادى اعلام كرد : اى كاروانيان هر آينه شما دزدها هستيد - يوسف 12 : 70 ) چيست ؟ فرمود : آنان يوسف را از پدرش دزديده بودند نه پيمانه را ، مگر نمىبينى كه او به ايشان گفته است : * ( ما ذا\r\n","description":"","footnote":"","page_name":" 35 ","page_number":35},
  {"content":"\r\nتَفْقِدُونَ قالُوا نَفْقِدُ صُواعَ الْمَلِكِ ) * ( شما چه چيز را گم كرده‌ايد ؟ ( كارگزاران يوسف ) گفتند : ما پيمانهء ملك را كه با آن غلَّه را وزن كرده بود از دست داده‌ايم - يوسف 12 : 71 ) ( صاع و زنى معيّن است ) و نفرموده : « سرّقتم » ( شما پيمانهء شاه را دزديده‌ايد ) قطعا با جملهء * ( « إِنَّكُمْ لَسارِقُونَ » ) * قصد كرده « شما يوسف را از پدرش دزديده‌ايد » .\r\nسپس عرض كردم : قول ابراهيم عليه السّلام * ( « إِنِّي سَقِيمٌ » ) * چيست ؟ فرمود : ابراهيم بيمار نبود ، و دروغ هم نگفته بود . قطعا به اين جمله اراده نموده كه ( در حال مهلت نظر و اكتساب معرفت ) بيمار در دينش است و روايت شده كه مقصودش از * ( « إِنِّي سَقِيمٌ » ) * يعنى در آينده بيمار خواهم شد و هر ميّتى بيمار است ، و خداوند عزّ و جلّ به پيغمبر خود فرموده است : * ( إِنَّكَ مَيِّتٌ ، ) * ( يعنى بدرستى كه تو خواهى مرد - زمر 39 : 30 ) . و روايت شده : مقصود حضرت ابراهيم از * ( « إِنِّي سَقِيمٌ » ) * يعنى اندوهگين و غصّه دارم از مصائبى كه بر حسين بن علىّ عليهما السّلام وارد خواهد شد .\r\n\r\nباب 196 - معنى ملك كبيرى كه خداوند آن را در قرآن ياد كرده است\r\n1 - عبّاس بن يزيد گويد : روزى در محضر امام صادق عليه السّلام نشسته بودم ، به\r\n","description":"","footnote":"","page_name":" 36 ","page_number":36},
  {"content":"\r\nآن حضرت عرض كردم : مرا آگاه ساز از فرمودهء خداى عزّ و جلّ * ( وَإِذا رَأَيْتَ ثَمَّ رَأَيْتَ نَعِيماً وَمُلْكاً كَبِيراً ) * ( و گاهى كه بنگرى آنجا نعمتهائى و پادشاهيى بزرگى بينى - دهر 76 : 20 ) پادشاهى كه خدا آنچنان بزرگ شمرده كه « كبيرش » ناميده چيست ؟ فرمود : چون خداوند اهل بهشت را وارد آنجا كند پيكى به نزد وليّى از اولياء خود فرستد ، آن پيك مشاهده مىكند دربانها در جلوى منزل اويند ، پس به او چنين گويند : اينجا بايست تا ما برويم و برايت اجازهء ورود بگيريم ، و پيك پروردگارش جز با اجازه نمىتواند خود را به او برساند ، و اين است معنى قول خداوند * ( وَإِذا رَأَيْتَ . . . ) * .\r\n\r\nباب 197 - معنى « ازرام »\r\n1 - خبر داد بما يونس از حسن بصرى كه وقتى حسين بن علىّ عليهما السّلام را خدمت پيامبر خدا صلى الله عليه و آله آوردند ، او را در دامان خود نهاد و حسين بر دامان آن حضرت بول كرد ، كسى طفل را گرفت تا از دامان رسول خدا صلى الله عليه و آله دورش\r\n","description":"","footnote":"","page_name":" 37 ","page_number":37},
  {"content":"\r\nسازد ، فرمود : بول پسرم را قطع نكنيد و او را نترسانيد و سپس فرمود : مقدارى آب آوردند و بر آنجا ريخت .\r\nاصمعىّ گويد : « ازرام » بمعنى بريدن است ، هر گاه هنگام بول كردن ، ادرار كسى قطع گردد به او گفته مىشود : « قد ازرمت بولك » ادرارت را بندآوردى هر گاه ديگرى آن را قطع كرده باشد ، گفته مىشود : « ازرمه غيره » ، وقتى بول تمام شود و قطع گردد ، گفته مىشود : « زرم البول نفسه » .\r\n\r\nباب 198 - معنى « غلول » خيانت كردن در غنيمت و « سحت » رباخوارگى و رشوه\r\n1 - عمّار بن مروان گويد : از امام صادق عليه السّلام پرسيدم « غلول » يعنى چه ؟\r\nفرمود : هر چيزى كه در آن به امام خيانت شده باشد ، آن « سحت » است ، و خوردن مال يتيم « سحت » است ( حرام و كسبى كه موجب ننگ و عار شود چون جاسوسى و رباخوارى و رشوه . . . ) و « سحت » انواع فراوان دارد ؛ از جمله مالى است كه از كارگزارى واليان ستمكار بدست مىآيد ، و ديگر دستمزد قاضيان و مزد\r\n","description":"","footnote":"","page_name":" 38 ","page_number":38},
  {"content":"\r\nزنان فاحشه ، و بهاى فروش شراب و بهاى شراب خرما و جو و آبى كه از چوب و غيره گيرند كه مستى آورد ، و رباخوارى پس از اينكه بفهمد حرام است ، اى عمّار ! امّا رشوه گرفتن در داوريها همانا كفرورزيدن به خداى بزرگ و پيامبر اوست .\r\n\r\nباب 199 - معنى قول پيغمبر صلى الله عليه و آله : زنان را بسبب امانت پروردگار گرفته‌ايد و عورتهاى ايشان را به سبب كلمات خدا حلال ساخته ايد\r\n1 - سليمان بن داود حديثى را مرفوعا نقل نموده ، گويد : پيامبر خدا صلى الله عليه و آله فرمود : « آنان را از خدا به امانت گرفته و فرجهاى ايشان را به سبب كلمات خدا حلال نموده‌ايد » امّا امانت آن عهدى است كه خداوند عزّ و جلّ بر آدم هنگامى كه حوّا را به ازدواج او در آورد گرفت ، و أمّا كلمات آنكه خداوند به آن شرط كرد بر آدم كه وى را بپرستد و چيزى را به او شريك نسازد ، و زنا نكند ، و غير از او ولىّ نگيرد .\r\n","description":"","footnote":"","page_name":" 39 ","page_number":39},
  {"content":"\r\n\r\nباب 200 - معنى مبارك\r\n1 - عبد الله بن جبله از قول مردى از امام صادق عليه السّلام روايت نموده در فرمودهء خداوند عزّ و جلّ * ( وَجَعَلَنِي مُبارَكاً أَيْنَ ما كُنْتُ ) * ( و ساخت مرا با بركت و نفع هر كجا كه باشم - مريم 19 : 31 ) فرمود : مبارك يعنى بسيار سودمند .\r\n\r\nباب 201 - معنى فرمودهء امام صادق عليه السّلام ترّ ترّ حمران ، معنى مِطمَر\r\n1 - حمزه و محمّد دو فرزند حمران گفته‌اند : با گروهى از بزرگان اصحاب امام صادق عليه السّلام در محضر مقدّسش بوديم و حمران بن أعيَن هم در ميان ما بود ، ما سخت سرگرم مناظره و بحث بوديم و حمران ساكت بود و هيچ نمىگفت ، امام صادق عليه السّلام به او فرمود : حُمران چه شده است كه سخنى نمىگويى ؟ عرض كرد :\r\nسرورم ، من با خود عهد كرده‌ام در انجمنى كه شما حضور داشته باشيد سخن\r\n","description":"","footnote":"","page_name":" 40 ","page_number":40},
  {"content":"\r\nنگويم ( تا استفادهء بيشترى برم ) . امام صادق عليه السّلام فرمود : من به تو اجازه مىدهم كه بگوئى ، شروع كن ( بگو ) ! آنگاه حُمران گفت : گواهى مىدهم كه نيست معبود بر حقّى جز خدا ، او يگانه است و شريكى ندارد ، نه همسرى گرفته و نه فرزندى دارد ، و از دو حدّ خارج است : يكى ؛ نبودن ، و ديگرى شبيه بودن به موجودى ، و در افعال بندگان سخن حقّ بين اين دو گفته است ( جبر و تفويض ) نه جبر است و نه تفويض ( يعنى اختيار است ) ، و گواهى مىدهم كه محمّد صلى الله عليه و آله بنده و پيامبر اوست ، كه فرستاده است وى را همراه با هدايت ( كه قرآن ، محض هدايت است ) و به دين درست ( كه اسلام آئين حقّ است ) تا آشكار سازد و غالب گرداند آئين خويش را بر همهء دينها ، و احكام آنها را ( پاره اى را از جهت اصل و پاره اى را از جهت كيفيّت ) منسوخ سازد ، هر چند مشركان مايل نباشند ، و گواهى مىدهم كه بهشت حقّ است و آتش جهنّم حقّ ، و بر انگيخته شدن پس از مرگ حقّ است ، گواهى مىدهم كه يقينا علىّ عليه السّلام حجّت خداست بر مخلوقش ، مردم نمىتوانند آن را ناديده بگيرند و پس از او حسن عليه السّلام ، و بعد از او حسين عليه السّلام سپس علىّ بن الحسين بعد محمّد بن علىّ ، و بعد تو ، اى سرور من پس از ايشان ، وقتى سخنش به اينجا رسيد حضرت صادق عليه السّلام فرمود : مقياس حقّ مقياس حمران است ، آنگاه\r\n","description":"","footnote":"","page_name":" 41 ","page_number":41},
  {"content":"\r\nفرمود : اى حمران « مطمرى » بين خودت و جهان كشيدى . گفتم : آقاى من « مطمر » چيست ؟ فرمود : شما آن را ( شاقول يا ) ريسمان بنّايى مىناميد ، پس هر كس كه تو را در اين امر مخالفت نمايد ، بىدين است . حمران گفت : و اگر چه نژاد او به حضرت علىّ عليه السّلام و فاطمه سلام الله عليها رسد ؟ امام عليه السّلام فرمود : و حتّى اگر تبارش محمّدى و علويّ و فاطميّ باشد .\r\n2 - عبد الله بن سنان گويد ، امام صادق عليه السّلام فرمود : ميان شما و كسى كه مخالف شما است ، چيزى نيست مگر « مطمر » ، عرض كردم : « مطمر » چيست ؟\r\nفرمود : چيزى است كه شما آن را « تر » ( ريسمانكار بنّايان ) مىناميد ، پس هر گاه كسى با شما مخالفت كند و از آن بگذرد ( يعنى به چپ و يا راست ميل كند ) ، از او بيزارى جوئيد ، هر چند تبارش علوىّ و فاطمىّ باشد .\r\n\r\nباب 202 - معنى باغى و عادى\r\n1 - بزنطىّ از شخصى كه خود او را ياد كرده ، از امام صادق عليه السّلام روايت\r\n","description":"","footnote":"","page_name":" 42 ","page_number":42},
  {"content":"\r\nنموده كه در تفسير فرمودهء خداوند عزّ و جلّ : * ( فَمَنِ اضْطُرَّ غَيْرَ باغٍ وَلا عادٍ ) * ( پس آن كس كه ناچار گشته ، نه ستمگر باشد و نه تجاوزكار - بقره 2 : 173 و انعام 6 :\r\n145 ) فرمود : « باغي » ( فاعل بغي بمعنى كسى كه از حقّ سرپيچى كند ) يعنى شخصى كه عليه امام شورش نمايد ، و « عادى » ( اسم فاعل از عدا بمعنى تندروى ، تجاوز ، ستمگرى ) دزد ميان راه است كه در وقت اضطرار خوردن مردار بر او جايز نيست .\r\nو روايت شده است « عادى » دزد است ، و « باغى » شكارچى است كه خواندن نماز شكسته در سفر و همچنين خوردن گوشت مردار در صورت ناچارى ، بر آنان جايز نيست .\r\n\r\nباب 203 - معنى اوقيّة و نشّ\r\n1 - ابن ابى عمير از يكى روات ما از امام صادق عليه السّلام روايت نموده كه فرمود : پيغمبر خدا صلى الله عليه و آله مهريّهء هيچ يك از همسران خود و همچنين مهريّهء هيچ يك از دخترانش را بيش از دوازده « اوقيّة و نشّ » تعيين نكرده و « أوقيّه » چهل درهم ، و « نشّ » بيست درهم است كه نصف اوقيّة مىباشد .\r\n","description":"","footnote":"","page_name":" 43 ","page_number":43},
  {"content":"\r\n\r\nباب 204 - معنى فرمايش امام صادق عليه السّلام : حرام نمىگردد از جهت شيرخوارگى مگر آنچه مجبور است\r\n1 - فضيل بن يسار گويد : امام صادق عليه السّلام فرمود : حرمت نياورد هيچ شيرى جز آنچه « مجبور » باشد ، گويد : پرسيدم : مجبور چيست ؟ فرمود : مادر تربيتكننده ( مادرى كه بپرورد ) ، يا دايه اى كه اجير شده ، يا كنيزى كه خريده شده باشد ، و هر چه مانند آن باشد حكمش همانست .\r\nشرح : كلمهء « مجبور » در كتاب من لا يحضره الفقيه همين گونه ضبط شده و در روايت تهذيب با تاء تأنيث يعنى « مجبوره » آمده است و در پاره اى از نسخ « مجبوره » با حاء بىنقطه ، و در برخى « مخبوره » با خاء ذكر شده است ، و ترجمهء فقيه گويد : صفت شير خواهد بود ، و امّا در تهذيب به هر سه صورت ذكر شده صفت زن شير دهنده است ، و نيز حصر را فقهاء اضافى دانسته‌اند ، و چنانچه زنى تبرّعا طفلى را شير دهد و شرائط ديگر نيز موجود باشد گويند حرمت مىآورد .\r\n","description":"","footnote":"","page_name":" 44 ","page_number":44},
  {"content":"\r\n\r\nباب 205 - معنى اغنا و اقنا\r\n1 - سكونى از امام صادق ( از پدرش ) از آبائش عليهم السّلام روايت كرده كه امير مؤمنان عليه السّلام در تفسير آيهء * ( وَأَنَّه هُوَ أَغْنى وَأَقْنى ) * ( و بدرستى كه او است كه توانگر نمايد و امكان دهد - نجم 53 : 48 ) فرمود : خدا بىنياز گرداند هر انسانى را ، از هر چه كه وسيلهء معيشت اوست ( خوردنى و آشاميدنى ) و او را خرسند گرداند به آنچه كه از راه كوشش و با سعى خويش ( از راه حلال ) بدست آورده است .\r\n\r\nباب 206 - توبهء خداى عزّ و جلّ بر خلق\r\n1 - علىّ بن عُقبه از پدرش از امام صادق عليه السّلام روايت نموده كه در مورد آيهء شريفهء * ( ثُمَّ تابَ عَلَيْهِمْ ) * يعنى : خداوند گذشت از ( لغزش ) آنان كه دلهايشان از ثبات بر ايمان ميل كرده بود ، پس خدا بر آنان لطف نمود ( توفيق توبه داد ) ( توبه 9 : 117 ) فرمود : مراد عفو كردن ( چشم پوشى ) گناه است .\r\n","description":"","footnote":"","page_name":" 45 ","page_number":45},
  {"content":"\r\n\r\nباب 207 - معناى ورقه ، حبّه ، ظلمات ارض ، رطب و يابس\r\n1 - أبو بصير گويد : از او ( ظاهرا امام صادق عليه السّلام ) در بارهء فرمودهء خداوند :\r\n* ( وَما تَسْقُطُ مِنْ وَرَقَةٍ إِلَّا يَعْلَمُها وَلا حَبَّةٍ فِي ظُلُماتِ الأَرْضِ وَلا رَطْبٍ وَلا يابِسٍ إِلَّا فِي كِتابٍ مُبِينٍ ) * ( علم خداوند بجزئيات به حدّى است كه ) هيچ برگى از درخت نيفتد مگر آنكه او آگاه است و هيچ دانه اى در تاريكىهاى زمين وجود ندارد و هيچ تر و خشكى نيست مگر آنكه ثبت است در كتاب روشن ( كه عبارت از علم خداست ) ( انعام 6 : 59 ) . فرمود : « ورقه » افتادن جنين ناقص از شكم ( مادر ) ، و « حبّه » فرزند ، و « ظلمات زمين » زهدان ( شكم يا پرده اى كه جنين در آن است ) ، و « رطب » آنچه زنده مىشود ، و « يابس » جنين ناقص الخلقه كه از شكم ( مادر ) افتد ؛ و چيز كم ، و تمامى اينها در كتاب آشكار ( علم خدا ، يا لوح محفوظ ) هست .\r\n","description":"","footnote":"","page_name":" 46 ","page_number":46},
  {"content":"\r\n\r\nباب 208 - معنى « سهم » از مالى كه شخصى به آن وصيّت نمايد\r\n1 - اسماعيل بن مسلم سكونىّ گويد : شخصى از امام صادق عليه السّلام در اين مورد كه مردى وصيّت مىكند سهمى از مالش به فلان مصرف برسد ، پرسيد : سهم چه مقدار است ؟ فرمود : سهم از هشت تا يكى است ، به دليل فرمودهء خداى عزّ و جلّ * ( إِنَّمَا الصَّدَقاتُ لِلْفُقَراءِ وَالْمَساكِينِ وَالْعامِلِينَ عَلَيْها وَالْمُؤَلَّفَةِ قُلُوبُهُمْ ، وَفِي الرِّقابِ وَالْغارِمِينَ وَفِي سَبِيلِ الله وَابْنِ السَّبِيلِ ) * ( جز اين نيست كه زكات واجب براى بينوايان ، بيچارگان ، و مأمورين جمع آورى زكات ، و قومى كه اسلام آورده باشند امّا در دلهايشان هنوز خالص و راسخ نشده‌اند ؛ يا هر كس كه به اين وسيله بتوان دلش را به اسلام مايل كرد ، و در آزاد كردن بردگان ، و بدهكاران ، و در راه خدا ، و رهگذرى كه از مال خود دور مانده و چيزى نداشته باشد كه به شهر خود برگردد - توبه 9 : 60 ) .\r\n2 - صفوان بن يحيى گويد : از حضرت رضا عليه السّلام در اين مورد كه مردى وصيّت مىكند به سهمى از مالش و نمىداند سهم چه مقدار است ! پرسيدم ، فرمود :\r\n","description":"","footnote":"","page_name":" 47 ","page_number":47},
  {"content":"\r\nآيا در احاديثى كه از امام صادق و امام باقر عليهما السّلام به شما رسيده در اين مورد چيزى نيست ؟ عرض كردم ؛ فدايت گردم ! از راويان حديثمان در اين مورد مطلبى از أجدادتان نشنيده‌ام كه نقل كرده باشند ، امام فرمود : سهم عبارت است از يك هشتم ، عرض كردم : قربانت شوم ! چگونه يك از هشت مىباشد ؟ فرمود : آيا قرآن را نخوانده اى ؟ عرض كردم : فدايت گردم ! خوانده‌ام ، ولى نمىدانم در كجاست ! ؟ فرمود : قول خداوند عزّ و جلّ * ( إِنَّمَا الصَّدَقاتُ لِلْفُقَراءِ . . . ) * ( كه آيه و ترجمه اش در حديث يك گذشت ) .\r\nسپس حضرت انگشتان مبارك به عقد هشت گرفت و فرمود : و اين چنين رسول خدا صلى الله عليه و آله آن را بر هشت سهم تقسيم فرمود و سهم يكى از هشت قسمت است . و روايت شده : سهم يك از شش است ( يك ششم ) و آن به اندازه اى است كه از مراد وصيّتكننده فهميده مىشود ، و بر حسب آنچه از سهام مالش ميان ايشان فهميده مىگردد .\r\n","description":"","footnote":"","page_name":" 48 ","page_number":48},
  {"content":"\r\n\r\nباب 209 - معنى « شيء » از مال كه شخص به آن وصيّت كند\r\n1 - أبو حمزه گويد : به حضرت زين العابدين عليه السّلام عرض كردم كه مردى وصيّت كرده « شيئي » از مالش به فلان مصرف برسد ، چه اندازه مىباشد ؟ به من فرمود : در كتاب عليّ عليه السّلام نوشته شده است : شيء از مال او شش يك مىباشد .\r\n\r\nباب 210 - معنى « جزء » از مال كه مردى به آن وصيّت نمايد\r\n1 - أبان بن تغلب از امام باقر عليه السّلام روايت نموده در مورد شخصى كه وصيّت كرده « جزء » از مالش به مصرفى برسد ، فرمود : « جزء » يك از ده تاست زيرا خداوند عزّ و جلّ فرموده : * ( ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ) * ( بر گير چهار گونه از\r\n","description":"","footnote":"","page_name":" 49 ","page_number":49},
  {"content":"\r\nپرنده را پس آموخته گردان آنها را بسوى خودت ) سپس بگذار بر هر كوهى بخشى از آنها را ( بقره 2 : 260 ) و كوهها ده تا بود و پرنده چهار تا پس بر هر كوهى جزئى از آنها را نهاد .\r\nو روايت شده : « جزء » يك از هفت است به دليل قول خداوند : * ( لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ ) * ( كه در آن هفت در است ، براى هر دسته از ايشان درى جداگانه - حجر 15 : 44 ) .\r\n2 - عبد الله بن سنان گويد : از امام صادق عليه السّلام پرسيدم ، زنى وصيّت كرده كه با ثلث مالش بدهى پسر برادرش پرداخته شود ، جزئى از مالش هم براى فلان مرد و فلان زن باشد ، من نفهميدم آن چيست ؟ نزد ابن ابى ليلى رفتيم و مسأله را مطرح كرديم ، حضرت فرمود : او چه گفت ؟ عرض كردم ، گفت : آن مرد و زن حقّى ندارند حضرت فرمود : به خدا قسم دروغ گفته ، آنان از ثلث ، يك دهم مىبرند .\r\n3 - حسين بن خالد گويد : از حضرت ابو الحسن امام كاظم عليهما السّلام در بارهء مردى كه وصيّت نموده « جزئى » از ثروتش به فلان مصرف برسد ، پرسيدم ،\r\n","description":"","footnote":"","page_name":" 50 ","page_number":50},
  {"content":"\r\nفرمود : هفت يك ثلث ميّت است .\r\n\r\nباب 211 - معنى « كثير » از مال\r\n1 - محمد بن أبى عمير از يكى از اصحاب ما از امام صادق عليه السّلام روايت نموده ، در بارهء مرديكه نذر كرده است مال « كثيرى » را خيرات كند ، فرمود :\r\n« كثير » هشتاد به بالا است ، بدليل قول خداوند تبارك و تعالى * ( لَقَدْ نَصَرَكُمُ الله فِي مَواطِنَ كَثِيرَةٍ ) * ( همانا خداوند ياريتان كرد در جاهاى فراوان - توبه 9 : 25 ) و آن هشتاد جا بود .\r\n\r\nباب 212 - معنى « قديم » از بردگان\r\n1 - داود بن محمّد نهرى از يك راوى نقل نموده كه ابن ابى سعيد مكارى\r\n","description":"","footnote":"","page_name":" 51 ","page_number":51},
  {"content":"\r\n( نامش حسين و نام پدرش هاشم و واقفى مذهب مىباشند و هر دو از بزرگان واقفه بوده‌اند كه [ بنقل از نجاشىّ 
  ] حسين مورد اعتماد است ولى كشّى رواياتى در ذمّش آورده است ) خدمت حضرت رضا عليه السّلام آمد و ( با كمال بىشرمى ) گفت : آيا خدا مرتبه ات را به جايى رسانده كه ادّعائى را مىكنى كه پدرت مدّعى آن ( امامت ) بود ؟ امام عليه السّلام به او فرمود : تو را چه شده ؟ خدا نورت ( چراغ عمر و دلت ) را خاموش سازد ، و بينوائى را در خانه ات وارد كند ! آيا نمىدانى كه خداوند به عمران عليه السّلام وحى نمود كه من تو را فرزند پسرى عطا خواهم كرد ، بعد از آن مريم را به وى ارزانى داشت و عيسى را به مريم كرامت نمود ، بنا بر اين عيسى از مريم بود و مريم از عيسى ، و آن دو يك وجودند ( و در يك درجه‌اند و ميان ايشان فرقى نباشد ) به همين ترتيب نيز من از پدرم مىباشم و پدرم از من است و هر دو يك چيز ( و در يك مرتبه ) هستيم ؟ ! آنگاه ابن أبى سعيد گفت : مىخواهم مسأله اى از تو بپرسم ، حضرت به او فرمود : گمان ندارم پاسخ مرا قبول كنى ، زيرا تو از افراد تحت سرپرستى من ( و شيعهء من ) نيستى ، با وجود اين بپرس ! او گفت : مردى هنگام جان دادن چنين وصيّت نمود : هر چه بردهء زر خريد « قديمى » كه من دارم در راه خدا آزاد باشند ، آيا بعد از مردن او كدام گروه از بردگان او آزاد مىشوند ؟\r\n","description":"","footnote":"","page_name":" 52 ","page_number":52},
  {"content":"\r\nفرمود : آرى خداوند در كتاب خود مىفرمايد : * ( حَتَّى عادَ كَالْعُرْجُونِ الْقَدِيمِ ) * ( تا وقتى كه مانند چوب خوشهء خرما كه كهنه باشد ، گردد - يس 36 : 39 ) .\r\n( دو چوب خوشهء خرما در مدّت شش ماه به شكل هلال مىگردد ) .\r\nمراد از « قديم » شش ماه و بالاتر مىباشد ، پس هر برده اى كه مدّت شش ماه در ملك او داخل گشته باشد ، قديم است ، و آزاد مىباشد ، گويد : چون از نزد آن حضرت بيرون رفت ( نابينا شد ) و به فقر و فاقهء عجيبى گرفتار شد كه از خوراك باندازهء گذران شبى را نمىتوانست تهيّه نمايد ، و به همان وضع بود تا مرد .\r\n\r\nباب 213 - معنى حبيس\r\n1 - عبد الرّحمن جعفى گويد : در مورد ارثهايى به ابن ابى ليلى شكايت كرده بودم ، و مدّتى رفت و آمد داشتم و او دست بدست مىكرد و كارم را به تأخير مىانداخت ، چون خيلى به طول انجاميد از او به امام صادق عليه السّلام شكايت نمودم ، فرمود : آيا او نمىداند كه پيامبر خدا صلى الله عليه و آله دستور داد به بازگرداندن بازداشت\r\n","description":"","footnote":"","page_name":" 53 ","page_number":53},
  {"content":"\r\nشده ، و اجرا كردن حكم خدا در آنچه از ميّت بجاى مانده ؟ گويد : سپس نزد ابن أبى ليلى آمدم و او آنچنان كه شيوه اش بود داورى كرد ، به او گفتم : من شكايت تو را به جعفر بن محمّد عليهما السّلام نمودم ، و به من چنين و چنان فرمود . ابن أبى ليلى مرا سوگند داد كه حتما آنها را به تو فرموده است ؛ من برايش قسم ياد كردم ، پس بر طبق آن برايم حكم داد .\r\n2 - ابن عيينهء بصرى گويد : من نزد ابن أبى ليلى ( متوفّى 148 در حكومت بنى اميّه و بنى عبّاس ، قاضى كوفه بود ، و قبل از ابو حنيفه به رأى فتوى مىداد ) شاهد بودم ؛ در بارهء مردى كه مال الاجاره اى را به يكى از خويشاوندانش داده و زمان مخصوصى را برايش معيّن نكرده بود ، سپس آن شخص از دنيا رفت ، بازماندگان آن مرد از كسى كه مرد مال الاجاره را در اختيار او گذارده بود ، نزد ابن أبى ليلى شكايت كردند ، او گفت : نظر من اينست ؛ همان گونه كه در هنگام زنده بودن صاحبش بوده باقى بماند ، محمّد بن مسلم ثقفىّ به او گفت : توجّه داشته باش كه علىّ بن ابى طالب - صلوات الله عليه - در اين مسجد بر خلاف حكم تو ، داورى\r\n","description":"","footnote":"","page_name":" 54 ","page_number":54},
  {"content":"\r\nنمود ، گفت : تو در اين مورد چه مىدانى ؟ پاسخ داد : شنيدم كه امام باقر عليه السّلام فرمود : علىّ بن ابى طالب صلوات الله عليه حكم داد به باز گردانيدن در بند شده و روان كردن ميراثها . پس ابن أبى ليلى به او گفت : كتابى دارى كه در آن چنين مطلبى نوشته شده باشد ؟ جواب داد : آرى ، گفت : بفرست آن را بياورند تا من ببينم .\r\nمحمّد بن مسلم به او گفت : به شرط آنكه جز به آن حديث بر جاى ديگر كتاب نگاه نكنى ! گفت : پذيرفتم . گويد : حديث را از حضرت باقر عليه السّلام در كتابى نشانش داد ، پس حكم خود را پس گرفت . و « حبيس » هر بازداشت و توقيفشده اى است تا زمان غير معلوم ، كه به ورثه بازگردانده شود ( ظاهرا اين بيان از مؤلَّف است ) .\r\n\r\nباب 214 - معنى صدود\r\n1 - عيسى بن عبد الله هاشمى از پدرش از جدّش روايت نموده گفت :\r\nپيغمبر اكرم صلى الله عليه و آله در معنى فرمودهء خداى عزّ و جلّ * ( وَلَمَّا ضُرِبَ ابْنُ مَرْيَمَ مَثَلًا إِذا\r\n","description":"","footnote":"","page_name":" 55 ","page_number":55},
  {"content":"\r\nقَوْمُكَ مِنْه يَصِدُّونَ ) * ( و چون زده شد به پسر مريم مثلى ، زود قوم تو ( كفّار قريش از روى استهزاء ) اظهار سرور كردند - زخرف 43 : 57 ) فرمود : « صدود » در لغت عرب به معنى خنده است .\r\n\r\nباب 215 - معنى تتبير\r\n1 - حفص بن غياث گويد : امام صادق عليه السّلام در بارهء قول خداوند * ( وَكُلاًّ تَبَّرْنا تَتْبِيراً ) * ( و همه را خرد و نيست كرديم نيست كردنى - فرقان 25 : 39 ) فرمود :\r\nيعنى در هم كوبيديم در هم كوبيدنى ، و فرمود : و آن از لغات نبطىهاست .\r\n\r\nباب 216 - معنى « أحقاب » زمانهاى دراز پى در پى\r\n1 - جعفر بن محمّد بن عقبه از شخصى از امام صادق عليه السّلام روايت نموده كه در تفسير قول خداوند * ( لابِثِينَ فِيها أَحْقاباً ) * ( در آن سالهاى پى در پى درنگ نمائيد - نبأ 78 : 23 ) فرمود : هشت دورهء پى در پى طولانى است و « حقبه » هشتاد سال\r\n","description":"","footnote":"","page_name":" 56 ","page_number":56},
  {"content":"\r\nاست ، و سال سيصد و شصت روز ، و هر روزى مانند هزار سال است از آنچه كه شما بشمار مىآوريد .\r\n\r\nباب 217 - معنى مشارق و مغارب\r\n1 - عبد الله بن حمّاد مرفوعا از امير المؤمنين عليه السّلام روايت مىكند كه در تفسير فرمودهء خداوند * ( بِرَبِّ الْمَشارِقِ وَالْمَغارِبِ ) * ( به خداى ، مشرقها و مغربهاى عالم كه ما قادريم - معارج : 40 ) فرمود : براى او سيصد و شصت مشرق و سيصد و شصت مغرب است ، خورشيد هر روز از يكى از آنها سر برمىدارد و پرتو افشانى مىكند و ديگر به آن برنمىگردد مگر در سال آينده ، و همچنين هر روز در افقى غروب مىنمايد كه در آن بر نمىگردد ، جز سال آينده .\r\n\r\nباب 218 - معنى عضباء و جدعاء\r\n1 - سكونىّ از امام صادق از پدرش از پدرانش عليهم السّلام روايت نموده\r\n","description":"","footnote":"","page_name":" 57 ","page_number":57},
  {"content":"\r\nكه پيغمبر خدا صلى الله عليه و آله فرمود : قربانى نكنيد حيوان لنگى را كه لنگيش آشكار باشد ، و همچنين حيوان يك چشمى را كه كورى آن چشمش معلوم باشد ، و حيوان لاغر و حيوان مبتلا به گرى و حيوان گوش بريده و حيوان شاخ شكسته را قربانى نكنيد . و « جدعاء » حيوانى است كه گوشش بريده شده باشد .\r\n\r\nباب 219 - معنى شرقاء ، خرقاء ، مقابله ، مدابره\r\n1 - شريح بن هانئ از علىّ عليه السّلام روايت نموده كه فرمود : پيغمبر خدا صلى الله عليه و آله در مورد گوسفند قربانى بما دستور داد كه چشم و گوشش سالم و كامل باشد ، و نهى فرمود ما را از « خرقاء » و « شرقاء » و « مقابلة » و « مدابرة » . « خرقاء » گوسفندى است كه لالهء گوش او دائره وار سوراخ شده ، و گوسفند « شرقاء » آن است كه گوشش به صورت افقى بريده شده باشد كه به اين طرف و آن طرف سرش بيفتد ، و « مقابلة » آن است كه از لالهء گوشش مقدارى بريده شده و آويزان مانده و جدا\r\n","description":"","footnote":"","page_name":" 58 ","page_number":58},
  {"content":"\r\nنشود ، مانند گوشت زائد و اگر شترى آن گونه شده باشد : « مزنّم » و « معلَّق » و « رعل » ناميده مىشود و « مدابره » آن است كه قسمت نهائى گوش گوسفند شكافته شود و آن را آويزان گذارند .\r\n\r\nباب 220 - معنى فرار به سوى خدا\r\n1 - ابو الجارود گويد : حضرت باقر عليه السّلام در معنى آيهء * ( فَفِرُّوا إِلَى الله إِنِّي لَكُمْ مِنْه نَذِيرٌ مُبِينٌ ) * ( پس بگريزيد بسوى خدا بدرستى كه من براى شما از او بيم دهنده اى آشكارم - ذاريات 51 : 50 ) فرمود : زيارت حجّ به سوى خداست .\r\n( مصحّح گويد : اين بيان يكى از مصداقهاى متعدّد گريز بسوى خداست كه با فهم راوى مناسب بوده است ) .\r\n\r\nباب 221 - معنى محصور و مصدود\r\n1 - محمّد بن أبى عمير و صفوان بن يحيى هر دو مرفوعا از امام صادق عليه السّلام\r\n","description":"","footnote":"","page_name":" 59 ","page_number":59},
  {"content":"\r\nروايت نموده‌اند كه فرمود : « محصور » غير از مصدود است و فرمود : « محصور » بيمار است و « مصدود » فردى است كه مشركين مانع او شده و او را از رفتن به خانهء خدا باز مىدارند ، چنان كه پيغمبر خدا صلى الله عليه و آله را در حديبيه باز گرداندند ، و از جهت مرض نيست ، و بر « مصدود » زنها حلالند ولى بر محصورنه .\r\nشرح : مراد از « محصور » كسى است كه بيمارى و مانند آن وى را بعد از احرام از انجام و اتمام مراسم حجّ باز دارد كه زنها بر او حلال نمىشوند ، چون او هنوز محرم است و اوست كه خداوند در باره اش فرمود : * ( وَأَتِمُّوا الْحَجَّ وَالْعُمْرَةَ لِلَّه فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ ) * ( و حجّ و عمره را براى خدا به پايان رسانيد و اگر « محصور » شديد هر چه امكان دارد براى شما از « هدى » ) .\r\n\r\nباب 222 - معنى روايتى كه گويد : اگر شخصى بر مركبى سوار شود كه بار بر پشت اوست ، و از روى آن بيفتد و بميرد ، وارد جهنّم مىگردد\r\n1 - مفضّل بن عمر گويد ؛ امام صادق عليه السّلام فرمود : هر كس سوار بر شتر باردار شود و از آن بيفتد و بر اثر آن بميرد وارد دوزخ مىگردد .\r\nمصنّف اين كتاب گويد : معنى فرمايش امام آن است كه شخص روى بار\r\n","description":"","footnote":"","page_name":" 60 ","page_number":60},
  {"content":"\r\nشتر سوار شود و هنگام پائين آمدن بدون آنكه به دستاويزى تكيه كند خود را پرت كند ، آن عمل ممنوع گرديده تا مبادا فردى از شما از روى عمد بيفتد و بر اثر آن بميرد پس خود قاتل خويشتن گردد ، و به سبب قتل نفس مستوجب ورود به جهنم گردد و اين حديث در صدد نهى از سوار شدن بر شتر باردار نيست ، و جز اين نيست كه نهى فرمود از فرو افكندن خود از پشت آن بدون آنكه به پالان يا زين آن بچسبد و حديثى كه مىگويد : ( هر كس سوار بر شتر باردار شود بايد وصيّت كند ) با اين بيان نمىخواهد آن را نهى كند بلكه امر به وصيّت كردن است ، چنان كه گفته‌اند ( هر كس به حجّ يا جهاد رود بايد وصيّت نمايد ) روشن است كه اين نهى جهاد و حجّ نيست و در آن زمان مردم جز بر شتر باردار سوار نمىشدند ، و هودجه مربوط به زمانهاى بعد بوده و در گذشته معروف و شايع نبوده است .\r\n( مرحوم مجلسى فرموده : ظاهرا مقصود شتران سركشى باشند كه هنوز رام نشده‌اند ) .\r\n\r\nباب 223 - معنى عجّ و ثجّ\r\n1 - اسماعيل بن مسلم از امام صادق از پدرش از نيايش از علىّ عليهم السّلام\r\n","description":"","footnote":"","page_name":" 61 ","page_number":61},
  {"content":"\r\nروايت نموده كه فرمود : جبرئيل بر پيغمبر صلى الله عليه و آله نازل شد و گفت : اى محمّد به اصحابت دستور ده به « عجّ » و « ثجّ » . « عجّ » بلند كردن آوازهاست به گفتن « لبّيك اللَّهم لبيك » و « ثجّ » كشتن قربانى و نحر زير گلوى شتر قربانى است كه به مكَّهء معظَّمه فرستند .\r\n\r\nباب 224 - معنى دباء ، مزفّت ، حنتم ، نقير\r\n1 - أبو ربيع شامىّ گويد : شخصى از امام صادق عليه السّلام در بارهء « نرد » ( بازى تخته نرد كه اسباب آن شبيه شطرنج و مركَّب از تخته و 30 مهره و دو طاس مىباشد ) و « شطرنج » ( بازى قمارى كه به فارسى شطرنگ خوانند ، و به معنى اندام چهارگانهء سپاه است يعنى فيل و اسب و عرّاده و پياده ) پرسيد ، فرمود : به آنها نزديك نشو ! عرض كردم : پس « سرود » ( آواز طرب انگيز ) چطور ؟ فرمود :\r\nخوب نيست ، انجام ندهيد . عرض كردم : « نبيذ » چطور ؟ فرمود : پيامبر خدا صلى الله عليه و آله نهى فرمود : از هر چيز مستىآور ، و هر چيز مستكننده حرام است . گفتم : پس ظرفهايى كه در آن ساخته مىشود ، چه ؟ فرمود : پيغمبر خدا صلى الله عليه و آله از « دبّاء » و\r\n","description":"","footnote":"","page_name":" 62 ","page_number":62},
  {"content":"\r\n« مزفّت » و « حنتم » و « نقير » نهى نموده است . عرض كردم : اينها چه باشند ؟\r\nفرمود : « دباء » پوست كدو و « مزفّت » خمره است و « حنتم » كوزهء سفالين كه گفته مىشود : سبوى سبز رنگى است ، و « نقير » كندوست ، چوبى كه مردم جاهليّت ميان آن را گود مىنمودند تا چند فرورفتگى در آن پيدا مىشد ، و در آنها شراب مىساختند ( و شراب آن تند و تيز مىباشد ) .\r\n\r\nباب 225 - معنى ضحك\r\n1 - عبد الرّحمن بن حجّاج گويد : امام صادق عليه السّلام در تفسير فرمودهء خداى عزّ و جلّ * ( فَضَحِكَتْ فَبَشَّرْناها بِإِسْحاقَ ) * ( پس در آن حال ساره را حيض آمد پس مژده داديم ما او را ( بر زبان ملائكه ) بوجود فرزندى بنام اسحق - هود 11 : 71 ) فرمود :\r\nيعنى از او خون حيض خارج شد .\r\n\r\nباب 226 - معنى نافله\r\n1 - يحيى بن عمران گويد : امام صادق عليه السّلام در معناى فرمودهء خداى\r\n","description":"","footnote":"","page_name":" 63 ","page_number":63},
  {"content":"\r\nعزّ و جلّ : * ( وَوَهَبْنا لَه إِسْحاقَ وَيَعْقُوبَ نافِلَةً ) * ( و بخشيديم ابراهيم را از ساره كه دختر عموى او بود پسرى بنام اسحاق ، و نبيره اى به او داديم بنام يعقوب ، در حالى كه او عطيه اى بود از جانب ما افزون بر خواسته اش - چون او پسرى از ما خواست و ما پسر و نبيره اى به او كرامت نموديم - انبيا 21 : 72 ) فرمود : فرزند فرزند « نافله » است ( به جهت آنكه زياده است بر فرزند ، زيرا نمازى كه بر فريضه زياده باشد را « نافله » مىگويند و غنيمت را « نفل » مىگويند به جهت آنكه زيادتى است مخصوص به امت مرحومه - منهج الصّادقين 6 : 89 ) .\r\n\r\nباب 227 - معنى « قطَّ »\r\nأصبغ گويد : علىّ عليه السّلام در تفسير قول خداوند : * ( وَقالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ ) * ( و اينها گفتند : پروردگارا در نصيب ما قبل از آنكه روز حساب فرا رسد تعجيل كن - ص 38 : 16 ) حضرت فرمود : مراد نصيبشان از عذاب است .\r\n","description":"","footnote":"","page_name":" 64 ","page_number":64},
  {"content":"\r\n\r\nباب 228 - معنى كواشف ، دواعى ، بغايا ، ذوات الازواج\r\n1 - محمّد بن فيض گويد : از امام صادق عليه السّلام در مورد « متعه » ( زنى را به نكاح موقّت در آوردن جهت انتفاع و لذّت بردن چند روزه ) پرسيدم . فرمود :\r\nاشكالى ندارد اگر آن زن شناختى از ولايت ائمّه عليهم السّلام داشته باشد . گفتم :\r\nفدايت شوم اگر شناختى نداشت چطور ؟ فرمود : مسأله ( ولايت يا متعه ) را بطور واضح بر او عرضه بدار اگر پذيرفت پس با او ازدواج كن و اگر به گفتهء تو راضى نشد با او كارى نداشته باش ، و بر حذر باشيد از « كواشف ، و دواعي و بغايا ، و ذوات الأزواج » عرض كردم : « كواشف » كدامند ؟ فرمود : زنهاى رسوائى كه خانه هايشان را مىدانند و براى زنا به نزد آنها مىروند . گفتم : « دواعي » چه كسانيند ؟ فرمود : زنهائى هستند كه مردان را به خود فرا مىخوانند و به فساد معروفه‌اند . عرضه داشتم : پس « بغايا » چه كسانى هستند ؟ فرمود : فاحشه‌هاى معروفه به زنادادن . پرسيدم : « ذوات الأزواج » كيانند ؟ فرمود : زنانى كه بر غير شريعت مقدّس طلاق داده شده‌اند .\r\n","description":"","footnote":"","page_name":" 65 ","page_number":65},
  {"content":"\r\n\r\nباب 229 - معنى فقيه حقيقى\r\n1 - ابو حمزهء ثمالى از حضرت باقر عليه السّلام روايت نموده كه امير المؤمنين عليه السّلام فرمود : آيا آگاه نسازم شما را از كسى كه حقيقتا فقيه ( آگاه بمسائل دين ) است ؟ گفتند : چرا ( آرى ) اى امير المؤمنين . فرمود : شخصى است كه مردم را از رحمت خدا نوميد نگرداند ، و آنان را از عذاب او ايمن نسازد ! و در نافرمانى از خدا برايشان تسهيل قائل نشود و به آنان اجازهء نافرمانى ندهد ، و قرآن را به دليل علاقهء به چيزهاى ديگر ترك نگويد ! آگاه باشيد در دانشى كه به ديگران انتقال پيدا نكند ، خيرى نيست و بدانيد در قرائتى كه تدبّر و چاره انديشى در آن نباشد ، و در عبادتى كه آگاهى و فهم و دانستن مسائل دين در آن نباشد ، خيرى نيست .\r\n\r\nباب 230 - معنى بلوغ اشدّ ، و استوى\r\n1 - محمّد بن نعمان گويد : امام صادق عليه السّلام در بارهء معنى آيهء شريفهء * ( وَلَمَّا\r\n","description":"","footnote":"","page_name":" 66 ","page_number":66},
  {"content":"\r\nبَلَغَ أَشُدَّه وَاسْتَوى آتَيْناه حُكْماً وَعِلْماً ) * ( و موسى چون به غايت نيروى خود رسيد و كمال يافت او را حكمت و دانشى داديم - قصص 28 : 14 ) فرمود : « أشدّه » رسيدن به غايت قوّت و كمال جوانى او يعنى هجده سال است ، و « استوى » يعنى چهره اش موى در آورد .\r\n\r\nباب 231 - معنى خريف\r\n1 - جابر گويد : حضرت باقر عليه السّلام فرمود : بنده اى در جهنّم هفتاد « خريف » ( فصل خزان ) درنگ مىكند ، - و هر خريفى هفتاد سال است - سپس درخواست مىكند خدايا بحقِّ محمّد و آل محمّد مرا مشمول رحمت خود فرما ! امام فرمود :\r\nپروردگار به جبرئيل وحى نمايد كه فرود آى به سوى بنده‌ام ، و او را از آنجا بيرونآور ! جبرئيل عرض كند : اى پروردگار من چگونه خواهم توانست در آتش فرود آيم ؟ خداوند فرمايد : من به آتش دستور داده‌ام كه بر تو سرد و سلامت باشد .\r\n","description":"","footnote":"","page_name":" 67 ","page_number":67},
  {"content":"\r\nجبرئيل گويد : خدايا من چگونه جاى او را بدانم ؟ خداوند فرمايد : او در چاه بسيار عميق از سجّين ( وادى در جهنّم ) است .\r\nامام افزود : كه جبرئيل در آتش دوزخ فرود آيد و او را بيابد به رو افتاده در حالى كه بغل بسته شده است ، پس او را بيرون آورد و به درگاه خدا برد ، پس خدا از او پرسد : اى بندهء من چه مدّت در آتش ماندى و مرا سوگند دادى ؟ گويد :\r\nپروردگارا نشمرده‌ام ، خدا مىفرمايد : آگاه باش به عزّتم سوگند اگر درخواست نميكردى مرا « بحقّ محمّد و آل محمّد » هنوز تو را در آتش باقى مىگذاردم ، و لكن بر خود لازم شمرده‌ام كه بنده اى نخواند مرا بحقّ محمّد و اهل بيت او مگر آنچه ( گناهان و خطاها ) كه ميان من و او بوده بر او ببخشم ، و امروز تو را بخشيدم .\r\n\r\nباب 232 - معنى فلق\r\n1 - معاوية بن وهب گويد : در خدمت امام صادق عليه السّلام بوديم مردى خواند * ( قُلْ أَعُوذُ بِرَبِّ الْفَلَقِ ) * ( بگو پناه مىبرم به پروردگار سپيده دم - فلق 113 : 1 ) و آن مرد\r\n","description":"","footnote":"","page_name":" 68 ","page_number":68},
  {"content":"\r\nپرسيد : « فلق » چيست ؟ فرمود : درّه ايست در جهنّم كه در آن هفتاد هزار خانه است ، در هر خانه اى هفتاد هزار مار سياه وجود دارد ، در درون هر مارى هفتاد هزار كيسهء بزرگ زهر به بزرگى خمره ، و اهل جهنّم ناگزيرند كه از آن درّه بگذرند .\r\n\r\nباب 233 - معنى « شرّ الحاسد اذا حسد »\r\n1 - ابن أبى عمير مرفوعا نقل كرده در معنى فرمودهء خداى عزّ و جلّ * ( وَمِنْ شَرِّ حاسِدٍ إِذا حَسَدَ ) * ( و از شرّ « حسود » آنگاه كه رشك ورزد - فلق : 5 ) فرمود : مگر نديده اى كه « حسود » چگونه دو چشم خود را مىگشايد و به سوى تو خيره مىشود آن وقت در حال رشكورزيدن است ، و اينست معنى اظهار حسد كردن .\r\n\r\nباب 234 - معنى فرمايش امام صادق عليه السّلام : زمستان بهار مؤمن است\r\n1 - محمّد ديلمىّ از پدرش نقل كرده كه گفت : شنيدم امام صادق عليه السّلام\r\n","description":"","footnote":"","page_name":" 69 ","page_number":69},
  {"content":"\r\nفرمود : زمستان ، بهار ( كار ) مؤمن است ، زيرا شبهاى زمستان بلند است و از طول شب جهت بپاخواستن ( در نماز و دعا ) كمك مىگيرد و روزهاى كوتاهش او را به گرفتن روزه مدد مىنمايد .\r\n\r\nباب 235 - معنى بهار قرآن\r\n1 - جابر گويد : امام باقر عليه السّلام فرمود : هر چيزى بهارى دارد ، و بهار قرآن ماه رمضان است .\r\n\r\nباب 236 - معنى افق مبين\r\n1 - محمّد بن أبى حمزه گويد ؛ امام صادق عليه السّلام فرمود : هر كس در هر روز از ماه شعبان هفتاد بار گويد :\r\n« أستغفر الله الَّذى لا إله إلَّا هو الرّحمن الرّحيم ، الحىّ القيّوم و\r\n","description":"","footnote":"","page_name":" 70 ","page_number":70},
  {"content":"\r\nأتوب اليه » ( طلب آمرزش دارم از خدائى كه نيست معبود بر حقّى جز او ، بخشاينده و مهربان ، زندهء پاينده است و بسوى او بازگشته‌ام ) در افق مبين نوشته مىشود .\r\nگويد : پرسيدم « افق مبين » چيست ؟ فرمود : جلگه ايست مقابل عرش كه در آن نهرهائى است و به اندازهء ستارگان در آنها جام ريخته شده است .\r\n\r\nباب 237 - معنى افق از مردم\r\n1 - سعيد بن وليد گويد : بهمراه أبان بن تغلب خدمت امام صادق عليه السّلام شرفياب شديم ، حضرت فرمود : اگر فرد مسلمانى را شكمى سير غذا دهم نزد من خوشتر از آنست كه افقى از مردم ( غير مسلمان ) را سير كنم ، عرض كردم : « افق » چه اندازه مىباشد ؟ فرمود : يك صد هزار تن ، بلكه بيشتر .\r\n\r\nباب 238 - معنى اسودين\r\n1 - ابو هريره گويد : پيامبر اكرم صلى الله عليه و آله به كشتن دو سياه در حال نماز\r\n","description":"","footnote":"","page_name":" 71 ","page_number":71},
  {"content":"\r\nدستور داده ، معمر گويد : به يحيى گفتم : معنى دو سياه چيست ؟ گفت : مار و كژدم .\r\n\r\nباب 239 - معنى تمام نعمت\r\n1 - معاذ بن جبل گفت : با پيغمبر صلى الله عليه و آله به جايى مىرفتم به مردى برخورديم كه دعا مىخواند و مىگفت : « پروردگارا از تو مىخواهم صبرم دهى ! » پيغمبر به او فرمود : بلا ( آزمايش به نعمت يا به محنت ) درخواست نمودى پس عافيت را از خدا بخواه . به شخص ديگرى رسيد كه مىگفت : « خدايا از تو مىخواهم نعمت خود را بر من تمام كنى » حضرت فرمود : اى پسر آدم ! آيا مىدانى تمام نعمت چيست ؟ معنى آن رهائى از آتش دوزخ و واردشدن به بهشت است ، و به مرد ديگرى رسيد و او در دعايش چنين مىگفت : « اى صاحب شوكت\r\n","description":"","footnote":"","page_name":" 72 ","page_number":72},
  {"content":"\r\nو بزرگوارى ! « به او فرمود : دعايت به هدف اجابت مقرون است پس بخواه ( آنچه مايلى ) ! .\r\n\r\nباب 240 - خواسته‌هاى مردم\r\n1 - محمّد بن عماره به نقل از پدرش گويد : حضرت صادق عليه السّلام فرمود :\r\nخواسته‌هاى مردم در اين دنياى فانى چهار چيز است : بى نيازى ، و آسايش ، و كمتر اندوهگين بودن ، و گرامى شدن . امّا بىنيازى در قناعت ( راضى شدن به اندك چيز ) است و هر كس آن را در زيادى ثروت بجويد به آن نخواهد رسيد ، و امّا رفاه و آسايش زندگى در سبكبارى است و هر كس به زير بار گران رود روى آسايش را نخواهد ديد ، و امّا كمتر اندوهگين بودن در كم شغلى است و هر كس آن را در داشتن كار زياد بجويد ، نخواهد يافت ، و امّا عزّت در فرمانبردارى از آفريدگار است و هر شخصى آن را در فرمانبرى از مخلوق بجويد به آن نخواهد رسيد .\r\n","description":"","footnote":"","page_name":" 73 ","page_number":73},
  {"content":"\r\n\r\nباب 241 - معنى آهنگ ناقوس\r\n1 - حارث أعور گويد : در اثنائى كه همراه با امير المؤمنين در شهر حيره ( در كنار فرات واقع شده ) مىرفتيم ( قدم مىزديم ) به دير نصراييى رسيديم كه ناقوس ( زنگ بزرگى كه در كليسا نصب مىكنند ) را مىنواخت ، گويد : علىّ بن ابى طالب عليه السّلام فرمود : اى حارث ، آيا مىدانى اين ناقوس چه مىگويد ؟ گفتم : خدا و پيامبر او و پسر عموى پيامبرش داناترند . فرمود : آن مثل دنيا و ويرانى آن را مىزند و چنين مىگويد : در حقيقت و بدون ترديد ( اعلام مىدارم ) نيست معبود بر حقّى مگر « الله » ، براستى دنيا ما را فريب داد ، و سرگرم نمود و دل ما را ربود ، و گمراهمان كرد ، اى فرزند دنيا ؛ آرام باش ، آرام ! اى پسر دنيا بكوب ، بكوب ! اى پسر دنيا مال فراهم آر و أنباشته كن ، سرانجام دنيا دوره اى پس از دورهء ديگر تباه مىگردد ، روزى از عمرمان نگذرد كه عضو مهمّى از ( اعضاى ) ما سست\r\n","description":"","footnote":"","page_name":" 74 ","page_number":74},
  {"content":"\r\nنگردد . تباه نموديم خانهء پاينده را ، و اقامتگاه گرفتيم خانهء ناپايدار را ، و نمىدانيم كه چه سهل انگارى و اسرافى در آن نموديم مگر آن وقت كه بميريم . حارث عرض كرد : اى امير المؤمنين آيا مسيحيان خود نواى ناقوس را مىدانند ؟ فرمود : اگر مىدانستند مسيح را در برابر پروردگار پرستش نمىكردند .\r\nگويد : من نزد راهب صومعه نشين رفتم و گفتم : تو را بحقّ حضرت مسيح چنان كه ناقوس را مىنواختى بار ديگر بنواز ! گويد : او ناقوس را بصدا در آورد و من كلمه به كلمه گفتم تا رسيد به جملهء آخر ، راهب روى به من نموده گفت : به حقّ پيامبرتان سوگندت مىدهم كه بگوئى چه كسى تو را چنين خبر داده ؟ گفتم : آن مردى كه ديروز همراه من بود . گفت : آيا ميان او و پيغمبر خويشاوندى هست ؟\r\nگفتم : پسر عموى اوست . گفت : آيا به حقّ پيامبرتان اين جملات را از او شنيده است ؟ گويد : گفتم : بلى ، آنگاه مسلمان شد و سپس به من گفت : به خدا قسم من در تورات خوانده‌ام كه در پايان سلسلهء پيامبران پيغمبرى خواهد بود كه آنچه ناقوس گويد ، توضيح دهد .\r\n","description":"","footnote":"","page_name":" 75 ","page_number":75},
  {"content":"\r\n\r\nباب 242 - معنى گفتهء پيامبران عليهم السّلام هنگامى كه روز قيامت به ايشان گفته شود : * ( « ما ذا أُجِبْتُمْ » ) * گويند : * ( « لا عِلْمَ لَنا » ) *\r\n1 - أبو زيد عيّاش گويد : پدرم يزيد بن حسن به من گفت : حضرت موسى بن جعفر عليهما السّلام برايم روايت نمود : امام صادق عليه السّلام در تفسير فرمودهء خداى عزّ و جلّ * ( يَوْمَ يَجْمَعُ الله الرُّسُلَ فَيَقُولُ ما ذا أُجِبْتُمْ قالُوا : لا عِلْمَ لَنا ) * ( ياد كن روزى را كه خدا فراهم آورد پيغمبران خود را ، پس به آنان گويد : هنگامى كه شما قوم خود را به توحيد دعوت نموديد ، از طرف امّت چه پاسخى به شما داده شد ؟ ايشان گويند :\r\nهيچ دانشى نيست ما را به چيزى مگر آنكه تو آن را مىدانى - مائده 5 : 109 ) فرمود : انبياء پاسخ مىدهند كه ما آگاهى ( از غير تو ) نداريم ( يعنى جز آنچه تو خود آگاهى چيزى نمىدانيم و همهء علم ما از جانب توست ) امام كاظم عليه السّلام فرمود :\r\nحضرت صادق عليه السّلام افزود : كه قرآن تمامش تقريع ( بيانات و حوادث كوبنده ؛ و و بيداركننده كه عظمتش بيش از درك عمومى است ) و باطنش تقريب ( نزديك گردانيدن ) مىباشد .\r\n","description":"","footnote":"","page_name":" 76 ","page_number":76},
  {"content":"\r\nمصنّف اين كتاب گويد : مقصود امام عليه السّلام از آن جمله اين است كه : پس از آيات تهديد و نكوهش و بيم دادن ، آيه‌هاى رحمت و بخشايش هم دارد .\r\nشرح : بنا بر فرمودهء مصحّح ( متن عربى در پاورقى ) ظاهر روايت بلكه صريح آن اين است كه تمام قرآن ظاهرش كوبنده ، و باطنش نزديك گرداننده است ، نه آنكه بعضى آيات آن تقريع و بعضى ديگر تقريب باشد .\r\nو شايد مراد آن است كه ظاهر بسيارى از آيات عتاب و سرزنش مىباشد و لكن هدف آن بيدار سازى بىخبران ، و باز گردانيدن تبه كاران است . پس باطن اين خطاب كه مشتمل بر وعيد و توبيخ است همان رحمت و رأفت و سوق دادن مردم به سوى خوشبختى ، و نزديك ساختن آنان به هدف آفرينش مىباشد ، پس فرمودهء امام عليه السّلام « القرآن كلَّه . . . » از باب تغليب است .\r\nو تناسب اين جمله با قبلش در اينست كه چون سؤالى كه مىبايست از امّت بشود از پيغمبران شده ، خود نوعى سرزنش و نكوهش است لذا امام عليه السّلام فرمود :\r\n\r\n« القرآن كلَّه تقريع . . . » . باب 243 - معنى اين جمله : مرد مسلمان سه دوست دارد\r\n1 - مسعدة بن زياد گويد : امام صادق از پدرش از اجداد بزرگوارش عليهم السّلام روايت نموده كه امير المؤمنين عليه السّلام فرمود : همانا براى مرد مسلمان سه\r\n","description":"","footnote":"","page_name":" 77 ","page_number":77},
  {"content":"\r\nدوست است ، يك دوست به او مىگويد : « من در زندگى و مرگ با تو هستم » و آن عمل وى مىباشد .\r\nدوست ديگر مىگويد : « من با تو هستم تا وقتى كه جان دهى » اين مال اوست و آنگاه كه بميرد براى بازماندگان باقى مىماند .\r\nدوست سوم مىگويد : « من با تو تا لب گور همراه مىباشم آنگاه رهايت خواهم كرد » و آن فرزندان اويند .\r\n\r\nباب 244 - معنى همدمى كه با بشر به گور سپرده مىشود ، و او زنده است و انسان مرده\r\n1 - قيس بن عاصم گويد : با چند تن از طايفهء بنى تميم خدمت پيغمبر اكرم صلى الله عليه و آله شرفياب شديم ، هنگامى كه به محضر آن بزرگوار رسيدم صلصال بن دلهمس نيز همان جا بود . عرض كردم : يا رسول الله پند سودمندى بما بده تا از آن بهره مند\r\n","description":"","footnote":"","page_name":" 78 ","page_number":78},
  {"content":"\r\nگرديم ، زيرا ما گروهى بيابانگرد هستيم ( و نمىتوانيم زياد خدمت برسيم ) ، فرمود : اى قيس بدرستى كه با هر عزّت خوارييى مىباشد ، و زندگى را مرگ بهمراه است ، و بدنبال اين سراى عاريت منزل جاويد ديگرى ! براستى براى هر چيز حسابرس و نگهبانى است ، هر عمل نيكى را پاداشى ، هر كردار بدى را كيفرى ، و هر چيزى را پايانى است ! اى قيس ! ناگزير بايستى مونسى با تو بگور آيد كه او زنده است در حالى كه تو مرده اى ، و هر دو با هم در يك قبر خواهيد بود ، هر گاه بزرگوار باشد گراميت خواهد داشت ، و اگر پست و فرومايه باشد تو را فرو گذارد و بفريادت نرسد ، سپس با تو همنشين گردد ، و برانگيخته نخواهد گشت مگر همراه با تو ، و تو هم جز با او سر از گور برندارى تا بسوى محشر شتابى ، و جز از ناحيهء او بازپرسى نشوى . بنا بر اين ، همنشين خود را غير از كردار شايسته برمگزين ! زيرا عمل نيك مايهء آرامش تو خواهد بود ، كه اگر زشت باشد جز آن از هيچ چيز ديگر در هراس نباشى ، و آن همدم ، همان كردار تو در جهان است . عرض كردم : اى پيامبر خدا دوست دارم اين گفتار گرانمايهء شما در چند سطر به نظم در آيد كه ما بدان بر ساير عرب بباليم ، و آن را حفظ نمائيم ، و در محفظهء سينه مان ذخيره سازيم . پيغمبر صلى الله عليه و آله به شخصى فرمود : تا حسّان بن ثابت را بياورد ، گويد : من مىانديشيدم كه اشعارى بسرايم كه مضمونش اين پند\r\n","description":"","footnote":"","page_name":" 79 ","page_number":79},
  {"content":"\r\nگرانمايه باشد ، و قبل از آمدن حسّان موفّق گشتم چند سطر شعر بسرايم ، عرضه داشتم : اى پيامبر خدا اشعارى به ذهنم رسيد كه به عقيدهء من موافق خواستهء شما است [ رسول خدا صلى الله عليه و آله فرمود : بگو اى قيس 
  ] پس گفتم :\r\n1 - از كردار خويش همدمى براى خودت برگزين زيرا جز اين نيست كه همنشين مرد در گورش فقط اعمالش خواهد بود .\r\n2 - چون بعد از مرگ كارى از شخص ساخته نيست ناگزير بايد پيش از فرارسيدن آن خود را مهيّا سازد براى آن روز ( روز حساب ) كه فرا خوانده مىشود ، و به سوى دادگاه عدل الهى روى مىآورد .\r\n3 - پس اگر به چيزى دلبستگى پيدا كرده اى نبايد جز آنچه مايهء خوشنودى خداست باشد .\r\n4 - زيرا انسان را پس از مرگ و قبل از آن هرگز مأنوس نباشد مگر با كردار خويش .\r\n5 - و آگاه باش كه انسان نزد زن و فرزندش مهمان است و پس از اندك زمانى كه بماند به سراى جاودان خواهد رفت .\r\nتذكَّر : از اين عبارت چنين بر مىآيد كه اشعار فوق از قيس است ولى محدّث قمّى رحمة الله عليه فرموده : صلصال . . . حاضر بود و آن را بنظم در آورد ( منازل الآخره : 42 ) .\r\n","description":"","footnote":"","page_name":" 80 ","page_number":80},
  {"content":"\r\n\r\nباب 245 - معناى خرد زنان و زيبائى مردان\r\n1 - غياث بن ابراهيم از امام صادق از پدرش از جدّش عليهم السّلام روايت نموده كه امير المؤمنين عليه السّلام فرمود : خرد زنان در زيبائى آنان ، و زيبائى مردان در خردهايشان قرار دارد .\r\n\r\nباب 246 - معنى گفتهء سلمان - خدا از او خشنود باد - هنگامى كه پيغمبر صلى الله عليه و آله فرمود : چه شخصى از شما همهء عمر روزه دار است و كداميك از شما همهء شبها را به بيدارى مىگذراند و چه كسى از شما هر شب قرآن را ختم مىنمايد ؟ و او در آن جا گفت : من\r\n1 - ابو بصير گويد : شنيدم حضرت صادق عليه السّلام از پدرش از اجدادش عليهم\r\n","description":"","footnote":"","page_name":" 81 ","page_number":81},
  {"content":"\r\nالسّلام روايت كرده فرمود : روزى پيامبر به ياران خود چنين فرمود : كداميك از شما همهء عمر روزه دار هستيد ؟ سلمان - رحمة الله عليه - گفت : يا رسول الله من .\r\nسپس پيغمبر صلى الله عليه و آله فرمود : چه شخصى از شما تمامى شبها شب زنده دار است ؟\r\nسلمان جواب داد : اى پيغمبر خدا من . فرمود : كداميك از شما هر روز همهء قرآن را از آغاز تا پايان مىخواند ؟ سلمان گفت : يا رسول الله من . يكى از اصحاب آن حضرت با لحنى خشن گفت : اى رسول خدا سلمان مردى فارسى زبان است و قصد دارد بر ما عربها ببالد ، در جواب سؤالتان كه كداميك از شما تمامى عمرش روزه دار است ؟ گفت : من ، با اين كه بيشتر روزها غذا مىخورد ، و فرموديد كداميك از شما همه شب براى عبادت بيدار مىماند ، گفت : من ، در صورتى كه بيشتر شبها خواب است و فرموديد : چه كسى از شما هر روز يك قرآن مىخواند ، گفت : من ، با اينكه بيشتر روزش خاموش است . پيغمبر صلى الله عليه و آله فرمود : خاموش باش اى مرد ! تو را چه با همانند لقمان حكيم ؟ از خودش بپرس تا آگاهت سازد ، آن مرد به سلمان گفت : اى بندهء خدا ، تو نگفتى همه روز روزه دارى ؟ جواب داد :\r\nآرى . گفت : ولى من تو را ديده‌ام كه بيشتر روزها غذا مىخورى ! پاسخ داد : چنان\r\n","description":"","footnote":"","page_name":" 82 ","page_number":82},
  {"content":"\r\nنيست كه تو گمان بردى من در هر ماه سه روز روزه مىگيرم و خداى عزّ و جلّ فرمايد : * ( مَنْ جاءَ بِالْحَسَنَةِ فَلَه عَشْرُ أَمْثالِها ) * ( شخصى كه عمل نيكى انجام دهد ده برابر آن ثواب خواهد داشت - انعام 6 : 160 ) و روزهء ماه شعبان را به ماه رمضان پيوند مىكنم و اين روزهء همهء عمر مىشود . گفت : تو خيال نكردى كه همهء شب بيدارى ؟\r\nفرمود : بلى ، افزود : ( ولى ) بيشتر شبها در خوابى ! سلمان در جوابش گفت : چنان نيست كه تو پنداشته اى ، من از دوستم پيامبر صلى الله عليه و آله شنيدم كه فرمود : هر كس با وضو بخوابد چنان است كه همهء شب را شب زنده دار بوده و من همواره با وضو مىخوابم . گفت : آيا گمان نبردى هر روز همهء قرآن را مىخوانى ؟ فرمود : آرى .\r\nگفت : امّا بيشتر روز را خاموشى ! سلمان گفت : چنان نيست كه تو فهميده اى ، من از دوستم رسول خدا صلى الله عليه و آله شنيدم كه به علىّ عليه السّلام فرمود : « يا أبا الحسن مثل تو در امّتم همانند » * ( قُلْ هُوَ الله ) * « است كه هر كس آن را يك بار بخواند يك سوم قرآن را خوانده ، و هر كس دو بار بخواند ، دو سوم قرآن را تلاوت كرده ، هر كس سه مرتبه بخواند همهء قرآن را خوانده است . ( اى علىّ ) آن كس كه تو را به زبانش دوست\r\n","description":"","footnote":"","page_name":" 83 ","page_number":83},
  {"content":"\r\nبدارد يك سوم ايمان ، و آنكه با زبان و دلش به تو مهر ورزد دو سوم ايمان را دارد ، و كسى كه نه تنها به زبان و دل علاقمند باشد بلكه با دست خويش ياريت دهد ايمانش كامل است ، اى على قسم به آنكه مرا به حقّ فرستاده اگر تمامى اهل زمين تو را دوست داشته باشند ، چنان كه اهل آسمان تو را دوست مىدارند ، خدا هيچ فردى را در جهنّم عذاب نمىكند « و من هر روز سه بار » * ( قُلْ هُوَ الله أَحَدٌ ) * « را مىخوانم . آن مرد معترض همچون كسى كه سنگ در دهانش نهاده باشند ( و نتواند حرف بزند ) از جا برخاست .\r\n\r\nباب 247 - معنى اين جمله كه بعضى از قطعه‌هاى زمين انتقامگيرنده اند\r\n1 - أبو الحسين اسدى گويد : شخصى از قول امام صادق عليه السّلام نقل مىكرد كه فرمود : براستى خداوند در زمين گودالهايى دارد بنام « منتقمه » ( كيفر دهنده ) و چون خداوند به بنده اى ثروتى عطا فرمايد و او آن را در راه حقّ خرج نكند خداوند او را بر قطعه اى از آن زمينهاى كيفر دهنده چيره و مسلَّط سازد پس خودش آن مال را در آنجا تلف كند و پس از مرگ آن زمين را كه مالش در آنجا هدر رفته\r\n","description":"","footnote":"","page_name":" 84 ","page_number":84},
  {"content":"\r\nبراى ديگران باقى مىگذارد .\r\n\r\nباب 248 - معنى گفتار شايسته و كردار نيك\r\n1 - أبان و شخص ديگرى از حضرت صادق عليه السّلام روايت كرده‌اند كه فرمود : كسى كه روزهء خود را با گفتارى شايسته و كردارى نيك بپايان برد خداوند روزه‌اش را از او بپذيرد . شخصى به آن حضرت عرض كرد : اى فرزند پيامبر خدا گفتار شايسته چيست ؟ فرمود : گواهى دادن به اينكه « نيست معبود بر حقّى جز الله » و عمل صالح ، دادن ( زكات ) فطره است .\r\n\r\nباب 249 - معناى روايتى كه فرمايد : شخصى كه ديدار خدا را دوست داشته باشد خداوند تعالى هم ديدار او را دوست دارد ، و هر كس مشتاق ( « لقاء الله » نباشد خدا هم ديدار او را دوست ندارد\r\n1 - عبد الصّمد بن بشير از يكى از ياران خود نقل كرده كه گفت : به امام\r\n","description":"","footnote":"","page_name":" 85 ","page_number":85},
  {"content":"\r\nصادق عليه السّلام عرضه داشتم : خدا توفيقت دهد ، آيا چنين است كه هر فردى ملاقات با خدا را دوست بدارد خدا هم ملاقات با او را دوست مىدارد ، و هر كس كه ديدار خدا را دوست نداشته باشد خدا هم ميل به ديدار او ندارد ؟ فرمود : آرى ، گفتم : به خدا قسم ما مرگ را دوست نداريم . فرمود : آن چنان نيست كه تو گمان برده اى ، قطعا هنگام رو در رو شدن با مرگ اگر با صحنه اى مقابل گردد و آن را آنچنان دوست بدارد كه چيزى برايش محبوبتر از آن نباشد بگونه اى كه خود استقبال نمايد پس خداوند هم لقاى او را دوست مىدارد ، و او در اين هنگام دوست خواهد داشت لقاى پروردگار را و اگر آن هنگام صحنه اى را بيند كه او را خوش نيايد پس چيزى برايش دشمنتر از مرگ نخواهد بود و خداوند هم ديدار او را دوست نمىدارد .\r\n2 - يحيى بن سابور گويد : شنيدم امام صادق عليه السّلام در بارهء شخصى كه هنگام جاندادن چشمانش گريان است ، فرمود : آن حالت هنگامى پديد آيد كه پيامبر خدا صلى الله عليه و آله مقابل او قرار گرفته است ، پس آنچه را شادمانش مىسازد مىبيند و آن را دوست دارد ( و اشك شوق مىريزد ) ، سپس فرمود : مگر نديده اى شخص هنگامى كه با موضوعى مواجه مىگردد كه خوشحالش مىسازد و ( بشدّت ) آن را\r\n","description":"","footnote":"","page_name":" 86 ","page_number":86},
  {"content":"\r\nدوست دارد ، از چشمانش اشك مىريزد در حالى كه لبانش خندان است .\r\n\r\nباب 250 - معنى آنچه روايت شده : نماز حجزهء خدا در زمين است\r\n1 - يونس بن ظبيان گويد : امام صادق عليه السّلام فرمود : توجّه داشته باش نماز حجزهء ( حائل ميان دو چيز ، منعكننده و باز دارنده ) خداست در زمين ، پس هر كس كه ميل دارد بداند از نماز چه نفعى برده است ؟ بايد در خود بنگرد ، اگر نمازش او را از انجام اعمال زشت و نواهى الهى و كردار ناپسند ، بازداشته باشد ، پس به همان اندازه كه جلوى او را گرفته از نمازش بهره مند شده ، و هر كس كه مىخواهد بداند ارزشش نزد خدا چقدر است بايد ببيند كه خدا نزد وى تا چه اندازه ارزشمند است ! و آن كس كه قدرت انجام كارى را پيدا كرد ، بايد دقّت كند كه اگر خوب و پسنديده است آن را انجام دهد و اگر عمل زشت و ناپسندى است از آن اجتناب ورزد ، چون خدا سزاوارتر است به وفا و زياده دادن و هر كس كه عمل زشتى را در نهانى انجام دهد ، بايد يك عمل نيك نيز پنهانى انجام دهد ، و آن كس كه آشكارا\r\n","description":"","footnote":"","page_name":" 87 ","page_number":87},
  {"content":"\r\nمرتكب كارزشتى شود بايد حسنه اى آشكارا انجام دهد .\r\n\r\nباب 251 - معنى حاقن و حاقب و حاذق\r\n1 - اسحاق بن عمّار گويد : شنيدم امام صادق عليه السّلام فرمود : كسى كه از فشار بول در زحمت باشد و همچنين كسى كه نياز شديد به قضاى حاجت دارد ، و آن كس كه كفش به پايش تنگ است نمازش ( مورد قبول ) نيست . « حاقن » كسى است كه از فشار بول در زحمت باشد و همين طور « حاقب » كسى است كه نياز به تخلَّى دارد ، و « حاذق » آن كس است كه كفش وى پايش را مىفشرد .\r\n\r\nباب 252 - معنى مجنون\r\n1 - جابر بن يزيد جعفى از امام باقر ( ع ) روايت نموده كه فرمود : شنيدم\r\n","description":"","footnote":"","page_name":" 88 ","page_number":88},
  {"content":"\r\nجابر بن عبد الله انصارى مىگفت : پيامبر خدا صلى الله عليه و آله در گذرگاهى به مردى كه مبتلا به بيمارى صرع بود ( بيمارى عصبى كه در انسان باعث تشنّج و فقد شعور مىگردد و غالبا با حالت تشنج احساس درد و سستى در اعضاى بدن شروع مىشود و مريض ناگهان بر زمين مىافتد و دندانها را بهم فشار مىدهد و چهره اش كبود و گاهى بدنش مانند چوب مىشود و اين حالت چند دقيقه طول مىكشد سپس شروع به تنفس مىكند و انقباضاتى در عضلات چهره اش پيدا مىشود و آنگاه به حالت ضعف و سستى بخواب مىرود - فرهنگ عميد ص 692 ) و مردم اطراف او را گرفته بودند و به او مىنگريستند ، رسول خدا صلى الله عليه و آله پرسيد ، اينجا چه خبر است و اينان براى چه گرد آمده‌اند ؟ گفتند : ديوانه ايست از پا در آمده . رسول خدا صلى الله عليه و آله فرمود : اين شخص ديوانه نيست بلكه دردمندى است مبتلا . آيا مايليد شما را آگاه كنم از ديوانهء واقعى ؟ عرض كردند : بلى ، يا رسول الله ، حضرت فرمود : ديوانهء واقعى آن كس است كه از خودپسندى و باليدن بر خود روى زمين ، با ناز و تكبّر گام برمىدارد و با گوشهء چشم به چپ و راست خود مىنگرد ، و پهلوى را با شانه به اين سو و آن سو مىبرد [ و با آنكه گنهكار است آرزوى بهشت دارد و از زبان او كسى آسوده نيست و به نيكيش اميد نمىرود - خصال باب سته 
  ] ، چنين شخصى ديوانه است ، و ليكن اين مرد ديوانه نيست بلكه مبتلاست .\r\n2 - حمزة بن حمران گويد : امام صادق عليه السّلام فرمود : براستى آدمى كه به\r\n","description":"","footnote":"","page_name":" 89 ","page_number":89},
  {"content":"\r\nهر چه از او پرسيده شود پاسخ گويد ، ديوانه است .\r\n\r\nباب 253 - معنى پرهيز غذايى\r\n1 - شخصى بنام اسماعيل از قول خراسانى - مقصودش امام هشتم حضرت رضا عليه السّلام است - فرمود : پرهيز ، ترك خوردن چيزى ( خوراكى ) بطور كلَّى نيست ، بلكه پرهيز ، كم به كار بردن است .\r\n\r\nباب 254 - معنى دبقا\r\n1 - جعفر بن اسماعيل از شخصى روايت نموده كه گفت : از حضرت صادق عليه السّلام پرسيدم بيمار چند روز بايد پرهيز كند ؟ فرمود : « دبقا » . من نفهميدم « دبقا » چند روز است ، از آن جناب سؤال كردم ، فرمود : ده روز و در حديث ديگر : يازده\r\n","description":"","footnote":"","page_name":" 90 ","page_number":90},
  {"content":"\r\nروز و « دبق » بمعنى بامداد است ، به لفظ رومى يعنى يازده بامداد .\r\n\r\nباب 255 - معنى خائف\r\n1 - عبد الله جعفىّ گويد : شنيدم كه امام صادق عليه السّلام فرمود : « خائف » كسى است كه ترس و پارسائى ، زبانى برايش نگذاشته كه با آن سخن بگويد .\r\n\r\nباب 256 - معنى كفو\r\n1 - يونس بن عبد الرّحمن گويد : چند تن از روات از حضرت صادق عليه السّلام روايت نمودند كه فرمود : « كفؤ » ( همانند و همتا ) كسى است كه پاكدامن بوده ، و ( انسان ) نزد او گشايش و راحتى و كاميابى داشته باشد .\r\n","description":"","footnote":"","page_name":" 91 ","page_number":91},
  {"content":"\r\n\r\nباب 257 - معنى مسلم و مؤمن و مهاجر و عربى و مولى\r\n1 - محمّد بن أبى عمير با يك واسطه از امام صادق عليه السّلام روايت كرده كه فرمود : « مسلمان » كسى است كه مردم از دست و زبان او آسوده باشند و « مؤمن » كسى است كه مردم وى را بر اموال و جانهاى خود امين بدانند .\r\n2 - و در حديث ديگرى روايت شده : مؤمن كسى است كه همسايه اش از اذيّت و آزار او آسوده باشد .\r\n3 - و روايت شده از حضرت صادق عليه السّلام كه هر كس در اسلام تولَّد يافته « عربى » است ، و شخصى كه در پيرى آن را بپذيرد « مهاجر » است ، و آن كس كه به بردگى در آيد و آزاد گردد « مولى » است و مولا و سرپرست هر طايفه اى از خودشان مىباشد .\r\n\r\nباب 258 - معنى عقل\r\n1 - محمّد بن عبد الجبّار از بعض روات مرفوعا تا امام صادق عليه السّلام روايت\r\n","description":"","footnote":"","page_name":" 92 ","page_number":92},
  {"content":"\r\nنموده گفت : به آن حضرت عرض كردم : « عقل » چيست ؟ فرمود : چيزى است كه بوسيلهء آن خداى بخشنده پرستش شود ، و بهشت بدست آيد ، آن شخص گفت :\r\nعرضه داشتم : پس آنچه معاويه داشت چيست ؟ فرمود : آن زيركى در نيرنگ است آن رندى و بدانديشى است ، همانند خرد است ولى خرد نيست . و از امام مجتبى عليه السّلام پرسيدند : عقل چيست ؟ فرمود : آنكه همواره در اندوه بسر برى تا فرصتى يا بى .\r\n\r\nباب 259 - معنى پرهيز كردن از خدا با حقيقت تقوى\r\n1 - ابو بصير گويد : از امام صادق عليه السّلام در مورد آيهء شريفهء * ( اتَّقُوا الله حَقَّ تُقاتِه ) * ( از مخالفت با خدا بترسيد چنانچه سزاوار ترسيدن از اوست - آل عمران 3 :\r\n102 ) فرمود : يعنى همواره مطيع اوامر الهى بودن و هرگز گناه نكردن ، پيوسته به ياد خدا بودن و هيچ گاه او را فراموش نكردن ، همهء نعمتهاى خداى را سپاسگزار بودن و هرگز ناسپاسى نكردن .\r\n","description":"","footnote":"","page_name":" 93 ","page_number":93},
  {"content":"\r\n\r\nباب 260 - معنى پرستش\r\n1 - عبد الرّحمن جعفىّ گويد : من حاضر بودم كه عيسى بن عبد الله قمّى از امام صادق عليه السّلام سؤال كرد : عبادت چيست ؟ فرمود : حسن نيّت داشتن در اطاعت ، آن گونه كه خدا فرمانبردارى شود .\r\n\r\nباب 261 - معنى سائبه\r\n1 - ابو الرّبيع شامى گويد : از امام صادق عليه السّلام پرسيدند : « سائبه » چيست ؟\r\nفرمود : مردى بردهء خود را آزاد مىنمايد و به او مىگويد : هر كجا كه خواستى برو ، و من در اموال به جاى مانده پس از مرگت حقّى ندارم ، و همچنين بر جرائمى كه از تو سرزند مسئوليّتى ندارم [ فرمود : 
  ] و دو نفر را هم شاهد بگيرد .\r\n","description":"","footnote":"","page_name":" 94 ","page_number":94},
  {"content":"\r\n\r\nباب 262 - معنى كبر\r\n1 - عبد الله بن طلحه گويد : امام صادق عليه السّلام روايت كرد كه پيغمبر صلى الله عليه و آله فرمود : هرگز به بهشت وارد نخواهد شد شخصى كه به اندازهء خردلى ( اسپندان ) از خود نمائى در دل داشته باشد ، و به جهنّم نرود شخصى كه به اندازهء وزن خردلى ايمان در قلبش باشد . عرض كردم : فدايت گردم : گاهى انسان لباسى بتن مىكند ، بر مركب سوار مىشود و با خود احساس بزرگى مىكند . آيا مىفرمائيد اين از جهت فخر فروشى است ؟ فرمود : نه ، اينها خودنمائى نيست بلكه « كبر » منكر شدن حقّ ، و ايمان ، اعتراف به حقّ است .\r\n2 - محمّد بن مسلم از امام باقر يا امام صادق عليهما السّلام روايت نموده كه فرمود : داخل بهشت نخواهد شد كسى كه در دلش به اندازهء دانه اى خردل غرور\r\n","description":"","footnote":"","page_name":" 95 ","page_number":95},
  {"content":"\r\nداشته باشد ، راوى گويد : گفتم : پس اگر ما لباس زيبائى مىپوشيم ، خود بزرگ بينى در ما پيدا مىشود ؟ فرمود : همانا آن در بين او و خداست .\r\n3 - يزيد بن فرقد از شخصى روايت نموده ، گفت : شنيدم كه امام صادق عليه السّلام فرمود : داخل بهشت نخواهد شد شخصى كه در دلش به اندازهء وزن دانه اى از خردل خود بزرگ بينى باشد ، و وارد جهنّم نميگردد كسى كه در دلش به اندازه وزن دانهء خردلى از ايمان باشد ، راوى گويد : شروع نمودم به گفتن « * ( إِنَّا لِلَّه وَإِنَّا إِلَيْه راجِعُونَ ) * » ( براستى ما ملك خداييم و قطعا بسوى او بازخواهيم گشت - بقره : 156 ) ( اين جمله در عربى مرادف است با ( واى به حال من ) كه در فارسى گفته مىشود ) فرمود : چرا كلمهء استرجاع را گفتى ؟ عرض كردم : جهت فرمايشى كه از حضرتت شنيدم . فرمود : آنچنان كه تو گمان بردى نيست مقصودم منكر گشتن فهميدن چيزى است و آن جز انكار نخواهد بود ( يعنى غرض از تكبّر ، انكار خدا و گردنكشى در برابر قادر متعال است ) .\r\n4 - عبد الأعلى گويد : امام صادق عليه السّلام فرمود : « كبر » عبارت از اين است كه آدمى با ديدهء حقارت به مردم بنگرد و حقّ را خوار و ناچيز شمرد و آن را بر وفق\r\n","description":"","footnote":"","page_name":" 96 ","page_number":96},
  {"content":"\r\nواقع نبيند .\r\n5 - عبد الأعلى بن أعين گويد : امام صادق از پدران بزرگوارش عليهم السّلام روايت نمود كه پيامبر خدا صلى الله عليه و آله فرمود : بزرگترين تكبّر ، خوار شمردن آفريدگان و سبك پنداشتن حقّ است . عرض كردم : كوچك شمردن مخلوق و ناچيز شمردن حق چيست ؟ فرمود : در برابر حق خود را به نادانى بزند و به اهل حقّ طعنه زند ، و هر كس كه چنين نمايد با مقام كبريايى خداى عزّ و جلّ به ستيز برخاسته است .\r\n6 - عبد الملك گويد : امام صادق عليه السّلام فرمود : كسى كه وارد مكَّه شود و از « كبر » بيزار باشد ، گناهش آمرزيده گردد : عرض كردم : « كبر » چيست ؟ فرمود :\r\nكوچك شمردن مردم ، و خوار كردن حقّ . گفتم : آن چگونه است ؟ فرمود : نادانى در برابر حقّ و سركوب كردن اهل حقّ .\r\nمصنّف اين كتاب - رضى الله - عنه گويد : خليل بن احمد در كتاب خود\r\n","description":"","footnote":"","page_name":" 97 ","page_number":97},
  {"content":"\r\nگفته : « فلان غمص النّاس و غمص النّعمة » در موردى گفته مىشود كه كسى نعمت و حقوق مردم را خوار و كوچك شمرد ، و گفته مىشود : « إنّه لمغموص عليه في دينه » يعنى : ( طعنه و سرزنش شده بر دينش ) « و قد غمص النّعمة و العافية » در موردى به كار مىرود كه كسى شكر نعمت و تندرستى را انجام ندهد . ابو عبيد در فرمودهء امام « سفه الحقّ » گفته است : آن هنگامى است كه حقّ را با بىاهميّتى و نادانى مىنگرد ، و خداوند تبارك و تعالى فرمود : * ( وَمَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه ) * ( كيست كه از آئين و راه و روش ابراهيم روى گرداند جز آدمى كه خود را سبك گيرد ؟ - بقره : 130 ) .\r\nو يكى از مفسّرين گفته است : « * ( إِلَّا مَنْ سَفِه نَفْسَه ) * » يعنى او سبكى و بىمقدارى خود را بيان مىكند .\r\nو اما فرمايش امام « غمص النّاس » : كوچك شمردن و بىارزش دانستن آنان و مانند آن و افزوده كه در آن لغت ديگرى هم هست در غير اين حديث و « غمص » به معنى « غمط » يعنى : خوار داشتن كسى و شكر نعمت را بجا نياوردن و « غمص » در چشم است ، و پارهء آن را « غمصه » گويند ، و « غميصاء » نام ستاره ايست ، و « غمص » در روده‌ها غلظلت و سفتى و پارگى و درد است .\r\n","description":"","footnote":"","page_name":" 98 ","page_number":98},
  {"content":"\r\n\r\nباب 263 - معنى تزكيه اى كه خدا آن را نهى فرموده است\r\n1 - جميل بن درّاج گويد : از امام صادق عليه السّلام پرسيدم كه : تفسير فرمودهء خداوند عزّ و جلّ * ( فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى ) * ( پس خودستائى نكنيد ؛ خدا داناتر است به آن كس كه پرهيزكار گردد و در عمل اخلاص داشته باشد - نجم 53 :\r\n32 ) چيست ؟ فرمود : آن است كه انسان بگويد : ديشب نماز شب خواندم ، و ديروز روزه دار بودم ، و مانند اينها ، بعد امام عليه السّلام فرمود : گروهى هستند كه چون صبح بيرون آيند ، مىگويند : ديشب نماز خوانديم و ديروز روزه گرفتيم . پس حضرت علىّ عليه السّلام فرمود : لكن من شب و روز مىخوابم و اگر ميان روز و شب زمانى مىيافتم ، در آن هم مىخوابيدم .\r\n\r\nباب 264 - معنى عجبى كه كردار را تباه مىسازد\r\n1 - علىّ بن سويد گويد : از حضرت موسى بن جعفر عليهما السّلام راجع به\r\n","description":"","footnote":"","page_name":" 99 ","page_number":99},
  {"content":"\r\nخودبينى و تكبّر كه كردار را تباه مىسازد پرسيدم ، فرمود : خودپسندى مراتبى دارد و يكى از آنها اين است كه رفتار بد و نادرست خودپسند در نظرش خوب و پسنديده و زيبا جلوه مىكند ، و او را چنان خوش مىآيد كه گمان مىكند كار شايسته اى انجام مىدهد ، و مورد ديگر اينكه ؛ بنده به پروردگارش ايمان آورد و بر خداى عزّ و جلّ منّت گذارد ، در صورتى كه خدا را بر او منّت است ( كه او را به ايمان راهنمائيش نموده است ) .\r\nشرح : در اين حديث امام عليه السّلام به سه آيهء شريفهء قرآن كه در سورهء فاطر ( 35 : 8 ) و كهف ( 18 : 104 ) و حجرات ( 49 : 17 ) مىباشد ، اشاره فرموده است .\r\n« عجب » عبارتست از به خود باليدن ، و مرد معجب ، آدم خودپسندى را گويند كه هر عملى ( چه زشت و چه زيبا ) كه از او سرزند پسنديده پندارد و بر خود ببالد ، و « عجب » در عبادت ، افتخار شخص به سبب انجام عمل صالح و يا گردنكشى و اظهار خوشحالى ( از عمل خود ) و به رخ كشيدن آنست ، و يا اينكه خودش را از اين حدّ كه كوتاهى نموده باشد ، خارج بيند ، و اين عجبى است كه فاسدكنندهء عبادت است ، زيرا او پرده اى ميان دل و خدا آويخته كه مانع از ديدن نيكى و احسان و نعمت و فضل و توفيق و يارى پروردگار مىگردد ، و امّا « كبر » آن است كه شخص خود را بدليل عمل ، يا نژاد ، يا دانش يا نيرو ، يا زيبائى و يا ساير چيزهايش بالاتر از ديگرى بداند و براى خود مرتبه اى قائل باشد و براى غير خودش مرتبهء ديگر ، و خويشتن را بالاتر از وى بداند و بر او گردنكشى و سرافرازى نمايد .\r\n« عجب » ميان انسان و پروردگارش مىباشد ، و وجود شخصى ديگر و\r\n","description":"","footnote":"","page_name":" 100 ","page_number":100},
  {"content":"\r\nملاحظه برترى بر او لازم نيست ، و « كبر » ميان انسان است و همجنسانش ، كه خويشتن را بهتر از آنان بداند . و مادامى كه اين صفت در باطن او مضمر است « كبر » ناميده مىشود ، و هر وقت اظهار برترى بر غير نمود آن را تكبّر نامند ) .\r\n2 - احمد بن محمّد بنقل از يكى از يارانش كه مرفوعا از امام صادق عليه السّلام روايت نموده ، گويد : آن حضرت فرمود : تعجّبكننده به رأى خود آدمى است كه براى هيچ كس فضيلتى قائل نباشد .\r\n\r\nباب 265 - معنى حسد\r\n1 - ابو بصير گويد : شخصى از امام صادق عليه السّلام در مورد « حسد » پرسيد ، فرمود : گوشت و خونى است كه در كالبد همهء مردم دور مىزند ، تا اينكه به ما منتهى مىشود ، نزد ما نوميد مىگردد ، و آن شيطان است .\r\n","description":"","footnote":"","page_name":" 101 ","page_number":101},
  {"content":"\r\n\r\nباب 266 - معنى فقر\r\n1 - حارث أعور گويد : از جمله پرسشهائى كه امير المؤمنين از فرزند خود امام حسن عليهما السّلام نمود ، اين بود كه فقر چيست ؟ و وى پاسخ داد : آز ، و شدّت تمايل به چيزى .\r\n\r\nباب 267 - معنى بخل و شحّ\r\n1 - فضيل بن عياض گويد : امام صادق عليه السّلام ( از من ) پرسيد : آيا مىدانى شحيح ( تنگ نظر ) كيست ؟ عرض كردم : شخص بخيل ، فرمود : تنگ نظرى « شحيح » بيشتر از بخيل مىباشد ، زيرا « بخيل » شخصى را گويند كه از بخشيدن آنچه خودش دارد ، خوددارى مىكند و « شحيح » كسى است كه حرص و لئامت دارد ، هم نسبت به دارائى خودش و هم نسبت به آنچه مردم دارند ، و علاوه بر آن\r\n","description":"","footnote":"","page_name":" 102 ","page_number":102},
  {"content":"\r\nچنان اسير حرص و آز مىباشد كه هر چيزى را در اختيار مردم ببيند دلش مىخواهد جزء اموال او باشد ، چه از راه حلال و چه از راه حرام بدست آورد و به آنچه خدا نصيبش نموده سير و قانع نمىگردد .\r\n2 - عبد الأعلى بن أعين گويد : حضرت صادق عليه السّلام فرمود : خسيس فردى است كه مالى را هم از راه نامشروع تهيّه كند ، و هم در راه غير مشروع خرج نمايد .\r\n3 - حارث أعور گويد : امير المؤمنين عليه السّلام در ضمن پرسش مسائلى از پسرش امام حسن عليه السّلام از وى پرسيد : « شحّ » چگونه حالتى است ؟ پاسخ داد : آن است كه شخص از آنچه در اختيار دارد احساس شرف كند ، و آنچه را در راه خدا بخشيده به اعتقاد خود هدر رفته پندارد .\r\n4 - جابر از قول حضرت باقر عليه السّلام گويد : پيامبر خدا صلى الله عليه و آله فرمودند :\r\n« بخيل » كسى نيست كه زكات واجب از مال خود را بدهد ، و هر گاه حادثه اى پيش\r\n","description":"","footnote":"","page_name":" 103 ","page_number":103},
  {"content":"\r\nآيد در قوم خود عطا و بخشش نمايد ، بلكه بخيل به معنى واقعى شخصى است كه زكات واجب از مالش را نپردازد ، و شريك پيش آمدهاى قوم خود نباشد ؛ در ميان آنان دست بخشش نداشته باشد ، امّا در كارهاى ديگر زياده روى و اسراف نمايد .\r\n5 - زراره گويد : از امام صادق عليه السّلام شنيدم كه فرمود : به راستى « شحيح » كسى است كه حقّ خداى را از مال خود ندهد و آن را در غير راه حقّ خرج نمايد .\r\n6 - احمد بن سليمان گويد : حضرت كاظم عليه السّلام فرمود : « بخيل » شخصى است كه با سرسختى از پرداختن آنچه كه خدا بر وى واجب نموده است خوددارى كند .\r\n7 - معاوية بن وهب گويد : امام صادق عليه السّلام فرمود : « بخيل » كسى است كه از سلام دادن به ديگرى خوددارى كند .\r\n8 - عبد الله بن علىّ بن حسين از پدرش از جدّش عليهم السّلام روايت\r\n","description":"","footnote":"","page_name":" 104 ","page_number":104},
  {"content":"\r\nنموده ، كه پيامبر خدا فرمود : كسى كه نام من نزد او برده شود و بر من صلوات نفرستد ، بخيل واقعى است .\r\n\r\nباب 268 - معنى سوء الحساب\r\n1 - حمّاد بن عثمان گويد : حضرت صادق عليه السّلام از مردى پرسيد : فلانى ! ميان تو و برادر دينيت چه ماجرايى بود ؟ عرض كرد : قربانت گردم چيزى از او طلب داشتم ، تا آخرين ريال حقّم را از او گرفتم . امام عليه السّلام به او فرمود : مرا آگاه ساز از فرمايش خداوند عزّ و جلّ : * ( وَيَخافُونَ سُوءَ الْحِسابِ ) * ( و از سختى جزاى حسابرسى مىترسند - رعد 13 : 21 ) آيا به گمان تو ترسشان از اين است كه به آنان ستم گردد يا بر خلاف عدالت با آنان رفتار شود ! ؟ ( نه ) بلكه ايشان مىترسند كه در حسابشان خرده گيرى و نهايت دقّت و موشكافى انجام شود .\r\n","description":"","footnote":"","page_name":" 105 ","page_number":105},
  {"content":"\r\n\r\nباب 269 - معنى سفاهت\r\nحارث أعور همدانى گويد : حضرت علىّ عليه السّلام در ضمن مسائلى كه از فرزندش امام حسن عليه السّلام پرسيد ، اين بود كه پسرم سفاهت ( نادانى ) چيست ؟\r\nپاسخ داد : پيروى از مردم فرومايه و همنشينى با گمراهان .\r\n\r\nباب 270 معنى فرمايش پيغمبر اكرم صلى الله عليه و آله : كه « حجامت » چه خوب شيوه اى است\r\n1 - احمد بن أبى عبد الله به سند خود مرفوعا روايت نموده كه پيامبر خدا صلى الله عليه و آله فرمود : چه خوب شيوه ايست « حجامت » كردن . ( كه آن عمل ) ديده را روشن نمايد و درد را ريشه كن سازد .\r\n","description":"","footnote":"","page_name":" 106 ","page_number":106},
  {"content":"\r\n\r\nباب - 271 معنى حجامت باسود و ياور و نجات دهنده\r\n1 - احمد بن أبى عبد الله مرفوعا تا امام جعفر بن محمّد عليهما السّلام از پدر بزرگوارش روايت نموده كه فرمود : پيغمبر اكرم صلى الله عليه و آله در سر ، و ميان دو شانه ، و در پشت ، هر سه جا « حجامت » كرده و يكى را سودمند ، ديگرى را فريادرس ، و سومى را نجاتبخش ناميده است .\r\n2 - سالم بن مكرم گويد : امام صادق عليه السّلام فرمود : محلّ حجامت در سر يك وجب از نوك بينى بالاترست و به اندازهء ميان سر انگشت بزرگ ( شصت ) و سر انگشت سبّابه ( انگشت شهادت وقتى از هم بگشايد ) بالاى دو ابرو ، و پيامبر خدا آن را نجاتبخش مىناميد .\r\nو در حديث ديگر است كه پيغمبر خدا صلى الله عليه و آله در سر « حجامت » مىكرد ، و آن را فريادرس يا رهائىبخش ، مىناميد .\r\n","description":"","footnote":"","page_name":" 107 ","page_number":107},
  {"content":"\r\n\r\nباب 272 - معنى احداث وضو\r\n1 - ابراهيم بن معرض گويد : به امام باقر عليه السّلام عرض كردم : مردم كوفه از حضرت علىّ عليه السّلام چنين روايت مىنمايند ؛ هنگامى كه آن حضرت در كوفه بود ، بول كرد تا كف نمود ، بعد وضو گرفت ، و به روى كفشهايش مسح كشيد ، و سپس فرمود : اين است وضوى كسى كه حدثى انجام ندهد . در پاسخم فرمود : آرى ، امير المؤمنين چنان كرده است . راوى گفت : پس چه حدثى شكننده تر از وضوست از بول كردن ؟ فرمود : همانا مقصود حضرت از جملهء اخير ، تجاوز و زياده روى است در وضو گرفتن به اينكه زائد بر حدّ وضو كارى انجام دهد .\r\nشرح : اين خبر بر تقيّه حمل شده به مصباح الفقيه همدانى مراجعه شود .\r\n","description":"","footnote":"","page_name":" 108 ","page_number":108},
  {"content":"\r\n\r\nباب 273 - معنى فرمودهء حضرت زين العابدين « ع » : واى بر آن كس كه يكىهاى او از دههايش فزونى گيرد\r\n1 - هشام بن سالم گويد : امام صادق عليه السّلام فرمود : حضرت علىّ بن الحسين - صلوات الله عليهما - مىفرمود : واى بر آن كس كه يكيهايش بر دههايش فزونى كند . به آن بزرگوار عرض نمودم : و آن چگونه است ؟ فرمود : آيا نشنيده اى خداى عزّ و جلّ فرموده : * ( مَنْ جاءَ بِالْحَسَنَةِ فَلَه عَشْرُ أَمْثالِها وَمَنْ جاءَ بِالسَّيِّئَةِ فَلا يُجْزى إِلَّا مِثْلَها ) * ( هر كس عمل نيكى بجا آورد به او ده برابر اجر و ثواب داده شود و هر كس كردار زشتى نمايد جزا داده نشود مگر به قدر خود آن - انعام : 160 ) .\r\nبنا بر اين هر كس كه يك حسنه انجام دهد در نامهء عملش ده برابر آن اجر و ثواب نوشته گردد ، و هر گاه كسى سيّئه اى مرتكب شود جزا داده نشود مگر به قدر خود آن ، پس پناه مىبريم به خدا از شخصى كه در يك روز ده گناه انجام دهد ، و يك حسنه نداشته باشد پس گناهان او بر ثوابهايش غالب آيد .\r\n","description":"","footnote":"","page_name":" 109 ","page_number":109},
  {"content":"\r\n\r\nباب 274 معنى « صاع » و « مد » و تفاوت ميان يك صاع آب و يك مد آن و همچنين در طعام\r\n1 - سليمان مروزى گويد : حضرت كاظم عليه السّلام فرمود : براى غسل يك « صاع » آب ، و براى وضو يك « مدّ » آب بس است ، و « صاع » پيغمبر پنج « مدّ » بود ، و وزن هر مدّ دويست و هشتاد درهم است ، و وزن هر درهم ، شش دانگ ، دانگ مساوى است با شش حبّه ، و حبّه به اندازهء وزن دو دانهء جو ، از دانه‌هاى متوسّط كه نه كوچك باشد و نه بزرگ ، مىباشد .\r\n2 - محمّد بن احمد گويد : جعفر بن ابراهيم همدانى - كه در زيارت حجّ همسفر ما بود - گفت : به دستخطَّ پدرم نامه اى به حضرت رضا عليه السّلام ارسال داشتم ، بدين مضمون : فدايت گردم ؛ ياران ما در بارهء « صاع » اختلاف كرده‌اند ، بعضى گويند : فطره را بايد به « صاع مدينه » پرداخت كرد ، و بعض ديگر گويند : به « صاع\r\n","description":"","footnote":"","page_name":" 110 ","page_number":110},
  {"content":"\r\nعراق » بايد ادا نمود ! در پاسخم ، مرقوم فرمود : « صاع » به وزن مردم مدينه شش رطل و به وزن عراق نه رطل است . سپس او پرسيد : وزن آن را معيّن فرمائيد ! فرمود : وزنش دو هزار و صد و هفتاد است ( كه تقريبا سه كيلوگرم مىباشد ) .\r\n3 - محمّد بن عبد الجبّار گويد : ابو القاسم كوفى « مدّى » آورد و گفت : اين « مدّ » را ابن ابى عمير به من داده و گفته است : آن را از فلان شخص از اصحاب امام صادق عليه السّلام گرفته ، و او چنين گفته : كه حضرت ابو عبد الله آن را به من داده و فرموده است : اين « مدّ » پيغمبر صلى الله عليه و آله است ، ما آن را وزن و مقايسه كرديم چهار « مدّ » بود كه مطابق يك قفيز و يك چهارم قفيز مادر اينجاست .\r\n\r\nباب 275 معنى نامصه ، منتمصه ، واشره ، مستوشره ، واصله ، مستوصله ، واشمه ، و مستوشمه\r\n1 - علىّ بن غراب گويد : نيكوترين جعافر ( بهترين كسى كه نامش جعفر\r\n","description":"","footnote":"","page_name":" 111 ","page_number":111},
  {"content":"\r\nاست ) جعفر بن محمّد ، به نقل از پدرش از اجداد بزرگوارش تا علىّ بن أبى طالب عليهم السّلام ، برايم چنين نقل كرد كه : پيغمبر خدا صلى الله عليه و آله هشت طايفه از زنان را لعن كرده است . كه آنها عبارتند از :\r\n« نامصه و منتمصه و واشره و مستوشره و واصله و مستوصله و واشمه و مستوشمه » .\r\nعلىّ بن غراب گويد : « نامصه » زنى است كه موهاى صورت را بند مىاندازد ، و « منتمصه » زنى است كه موى صورتش كنده مىشود . « واشره » زنى است كه دندانهاى زن ديگر را مىبرد و آن را نصف كرده و تيز مىنمايد ، و « مستوشره » زنى است كه اين عمل روى او انجام مىگيرد ، و « واصله » آن زن را گويند كه موى زنى را به موى زن ديگر پيوند دهد ، و « مستوصله » كسى است كه موى زن ديگر به موى او پيوند گرديده ، و « واشمه » كسى را گويند كه نگار و خال در دست يا جاى ديگر از بدن زنان بكوبد ، و آن بدين گونه است كه ابتدا كف يا پشت دستها يا جايى ديگر از بدن زنى را سوزن مىزند بگونه اى كه جا باز كند و بعد با سرمه يا آهك پر مىكند و در نتيجه سبز رنگ مىشود ، و « مستوشمه » زنى است كه خالكوبى مىشود .\r\n","description":"","footnote":"","page_name":" 112 ","page_number":112},
  {"content":"\r\n\r\nباب 276 - معنى ديگرى از واصله و مستوصله\r\n1 - ابراهيم كرخى گويد : شنيدم كه امام صادق عليه السّلام مىفرمود : پيغمبر خدا صلى الله عليه و آله لعنت كرده است زن « واصله و مستوصله » يعنى : زنا دهنده و زنى كه اين رابطه را تدارك ببيند .\r\n\r\nباب 277 - معنى اطابهء كلام ، اطعام طعام ، افشاى سلام ، ادامهء صيام صلاة در ليل ، مردم در خواب\r\n1 - ابو بصير گويد : امام صادق عليه السّلام از پدران خود از حضرت علىّ ( عليهم السّلام ) چنين روايت نمود كه پيامبر خدا صلى الله عليه و آله فرمود : در بهشت اطاقهايى است كه ظاهرش باطن آن بوده ، و درونش از بيرون آن ديده مىشود و\r\n","description":"","footnote":"","page_name":" 113 ","page_number":113},
  {"content":"\r\nاقامتگاه فردى از امّت من است كه داراى اين خويها باشد : كلامش نيكوست ، و مردم ( گرسنه ) را اطعام كند ، سلام كند و پيوسته روزه دار باشد ، و در شب وقتى چشمان مردم در خواب رفته است ، او چشم خود را به رحمت پروردگار دوخته و به خواندن نماز مشغول گردد . علىّ عليه السّلام عرض كرد : اى رسول خدا ! از امّت شما چه كسى توان اين كار را خواهد داشت ! فرمود : يا علىّ ؛ آيا ميدانى « اطابهء كلام » ( سخن نيكو ) چيست ؟ كسى كه هر صبح و هر شب ده مرتبه بگويد :\r\n« سبحان الله و الحمد لله و لا إله الَّا الله و الله أكبر » ( نيكو كلام مىباشد ) . « اطعام الطَّعام » ( دادن غذا ) خرجى دادن مرد است به خانوادهء خويش ، و امّا « ادامهء روزه » آن است كه انسان در طول ماه رمضان ، و در هر ماه ، سه روز روزه بگيرد ، كه ثواب روزهء تمامى عمر بر او نوشته مىشود . « و الصّلاة باللَّيل » يعنى اداى نماز در شب ، و هنگامى كه مردم در خوابند ، پس شخصى كه نماز مغرب و عشا و نماز صبح را در مسجد به جماعت بخواند ، همانند كسى است كه تمامى شب را بيدار مانده باشد ، و « افشاى سلام » آن است كه از سلام دادن به هيچ يك از مسلمانان بخل نكند .\r\n","description":"","footnote":"","page_name":" 114 ","page_number":114},
  {"content":"\r\n\r\nباب 278 - معنى زهد\r\n1 - سكونىّ گويد : امام صادق عليه السّلام فرمود : به امير المؤمنين عليه السّلام گفته شد :\r\n« زهد » در دنيا چيست ؟ فرمود : دورى گزيدن و كناره گيرى از حرام آن ( دنيا ) .\r\n2 - أبو الطَّفيل گويد : شنيدم امير المؤمنين عليه السّلام مىفرمود : « زهد » در دنيا ، كوتاه كردن آرزو و سپاس هر نعمت ، و خوددارى از هر آنچه كه خدا آن را بر تو ممنوع ساخته ، مىباشد .\r\n3 - اسماعيل بن مسلم گويد : امام صادق عليه السّلام فرمود : زهد در دنيا ، به رها كردن مال ، و حرام نمودن حلال نيست ، بلكه آن است كه به آنچه در دست خودت مىباشد بيشتر از آنچه در اختيار خداست اطمينان نداشته باشى .\r\n","description":"","footnote":"","page_name":" 115 ","page_number":115},
  {"content":"\r\n4 - علىّ بن هاشم بن بريد به نقل از پدرش گويد : مردى از حضرت باقر عليه السّلام در بارهء « زهد » پرسيد ، فرمود : « زهد » ده قسمت دارد ؛ بالاترين درجه‌هاى زهد ، كمترين درجهء پرهيزكارى است ، و بالاترين مرتبهء ورع ، پائينترين مرتبهء يقين است ، و بالاترين مرتبهء يقين ، كمترين درجهء رضا است ، و راستى كه حقيقت زهد در يك آيه از قرآن بيان شده : * ( لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ ) * ( افسوس نخوريد بر آنچه از دست شما رفته ، و شادمان نگرديد از آنچه كه بدستتان رسيده - حديد 57 : 23 ) .\r\n5 - علىّ بن حديد با يك واسطه از امام صادق عليه السّلام روايت كرده كه فرمود :\r\nعيسى بن مريم در ضمن سخنانى كه براى بنى اسرائيل ايراد نمود ، فرمود : در ميان شما زندگى من اين گونه است كه قاتقم ( چيزى كه همراه با نان بخورند ) گرسنگى است ( وقتى گرسنه شدم نان را بدون خورش با اشتها مىخورم ) ، و خوراكى من علفهائى است كه در بيابان براى حيوانات وحشى روئيده مىشود ، و روشنى مهتاب در شب چراغم ، و خاك زمين بسترم ، و سنگ بيابان بالشم مىباشند ، نه خانه اى دارم كه ويران گردد ، و نه اندوخته اى كه تلف گردد ، و نه فرزندى كه\r\n","description":"","footnote":"","page_name":" 116 ","page_number":116},
  {"content":"\r\nبميرد ، و نه همسرى دارم كه اندوهگين شود ، بامدادم را آغاز مىكنم در حالى كه هيچ چيزى ندارم ، و شبم را به روز مىرسانم در حالى كه هيچ چيز ندارم ، و با اين حال احساس مىكنم كه بىنيازترين افراد بشر هستم .\r\nتذكَّر : در ارشاد القلوب ديلمىّ باب 48 صفحهء 220 چنين آمده : عيسى بن مريم مىفرمود : خدمتگزار من دستهاى من است و مركب سوارى من دو پاى من است ، و فرش من زمين مىباشد ، و گرم شدن من در زمستان بوسيلهء آفتاب است .\r\n\r\nباب 279 - مرد باورع كيست\r\n1 - فضيل بن عياض گويد : به امام صادق عليه السّلام عرض كردم : انسان باورع كيست ؟ فرمود : آن كس كه از محرّمات الهى دورى گزيند ، و از شبهات و آميزش با مخالفان ما اجتناب ورزد . و هر گاه كسى از امور مشتبه پرهيز نكند نادانسته و ناخودآگاه گرفتار حرام گردد ، و چون كار زشتى را ببيند در حالى كه توانائى جلوگيرى از آن را داشته باشد ، اقدام نكند ، به اين معنى است كه مايل است از خداوند نافرمانى شود ، و كسى كه دوست دارد فرمان خدا برده نشود آشكارا به دشمنى خدا برخاسته ، و شخصى كه پايدار ماندن ستمكاران را دوست داشته باشد ،\r\n","description":"","footnote":"","page_name":" 117 ","page_number":117},
  {"content":"\r\nقطعا مىخواهد معصيت خدا رايج باشد ، و خداوند تبارك و تعالى بر هلاك نمودن ستم پيشگان خود را ستوده ، و فرمود : * ( فَقُطِعَ دابِرُ الْقَوْمِ الَّذِينَ ظَلَمُوا وَالْحَمْدُ لِلَّه رَبِّ الْعالَمِينَ ) * ( پس بريده شد دنبالهء آن گروه كه ستم كردند « بر خود » ، و شكر و سپاس ، مخصوص خداوند ، پروردگار جهانيان است در هلاك نمودن ظالمان - انعام 6 :\r\n45 ) .\r\n\r\nباب 280 - معنى خوشخوئى و حدّ آن\r\n1 - حسن بن محبوب از يكى از راويان نقل نموده كه گفت : به امام صادق عليه السّلام عرض كردم : تعريف حدّ و مرز اخلاق خوب چيست ؟ فرمود : اخلاق خوب آنست كه وقت راه رفتن پهلوهاى خود را نجنبانى ، فروتن و خوش گفتار باشى ، و با برادر ( دينى و نوعى ) خود با خوشروئى ديدار كنى .\r\n\r\nباب 281 - معنى خلاق و خلق\r\n1 - احمد بن ابى عبد الله از يكى از راويان حديث بدون ذكر نام امام عليه السّلام\r\n","description":"","footnote":"","page_name":" 118 ","page_number":118},
  {"content":"\r\nنقل كرده كه لقمان به فرزندش گفت : پسرم ! صد تن را يار بگير و يكى را دشمن مگير ! فرزندم جز آن نيست كه دوستى ، نصيب و بهره اى است از خير ( كه براى تو تقدير شده ) پس آن را سرمايهء سعادت و دينت قرار بده ( نه آرزوهاى زود گذر دنيا ) ، و خويت رابطهء ميان تو و مردم است پس با ايشان دشمن مباش و هر خوى نيك را بياموز ! پسرم ! بردهء خوبان باش ، و فرزند تبهكاران مباش ! فرزندم امانتى كه به تو سپرده شود به صاحبش بازگردان تا دنيا و آخرتت سالم بماند ، و أمين باش تا بىنياز باشى !\r\n\r\nباب 282 - معنى شكايت از بيمارى\r\n1 - حمّاد بن عيسى با يك واسطه از امام صادق عليه السّلام روايت نموده كه آن حضرت فرمود : شكايت آن نيست كه شخص بگويد : ديشب بيمار شدم يا از شدّت مرض و رنج درد زيادى كشيدم ، و لكن شكايت آن است كه ( از باب مثال ) بگويد : به درد يا مشكلى دچار گشته‌ام كه ديگرى به آن مبتلا نگرديده است .\r\n","description":"","footnote":"","page_name":" 119 ","page_number":119},
  {"content":"\r\n\r\nباب 283 - معنى فرمايش عالم « امام صادق عليه السّلام » : « شخصى كه به گرمابه رفته بايد اثرش بر او نمودار باشد »\r\n1 - احمد بن أبى عبد الله از پدرش مرفوعا روايت نموده كه گفت : امام صادق عليه السّلام مردى را ديد كه از گرمابه بيرون آمده ، و دو دست خود را به خضاب رنگين ساخته بود . حضرت به او فرمود : چنانچه خداوند دستانت را به اين رنگ مىآفريد ، خوشحال بودى ؟ گفت : به خدا قسم ، نه ! و اين كار را فقطَّ بدان جهت كردم كه حديثى از شما به من رسيد كه مضمونش اين است : ( شخصى كه به گرمابه رود بايد اثرش بر او هويدا باشد ، يعنى حنّا بسته باشد ) .\r\nحضرت فرمود : چنان نيست كه تو پنداشته اى ، بلكه معنى آن اين است كه هر گاه يكى از شما با تندرستى از حمّام بيرون آيد ، بايد به شكرانهء آن نعمت دو ركعت نماز ( شكر ) بخواند .\r\nو نوح بن شعيب مرفوعا روايت نموده كه ( امام جواد عليه السّلام ) فرمود : بايد خدا را سپاس گويد .\r\n","description":"","footnote":"","page_name":" 120 ","page_number":120},
  {"content":"\r\n\r\nباب 284 - معنى فرمايش پيغمبر اكرم صلى الله عليه و آله فرار از طاعون همچون گريز از لشكرى است كه براى جهاد به طرف دشمن در حركت است\r\n1 - أبان ( بن عثمان ) الأحمر گويد : يكى از اصحاب ما از موسى بن جعفر عليهما السّلام پرسيد : من در شهرى هستم و بيمارى طاعون ( بيمارى مسرى خطرناكى كه اين بيمارى در تاريخ از كشتار آن داستانها نقل شده است ، مثلا در اوائل قرن 14 اين بيمارى در اروپا 25 ميليون نفر را هلاك كرد ) در آنجا شايع است ، آيا از آن شهر بروم ؟ فرمود : بلى . عرض كردم : حديثى به ما رسيده كه پيامبر صلى الله عليه و آله فرموده است : گريز از طاعون مانند گريز از اردوى جهادگران مىباشد ، فرمود : رسول خدا صلى الله عليه و آله اين سخن را در بارهء گروهى فرموده است كه مرزنشين هستند و در برابر دشمن قرار دارند ، طاعون به آنجا مىآيد و آنان سرزمينهاى خودشان را خالى مىكنند و از آنجا مىگريزند پيغمبر صلى الله عليه و آله آن سخن را در حقّ ايشان فرمود .\r\n","description":"","footnote":"","page_name":" 121 ","page_number":121},
  {"content":"\r\nو روايت شده اگر در بين مردمى كه در مسجد هستند طاعون پيدا شود حقّ ندارند از آن مسجد بگريزند و به مسجد ديگر بروند . ( شايد مقصود اين باشد كه مكان ديگرى آلوده نگردد ) .\r\n\r\nباب 285 معنى فرمايش عالم « امام صادق عليه السّلام » : عورت مؤمن بر مؤمن حرام است\r\n1 - زيد شحّام از امام صادق عليه السّلام در بارهء فرمودهء آن بزرگوار : « عورت مؤمن بر مؤمن حرام است » روايت نموده كه فرمود : مقصود آن نيست كه مؤمن برهنه باشد ، و مؤمن ديگر ، جزئى از بدن وى را ببيند ، بلكه مقصود آن است كه به زيان او داستانى بگويد .\r\n2 - عبد الله بن سنان گويد : به امام صادق عليه السّلام گفتم : آيا ديدن عورت مؤمن بر مؤمن ديگر حرام است ؟ فرمود : بلى ، گفتم : مقصود شما دو موضع جلو و دنبال پائين تنهء اوست ؟ فرمود : نه ، چنان نيست كه تو فهميده اى بلكه منظور از آن\r\n","description":"","footnote":"","page_name":" 122 ","page_number":122},
  {"content":"\r\nفقط آشكار نمودن راز او مىباشد ( كه عورت باطنى اوست ) .\r\n3 - حذيفة بن منصور گويد : به امام صادق عليه السّلام عرض كردم : مردم ( اهل تسنّن ) چنين جمله اى را مىگويند : ( عورت مؤمن بر مؤمن حرام است ) ، فرمود :\r\nچنان نيست كه تو گمان مىكنى ، بلكه عورت مؤمن اين است كه او را به دقّت زير نظر بگيرد تا اگر سخنى بگويد كه بتوان عيبى بر او گرفت ، در خاطرش نگهدارد و مطلبى بسازد تا هر گاه خشمگين شود او را به آن سرزنش كند .\r\n\r\nباب 286 - معنى سخاوت و اندازهء آن\r\n1 - حسن بن محبوب به نقل از يكى از روات گفت : به امام صادق عليه السّلام عرض كردم : حدّ « سخاوت » ( بخشندگى ) چيست ؟ فرمود : حدّش آنست كه از مال خود ، آن حقّى را كه خدا بر تو واجب نموده بيرون سازى و در جايى كه خدا خواسته مالت را خرج كنى .\r\nو علىّ بن عقبه نيز از امام صادق عليه السّلام مانند آن را روايت نموده است .\r\n","description":"","footnote":"","page_name":" 123 ","page_number":123},
  {"content":"\r\n2 - حريز بن عبد الله گويد : حضرت صادق عليه السّلام فرمود : سخاوتمند بزرگوار شخصى است كه مال خويشتن را در راه حقّ انفاق كند .\r\n3 - سخاوت ، آنست كه نفس بنده از طلب حرام باز ماند و خوددارى كند ، و چون به حلال رسيد نفس او رام باشد به انفاق در اطاعت از خداوند .\r\n4 - حفص بن غياث گويد : امام صادق عليه السّلام روايت نمود كه پيغمبر اسلام صلى الله عليه و آله فرمود : « سخاوت » درختى است كه ريشهء آن در بهشت است و شاخه هايش بر دنيا سايه افكنده ، اينك هر انسانى به شاخه اى از شاخه‌هاى آن خود را بياويزد او را به بهشت خواهد برد .\r\n\r\nباب 287 - معنى سماحة\r\n1 - حارث اعور گويد : امير المؤمنين به فرزند خود امام حسن عليهما السّلام\r\n","description":"","footnote":"","page_name":" 124 ","page_number":124},
  {"content":"\r\nفرمود : پسرم ! « سماحة » ( بزرگوارى و بخشش و جوانمردى ) چيست ؟ پاسخ داد :\r\nاينكه شخص چه در حال رفاه و چه در حال سختى ، بخشنده باشد .\r\n\r\nباب 288 - معنى جواد\r\n1 - احمد بن مسلم گويد : حضرت موسى بن جعفر عليهما السّلام در حال طواف كعبه بود كه مردى از آن حضرت پرسيد : « جواد » ( بخشنده ) چه كسى است ؟\r\nفرمود : سخن تو دو روى دارد اگر از انسان بخشنده مىپرسى ، شخصى است كه آنچه پروردگار بر او واجب كرده ، بپردازد ، و اگر در بارهء آفريننده ( خدا ) سؤال مىكنى ؛ او در هر حال بخشنده است ، چه عطا كند و چه از دادن آن خوددارى كند ! زيرا اگر به تو عطايى كند آنچه از تو نبوده ، به تو لطف فرموده ، و اگر جلوگيرى نمايد باز آنچه را از تو نبوده به تو نداده است .\r\n","description":"","footnote":"","page_name":" 125 ","page_number":125},
  {"content":"\r\n\r\nباب 289 - معنى مروّت\r\n1 - عمرو بن عثمان تيمى قاضى گويد : جمعى از ياران امير المؤمنين عليه السّلام در موضوع مروّت ( مردانگى ، جوانمردى ، نرم دلى ) با هم به گفتگو پرداخته بودند كه حضرت تشريف آورد : فرمود : چرا آن را از قرآن فرا نگرفته‌ايد ؟ عرضه داشتند : يا امير المؤمنين ! در كجاست ؟ فرمود : در قول خداى عزّ و جلّ * ( إِنَّ الله يَأْمُرُ بِالْعَدْلِ وَالإِحْسانِ ) * ( خداوند به شما دستور مىدهد عدل و احسان را شيوهء خود سازيد - نحل 16 : 90 ) پس عدل همان انصاف و رعايت حقّ ، و احسان بخشش و تفضّل از حقّ خويش مىباشد .\r\n2 - عبد الرّحمن بن عبّاس - مرفوعا - نقل نموده كه معاويه از امام حسن - عليه السّلام پرسيد : « مروّت » ( جوانمردى ) چيست ؟ فرمود : آنست كه مرد بر حفظ دينش حريص باشد ، و مال خود را اصلاح و نيكو سازد ، و حقوق ديگران را رعايت نمايد .\r\nمعاويه دو بار گفت : آفرين بر تو اى أبا محمّد !\r\n","description":"","footnote":"","page_name":" 126 ","page_number":126},
  {"content":"\r\nراوى گويد : معاويه بعد از آن بارها مىگفت : دوست داشتم يزيد اين جواب را بگويد ، اگر چه يك چشم او كور باشد .\r\n3 - معاوية بن وهب گويد : امام صادق عليه السّلام فرمود : زمانى حسن بن علىّ عليهما السّلام با چند تن از يارانش نزد معاويه بودند ، معاويه از آن حضرت پرسيد :\r\nاى أبا محمّد مرا آگاه ساز كه « مروّت » چيست ؟ فرمود : مروّت آن است كه مرد دين خود را حفظ نمايد ، و حرفه و پيشهء خود را نيكو گرداند ، و همچنين نيك رفتارى در حال كشمكش و ستيز ، و سلام دادن و با نرمى سخن گفتن ، و خويشتندارى ، و دوستى مردم ، مىباشد .\r\n4 - حارث أعور گويد : امير المؤمنين عليه السّلام به فرزندش امام حسن عليه السّلام فرمود : پسرم ! مروّت چيست ؟ پاسخ داد : پارسائى ، و اصلاح مال .\r\n5 - علىّ بن حفص جوهرى به نقل از مردى از اهل كوفه بنام ابراهيم كه از راويان حديث بود ، گفت كه : از امام حسن عليه السّلام پرسيده شد : جوانمردى چيست ؟\r\nفرمود : پارسائى در دين ، محاسبهء دقيق در زندگى ، و شكيبائى در گرفتاريها و\r\n","description":"","footnote":"","page_name":" 127 ","page_number":127},
  {"content":"\r\nمصائب .\r\n6 - ابان بن تغلب گويد : امام باقر عليه السّلام روايت نمود كه پيغمبر خدا عليه السّلام فرمود : جوانمردى ، بدست آوردن ثروت از راه صحيح است .\r\n7 - عبد الله انصارىّ مرفوعا از امام صادق عليه السّلام روايت نموده كه فرموده :\r\nرسيدگى مرد به كسب و مزرعه از جوانمردى او است .\r\n8 - عبد الله نهدى گويد : پدرم گفت : كه امام صادق عليه السّلام فرموده : « مروّت و جوانمردى » دو قسم است ؛ جوانمردى در وطن ( اقامتگاه ) ، و جوانمردى در سفر ، كه مردانگى در وطن ، خواندن قرآن و حضور در مساجد ، و همنشينى با نيكوكاران و نظر دقيق در مسائل شرعى و احكام دينى است .\r\nاما جوانمردى در سفر آنست كه : از توشه اى كه همراه دارد به همسفران ببخشد ، و شوخى نمودن به آنچه مورد خشم خدا نباشد ، و كمتر مخالفت كردن با همراهان و رفتار نكردن بر خلاف ميل آنان ، و پس از جدائى ( بازگشت ) در بارهء همسفران سخنى كه به زيان ايشان باشد ، نگفتن ! .\r\n","description":"","footnote":"","page_name":" 128 ","page_number":128},
  {"content":"\r\n9 - ابو قتادهء قمّى مرفوعا تا امام صادق عليه السّلام از آن حضرت روايت نموده كه از ما پرسيد : مردانگى چيست ؟ عرض كرديم نمىدانيم ، فرمود : جوانمردى آن است كه مرد سفرهء خود را بر آستانهء خانه اش بگستراند ( تا در دسترس همه باشد ) و مردانگى بر دو گونه است . آنگاه همانند حديث قبل را بيان نمود .\r\n\r\nباب 290 - معنى « سبحة الحديث » و تحريف\r\n1 - سكونىّ گويد : امام صادق عليه السّلام از پدران بزرگوار خود عليهم السّلام ، روايت نموده كه پيغمبر خدا صلى الله عليه و آله فرمود : محبوبترين ذكر ( تسبيح ) در پيشگاه خداوند « سبحة الحديث » است ، و ناپسندترين سخن در نظر پروردگار تحريف مىباشد . شخصى عرض كرد : يا رسول الله « سبحة الحديث » چيست ؟ فرمود :\r\nآنست كه انسان أخبار حرص دنيا و آلايش باطل آن را مىشنود ، اندوهگين مىگردد ، سپس به ياد خدا مىافتد ( و خدا را تنزيه و تقديس مىكند ) ، و أمّا « تحريف » مانند گفتار آن مردى است كه مىگويد : من و هر چه كه دارم همه از\r\n","description":"","footnote":"","page_name":" 129 ","page_number":129},
  {"content":"\r\nنتيجهء كوشش و تلاش خودم مىباشد .\r\n\r\nباب 291 - معنى ظهر قرآن و بطن آن\r\n1 - حمران بن أعين گويد : از امام باقر عليه السّلام پرسيدم : معنى ظهر قرآن و بطن آن چيست ؟ فرمود : ظهر ( لفظ قرآن خلاف تأويل ، آنچه از تو غائب باشد ) پشت آن كسانى هستند كه قرآن در عهد ايشان نازل گرديده ، و بطن ( درون ) آن اشخاص هستند كه بعد از نزول قرآن به دنيا آمده‌اند و همانند گروه اوّل به آن عمل مىكنند و هر چه در بارهء آنان نازل شده در بارهء اينها هم جارى مىشود .\r\nشرح : البتّه معنى « ظهر و بطن » قرآن منحصر در اين موردى كه در خبر ذكر شده نيست ، زيرا اخبار فراوانى داريم كه دلالت دارند بر اينكه قرآن معانى پردامنه اى دارد بر حسب فهم افراد و درجات ايمان و شناخت ، و در بعضى از آنها فرموده‌اند كه بطن آن هم بطنى دارد تا هفت يا هفتاد .\r\nظاهرا مراد از بطن در اين خبر « تأويل » است و مراد از ظهر نيز « تنزيل » است و همچنين مراد از باطن در اخبار ديگر « تأويل » است و در بعضى اخبار به\r\n","description":"","footnote":"","page_name":" 130 ","page_number":130},
  {"content":"\r\nاين مطلب تصريح شده كه عيّاشى و ديگران روايت كرده‌اند ، و معنى « تأويل » ؟\r\nآنست كه بعضى افراد معنى عامى كه از آيه فهميده مىشود اراده گردد نه همه ، و آن از چيزهائى است كه از فهمهاى ساده پوشيده است بنا بر اين با اخبارى كه فرموده : قرآن داراى بطنى است و براى بطن آن هم بطنى است منافات ندارد ( اقتباس از پاورقى متن عربى ) .\r\n\r\nباب 292 - معنى فقرى كه مرگ سرخ است\r\n1 - ذريح محاربى گويد : امام صادق عليه السّلام فرمود : تنگدستى همان مرگ خونين است . شخصى به آن حضرت عرضه داشت : مقصود از تهيدست بودن نداشتن پول طلا و نقره است ؟ فرمود : نه ، بلكه ندانستن و فقر دينى است ( كه مسائل و معارف دينى را نياموخته باشد ، و صفات پسنديده را از ناپسند نشناسد ) .\r\n\r\nباب 293 - معنى حديثى كه وارد شده : « هر گاه زكات داده نشود فقير و غنى هر دو بدحالند\r\n1 - احمد بن محمّد بن خالد از شخصى كه براى او گفته مرفوعا روايت نموده ،\r\n","description":"","footnote":"","page_name":" 131 ","page_number":131},
  {"content":"\r\nنقل كرده : « هر گاه زكات داده نشود حال فقير و غنى هر دو بد خواهد بود » عرض كردم : دليل آنكه تهيدست حالش بد مىشود ، اينست كه حقّش به او نرسيده ، ولى حال ثروتمند چگونه تباه گرديده است ؟ فرمود : شخصى كه زكات ندهد در آن سراى بد حال است .\r\n\r\nباب 294 - معنى آنچه روايت شده : « هر كس كه از خداوند به روزى كم خشنود گردد ، خدا نيز به كردار اندك او خشنود گردد »\r\n1 - نصر بن قابوس گويد : از امام صادق عليه السّلام پرسيدم : معنى اين حديث چيست كه فرموده : « هر كس به روزى اندكى راضى باشد خداوند تعالى به كردار كوچكى از او خشنود گردد » ؟ پاسخ داد : يعنى در بعضى چيزها خدا را اطاعت كند و در بعضى ديگر نافرمانى نمايد .\r\n","description":"","footnote":"","page_name":" 132 ","page_number":132},
  {"content":"\r\n\r\nباب 295 معنى توكَّل بر خداى عزّ و جلّ ، و صبر ، و قناعت و رضا ، و زهد ، و اخلاص ، و يقين\r\n1 - احمد بن أبى عبد الله از پدرش مرفوعا تا پيغمبر صلى الله عليه و آله روايت نموده كه جبرئيل خدمت رسول خدا صلى الله عليه و آله آمد ، و عرض كرد : خداوند تبارك و تعالى مرا فرستاده كه هديه اى به تو تقديم نمايم كه به احدى قبل از تو داده نشده ، پيغمبر اكرم صلى الله عليه و آله فرمود : من پرسيدم : آن چيست ؟ گفت : « صبر » ( شكيبائى ، بردبارى ) و بهتر از آن ، گفتم : بهتر از صبر چيست ؟ گفت : رضا ( خوشنودى ) و بهتر از آن ، پرسيدم : بهتر از رضا چيست ؟ جواب داد : « زهد » و بهتر از آن ، گفتم : بهتر از زهد چيست ؟ گفت : « اخلاص » و نيكوتر از آن ، گفتم : نيكوتر از اخلاص چيست ؟\r\nپاسخ گفت : « يقين » و پسنديده تر از آن ، پرسيدم : اى جبرئيل آن چيست ؟ گفت :\r\nنردبان رسيدن به آن ، و آن « توكَّل » بر خداى عزّ و جل است . گفتم : « توكَّل » بر خداى عزّ و جلّ چيست ؟ گفت : آنكه بدانى مخلوق زيان نمىزند ، و سود\r\n","description":"","footnote":"","page_name":" 133 ","page_number":133},
  {"content":"\r\nنمىرساند ، و بخشش نمىكند ، و باز نمىدارد ، و نااميدى از مخلوق را شيوهء خودسازى ، پس هر گاه بنده چنين باشد به كسى جز خدا تكيه نكند ، و نمىترسد جز از خدا ، و به كسى غير از خدا طمع نمىبندد پس اينست توكَّل ( كار خود را به خدا واگذاشتن و باميد خدا بودن ) . پيغمبر صلى الله عليه و آله فرمود : گفتم اى جبرئيل توضيح بده كه « صبر » چيست ؟\r\nگفت : آن است كه انسان در سختى شكيبائى نمايد آن طور كه در رفاه و شادمانى و نيكوئى است ، و در نيازمندى ، چنان كه در بىنيازى است ، و در بلا و بيمارى ، آن گونه كه در عافيت و تندرستى است در همهء اين حوال بردبارى را شيوهء خود سازد ، و از گرفتاريهائى كه به او مىرسد نزد مخلوق شكايت ننمايد ، گفتم : تفسير « قناعت » چيست ؟ گفت : راضى و خرسند باشد به آنچه از دنيا به وى مىرسد ، راضى باشد به كم ، از اندك نعمتى كه به او مىرسد ( خداى را ) سپاس گويد . گفتم :\r\nپس توضيح « رضا » چيست ؟ فرمود : انسان خرسند ، اگر روزگار او را در فشار قرار بدهد يا ندهد بر مولاى خود خشم نمىكند ، و به كردار كم از خودش خوشنود نمىگردد . گفتم : اى جبرئيل ! تفسير « زهد » چيست ؟ پاسخ داد : زاهد دوست مىدارد آنچه را آفريدگارش دوست دارد ، و دشمن مىدارد هر چه را خالقش دشمن دارد ، و از حلال دنيا دورى مىكند ، و به حرام آن التفاتى ندارد ، زيرا\r\n","description":"","footnote":"","page_name":" 134 ","page_number":134},
  {"content":"\r\nحلالش حساب دارد و حرامش كيفر ، و به همهء مسلمانان چنان مهربان است كه نسبت به خود ، و از سخن گفتن چنان پرهيز مىنمايد كه از مردارى كه سخت متعفّن شده ، و از مال دنيا و آرايش آن دورى مىنمايد همچون پرهيز از آتشى كه مىخواهد او را فراگيرد ، و آرزويش را كوتاه مىسازد ، و اجلش را ميان دو چشم خود مىبيند . گفتم : اى جبرئيل ! توضيح « اخلاص » چيست ؟ گفت : مخلص ( كسى كه كار بىريا انجام دهد ) كسى است كه از مردم چيزى نخواهد تا خود بيابد ، و اگر يافت ، خرسند گردد ، و هر گاه نزد او چيزى باقى ماند ، آن را در راه خدا مىبخشد ، بدرستى كه ، هر كس از مخلوق درخواست نكند ، اعتراف به پرستش خدا نموده ، و چون يافت و راضى شد پس او از خدا راضى است و خداوند تبارك و تعالى هم از او خشنود است و چون براى رضاى خدا بخشش كرد به حدّ اعتماد به پروردگار خود رسيده است . گفتم : پس تفسير « يقين » چيست ؟ پاسخ داد : شخصى كه به سر حدّ يقين رسيد ، عملش را چنان براى خدا انجام دهد كه گويا او را مىبيند چون ( يقين دارد ) اگر او خدا را به چشم نمىبيند ، امّا خدا شاهد وى مىباشد ، و به يقين مىداند هر آنچه از غم و شادى و غيره ، به او رسد البتّه به او خواهد رسيد و از او نمىگذرد ، و آنچه هم از وى ردّ شده حتما به او نخواهد رسيد ، و هيچ كدام خطا نبوده بلكه از\r\n","description":"","footnote":"","page_name":" 135 ","page_number":135},
  {"content":"\r\nروى حساب مىباشد و صلاحش در آن بوده و همهء اينها از شاخه‌هاى توكَّل و نردبان رسيدن به بام « زهد » است .\r\n\r\nباب 296 - معنى روايتى كه مىفرمايد : براى چند گروه دريافت صدقه حلال نيست : ثروتمند و آدم جوان و سالم و كسى كه پيشه اى دارد ، و شخص نيرومند\r\n1 - زراره گويد : امام باقر عليه السّلام فرمود : پيامبر خدا صلى الله عليه و آله فرمودند : براى ثروتمند و شخصى كه اندامى استوار و توانا و بىعيب و درد دارد ، و آدمى كه پيشه اى دارد ، و فرد نيرومند گرفتن صدقه حلال نيست . عرض كرديم : معناى اين ( قوى ) چيست ؟ فرمود : در صورتى كه مىتواند خود را از گرفتن صدقه باز دارد ، برايش حلال نيست آن را بگيرد .\r\n2 - و در حديث ديگر امام صادق عليه السّلام روايت نموده كه پيغمبر خدا - صلى الله عليه و آله فرمود : گرفتن صدقه ( زكات ) براى شخص ثروتمند حلال نيست - و نفرمود :\r\nبراى آدم نيرومندى كه اندامش استوار است جايز نيست .\r\n","description":"","footnote":"","page_name":" 136 ","page_number":136},
  {"content":"\r\n\r\nباب 297 - معنى فرمودهء پيغمبر « ص » : هر حسابشونده اى در رنج است\r\n1 - ابو الجارود گويد : امام باقر عليه السّلام فرمود : پيامبر خدا صلى الله عليه و آله فرمودند : هر حسابشونده اى در رنج و عذاب است ، شخصى به آن حضرت عرض كرد : يا رسول الله ! پس فرمودهء خداى عزّ و جلّ * ( فَسَوْفَ يُحاسَبُ حِساباً يَسِيراً ) * ( پس زود رسيدگى شود حسابرسى آسانى - انشقاق 84 : 8 ) چه مىشود ؟ فرمود : آن بمعنى اينست : نامه را در مقابل گرفتن و صفحه صفحهء آن را نگريستن .\r\n\r\nباب 298 - معنى « گلى » كه خداوند خوردن آن را منع كرده است\r\n1 - معمر گويد : به حضرت موسى بن جعفر عليهما السّلام عرض كردم : اهل تسنّن روايتى در بارهء « گل » ، و مكروه بودن آن نقل مىكنند ، فرمود : آن فقط در خاكتر مىباشد و آن لجن است .\r\n","description":"","footnote":"","page_name":" 137 ","page_number":137},
  {"content":"\r\n2 - و روايت شده : كه پيغمبر صلى الله عليه و آله از خوردن كلوخ نهى كرد . اين حديث را استادم محمّد بن حسن - رضى الله عنه - از محمّد بن حسن صفّار از احمد بن أبى عبد الله برايم نقل كرد .\r\nشرح : مرحوم مجلسىّ رضوان الله تعالى عليه بيان مفصّلى در اين مورد دارد ، و فرموده كه ظاهر خبر اينست كه حرمت « طين » مخصوص است به گل تر نه كلوخ خشك چنانچه صدوق رحمه الله از ظاهرش فهميده ، و كسى صريحا چنين نگفته و چه بسا مقصود اين است كه حرمت تنها در گل تر و كلوخ خشك تنها است نه آنچه در شيره مستهلك شود ، يا بر ميوه و خوراكيهاى ديگر نشيند . و حصر اضافى است نسبت به آنچه گفتيم كه در پاورقى متن عربى هم توضيح خوبى آورده است .\r\n\r\nباب 299 - معنى روايتى كه گويد : از ازدواج با زنانى كه در يك مجلس سه طلاقه شده‌اند خوددارى كنيد ، زيرا آنان زنان شوهر دارند\r\n1 - حسين بن احمد مالكى گويد : در سال 241 عبد الله بن طاوس برايم نقل كرد كه : به امام هشتم حضرت رضا عليه السّلام عرض كردم : برادرزاده اى دارم كه دخترم را به او تزويج نموده‌ام و او پيوسته ميگسارى مىكند و همواره از طلاق\r\n","description":"","footnote":"","page_name":" 138 ","page_number":138},
  {"content":"\r\nسخن مىگويد ( و چه بسا در يك مجلس چندين بار به دخترم مىگويد : طلاقت دادم ! ) .\r\nفرمود : اگر برادرزاده ات از شيعيان است پيوند همسرى دخترت با او برقرار مىباشد . و اگر از سنّىهاست دخترت را از حبالهء همسرى او بيرون آور كه او قصد طلاق وى را داشته است .\r\nعرض كردم : فدايت گردم ! مگر چنين نيست كه : از قول حضرت صادق عليه السّلام روايت شده : از ازدواج با زنانى كه در يك مجلس سه طلاقه شده‌اند ، خوددارى كنيد ، زيرا آنان زنان شوهر دارند ! فرمود : بلى ، آن حديث مخصوص شيعيان است نه اهل سنّت ، زيرا شخصى كه به آئين ديگران در آيد ، ناگزير است كه تابع مقرّرات آنان باشد .\r\nشرح : از اين خبر يك قاعدهء فقهى فهميده مىشود و آن الزامى كردن غير امامى است است به احكامى كه خود مدّعى است .\r\n\r\nباب 300 - معنى گران شدن خويشاوندى\r\n1 - أبو بصير گويد : امام صادق عليه السّلام روايت نمود كه پيغمبر خدا صلى الله عليه و آله\r\n","description":"","footnote":"","page_name":" 139 ","page_number":139},
  {"content":"\r\nفرمود : صلهء رحم بر طول عمر مىافزايد ، و صدقهء پنهانى خشم خدا را فرو مىنشاند و براستى كه قطع رحم ، و سوگند دروغ ، مردم را از سرزمينهاى سرسبز و خرّمشان آواره ساخته ( و آنجا را ) به صورت كوير خشكى درآورد و خويشاوندى را مشكل سازد ، و آن مايهء بريده شدن نسل و دودمان مىگردد .\r\n\r\nباب 301 - معنى قاتلى كه نمىميرد\r\n1 - أبو حمزهء ثمالى از امام زين العابدين عليه السّلام روايت نموده كه رسول خدا صلى الله عليه و آله فرمود : گول نزند شما را نيرومندى دستها ( ى سفّاك ) به خون ، زيرا براى آن نزد خدا قاتلى هست كه مرگ ندارد ، گفتند : يا رسول الله ! قاتلى كه مرگ ندارد كيست ؟ فرمود : آتش دوزخ .\r\n\r\nباب 302 - معنى فرمودهء پيغمبر « ص » : خدا لعنت كند قاتل را\r\n1 - جميل بن درّاج گويد : شنيدم كه امام صادق عليه السّلام مىفرمود : خدا لعنت\r\n","description":"","footnote":"","page_name":" 140 ","page_number":140},
  {"content":"\r\nكند شخصى را كه در مدينه حادثهء تازه اى پديد آورد ، يا حادثه آفرينى را پناه دهد ! گفتم : آن پديده چيست ؟ فرمود : قتل .\r\n2 - اميّة بن يزيد قرشى گويد : پيامبر صلى الله عليه و آله فرمود : هر كس چيزى جديد ، ايجاد كند ( بدعتگذار ) يا بدعتگذارى را پناه دهد ، لعنت خدا و فرشتگان و تمامى مردم بر او باد ، و روز قيامت بازگشت و انصرافى از او پذيرفته نگردد ، عرض شد : اى رسول خدا « حدث » چيست ؟ فرمود : اينكه كسى بدون آنكه حقّ قصاص داشته باشد ، انسانى را بكشد ، و يا بدون داشتن حق قصاص ، بدن كسى را قطعه قطعه كند يا بدعتى پديد آورد ، بدون آنكه دليلى از سنّت داشته باشد ، يا آبروى مرد شرافتمندى را ببرد .\r\nگويد ؛ عرض شد : يا رسول الله ! پس عدل چيست ؟ فرمود : فديه ( تاوان ) ، گويد : شخص ديگرى پرسيد : اى رسول خدا ! « صرف » چيست ؟ فرمود : توبه .\r\n","description":"","footnote":"","page_name":" 141 ","page_number":141},
  {"content":"\r\n\r\nباب 303 - معنى تعرّب بعد الهجرة\r\n1 - حذيفة بن منصور گويد : شنيدم امام صادق عليه السّلام مىفرمود : اعرابىشوندهء پس از هجرت ، ترككنندهء ولايت و عدم تبعيّت از امام ، پس از شناسائى اوست .\r\nشرح : در زمان پيغمبر صلى الله عليه و آله اشخاص باديه نشين و يا شهرنشينى كه از مبادى دين آگاهى نداشتند ، جهت رسيدن به خدمت پيغمبر اكرم صلى الله عليه و آله محلّ خود را ترك مىنمودند و به مركز اسلام مىآمدند ، بازگشت آنان به محلّ قبلى خود و يا به بلاد كفرى كه در آنجا ، از اظهار اسلام و يادگيرى احكام ، ممنوع و معذور باشند ، و اقامت در آنجا قبل از يادگرفتن آنچه بايد بفهمند با حالت نخستين از جهالت و نادانى ، و بىاعتنائى به ديانت را « تعرّب بعد الهجرة » گويند . ( شخصى را كه پس از پذيرفتن اسلام و مهاجرت به بلاد اسلام بار ديگر از محيط مسلمانان بيرون آيد و به جوامع كفر و ضلالت بپيوندد متعرّب بعد الهجره گويند ) .\r\n\r\nباب 304 - معنى ساعت غفلت\r\n1 - عاصم كوزىّ گويد : امام صادق از پدر بزرگوار خود عليهما السّلام\r\n","description":"","footnote":"","page_name":" 142 ","page_number":142},
  {"content":"\r\nروايت نموده كه پيغمبر اكرم صلى الله عليه و آله فرمود : در ساعت غفلت نافله بخوانيد ، اگر چه دو ركعت سبك و كوتاه باشد ، زيرا همان دو ركعت انسان را مستحقّ بهشت مىگرداند . عرض شد : يا رسول الله ! ساعت غفلت چه وقت است ؟ فرمود : ميان نماز مغرب و عشا .\r\n\r\nباب 305 - معنى امّعه\r\n1 - احمد بن أبى عبد الله از پدرش به اسناد خود كه تا امام صادق عليه السّلام رسانده ، نقل نموده كه آن حضرت به يكى از صحابهء خود فرمود : از افراد إمّعه گو ( مخفّف انا معه ) مباشيد كه مىگويد : « من با مردم هستم و من مانند يكى از مردم مىباشم » هرطور كه ديگران بشوند ، من هم خواهم شد ، ( پس خواهى نشوى رسوا همرنگ جماعت شو ! ) .\r\n","description":"","footnote":"","page_name":" 143 ","page_number":143},
  {"content":"\r\n\r\nباب 306 - معنى خبرى كه از امام صادق « ع » رسيده و فرموده : « تا آسمان ) و زمين آرامند شما نيز آرامش را از دست ندهيد\r\n1 - حسين بن خالد كوفى گويد : به حضرت رضا عليه السّلام عرض كردم : فدايت شوم ! عبد الله بن بكير حديثى را از عبيد بن زراره روايت مىكرد ، گويد : حضرت از من سؤال كرد : چه حديثى ؟ عرض كردم : ابن بكير از عبيد بن زراره نقل كرد :\r\nدر سال 145 كه ابراهيم بن عبد الله بن الحسن ( معروف به قتيل باخمرى كه در همان سال بر منصور دوانيقى ) خروج كرده بود ، خدمت امام صادق عليه السّلام رسيده ، به آن بزرگوار عرض كرد : قربانت گردم ! ابراهيم با سخنانى كه بهم بافته ، مردم را بسوى خود دعوت نموده و مردم ناآگاه هم دسته دسته به او گرويدند ، اينك ، در مورد همكارى با او چه دستورى مىفرمائيد ؟ فرمود : از خدا بترسيد ، و تا آسمان و زمين آرامش دارند شما نيز آرام باشيد ! و عبد الله بن بكير سپس اضافه كرد : به خدا قسم هر گاه عبيد بن زراره در نقل اين حديث اشتباه نكرده باشد و آن را درست\r\n","description":"","footnote":"","page_name":" 144 ","page_number":144},
  {"content":"\r\nنقل كرده باشد ديگر نه از شورش عليه ستمگران خبرى خواهد بود ، و نه قيامى به پا خواهد خاست . حضرت رضا عليه السّلام به من فرمود : حديث همان گونه است كه عبيد نقل كرده ، امّا ابن بكير بد فهميده است . مقصود حضرت صادق عليه السّلام آن بوده كه :\r\n( تا هنگامى كه آسمان ) به نام امام زمان فرياد بر نياورده ( يعنى صيحهء آسمانى به گوش شما نرسيده ) و تا زمين آرام است ( و لشكر سفيانى در خود فرو نبرده ) از هر گونه اقدامى خوددارى نمائيد .\r\n\r\nباب 307 - معنى فرمايش امير المؤمنين « ع » : نياز و بىنيازى از مردم را در دلت فراهم آور\r\n1 - يحيى بن عمران گويد : امام صادق عليه السّلام روايت كرده است كه امير المؤمنين عليه السّلام مىفرمود : بايد دو چيز را در دلت جمع كنى : يكى نياز بمردم ، و ديگرى ، بىنيازى از ايشان را ، نيازت به آنان ، در نرمى گفتار و خوشروئى و خوش برخوردى با مردم باشد ، و بىنيازيت از آنان در حفظ آبرويت ، و نگهدارى عزّت و شرفت باشد .\r\n","description":"","footnote":"","page_name":" 145 ","page_number":145},
  {"content":"\r\n\r\nباب 308 - معنى خبرى كه از پيغمبر صلى الله عليه و آله رسيده كه فرموده : « ميان قبر من و منبرم بوستانى است از بوستانهاى بهشت ، و منبر من بر جاى بلندى از مرغزارهاى بهشت است\r\n1 - ابن أبى عمير با يك واسطه از قول امام صادق عليه السّلام روايت نموده كه :\r\nپيغمبر خدا صلى الله عليه و آله فرمودند : در ميان آرامگاه من و منبرم بوستانى از بوستانهاى بهشت است و منبر من به روى سبزه زارى كه در مكان مرتفعى از بهشت مىباشد ، قرار دارد . زيرا آرامگاه و قبر حضرت فاطمه سلام الله عليها ميان قبر رسول خدا و منبر او قرار دارد و قبر او بوستانى از بوستانهاى بهشت است ، و چمنزارى از چمنزارهاى بهشت به آن منتهى مىگردد .\r\nمصنّف اين كتاب - رضى الله عنه - گويد : اين حديث چنين روايت گرديده ، و من هم بدين جهت آن را نقل كردم كه ذكر معنى ، جمله در آن بود . ولى به عقيدهء\r\n","description":"","footnote":"","page_name":" 146 ","page_number":146},
  {"content":"\r\nمن در جايگاه قبر حضرت فاطمه عليها السّلام صحيح اين روايت است كه پدرم رحمه الله برايم بازگو نمود : محمّد بن يحيى عطار ، برايم گفت سهل بن زياد آدمى از احمد بن محمّد ابن ابى نصر بزنطى برايم نقل كرد : از امام هشتم حضرت رضا عليه السّلام سؤال كردم قبر مطهر حضرت فاطمه صلوات الله عليها كجاست ؟ فرمود : آن حضرت در خانهء خود به خاك سپرده شده ، و آنگاه كه بنى اميّه مسجد پيغمبر را توسعه دادند مرقد حضرت فاطمه در مسجد واقع شد .\r\n\r\nباب 309 - معنى فرمايش امير المؤمنين عليه السّلام كه : بجز الاغ ، ردّ احسان نمىكند\r\n1 - حسن بن جهم گويد : حضرت رضا عليه السّلام روايت نمود كه امير المؤمنين عليه السّلام فرمود : جز درازگوش موجود ديگرى ردّ احسان نمىكند . عرض كردم :\r\nمقصود چيست ؟ فرمود : يعنى براى نشستن او جا باز كنند ، و بوى خوشى به او عرضه شود ( و او امتناع كند ) .\r\n","description":"","footnote":"","page_name":" 147 ","page_number":147},
  {"content":"\r\n2 - علىّ بن جهم گويد : شنيدم امام موسى كاظم عليه السّلام فرمود : غير از الاغ موجود ديگرى از احترام و احسان سرباز نمىزند ، عرض كردم : كرامت چيست ؟\r\nفرمود : مانند تقديم بوى خوش و گراميداشتى كه شخصى نسبت به كس ديگر انجام مىدهد .\r\n3 - ابو زيد مكَّى گويد : شنيدم حضرت رضا عليه السّلام فرمود : از گراميداشت ابا ندارد ، مگر الاغ . كه بوى خوش و متّكا را قصد فرموده است .\r\n4 - سماعة بن مهران گويد : از امام صادق عليه السّلام در بارهء مردى كه بوى خوش به او تقديم مىشود و او نمىپذيرد ، پرسيدم . فرمود : برايش شايسته نيست كه احسان را ردّ كند .\r\n","description":"","footnote":"","page_name":" 148 ","page_number":148},
  {"content":"\r\n\r\nباب 310 معنى قول جبرئيل عليه السّلام به حضرت آدم صلَّى الله عليه « حيّاك الله و بيّاك »\r\n1 - عبد الرّحمن بن سيابه گويد : امام صادق عليه السّلام فرمود : حضرت آدم يك صد سال به دور خانهء كعبه طواف كرد ، و نگاه به حوّا نمىنمود ، و از فراق بهشت آنقدر گريست كه بر دو گونهء مباركش اثرى مانند دو نهر بزرگ نمودار شد ، آنگاه جبرئيل نزد وى آمد ، و گفت : « حيّاك الله و بيّاك » ( خدا تو را زنده بدارد ، و خندان گرداند ) پس چون به او گفت : « حيّاك الله » اثر شادمانى بر چهره اش نقش بست و دانست كه خدا از او خشنود گرديده ، و چون به او گفت : « بيّاك » خنديد - گويد : و بر در خانهء كعبه ايستاد در حالى كه لباسهايى از پوست شتر و گاو بر تن داشت و گفت :\r\n« اللهمّ اقلني عثرتي و اغفر لي ذنبي و اعدني الى الدّار الَّتي اخرجتني منها » ( بار الها لغزشم را عفو كن ، و گناهم را بيامرز و مرا به جايى كه از آن راندى ، برگردان ) خداى عزّ و جلّ فرمود : لغزش تو را بخشيدم ، و گناهت را آمرزيدم ، و\r\n","description":"","footnote":"","page_name":" 149 ","page_number":149},
  {"content":"\r\nبه زودى تو را باز مىگردانم به آنجا كه از آن بيرون راندمت ( بهشت ) .\r\n\r\nباب 311 - معنى آثار گناه :\r\n1 - گناهانى كه نعمت را دگرگون سازند .\r\n2 - گناهانى كه پشيمانى آورند . 3 - گناهانى كه نقمت فرو آورند . 4 - گناهانى كه قسمت را دفع كنند . 5 - گناهانى كه پرده‌هاى عصمت را بدرند . 6 - گناهانى كه بلا نازل سازند . 7 - گناهانى كه بر اثر آن دشمنان بر انسان چيره شوند . 8 - گناهانى كه نابودى را سرعت بخشند . 9 - گناهانى كه اميد را قطع نمايند . 10 - گناهانى كه هوا را تاريك سازند . 11 - گناهانى كه پرده درى كنند . 12 - گناهانى كه دعا را بازگردانند . 13 - گناهانى كه ريزش باران را از آسمان باز دارند\r\n1 - مجاهد به نقل از پدرش گويد : امام صادق عليه السّلام فرمود : ( از جمله ) گناهانى كه نعمت را دگرگون مىسازند : انواع « بغى » ( ستم و تعدّى ، نافرمانى و برگشت از حقّ و سرباز زدن از اطاعت امام ، تجاوز از حد ، و دروغ گفتن ) است ، و از جمله گناهانى كه موجب پشيمانيست كشتن انسان مىباشد ، و آن گناهانى كه بلا را فرود آرند ( انواع و اقسام ) ستم است ، و يكى از آنها كه پرده درند ، باده گسارى\r\n","description":"","footnote":"","page_name":" 150 ","page_number":150},
  {"content":"\r\n- مىباشد ، و ( از جملهء ) آنها كه روزى را ببندند زنا است ، و آن كه مرگ را زود رساند ، قطع رحم ، و آن كه دعا را باز گرداند و فضا را تيره سازد ، ناسپاسى از پدر و مادر است .\r\n2 - ابو خالد كابلى گويد : شنيدم كه امام زين العابدين عليه السّلام فرمود : گناهانى كه نعمت را تغيير مىدهند عبارتند از : ظلم و تعدّى بر مردم ، و ترك عمل خيرى كه به آن عادت شده ، و ترك أمر به نيكيها ، و كفران نعمت ، و ترك شكر ، اينها همان است كه خدا در باره اش فرمود : * ( إِنَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ) * ( خداوند وضع هيچ گروهى را دگرگون نمىسازد جز آنكه خودشان حالات روحى خود را دگرگون سازند - رعد 13 : 11 ) .\r\nو آن گناهانى كه موجب پشيمانى مىگردد ، كشتن فردى است كه خداوند منع كرده و فرموده است : * ( وَلا تَقْتُلُوا النَّفْسَ الَّتِي حَرَّمَ الله ) * ( و نفسى را كه خدا حرام كرده است ، نكشيد - اسرى 17 : 33 ) .\r\nو خداوند در داستان قابيل فرمود : وى چون هابيل را كشت و از دفن او\r\n","description":"","footnote":"","page_name":" 151 ","page_number":151},
  {"content":"\r\nعاجز شد ، نفس سركش او قتل برادرش را در نظر وى خوب جلوه داد : * ( فَأَصْبَحَ مِنَ النَّادِمِينَ ) * ( پس گشت از پشيمانان - مائده 5 : 31 ) . و ( از ديگر گناهان ) ترك پيوند خويشاوندى آنقدر كه از او چشم بپوشند ( مثل آنكه چنين خويشاوندى نداشته‌اند ) ، و ترك نماز تا وقت آن بگذرد ، و ترك وصيّت و ندادن ردّ مظالم ، و منع زكات تا هنگامى كه مرگ فرا رسد و زبان از گفتار بازماند . و گناهانى كه موجب نزول انتقام و خشم الهى است : نافرمانى كردن شخص عارف است ، يعنى : با آنكه شناخت دارد سر به طغيان برداشته و بر مردم گردن فرازى كند و بعضى از آنان را مورد استهزا و نيشخند قرار دهد .\r\nو گناهانى كه باعث مىگردد بهرهء الهى از انسان دور گردد : اظهار نيازمندى نمودن ، و خوابيدن در ثلث اوّل شب ( وقت نماز عشا ) و در وقت نماز صبح ، و نعمت را خوار شمردن و گله از معبود بزرگوار نمودن است .\r\nو گناهانى كه پرده‌هاى عصمت را پاره مىكند عبارتند از : نوشيدن هر نوع از مشروبات مستكننده ، قمار بازى ، و انجام كارهاى مضحك ، و آنچه موجب خنده‌هاى بى جا است از لغو گويى و شوخى ، عيبجوئى مردم ، بازگو كردن آن ، . و همنشينى با كافران و آدمهاى بىبند و بار و شكَّاك .\r\nو گناهانى كه بلا نازل مىكنند : ترك فريادرسى مظلوم و يارى ندادن او ، و رها ساختن امر بمعروف و نهى از منكر است .\r\n","description":"","footnote":"","page_name":" 152 ","page_number":152},
  {"content":"\r\nو گناهانى كه دولت ( ثروت و قدرت و حكومت ) را از انسان مىگيرد و به دشمنان مىدهد ، ستم آشكارا ، و علنى شدن گناه و سرپيچى از حق ، و مباح شمردن آنچه حرام شمرده شده است ، و نافرمانى از نيكان و سر فرودآوردن در برابر ستمگران ، مىباشد .\r\nو گناهانى كه به كشيده شدن انسان به سوى فنا و نيستى سرعت مىبخشد ، قطع رحم ، سوگند دروغ ، و دروغگوئى ، زنا ، و بستن راه مسلمانان ، و ناروا ادّعاى امامت كردن است .\r\nو گناهانى كه اميد را بدل به نوميدى مىكند : مأيوس شدن از رحمت خدا ، و نااميدى از مهر پروردگار و اعتماد كردن به غير خدا ، و دروغ پنداشتن نويد خداى عزّ و جلّ ، مىباشند .\r\nو گناهانى كه هوا را تيره و تار مىگرداند : جادوگرى ، خبر غيب گفتن و فال زدن ، و ايمان داشتن به ستاره و تكذيب تقدير الهى ، و نافرمانى و آزردن پدر و مادر است . و گناهانى كه پرده‌ها را كنار مىزند : وام خواستن بدون آنكه قصد باز پرداخت آن را داشته باشد ، و زياده روى در بيهوده خرج كردن ، و براى خانواده و فرزند و خويشاوند خرج نكردن ، و بداخلاقى ، و كم صبرى ، و دلتنگى و بىقرار\r\n","description":"","footnote":"","page_name":" 153 ","page_number":153},
  {"content":"\r\nبودن از غم ، و كاهلى نمودن ، و سبك شمردن مؤمنان است .\r\nو گناهانى كه دعا را باز مىگرداند : نيّت بد داشتن ، و پليدى باطن ، و دوروئى با برادران دينى ، و ترك تصديق به اجابت دعا و تأخير نمازهاى واجب تا وقت بگذرد ، و ترك تقرّب جستن به خدا به وسيلهء نيكى و خيرات ، و بد دهنى و گفتن سخن زشت ، هستند .\r\nو گناهانى كه مانع آمدن باران مىگردد ، بيدادگرى حاكمان است در داورى ، و گواهى دادن به دروغ و باطل ، و پنهان داشتن شهادت ، و ندادن زكات و باز پس ندادن قرض و ساير ما يحتاج ( چون تبر و تيشه و آلات كار ) و سخت شدن دلها بر بينوايان و نيازمندان و ستم نمودن به يتيمان و بيوه زنان ، و تشر زدن بر درخواستكننده ، و مأوى ندادن و رد كردن او در شب هنگام .\r\n","description":"","footnote":"","page_name":" 154 ","page_number":154},
  {"content":"\r\n\r\nباب 312 - معنى وليمه دادن در عروسى ، و در جشن تولَّد ، و ختنه سوران و براى ساختن خانه يا خريد آن ، و غنيمت\r\n1 - موسى بن بكر گويد : امام كاظم عليه السّلام روايت نمود كه پيامبر خدا صلى الله عليه و آله فرمود : مهمانى دادن ، فقط در پنج مورد شايسته است : در جشن عروسى ، و در شادى تولَّد نوزاد ، و در ختنه سوران ، و در خريد منزل ، و در بازگشت از سفر حج .\r\nگرد آورندهء اين كتاب - رضى الله عنه - گويد : از يك لغتشناس شنيدم كه گفت : به وليمه اى كه در هنگام اتمام بناى ساختمان ، يا پس از خريد آن ، مردم را به صرف آن دعوت مىكنند « وكيره » گويند ، و « و كار » كه در روايت گفته شده ريشه اش از همانست ، به غذائى كه براى رسيدن مسافر بنام « نقيعه » تهيّه مىشود ، نيز « و كار » گفته مىشود ، و « ركاز » ( مال پنهان كرده در زمين و آنچه از معدن\r\n","description":"","footnote":"","page_name":" 155 ","page_number":155},
  {"content":"\r\nفراهم آيد ) غنيمت است ، و اين كه در روايت بجاى « نقيعه » « ركاز » گفته شده ، بدين مناسبت است كه گوئى تهيّهء غذا براى شخصى كه از مكَّه آمده غنيمتى است براى صاحب آن كه همان پاداش فراوان باشد ، و فرمايش پيغمبر اكرم صلى الله عليه و آله نيز به همين معنا است ، آنجا كه مىفرمايد : ( روزه گرفتن در زمستان غنيمت سرما است ) و اهل عراق گويند : « ركاز » به همهء معادن گفته مىشود ، و اهل حجاز گفته‌اند : « ركاز » اختصاص دارد به مال پنهان شده در زمين كه انسانهاى پيش از اسلام دفن كرده‌اند ، ابو عبيده همچنين گفته است : « و لا حول و لا قوّة إلَّا با لله » ( نيست هيچ تحول و قدرتى مگر به ( ارادهء خدا ) .\r\nآنچه را گفتيم ابو الحسين محمّد بن هارون زنجانى در نامه اى ، از علىّ بن عبد العزيز از أبى عبيده قاسم بن سلام به من خبر داد .\r\n\r\nباب 313 - معنى كلاله\r\n1 - محمّد بن أبي عمير با يك واسطه از حضرت صادق عليه السّلام روايت نموده كه آن حضرت فرمود : « كلاله » كسى است كه از دنيا برود ، در حالى كه پدر و پسر از\r\n","description":"","footnote":"","page_name":" 156 ","page_number":156},
  {"content":"\r\nخود باقى نگذارد .\r\n\r\nباب 314 - معنى حميل\r\n1 - عبد الرّحمن بن حجّاج گويد : از امام صادق عليه السّلام - در بارهء « حميل » ( كودكى را كه از سرزمين كفّار برداشته و در ملك اسلام به فرزندى در آورده باشند ، غلام و كنيز كه براى فروش به شهر برند ) پرسيدم ، فرمود : « حميل » چيست ؟ عرض كردم : زنى از سرزمين خود اسير مىشود و فرزند كوچكش نيز همراه وى مىباشد ، و مىگويد : اين پسرم است ، و مردى به اسارت در مىآيد و به برادر خود برخورد مىكند ، و مىگويد : اين برادر من مىباشد ، و جز گفتهء آن زن و مرد گواه ديگرى وجود ندارد .\r\nفرمود : اهل تسنّن كه نزد شمايند ، در اين مورد چه نظرى دارند ؟ عرض كردم : تا هنگامى كه بر ولادت آن دو گواهى نباشد ( كه علقهء برادرى يا فرزندى دارند ) به آنان ارث نمىدهند ، زيرا در شرك زاده شده‌اند .\r\nحضرت با تعجّب فرمود : « سبحان الله » ! هر گاه آن زن پسر يا دخترش را با خود آورده و پيوسته اعتراف به آن نموده و آن مرد نيز برادر خود را شناخت و ادّعاى هر دوى آنان هم صحيح بود آن دو همواره اقرار دارند به آن ، پس بعضى از\r\n","description":"","footnote":"","page_name":" 157 ","page_number":157},
  {"content":"\r\nبعض ديگر ارث مىبرند .\r\nابو الحسين محمّد بن هارون زنجانى به من چنين گفت كه : علىّ بن عبد العزيز از ابو عبيد نقل كرده ، گفت : در حديثى از پيغمبر صلى الله عليه و آله وارد شده در بارهء گروهى كه از جهنّم بيرون شوند ، مىرويند ، چنان كه دانه مىرويد در « حميل السّيل » ( آنچه سيل با خود آورده است ) . اصمعى گويد : « حميل » هر چيزى است كه سيل مىآورد و هر حملشده اى « حميل » است ، چنان كه به « مقتول » ( كشته شده ) گفته مىشود : « قتيل » و گفتهء عمر در مورد « حميل » نيز به همين معنى است ، آنجا كه مىگويد : « لا يورّث الا ببيّنة » و او بدين جهت « حميل » ناميده شده كه در كودكى از شهر و سرزمين خودش آورده شده و در بلاد اسلام زاده نشده است .\r\nاصمعى گويد و امّا « حبّة » هر گياهى كه دانه دار باشد ، « حب » ناميده مىشود و ريشهء « حبّه » هم از « حبّ » است ، و فراء گفته : « حبّه » تخم ( دانه اى كه براى كاشت نگاهدارند ) سبزيجات است . و أبو عبيد چنين گفته : كه « حميل » تفسير ديگرى هم دارد ، كه قابل قبولتر است ، مىگويد : بدين سبب « حميل » گفته شده كه نژادش معلوم نيست ، و آن اين است كه مرد وقتى مىگويد : اين برادر يا\r\n","description":"","footnote":"","page_name":" 158 ","page_number":158},
  {"content":"\r\nپدر يا پسر من است ، پس قول او پذيرفته نشود مگر با دليل ، چون او با آن ادّعا مىخواهد ميراث مولايش را كه او را آزاد ساخته باز دارد . و به زنا زاده هم حميل گفته شده : كميت ( شاعر ) وقتى قضاعة را در اينكه به يمن رفته‌اند نكوهش نموده ، گويد :\r\n\r\nعلى م نزلتم من غير فقر\r\nو لا ضرّاء منزلة الحميل\r\n\r\nبىآنكه تنگدست شده باشيد ، يا حادثه اى شما را مجبور كرده باشد چرا مانند بىكسان بدينجا آمده‌ايد .\r\n\r\nباب 315 معنى فرمايش امام صادق « ع » كه : در اسلام جلب و جنب و شغار ممنوع است\r\n1 - غياث گويد : شنيدم حضرت صادق عليه السّلام فرمود : « جلب و جنب و شغار » در اسلام نيست ، فرمود : « جلب » هى كردن اسب و پاى زدن به او ، برانگيختن اسب براى تاختن است ، و « جنب » اسبى را گويند كه در كنار اسب سوارى\r\n","description":"","footnote":"","page_name":" 159 ","page_number":159},
  {"content":"\r\n( هنگام سوار شدن ) به عنوان يدك باشد ، و فرياد زدن بر آن ، و « شغار » آن است كه در جاهليّت مردى دختر خود را در برابر خواهر ديگرى تزويج مىنمود . محمّد بن علىّ مصنّف اين كتاب گويد : مقصود آن است كه در دوران جاهليّت مردى دختر خود را همسر ديگرى مىساخت و مهرش را چنين قرار مىداد كه آن مرد خواهر خود را بهمسرى او در آورد .\r\nشرح : « جلب » در دو باب فقه هست : يكى در زكات ، گيرندهء صدقه در ميان قوم نيايد ، بلكه مستقرّ شود در مكانى ، و كسى را فرستد كه صدقات را بگيرد و نزد او آورد . و آن كار نهى شده و دستور داده شده صدقات مردم بر سر آبها يعنى محلّ آب بردارى از چشمه يا چاه و محلّ سكونتشان گرفته شود .\r\nو ديگر در مسابقات اسب دوانى ، بانگ زدن بر اسب و هى كردن و آزار دادن اسب مىباشد در وقت دوانيدن تا سرعت گيرد ، كه از اين كار هم نهى شده است .\r\nو « جنب » در مسابقهء اسبدوانى ، اينست كه شخص اسبى را بهمراه اسب خود يدك بكشد كه اگر اسب او سستى كند ، بر آن سوار شود ، و « جنب » در زكات ، يعنى شخص در نقاط دورى از محلّ سكونت مردمى كه صدقه مىپردازند ، اطراق كند ، بعد دستور دهد اموال را نزد او ببرند ، كه اين كار هم نهى شده است . گفته شده : « جنب » آنست كه صاحب مال ، مال خود را به جاى دورى ببرد كه عامل ناچار باشد براى گرفتن و مطالبهء آن راه دورى را طى كند .\r\nو « شغار » ازدواج معروفى بود در زمان جاهلى كه زنان و دختران به جاى\r\n","description":"","footnote":"","page_name":" 160 ","page_number":160},
  {"content":"\r\nكابين زن ديگر واقع مىشدند ، يعنى مردى به مرد ديگر مىگفت : خواهرت يا دخترت يا زنى را كه اختياردار آن هستى ، به همسرى من درآور ، تا من نيز خواهرم يا دخترم يا زنى را كه اختياردار آن مىباشم ، به ازدواج تو در آورم و در ميان آنان كابين نبود ، بلكه عورت هر يك در برابر عورت ديگرى واقع مىگشت و زن مانند متاع و كالا مبادله و خريد و فروش مىشد ، و فقط رضايت آن دو مرد مؤثّر بود ، نه زنان ، كه به آن « شغار » مىگفتند ، زيرا از ميان آنان مهريّه حذف شده بود .\r\nو از « شغر الكلب » گرفته شده كه شخص در وقت بول كردن يكى از دو پاى خود را بلند مىنمايد و ادرار مىكند ، و گفته شده : « شغر » به معنى دورى است و نيز به معنى اتّساع و فراخ شدن ( نهايه - مأخوذ از پاورقى متن عربى ) .\r\n\r\nباب 316 - معنى نهى از بدل در زناشوئى\r\n1 - ابو هريره گويد : در زمان جاهليّت مرسوم بود كه زنان را مبادله مىنمودند ، به اين گونه كه مردى به مرد ديگر مىگفت : عوض كن همسر خود را با همسر من و من در عوض همسرم را به تو مىدهم ، و تو از زنت به نفع من كنار برو تا من نيز از زنم به نفع تو كنار روم ، خداوند عزّ و جلّ اين آيه را فرستاد * ( وَلا أَنْ تَبَدَّلَ بِهِنَّ مِنْ أَزْواجٍ وَلَوْ أَعْجَبَكَ حُسْنُهُنَّ ) * ( و حلال نيست آنكه بدل كنى بديشان از زنان\r\n","description":"","footnote":"","page_name":" 161 ","page_number":161},
  {"content":"\r\nديگر ، و اگر چه شگفت آرد ترا زيبايى ايشان - أحزاب 33 : 52 ) . گويد : روزى عيينة بن حصين ( أبو مالك فرازى ) به مدينه آمده بود ، بدون كسب اجازه و كوفتن درب ، ناگهان وارد حجرهء پيامبر اكرم صلى الله عليه و آله شد ، در حالى كه عايشه نزد آن حضرت بود . پيغمبر بر آشفت و فرمود : چرا بىكسب اجازه وارد اطاق شدى ؟ ! ابو مالك گفت : من تا كنون براى ورود به هيچ خانه اى از طايفه « مضر » اجازه نگرفته‌ام ، و سپس گفت : اين بانوى گلگونه كيست كه در كنارت نشسته است ؟ فرمود : عايشه زن من است . عيينه گفت : آيا ميل دارى به نفع تو از زيباترين زنان ( كنايه از همسر خودش ) پياده شوم ، تو نيز از اين زن پياده شوى ( يعنى آنان را با يك ديگر عوض كنيم ) ؟ پيغمبر خدا صلى الله عليه و آله فرمود : خداوند اين سنّت زشت جاهليّت را بر من حرام كرده است . و چون بيرون رفت ، عايشه پرسيد :\r\nاو چه كسى بود ؟ پيغمبر فرمود : « او احمقى است كه فرمانروا و مهتر قبيلهء خود مىباشد ، با اين بىعقلى و نادانيش كه شاهد بودى ! » .\r\n","description":"","footnote":"","page_name":" 162 ","page_number":162},
  {"content":"\r\n\r\nباب 317 - معنى اقيال عباهلة ، و معنى تيعه ، و تيمه ، و سيوب ، و خلاط و وراط و شناق ، و شغار ، و اجباء\r\n1 - قاسم بن سلام به سندى كه تا پيغمبر صلى الله عليه و آله پيوسته است ، گفت كه :\r\nرسول اكرم صلى الله عليه و آله به وائل بن حجر حضرمى و قبيله اش چنين نگاشت :\r\n« نوشته ايست از : محمّد ، فرستادهء خدا به سوى ملوك و زمامدارانى كه همواره بر سرير حكومت برقرارند از اهالى حضر موت ، كه موظَّفند به خواندن نماز ، و دادن زكات ، اوّلين نصاب گوسفند ( چهل گوسفند ) يك گوسفند ، و گوسفندان زائد بر چهل رأس ، از آن مالكش مىباشد ، و از معادن ( كه استخراج شود ) يك پنجم ثابت است ، و جايز نيست » خلاط « ( آميزش نر با ماده ) و » وراط « ( فريفتن مصدّق با بدر كردن گوسفند از ميان گوسفندان ، پراكنده كردن گله را يا پنهان كردن مواشى خود ، در ميان مواشى ديگران يا مخفى كردن در كوه و صحرا ، تا صدقه گيرنده مطلع نشود ) و نه » شناق « ( گرفتن زكات چيزى از ميان دو نصاب ) و نه ( ازدواج به مبادله ) يعنى دو شخص دختر يا خواهر يك ديگر را بدون مهريّه\r\n","description":"","footnote":"","page_name":" 163 ","page_number":163},
  {"content":"\r\nبهمسرى در آورند ، و هر كس كشت را قبل از رسيدن بفروشد ربا خورده است ، و هر نوع مستكننده اى حرام است » . ابو عبيد گويد : « أقيال » پادشاهانى بودند در يمن ، كه مرتبه شان پائينتر از پادشاه بزرگ بود و به تك تك آنان « قيل » گفته مىشد ، كه او مهتر و پادشاه قبيلهء خود بود .\r\n« عباهله » ( ملوك حميرند ) كه پيوسته بر اورنگ سلطنت تكيه دارند و ( در اسلام هم بر ملك خود گذاشته شدند ) و هر بيكار و سر خود رهاشده اى را كه منع نشود از هر كارى كه ارادهء اوست ، « معبهل » گويند و ثابت بن جابر ملقب به تأبط شرا گفته است :\r\n\r\nمتى تبغنى ما دمت حيّا مسلما\r\nتجدني مع المسترعل المتعبهل\r\n\r\n« مسرعل » گله بان يا صاحب آن كه همراه گلهء اسب و يا شتران آيد ، يعنى پيش رو گله ، و « متعبهل » آنست كه از كوچكترين چيزى منع نمىگردد .\r\n« راجز » شترى را ياد مىكند كه رها شده تا برود و آب بياشامد و به حال خود است كه بهر جايى برود ، « عباهل عبهلها الورّاد » يعنى شتر را رها كرد كه هرطور بخواهد بر آبخورگاه آيد .\r\n","description":"","footnote":"","page_name":" 164 ","page_number":164},
  {"content":"\r\n« تيعه » چهل رأس از گوسفند است ، و « تيمه » گوسفندان زائد بر چهل رأس تا به نصاب دوم زكات ، را گويند . و گفته شده : گوسفند شيرده خانگى است كه « بيابانچر » نيست و گوسفند خانگى است كه جهت شير و بره نگهدارى مىشود ، و از ابراهيم در اين مورد روايت شده كه فرمود : ربائب زكات واجب نيست .\r\nأبو عبيد مىگويد : چه بسا صاحب آن نياز به گوشتش پيدا مىكند و آن را مىكشد ، و در آن هنگام گفته مىشود : مرد ذبح كرد گوسفند شيرده را ، و زن دوگانه زائيد ) .\r\nحطيئة ، خاندان لاى را چنين ستوده است :\r\n\r\nفما تتام جارة آل لأي\r\nو لكن يضمنون لها قراها\r\n\r\nميگويد : نيازى نيست كه گوسفند شيردهء خانگى خود را بكشى .\r\nأبو عبيد گويد : « سيوب » مال پنهان كرده در زمين است و به نظرم حتما از « سيب » كه عطا و بخشش مىباشد ، اقتباس شده ، و گفته مىشود : « از بخششهاى الهى و عطاى اوست » .\r\nامّا فرمايش رسول خدا ( ص ) « لا خلاط » و « لا وراط » ، گفته شده : « خلاط »\r\n","description":"","footnote":"","page_name":" 165 ","page_number":165},
  {"content":"\r\nمخلوط شدن چهارپايان است ، يعنى : هر گاه دو نفر گوسفند خود را با هم مخلوط كرده‌اند و مجموعا يك صد و بيست گوسفند شده كه يكى از آنها مالك هشتاد رأس ، و ديگرى مالك چهل رأس مىباشد ، و هر گاه كه گيرندهء زكات آمد و دو گوسفند از آن گلَّه برداشت آنكه هشتاد رأس دارد به آنكه چهل رأس دارد ، قيمت يك سوم گوسفند را بپردازد بنا بر اين بر او يك گوسفند و يك سوم گوسفند واجب است و بر ديگرى دو سوم گوسفند . و اگر گيرندهء زكات از مجموع يك صد و بيست ، يك گوسفند برداشت ، مالك هشتاد رأس ، بايد يك سوم يك گوسفند را به مالك چهل رأس بپردازد ، پس بر صاحب هشتاد رأس دو سوم يك گوسفند ، و بر صاحب چهل رأس يك سوم يك گوسفند لازم است و اين است آنچه در اسلام ممنوع شده ، مىفرمايد : كه « لا خلاط » .\r\nو « وراط » ( فريفتن ) يعنى : چيز كم بها را در چيز گرانبها مخلوط نمودن و گول زدن مشترى است ، و گفته‌اند : فرمايش آن حضرت « لا خلاط و لا وراط » همانند قول كسى است كه گفته باشد : ( جمع نمىگردد ميان پراكنده شده و پراكندگى پيدا نمىشود در ميان جمع شده ) . مصنّف اين كتاب - رضى الله عنه - گويد : قول اخير صحيحتر مىباشد و معنى اوّل چندان قابل اهميّت نيست . و امّا فرموده اش « لا شناق » « شنق » فاصلهء\r\n","description":"","footnote":"","page_name":" 166 ","page_number":166},
  {"content":"\r\nبين دو نصاب از زكات شتر ، فاصلهء پنج تا ده ، و آنچه افزون برده است تا پانزده از شتر ، مىگويد : « از آن چيزى گرفته نمىشود » و فاصلهء تمامى نصابها اين چنين است . اخطل در ستايش مردى گفته است :\r\n\r\nقرم تعلَّق اشناق الدّيات به\r\nاذا المئون امرّت فوقه حملا\r\n\r\nو اما فرمودهء رسول خدا ( ص ) : « و لا شغار » يك زناشوئى تعويضى در زمان جاهليّت بوده ، بدين گونه كه : مردى به خواستگارى دختر و يا خواهر شخص ديگرى مىرفت و كابين او را بر اين قرار مىداد كه دختر يا خواهر خود را نيز به او بدهد و مهريه اى جز اين مهريه در كار نبود ، كه حضرت از آن نهى فرموده است .\r\nو فرموده اش : « و من أجبى فقد أربى » « اجباء » فروختن زراعت است قبل از آنكه محصول آن آشكار گردد ، و به ثمر نشيند .\r\n","description":"","footnote":"","page_name":" 167 ","page_number":167},
  {"content":"\r\n\r\nباب 318 - معنى « محاقله ، مزابنه ، عرايا ، مخابره ، مخاضره ، منابذه ملامسه ، و بيع الحصاة و قسمتى از مناهى ديگر\r\n1 - أبو عبيد ؛ قاسم بن سلام به چند سند پيوسته تا پيامبر گرامى صلى الله عليه و آله ، در ضمن چند خبر پراكنده روايت نموده كه پيغمبر اكرم صلى الله عليه و آله نهى فرمود : از « محاقله و مزابنه » ، « محاقله » معاملهء سلف و پيش فروش كردن زراعت است و آن در هنگامى كه تازه خوشه بسته و درو نشده در مقابل گندم ، مىباشد . و از « حقل » ( زرعى كه ساق آن ضخيم نشده ) اقتباس گرديده ، و آن زمينى است كه آمادهء كشاورزى شده و مردم عراق آن را « قراح » مىنامند ( لسان العرب « 11 : 160 » اقوالى در بارهء محاقله نقل كرده است ) .\r\nو در مثل گفته شده : ( سبزى را نمىروياند ، مگر زمين سادهء قابل كشت و آب صاف ) ، و نهى فرموده از بيع « مزابنه » و آن خريد و فروش رطب نارس و از آفت نرسته ايست كه هنوز بر شاخهء درخت خرماست ؛ در مقابل خرماى چيده شده و حاضر و پيغمبر صلى الله عليه و آله در اين گونه فروش نسبت به بيع « عرايا » اجازه داده ، لفظ « عرايا » جمع است و واحد آن « عريه » است و آن درخت خرمائى است كه وقتى\r\n","description":"","footnote":"","page_name":" 168 ","page_number":168},
  {"content":"\r\nميوهء نخلها به معرض فروش گذاشته مىشود ، صاحبش آن را كنار مىگذارد و به نيازمندى مىدهد . « اعراء » درخت خرمائى است كه ثمرهء يك سالش را به محتاجى واگذار مىكنند ( لسان العرب 15 : 49 ) افزوده است : به صاحب نخل رخصت داده شده كه اگر نياز پيدا كرد به قدر برآورده شدن حاجتش از آن را به خرماى موجود بخرد ، و گويد : پيغمبر صلى الله عليه و آله هر گاه شخصى را براى تخمين زدن مىفرستاد به او مىفرمود : در تخمين خود كم نگذاريد زيرا در نخلستان ، درخت بىبار ، و باران خورده ، و بهم نزديك و درهم پيچيده شده ، وجود دارد . و پيغمبر اكرم صلى الله عليه و آله نهى فرمود : از « مخابره » و آن قرار داد مزارعه است بر نصف و مانند آن ، مثل يك سوم و يك چهارم ، يا كمتر و يا بيشتر ، كه اين نيز خبر است ، و أبو عبيده مىگويد :\r\nبه همين جهت كشاورز « خبير » ناميده شده ، زيرا او زمين را مىشكافد و از آن آگاه است و مخابره همان « مؤاكره » ( زراعت كردن بر سهم معلوم ) مىباشد ، و « خبره » آگاهى به چيزى ، و « خبير » شخص بسيار آگاه و عالم است ، و به همين جهت او را « اكار » نامند ، چون زمين را مىشكافد و گود مىكند . و رسول خدا صلى الله عليه و آله نهى فرمود : از « مخاضره » يعنى : خريد و فروش ميوه‌هاى سبز نارس بر درخت را ، كه تازه از شكوفه در آمده ، چون هنوز سبز\r\n","description":"","footnote":"","page_name":" 169 ","page_number":169},
  {"content":"\r\nاست و معلوم نيست از آفات مخصوصى ، سالم درآيد يا نه ( يا چه مقدارش سالم و چه مقدارش ضايع شود ) ؟ و خريد و فروش خرما و سبزيجات هم داخل در حكم « مخاضره » است .\r\nو ايشان نهى فرمود : از خريد و فروش خرما قبل از آنكه غوره اى رنگين شود و غوره اش سرخ يا زرد رنگ و رسيده شود ، و در حديث ديگرى وارد شده كه پيغمبر صلى الله عليه و آله نهى كرد : از فروش خرما قبل از آنكه غورهء خرما رنگ گيرد و سرخ و زرد شود ، و در حديث ديگر است كه نهى شده از فروختن آن پيش از آنكه غورهء خرما رنگ گيرد و سرخ شود . و گفته مىشود : « يشقح » و « تشقيح » همان غنچه كردن و رنگ بستن مىباشد ، اين است معنى « حتى تأمن العاهة » ( تا از آفتها ايمن گردد ) « عاهه » آفتهائى است كه به آن مىرسد . و همچنين نهى فرمود از : « منابذه و ملامسه و بيع الحصاة » در هر كدام از اين سه معامله دو قول مىباشد ؛ امّا « منابذه » ( از نبذ به معناى انداختن و پرت كردن چيزى است ) آن است كه مردى به شخص ديگر مىگويد : « لباس يا جنس ديگر را به طرف من پرتاب كن ، يا من آن را به سوى تو پرتاب مىكنم » و بر اساس اين عمل ، به فلان بها ، معامله لازم و ثابت خواهد گرديد ، و گفته مىشود : « بيع حصاة »\r\n","description":"","footnote":"","page_name":" 170 ","page_number":170},
  {"content":"\r\nآنست كه يكى از متعاملين بگويد : « هر گاه اين ريگهايى را كه در دست دارم پرتاب كردم معامله لازم مىشود » . و اين معناى نهى از « بيع حصاة » است .\r\nو امّا « ملامسه » آنست كه بگويى : هر گاه من دست بلباسم كشيدم ( يا به لباس تو ) بيع لازم گشته ، به مبلغ و مدّتى كه ذكر شد .\r\nو پاره اى گفته‌اند كه : متاع را با حاجبى از پارچه دست بسايد نه آنكه ببيند ( بلكه لمس كند ) . و اين نوع معاملات ، همگى معاملات زمان جاهليّت بوده است ، كه در زمان اسلام عمل مىكردند ، و رسول خدا صلى الله عليه و آله از آن نهى فرمود .\r\nمترجم گويد : « بيع الحصاة » به چند گونه تفسير شده كه همگى در ابهام كميّت و كيفيّت قيمت و متاع مشتركند ، و آنچه در اينجا بيان شده : معنى « منابذه » است ، و « بيع الحصاة » يا خريد و فروش بوسيلهء سنگريزه‌ها ، چند نوع تفسير دارد كه ما از كتاب جاهليّت و اسلام ( صفحهء 696 ) ذيلا نقل مىكنيم : 1 - زمينى را بدون تعيين مساحت از يك ديگر مىخريدند و تعيين مقدار آن را بدين ترتيب قرار مىدادند كه خريدار سنگى را با قوّت هر چه تمامتر به انتهاى زمينى پرتاب كند ، و هر كجا كه سنگ از حركت باز ايستد ، تا آنجا ملك خريدار باشد ! .\r\n2 - گوسفند يا متاع ديگر را بدين ترتيب مىخريدند كه : خريدار يا فروشنده ( طبق قرار معيّن ) مشتى سنگريزه را از زمين بردارد ، سپس به تعداد آنها هر چند تا كه باشد ، درهم يا دينار به فروشنده پرداخت شود .\r\n3 - خريدار به فروشنده مبلغ پنجاه درهم در مقابل ( مثلا ) تخم مرغ مىداد ، امّا تعداد تخم مرغى را كه بايد تحويل بگيرد ، بدين ترتيب معلوم كرده و قرار\r\n","description":"","footnote":"","page_name":" 171 ","page_number":171},
  {"content":"\r\nمىگذاشتند كه : خريدار مشت خود را از سنگريزه پر كند و آن را بشمارد ، هر چند عدد كه شد همان قدر تخم مرغ بگيرد ، و تفسيرهاى مشابه ديگر ، و خريد و فروش « ملامسه » اين بود كه : صاحبان كالا ، پارچه اى را بر روى جنس خود مىكشيدند و به مشتريها مىگفتند : هر چه را تو از پشت پارچه دست گذاشتى ، معامله به فلان قيمت قطعى شده است ( و اگر خريدار بعد از آنكه جنس را مىديد ، نمىپسنديد ، حقّ فسخ و پس دادن نداشت ) . و نهى كرد ايشان را از « مجر » يعنى : فروختن و مورد معامله قرار دادن كرهء شتر كه در شكم مادر است و هنوز زائيده نشده و نر و ماده بودن آن معلوم نيست ، چه به صورت اينكه آن را قيمت قرار دهند يا متاع ، ( رسول خدا صلى الله عليه و آله آن را نهى فرمود ) .\r\nو پيغمبر اكرم صلى الله عليه و آله نهى فرمود از « ملاقيح » جمع « ملقوحه » و « مضامين » ( جمع مضمونه ) ، « ملقوحه » به آن نطفه يا جنين اطلاق مىشود كه بر اثر جفتگيرى تازه به رحم حيوان ماده منتقل گرديده و آبستن شده است .\r\nو امّا « مضامين » به فروش نطفه هائى كه هنوز در پشت حيوان نر است و به حيوان ماده منتقل نشده ، گفته شده ، و مردم جاهليّت جنين را در شكم شتر ماده ، خريد و فروش مىكردند ( بيع ملقوحه ) ، و آنچه را كه معمولا حيوان نر در يك سال يا چند سال مىتواند نطفه تلقيح كند را قبل از جفتگيرى با همهء ابهامش مىخريدند .\r\nو پيغمبر اكرم صلى الله عليه و آله نهى فرمود از « حبل الحبلة » ( معامله بر روى نوزاد\r\n","description":"","footnote":"","page_name":" 172 ","page_number":172},
  {"content":"\r\nآن جنين كه هنوز در شكم ماده شتر مىباشد ؛ نه خود آن جنين ) و غير ابو عبيد گفته است « حبل الحبلة » فرزند فرزند آن جنين داخل شكم مىباشد و آن غرر و فريفتن است ( چون معلوم نيست آن جنين نر است يا ماده ، زنده به دنيا خواهد آمد يا مرده ، و بر فرض كه زنده متولَّد شود آن اندازه عمر خواهد كرد كه به مرحلهء توليد برسد يا نه ! ) . و پيغمبر اكرم ( ص ) فرمود : از ما نيست كسى كه تغنّى نكند به قرآن ، و معنايش اين است از ما نيست شخصى كه با استعانت به قرآن بىنيازى نجويد ، و مبادا بپندارد كه منظور از « تغنّى » آواز ( طربانگيز ) است و مؤيّد اين معنا حديثى است كه روايت شده ؛ هر كس كه قرآن بخواند بىنياز مىشود ، و از آن پس بينوا نمىگردد . همچنين روايت شده بهر كس كه قرآن داده شود ، و بپندارد كه خدا به ديگرى سرمايه اى فراوانتر از آنچه به او داده عطا كرده ، تحقيقا كوچك را بزرگ شمرده و بزرگ را كوچك . بنا بر اين براى شخصى كه قرآن را فرا گرفته شايسته نيست هيچ فردى از مردم روى زمين را بىنيازتر از خود پندارد ؛ گر چه ( بفرض محال ) ديگرى سراسر پهنهء گيتى را در اختيار داشته باشد .\r\nو اگر چه باز هم به فرض محال معنى « لم يتغنّ » در اين حديث ، چنان كه\r\n","description":"","footnote":"","page_name":" 173 ","page_number":173},
  {"content":"\r\nگروهى گفته‌اند : خواندن قرآن بغنا و با چرخاندن آواز در حنجره و آواز خوش باشد ، بايد كيفر بسيار سنگينى در ترك آن در نظر گرفته شده باشد براى شخصى كه در وقت خواندن قرآن صدايش را در حنجره نچرخاند ، زيرا در حديث گفته شده شخصى كه چنان نخواند از امّت پيغمبر نخواهد بود ( پس بايد هر كس كه قرآن را بغنا مىخواند هيچ گاه ترك غنا نكند چون از زمرهء امّت خارج مىشود ) .\r\nشرح : « اين حديث از طريق اهل تسنّن وارد شده و در سنن دارمى ج 2 : 471 از طريق سعد بن ابى وقّاص و در ص 472 از ابو هريره ، و غير او تحت عنوان باب التغنّى بالقرآن آورده شده است . ولى از طريق ائمّه هدى صلوات الله عليهم از پيغمبر خدا صلى الله عليه و آله روايت شده آن حضرت از خواندن قرآن با چنين كيفيّتى نهى نموده‌اند ، از جمله امام صادق عليه السّلام فرمود : كه پيامبر خدا صلى الله عليه و آله فرمودند : قرآن را با لحنها و آوازهاى عرب بخوانيد و از لحن بدكاران و لحن اهل گناهان كبيره دورى كنيد ، زيرا پس از من اشخاصى مىآيند كه قرآن را چون خوانندگى و نوحه خوانى و رهبان مآبى در حنجره بچرخانند و از گلوگاه آنان نمىگذرد ، دلشان وارونه مىباشد ، و دل هر كه از آنان خوشش آيد نيز وارونه است اصول كافى 2 : 614 » . و پيغمبر اكرم صلى الله عليه و آله فرمود : من از خواندن قرآن در حال ركوع و سجود ممنوع شده‌ام ، امّا شما در ركوع خدا را به بزرگى ياد كنيد ( سبحان ربّي العظيم و بحمده بگوئيد ) و امّا در سجده دعا زياد بخوانيد كه سزاوار است براى شما مستجاب گردد .\r\nفرموده اش « قمن » مثل آنست كه مىگوئى « جدير و حريّ » سزاوار و شايسته\r\n","description":"","footnote":"","page_name":" 174 ","page_number":174},
  {"content":"\r\nاست اينكه دعاى شما به اجابت رسد .\r\nو پيغمبر صلى الله عليه و آله فرمود : پناه ببريد به خدا از « طبع » ( هر گناه و زشتى و عيبى ، « طبع » زشت خوى ناكس طبيعت كه شرم ندارد از زشتى ) كه به زشتى و گناه ديگرى مىكشاند « طبع » آلودگى و عيب و زشتى است ، و هر عيبى كه در دين يا دنيا باشد به آن « طبع » گفته مىشود . و دو مرد در مورد چيزهاى بجامانده به عنوان ارث و چيزهاى كهنهء ديگر خدمت پيغمبر اكرم صلى الله عليه و آله شكايتى عرضه داشتند ، پيغمبر فرمود : شايد يكى از شما با زبانتر از ديگرى باشد و زيركتر و بتواند دليل خود را بفهماند و من بر طبق ظاهر حكم مىنمايم ، و اگر من به نفع يكى حكمى صادر نمودم و مقدارى از حقّ برادرش به او تعلَّق گرفت من براى او تكه اى از آتش جهنم را جدا ساخته‌ام و به او داده‌ام . آنگاه هر يك از آن دو مرد به آن حضرت عرض كردند : يا رسول الله حقّ من از آن رفيقم باشد ، پيغمبر فرمود : برادرى نمائيد و با دقّت سهم بندى كنيد و همديگر را خوشنود گردانيد ، و قرعه كشى نمائيد و بعدا هر يك از شما از ديگرى حلاليّت بطلبيد .\r\nشرح : « امّا فرمودهء آن حضرت شايد يكى از شما الحن باشد به حجّتش از\r\n","description":"","footnote":"","page_name":" 175 ","page_number":175},
  {"content":"\r\nديگرى ، يعنى زيركتر و جدلكننده تر » .\r\nو اين دليل است براى شخصى كه قائل است قرعه را در احكام هم نافذ ، و در داوريها جايز مىداند . و اينكه حضرت فرمود : « اذهبا فتوخّيا » مىگويد : « توخّيا الحقّ » گويا دو طرف دعوا را امر به صلح و سازش فرموده . و نهى فرمود از : گچاندودى گورها ، و آن گچكارى روى آن است و بدين جهت مىباشد كه بدان « قصّه » گفته مىشود ، و از اين قبيل است كه گويند « قصصت القبور و البيوت » وقتى گور يا خانه را گچكارى كنند .\r\nو نهى فرمود : از بگو مگو و زيادى پرسش ، و تباه ساختن مال .\r\nو نهى فرمود : از فراهم آوردن سبب نارضائى مادران ، و زنده بگور كردن دختران نوزاد . و منع فرمود : از دريغ كردن از دادن حقّ زنان .\r\nگويند : فرمايش پيغمبر ( ضايع كردن مال ) بر دو گونه مىباشد : يكى از آنها كه معنى اصلى آن است مالى است كه در نافرمانى خدا انفاق مىشود از كم و زياد و آن همان زياده روى است كه خداوند آن را نكوهيده و از آن نهى فرموده ، و وجه ديگر دادن مال است به صاحبش كه رشد ندارد و خداى عزّ و جلّ فرموده * ( وَابْتَلُوا\r\n","description":"","footnote":"","page_name":" 176 ","page_number":176},
  {"content":"\r\nالْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ ) * مراد از رشد عقل است ( و يتيمان را بيازمائيد تا هنگامى كه بسن زناشوئى برسند ، پس اگر از آنان خردمندى دريافتيد اموالشان را به خودشان بپردازيد - نسا 4 : 6 ) . همچنين گفته شده : « رشد » ، داشتن صلاحيّت دينى و نگهدارى مال است ( بر عكس سفه ) .\r\nامّا زيادى سؤال ، پس نهى فرموده از درخواست كردن مال از مردم ، و گاهى شامل سؤال از امور و زياد بحث كردن در بارهء آن هم مىشود چنان كه خداى عزّ و جلّ فرموده * ( لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ ) * ( از چيزهائى كه اگر فاش شود شما را ناراحت مىسازد جويا نشويد - مائده 5 : 101 ) .\r\nامّا زنده بگور كردن نوزاد دختر ، چون آنها دختران خود را زنده بگور مىنمودند ، و به همين جهت گور را « داماد » مىناميدند .\r\nو اما قول او ( قيل و قال ) « قال » بمعنى مصدر است ( نه فعل ماضى ) مگر نشنيدى شخصى مىگويد : « عن قيل و قال » ( « عن » حرف جرّ است و بر سر فعل در نمىآيد ) چنان است كه گفته از « قيل و قول » ، و بنا بر همين جهت گفته مىشود :\r\n« قلت قيلا و قالا » و در سخن ( يعنى قراءت ) عبد الله بن مسعود ( منظور آيهء * ( ذلِكَ عِيسَى ابْنُ مَرْيَمَ قَوْلَ الْحَقِّ ) * ( در قرآن سورهء مريم 19 : 34 كه قول الحقّ ) قراءت\r\n","description":"","footnote":"","page_name":" 177 ","page_number":177},
  {"content":"\r\nديگران است آن هم از همين قبيل است و همچنان است كه گفته باشد « قول الحقّ » . و پيغمبر اكرم ( ص ) نهى فرمود : از « تبقّر » تفتيش نمودن و پى بردن به امور خانواده و مال .\r\nاصمعى گويد : معنى اصلى « تبقّر » گشاده و فراخ گردانيدن است و به همين جهت گفته مىشود : « بقرت بطنه » شكافت و پاره كردى شكم او را ، و امام پنجم ابو جعفر عليه السّلام « باقر » ناميده شده ، چون آن بزرگوار علم را شكافت و راه آن را گشود .\r\nو پيغمبر اكرم صلى الله عليه و آله نهى كرد از بزيرافكندن سر در حال ركوع چنان كه الاغ سرش را پائين مىاندازد ، و معنايش آن است كه فرو اندازد سر خود را در هنگام ركوع بگونه اى كه سرش پائينتر از پشتش قرار گيرد . و شيوهء پيغمبر خدا صلى الله عليه و آله آن بود كه وقتى به ركوع مىرفت سر خود را زير نمىداشت و يا سر را بر نمىداشت يا به جانبى التفات نمىكرد . معنايش اين است كه سر را آنقدر بلند نگه نمىداشت تا بالاتر از تنش باشد و لكن ميانه نگه مىداشت ، و « اقناع » عبارت است از بلند كردن و كشيدن سر ، خداوند فرموده : * ( مُهْطِعِينَ مُقْنِعِي رُؤُسِهِمْ ) * ( شتابزدگانى كه گردنها را صاف كشيده‌اند و سرهاى خويش را بالا نگهداشته‌اند - ابراهيم 14 : 43 ) و مستحبّ است در اين مورد كه پشت نمازگزار با سرش در حال\r\n","description":"","footnote":"","page_name":" 178 ","page_number":178},
  {"content":"\r\nركوع برابر باشد ، زيرا پيغمبر خدا صلى الله عليه و آله در حال ركوع چنان بود كه اگر آبى به پشت مباركش ريخته مىشد برقرار مىماند و روان نمىگرديد ، و امام صادق عليه السّلام فرمود : كسى كه در حال ركوع و سجود مهره‌هاى كمرش راست نباشد نماز او درست نيست . و پيغمبر اكرم صلى الله عليه و آله نهى فرمود : از برگرداندن سر مشك و آب خوردن از آن ، و معنى « اختناث » آن است كه لبهء آن را دولا كند بعد از آن بياشامد ، و معناى اصلى « اختناث » در هم شكستن است و از همين جهت مرد شبيه بزن را « مخنّث » گويند ، بخاطر شكسته و دو تا شدن او ، و به همين جهت زن خنثى ( آنكه علامت زن و مرد هر دو را داشته باشد ) ناميده شده است .\r\nو معنى حديث در نهى از نوشيدن آب از لب مشك بر دو گونه تفسير و توجيه شده : يكى آنكه ترس از جانورى است كه شايد در آن باشد ، و ديگر اينكه ؛ بدين معنى است كه : پيغمبر صلى الله عليه و آله نهى كرده از آشاميدن از دهانهء مشكها و مانند آن و آلودن آن بالبان خود ، و اينكه اصلا اين كار خوب نيست .\r\nو پيغمبر اكرم صلى الله عليه و آله نهى فرمود از چيدن خوشهء خرما از درخت در شب ، و « جداد » هنگام رسيدن خرما است و جز اين نيست كه نهى از چنين كارى در\r\n","description":"","footnote":"","page_name":" 179 ","page_number":179},
  {"content":"\r\nشب بدين جهت است كه بينوايان حاضر نيستند تا از آن بهره مند گردند ، پيغمبر اكرم صلى الله عليه و آله فرمود ( بعضى مواقع ) آنچه از مرده بجاى مانده نبايد تكه و تقسيم گردد ، و معنايش اينست كه شخصى مىميرد و مالى بر جاى مىگذارد كه بايد بين بازماندگانش تقسيم شود ، هر گاه يكى از آنها بخواهد آن را جدا جدا كند چنان كه در آن بر بقيّهء ورثه يا بر بعضى ايشان زيانى وارد گردد فرموده : نبايد او آن را قسمت نمايد .\r\nو اين « تعضيه » عبارت است از پراكنده نمودن و از اعضا گرفته شده گفته مىشود « عضيت اللَّحم » وقتى گوشت را قطعه قطعه كند ، و خداوند فرموده * ( الَّذِينَ جَعَلُوا الْقُرْآنَ عِضِينَ ) * ( آنان كه گردانيدند قرآن را بخشهائى - حجر 15 : 91 ) يعنى به قسمتى از آن ايمان آوردند و به پارهء ديگر آن كافر شدند ، و اين نيز از تعضيه است زيرا ايشان جدا ساختند آن را . و آنچه قسمت پذير نباشد مانند پاره اى از يك گوهر ، چون اگر شكسته شود از قيمت افتاده و منفعتى از آن برده نمىشود ( مانند انگشترى ) ، و همچنين گرمابه وقتى تقسيم شود ، و همچنين چادر ، يا عباى و شنلى كه خواصّ بر دوش مىاندازند از لباسها و مانند آن از چيزهاى ديگر ، و اين بخش داورى احكام فراوانى دارد كه داخل در حديث ديگر است كه فرموده « زيان ديدن\r\n","description":"","footnote":"","page_name":" 180 ","page_number":180},
  {"content":"\r\nو زيان رساندن در اسلام نيست » پس اگر بعضى ورثه بخواهند آن را قسمت كنند پذيرفته نمىشود و نمىتوانند و لكن آن ميراث فروخته مىشود آنگاه بهاى آن ميان ورثه تقسيم مىگردد . و پيغمبر اكرم صلى الله عليه و آله از دو نوع پوشش نهى نمود يكى « اشتمال الصّمّاء » و ديگر آنكه مرد لباسى بپوشد كه ته باز باشد و روى عورتش پوشيده نباشد ، اصمعى گويد : « اشتمال الصّمّاء » در عرف عرب آنست كه مرد لباس خود را به بر كند كه تمام بدنش به آن پوشانده شود ، و هيچ گوشهء آن آستين مانندى نداشته باشد كه دست خود را از آن بيرون آورد و اما فقهاء گويند « اشتمال الصّمّاء » آن است كه مرد فقطَّ يك لباس به بر كند و غير آن چيزى ديگر به تن نداشته باشد ، بعد آن را از يك گوشه اش بلند كند و آنگاه بر دوش خود بيندازد و از آن جهت عورتش پديدار شود ، و امام صادق صلوات الله عليه فرمود : جامه به خود پيچيدن « صمّاء » آن است كه مرد رداء خود را زير بغل خود گيرد بعد دو سوى آن را جمع كند و بر روى يك دوش خود بيندازد ، و اين تأويل درست مىباشد نه آنچه مخالف آن است .\r\nشرح : « رداء پارچهء گشادى بود كه بر شانه مىانداختند ، و دوخته و آستيندار نبوده ، و پوشيدن به اين صورت پس و پيش را نمىپوشانيد » .\r\n","description":"","footnote":"","page_name":" 181 ","page_number":181},
  {"content":"\r\nو نهى فرمود : « از ذبايح جنّ » و قربانى پرى اين بود كه وقتى شخصى خانه اى مىخريد يا گنج طلائى در مىآورد يا چشمه و چاه آبى استخراج مىكرد ، يا آنچه مانند اينها بود ، براى رفع بدشگونى آن حيوان سر مىبريدند .\r\nأبو عبيده گفته : ايشان نگران بودند ؛ و فال بد مىزدند ؛ و مىترسيدند اگر قربانى نكنند ؛ يا ندهند پريان زيانى در آن چيز به ايشان وارد سازند ، و پيغمبر اين نگرانى را بيهوده شمرد ، و از آن نهى فرمود .\r\nو فرمود : « حيوانى را كه آفتى دارد نزد حيوانى كه تندرست است نبريد » يعنى مردى كه شترش دچار بيمارى گرى ، يا مرض ديگر شده ، آن را داخل گلهء شترها و حيوانات تندرستى كه آن آفت را ندارند نكند .\r\nابو عبيده گفته : جهتش در نظر من - و الله أعلم - اين است كه ترس دارد خدا شتران تندرست را هم دردمند سازد ، و صاحبش گمان برد كه از بيمار به آن سرايت كرده ، و در آن گمان گناهكار شود . و رسول خدا صلى الله عليه و آله فرمود : شير را در پستان شتر و گوسفند نگاه نداريد كه در آن جمع گردد ( براى فروش ) هر كس حيوان ماده اى را كه ندوشيده‌اند تا شير در پستانش جمع شود بخرد و بعد از دوشيدن بفهمد ( كه براى پربهايى اين كار را\r\n","description":"","footnote":"","page_name":" 182 ","page_number":182},
  {"content":"\r\nكرده‌اند و شيرش آنقدر نيست ) اختيار دارد ، اگر خواست ( آن را نگهدارد ) نگه مىدارد و اگر نخواست آن را به فروشنده اش بر مىگرداند و يك صاع ( حدود سه كيلو ) خرما هم با آن بدهد « مصراة » يعنى شتر ماده يا ماده گاو يا گوسفندى كه شير در پستان او نگهدارى شده و جمع شده و چند روز دوشيده نشده باشد ، تا به بهاى بيشترى آن را بفروشد و معنى اصلى « تصريه » حبس كردن آب و جمع كردن آن است ، گفته مىشود از آن است « صريت الماء و صريته » و گفته مىشود « ماء صرى » بدون مد و گفته مىشود از همين جهت « مصراة » ناميده شده چون مانند آن است كه آبهائى در يك جا فراهم آمده است . و در حديث ديگرى آمده : « آن كس كه گوسفندى را كه دوشيده نشده تا وقت فروختن بزرگ پستان و پر شير بنمايد ، بخرد ، وقتى فهميد اگر خواست آن را برگرداند بايد با آن يك صاع به فروشنده بدهد » و اينكه ( محفله ) ناميده شده چون شير در پستان آن پر شده و گرد آمده ، و هر چيزى را زياد كند آن را پر و جمع كرده است و از همين جهت است كه گفته شده « قد احفل القوم » وقتى انجمنى تشكيل داده شود و قبيله اى گردهم آيند و زياد شوند ، و به همين جهت ناميده شده « محفل قوم » و محفل مفرد است و جمع آن « محافل » .\r\n","description":"","footnote":"","page_name":" 183 ","page_number":183},
  {"content":"\r\nو فرموده : خلابه جايز نيست ، يعنى گول زدن به زبان ، گفته مىشود « خلبته أخلبه خلابة » هر گاه او را گول بزند . و عمر خدمت پيامبر خدا صلى الله عليه و آله آمد و عرض كرد : ما از يهود حديثهاى تعجّب آورى مىشنويم اجازه مىفرمائى برخى از آنها را يادداشت كنيم ؟ حضرت فرمود : كه شما هم سرگشته و بىباكانه به چيزى در آييد چنان كه يهود و مسيحيان هستند ، من آئين روشن پاكيزه از هر عيبى براى شما آورده‌ام و اگر حضرت موسى زنده بود جز پيروى من راه ديگرى در پيش نمىگرفت .\r\nفرمايش آن حضرت « متهوّكون » يعنى سرگردان و آشفته ، فرموده : آيا شما هم در اسلام متحيّر و سرگردانيد ، آئين خود را نشناخته‌ايد ، تا آن را از آئين يهود و ترسايان بگيريد ، و معنايش اين است كه ياد گرفتن دانش از اهل كتاب مكروه است .\r\nو امّا مقصود از فرمايش آن حضرت كه فرمود : « آوردم براى شما آئين روشن پاكيزه اى » قطعا ملَّت حنيفه ( ابراهيم ) است و به همين جهت ضمير مؤنّث ( بها ) آورد ، و اين كه خدا آن را * ( وَذلِكَ دِينُ الْقَيِّمَةِ ) * ( و آن است آئين پاينده و استوار - بيّنه 98 : 5 ) خوانده است .\r\n","description":"","footnote":"","page_name":" 184 ","page_number":184},
  {"content":"\r\nو پيغمبر اكرم صلى الله عليه و آله فرمود : قصد داشتم از « غيله » هم بسترى با زن بچه شيرده را نهى كنم . اگر مرد با زن شيرده همبستر شود اين را غيله و غيل ، گويند . از همين است « قد اغال الرّجل و اغيل » و فرزند « مغال و مغيل » ( بچه شير خوار حامله ) و نهى فرمود : از بسيار ماليدن روغن به خود و عطر زدن .\r\nو فرمود : به شما هشدار مىدهم بر حذر باشيد از نشستن بر سر راه و محلّ عبور و مرور مگر آنكه حقّ آن را ادا كرده باشيد « صعدات » راههاست و آن از « صعيد » كه خاك است گرفته شده و « صعيد » مفرد است و جمعش « صعد » و « صعدات » جمع جمع آن است چنان كه گفته مىشود « طريق » و « طرق » بعد « طرقات » خداوند فرموده است * ( فَتَيَمَّمُوا صَعِيداً طَيِّباً ) * ( پس قصد تيمّم كنيد به خاك پاك - نسا : 43 ) .\r\nپس تيمّم آهنگ چيزى نمودن است ، گفته شده : از اين قبيل است « امّت فلانا [ فأنا 
  ] أؤمّه أما و تأمّمته و تيمّمته » همهء آنها به معنى بپاداشتن و تكيه نمودن و آهنگ آن نمودن است .\r\n","description":"","footnote":"","page_name":" 185 ","page_number":185},
  {"content":"\r\nو از امام صادق عليه السّلام روايت شده كه فرمود : « صعيد » جاى بلند است و « طيّب »\r\nجايى است كه آب از آنجا سرازير مىشود . و پيغمبر صلى الله عليه و آله فرمود : نقصان و كم كردن در ركوع و سجود نماز ، و كم كردن در سلام جايز نيست . « غرار » كمبود در هر چيز است امّا در نماز اين است كه : ركوع و سجودش را تمام نكند ، در يك ركعت كمتر درنگ نمايد از ركعت ديگر ، و از همين باب است سخن امام صادق عليه السّلام كه فرمود : « نماز ترازو است هر كه آن را درست بجاى آورد تمام حقّش ادا شده است » .\r\nو فرمايش پيغمبر صلى الله عليه و آله نيز از همين جهت است نماز « پيمانه » است هر كه پر دهد پر گيرد ، و هر شخصى آن را كامل انجام دهد ثوابى كه به او نويد داده شده به طور كامل به او برسد ، اين بود معنى « غرار در نماز » امّا « غرار » در سلام اين است كه مردى در گفتن سلام گويد : « السّلام عليك » جواب دهندهء سلام بگويد :\r\n« و عليك » و نگويد « عليكم السّلام » و مكروه است تجاوز از حدّ در ردّ سلام چنان كه كمبود آن بد و مكروه است و دليل آن اينكه امام صادق عليه السّلام به مردى سلام كرد مرد در پاسخ گفت : « و عليكم السّلام و رحمة الله و بركاته و مغفرته و رضوانه » ( سلام و رحمت خدا و بركات و آمرزش و بهشت خدا بر شما باد ) حضرت فرمود : تجاوز نكنيد . در بارهء ما از سلام فرشتگان به پدرمان ابراهيم عليه السّلام « * ( رَحْمَتُ الله وَبَرَكاتُه عَلَيْكُمْ أَهْلَ الْبَيْتِ إِنَّه حَمِيدٌ مَجِيدٌ ) * » ( بخشايش خدا و بركتها بر شماست\r\n","description":"","footnote":"","page_name":" 186 ","page_number":186},
  {"content":"\r\nاى خاندان ابراهيم به درستى كه خدا ستودهء بزرگوار است - هود 11 : 73 ) . و پيغمبر فرمود : « تناجش » افزودن بهاى كالائى است كه قصد خريدش را ندارد ، و براى بازار گرمى اين كار را انجام مىدهند ، تا ديگرى بشنود و به خاطر زياد كردن او آن هم بر قيمت كالا بيفزايد ، و « ناجش » خائن است و امّا « تدابر » قطع كردن رابطه ، و قهر كردن است از « دبر » گرفته شده كه مرد پشت كند به رفيقش و از او روى بگرداند .\r\nو مردى شترى را در نزد پيغمبر صلى الله عليه و آله دوشيد و آن حضرت به او فرمود :\r\nكمى شير در پستان آن بگذار كه شير آور باشد ، مىفرمايد همهء شير پستان را مدوش و اندكى در آن بگذار كه شير را از رگها بالا بكشد و اگر پستان تهى گردد آمدن شير در آن ديرتر آيد .\r\nو پيغمبر صلى الله عليه و آله « شكال » را پاى بند اسب و جز آن ، و رسن كه بر پالان شتر بندند تا پالان پس نرود ، و اسبى كه سه دست و پاى او سفيد بود و يكى به رنگ ديگر ( يا برعكس آن و جمعش « شكل » مىباشد ) ، در اسب دوست\r\n","description":"","footnote":"","page_name":" 187 ","page_number":187},
  {"content":"\r\nنمىداشت يعنى درست نمىدانست كه اسبى سه دست و پايش بسته باشد و يكى آزاد ، و از « اشكالى » گرفته شده كه پاى بند و رسنى است كه اسب را با آن مىبندند چون « شكال » در سه تا از دست و پاست خوب است كه سه دست و پاى آن رها باشد و يك پاى آن بسته شود و « شكال » نمىشود مگر در پا ، نه در دست .\r\n\r\nباب 319 - معنى سكينه\r\n1 - محمّد بن مسلم گويد امام باقر عليه السّلام فرمود : « سكينه » ( آرامش ) ايمان است .\r\n2 - يونس بن عبد الرّحمن گويد : به حضرت موسى بن جعفر عليهما السّلام عرض كردم : فدايت گردم تابوت عهد موسى چه بود ؟ و گشادگى آن چه مقدار بود ؟\r\nفرمود : طول و عرضش سه ذراع در دو ذراع بود . عرض كردم : در آن چه بود ؟\r\n","description":"","footnote":"","page_name":" 188 ","page_number":188},
  {"content":"\r\nفرمود : عصاى حضرت موسى و سكينه . پرسيدم : سكينه چيست ؟ فرمود : روح خدا كه سخن مىگفت . هر گاه در چيزى اختلاف مىنمودند با ايشان سخن مىگفت و با بيان آنچه قصد كرده بود به آنان خبر مىداد .\r\n3 - اسماعيل بن همام گويد : حضرت رضا عليه السّلام از مردى پرسيد در نظر شما سكينه چيست ؟ او و ديگران اظهار بىاطَّلاعى كردند ، و عرضه داشتند :\r\nخداوند ما را فداى تو سازد منظور از آن چيست ؟ فرمود : بوى خوشى است كه از بهشت مىوزد ، شمايلى دارد همانند صورت بشر ، و با تمامى پيامبران همراه مىباشد ، و همان است كه به حضرت ابراهيم در هنگام ساختن كعبه فرود آمده و او را راهنمائى كرد كه چنين و چنان كن و به دستور او شالودهء كعبه را بنيان نهاد .\r\n","description":"","footnote":"","page_name":" 189 ","page_number":189},
  {"content":"\r\n\r\nباب 320 معنى اسلام أبى طالب به حساب جمل كه با بند انگشتان 63 را بيان كرد\r\n1 - مفضّل بن عمر گويد : امام صادق عليه السّلام فرمود : حضرت ابو طالب مسلمان بودن خود را به حساب ابجد اعلام كرد و آن را هم ( نه به زبان بلكه با ) بستن انگشت كوچك ( انگشت پنجم ) و انگشت پهلوى آن را ، و انگشت ميانه و اين سه انگشت را خميده ساخت و با اين عمل از يك تا سه را نشان داد ، و با رها ساختن انگشت شهادت سر شصت را بر باطن بند دوم انگشت شهادت نهاده ( مانند تيراندازها ) و عدد شصت را آشكار ساخت .\r\nآرى مثل ابو طالب همچون اصحاب كهف مىباشد كه ايمان خود را پنهان داشتند ، و نمايش به بتپرستى دادند ، و خدا هم دو بار به ايشان پاداش عطا فرمود .\r\n2 - محمّد بن احمد داودى گويد : پدرم گفت من نزد ابو القاسم حسين بن روح - قدّس الله روحه - بودم ، مردى از او پرسيد : مفهوم اين سخن عبّاس به پيغمبر\r\n","description":"","footnote":"","page_name":" 190 ","page_number":190},
  {"content":"\r\nخدا صلى الله عليه و آله كه گفت : « عموى تو ابو طالب به حساب ابجد به عدد 63 اسلام آورد » چيست ؟ پاسخ داد : منظور از 63 ، اين جمله است ( إله احد جواد خداى يكتاى عطابخش ) و توضيح آن بدين گونه است به حساب ابجد « الف » يك ، و « لام » سى ، و « ها » پنج ، و « ألف » يك ، و « حاء » هشت ، و « دال » چهار ، و « جيم » سه ، و « واو » شش ، و « الف » يك ، و « دال » چهار جمعا مىشود « شصت و سه » .\r\nشرح : « اسلام آوردن حضرت ابو طالب از جملهء مسائل مسلَّم و واضح است و از دير باز علماى شيعه و سنّى در اين باره كتابهاى مستقلَّى نوشته‌اند ، و از ائمّهء معصومين عليهم السّلام روايات زيادى رسيده كه مرحوم علَّامهء امينى 40 حديث آن را در الغدير ج 7 از صفحه 395 به بعد آورده غير از آنچه از طريق اهل سنّت نقل نموده است » .\r\n\r\nباب 321 - معنى زاهد در دنيا\r\n1 - حسن بن علىّ ناصرى از پدرش از امام نهم و آن حضرت از پدرش حضرت رضا و آن حضرت از پدر بزرگوارش امام كاظم عليهم السّلام روايت كرده كه از\r\n","description":"","footnote":"","page_name":" 191 ","page_number":191},
  {"content":"\r\nامام صادق عليه السّلام پرسيدند : زاهد در دنيا كيست ؟ فرمود : شخصى است كه از حلال دنيا به خاطر بيم از حساب آن ، و از حرام آن به جهت ترسش از شكنجه و كيفر دست بردارد .\r\n\r\nباب 322 - معنى مرگ\r\n1 - امام هشتم عليه السّلام از پدر بزرگوارش حضرت موسى بن جعفر عليهما السّلام روايت كرده : مردى به امام صادق عليه السّلام عرض كرد صفت مرگ را برايم بيان كن ! فرمود : براى مؤمن در هنگام مرگ همانند آن است كه خوشبوترين بوها را استشمام كند ؛ و از بوى خوش آن خواب آلوده و سرمست گردد و هر گونه رنج و دردى از او بر طرف شود ، ولى براى كافر مانند آنست كه به گزش اژدها ، و كژدمها يا سختتر از آنها دچار گرديده باشد ! يكى از حاضران عرض كرد : ما شنيده‌ايم گروهى مىگويند : مرگ براى كافر دشوارتر از برش با ارّه ، و چيدن با قيچى ، و كوبيده شدن با سنگها ، و به حركت آوردن سنگهاى آسياست بر حدقهء چشمها .\r\nفرمود : آرى بعضى كافران و تباهكاران ، وضعشان چنان است ، مگر\r\n","description":"","footnote":"","page_name":" 192 ","page_number":192},
  {"content":"\r\nنمىبينيد بعضى از آنها در همين زندگى مانند آن سختىها به سرشان مىآيد ، پس اين شدائدى كه در حال مرگ احساس مىكنند از آن جهت سختتر است كه شمّه ايست از عذاب آخرت بدين جهت از عذاب دنيا مشكلتر است . شخصى عرضه داشت : سبب چيست كافرى را مىنگريم كه به آسانى جان مىدهد ، و از دنيا مىرود و در حالى كه سخن مىگويد و مىخندد ، و حاضران را به سخن گفتن سرگرم مىنمايد ، و همين ماجراى را از بعضى مؤمنان نيز مىبينم ، و گاهى در ميان مؤمنان و كافران هستند اشخاصى كه به سختى جان مىدهند و لحظات جان دادن را به سختى هر چه تمامتر سپرى مىسازند . فرمود : آن مؤمنى كه به آسانى جان تسليم مىنمايد براى آنست كه خداوند هر چه سريعتر او را به پاداش آن سراى نائل مىگرداند ، و آن مؤمنى كه سكرات مرگ را به دشوارى پشت سر مىگذارد ، بدان جهت است كه جبران گناهانى كه در دنيا مرتكب شده بنمايد ، تا پاك و پاكيزه به آن جهان وارد گردد ، و بدون هيچ مانعى مستحقّ پاداش أبدى گردد .\r\nو آن كافرى كه به آسانى جان مىدهد ، به پاداش كارهاى خيرى است كه در دنيا انجام داده تا آنگاه كه از دنيا برود او را پاداشى نباشد و براى وى عملى باقى نماند مگر آنچه موجب عقاب است ، و آن كافرى كه با سختى ، سكرات\r\n","description":"","footnote":"","page_name":" 193 ","page_number":193},
  {"content":"\r\nمرگ را مىگذارند ؛ از همان لحظهء نخست ، عذاب و شكنجهء او شروع مىگردد ، و چون خدا دادگر است ، به هيچ يك از أفراد ستم نمىكند .\r\n2 - امام حسين عليه السّلام فرمود : شخصى به امير المؤمنين عرض كرد : مرگ را برايم وصف كن . حضرت فرمود : با مرد آگاهى رو برو شده‌ايد . مرگ يكى از سه أمرى است كه بر آدمى وارد مىشود : يا نويد به نعمتهاى جاودان است و يا خبرى است به عذاب هميشگى ؛ و يا اندوهگين نمودن و ترسانيدن است ، و كار شخص « محتضر » مبهم مىباشد ، زيرا نمىداند جزو كداميك از اين سه گروه خواهد بود ؛ اما انسانى كه دوستدار و مطيع ما باشد ، به نعمتهاى جاودان نويد داده شده ، و دشمنانى كه با ما سر ستيز دارند ، عذاب ابدى در پيش خواهند داشت و اما آن كس كه وضعش معلوم نيست و نمىداند سرانجامش چه خواهد شد ، مؤمنى است كه به زيان خود زياده روى نموده و مشخص نيست سرانجامش به كجا خواهد كشيد ، خبر مبهم و ترسناكى به او مىرسد ، ولى خداوند هرگز او را با دشمنان ما برابر\r\n","description":"","footnote":"","page_name":" 194 ","page_number":194},
  {"content":"\r\nنخواهد كرد ، و به شفاعت ما او را از جهنّم بيرون مىآورد ، پس كار نيك انجام دهيد و از خدا اطاعت كنيد . مطمئن نباشيد و سزاى گناه را از طرف خدا ناچيز مشماريد ! زيرا شفاعت شامل حال « مسرفين » نخواهد شد ، مگر بعد از سيصد هزار سال .\r\n3 - و از امام حسن مجتبى عليه السّلام پرسيده شد : چه مرگى است كه مردم آن را نمىشناسند فرمود : يا بزرگترين شادمانى است كه بر مؤمنين وارد مىآيد ، زيرا از سراى رنج ( دنيا ) به نعمتهاى جاودان آخرت منتقل مىگردند ، و يا بزرگترين هلاكتى است كه بر كافران وارد مىآيد . زيرا از بهشت خودشان ( دنيا ) به عذاب و جهنّمى منتقل مىشوند كه نه نابودى دارد و نه پايانى . و حضرت زين العابدين - علىّ بن الحسين - عليهما السّلام فرمود : ( در روز عاشورا ) آنگاه كه كار بر امام حسين عليه السّلام دشوار گرديد ، چون ياران آن حضرت نگاه بر چهره اش مىافكندند ، بروشنى محسوس بود ، بر خلاف ديگران كه رنگ پريده و مضطرب گشته و دندانشان ميلرزد و طپش قلبشان بيشتر شده و تغيير كرده ، ايشان و چند تن از خواص با چهره و روئى درخشان و بدنى كاملا\r\n","description":"","footnote":"","page_name":" 195 ","page_number":195},
  {"content":"\r\nآرام و دلى مطمئنّ ( در صحنه ) بودند ، بعضى از آنان به بعض ديگر گفتند : بنگريد كه آنان چگونه از مرگ نمىهراسند ! در آن صحنهء وحشتناك ، امام حسين عليه السّلام به ايشان مىفرمود : پايدارى كنيد ! اى گرامى زادگان ، مرگ چيزى نيست جز پلى كه شما را از سختى و آسيب مىگذراند ، و به بهشت عظيم و نعمتهاى جاودان مىرساند ، كداميك از شما دوست ندارد ، كه از زندانى به قصر منتقل گردد . در حالى كه آن براى دشمنانتان همانند پلى است كه آنها را از كاخ به زندان و شكنجه گاه مىرساند . زيرا پدرم از پيامبر خدا صلى الله عليه و آله برايم بازگو كرد : دنيا زندان مؤمن و بهشت كافر است و مرگ پل مؤمنان به بهشت ايشان ، و پل كافران به آتش سوزان دوزخ مىباشد ، نه اين را به من دروغ گفته‌اند و نه من دروغ مىگويم .\r\n4 - و حضرت محمّد بن علىّ عليهما السّلام فرمود : شخصى به علىّ بن الحسين عليهما السّلام عرض كرد : مرگ چيست ؟ فرمود : براى مؤمن ، مانند از تن در آوردن لباس چركين و پر از شپش ، و رهائى از قيدها و زنجيرهاى گران و ملبس شدن به فاخرترين لباس و ( بوئيدن ) خوشبوترين بويها ، و سوارشدن بر ( رامترين ) مركبها و مأوا گرفتن در مأنوسترين منازل ، و براى كافران مانند از تن بدر آوردن لباسهاى فاخر و انتقال از منزلهاى مأنوس و بر تن كردن\r\n","description":"","footnote":"","page_name":" 196 ","page_number":196},
  {"content":"\r\nچركينترين و زبرترين لباسها ، و رفتن به وحشتناكترين منازل ، و ( چشيدن ) سختترين شكنجه هاست .\r\n5 - از محمّد بن علىّ عليهما السّلام پرسيدند كه : مرگ چيست ؟ فرمود :\r\nهمان خوابى است كه شب هنگام شما را فرا مىگيرد ، با اين تفاوت كه مرگ مدّتش طولانىتر است و شخص از آن بيدار نگردد ، مگر در روز قيامت ، وقتى انسان در خواب انواع شادمانى را ببيند كه نتواند وصف كند ، و همچنين از اقسام ترس چيزهايى ببيند كه قادر به توصيف حدّ آن نباشد ، پس آن حال شادى يا ترس در خواب چگونه است ؟ اين است مرگ ، پس خود را براى آن مهيّا سازيد .\r\n6 - امام حسن عسكرى از نياى بزرگوار خود روايت نموده ، حضرت موسى ابن جعفر عليهما السّلام به عيادت مردى رفتند كه در امواج طوفانى و سخت ( سكرات ) مرگ غوطه ور بود ، و پاسخ آن كس را كه صدايش مىزد ، نمىداد .\r\nحاضران به حضرت عرض كردند : اى فرزند پيامبر خدا اگر ما را آگاه سازيد كه مرگ چه حالتى باشد ، خوشحال مىشويم . اكنون وضع رفيق ما چگونه است ؟\r\n","description":"","footnote":"","page_name":" 197 ","page_number":197},
  {"content":"\r\nفرمود : مرگ وسيلهء تصفيه است ، مؤمنان را از گناهانشان پاكيزه و خالص مىگرداند ، پس آخرين رنجى كه به آنان برسد كفّارهء آخرين گناهى است كه بر گردنشان باقى مانده ، و كافران را از حسناتشان تصفيه مىنمايد ، و آخرين لذّت يا آسودگى است كه به آنان مىرسد ، و آن آخرين پاداش نيكى است كه به نفع انسان مىباشد . امّا اين دوست شما كاملا از گناه پاك شد و از كيفر آن خلاص گشت ، و خالص شد همچون لباسى كه از چرك پاك شود ، و صلاحيّت يافت كه با ما اهل بيت در سراى بهشت جاودانه معاشرت كند .\r\n7 - و به همان سند قبل از حضرت محمّد بن علىّ عليهما السّلام ( امام جواد ) روايت شده كه فرمود : مردى از ياران حضرت رضا عليه السّلام بيمار شد حضرت به عيادت او رفت و به او فرمود : خود را چگونه مىبينى يعنى حالت چطور است ؟\r\nگفت : بعد از ورود شما مرگ را ديدار كردم - مقصودش شدّت يافتن بيماريش بود - حضرت فرمود : چگونه آن را يافتى ؟ گفت : دردناك و بسيار سخت . فرمود :\r\nآن را نديده اى بلكه فقطَّ چيزى را ديده اى كه تو را مىترساند ، تو را به آن ( يعنى بمرگ ) و بعضى حالات آن را به تو مىشناساند ، مردم دو قسمند : يكى شخصى كه با مرگ راحت مىشود ، و ديگرى شخصى كه با مرگش مردم از او آسوده مىشوند ، پس ايمان خودت را به خدا و بولايت تجديد بنما ! تا طلب راحتكننده\r\n","description":"","footnote":"","page_name":" 198 ","page_number":198},
  {"content":"\r\nباشى يعنى مرگ را راحتى خود بينى ، پس آن مرد چنان كرد .\r\n8 - امام هادى عليه السّلام فرمود : شخصى به حضرت جواد عليه السّلام عرض نمود :\r\nچرا اين مسلمانها مرگ را دوست ندارند ؟ فرمود : بدين جهت به آن مايل نيستند كه آن را نشاخته‌اند ولى اگر آن را بشناسند و از اولياء خدا باشند ، هر آينه آن را دوست خواهند داشت ، و يقين دارند كه آخرت بر ايشان بهتر از دنياست ، سپس فرمود : اى ابا عبد الله چرا كودك يا شخص ديوانه از خوردن داروئى كه بدنش را از ميكروبها پاك كرده و سلامتش مىنمايد ، سرباز مىزند ؟ گفت : زيرا آنها سود دارو را نمىدانند ، فرمود : سوگند به آنكه محمّد را به حقّ به پيامبرى مبعوث كرد ، آن كس كه كاملا مهيّاى مرگ بشود ، برايش از داروئى كه بيمارى را درمان مىنمايد سودمندتر است . بدانيد ! اگر آگاه بودند كه مرگ ، آنان را به چه نعمتهائى مىرساند ، آن را مىطلبيدند ، و دوستش مىداشتند بيشتر از آنكه يك انسان خردمند و هوشيار براى بدست آوردن تندرستى و دفع آسيب بدنش دارو طلب كند .\r\n","description":"","footnote":"","page_name":" 199 ","page_number":199},
  {"content":"\r\n9 - به همان سند از امام حسن عسكرى عليه السّلام روايت شده كه فرمود : حضرت علىّ بن محمّد الهادى عليهما السّلام بر بالين يكى از اصحاب خود رفت كه بيمار شده بود و از ترس مرگ گريه و بيتابى مىكرد ، سپس به او فرمود : اى بندهء خدا ترس تو از مرگ بدين سبب است كه آن را نمىشناسى ، آيا هر گاه بدنت را چرك و كثافت فرا گيرد ، و از شدّت كثافت و چركى كه بر تو است ، آزرده شوى و به بيماريهاى پوستى و دمل و گرى مبتلا گردى ، و بدانى كه شستشو در گرما به همهء آنها را بر طرف مىكند ، آيا به آنجا نمىروى تا خودت را از آن آلودگيها پاك كنى ؟ يا اينكه ( دوست دارى ) به گرمابه نروى تا آن كثافتها بر بدنت باقى بماند ؟\r\nعرض كرد : آرى ، اى فرزند پيامبر خدا ( دوست دارم خود را پاك گردانم ) .\r\nفرمود : پس مرگ نقش همان گرمابه را دارد و آن آخرين چيزى است كه از غربال كردن گناهانت و پاكيزه ساختن تو برايت مانده ، پس چون به آن رسيدى و از آن گذر كردى يقينا از هر غصّه و اندوه و آزارى رسته اى و به همهء خوشيها و شادكامىها رسيده اى . بر اثر موعظهء آن حضرت مرد آرام شد و تسليم مرگ گرديد و شادمانى كرد و چشم خود را بر دنيا بست و جان داد .\r\n10 - از امام عسكرى عليه السّلام از مرگ پرسيدند ، فرمود : تصديق به\r\n","description":"","footnote":"","page_name":" 200 ","page_number":200},
  {"content":"\r\nنشدنى است ، بعد از امام صادق عليه السّلام نقل كرد كه : مؤمن بمرگ نمىميرد ، و مرده ، كافر است ، خدا ميفرمايد * ( يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ ) * يعنى مؤمن را از كافر و كافر را از مؤمن مىآورد .\r\n\r\nباب 323 - معنى محبنطى\r\n1 - امام صادق عليه السّلام از قول پيغمبر خدا صلى الله عليه و آله فرمود : زناشوئى كنيد ، تا من در قيامت به زياد بودن شما بر ملل ديگر افتخار كنم ، تا به آن حدّ كه جنين از رحم افتاده خشمگين بر درگاه بهشت مىآيد و به او گفته مىشود : وارد بهشت شو ! گويد : نمىروم تا آنكه پدر و مادرم قبل از من وارد شوند .\r\nابو عبيده گويد « محبنطي » بدون همزه - فرد خشمگين را گويند كه در كارى كندى ورزد ، و « محبنطئ » با همزه - شكم گنده اى است كه باد كرده ، گويند :\r\nبه شكم گنده « حبنطا » گفته مىشود ، و « سقط » و « سقط » بفتح و كسر سين و « سقط » و « سقط » و « سقط » با خواندن قاف به صداى ا ا ا خوانده شده است .\r\n","description":"","footnote":"","page_name":" 201 ","page_number":201},
  {"content":"\r\n\r\nباب 324 - معنى فرمايش پيغمبر صلى الله عليه و آله : موى پشت لب را نيك بتراشيد و موى ريش را بلند كنيد و خود را همانند گبرها نسازيد !\r\n1 - علىّ بن غراب گويد : بهترين شخصى كه نامش جعفر است - جعفر بن محمّد - از پدرش از نياى بزرگوارش عليهم السّلام برايم بازگو نمود كه پيامبر خدا ( ص ) فرمود : موى سبيل را كوتاه كنيد و موى ريشها را بگذاريد بلند شود و خود را شبيه گبرها نسازيد . ! كسائى گويد : فرمايش آن حضرت « تعفى » يعنى افزون كردن و انبوه ساختن ، ابو عبيده گويد : گفته شده است : « قد عفا الشّعر و غره » وقتى مو يا چيز ديگرى افزون گردد ، كه مضارعش « يعفو » است و اسم فاعل آن « عاف » و قطعا « عفوته » و « اعفيته » دو لغت هستند ، هر گاه آن كار با او انجام گيرد ، خداوند فرموده : * ( « حَتَّى عَفَوْا » ) * ( تا وقتى كه بسيار شدند - اعراف 7 : 95 ) و در غير اين موضع گفته مىشود : « قد عفى الشيء » وقتى چيزى كهنه و محو گردد ، لبيد گويد :\r\n","description":"","footnote":"","page_name":" 202 ","page_number":202},
  {"content":"\r\n\r\nعفت الدّيار محلَّها فمقامها\r\nبمنى تأبّد غولها فرجامها\r\n\r\nيعنى : محل زندگى آن نابود گرديد ، پس جايگزين شدن او در منى عاقبت موجب هلاكت او خواهد شد .\r\nو « عفى » معنى ديگرى نيز دارد وقتى است كه مردى از ديگرى حاجتى يا عطائى بخواهد ، كه ماضى آن « عفى » است و مضارعش « يعفو » و اسم فاعلش « عاف » و از همين باب است در حديثى كه مرفوعا رسيده : « شخصى كه زمين مرده اى را احيا كند از آن او باشد و به هر چه در آن دست يابد ، بر او صدقه باشد » .\r\nو منظور از عافيت در اينجا فردى باشد كه از انسان يا جاندار ديگر مانند چرنده و يا پرنده اى يا غير آنها ، طلب روزى كند . و جمع عافى « عفاة » است ، أعشى گفته :\r\n\r\nتطوف العفاة بأبوابه\r\nكطوف النّصارى ببيت الوثن\r\n\r\nنيازمندان بدرگاه او مىچرخند ، همچون مسيحيان بر گرد بتخانه .\r\nگويند : و « معتفى » مانند « عافى » اسم فاعل است ، به معنى دراز ريش و از سر گناه درگذرنده ، مىباشد .\r\n","description":"","footnote":"","page_name":" 203 ","page_number":203},
  {"content":"\r\n\r\nباب 325 - معنى سكهء مابوره و مهرهء مأموره\r\n1 - ثابت بن دينار گويد : حضرت سجّاد عليه السّلام از پدر بزرگوار خود امام حسين و آن حضرت از پدرش علىّ عليهما السّلام روايت نمود كه پيغمبر خدا صلى الله عليه و آله فرمود : بهترين ثروت ، كارهاى توليدى مانند كشاورزى و شخم زدن زمين ، و اسب كرّه آور مىباشد .\r\n2 - سويد بن هبيره گويد : پيامبر صلى الله عليه و آله فرمود : ارزنده ترين مال ، اسب پرنتاج يا زراعت پر محصول است . در بارهء فرموده اش « سكَّهء مأبوره » گفته مىشود : « سكَّه » ، عبارت است از خيابانى كه در دو سمت آن نخلهاى بسيار بلند و راست صف كشيده‌اند ، و كوچهء كوچك از اين جهت سكك ( كوچه‌ها ) ناميده شده كه در دو طرف آن خانه‌ها رديف شده‌اند ، اين معنى لغوى آن است .\r\n","description":"","footnote":"","page_name":" 204 ","page_number":204},
  {"content":"\r\nو از پيغمبر گرامى صلى الله عليه و آله روايت شده كه فرمود : راه را « سكَّه » نناميد چون سكه اى ( راهى ) نباشد ، جز سكه‌ها ( راهها ) در بهشت . و « مأبوره » نخلى است كه تلقيح شده باشد ، و گردهء نر بر آن افشانده‌اند ، ابو عبيده گويد : براى مفرد « لقحت » بىتشديد و براى جمع « لقّحت » با تشديد گفته مىشود ، گردهء ريز را « آبر » گويند ، چنان كه گفته مىشود : « آبرت النخل آبرها أبرا » ( گردهء نرى دادم و اصلاح نمودم درخت خرما را ) ، و « مأبوره » درخت خرماايست كه گردهء نر داده و اصلاح شده است ، و وقتى كسى بپرسد : مىخواهى نخلت را گردهء نرى بدهم ، و همچنين زراعت را ، گفته مىشود : « استأبرت غيري » ، و « آبر » اسم فاعل است و گرد ريزنده را « آبر » و مالك زراعت را « مؤتبر » و كشت و درخت خرمائى را كه تلقيح شده « مأبور » گويند .\r\nو امّا « مهرهء مأموره » حيوانى است كه زاد و ولدش زياد باشد ، و در آن دو واژه است : يكى از « امر » كه گفته مىشود : « قد امرها الله فهى مأمورة » ( خداوند به او دستور داد پس او فرمانبردار است ) ، و ديگرى از « آمر و آمرها » با مدّ « فهى مؤمرة » و بعضى * ( « أَمَرْنا مُتْرَفِيها » ) * ( بفرمائيم هوسرانان را - اسرى 17 : 16 ) را بدون مدّ خوانده‌اند ، اين از « أمر » مىباشد و از حسن روايت شده كه چنين تفسير نموده :\r\n","description":"","footnote":"","page_name":" 205 ","page_number":205},
  {"content":"\r\n« ما آنها را امر به اطاعت نموديم آنها نافرمانى كردند » ، و چه بسا كه « امرنا » به معنى فزون كرديم است ، بنا بر قول آن حضرت : « مهرهء مأموره ، و فرس مأموره » ، و كسى كه « آمرنا » را با مدّ خوانده ، معنايش جز « زياد كرديم » نمىباشد ، و اگر آن را با تشديد « أمرّنا » خوانده باشد ، اين از مسلَّط كردن شخصى است بر شخص ديگر ، و در كلام عرب گفته مىشود : « قد امرنا القوم يأمرون » هر گاه زياد شوند ، و آن از قولش « مهرهء مأموره » گفته شده است .\r\n\r\nباب 326 - معنى ماههائى كه براى حجّ تمتع تعيين گرديده است\r\n1 - زراره گويد : حضرت باقر العلوم عليه السّلام در تفسير آيهء * ( الْحَجُّ أَشْهُرٌ مَعْلُوماتٌ ) * ( زمان حجّ ماه‌هاى دانسته شده است - بقره : 197 ) فرمود : شوّال ، ذى قعده ، و ذى حجّه مىباشند . ( هر كس كه در اين ماهها حجّ يا عمرهء تمتّع را بر خود واجب كند ، و به قصد حجّ احرام بندد ، مىتواند بعضى از اعمال حجّ ، چون « ذبح هدى » را انجام دهد ، و شرع مطهّر متغيّر نمىشود ، و آيه ردّ است بر مردم جاهليّت كه قائل به « نسىء » بودند ، و فرمودهء امام بر خلاف گفتهء كسانى كه قائل بودند : ماه‌هاى حجّ عبارتند از شوال و ذى قعده و ده روزه نخست ذى حجّه ، مىباشد ) .\r\n","description":"","footnote":"","page_name":" 206 ","page_number":206},
  {"content":"\r\nو در حديث ديگرى است كه ماه رجب براى عمرهء مفرده مىباشد ( در تمام ماه‌هاى سال صحيح است و در اين ماه مستحبّ ) .\r\n\r\nباب 327 - معنى رفث و فسوق و جدال\r\n1 - زيد شحّام گويد : از امام صادق عليه السّلام پرسيدم : « رفث و فسوق و جدال » كه در آيهء * ( الْحَجُّ أَشْهُرٌ مَعْلُوماتٌ ) * از آنها نهى شده ، چيست ؟ فرمود : امّا « رفث » ( كه بمعنى هر گونه انگيزهء شهوت جنسى است در اينجا بمعنى ) جماع و آميزش جنسى است . و « فسوق » ( كه در اينجا بمعنى بيرون رفتن از حدود حقّ و مسئوليّت آن است ) دروغ گوئى است ، مگر نشنيده اى كه خدا فرموده : * ( يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ ) * ( اى مؤمنين اگر مرد بدكارى خبرى را براى شما آورد ، در مورد آن جستجو نمائيد ، تا مبادا قومى را بنادانى آسيب رسانيد - حجرات 49 : 6 ) .\r\nو « جدال » ( كه به معنى درگيرى و ستيزه در گفتگو براى تحميل نظر است ) گفتار آدمى است كه مرتب مىگويد : نه به خدا قسم ، و آرى به خدا سوگند ، و دشنام دادن مردى است ديگرى را ( اين سه پديده ، نمودار مبدأها و انگيزه هاى\r\n","description":"","footnote":"","page_name":" 207 ","page_number":207},
  {"content":"\r\nپست شهوت و غضب و برترىجوئى است و منشأ هبوط آدمى است كه در محيط حجّ بايد ترك شود تا راه صعود گشوده گردد ) .\r\n\r\nباب 328 - آنچه خدا در حجّ بر مردم لازم گردانيده و آنچه را براى آنان به عهده گرفته است\r\n1 - حلبىّ گويد : امام صادق عليه السّلام در مورد حجّ فرموده : خداوند شرطى را بر مردم لازم شمرده ، و پاداش هم براى ايشان تعهّد نموده ، پس هر كس كه به آن شرط عمل كند ، خداوند هم به تعهّدش وفا خواهد نمود ، عرض كردم : شرطى كه خدا بر ايشان نموده چيست ؟ و چه پاداشى به عهده گرفته است ؟\r\nفرمود : آنچه شرط كرده كه بر عهدهء آنان است اين است كه فرموده : * ( الْحَجُّ أَشْهُرٌ مَعْلُوماتٌ فَمَنْ فَرَضَ فِيهِنَّ الْحَجَّ فَلا رَفَثَ وَلا فُسُوقَ وَلا جِدالَ فِي الْحَجِّ ) * ( پس آدمى كه در آنها خود را به حجّ ملزوم نمايد نبايد آميزش « با زنان » نمايد و نبايد دروغ بگويد ، و نبايد نافرمانى كند و ستيز نمايد و ناسزا گويد ، در حج - بقره 2 : 197 ) .\r\nو امّا آنچه شرط كرده بر ايشان ، در دنبالهء همين آيات فرموده : * ( فَمَنْ تَعَجَّلَ\r\n","description":"","footnote":"","page_name":" 208 ","page_number":208},
  {"content":"\r\nفِي يَوْمَيْنِ فَلا إِثْمَ عَلَيْه وَمَنْ تَأَخَّرَ فَلا إِثْمَ عَلَيْه لِمَنِ اتَّقى ) * ( و شخصى كه در دو روز شتاب نمايد گناهى بر او نيست و شخصى كه تأخير نمايد گناهى نكرده براى افرادى كه با تقوى باشند - بقره : 203 ) .\r\nشرح : « منظور از دو روز اينست كه اگر حاجيان در روز 12 ذى حجّه بعد از » رمى جمار « بعد از ظهر و پيش از غروب بسوى مكه حركت نمايند ، گناهى بر آنان نيست ، و منظور از جملهء * ( » وَمَنْ تَأَخَّرَ « ) * اين است كه اگر اين كار را در روز سيزدهم بعد از » رمى جمرات « انجام دهد نيز گناهى بر آنان نخواهد بود » . گفتم : شخصى كه جماع نموده مىفرمائيد چكار بايد بكند ؟ فرمود :\r\nبدنه اى ( شتر قربانى ) بر او لازم است ، و اگر زن با شهوت خود به شهوت مرد كمك كرده ، پس بر آنها دو بدنه لازم است كه نحر كنند ، ولى اگر زن ميل به جماع نداشته چيزى بر او نيست و ميان زن و مرد جدائى انداخته مىشود تا مردم كوچ نمايند ، و برسند به مكانى كه در آنجا مرتكب آن عمل شده‌اند . گفتم : آيا اگر از راه ديگرى رفتند ، نظر مباركتان چيست ؟ مىتوانند با هم بروند ؟ فرمود : آرى .\r\nعرض كردم : نظر شما در بارهء « فسوق » چه مىباشد ؟ با آنكه از آن بزرگتر است ، چرا حدّى برايش قرار داده نشده است ؟ فرمود : از خدا آمرزش بخواهد و « لبّيك اللَّهمّ لبّيك . . . » بگويد ، عرض كردم : آيا نظر شما در بارهء كسى كه مبتلا بجدال\r\n","description":"","footnote":"","page_name":" 209 ","page_number":209},
  {"content":"\r\nشود ، چيست ؟ فرمود : هر گاه بيش از دو بار جدال كرد ، بر آن جدال صواب ، گوسفندى بكشد ، و بر جدلى كه خطا بود ، گاوى بكشد .\r\n\r\nباب 329 - معنى حجّ اكبر و حجّ أصغر\r\n1 - ذريح محاربىّ گويد : امام صادق فرمود : « حجّ اكبر » روز نحر ( دهم ذى حجّه ) است ( كه معظم أفعال حجّ چون طواف و نحر و حلق و رمى در اوست ) .\r\n2 - معاوية بن عمّار گويد : از امام صادق عليه السّلام پرسيدم : حجّ اكبر چه روزى است ؟ فرمود : « حجّ اكبر » روز عيد نحر و « حجّ اصغر » عمره ( مفرده ) مىباشد .\r\n3 - عبد الله بن سنان گويد : امام صادق عليه السّلام فرمود : « حجّ اكبر » روز عيد قربان است . و اين حديث به سند ديگر هم از همين راوى نقل شده است .\r\n","description":"","footnote":"","page_name":" 210 ","page_number":210},
  {"content":"\r\n4 - ( همانند حديث سوم است ) .\r\n5 - فضيل بن عياض گويد : از حضرت صادق عليه السّلام پرسيدم : « حجّ اكبر » چه روزى است ؟ فرمود : مگر در بارهء آن ترديدى است ؟ عرض كردم : آرى ، ابن عبّاس مىگويد : « حجّ اكبر » روز عرفه ( نهم ذى حجّه ) است يعنى كسى كه روز عرفه را تا طلوع فجر از روز نحر ( دهم ذى حجّه ) درك نمايد حجّش درست است .\r\nو هر كس كه اين برهه از زمان را از دست بدهد ، حجّش فوت شده ، پس او شب عرفه را متعلَّق به ما قبل و ما بعدش قرار داده ، و دليل بر آن اينست : شخصى كه شب نحر را تا طلوع فجر درك نموده ، حجّ را دريافته و از عرفه كفايت نموده .\r\nامام صادق عليه السّلام فرمود : امير مؤمنان عليه السّلام فرمودند : « حجّ اكبر » روز نحر است و بفرمودهء خداى عزّ و جلّ : * ( فَسِيحُوا فِي الأَرْضِ أَرْبَعَةَ أَشْهُرٍ ) * ( اى مسلمين بمشركين بگوئيد ) شما آزاد هستيد كه فقط مدّت چهار ماه در زمين گردش كنيد ( توبه : 2 ) .\r\nپس آن بيست روز از ذى الحجّه ( روز عيد نحر كه روز تبليع است ) و\r\n","description":"","footnote":"","page_name":" 211 ","page_number":211},
  {"content":"\r\nمحرم و صفر و ماه ربيع الاوّل و ده روز از ماه ربيع الثّانى است ، و اگر « حج اكبر » روز عرفه مىبود ، بايد گردش چهار ماه و يك روز آزاد باشد و حضرت علىّ عليه السّلام احتجاج فرمود : به قول خداى عزّ و جلّ : * ( وَأَذانٌ مِنَ الله وَرَسُولِه إِلَى النَّاسِ يَوْمَ الْحَجِّ الأَكْبَرِ ) * ( و از طرف پروردگار و پيامبر او در روز حجّ اكبر « روز عيد قربان » بمردم اعلان مىشود - توبه 9 : 3 ) .\r\nمن همان شخصى هستم كه در ميان حجاج اين اذان ، يعنى اين اعلام را كردم . به حضرت صادق عليه السّلام عرض كردم : معناى اين كلمه « حجّ اكبر » چيست ؟\r\nفرمود : چون در آن سال مسلمانان و مشركين همگى حجّ بجاى آوردند ، و مشركين در سالهاى بعد از آن حجّ بجا نياوردند ، حجّ آن سال « حجّ اكبر » ناميده شد .\r\n\r\nباب 330 - معنى ايّام معلوم و ايّام معدود\r\n1 - حمّاد بن عيسى گويد : شنيدم امام صادق عليه السّلام مىفرمود : علىّ عليه السّلام در معنى قول خداى عزّ و جلّ * ( وَيَذْكُرُوا اسْمَ الله فِي أَيَّامٍ مَعْلُوماتٍ ) * ( و ياد كنند نام خدا را\r\n","description":"","footnote":"","page_name":" 212 ","page_number":212},
  {"content":"\r\nدر روزهاى دانسته شده - حج 22 : 28 ) فرمود : ده روز اول ( ذى حجّه ) است .\r\n2 - أبو الصّباح از قول امام صادق عليه السّلام در فرمودهء خداى عزّ و جلّ * ( وَيَذْكُرُوا اسْمَ الله فِي أَيَّامٍ مَعْلُوماتٍ ) * فرمود : منظور ايّام تشريق ( روز عيد نحر و سه روز بعد از عيد قربان ) است .\r\n3 - زيد شحّام گويد : امام صادق عليه السّلام در تفسير قول خداى عزّ و جلّ * ( وَاذْكُرُوا الله فِي أَيَّامٍ مَعْدُوداتٍ ) * فرمود : معلومات و معدودات يكى هستند و منظور از هر دو ايّام تشريق مىباشد .\r\n\r\nباب 331 - معنى مكاء و تصديه\r\n1 - يمانى با يك واسطه از امام صادق عليه السّلام روايت نموده كه در معنى قول\r\n","description":"","footnote":"","page_name":" 213 ","page_number":213},
  {"content":"\r\nخداوند : * ( وَما كانَ صَلاتُهُمْ عِنْدَ الْبَيْتِ إِلَّا مُكاءً وَتَصْدِيَةً ) * ( و نباشد نمازشان نزد آن خانه ( كعبه ) مگر سوت زدن و بانكى و دست بر دست كوفتنى - أنفال 8 : 35 ) فرمود :\r\nسوت زدن و دست بر هم كوفتن چندان كه صدا دهد .\r\n\r\nباب 332 - معنى أذان از جانب خدا و پيامبر او\r\n1 - حكيم بن جبير گويد : امام زين العابدين عليه السّلام در معنى آيهء شريفهء * ( وَأَذانٌ مِنَ الله وَرَسُولِه ) * و اعلامى است از جانب خدا و پيامبرش - توبه 9 : 3 ) فرمود :\r\nمنظور از أذان حضرت علىّ عليه السّلام است .\r\n2 - حارث نصرى گويد : از امام صادق عليه السّلام تفسير * ( وَأَذانٌ مِنَ الله وَرَسُولِه إِلَى النَّاسِ يَوْمَ الْحَجِّ الأَكْبَرِ ) * را پرسيدم ، فرمود : نامى است كه خداوند از آسمان اختصاص به علىّ عليه السّلام داده است ، زيرا اوست كه از جانب رسول خدا صلى الله عليه و آله\r\n","description":"","footnote":"","page_name":" 214 ","page_number":214},
  {"content":"\r\nبيزارى از مشركين را اعلام كرد ، پيغمبر صلى الله عليه و آله نخست آن را به أبو بكر داده بود ، جبرئيل فرود آمد و گفت : اى محمّد خدا به تو مىفرمايد : « خودت يا مردى كه از خودت باشد و ديگرى حق ابلاغ آن را از جانب تو ندارد » بعد از آن فرمان بود كه پيغمبر علىّ عليه السّلام را فرستاد ، و او به أبو بكر رسيد ، و صحيفه را از دستش گرفت و برد ، و به ديوار كعبه نصب نمود ، از اين جهت خداوند او را أذان ناميد ، همانا آن نامى است كه خداوند از آسمان اختصاص به علىّ عليه السّلام داده است .\r\n\r\nباب 333 - معنى « شاهد و مشهود » و معنى روزى كه مردم در آن فراهم گردند\r\n1 - اسماعيل بن جابر از راويان خود از امام صادق عليه السّلام روايت نموده كه آن حضرت در تفسير قول خداى عزّ و جلّ * ( ذلِكَ يَوْمٌ مَجْمُوعٌ لَه النَّاسُ وَذلِكَ يَوْمٌ مَشْهُودٌ ) * ( روز قيامت روزى است كه همهء مخلوق را در آن جمع كنند ، و آن روزيست كه حاضر گردانيده شده ، در آن اهل آسمان و زمين - هود 11 : 103 ) .\r\nفرمود : « المشهود » روز عرفه ، و روزى كه همهء خلايق در آن روز جمع\r\n","description":"","footnote":"","page_name":" 215 ","page_number":215},
  {"content":"\r\nشده‌اند ، يعنى روز قيامت است .\r\n2 - حلبى گويد : امام صادق عليه السّلام در توضيح فرمودهء خداى عزّ و جلّ * ( وَشاهِدٍ وَمَشْهُودٍ ) * ( و سوگند به شاهد و مشهود - بروج 85 : 3 ) فرمود : « شاهد » روز جمعه و « مشهود » روز عرفه است .\r\n3 - عبد الرّحمن بن أبى عبد الله از امام صادق عليه السّلام روايت نموده كه فرمود :\r\n« شاهد » روز جمعه « مشهود » روز عرفه ، و « موعود » روز قيامت مىباشد .\r\n4 - يعقوب بن شعيب گويد : حضرت صادق عليه السّلام در مورد آيهء * ( « وَشاهِدٍ وَمَشْهُودٍ » ) * فرمود : « شاهد » روز عرفه است .\r\n5 - محمّد بن هاشم از قول شخصى روايت نموده است كه گفت : أبرش\r\n","description":"","footnote":"","page_name":" 216 ","page_number":216},
  {"content":"\r\nكلبى از حضرت باقر عليه السّلام معنى آيهء شريفهء * ( وَشاهِدٍ وَمَشْهُودٍ ) * را پرسيد ، حضرت به او فرمود : در اين مورد چه چيز به تو گفته شده است ؟ عرض كرد : گفته‌اند :\r\n« شاهد » روز جمعه است و « مشهود » روز عرفه . حضرت باقر عليه السّلام به او فرمود :\r\nآن طور كه به تو گفته شده نيست ، بلكه « شاهد » روز عرفه و « مشهود » روز قيامت است مگر قرآن نخوانده اى كه خداوند عزّ و جلّ فرموده : « روز قيامت روزيست كه همهء مخلوق را در آن روز جمع كنند و آن روزيست كه حاضر گردانيده شده در آن اهل آسمان و زمين » ؟ .\r\n6 - أبى الجارود از امام باقر يا امام صادق عليهما السّلام در تفسير قول خداى عزّ و جلّ * ( وَشاهِدٍ وَمَشْهُودٍ ) * فرمود : « شاهد » روز جمعه و « مشهود » روز عرفه و « موعود » روز قيامت است .\r\n7 - عبد الرّحمن هاشمى از حضرت صادق عليه السّلام در مورد آيهء شريفهء * ( وَشاهِدٍ وَمَشْهُودٍ ) * روايت كرده كه فرمود : مقصود پيغمبر اكرم صلى الله عليه و آله و امير المؤمنين عليه السّلام است .\r\n","description":"","footnote":"","page_name":" 217 ","page_number":217},
  {"content":"\r\nشرح : « مشهود » عبارت است از درك و ضبط تامّ بوسيلهء چشم يا ذهن ، و « شاهد » به معنى گواه و « مشهود » مشاهده شده مىباشد ، و چون عطف به « يوم الموعود » شده‌اند ، به روز معيّنى تأويل گشته‌اند و مفسّرين قريب به ده احتمال در آن داده‌اند .\r\n\r\nباب 334 - معنى مكاعمه و مكامعه\r\n1 - حضرت باقر العلوم عليه السّلام به نقل از جابر بن عبد الله انصارى فرمود :\r\nپيامبر خدا صلى الله عليه و آله نهى فرمود از « مكاعمه و مكامعه » « مكاعمه » بوسيدن دو مرد است لبهاى يك ديگر را ، و « مكامعه » آنست كه دو مرد در يك بستر برهنه بخوابند و با لباسى ميان آن دو فاصله نباشد بدون اينكه ضرورتى باشد ( دليل موجّهى داشته باشند ) .\r\n\r\nباب 335 - معنى بعال\r\n1 - عمرو بن جميع گويد : امام صادق عليه السّلام به نقل از پدر بزرگوارش فرمود :\r\n","description":"","footnote":"","page_name":" 218 ","page_number":218},
  {"content":"\r\nپيامبر خدا صلى الله عليه و آله بديل بن ورقاء خزاعيّ را سوار بر شتر خاكسترى رنگى فرستاد ، و به او مأموريّت داد تا در ايّام منى ، در ميان مردم فرياد زند كه : اين ايّام را روزه نگيرند ، زيرا آن روزها ، روز خوردن و آشاميدن و « بعال » است ، و « بعال » زناشوئى ، و شوخى كردن مرد با همسرش مىباشد .\r\n\r\nباب 336 - معنى اقعاء\r\n1 - عمرو بن جميع گويد : امام صادق عليه السّلام فرمود : اشكالى نيست در « اقعاء » ( گذاشتن نشيمنگاه بر زمين ، چنان كه هر دو ساق او پنهان باشد ، دو طرف دبر بر دو پاشنه نهادن در ميان دو سجده هنگام اداء نماز ) و ميان ركعت اوّل و دوم و ميان ركعت سوم و چهارم ، و هر گاه امام جماعت تو را در جايى كه واجب است بايستى ، نشاند ، پس « تجافى » ( يعنى انگشتان دست و سينهء پا را بر زمين گذار ، و زانوها را بلند ) بنما ، و جايز نيست « اقعاء » در موقع دو تشهّد ، مگر از\r\n","description":"","footnote":"","page_name":" 219 ","page_number":219},
  {"content":"\r\nجهت بيمارى ، زيرا شخص بر سرين نشسته ، جالس ( نشسته ) نيست ، بعضى از ( بدن ) خود را بر بعضى ديگر نهاده .\r\nو « اقعاء » آن است كه در تشهّد بر دو پاشنه پاى خود نشيند و امّا غذاخوردن در حال « اقعاء » ايرادى ندارد چون رسول خدا صلى الله عليه و آله در چنين حالى غذا ميل مىفرمود .\r\n\r\nباب 337 - معنى مطيطا\r\n1 - عمرو بن جميع گويد : امام صادق عليه السّلام فرمود پدرم از پدرش از جدّش عليهم السّلام برايم بازگو نمود كه پيامبر خدا صلى الله عليه و آله فرمود : هر گاه امّتم با تكبّر و ناز فروختن راه بروند ، و پارسيان و روميها خدمتكار ايشان شوند ، بجان هم افتند ، و با يك ديگر در افتند ، « مطيطا » با خود نمائى و برازندگى راه رفتن ، و كشيدن دو دست در وقت راه رفتن است .\r\n","description":"","footnote":"","page_name":" 220 ","page_number":220},
  {"content":"\r\n\r\nباب 338 - معنى لباس قسى\r\n1 - حلبى از امام صادق عليه السّلام روايت نموده : كه امير المؤمنين عليه السّلام فرمود :\r\nپيغمبر خدا صلى الله عليه و آله مرا نهى كرد - و نمىگويم شما را نهى نمود - از بدست كردن انگشتر طلا ، و از پوشيدن لباس قسى ، و از زين پوشهاى ارغوانى قرمز رنگ ، و از لحافها و روپوشهاى بسيار سرخ ، و از خواندن قرآن در حال ركوع .\r\nحمزة بن محمّد گويد : « القسي » لباسى بود كه از مصر آورده مىشد و در بافت آن ابريشم به كار رفته بود و اصحاب حديث گويند « قسى » بكسر قاف و مردم مصر مىگويد : لباس قسى منسوب است به سرزمينهائى بنام ( قس ) . قاسم بن سلَّام آن را چنين ياد كرده و گفته است من آن را ديده‌ام و اصمعى آن را تعريف نكرده است .\r\n","description":"","footnote":"","page_name":" 221 ","page_number":221},
  {"content":"\r\n\r\nباب 339 - معنى شجنه\r\n1 - عمرو بن جميع گويد : من با چند تن از ياران امام صادق عليه السّلام در محضر مقدّسش بوديم ، شنيدم مىفرمود : رشتهء خويشى امامان خاندان محمّد صلى الله عليه و آله روز قيامت به عرش آويزد ، و رشتهء خويشها ؛ مؤمنين هم به آن در آويزند و گويند :\r\nپروردگارا بپيوند به آدمى كه به ما پيوندد ، و جدا شو ، از شخصى كه از ما جدا گردد . فرمود : و خداوند تبارك و تعالى مىفرمايد : من « رحمان » هستم و تو « رحم » نامت را از نام خودم باز گرفتم پس بهر كس به تو پيوندد به او خواهم پيوست و از هر كه از تو ببرد خواهم بريد ، و به همان جهت پيغمبر خدا صلى الله عليه و آله فرموده : « رحم شجنه » ( خويشاوندى در هم پيوسته ) پيوندى است از طرف خداى عزّ و جلّ .\r\nابو الحسين محمّد بن هارون زنجانىّ در نامه اى كه برايم نوشته بود خبر داد كه حديث كرد ما را علىّ بن عبد العزيز گويد : شنيدم قاسم بن سلَّام در معنى فرمايش پيغمبر صلى الله عليه و آله « الرّحم شجنة من الله عزّ و جلّ » مىگفت مفهومش اين است كه\r\n","description":"","footnote":"","page_name":" 222 ","page_number":222},
  {"content":"\r\nخويشاوندى درهم پيوسته شده مانند پيوستن ريشه‌هاى درخت ، و معنى اين گفته « الحديث ذو شجون » حديث انواع فنون و أغراضى دارد و پيچ در پيچ و داراى فنون و شعبه هاست . اين است كه بعضى به بعض ديگر چنگ انداختند و يكى از دانشمندان گفته است : اينكه گويند درخت متشجّن ، وقتى بعضى شاخه‌هاى آن به بعضى ديگر درهم پيچيده گردد ، و گفته مىشود : « شجنة و شجنة و شجن » لفظا و معنا مانند غصن ، شاخهء درخت است . و پيغمبر اكرم صلى الله عليه و آله فرموده : « فاطمه از ريشه اى پيچيده به من است ، آزار مىدهد مرا هر آنچه او را آزار مىدهد ، و خرسند مىسازد مرا هر آنچه او را خرسند مىسازد .\r\n2 - ابن عبّاس گويد : پيغمبر صلى الله عليه و آله فرمود : ( قطعا فاطمه رگى از من است آزرده مىسازد مرا آنچه او را آزرده مىسازد ، و شادمان مىكند مرا آنچه او را شادمان مىنمايد ، و بيقين خداوند تبارك و تعالى خشمگين گردد بواسطهء خشم فاطمه ، و خوشنود گردد براى خوشنودى فاطمه ، صلوات الله عليها .\r\n","description":"","footnote":"","page_name":" 223 ","page_number":223},
  {"content":"\r\n\r\nباب 340 - معنى جبار\r\n1 - زيد بن علىّ از پدرش امام سجّاد ، از پدرش حسين بن علىّ از پدرش علىّ بن ابى طالب عليهم السّلام روايت كرده است : كه پيامبر خدا صلى الله عليه و آله فرموده :\r\n« عجما » ( حيوان ) و چاه و معدن ، اينها باطل و رايگانند ( ضامن نيستند اگر موجب تلف شدن كسى شوند ) و « ركاز » خمس دارد و « جبار » باطل و رايگان شدن خون است كه نه ديه دارد ، و نه قصاص .\r\nقاسم بن سلَّام گويد : « عجما » در اينجا بمعنى بهيمه ( هر چارپا - يا - جاندار بىتميز ) و علَّت ناميده شدن آن بعجماء اين است كه قدرت گفتن ندارد . و هر كس نتواند سخن بگويد و لكنتى در زبانش باشد و يا فصيح نباشد ، « اعجم و مستعجم » گويندش .\r\nتذكَّر : « قاسم بن سلَّام از وابستگان قبيلهء أزد است و يكى از بزرگان علم و ادب است داراى تأليفاتى است كه يكى از آنها غريب الحديث است ، گويند اهل هرات بوده و بعدا ببغداد و مصر رفته است و علماء ادب قول او را در بيان الفاظ حجّت دانند ، و از اين رو مؤلَّف بقول او زياد استناد مىكند ، در 224 از دنيا رفته\r\n","description":"","footnote":"","page_name":" 224 ","page_number":224},
  {"content":"\r\nاست . و فرمايش امام مجتبى عليه السّلام كه فرموده : « نماز ظهر و عصر عجما است » از همين باب است ، يعنى قرائت در آن شنيده نمىشود .\r\nو امّا « جبار » بمعنى به هدر رفتن ، و آسيب ، و چارپا وقتى هدر است كه افسار گسيخته باشد ، و افساركش يا چهارپا دارى نداشته ، يا كسى بر آن سوار نباشد ، پس هر گاه يكى از اين سه حالت در آن بود ، صاحبش ضامن است چون در اين هنگام جنايت از چارپا نيست ، بلكه آن جنايت از شخصى است كه افسار حيوان را در اختيار دارد .\r\nو امّا قولش كه گويد : « و چاه جبار است » ، در آن چند قول است : يكى آنكه شخصى به چاه كنى مزد مىدهد تا در ملكش چاهى بكند ، و آن بر روى چاه كن فرو مىريزد ، در اين مورد بر صاحب چاه ضمانى نيست ، و قول ديگر : آن چاهى است كه در ملك شخص وجود دارد و انسان يا چارپائى در آن مىافتد ، ضمانى بر او نيست چون در ملك او بوده است . و قاسم بن سلَّام مىگويد : به نظر من چاه كهنه و قديمى است كه معلوم\r\n","description":"","footnote":"","page_name":" 225 ","page_number":225},
  {"content":"\r\nنيست چه كسى آن را كنده يا مالك آن مشخّص نيست و در بيابان است ، كه اگر انسان يا چارپائى در آن افتد ، پس آن هدر است ، و مانند شخصى است كه پيكر بىجان كشته اى را در بيابان و دشت بىآب و علف پهناورى از زمين پيدا مىكند و نمىداند كه قاتلش كيست ! براى آن نه « قسامه » است ( جماعتى كه سوگند خورند بر چيزى ) و نه ديه اى دارد . و امّا « المعدن جبار » همان معادنى است كه طلا و نقره از آنها بيرون آورده مىشود ، و گروهى با مزد معيّنى آن را حفّارى مىكنند ، چه بسا « معدن » بر سرشان فرو ريزد ، و آنها را بكشد ، پس خونشان هدر است چون آن كار را براى مزد انجام داده‌اند .\r\nو امّا در مورد « و في الرّكاز خمس » ميان فقهاى عراق و علماى حجاز در « ركاز » اختلاف است ، عراقيها مىگويند : به همهء كانها « ركاز » گفته مىشود ، و حجازيها گفته‌اند : « ركاز » فقط مالى است كه در زمين پنهان شده از گنجهائى كه اشخاص پيش از ظهور اسلام آن را مدفون ساخته‌اند .\r\n","description":"","footnote":"","page_name":" 226 ","page_number":226},
  {"content":"\r\n\r\nباب 341 - معنى اسجاح\r\n1 - عوانه گويد : وقتى جنگ جمل با شكست سپاه عايشه به پايان رسيد ، امير المؤمنين عليه السّلام به عايشه فرمود : اى حميرا ، كار خدا را با خود چگونه ديدى ؟\r\nپاسخ داد : اكنون كه بر ما تسلَّط يافتى « فأسجح » يعنى جوانمردى نما و مرا ببخش !\r\n\r\nباب 342 - معنى حوأب و جمل ادبب\r\n1 - ابن عبّاس گويد : پيغمبر صلى الله عليه و آله به زنان خود فرمود : اى كاش مىدانستم كداميك از شما سوار بر شتر ادبب ( شتر پرپشم ) هستيد كه سگهاى حوأب ( نام مكانى است ) اطراف آن پارس مىكنند ، پس بسيارى در اطراف آن از راست و چپ كشته خواهد شد . و بعد از آنكه نزديك به هلاكت شود و تا دم مرگ رود ،\r\n","description":"","footnote":"","page_name":" 227 ","page_number":227},
  {"content":"\r\nنجات خواهد يافت .\r\n« حوأب » چاه آبى بود متعلَّق به قبيلهء بنى عامر ، و « جمل أذيب » ، ( چنان كه گفته‌اند ) : « ذئبه » بيماريى است كه چهارپايان بدان مبتلا مىگردند ، و نيز گفته مىشود : « برذون مذؤب » اسب تاتارى ( يابو ) كه دچار بيمارى شده را گويند ، و بگمانم « جمل أذيب » هم از همين لغت باز گرفته شده ، و اينكه گفته است : « تنجوا بعد ما كادت » يعنى نجات مىيابد بعد از آنكه بسر حدّ هلاكت رسيد .\r\nشرح : « ظاهرا در نسخهء مؤلَّف » أذيب « بجاى » ادبب « بوده لذا مؤلَّف در معنى بتكلَّف افتاده است و صحيح » أدبب « است با دال بىنقطه و با يك نقطه ( بمعنى شتر پرپشم ) چنان كه در ترجمه گذشت » .\r\n\r\nباب 343 - معنى روزه دار افطاركننده\r\n1 - نعيم بن قعنب گويد : به ربذه ، بر در خانهء ابو ذرّ رفتم ، و از او جويا شدم ، همسرش گفت : به كارگرى رفته است ، در همين موقع أبو ذرّ آمد ، در حالى كه\r\n","description":"","footnote":"","page_name":" 228 ","page_number":228},
  {"content":"\r\nافسار شترى را مىكشيد كه شترى ديگر را بدنبال آن بسته بود ، و در گردن هر يك از آن دو شتر مشكى آويخته شده بود ، گويد : برخاستم ، بر او سلام كردم و سپس نشستم .\r\nأبو ذرّ وارد خانهء خود شد و در بارهء چيزى با همسرش صحبت كرد ، سپس به ناراحتى گفت : افّ ، مگر مىشود چيزى بر فرمودهء پيامبر خدا افزود كه فرمود :\r\n« جز اين نيست كه زن چون دنده اى مىماند ( كه كج است ) اگر بخواهى راستش كنى ، خواهد شكست و با اين حال لازمهء زندگى است پس بايد با او بمدارا گذران كرد » سپس ، يك سينى آورد كه چيزى مانند مرغ سنگ خوار پخته در آن بود ، و گفت : بخور من روزه دارم ، آنگاه برخاست و دو ركعت نماز خواند ، بعد آمد و شروع به خوردن غذا كرد ، گويد : گفتم : « سبحان الله » گمان مىبردم از مردم دروغ بشنوم ، ولى نمىپنداشتم كه تو هم به من دروغ بگوئى ! گفت : چه دروغى به تو گفته‌ام . گفتم : به من گفتى كه روزه دارى ، بعد آمده اى و غذا مىخورى .\r\nپاسخ داد : الآن هم مىگويم سه روز از اين ماه را روزه گرفته‌ام ، پس روزهء تمامى آن برايم پابرجا و ثابت شد ، و افطار كردن آن هم برايم حلال شد .\r\nشرح : « چون سه روز از اين ماه را روزه گرفتم ، طبق فرمايش پيغمبر خدا صلى الله عليه و آله روزهء يك ماه برايم نوشته شد ، پس من در اين ماه روزه‌ام در حالى كه غذا خوردن هم براى من حلال است ، و شايد قصد داشته كه با اين كار سنّت پيغمبر صلى الله عليه و آله\r\n","description":"","footnote":"","page_name":" 229 ","page_number":229},
  {"content":"\r\nرا به راوى بياموزد » .\r\n\r\nباب 344 - معنى قميص ، ردا ، تاج ، سراويل ، تكه ، نعل ، و عصا ، چيزهائى كه خداوند با آنها پيامبرش محمّد صلى الله عليه و آله را گرامى داشت چون او را از صلب عبد المطَّلب بيرون آورد\r\n1 - سفيان ثورىّ از امام صادق عليه السّلام از پدرش از جدّش از حضرت علىّ بن أبى طالب عليهم السّلام روايت نموده كه آن حضرت فرمود : خداوند تبارك و تعالى نور محمّد صلى الله عليه و آله را قبل از خلقت آسمانها و زمين و عرش و كرسى و لوح و قلم و بهشت و دوزخ آفريد ، و قبل از اينكه آدم و نوح و ابراهيم و اسماعيل و اسحاق و يعقوب و موسى و عيسى و داود و سليمان و همهء آنان را كه خداوند در اين آيه فرموده است : * ( وَوَهَبْنا لَه إِسْحاقَ وَيَعْقُوبَ ) * - الى - * ( وَهَدَيْناهُمْ إِلى صِراطٍ مُسْتَقِيمٍ ) *\r\n","description":"","footnote":"","page_name":" 230 ","page_number":230},
  {"content":"\r\n( ما به ابراهيم ، اسحاق و يعقوب را أرزانى داشتيم تا آنجا كه فرمايد : آنان را به راه راست رهبرى نموديم - انعام 6 : 84 تا 87 ) ، بيافريند ، و نيز : يك صد و بيست و چهار هزار سال قبل از آنكه همهء پيامبران را بيافريند ( شايد مراد روزهاى خدائى باشد نه از روزهاى ما ) و او عزّ و جلّ ، با وى ، دوازده حجاب آفريد كه عبارت بود از : حجاب قدرت ، حجاب عظمت ، حجاب منّت ، حجاب رحمت ، حجاب سعادت ، حجاب كرامت ، حجاب منزلت ، حجاب هدايت ، و حجاب نبوّت ، و حجاب رفعت ، و حجاب هيبت ، و حجاب شفاعت . آنگاه نور محمّد صلى الله عليه و آله را دوازده هزار سال در حجاب قدرت نگاهداشت كه او همى گفت :\r\n« منزّه است پروردگار والامقام من » [ و او را مىستايم 
  ] و يازده هزار سال در حجاب عظمت نگهداشت كه مىگفت : « پاك است داناى راز پنهان » و ده هزار سال او را در حجاب منّت نگهداشت كه مىگفت : « پاك و منزّه است خدائى كه پايدار است ، و كارش بيهوده نيست » ، و نه هزار سال نيز در حجاب رحمت ، كه مىگفت : « پاك و منزّه است خداى بلند مرتبه و برتر » ، و هشت هزار سال هم در حجاب سعادت ، كه مىفرمود : « پاك و منزّه است پروردگارى كه پاينده است و\r\n","description":"","footnote":"","page_name":" 231 ","page_number":231},
  {"content":"\r\nاشتباه نمىكند « ، و هفت هزار سال در حجاب كرامت نگهداشت كه همى گفت :\r\n« پاك و منزّه است آن خدائى كه بىنياز است و هرگز محتاج نگردد » و شش هزار سال نيز در حجاب منزلت ، كه همى گفت : « پاك و منزّه است خداى من كه برتر است و بخشنده » و پنج هزار سال هم در حجاب هدايت ، كه مىفرمود : « پاك و منزّه است پروردگار عرش بزرگ » و چهار هزار سال در حجاب نبوّت نگاهداشت كه همى گفت « پروردگار مقتدر و بىهمتا از توصيف جاهلانه و نارواى مشركان منزّه است » و سه هزار سال در حجاب رفعت ، كه مىفرمود : « پاك و منزّه است خدائى كه صاحب ملك و ملوك است » و دو هزار سال در حجاب هيبت نگاه داشت كه مىگفت : « پاك و منزّه است خدا و من بستايش او مونسم » و هزار سال هم در حجاب شفاعت ، كه مىگفت : « پاك و منزّه است پروردگار بزرگ ، و من به ستايش او مشغولم » . سپس خداوند نام خود را كه نور درخشانى بود بر لوح هويدا ساخت و تا چهار هزار سال آنجا بود ، و بعد از آن بر تارك عرش آشكار ساخت و هفت هزار سال نيز آنجا بود ، تا آن را در پشت آدم نهاد ، و از آنجا به پشت نوح منتقل نمود ،\r\n","description":"","footnote":"","page_name":" 232 ","page_number":232},
  {"content":"\r\nو از نهادى به نهاد ديگرش انتقال داد ، تا از صلب عبد الله بن عبد المطَّلب بدر آورده ، و به شش كرامت او را گرامى و مخصوص گردانيد : پيراهن رضا بر پيكرش پوشانيد ، و رداى هيبت بر دوش او افكند ، و تاج هدايت بر سرش نهاد ، و زير پيراهن معرفت بر او بپوشاند ، و محبّت را كمربند او ساخت تا بدان سروال خويش محكم دارد ، و نعلين خوف در پايش نمود ، و عصاى منزلت را به دستش داد . ( كنايه از اينكه سراپاى شخصيّت او را به رضا و هيبت و هدايت و معرفت و محبّت و خشيت و مقام و منزلت كه همگى لباس باطن است ، آراست - از باب تشبيه معنى و معقول بمحسوس - ) سپس خداوند به او فرمود : اى محمّد ! نزد مردم برو و به آنان فرمان ده كه بگوئيد : « * ( لا إِله إِلَّا الله ) * * ( ، مُحَمَّدٌ رَسُولُ الله ) * » . تركيب اين پيراهن از شش چيز ساخته شده بود : تنه اش از ياقوت ، و دو آستين آن از لؤلؤ ، و دكمهء آن از بلور زرد ، و دو زير بغلش از زبرجد ، گردنبندش از مرجان سرخ ، و يقه اش از نور خداوند « جلّ جلاله » ، به بركت اين پيراهن توبهء حضرت آدم را پذيرفت ، و انگشترى سليمان را به او بازگردانيد ، و يوسف را به يعقوب رسانيد ، و يونس را از شكم ماهى نجات بخشيد و پيامبران ديگر را از گرفتارى رهانيد ، و آن پيراهن جز پيراهن حضرت محمّد صلى الله عليه و آله نبود .\r\n","description":"","footnote":"","page_name":" 233 ","page_number":233},
  {"content":"\r\n\r\nباب 345 - معنى فرمايش أمير المؤمنين به عثمان كه : اگر سخن بگويم چيزى نيست مگر بر خلاف ميل تو و نيست نزد من مگر آنچه دوست مىدارى\r\n1 - قنبر غلام امير المؤمنين عليه السّلام گويد : در خدمت علىّ بن أبى طالب نزد عثمان بن عفّان رفتم ، او مايل بود كه با علىّ عليه السّلام تنها باشد ، پس آن حضرت به من اشاره فرمود كه دور شوم ، من مقدارى نه چندان دور از آنان كناره گرفتم ، ( شنيدم كه ) عثمان به درشتى و خشم با علىّ عليه السّلام سخن مىگفت ، در حالى كه علىّ عليه السّلام سر به زير انداخته ، چشم بر زمين دوخته بود ، سپس عثمان رو به او نمود و گفت : چرا سخن نمىگوئى ؟ فرمود : اگر بگويم سخنى نخواهم گفت ، مگر آنچه بر خلاف خواستهء توست ، و بسود تو چيزى سراغ ندارم مگر آنچه دوست دارى .\r\nمبرّد گفته است : تأويل آن اين است كه : اگر همان گونه كه تو به من پرخاش نمودى سخن بگويم ، مقابلهء به مثل خواهم كرد ، پس پرخاش من تو را آزرده خواهد\r\n","description":"","footnote":"","page_name":" 234 ","page_number":234},
  {"content":"\r\nساخت و ترجيح مىدهم كارى نكنم اگر چه مورد پرخاش قرار گرفته‌ام مگر آنچه تو دوست دارى ( كه مورد عقاب قرار نگيرى ) .\r\n\r\nباب 346 - مفاهيم جملات سخنرانى امير المؤمنين عليه السّلام هنگامى كه خبر قتل ( حسان فرماندارش را در شهر أنبار شنيد\r\n1 - هشام بن على ، و محمّد بن زكريّاى جوهرى گفتند : ابن عايشه به سلسله سندى كه خود آن را ياد نموده ، بر ايمان چنين بازگو كرد كه : وقتى به حضرت علىّ عليه السّلام خبر رسيد كه ارتش معاويه بر شهر مرزى أنبار تاخته ، و فرماندار وى در آنجا به نام حسّان بن حسّان را بشهادت رسانده ، و آنچه در شهر بوده به يغما برده است ، وى خشمگين از كوفه بيرون آمد ، و آنچنان آشفته بود كه به خود توجّه نداشت بگونه اى كه لباسش به زمين كشيده مىشد ، و مردم نيز در پى آن بزرگوار روان شدند ، و شتابان مىرفت تا به محلّ « نخيله » ( كه ميدان بسيج و سان لشكر كوفه بود ) رسيد ، در آنجا بر مكان مرتفعى از زمين ، ايستاد ، و اين سخنرانى پر سوز و گداز را ايراد نمود : ابتدا در كمال فروتنى به ستايش پروردگار و درود بر\r\n","description":"","footnote":"","page_name":" 235 ","page_number":235},
  {"content":"\r\nپيغمبر خدا صلى الله عليه و آله لب گشود : و آنگاه فرمود : همانا نبرد با مخالفين دين ، درى از درهاى بهشت مىباشد [ كه خداوند آن را بر روى دوستان مخصوص خود گشوده ، و جهاد پوشش پرهيزكارى ، و زرهء رخنه ناپذير خدا ، و سپر محكم قادر متعال است 
  ] . كسى كه از روى كوته فكرى آن را ترك نمايد و مايل به آن نباشد ، خداوند لباس خوارى و فرومايگى بر او بپوشاند ، و ويرا در گرداب بلا فرونشاند ، و خوار گردانيده شود به حقارت و بىاعتبارى .\r\nمن در شب و روز ، در آشكار و نهان ، بارها نغمهء فداكارى را در گوشهاى سنگين شما نواختم ، و شما را به نبرد بىامان با آنان فرا خواندم تا قبل از آنكه بشما يورش برند بر آنان بتازيد ، هم اكنون بار ديگر آن را تكرار مىنمايم شايد با اين دم گرم من ، خون نيم مرده و سرد و لخته شده در شريانهايتان بجريان افتد ، سوگند به آنكه جانم در ارادهء اوست قلمرو سرزمين هيچ قومى ميدان تاخت و تاز دشمن قرار نگرفت مگر آنكه دچار خوارى و شكست شدند .\r\nوه ! كه چه سست عنصر بوديد ، و در پاسخ دعوت من به بهانه‌هاى شرمآور ، بار وظيفهء خود را بر دوش يك ديگر نهاديد ، و به اميد هم نشستيد ، و هر كدام انتظار پيشگام شدن ديگرى را كشيديد ، و بارها ساختن يك ديگر در سختىها ، از بند مسئوليّت گريختيد ، و سرانجام روزگار به دام مذلَّتتان كشيد ، و دشمن از هر سو بر شما تاخت و اموالتان را به يغما برد .\r\n","description":"","footnote":"","page_name":" 236 ","page_number":236},
  {"content":"\r\nاين مرد غامد ( سفيان بن عوف از قبيلهء بنى غامد در يمن فرماندهء لشكر معاويه ) است كه با سپاهيان تحت فرماندهى خود به شهر أنبار ( شهرى در كنار شرقى فرات مقابل هيت كه در جانب غربى فرات مىباشد ) يورش برده ، و فرماندار آنجا ( حسّان بن حسّان ) را با مردان زياد و زنانى از اهالى آنجا كشته است ، و قسم به آفريدگارى كه جانم به اراده و اختيار اوست گزارش تكان دهنده اى به من رسيده : كه يكى از سپاهيان ايشان بر دو تن از زنان كه يكى مسلمان ، و ديگر زن غير مسلمانى كه پناهنده به مسلمين بوده حمله ور شده زيورهاى زنانه و دستبند و النگو ، و گردنبند ، و گوشواره‌هاى آنان را با كمال قساوت و بيشرمى از پا و دست و گردن و گوششان بيرون آورده و به تاراج برده ( و آن دو زن براى نجات خود هر چه سوز دل را با قطرات اشك آميختند كسى به فريادشان نرسيده ) و آنگاه متجاوزين با غنائم فراوان ، در حالى كه كوچكترين زخمى بر نداشته و قطرهء خونى از بدنشان نچكيده به پايگاههاى خود باز گشته‌اند . آه كه اگر مرد مسلمانى از شنيدن اين ماجراى دلسوز و غم انگيز از فرط خجلت در دم بميرد ، و سر به خاك تيره فرو برد ، به نظر من نه تنها بر او سرزنشى نيست ، بلكه چنين مرگى را سزاوار است و بسى شگفتانگيز و جاى دريغ است كه اين گروه بر كردار ناشايست خود ، آن گونه پشت به پشت هم داده‌اند و كوشايند ، و شما در كار حقّ خود چنين پراكنده‌ايد و سست عنصريد ! وقتى خواستم كه در زمستان با آنها بجنگيد ، با لحنى كه نمايندهء سستى شما بود ، گفتيد : اينك\r\n","description":"","footnote":"","page_name":" 237 ","page_number":237},
  {"content":"\r\nبوران و سرما است ، هنگامى كه در تابستان گفتم به نبرد با ايشان برخيزيد ، پاسخ داديد : گرماى تابستان بيداد مىكند ، بما مهلت بده تا فشار گرما كاسته شود . شما كه با چنين بهانه هايى ، عاجزانه از گرما و سرما گريزانيد ، به خدا سوگند ! از لبهء تيز شرر بار شمشير برهنهء دشمن بيشتر خواهيد گريخت ( با چنين روحيه اى ، آنگاه كه آتش جنگ پيكرتان را بسوزاند چگونه خواهيد توانست سينهء گناه آلود آنها را از هم بدريد و دست جنايتكارشان را از دامن خود كوتاه سازيد ) . ( سپس با لحن پرخاشگرانه اى فرمود : ) اى مردنمايانى كه اثرى از مردانگى در شما ( فكر و روحتان ) نيست ! با شما هستم ! شمائى كه انديشه‌هاى مشوّشتان به كوتاهى انديشه و آرمان كودكى مىماند كه نيازمند به دايه است و همچون پرده نشينان و عروسان تازه به حجله رفته كه براى هر چيز منتظر كمك هستند ! به خدا قسم با سرپيچى و نافرمانيهايتان ، فكر و نقشه‌ام را تباه ساختيد ، و دل خونينم را با رفتار ناهنجارتان از جوش و خشم مالامال كرديد ، تا كار به جايى رسيد كه مقام سربازىام را لكه دار كرديد ، و مردم مرا مسئول خودسريهاى شما دانسته و كاردانى مرا زير سؤال بردند تا آنجا كه قريش گفتند : پسر ابو طالب دلاور است ولى درست با تاكتيكهاى جنگى آشنائى ندارد و خام است ، ( با تعجّب فرمود ) خدا خيرشان دهد ( تا بتوانند گفتار خود را سنجيدهء ادا كنند ) ، آيا در ميدان كارزار چه كسى فنون نظامى را بهتر از من مىداند ، و يا استوارتر و\r\n","description":"","footnote":"","page_name":" 238 ","page_number":238},
  {"content":"\r\nچيره دستتر از من است ؟ ! به خدا سوگند هنوز به سنّ بيست سالگى نرسيده بودم كه در ميدان جنگ قد بر أفراشتم ، و گامهاى پولادينم زمين سخت آنجا را لرزاند ، و اكنون سنّم از شصت گذشته ( چگونه مىشود با چهل سال سربازى ، كه در همهء جنگها تدابيرم موفّقيّت آميز و افتخار آفرين بوده ، اكنون در مسائل جنگ ناپخته باشم ) و لكن هيچ راهى و تدبيرى باقى نمانده است .\r\nكسى كه فرمانش را نمىبرند چه مىتواند بكند ؟ ! - سه بار اين جمله را تكرار فرمود - در اين هنگام مردى بهمراه برادرش به پا خاست و عرضه داشت : اى امير المؤمنين ، من و اين برادرم چنانيم كه خداوند از قول حضرت موسى بازگو نموده : * ( رَبِّ إِنِّي لا أَمْلِكُ إِلَّا نَفْسِي وَأَخِي ) * ( پروردگارا هر آينه من مالك نيستم مگر نفس خود و برادرم را - مائده 5 : 25 ) .\r\nبه خدا قسم هر چه فرمان دهى اجرا خواهيم كرد ، گر چه مجبور باشيم از ميان شعله‌هاى سوزان آتش چوب درخت « غضا » و بر روى خارهاى جانگزاى « قتاد » ( درخت پرتيغى است ) بگذريم ، حضرت برايشان دعاى خير كرد ؛ و آنگاه فرمود : و بكجا خواهيد رسيد از آنچه من خواسته‌ام و سپس فرود آمد . اكنون به بيان مفاهيم كلمات خطبه مىپردازيم :\r\n1 - « سيما الخسف » ، « سيما » مفهوم غير ظاهرش ( نشان ) است . چنانچه خداى\r\n","description":"","footnote":"","page_name":" 239 ","page_number":239},
  {"content":"\r\nعزّ و جلّ فرمود : * ( سِيماهُمْ فِي وُجُوهِهِمْ مِنْ أَثَرِ السُّجُودِ ) * ( نشان ايشان اثر سجده ايست كه در رخسارشان مىباشد - فتح 48 : 29 ) و در آيهء ديگر فرموده :\r\n* ( يُعْرَفُ الْمُجْرِمُونَ بِسِيماهُمْ ) * ( آن روز تبهكاران به نشانيشان شناخته مىگردند - الرّحمن 55 : 41 ) و در آيهء ديگر فرموده : * ( يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ ) * ( خداوند جهت نگهدارى و يارى شما پنج هزار فرشته كه داراى نشان هستند خواهد فرستاد - آل عمران 3 : 125 ) يعنى پرچمهائى دارند ( كه نشان مسلمين است ) .\r\n2 - « و ديّث الصغار » و با اين حقارت و پستى ، زبون و بيچاره مىشود .\r\nوقتى زشتروئى شتر او را خوار و آرام گرداند ، گفته مىشود : « بعير مديّث » يعنى شتر خوار و رام گرديده شده .\r\n3 - « في عقر ديارهم » يعنى در وسط سرزمينشان ، و « عقر » بمعنى ريشه و اصل است ، و به همين جهت مىگويند : « براى فلانى عقارى است » يعنى : فلانى را بنياد و ريشهء مال است .\r\n4 - « تواكلتم » اقتباس شده از « وكلت الامر اليك و وكلته الىّ » من كارم را به تو سپردم و تو ، هم آن را به من واگذاردى . زمانى كه هيچ كدام بنفسه متصدّى انجام آن امر نشوند و هر يك به ديگرى واگذارد ، و همين است گفتهء حطيئه : « امور اذا\r\n","description":"","footnote":"","page_name":" 240 ","page_number":240},
  {"content":"\r\nو اكلتها لا تواكل » ( كارهائيست كه چون به ديگرى واگذارم شانه از زير بار آن خالى مىكند ) .\r\n5 - * ( وَاتَّخَذْتُمُوه وَراءَكُمْ ظِهْرِيًّا ) * ( و بكلَّى فرمان خدا را پشت سر انداخته و بفراموشى سپرده‌ايد - هود 11 : 92 ) يعنى به آن توجّهى نداريد همانند چيزهاى فراموش شده ، و در مثل گفته مىشود : « نياز مرا پشت سر خود قرار مده » يعنى نياز مرا چنان از نظر دور مدار كه بكلَّى آن را رها كنى .\r\n6 - « حتّى شنّت عليكم الغارات » مىگويد : فرو ريخت غارت را بر آنان ، گفته مىشود : « شننت الماء على رأسه » يعنى آب را بر سر او ريختم . و از سخن عرب است « فلمّا لقى فلان فلانا شنّه بالسّيف » ( فلانى وقتى بفلان شخص رسيد ، شمشير را محكم بر او فرود آورد ) .\r\n7 - « هذا اخو غامد » ( او مردى مشهور از ياران معاويه از قبيلهء بنى غامد بن نضر از « أزد » است ) .\r\n8 - « فتنتزع احجالهما » يعنى خلخالهاى آن دو زن را از پايشان در آوردند ، مفردش « حجل » مىباشد ، از همان جهت به اسب گفته مىشود « محجله » ، و به بند گفته مىشود : « حجل » ، چون در پاى واقع مىشود .\r\n9 - « و رعثهما » ( گوشوارهاى آن دو ) كه مفردش « رعثه » و جمع آن « رعاث » و جمع جمعش « رعث » مىباشد .\r\n","description":"","footnote":"","page_name":" 241 ","page_number":241},
  {"content":"\r\n10 - « ثمّ انصرفوا موفورين » - « موفور » از « وفر » گرفته شده : يعنى از بدن يا مال هيچ يك از ايشان چيزى كم نشده ، گفته مىشود : « فلان موفور و فلان ذو وفر » يعنى ثروتمند است و صاحب مال زياد و تنومند و سلامت .\r\n11 - « لم يكلم احد منهم كلما » يعنى : به هيچ يك از ايشان خراشى وارد نشد ، و به هر زخمى ، چه بزرگ باشد چه كوچك « كلم » گفته مىشود . ( و جمع آن كلوم و كلام بر وزن رجال است ) .\r\n12 - « مات من دون هذا اسفا » يعنى اظهار تأسّف و دريغ نمودن ، « آسف » گاهى به معنى بخشم آمده مىباشد . خداوند فرمود : * ( فَلَمَّا آسَفُونا انْتَقَمْنا مِنْهُمْ ) * ( آنگاه كه فرعون و پيروانش ما را بخشم آوردند ما هم از آنان انتقام گرفتيم و همگى را غرق نموديم ) و « اسيف » بمعنى مزدور هم استعمال شده ، و به معنى أسير نيز هست .\r\n13 - « من تظافر هؤلاء القوم على باطلهم » يعنى از همكارى و اتّحادشان [ در آن عمل باطلشان 
  ] .\r\n14 - « وفشلكم عن حقّكم » ، فلانى از آن چيز « فشل » شد ، يعنى بد دل و بيمناك شد و سستى نمود و بدنبال آن نرفت .\r\n","description":"","footnote":"","page_name":" 242 ","page_number":242},
  {"content":"\r\n15 - « هذا أوان قرّ و صرّ » ، « الصّرّ » ( شدّت سرما ) خداى عزّ و جلّ فرموده :\r\n* ( كَمَثَلِ رِيحٍ فِيها صِرٌّ ) * ( مانند بادى كه در آن سرماى شديد است - آل عمران 3 : 117 ) .\r\n16 - « هذه حمارّة القيظ » ، « قيظ » تابستان است و « حمارّته » شدّت يافتن گرماى آن است .\r\n\r\nباب 347 - معنى فرمودهء پيامبران هنگامى كه در قيامت به ايشان گفته شود : آنگاه كه شما قوم خود را به توحيد دعوت كرديد ايشان چه پاسخى دادند ؟ گويند : ما چيزى ندانيم ، مگر آنچه تو مىدانى\r\n1 - امام صادق عليه السّلام در معنى قول خداوند : * ( يَوْمَ يَجْمَعُ الله الرُّسُلَ فَيَقُولُ ما ذا أُجِبْتُمْ ، قالُوا لا عِلْمَ لَنا ) * ( يعنى روزى كه خدا همهء پيامبران را جمع نموده و به ايشان گويد : مردم به دعوت شما چه پاسخى دادند ؟ آنان مىگويند : ما چيزى نمىدانيم ( تو خود از همهء رازها با خبرى ) - مائده : 109 ) فرمود : آنان مىگويند :\r\n","description":"","footnote":"","page_name":" 243 ","page_number":243},
  {"content":"\r\nغير از تعليم تو ، دانشى براى ما نيست و افزون بر آن نمىدانيم ، امام صادق عليه السّلام فرمود : قرآن همه اش سرزنش و نكوهش است و باطنش نزديك گردانيدن مىباشد ، و در واقع بانگى است كه هشيار مىسازد تا دور افتادگان از حقّ به خود آيند و خود را به آن نزديك سازند .\r\n\r\nباب 348 - معنى نفس عقل و روح آن و سر و چشم و زبان و دهان و قلب آن و آنچه از آن نيرو مىگيرد\r\n1 - يزيد بن حسن گويد : حضرت موسى بن جعفر از پدر بزرگوارش از پدرانش از امير المؤمنين عليهم السّلام برايم نقل كرد : كه پيغمبر صلى الله عليه و آله فرمود :\r\nبراستى كه پروردگار عقل را از نورى كه در گنجينهء دانش پيشينهء خود پنهان بود ، و هيچ پيغمبر مرسل ، و ملائكهء مقرّبى بدان دسترسى نداشت ، خلق كرد ، و دانش\r\n","description":"","footnote":"","page_name":" 244 ","page_number":244},
  {"content":"\r\nرا جان آن قرار داد ، و قوّهء دريافت و هوش را روانش ساخت ، و پارسائى را سرش ، و شرم را دو چشمش ، و حكمت ( واقع بينى ) را زبان آن ، و مهربانى را همّتش ، و دلسوزى را قلب آن قرار داد ، آنگاه درون آن را با ده چيز كه عبارتند از : يقين ، ايمان ، راستى ، آرامش و متانت ، اخلاص ، مهربانى و سازش ، بخشش ، قناعت ، فرمانبردارى و اطاعت ، و سپاسگزارى و حقّشناسى انباشته و نيرومند ساخت آنگاه خداوند به آن فرمود : برو ! به عقب رفت . سپس فرمود : جلو بيا ! پيش آمد ، بعد به او فرمود : سخن بگو ، گفت : ستايش مخصوص پروردگارى است كه نه ضدّى ( حريفى ) دارد ، و نه همتايى و هم شأنى و نه هم سرى ، و نه نظيرى ، آن كس كه همه چيز در برابر بزرگيش سر تعظيم فرود آورد ، سپس خداى تبارك و تعالى فرمود : به بزرگوارى و جلالم قسم ، كه آفريده اى را بهتر و فرمانبردارتر ، و والاتر و شريفتر و گرامىتر از تو نيافريده‌ام ، بواسطهء تو ، به يگانگى شناخته و پرستيده و خوانده شوم و خواسته گردم و محلّ اميدوارى باشم ، و بواسطهء وجود تو از من بترسند ، و بر حذر باشند و پاداش و كيفر نيز به دليل وجود تو مىباشد .\r\nعقل از اين سخنان كرنش نمود و به سجده افتاد ، و هزار سال در سجده\r\n","description":"","footnote":"","page_name":" 245 ","page_number":245},
  {"content":"\r\nماند . آنگاه خداى تبارك و تعالى به او فرمود : سرت را از سجده بردار و هر چه خواهى بپرس و سؤال كن تا به تو عطا شود ، و شفاعت كن تا پذيرفته گردد ، عقل سر برداشت ، و عرض كرد : بار الها از تو مىخواهم كه شفاعت مرا در بارهء هر خردمندى بپذيرى ! خداوند به ملائكه اش فرمود : شما را گواه مىگيرم كه من شفاعت او را در بارهء هر كس كه خرد را به او داده‌ام خواهم ، پذيرفت .\r\n\r\nباب 349 - معنى حديثى كه در بارهء لعن طلا و نقره وارد شده است\r\n1 - هارون بن خارجه گويد : امام صادق عليه السّلام فرمود : خداوند لعنت كرده است : « ذهب و فضّه » را ، و آن دو را دوست نمىدارد مگر شخصى كه خود از جنس آنها است . عرض كردم : فدايت شوم همان « ذهب » ( طلا ) و « فضّه » ( نقره ) كه معروف است ؟ فرمود : نه ، آن گونه كه فهميدى نيست . بلكه مقصود از ذهب ، شخصى است كه دين را از بين ببرد و فضّه ، كسى است كه به كفر در آيد .\r\nمصنّف اين كتاب - رضى الله عنه - گويد : اين حديث را جز از حسن بن\r\n","description":"","footnote":"","page_name":" 246 ","page_number":246},
  {"content":"\r\nحمزهء علوىّ از ديگرى نشنيدم . استادم محمّد بن حسن بن وليد آن را برايم روايت نكرده ، و لكن به نظر من صحيح است ، و نيز خبرى كه از امير المؤمنين عليه السّلام نقل گرديده مؤيّد آن است كه فرموده : من مهتر مؤمنان هستم و ثروت ، رئيس ستم پيشگان ، و ثروت خود نمىبالد ، بلكه به آن خودنمائى و برازندگى مىشود ، بنا بر اين آن جمله كنايه است از شخصى كه دين را از بين ببرد ، و به كفر در آيد ، و علَّت اين كه از آنها ( طلا به دين و نقره به كفر ) كنايه آورده شده اينست كه همان گونه كه آن دو ( طلا و نقره ) بهاى هر چيز مىباشند ، آنان كه در جمله اشاره به آنهاست نيز ريشهء هر كفر و ستمى مىباشند .\r\n\r\nباب 350 - معنى درجات ، و كفارهء گناهان ، و هلاككنندگان و رهائى بخشندگان\r\n1 - سعد اسكاف گويد : امام باقر عليه السّلام فرمود : سه چيز باعث بالا رفتن مرتبه و درجه ، و سه چيز موجب كفّارهء گناه ، و سه چيز تباه كننده ، و سه چيز نجات\r\n","description":"","footnote":"","page_name":" 247 ","page_number":247},
  {"content":"\r\nبخشنده است ، امّا آنچه باعث بالا رفتن مقام است ، آشكارا سلام نمودن ، و غذا دادن به مردم ( گرسنه ) ، و نماز خواندن در شب ، هنگامى كه همه در خواب فرو رفته‌اند ، مىباشد . و امّا پوشانندهء گناهان : با وجود هواى سرد ، وضوى كامل ساختن ، و در شب و روز به نماز جماعت رفتن ، و نمازها را در اوّل وقت خواندن مىباشد . امّا آن سه چيز كه هلاككننده است : بخلى كه بر وجود انسانى ، حاكم و فرمانروا باشد ، و هواى نفسى كه از آن پيروى گردد ، و خودپسندى است .\r\nو امّا سه چيز رهائى بخش : در نهان و آشكار از خدا ترسيدن ، و در حال داشتن و نعمت و همچنين در زمان تنگدستى ، ميانه روى كردن ، و در حال خرسندى و خشم از روى عدل و انصاف سخن گفتن است .\r\nمصنّف اين كتاب - رضى الله عنه - گويد : از امام صادق عليه السّلام روايت شده كه فرمود : « شحّ مطاع » گمان بد داشتن به خداى عزّ و جلّ است ، و امّا « سبرات » جمع « سبرة » مىباشد ، و آن شدّت سرما است و به همين سبب مرد « سبره » ناميده شده است .\r\n","description":"","footnote":"","page_name":" 248 ","page_number":248},
  {"content":"\r\n\r\nباب 351 - معنى رمضان\r\n1 - شخصى بنام سعد ، از امام باقر عليه السّلام روايت نموده و گفت : هشت تن در محضر آن بزرگوار بوديم و در بارهء « رمضان » صحبت مىكرديم ، حضرت فرمود :\r\nنگوئيد « اين رمضان » و نگوئيد رمضان رفت ، و رمضان آمد ! زيرا « رمضان » نامى از نامهاى خداوند عزّ و جلّ مىباشد . نمىآيد و نمىرود ، آنكه مىآيد و مىرود زائل و نيستشونده است ، بلكه بگوئيد : شهر رمضان ( ماه رمضان ) يعنى شهر اضافه گرديده به اسمى كه نام خداست ، ماهى كه قرآن در آن ماه نازل گرديد ، و خداوند آن را حجّت و محلّ شادمانى براى اولياء خود قرار داده است .\r\n2 - غياث بن ابراهيم گويد : امام صادق عليه السّلام از پدر بزرگوارش از جدّش روايت نموده كه فرمود : حضرت علىّ صلوات الله عليه فرمودند : نگوئيد رمضان ، بلكه بگوئيد « شهر رمضان » چون شما نمىدانيد رمضان چيست !\r\n","description":"","footnote":"","page_name":" 249 ","page_number":249},
  {"content":"\r\nشرح : « نهى در اينجا بمعنى حرام بودن نيست بلكه حمل بر كراهت شده است . و از پيغمبر صلى الله عليه و آله روايت شده كه اين ماه رمضان ناميده شده ، زيرا » يرمض الذّنوب « است يعنى گناهان را مىسوزاند ( مىآمرزد ) » .\r\n\r\nباب 352 - معنى شب قدر\r\n1 - أصبغ بن نباته از حضرت علىّ بن ابى طالب عليه السّلام روايت نموده كه پيغمبر خدا ( ص ) ، به من فرمود : يا علىّ آيا مىدانى معنى شب قدر چيست ؟ عرض كردم : نه يا رسول الله ! پيغمبر صلى الله عليه و آله فرمود : خداوند تبارك و تعالى در آن شب به تقدير و سرنوشتى كه در روز قيامت خواهد بود ، قضا و حكم ، و اندازه گيرى نموده ، و در آنچه خداى عزّ و جلّ فرمان داد ولايت تو بود ، و نيز ولايت امامان از نژاد تو ، تا روز قيامت .\r\n2 - مفضّل بن عمر گويد : در محضر امام صادق عليه السّلام از آيهء مباركهء * ( إِنَّا أَنْزَلْناه فِي لَيْلَةِ الْقَدْرِ ) * ( بدرستى كه ما آن ( قرآن ) را در شب قدر فرو فرستاديم -\r\n","description":"","footnote":"","page_name":" 250 ","page_number":250},
  {"content":"\r\nقدر 97 : 1 ) سخن بميان آمد ، فرمود : چقدر برترى آن بر سوره‌هاى ديگر آشكار است ! گويد : عرضه داشتم : برترى آن چه مىباشد ؟ فرمود : در آن شب ولايت امير المؤمنين عليه السّلام نازل شده ، گفتم : در شب قدرى كه ما آن را در ماه رمضان اميد داريم ؟ فرمود : آرى شبى كه در آن شب آسمانها و زمين اندازه گيرى شده ، و ولايت امير المؤمنين عليه السّلام در آن تقدير و معيّن شده است .\r\n\r\nباب 353 - معنى خضراء دمن\r\n1 - صيرفى گويد : از امام صادق عليه السّلام شنيدم كه فرمود : از پدرم به نقل از پدر خود از جدّ بزرگوارش عليهم السّلام شنيدم كه مىگفت : پيغمبر خدا صلى الله عليه و آله در بارهء انتخاب همسر به مردم فرمود : بپرهيزيد از گياه سبز و خرّمى كه در سرگين پرورش يافته است ! به آن بزرگوار عرض شد : اى رسول خدا « خضراء دمن » چيست ؟ فرمود : مقصود زن زيبائى است كه از خاندانى پست ، بوجود آمده و در محيطى فاسد ، پرورش يافته باشد .\r\n","description":"","footnote":"","page_name":" 251 ","page_number":251},
  {"content":"\r\nمصنّف اين كتاب - رضي الله عنه - گويد : ابو عبيد گفته است : به نظر من مقصود از فساد نژاد ، هنگامى است كه احتمال ميرود او حلال زاده نباشد ، و علَّت اين كه زنازاده را « خضراء الدّمن » ( سبزه اى كه در پهن زار رويد ) خطاب نموده ، آن است كه او را تشبيه فرموده به درخت سر سبز و خرّمى كه در سرگين گاو روئيده شده ، و ريشه اش « دمن » است يعنى چيزى كه شتر و گوسفند روى هم مىريزند مثل سرگين و پهن و ادرارشان ، چه بسا ، در آن جا گياه خرّمى برويد ولى ريشه اش در سرگين مىباشد . مىفرمايد : مقصود دخترى نيكو منظر و جذّاب است كه خانواده اش فاسد و بىبند و بار باشند .\r\nشاعرى چنين گفته است :\r\n\r\nو قد ينبت المرعى على دمن الثّرى\r\nو تبقى حزازات النّفوس كماهيا\r\n\r\nو گاهى بر روى باقى مانده از خاك نمناك چراگاهى مىرويد ، ولى حسد در جانها از خشم همچنان باقى مىماند . اين مثل در بارهء شخصى است كه اظهار دوستى مىكند ، ولى در دلش كينه دارد .\r\n","description":"","footnote":"","page_name":" 252 ","page_number":252},
  {"content":"\r\n\r\nباب 354 - معنى جامع مجمع و ربيع مربع و كرب مقمع و غلّ قمل\r\n1 - سكونىّ گويد : امام صادق عليه السّلام از پدر بزرگوارش از پيغمبر صلى الله عليه و آله روايت نموده كه آن حضرت فرمود : زنان چهار گونه‌اند : « جامع مجمع » و « ربيع مربع » و « كرب مقمع » و « غلّ قمل » . احمد بن أبى عبد الله برقى گويد : « جامع مجمع » زنى است كه پر روزى و با خير و بركت است ، و « ربيع مربع » زنى را گويند كه كودكى در آغوش دارد و فرزندى نيز در شكم ، و « كرب مقمع » زنى است كه با شوهر خود بد اخلاقى كند ، و « غلّ قمل » زنى است كه مانند طوق پر از شپش ، گردن گير مرد باشد ، عربها از پوست بندى مىساختند كه شپش در آن بوجود مىآمد ، و گردن أسير را مىگزيد و مىخورد ، و او با دست بسته قادر نبود گردن خود بخاراند و از آزار آن بكاهد ، بدين جهت طوق شپش دار مثلى است در بين عرب .\r\n","description":"","footnote":"","page_name":" 253 ","page_number":253},
  {"content":"\r\n\r\nباب 355 - معنى بعضى از اوصاف زنان : غنيمت و غرام و ودود و ولود ( و عقيم و صخابه و ولاجة و همازه\r\n1 - ابراهيم كرخى گويد : به امام صادق عليه السّلام عرض كردم : همسرم كه همدم خوبى برايم بود مرده است ، و تصميم گرفته‌ام بار ديگر ازدواج كنم ، فرمود :\r\nدقّت كن جانت را در كجا مىنهى ، و چه كسى را در اندوخته ات شريك مىسازى ، و بر دين و راز و امانتت آگاه مىسازى ، اگر مجبور به زناشوئى هستى پس گرفتن دوشيزه مناسبتر است به خير و نيكى ، و به خوش اخلاقى .\r\nآگاه باش ! خانمها متفاوت آفريده شده‌اند ، برخى از آنان همچون مالى هستند كه بىزحمت بدست آمده و پاره اى هنگام قدم نهادن بخانهء شوهر چون ماه شب اوّلند وقتى جلوه كند ( انگشت نما هستند ) و بعضى از آنها مايهء هلاك و عذابند ، و پاره اى ديگر چون تاريكى اوّل شب هستند ، پس هر كس زنى شايسته از آنان را بدست آورد كامياب شده ، آن كس كه فريب خورد و زيان ديد نمىتواند\r\n","description":"","footnote":"","page_name":" 254 ","page_number":254},
  {"content":"\r\nانتقام از كسى كشد .\r\nو آنان بر سه گونه‌اند : يكى آنكه فرزند آور و با محبّت است ، و همسرش را در زندگى يارى مىدهد و براى دنيا و آخرتش سودمند است ، و نميگذارد كه او در زندگى متضرّر گردد . ديگر آنكه زنى است نازا كه نه زيبائى دارد و نه خوش خلقى ، و در امور خير شوهرش را يارى نمىدهد ، و سومى زنى است پر سر و صدا و جيغ و فرياد و بد زبان ، و پر رفت و آمد ، و بسيار عيبجو ، كه فراوان را اندك شمارد و چيز كم را نپذيرد .\r\n\r\nباب 356 - معنى شهبره و لهبره ، و نهبره ، و هيدره ، و لفوت\r\n1 - فضل بن موسى نسائى مروزى گويد : أبو حنيفه نعمان بن ثابت به من گفت : آيا حديث نو و گرانمايه اى برايت بگويم كه ارزشمندتر از آن را نشنيده باشى ؟ گويد : گفتم : آرى . أبو حنيفه به نقل از حمّاد بن ابى سليمان از ابراهيم\r\n","description":"","footnote":"","page_name":" 255 ","page_number":255},
  {"content":"\r\nنخعى ، از عبد الله بن بحينه از زيد بن ثابت چنين برايم نقل نمود : كه پيامبر خدا صلى الله عليه و آله به من فرمود : اى زيد آيا همسر دارى ؟ عرض كردم : نه . فرمود : زن بگير تا پاكدامنيت را محفوظ بدارى ، ولى با پنج گروه از زنان زناشوئى مكن . گويد : گفتم آن زنان كدامند ؟ فرمود : اصلا با زنى كه « شهبره » و « لهبره » و « نهبره » و « هيدره » و « لفوت » مىباشد ، ازدواج نكن ! زيد گفت : اى پيامبر خدا از اين نامها كه فرمودى كسى را نشناختم ، و كلمهء آخرش « لفوت » را هم نفهميدم ، پيغمبر خدا صلى الله عليه و آله فرمود : مگر شما عرب نيستيد ! « شهبره » زن پير و ضعيف و كبودچشم بىشرم و بدزبان است ، و « لهبره » زن بلند قامت لاغر اندام ، و « نهبره » زن كوتاه قد زشت روى ، و « هيدره » پيرزن گوژپشت فريبكار ، و امّا « لفوت » زنى است كه از غير تو فرزند دارد .\r\nشرح : « پاره اى از كتب حديث و لغت » هيذره « را با ذال نقطه دار آورده‌اند ، و هيذره بمعنى پرگو و پر مدعا است » .\r\n","description":"","footnote":"","page_name":" 256 ","page_number":256},
  {"content":"\r\n\r\nباب 357 - معنى اينكه : پيغمبر « ص » شخصى را ديد كه در ماه رمضان حجامت مىكند و فرمود : حجامت گرو حجامت شده روزه را شكستند\r\n1 - عبايه ربعى گويد : از ابن عباس پرسيدم : براى روزه دار جايز است حجامت كند ؟ گفت : بلى ، اگر نترسد از اينكه ضعف او را فرا گيرد . عرض كردم :\r\nآيا حجامت روزهء او را مىشكند ؟ گفت : نه . گفتم : پس معنى فرمايش پيغمبر اكرم صلى الله عليه و آله چيست ، آنگاه كه ديد شخصى در ماه رمضان حجامت مىنمايد : فرمود :\r\n« حجامتكننده و حجامت شده هر دو افطار كردند » ؟ پاسخ داد : آنها روزهء خود را شكسته بودند چون به يكديگر دشنام دادند و در دشنام خود بر پيغمبر خدا صلى الله عليه و آله دروغ بستند نه از جهت حجامت .\r\nمصنّف اين كتاب گويد : براى حديث مفهوم ديگرى هم هست و آن اين كه : شخصى كه حجامت نمايد ، نفس خويش را در معرض اين قرار داده كه نياز به\r\n","description":"","footnote":"","page_name":" 257 ","page_number":257},
  {"content":"\r\nخوردن چيزى پيدا كند ، بدليل ضعفى كه مطمئن نيست برايش پيدا نمىگردد و او را محتاج به افطار نمىنمايد .\r\nو در نيشابور از بعضى مشايخ شنيدم كه در معنى فرمودهء امام صادق عليه السّلام « حجامتگر و حجامت شده افطار كردند » مىفرمود : يعنى به سبب اين حجامت آن دو در قانون و سنّت من وارد شدند چون ، حجامت از كارهائى است كه آن حضرت به آن دستور داده و در خواست انجام آن را نموده است .\r\n\r\nباب 358 - معنى قواعد ، بواسق ، جون ، خفو ، و و ميض و رحا\r\n1 - موسى بن محمّد تميمى گويد : پدرم گفت : ما در خدمت پيامبر صلى الله عليه و آله بوديم كه تكَّه ابرى پديدار شد ، حاضرين عرض نمودند : يا رسول الله اين ابرى است كه پيدا شده ، فرمود : پايه هايش را چگونه مىبينيد ؟ گفتند : اى پيامبر خدا بسيار نيكو است و پابرجا ! فرمود : پرده‌هاى كشيدهء آن را چگونه مىبينيد ؟ گفتند :\r\n","description":"","footnote":"","page_name":" 258 ","page_number":258},
  {"content":"\r\nبسيار خوب و أنباشته است ! فرمود : رنگ قيرگونش را چگونه مىبينيد ؟ عرضه داشتند : اى پيامبر خدا خوب و بسيار مشكى است . فرمود : چرخش آن را چگونه ديديد ؟ گفتند : اى پيغمبر خدا بسيار نيك و چقدر خوب دوار است . فرمود :\r\nچگونه مىنگريد برق آن را ، پخش مىگردد يا جرقّه است ، يا عمودى و يا كشيده ؟\r\nعرض كردند : يا رسول الله عمودى و كشيده است . پيغمبر خدا صلى الله عليه و آله فرمود :\r\nبارانى حاصلخيز ( براى شما آيد ) . گفتند : اى پيامبر خدا تو چه سخن پرداز و شيوائى ! زبان آورتر از تو نديده‌ايم كه چنين شيوا سخن بگويد .\r\nفرمود : چه چيز مرا از آن باز دارد ، با آنكه قرآن كريم به زبان من ( زبان عربى آشكار ) فرود آمده است ، و اين حديث را حاكم برايم از ضرير نيز بازگو نمود . و زنجانى برايم از ابو عبيد در شرح حديث نقل كرد : قواعد ابر ، ريشه و پايه‌هاى آن است كه در افقهاى آسمان پهن شده‌اند ، چنين پندارم كه آن را به پايه‌هاى خانه كه ديوارهايش باشد تشبيه نموده باشد .\r\nخدا نيز فرموده : * ( وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ ) * ( و چون ابراهيم پايه‌هاى خانهء كعبه را بالا آورد و هم اسماعيل - بقره 2 : 127 ) .\r\n","description":"","footnote":"","page_name":" 259 ","page_number":259},
  {"content":"\r\n« بواسق » پره‌هاى كشيده شدهء ابر است در فضا تا به افق ديگر ، و هر كشيدگى را « باسق » گويند ، خداوند فرموده : * ( وَالنَّخْلَ باسِقاتٍ لَها طَلْعٌ نَضِيدٌ ) * ( درختان خرماى بلند كه گلها و شكوفه‌هاى روى هم چيده دارند - ق 50 : 10 ) و « جون » سياهى زغالى است و جمعش « جون » مىباشد .\r\nو اما اينكه فرموده : « فكيف ترون رحاها » ، « رحا » چرخ زدن ابر است در آسمان ، و از اين رو گفته‌اند : « رحا الحرب » و آن جايى است كه جنگ در آن چرخش كند .\r\n« خفو » پهن شدن برق است در أطراف أبر ، و آن از دو باب آمده : « خفا البرق ، يخفو خفوا » و « خفى ، يخفى ، خفيا » .\r\n« و ميض » آن است كه يك جرقّه زند آنگاه آرام شود ، و پهن نشود ، و « شقّ » كشش عمودى آن است در فضا بسوى زمين ( وسط آسمان ) بدون اينكه به طرف راست و چپ برود . مصنف اين كتاب گويد : و « حيا » بمعنى باران است .\r\n","description":"","footnote":"","page_name":" 260 ","page_number":260},
  {"content":"\r\n\r\nباب 359 - معنى فرمايش پيغمبر صلى الله عليه و آله كه بسوى گلزارهاى بهشت بشتابيد\r\n1 - محمّد بن حسن ( يكى از نواده گان امام مجتبى ) گويد : پدرم از پدرش از امام حسن مجتبى عليهم السّلام برايم نقل نمود كه پيغمبر خدا صلى الله عليه و آله فرمود :\r\n« بسوى بوستانهاى بهشت بشتابيد » گفتند : بوستانهاى بهشت چيست ؟ فرمود :\r\nگردهمآئىها كه در آنها ذكر خدا مىشود .\r\n\r\nباب 360 - معنى آنچه در بارهء شتر وارد شده : شتر مهار شيطانها است و خيرى ندهد جز از سوى چپش\r\n1 - عمرو بن ابى مقدام گويد : امام صادق عليه السّلام از پدران بزرگوارش از\r\n","description":"","footnote":"","page_name":" 261 ","page_number":261},
  {"content":"\r\nحضرت علىّ عليه السّلام روايت نمود كه پيغمبر خدا صلى الله عليه و آله فرمود : گوسفند دارى هر گاه روى آورد ، كار گوسفنددار رو به رونق است ، و چون پشت كند باز هم آمد كار اوست ، و اگر گاودارى رو كند ، ترقّى كار گاودار است ، و چون پشت نمايد زيان وى است ، و شتر مهار شياطين است ، هر گاه رو كند اشتردار در پستى افتد ، و چون پشت كند نيز اشتردار زيان بيند ، و خيرى از آن نرسد ، جز از سوئى كه بديمنتر است .\r\nعرض شد : يا رسول الله ! به اين ترتيب چه شخصى بعد از اين اشتردارى نمايد ؟ فرمود : پس بدبختان نابكار كجايند ؟ ! صالح ( يكى از راويان حديث ) گفت : اسماعيل بن مهران ( آنكه خبر را به او داده ) اين شعر را خواند :\r\nشتر جزء ثروت و مال است اگر باعث خوارى و پستى نمىشد ؛ تا هر كه بخواهد به پستى سازد ، نگهداريش كند ، و هر كس بخواهد بفروشدش و كالاى ديگرى تهيه كند . زنجانى بسند خود برايم نقل كرد از ابو عبيد كه : در شرح فرمايش حضرت « أعنان الشياطين » ، اعنان هر چيز ، اطراف و جوانب آن است ( يعنى نواحى شياطين ) ، و از ابو عمر و ديگران نيز اين معنى بازگو شده ، و اگر لفظ « اعنان » درست ضبط شده باشد ، مقصودش اين است كه شتر از نواحى شيطانها است ، يعنى\r\n","description":"","footnote":"","page_name":" 262 ","page_number":262},
  {"content":"\r\nخوى و شيوهء آنها را دارد ، و اينكه فرموده : « پيش آمدنش عقب رفتن است و پس رفتنش هم مايهء بدبختى » بنظرم اين مانند مثلى است كه در بارهء آن گفته مىشود ، بدليل پر آفتى و زود نابود شدن آن .\r\nو اينكه فرموده : « نيكيش جز از سوى أشأم نيايد » يعنى از جانب چپ ، و بدست چپ « شؤم » گفته مىشود ، و همين است فرمايش خداى عزّ و جلّ * ( هُمْ أَصْحابُ الْمَشْئَمَةِ ) * ( و آنها اهل شقاوتند - بلد 90 : 19 ) ( نامهء عمل بدست چپ دارند ) مقصود ياران چپ است .\r\nو معنى فرموده اش : « سودش عايد نمىگردد مگر از آنجا » ، يعنى فقط از سمت چپ آن شيرش را مىدوشند و سوار بر آن مىگردند ، و آن جانب چپ به گفتهء أصمعى « وحشى » ناميده شده زيرا چپ است ، و چنين گفته كه به سمت راست « انسىّ » گويند .\r\nامّا برخى از ادبا گفته‌اند : چنين نيست بلكه جانب « انسىّ » سمتى است كه مردم جهت دوشيدن و سوار شدن از آن استفاده مىكنند ، كه سمت چپ حيوان مىباشد ، و « وحشى » سمت راست حيوان است ، چون از سمت راستش استفاده نمىكنند ، أبو عبيد گفته : عقيدهء من هم همين مىباشد ، و سمت « وحشى » همان\r\n","description":"","footnote":"","page_name":" 263 ","page_number":263},
  {"content":"\r\nطرف راست حيوان است زيرا شخص ترسو از جاى ترسناك به محلّ امن گريزد .\r\n( و آن سمت راست مىباشد ) .\r\nشرح : « ابن اثير در معنى اين حديث گفته : يعنى از سوى چپ ، چنانچه دست چپ را ( شؤمى ) خوانند كه مؤنّث آن » أشأم « مىباشد . مقصودش اين است كه از سمت چپ شيرش را دوشند و سوار بر آن شوند » ( نهايه 3 : 217 ) .\r\n\r\nباب 361 - معنى مژدهء شتابان مؤمن\r\n1 - عبد الله بن صامت گويد : أبو ذر - رحمة الله عليه - گفت : به پيامبر خدا صلى الله عليه و آله عرض كردم : مردى براى خودش كار مىكند و مردم او را دوست مىدارند . فرمود : اين مژده ايست شتابنده به مؤمن .\r\n\r\nباب 362 - معنى عرفاء اهل بهشت\r\n1 - أبو سعيد خدرى گويد : پيغمبر خدا صلى الله عليه و آله فرمود : حافظين و\r\n","description":"","footnote":"","page_name":" 264 ","page_number":264},
  {"content":"\r\nعملكنندگان به قرآن ، مهتران و دانايان اهل بهشتند .\r\n\r\nباب 363 - معنى يك گروه كه رستگارند\r\n1 - عبد الله بن عمر گويد : پيامبر خدا صلى الله عليه و آله فرمود : به زودى بر سر امّت من همان خواهد آمد كه بر سر بنى اسرائيل آمد ، درست همان گونه ، و آنها بر هفتاد و دو ملَّت پراكنده شدند ، و امّت من به زودى هفتاد و سه گروه خواهند شد ، كه يك دسته بر آنان افزوده مىشود و جز يك گروه ايشان همگى در جهنّمند . گويد :\r\nشخصى عرض كرد : يا رسول الله ! آن يك گروه كيانند ؟ فرمود : آن گروهى كه شيوه شان همانست كه امروز من و اصحابم بر آن هستيم .\r\n","description":"","footnote":"","page_name":" 265 ","page_number":265},
  {"content":"\r\n\r\nباب 364 - معنى فرمودهء امام صادق « ع » : به هر كس چهار چيز داده شود ، از چهار چيز بىبهره نيست\r\n1 - ابو الصبّاح گويد : امام صادق عليه السّلام فرمود : شخصى كه چهار چيز به او بخشيده شده از چهار چيز محروم نيست : به آن كس كه سعادت خواندن دعا داده شده ، از پذيرش آن نااميد نگردد ، و به آن كس كه توفيق آمرزش خواهى داده شده از بازگشت به سوى خدا بىنصيب نباشد ، و به آن كس كه توفيق سپاسگزارى از نعمت داده شده ، افزون گشتن نعمت از او جلوگيرى نشده ، و به آن كس كه شكيبائى عطا شده ، از مزد آن بىنصيب نگردد .\r\n\r\nباب 365 - معنى چيزى كه ريشه اش در زمين است و شاخه اش در آسمان\r\n1 - حسن بن محبوب با يك واسطه از امام صادق عليه السّلام روايت نموده : روزى\r\n","description":"","footnote":"","page_name":" 266 ","page_number":266},
  {"content":"\r\nپيامبر خدا صلى الله عليه و آله به اصحاب خود فرمود : آيا شما مىپنداريد هر آنچه از ظروف و لباس و ما يحتاج خانه كه نزد خود داريد ، اگر فراهم آورده و روى هم بريزيد به آسمان مىرسد ؟ عرض كردند : نه ، اى رسول خدا ، فرمود : اگر يكى از شما بعد از نماز واجبش سى بار بگويد :\r\n« سبحان الله ، و الحمد لله ، و لا إله إلَّا الله ، و الله أكبر » پس ريشهء آن « كلمات أربع » در زمين است و شاخه و برگش در آسمان ، و آن كلمات سوختن و غرق شدن و ويرانى ، و سرنگون شدن در چاه و مرگ بد را از شخص باز دارد ، و آنها كردار شايستهء پايدارند كه ثمرهء آن تا أبد باقى خواهد ماند .\r\n\r\nباب 366 - معنى آرايش آن سراى\r\n1 - سعيد بن نضر گويد : امام صادق ( ع ) فرمود : ثروت و پسران آرايش زندگانى دنيايند ( نه مونس قبر و توشهء معاد ) و هشت ركعت نماز پايان شب ، و سه نماز وتر ، آرايش آخرت مىباشد و گاهى خداوند اين دو آرايش دنيا و آخرت را براى مردمى فراهم آورد .\r\n","description":"","footnote":"","page_name":" 267 ","page_number":267},
  {"content":"\r\n\r\nباب 367 - معنى بهره اى از دنيا\r\n1 - موسى بن اسماعيل بن موسى بن جعفر عليهما السّلام گويد : پدرم از پدرش از جدّش امام صادق از پدرش از جدّش از حضرت امير المؤمنين عليهم السّلام روايت نمود كه در تفسير قول خداى عزّ و جلّ * ( وَلا تَنْسَ نَصِيبَكَ مِنَ الدُّنْيا ) * ( و بهرهء خود را از مال دنيا فراموش مكن - قصص 28 : 77 ) فرمود : يعنى فراموش مكن كه از تندرستى ، و توانگرى ، و آسودگى ، و جدائى ، و خوشى و نشاط خود در جهت ( بهتر كردن ) أمر آخرتت استفاده نمايى . ( 1 )\r\n\r\nباب 368 - معنى لكع\r\n1 - حفص بن غياث گويد : امام صادق عليه السّلام از پدرش از نياى بزرگوارش\r\n\r\n","description":"","footnote":"\r\n( 1 ) بايد دانست كه ظاهر آيه قول بنى اسرائيل است خطاب به قارون ، نه دستور خدا به پيغمبر ( ص ) يا مؤمنين و تميم بن بهلول ضعيف و حفص بن غياث سنّى است » ( غ ) .\r\n","page_name":" 268 ","page_number":268},
  {"content":"\r\nعليهم السّلام روايت نمود كه پيامبر خدا صلى الله عليه و آله فرمود : زمانى خواهد آمد كه نزد مردم دنيا ، آدم پست فرومايهء بندهء هواى نفس ، فرزند آدم پست ، خوشبختترين أفراد جهان خواهد بود ، در صورتى كه در واقع بهترين مردم در آن هنگام ، مؤمنى است كه پدر و مادر او نيز با شرافت و با ايمان باشند .\r\n« لكع » بندهء خوار و بخيل و ناكس است و گفته‌اند : « لكع » بمعنى كوچك است و گفته‌اند : بندهء خوار و پست مىباشد و « مؤمن بين كريمين » يعنى در آغوش پدر و مادر مؤمن بزرگوار باشد ، و گفته شده بين ( عمل به ) حج و جهاد باشد . و گفته شده ميان ( پروردن ) دو اسبى باشد كه سوار بر آنها پيكار مىكند .\r\nميان دو شتر باشد كه با آبكشى نمودن با آنها از ( نيازمندى به ) مردم كنار باشد .\r\n\r\nباب 369 - معنى أنواء\r\n1 - محمّد بن حمران گويد : پدرم از امام باقر عليه السّلام روايت نمود كه فرمود :\r\nسه چيز از كردار جاهليّت است : افتخار به دودمان و خويشان ، و بدگوئى و افترا در\r\n","description":"","footnote":"","page_name":" 269 ","page_number":269},
  {"content":"\r\nحسب ، و باران خواستن به « أنواء » ( يعنى از نجوم آسمان ) . محمّد بن هارون زنجانى به سند خود از ابو عبيد به من خبر داد كه وى گفته : شنيدم جمعى از دانشمندان گفته‌اند : « أنواء » 28 ستاره‌اند كه محلّ طلوع آنها در دورهء سال از چهار فصل زمستان و تابستان و بهار و پائيز معروف مىباشد ، در هر سيزده شب يكى در باختر فرو رود و ديگرى در همان لحظه در برابرش در خاور طلوع نمايد ، و هر دو معلوم ، و نامدارند ، و پايان تمامى اين 28 ستاره با پايان و گردش سال يكى است ، و آنگاه با از سر گرفته شدن سال نو ستارهء نخست بر آيد ، و عربها در جاهليّت مىگفتند : چون ستاره اى از آنها غروب كند و ديگرى طلوع نمايد ناگزير باد و بارانى بيايد ، و هر بارانى را وابسته به ستاره اى مىدانستند كه در آن هنگام غروب كرده ، و مىگفتند : باران ماه بنوء « ثريّا » و يا « دبران » و يا سماك « و آنچه بود از اين ستاره‌ها ، مىباشد ، و آنها را جملگى انواء گويند بلفظ جمع ، و مفرد آن » نوء « مىباشد . ناميده شدنش به » نوء « فقط بدان جهت است كه چون به فرو رفتن يكى در مغرب ديگرى در مشرق پديدار ميگردد . و آن از » ناء ، و ينوء نوءا « هست و آن جنبش و روبرو شدن و بمبارزه طلبيدن » نوء «\r\n","description":"","footnote":"","page_name":" 270 ","page_number":270},
  {"content":"\r\nاست پس ستاره به آن ناميده شده و همچنين به هر بپاخيزنده اى كه به سنگينى برخيزد گفته مىشود ، و هر جاندارى كه وقت بر خاستنش كندى مىكند خداوند تبارك و تعالى فرموده * ( لَتَنُوأُ بِالْعُصْبَةِ أُولِي الْقُوَّةِ ) * ( گرانى مىكند ( برداشتن آن ) بگروهى انبوه ) .\r\n\r\nباب 370 - معنى مقدارهاى عمر شترى كه در زكات گرفته مىشود\r\n1 - حريز از زراره و محمّد بن مسلم و أبو بصير و بريد عجلىّ و فضيل نقل كرده كه امام باقر و امام صادق عليهما السّلام فرمودند : در زكات شتر ( دوازده نصاب است يك تا پنج ) در هر پنج شتر يك گوسفند تا به بيست و پنج شتر برسند ( كه پنج پنج افزوده مىشود و بر آنچه ما بين دو نصابند زكات واجب نيست ) .\r\nوقتى به بيست و پنج رسيد بايد يك كره شتر ماده كه يك سالش تمام شده ، و داخل سال دوم گرديده و مادرش صلاحيّت دارد دوباره آبستن شود ، زكات بدهد ، و لازم نيست كه فعلا آبستن باشد . « مخاض » مادر آن كره شتر و اسم جمع « ماخض » است يعنى آبستن .\r\nاز بيست و پنج كه گذشت بعد از آن زكات ندارد تا به سى و پنج شتر برسد ( اين نصاب و دو تاى بعد از آن ده ده افزوده مىشود . چون به سى و پنج\r\n","description":"","footnote":"","page_name":" 271 ","page_number":271},
  {"content":"\r\nرسيد در آن بايد يك ابنة لبون ( شتر بچهء ماده اى كه سنّش بين دو تا سه سال است و مادرش در اين حال صلاحيّت دارد كه اگر بچهء ديگرى پس از آن بچهء اوّل بزايد شير دهد ) بعد چيزى در آن نيست تا به چهل و پنج شتر برسد . چون به چهل و پنج نفر رسيد زكات آن يك حقّه ( شتر ماده ايست كه سنّش بين سه سال تمام تا چهار سال باشد ، چون در اين سن شايستگى باربرى ، يا جفتگيرى با شتر نر را دارد به آن حقّه مىگويند ) بعد زكات در آن نيست تا به شصت شتر برسد ، و چون مالك شصت شتر گرديد بايد يك « جذعه » ( شترى كه چهار سالش تمام شده و داخل سال پنجم گشته باشد - گفته‌اند چون شتر در اين سنّ دندانهاى جلويش را مىاندازد اين نام بر او نهاده شده ) ( از اينجا به بعد 15 ، 15 اضافه مىگردد ) زكات بدهد ، بعد در آن زكات ندارد تا مالك هفتاد و پنج شتر گردد ، آنگاه كه به 75 شتر رسيد ، زكات آن دو شتر بچه بنت لبون مىباشد ، و بعد زكات ندارد تا به نود شتر برسد ، و چون به نود شتر رسيد زكات آن دو شتر حقّه مىباشد كه جفتگيرى نموده باشند ، سپس چيزى در آنها نيست تا به يك صد و بيست شتر برسند ، و چون به يك صد و بيست شتر رسيد در آن دو شتر حقّه اى كه شتر نر را براى جفتگيرى به خود بپذيرند بايد زكات بدهد .\r\nو چون بر صد و بيست يكى افزوده شد پس در هر پنجاه شتر بايد يك شتر « حقّه » و در هر چهل شتر يك شتر « ابنة لبون » بايد زكات بدهد .\r\n","description":"","footnote":"","page_name":" 272 ","page_number":272},
  {"content":"\r\nبعد از آن بايد به مقدار عمرهاى شتران ( كه بيان شد ) رجوع شود ، و بر اندكى بيشتر و كمتر از عدد عقود ( 10 - 20 - 30 - . . . ) ؛ و شترهاى بكارگرفته شده ( مثل باركش يا آب كشى كه اسم بيكارى بر آن صدق نكند ) زكات ندارند و زكات فقطَّ در شترهائى است كه در تمام سال از علف و گياه بيابان كه مالك معيّنى ندارد و بهاى آن را مطالبه نمىكند ، بچرد .\r\nراوى گويد : عرض كردم در شتر بختى ( شتر قديمى گردن درازى كه غير عربى است ) بيابانچر چطور ؟ فرمود : زكات آن هم مانند شتر عربى است . مصنّف اين كتاب گويد : نوشته اى به دستخطَّ سعد بن عبد الله بن ابى خلف رضى الله عنه يافتم كه در آن چنين نگاشته شده بود : و عربها براى هر دورهء عمر شتر نامى نهاده‌اند از لحظه اى كه از مادر زائيده شده تا پايان يك سال را « حوار » نامند ، و چون به سال دوم وارد شد « ابن مخاض » گويند ، چون مادرش مىتواند حامله شود ، و چون به سال سوم رسيد « ابن لبون » ناميده مىشود ، و آن بدين جهت است كه مادرش بچّه آورده و پستانهايش شير دارد .\r\nوقتى وارد سال چهارم شد نرينه اش را « حقّ » و مادينه اش « حقّه » نامند ، زيرا توانايى حامله شدن دارد . و چون وارد سال پنجم شد « جذع » ناميده مىشود و\r\n","description":"","footnote":"","page_name":" 273 ","page_number":273},
  {"content":"\r\nچون به سال ششم در آمد « ثنىّ » ناميده مىشود چون چهار دندان پيشين آن مىافتد ، و چون به سال هفتم در آيد چهار دندان آن كه بين ثنايا و أنياب قرار دارد مىافتد ، و چون وارد سال هشتم گردد ، دندانى كه بعد از رباعيه است بنام « سديس » مىافتد ، و وقتى نه ساله شد ، دندان نيش در آورده ، و بازل ناميده شود ، و چون در سال دهم در آيد « مخلف » ناميده مىشود ، و بعد از اين ديگر نامى ندارد .\r\nو مقدار عمرهائى كه در زكات مقرّر گرديده از « ابن مخاض » شروع و به « جذع » خاتمه يافته است .\r\nشرح : حديث پيش را كه به « حسنة الفضلاء » مشهور است ، در تمامى كتب أربعه نقل كرده‌اند و مرحوم فيض در وافى اين خبر و همچنين خبرى را كه در باب « صدقة البقر » از همين چند راوى هست يك جا آورده ، و در ذيل آن كلام استادش را كه در پاورقى متن عربى همين كتاب آمده نقل كرده ، ولى مرحوم صاحب وسائل پس از نقل آن از كتب أربعه فرموده : « و رواه الصدوق في معانى الأخبار عن أبيه عن حمّاد بن عيسى مثله ، الَّا أنّه قال على ما في بعض النسخ الصحيحة\r\n: فإذا بلغت خمسا و عشرين فإذا زادت واحدة فيها بنت مخاض . . . » .\r\nو خود مرحوم صدوق هم در خصال روايت كرده : « فاذا بلغت خمس و عشرين فخمس شياه ، فإذا زادت واحدة ففيها بنت مخاض . . . »\r\nو در آخر حديث فرموده : « فيسقط الغنم بعد ذلك و يرجع ألى أسنان الإبل »\r\n. بنا بر اين با روايات ديگر اختلافى ندارد ، ولى با آنچه اكنون در اين نسخه موجود است اين تفاوتها ديده مىشود : 1 - بيست و شش شتر را نصاب مستقلَّى قرار نداده ، 2 - در نصابهاى بعدى يك افزوده نشده ، 3 - افزوده شدن يك بر 120 را نصاب ديگرى قرار داده كه هر سه مخالف با نظر مشهور و احاديث ديگرى مىباشد ، و بقول مرحوم صاحب\r\n","description":"","footnote":"","page_name":" 274 ","page_number":274},
  {"content":"\r\nجواهر فقطَّ دو تن از قدما طبق آن عمل كرده‌اند و بس . بدين جهت هر يك از بزرگان بگونه اى در صدد توجيهش بر آمده‌اند ، از جمله شيخ طوسىّ فرموده :\r\nممكن است جملهء « و زادت واحدة » را اراده فرموده ، امّا بخاطر علم به اينكه مخاطب از آن آگاه است صريحا آن را ذكر نفرموده ، و بهتر اين است كه حمل بر تقيّه شود چون عقيدهء عامّهء چنين است ، و لذا در خبر ديگر فرمود : « هذا فرق بيننا و بين النّاس » .\r\nو مرحوم مجلسى هم در ملاذ الأخيار و مرآت العقول نظرياتى از بزرگان و خودش بيان كرده ، پدر بزرگوارش در شرح كتاب من لا يحضره الفقيه فرموده :\r\nجملهء « ثمّ ترجع الإبل على أسنانها » مؤيّد تقيّه بودن آن است ، چون ظاهرش بر آن دلالت دارد كه نصاب از سر گرفته مىشود ، چنان كه مذهب عامّه است ، و اگر چه امكان دارد حمل شود بر اينكه از « جذعه » ببالاتر تجاوز نمىكند بلكه مجددا به « بنت لبون » و « حقّه » بر مىگردد ، و در واقع همين هم اراده شده و لكن بخاطر تقيّه به جمله اى ادا شده كه ذو وجهين است .\r\n\r\nباب 371 - شرح ديه هائى كه بر اثر جراحتهائى كه به سر و صورت وارد مىآيد لازم مىگردد : موضحه ، سمحاق ، باضعه ، مأمومه ، جائفه و منقّله\r\n1 - زراره گويد : امام صادق فرمود : ديه در « موضحه » ( جراحت سر كه به\r\n","description":"","footnote":"","page_name":" 275 ","page_number":275},
  {"content":"\r\nاستخوان رسد ) پنج شتر است ، و چون استخوان شكسته شود 10 شتر ، و « سمحاق » ( بريدن پوست نازك بالاى استخوان سر ) چهار شتر ديه دارد . و در « باضعه » ( شكستگى سر كه از آن خون نيايد ) ديه اش سه شتر ، و در « مأمومه » ( بريدن پوست روى مغز سر ) سى و سه شتر ديه دارد و در « جائفه » ( شكافتن اندرون مغز ) سى و سه [ در بعضى نسخه‌ها سى و چهار 
  ] شتر ديه دارد ، و در « منقّله » ( شكستگى سر كه استخوان آن جابجا شده باشد ) پانزده شتر ديه بايد پرداخت . مصنّف اين كتاب - رضى الله عنه گويد : در نوشته اى بقلم سعد بن عبد الله - رحمه الله - ديدم كه در بارهء « شجاج » ( شكستگى سخت در سر ) و نامهاى آن چنين نگاشته بود : أصمعى گويد : پارگى سرآغاز مىشود از :\r\n1 - « حارصه » و آن شكافته شدن پوست سر است بگونه اى كه خون ضعيفى ظاهر شود ( و غالبا « داميه » ناميده نمىشود ) و از همين باب است گفتهء « حرص القصّار الثوب » ( گازر جامعه را شكافت ) وقتى جامه را بشكافد .\r\n2 - « باضعه » آنست كه گوشت بعد از پوست را پاره كند .\r\n3 - « متلاحمه » ( بهم آمدگى شكستگى ) و آن چيزيست كه گوشت را گرفته و به « سمحاق » نمىرسد .\r\n4 - « سمحاق » ( پوست نازك بالاى استخوان سر ) چيزى است كه ميان آن\r\n","description":"","footnote":"","page_name":" 276 ","page_number":276},
  {"content":"\r\nو استخوان پوستهء نازكى است و آن سمحاق است ، و از همين جهت است كه گفته شده : در آسمان پاره هايى از ابر هست و بر گوسفند پاره هائى از پيه .\r\n5 - « موضحه » شكستگى سر كه سفيدى استخوان را نمودار مىسازد .\r\n6 - « هاشمه » شكستگى و شكاف سر وقتى كه استخوان مىشكند .\r\n7 - « منقّله » شكستگى پوستهء نازك روى استخوان غير گوشت و مقصود از قول نابغهء شاعر همين است كه گويد :\r\n« و يتبعها منه فراش الحواجب » ( و به دنبال او مىرود از آن مرد استخوان ابرو ) .\r\n8 - آمّه و آن پوستى است كه روى مغز سر قرار دارد ، و معنى « عثم » گچ بستن استخوان شكسته است .\r\n\r\nباب 372 - معنى نهر غوطه\r\n1 - ابو موسى اشعرى گويد : پيغمبر خدا صلى الله عليه و آله فرمود : سه تن به بهشت\r\n","description":"","footnote":"","page_name":" 277 ","page_number":277},
  {"content":"\r\nنروند : شخص دائم الخمر ، و آن كس كه همواره به سحر و جادو سرگرم باشد ، و شخصى كه با خويشان خود رابطه اش را قطع نمايد ، و اگر كسى با حالت دائم الخمر از دنيا برود ، پروردگار از « جوى غوطه » در گلويش ريزد ، عرض شد : « جوى غوطه » چيست ؟ فرمود : از فرج زنان ناپاك فاحشه ، جويى روان مىگردد كه بوى گند آن جهنّميان را آزار مىدهد .\r\n\r\nباب 373 - معنى حيّوف ، زنوق ، جوّاض ، جعظرىّ\r\n1 - جابر از امام باقر عليه السّلام روايت نموده : كه پيامبر خدا صلى الله عليه و آله فرمود :\r\nجبرئيل به من خبر داد كه بوى بهشت از مسافتى كه پيمودن آن ، هزار سال طول مىكشد به مشام مىرسد ، ولى اين افراد آن را استشمام نخواهند كرد : عاق والدين ، و كسى كه رابطهء خود را با خويشاوندان خود قطع نمايد ، و پير زناكار ، و متكبّرى كه از روى تكبّر و فخر فروشى آنقدر دامن لباس خود را بلند كند كه به زمين كشيده شود ، و اغواگر و فريبنده ، و نيز منّتگذار ، و « جعظري » ، گويد : عرض\r\n","description":"","footnote":"","page_name":" 278 ","page_number":278},
  {"content":"\r\nكردم : « جعظرى » چيست ؟ فرمود : آن كس كه از دنيا سير نمىشود .\r\nو در حديث ديگر آمده كه اين اشخاص عبارتند از : كفن دزد ، و نامرد زن صفت ، و بىادب خشن ، و شخصى كه از دنيا سير نمىشود .\r\n\r\nباب 374 - معنى صلاة وسطى\r\n1 - ابو بصير گويد : از امام صادق عليه السّلام شنيدم كه فرمود : « صلاة وسطى » نماز ظهر است ، و آن نخستين نمازى است كه خداوند بر پيغمبرش صلى الله عليه و آله نازل فرموده است .\r\n2 - ابو يونس گويد : مشغول نوشتن قرآنى براى عايشه بودم كه گفت :\r\nهر گاه به آيهء نماز رسيدى ننويس تا من آن را بر تو بخوانم ! به آن قسمت كه رسيدم بر من چنين املا نمود : * ( حافِظُوا عَلَى الصَّلَواتِ ، وَالصَّلاةِ الْوُسْطى ) * ( بقره 2 :\r\n","description":"","footnote":"","page_name":" 279 ","page_number":279},
  {"content":"\r\n238 ) « و صلاة العصر » ( محافظت نمائيد بر نمازها و نماز ميانه ) و عايشه « و صلاة العصر » را افزود .\r\n3 - عمرو بن نافع گويد : مشغول نوشتن قرآنى براى حفصه همسر پيغمبر صلى الله عليه و آله بودم ، كه به من گفت : اگر به اين آيه ( نماز ) رسيدى بنويس :\r\n* ( حافِظُوا عَلَى الصَّلَواتِ وَالصَّلاةِ الْوُسْطى ) * بنويس : « و صلاة العصر » .\r\n4 - ابو يونس غلام عايشه همسر پيغمبر صلى الله عليه و آله گويد : عايشه به من دستور داد :\r\nصحفى برايش بنويسم و گفت : هر وقت به اين آيه رسيدى چنين بنويس « حافظوا على الصّلوات ، و الصّلاة الوسطى و صلاة العصر و قوموا لله قانتين » سپس عايشه گفت : به خدا سوگند آن را از پيامبر خدا ( ص ) شنيدم .\r\nشرح : « اين دو حديث در الموطأ : مالك بن انس جلد 1 صفحهء 138 و صفحهء 139 تحت رقم 25 و 26 آورده شده است » .\r\n","description":"","footnote":"","page_name":" 280 ","page_number":280},
  {"content":"\r\nمصنّف اين كتاب گويد : اين اخبار براى ما حجّتى است ، عليه مخالفين عقيدهء ما و « نماز وسطى » نماز ظهر مىباشد .\r\n5 - زرارة بن أعين گويد : از او - يعنى امام باقر عليه السّلام - در بارهء نمازهائى كه خدا واجب كرده پرسيدم ، فرمود : در شب و روز پنج نماز است ، گفتم : آيا خداوند متعال در قرآنش آنها را نام برده و بيان داشته است ؟ فرمود : آرى ، خداى تعالى به پيغمبر خود فرموده : * ( أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ ) * ( بپاى دار نماز را در وقت ظهر تا تاريكى شب - اسراى 17 : 78 ) .\r\n« دلوك » ( زوال و ميل ) آفتاب است ( زوال آفتاب به آنست كه سايهء شاخصى كه در زمين فرو مىكنند در بعضى از شهرها ، در فصولى ، بكلَّى از بين مىرود و سپس ايجاد مىشود و در بعضى شهرها به آخرين درجهء كوتاهى مىرسد و بعد شروع به بلند شدن مىنمايد ) .\r\nپس در بين زوال آفتاب تا نيمهء تاريكى شب چهار نماز مىباشد كه خدا آنها را نام برده و بيان نموده ، و وقت آنها را معيّن داشته و « غسق » شب ، نيمهء آن است ، سپس فرمود : * ( وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً ) * پس اين نمازها\r\n","description":"","footnote":"","page_name":" 281 ","page_number":281},
  {"content":"\r\nپنج تا است و خداوند تبارك و تعالى در مورد آن فرموده : * ( وَأَقِمِ الصَّلاةَ طَرَفَيِ النَّهارِ ) * و دو طرف آن نماز مغرب و صبح است * ( وَزُلَفاً مِنَ اللَّيْلِ ) * و آن دومين نمازى است كه در شب خوانده مىشود ، و خداى عزّ و جلّ فرموده : * ( حافِظُوا عَلَى الصَّلَواتِ وَالصَّلاةِ الْوُسْطى ) * و آن نماز ظهر و نخستين نمازى است كه پيغمبر خدا صلى الله عليه و آله بجاى آورد و آن ميان دو نماز روزانه واقع شده ، يعنى نماز صبح و نماز عصر ، و آيهء * ( وَقُومُوا لِلَّه قانِتِينَ ) * ( و به اطاعت خدا قيام كنيد - بقره 2 : 238 ) در بارهء نماز ميانه است .\r\n\r\nباب 375 - معنى تحيّت مسجد ، و معنى صلاة و آنچه مربوط به آنست از تمام حديث\r\n1 - عبيد بن عمير ليثىّ گويد : أبو ذرّ - رحمة الله عليه - گفت : روزى پيامبر\r\n","description":"","footnote":"","page_name":" 282 ","page_number":282},
  {"content":"\r\nخدا صلى الله عليه و آله در مسجد تنها نشسته بود كه به محضرش شرفياب شدم و چون خلوت بود ، فرصت را غنيمت شمردم ، به من فرمود : اى ابو ذرّ حتما مسجد را حقّ تحيّتى است ، عرض كردم : و آن چه باشد ؟ فرمود : دو ركعت نماز بجا آورى ( آن دو ركعت نماز را بجا آوردم ) آنگاه رو به سوى آن حضرت كردم و عرضه داشتم : اى پيامبر خدا مرا به خواندن نماز فرمان دادى ، نماز چيست ؟ فرمود : بهترين برنامهء دينى است ، هر كس كه بخواهد اندك بجاى آورد ( فقطَّ نمازهاى واجب را بخواند ) ، و هر كس كه مايل باشد بسيار بجا آورد ( نافله‌ها را هم بجا آورد ) گفتم : يا رسول الله چه كارى نزد خدا محبوبتر است ؟ فرمود : ايمان به خدا و پيكار در راه او .\r\nپرسيدم : كداميك از مؤمنين ايمانش كاملتر مىباشد ؟ فرمود : آن كس كه خوى او از همه نيكوتر باشد .\r\nگفتم : چه كسى از مؤمنان با فضيلتتر است ؟ فرمود : آن كس كه مسلمانان از زبان و دستش آسوده باشند . عرض كردم : كدام لحظات شب بهتر است ؟\r\nفرمود : دل شب تار ( قسمت آخر آن ) . گفتم : كدامين نماز برتر است ؟ فرمود :\r\nنمازى كه قنوتش طولانى باشد . گفتم : فضيلت چه خيراتى بيشتر است ؟ فرمود :\r\nصدقه اى كه پنهانى و در حال تنگدستى ، به بينوائى داده شود ، پرسيدم : روزه\r\n","description":"","footnote":"","page_name":" 283 ","page_number":283},
  {"content":"\r\nچيست ؟ فرمود : عملى است واجب كه اگر بدرستى ادا شود ، در پيشگاه خداوند پاداش چند برابر و فراوان دارد . عرض كردم : ( جهت آزادكردن ) كدام برده نيكوتر است ؟ فرمود : آن برده اى كه بهايش بيشتر ، و نزد صاحبش باارزشتر است . گفتم : كدام جهادگر مقامش والاتر مىباشد ؟ فرمود : شخصى كه دست و پاى اسبش بريده شود ، و او با آنكه مركبش از پاى درآمده ( پياده ) تا آخرين قطرهء خونش بجنگد تا شهيد گردد .\r\nعرضه داشتم : كداميك از آيه هائى كه خداوند بر تو نازل فرموده بزرگتر است ؟ فرمود : « آية الكرسىّ » . آنگاه فرمود : اى أبا ذر ، نباشد هفت آسمان در برابر كرسى ، مگر مانند حلقه اى كه در بيابانى افتاده باشد و گسترش عرش نسبت به كرسى مانند وسعت و برترى آن بيابان است بر آن حلقه .\r\nعرض كردم : اى پيامبر خدا ! پيغمبران چند تن بوده‌اند ؟ فرمود : يك صد و بيست و چهار هزار ( تن ) . گفتم : پيامبران مرسل چند تن بودند ؟ فرمود : سيصد و سيزده تن ، عدهء بسيارى .\r\nگفتم : نخستين پيغمبر كه بود ؟ فرمود : حضرت آدم عليه السّلام پرسيدم : آيا او از پيامبران مرسل بود ؟ فرمود : بلى ، خدا به قدرت خود او را آفريد و از روح خود\r\n","description":"","footnote":"","page_name":" 284 ","page_number":284},
  {"content":"\r\nدر پيكرش دميد . آنگاه فرمود : اى أبا ذرّ چهارتن از پيغمبران سريانى بودند : آدم ، شيث ، اخنوخ - كه ادريس باشد و او نخستين كسى است كه با قلم نگاشت - و نوح ، چهار تن از ايشان عرب بودند : هود و صالح ، شعيب و پيامبر تو محمّد ، و نخستين پيغمبر از بنى اسرائيل موسى و آخرين آنان عيسى بود ، ششصد تن از پيغمبران از بنى اسرائيل بودند . عرضه داشتم : خداوند چند كتاب فرو فرستاد ؟ فرمود : يك صد و چهار كتاب : پنجاه صحيفه بر شيث ، و سى صحيفه بر ادريس ، و بيست صحيفه بر ابراهيم ، و تورات و انجيل و زبور و فرقان را هم نازل فرمود : گفتم : يا رسول الله صحف ابراهيم در چه موضوعى بود ؟ فرمود : تمامى آنها مثل و پند و اندرز بوده ، و اين مضمون يكى از آنها است : اى فرمانرواى مست از بادهء غرور ، كه مردم گرفتار تو ، و تو ، به آزمايش به مردم مبتلائى ، من تو را بر نيانگيخته‌ام كه پول و ذخاير دنيا را روى هم انباشته سازى ، بلكه از آن جهت فرستادم تا بجاى من به درخواست مظلومان پاسخ گوئى و نگذارى ستمديده اى به درگاه من بنالد ( همچنان كه ) من دعاى ستمديده را بر نمىگردانم ، اگر چه از كافرى باشد .\r\n","description":"","footnote":"","page_name":" 285 ","page_number":285},
  {"content":"\r\nبر خردمندى كه عقل او اسير هواى نفسش نشده ، لازم است اوقات خود را سه قسمت كند : قسمتى را براى راز و نياز با ايزد متعال ، و قسمت ديگر را براى حساب كشيدن از خود ، يعنى در بارهء آنچه پيش از اين انجام داده يا پس از اين انجام خواهد داد ، از خود پرسش نمايد ، و بخشى را نيز ، به قدرت نمائى پروردگار در آفريدگانش و به آنچه با او كرده است ، انديشه نمايد ، و لحظه اى هم خلوت كند تا بدان چه از حلال نيازمند است بهره جويد ، كه اين وقت كمك اوقات ديگر است ، و دل را خرّم و آسوده مىسازد ، و به او آمادگى مىدهد . شخص عاقل بايد به اوضاع زمان خود بينا و آگاه باشد ، و آبرو و موقعيّت خود را در نظر بگيرد ، و سزاوار شأن خود اقدام نمايد ، و زبان خود را نگهدارد چون هر كس كه سخن خويش را نتيجهء كردار خود بداند ، گفتارش نسبت به عملش اندك شود ، مگر در آنچه به وى كمك مىنمايد و برايش سودمند است و بر خردمند لازم است جوياى سه چيز باشد : يا اصلاح نابسامانيهاى زندگانى ، يا توشه اندوزى جهت روز معاد ، يا لذّتجوئى و كاميابيى كه از غير حرام باشد . عرض كردم : « صحف » موسى چه بود ؟ فرمود : تمامى آن به زبان عبرانى ، و عبرت انگيز بود و جملاتى از آن چنين مىباشد : در شگفتم از كسى كه يقين به\r\n","description":"","footnote":"","page_name":" 286 ","page_number":286},
  {"content":"\r\nمرگ دارد ، چگونه شادمانى مىكند ! و از كسى كه يقين به جهنّم دارد ، چگونه مىخندد ! و از آن كس كه دنيا و بازيهاى آن را با اهلش مىبيند ، چگونه به آن اعتماد مىكند ؟ و از آن كس كه به سرنوشت عقيده دارد ، چرا تلاش بىمورد مىكند ، و از شخصى كه عقيده به حساب قيامت دارد ، چرا براى سراى جاويدان تلاش نمىكند ؟\r\nعرض كردم : يا رسول الله در آيه‌هاى قرآنى كه به شما نازل گرديده ، از آنچه در صحف ابراهيم و موسى بوده چيزى در دسترس ما هست ؟ فرمود : اى ابا ذرّ آيات سورهء أعلى ( 87 ) را بخوان كه مىفرمايد : * ( قَدْ أَفْلَحَ مَنْ تَزَكَّى وَذَكَرَ اسْمَ رَبِّه فَصَلَّى بَلْ تُؤْثِرُونَ الْحَياةَ الدُّنْيا ، وَالآخِرَةُ خَيْرٌ وَأَبْقى ، إِنَّ هذا لَفِي الصُّحُفِ الأُولى ، صُحُفِ إِبْراهِيمَ وَمُوسى ) * ( هر آينه رستگار گشت كسى كه تزكيهء نفس كرد و آن كس كه پروردگار خود را به ياد آورد ، پس نماز گزارد ، چنين است كه شما آدميان زندگانى دنيا را برگزيديد با آنكه سراى آخرت بهتر و پاينده تر است ، مسلَّما اين سخن در نامه‌هاى نخستين و صحيفه‌هاى پيشينيان است ، صحيفه‌هاى ابراهيم و موسى - اعلى 87 : 15 تا آخر سوره ) . عرض كردم : اى رسول خدا مرا پندى دهيد ! فرمود : سفارش مىكنم تو را به پروا داشتن از خدا كه سر آمد تمامى كارهايت باشد ، عرضه داشتم : بيشتر\r\n","description":"","footnote":"","page_name":" 287 ","page_number":287},
  {"content":"\r\nبفرمائيد ! فرمود : بر تو باد به خواندن قرآن ، و بسيار ياد خدا بودن ، كه در آسمان ياد تو را زنده ميدارد و در زمين روشنى بخش تو مىباشد . گفتم : باز هم بفرمائيد ! فرمود : شايسته است ، بيشتر خاموش باشى كه آن ، شيطان را از تو دور مىسازد و تو را در أمر دينت يارى مىدهد .\r\nعرض كردم : بيش از اين بفرمائيد ! فرمود : پرهيز از خندهء زياد ، زيرا دل را مىميراند ، گفتم : باز هم بفرمائيد ! فرمود : بر تو است دوستى با بينوايان و همنشينى با آنان . باز هم تقاضا كردم ادامه دهد ، فرمود : حقّ را بگوى گر چه تلخ باشد .\r\nعرض كردم : بيشتر بفرما ! فرمود : در كارى كه براى خدا انجام مىدهى از ملامت و سرزنش ديگران هراسى نداشته باش .\r\nعرض كردم : بيشتر بفرما ! فرمود : به خود سرگرم باش تا آنچه از خود دانستى تو را از عيبجوئى مردم باز دارد ، و همچنين آنچه مانند آن از خودت سر مىزند بر آنان خرده مگير ! فرمود : اين عيب براى مرد بس ، كه يكى از اين صفات ناپسند در او باشد ، عيوب ديگران را بشناسد ، و همان عيب در خودش باشد در حالى كه آن را براى مردم شرم آور ميدارد ، و همدم خود را بيهوده آزار دهد . آنگاه فرمود : اى أبو ذرّ\r\n","description":"","footnote":"","page_name":" 288 ","page_number":288},
  {"content":"\r\nهيچ خردى مانند دورانديشى در كارها نيست ، و هيچ پارسائيى همچون خويشتندارى ( از حرام ) نيست ، و هيچ مقام و شرفى چون نيكخوئى نيست .\r\n\r\nباب 376 - معنى قاع قرقر ، و شجاع اقرع\r\n1 - حريز گويد : امام صادق عليه السّلام فرمود : هيچ دارندهء طلا و نقره اى نيست كه زكات مالش را ندهد ، مگر اينكه خداوند ، او را روز قيامت در « قاع قرقر » بازداشت كند و همان مبلغ را به صورت اژدهائى از آتش كه بر اثر زهر زياد ، موى سرش ريخته شده در مىآورد ، و به او حمله ور شود در حالى كه او از آن مىگريزد ، و هنگامى كه مىبيند ديگر نمىتواند از چنگش رهائى يابد ، تسليم آن مىگردد ، پس اژدها او را با تيزى دندان خود درهم مىشكند و مىجود ، چنان كه او ترب را به كنار دندان گاز مىزد و مىخورد ، سپس طوقى برگردن او خواهد شد و همچنان بدنش را خواهد گزيد ، و اين است قول خداوند عزّ و جلّ : * ( سَيُطَوَّقُونَ ما بَخِلُوا بِه يَوْمَ الْقِيامَةِ ) * ( به زودى در قيامت ، آنچه كه در باره اش بخل ورزيده‌اند بگردنشان طوقى خواهد بود - آل عمران 3 : 180 ) و هيچ دارندهء شتر يا گاو ، و يا گوسفندى\r\n","description":"","footnote":"","page_name":" 289 ","page_number":289},
  {"content":"\r\nنيست كه زكات ندهد ، مگر اين كه خداوند ، او را در قيامت بر سرزمين پست و هموار نگهدارد ، كه هر سم دارى از رويش بگذرد ، و هر نيش دار زهر آلوده اى نيشش زند ، و هيچ دارندهء درخت خرما يا مويى يا صاحب زراعتى نيست كه از دادن زكات خوددارى ورزد ، جز آنكه خداوند گوشهء زمين آن را تا زمين هفتم بر او طوقى سازد ، و تا روز قيامت در چنين وضعى باقى بماند . أصمعى گويد : « قاع » مكانى است هموار كه بلندى و پستى ندارد ، أبو عبيد گفته : و همچنين « قيعه » است ، كه خداوند تبارك و تعالى فرموده : * ( كَسَرابٍ بِقِيعَةٍ ) * ( چون سرابى است در زمين هموارى - نور 24 : 39 ) و « قاع » جمع آن است ، خداوند عزّ و جلّ فرموده : * ( فَيَذَرُها قاعاً صَفْصَفاً ) * ( آنگاه پستى و بلنديهاى زمين را چنان هموار گرداند - طه 20 : 106 ) و « قرقر » نيز به معنى هموار است ، و گفته شده : « بقاع قفر » بيابان بىآب و علف است ، و روايت مىشود : « بقاع قرق » بيابان هموار است ، كه هم معنى با « قرقر » مىباشد ، شاعر گفته :\r\nگويا دستهاى آن زنها در سرزمين هموار است ، دستهاى دوشيزگان كه برگ بر گل گيرند « و الشّجاع الأقرع » ( شرح : گويا تفسير اين دو لفظ از قلم افتاده و ما معنى آن را در ترجمهء متن آورديم ) .\r\n","description":"","footnote":"","page_name":" 290 ","page_number":290},
  {"content":"\r\n\r\nباب 377 - معنى عرق و لابتين\r\n1 - عبد المؤمن بن قاسم انصارى گويد : امام باقر عليه السّلام بر ايمان بازگو نمود :\r\nكه مردى خدمت پيغمبر صلى الله عليه و آله آمد : در حالى كه مىگفت : هلاك شدم ! هلاك شدم ! حضرت به او فرمود : چه چيز تو را هلاك ساخته ؟ گفت : در ماه رمضان با همسرم همبستر شدم ( جماع كردم ) در حالى كه روزه دار بودم ، پيغمبر فرمود : جهت كفّارهء آن برده اى را آزاد كن ! گفت : ندارم . فرمود : پس دو ماه پياپى روزه بگير ! گفت : توانش را ندارم . فرمود : پس به شصت بينوا خيرات بده ! گفت : چيزى ندارم .\r\nامام فرمود : در آن هنگام زنبيلى بافته از برگ خرما - يا حصير بافته اى قبل از آنكه به صورت زنبيل در آيد - كه پانزده صاع خرما در آن بود ، براى پيغمبر صلى الله عليه و آله آوردند ، و پيغمبر صلى الله عليه و آله به او فرمود : آن را بگير ، و در راه خدا خيرات كن . مرد گفت : به حق آن كس كه تو را به پيامبرى بر انگيخته سوگند ، بر روى زمين سنگلاخ مدينه خانواده اى نيازمندتر از ما به آن نيست ! آنگاه حضرت فرمود : آن را بگير و\r\n","description":"","footnote":"","page_name":" 291 ","page_number":291},
  {"content":"\r\nتو و خانواده ات بخوريد كه آن برايت كفاره خواهد بود .\r\nجابر جعفى نيز همانند آن را از امام باقر عليه السّلام روايت نموده است . أصمعى گويد : اصل « عرق » بورياى بافته شده از برگ درخت خرما است پيش از آنكه به صورت سبد در آيد ، و « زنبيل » ( أنبان ) به همان مناسبت عرق ناميده شده ، و به آن « عرقه » نيز گفته مىشود ، و همچنين هر چيز هموار مانند پرنده بىآنكه در هوا بال زند روان باشد ، را « عرقه » گويند .\r\n2 - حسن صيقل گويد : امام صادق عليه السّلام فرمود : نزد زياد بن عبيد الله ( حاكم مدينه ) و ربيعة الرّأى ( فقيه مدينه ) بودم ، زياد به او روى نموده و گفت : اى ربيعه پيغمبر خدا صلى الله عليه و آله چه اندازه از سرزمين مدينه را حرم قرار داد ؟\r\nدر پاسخش گفت : به عرض و طول يك بريد در يك بريد ( دو فرسخ مسافت يا دوازده ميل ، دو منزل مسافت ، مقدار مسافتى كه پيك طىّ مىكند ) حضرت فرمود : من به ربيعه گفتم : در زمان پيامبر خدا صلى الله عليه و آله بريد ( نامه رسان ) بود ، خاموش ماند و پاسخم را نداد . امام فرمود : آنگاه زياد به من روى كرده گفت :\r\nاى أبا عبد الله نظر شما چيست ؟ گفتم : پيامبر خدا صلى الله عليه و آله از مدينه جهت شكار\r\n","description":"","footnote":"","page_name":" 292 ","page_number":292},
  {"content":"\r\nكردن « ما بين دولابهء » آن را قدغن فرمود ، پرسيد : « دو لابهء » آن كجا است ؟ گفتم :\r\nآن مقدار از زمينهاى سنگلاخ تفتيده كه آن را فرا گرفته ( آن دو سنگستان است كه از شرق و غرب ، شهر مدينه را احاطه كرده و راه ورود به مدينه از آن دو جا است ؛ يكى بنام حرّهء واقم در جانب شرقى مدينه كه تا مسجد النّبى يك ميل فاصله دارد ، و ديگرى بنام حرّه ليلى مىباشد ، كه آن را حرّه و برة نيز گويند ) و از من پرسيد : از چه مسافتى بريدن درختانش را قدغن ساخته ؟ گفتم : از كوه « عير » تا كوه « و عير » . صفوان گويد : ابن مسكان گفت : من نزد حسن بن صقيل ( راوى خبر ) نشسته بودم كه شخصى از وى پرسيد : دو لابهء مدينه كجاست ؟ پاسخ داد : از « صورين » ( دو نخلستان است ) تا « ثنيّة » ( الوداع كه جايى است مشرف بر مدينه و مكان مرتفع و كوهستانى است و چون گردنهء صعب العبور مىباشد ) .\r\n3 - ابو بصير گويد : امام صادق عليه السّلام فرمود : پيامبر خدا صلى الله عليه و آله حرام فرموده است : از مدينه از كوه « ذباب » تا « حرّهء واقم » و وادى و درّهء « عريض » و « نقب » راهى كوهستانى از سمت مكَّه را ( اين حدود از مدينه را حرام دانسته است ) .\r\nو ابن مسكان در خبر خود گفته : و در خبر ديگر آمده كه از دو نخلستان\r\n","description":"","footnote":"","page_name":" 293 ","page_number":293},
  {"content":"\r\nشروع مىشود و تا « ثنيّه » امتداد دارد .\r\n4 - معاويه بن عمّار گويد : از امام صادق عليه السّلام شنيدم كه مىفرمود : ما بين « دولابهء » مدينه ، از دامنهء كوه ( عائر ) تا دامنهء كوه ( و عير ) حرم است . عرض كردم : پرنده اش مانند پرندهء مكَّه است ؟ فرمود : نه ، و أمّا درختش بريده نمىشود و روايت شده در مدينه آنچه از بين دو « حرّه واقم » و « حرّه ليلى » شكار شود ، حرام است .\r\n\r\nباب 378 - معنى « تفث » دور كردن چرك و آلودگى بدن\r\n1 - محمّد بن مسلم گويد : امام باقر عليه السّلام در تفسير فرمودهء خداى عزّ و جلّ * ( ثُمَّ لْيَقْضُوا تَفَثَهُمْ ) * ( آنگاه حاجيان بايد آلودگىها را از خود دور كنند - حج 22 : 29 ) فرمود : منظور كوتاه و ساده كردن لب بالا از موى ، و گرفتن ناخن است .\r\n2 - ابن سنان گويد : به امام صادق عليه السّلام گفتم : « تفث » در آيهء شريفهء * ( ثُمَّ\r\n","description":"","footnote":"","page_name":" 294 ","page_number":294},
  {"content":"\r\nلْيَقْضُوا تَفَثَهُمْ ) * چيست ؟ فرمود : تراشيدن موى سر و آنچه در پوست آدمى است .\r\n3 - حمران گويد : امام باقر عليه السّلام در مورد قول خداى عزّ و جلّ * ( ثُمَّ لْيَقْضُوا تَفَثَهُمْ ) * فرمود : بوى خوش به كار نبردن مرد است و هنگامى كه مراسم حج به پايان رسيد ، بوى خوش برايش حلال مىشود .\r\n4 - بزنطى گويد : امام رضا عليه السّلام در تفسير قول خداوند عزّ و جلّ * ( ثُمَّ لْيَقْضُوا تَفَثَهُمْ وَلْيُوفُوا نُذُورَهُمْ ) * ( بايد حجاج آلودگيها را از خود دور كنند ، و نذرهاى خود را ادا نمايند - حج 22 : 29 ) فرمود : « تفث » گرفتن ناخنها ( ى كثيف ) و دور كردن هر چركى از بدن ، و دور شدن احرام است از او .\r\n5 - أبو بصير گويد : از امام صادق عليه السّلام در بارهء معنى قول خداى عزّ و جلّ * ( ثُمَّ لْيَقْضُوا تَفَثَهُمْ ) * پرسيدم ، فرمود : آنچه سر زده باشد از مرد در حال احرامش ،\r\n","description":"","footnote":"","page_name":" 295 ","page_number":295},
  {"content":"\r\nپس چون داخل مكَّه شد طواف كند ، و به سخن خوبى تكلَّم نمايد چون آن كفّاره است براى آنچه از وى سر زده است .\r\n6 - عمر بن حنظله گويد : از امام صادق عليه السّلام معنى « تفث » را پرسيدم ، فرمود : آن روغن مالى نكردن موى سر مىباشد تا خشك گردد .\r\n7 - حلبى گويد از امام صادق عليه السّلام پرسيدم : « تفث » چيست ؟ فرمود :\r\nتراشيدن موى سر و تمامي موهايى كه در پوست بدن انسان مىباشند .\r\n8 - معاوية بن عمّار گويد : امام صادق عليه السّلام در تفسير قول خداى عزّ و جلّ * ( ثُمَّ لْيَقْضُوا تَفَثَهُمْ ) * فرمود : آن عدم استعمال بوى خوش و نزدن روغن به موى سر است كه خشك شده و ژوليده گردد .\r\nفرمود : از جمله « تفث » آنست كه اگر در حال احرامت سخن زشتى گفته باشى ، چون وارد مكَّه شدى و گرد كعبه طواف نمودى ، سخن خوب و صواب\r\n","description":"","footnote":"","page_name":" 296 ","page_number":296},
  {"content":"\r\nگوئى كفّارهء آن خواهد بود .\r\n9 - ابراهيم بن مهزم با يك واسطه از امام صادق عليه السّلام روايت نموده كه فرمود : وقتى وارد مكَّه شدى ، يك درهم خرما بخر و آن را تصدّق بده ، براى آنچه در حال احرامت براى عمره ، از تو سر زده ، و هنگامى كه از حجّ خود نيز فارغ شدى نيز يك درهم خرما بخر و آن را خيرات كن ، و چون وارد مدينه شدى نيز همان كار را انجام بده .\r\n10 - ذريح محاربىّ گويد : به امام صادق عليه السّلام عرض كردم : خداوند در كتابش مرا به كارى مأمور ساخته ، دوست دارم آن را بدانم ، فرمود : آن چيست ؟\r\nگفتم : قول خداوند * ( ثُمَّ لْيَقْضُوا تَفَثَهُمْ وَلْيُوفُوا نُذُورَهُمْ ) * فرمود : منظور از * ( لْيَقْضُوا تَفَثَهُمْ ) * ( پاك نمودن خود به ) ديدار امام است ، و منظور از * ( وَلْيُوفُوا نُذُورَهُمْ ) * مناسك حجّ مىباشد . ( 1 )\r\n\r\n","description":"","footnote":"\r\n( 1 ) اين خبر مربوط به تأويل و باطن آيه است بدليل خبر بعد » ( غ )\r\n","page_name":" 297 ","page_number":297},
  {"content":"\r\nعبد الله بن سنان گويد : خدمت امام صادق عليه السّلام رسيدم ، و عرضه داشتم :\r\nخداوند مرا فدايت گرداند ! فرمايش خداى عزّ و جلّ * ( ثُمَّ لْيَقْضُوا تَفَثَهُمْ ، وَلْيُوفُوا نُذُورَهُمْ ) * ( يعنى چه ) ؟ فرمود : كوتاه كردن موى اطراف لب بالا ، و گرفتن ناخن و آنچه مانند آن است . گويد : گفتم : فدايت گردم ذريح محاربىّ از تو برايم نقل كرد :\r\nكه فرموده اى : * ( ثُمَّ لْيَقْضُوا تَفَثَهُمْ ) * ديدار امام است و * ( وَلْيُوفُوا نُذُورَهُمْ ) * اين مناسك مىباشد ! فرمود : ذريح ، راست گفته و تو هم درست گفتى . قطعا براى قرآن ، هم ظاهرى است و هم باطنى ، و كيست كه بتواند مانند ذريح برداشت دقيق و درست از آيات داشته باشد و باطن آن را هم بفهمد .\r\n\r\nباب 379 - معنى « جهد البلاء » سختى بلا چنان كه مرگ را بر زندگى برگزيند\r\n1 - سكونىّ گويد : امام صادق عليه السّلام از پدرش از نياى بزرگوار خود روايت نمود : كه پيامبر خدا صلى الله عليه و آله فرمود : سختترين گرفتاريهايى كه براى آدمى از مرگ دشوارتر مىباشد ، سه چيز است : يكى اين كه شخص را آورده و گردنش را دست بسته مىزنند تا بميرد ، و اسير تا هنگامى كه در بند دشمن گرفتار است ، و\r\n","description":"","footnote":"","page_name":" 298 ","page_number":298},
  {"content":"\r\nمرديكه مردى را بر روى شكم همسر خود ببيند .\r\n\r\nباب 380 - معنى « مخادعه » فريفتن خدا\r\n1 - مسعدة بن زياد از امام صادق عليه السّلام از پدر بزرگوارش عليهما السّلام روايت نموده كه فرمود : از پيغمبر خدا صلى الله عليه و آله پرسيده شد : فرداى قيامت نجات در چيست ؟ فرمود : مسلَّما نجات در اين است كه خدا را نفريبى تا او نيز تو را نفريبد ، چون هر كس كه در صدد مكر و فريب خدا بر آيد ، خداوند به او مكرى رساند ، و رشتهء ايمان را از او جدا كند ، و نفسش او را مىفريبد ، اگر بفهمد . به آن حضرت عرض شد : چگونه خداوند او را فريب مىدهد ؟ فرمود : فرمان خدا را انجام مىدهد ، و با آن عمل ، ديگرى را جز خدا در نظر دارد ، بنا بر اين از رياكارى و جلب توجّه ديگران بپرهيزيد ! زيرا آن شرك به خداى عزّ و جلّ مىباشد . همانا روز قيامت شخص رياكار ( ظاهر ساز ) به چهار نام خوانده مىشود : اى كافر ، اى فريبنده ، اى بىوفاى عهد شكن ، اى زيانكار ! كردارت باطل و هدر رفت و مزدت فاسد و ناچيز شد ، امروز نصيبى از خير برايت نيست ، پس از همان كس كه عملت\r\n","description":"","footnote":"","page_name":" 299 ","page_number":299},
  {"content":"\r\nرا براى خوش آمدش انجام داده اى مزدت را بخواه !\r\n\r\nباب 381 - معنى « هاويه » دوزخ\r\n1 - سهل حلوانىّ گويد : امام صادق عليه السّلام فرمود : هنگامى كه حضرت عيسى صلى الله عليه و آله در سفر خود به سياحت پرداخته بود ، به روستائى رسيد ، ديد مردم آنجا همه مرده‌اند و كالبدهاى بيجانشان در ميان راه و خانه‌ها افتاده است ، امام فرمود : وقتى كه عيسى اين منظره را نگريست ، گفت : بىترديد مرگ آنان طبيعى نبوده بلكه به سبب خشم خدا است ، و اگر چنان نبود يك ديگر را به خاك مىسپردند ، فرمود :\r\nهمراهيان عيسى گفتند : دوست داريم ماجراى آنان را بفهميم ؟ و به آن حضرت گفته شد : اى روح خدا آنان را صدا بزن ! پس عيسى صدا زد : اى مردمان شهر ! امام فرمود : يكى از مردگان در پاسخش گفت : بلى ، اى روح الله . فرمود : حال و داستان شما چه بوده است ؟ گفتند : در تندرستى و رفاه صبح كرديم ، و شب را در « هاويه » بسر برديم . گويد : فرمود : « هاويه » چيست ؟ پاسخ داد : دريائى از آتش ، كه كوههائى از آتش در آن است . فرمود : و چه چيز شما را به چنين روز سياهى\r\n","description":"","footnote":"","page_name":" 300 ","page_number":300},
  {"content":"\r\nنشانده كه مىبينم ؟ گفت : دنيا دوستى و سر تسليم فرود آوردن در برابر ظالمين .\r\nفرمود : دوستيتان بر دنيا به چه اندازه رسيده بود ؟ پاسخ داد : همچون دوست داشتن كودك مادرش را ، كه هر وقت به او روى آورد خرسند گردد ، و چون پشت نمايد اندوهگين شود . فرمود : فرمانبريتان از ظالمين به چه اندازه رسيده بود ؟\r\nگفت : هر وقت آنها دستورى براى ما صادر مىنمودند ، فرمانبرشان بوديم ، فرمود :\r\nچگونه از ميان ايشان تو پاسخ مرا دادى ؟ گفت : آنها به دهان بند آتشين لگام زده شده‌اند ، و فرشتگان خشن سخت گير برايشان گماشته شده‌اند ، و من گر چه در ميان ايشان بودم ، ولى با كردارشان موافق نبودم ، چون عذاب به ايشان رسيد ، من هم با ايشان به عذاب گرفتار شدم ، پس من به موئى بر كنار جهنّم آويزانم و ترس دارم كه در جهنّم بيفتم . امام فرمود : پس حضرت عيسى به همراهان خود فرمود :\r\nخوابيدن در آشغالدانى و خوردن نان جو بهتر است ، در صورتى كه دين سالم بماند .\r\n\r\nباب 382 - معنى مغبون\r\n1 - محمّد ديلمىّ به نقل از پدرش گويد : امام صادق عليه السّلام فرمود : عبادت در\r\n","description":"","footnote":"","page_name":" 301 ","page_number":301},
  {"content":"\r\nشب را از دست مده ، زيرا زيان رسيده شخصى است كه در برخاستن ( از خواب ) شب براى عبادت ، سستى ورزد .\r\n2 - محمّد بن يحيى عطَّار از محمّد بن احمد اشعرى به اسناد خود كه در جامعش ذكر نموده است و تا امام صادق عليه السّلام مىرساند ، از آن حضرت روايت نموده كه فرمود : زيان ديده شخصى است كه لحظات عمر خود را به فراموشى و سستى گذراند .\r\n3 - هشام بن سالم گويد : امام صادق عليه السّلام فرمود : هر كس كه ( كردار نيك ) دو روزش برابر باشد مغبون گشته است ، و كسى كه پايان دو روزش بهترين لحظات آن دو روزش باشد همه آرزوى او را كشند و بر او رشك برند ، شخص كه آخر دو روزش بدترين اوقات آن دو روز باشد ، از نيكى و رحمت خدا دور شده است .\r\nو آن كس كه بهتر شدنى در خود نبيند ، پس او رو به كاهش نهاده ، و كسى كه رو به كاهش باشد ، مرگ برايش از زندگانى بهتر است .\r\n","description":"","footnote":"","page_name":" 302 ","page_number":302},
  {"content":"\r\n\r\nباب 383 - معنى « كفات » در برگيرنده و جمع و قبضكننده\r\n1 - حمّاد بن عيسى گويد : حضرت صادق عليه السّلام به مقبره‌ها نگاه كرد ، آنگاه فرمود : اى حمّاد ، اين جايگاه ، دربرگيرندهء مردگان مىباشد . و سپس به خانه‌ها نگريست ، و فرمود : اينها نيز دربرگيرندهء زندگان مىباشد . سپس اين آيه را خواند : * ( أَ لَمْ نَجْعَلِ الأَرْضَ كِفاتاً ، أَحْياءً وَأَمْواتاً ) * ( استفهام تقريرى است ) آيا قرار نداديم زمين را دربرگيرندهء زندگان و مردگان ؟ ( مرسلات 77 : 25 و 26 ) .\r\nو روايت شده : « كفات » به خاك سپردن مو و ناخن است .\r\n\r\nباب 384 - معنى چيزى كه سزاوار است : ناخواستن او در آغازش ، و ترس داشتن از پايانش\r\n1 - حفص بن غياث نخعىّ گويد : موسى بن جعفر عليهما السّلام نزد گورى\r\n","description":"","footnote":"","page_name":" 303 ","page_number":303},
  {"content":"\r\nكه آمادهء دفن ميّتى بود حضور يافت ، شنيدم كه فرمود : همانا چيزى كه پايانش اينست ، بهتر است كه آغاز آن خواسته نشود ، و سرنوشتى كه گور منزل نخست آن است ، سزاوار است كه از پايان آن واهمه داشت .\r\n\r\nباب 385 - معنى چيزهاى كمرشكن\r\n1 - سعد اسكاف گويد : امام صادق عليه السّلام فرمود : سه چيز شكنندهء كمر است :\r\nشخصى كه كردار ( خوب ) خود را زياد پندارد ، و گناهانش را فراموش كرده از ياد ببرد ، و آنكه بر فكر خود ببالد ( يعنى خود رأى و خود پسند باشد ) .\r\n\r\nباب 386 - معنى « بوار الأيّم » كسادى زن بيوه\r\n1 - عبد الملك بن عبد الله قمّى گويد : در خدمت امام صادق عليه السّلام بودم كه شخصى از آن حضرت پرسيد : آيا حضرت علىّ عليه السّلام از هلاكت زن بيوه به خدا پناه\r\n","description":"","footnote":"","page_name":" 304 ","page_number":304},
  {"content":"\r\nمىبرد ؟ فرمود : آرى ، ولى چنان نيست كه تو معتقدشده اى ، همانا پناه مىبرد به خدا از آفتها ، و عوام مىگويند : ( پناه ميبرد به خدا از ) تباه شدن زن بيوه يا مرد زن مرده ، و چنان كه مىگويند نيست .\r\n\r\nباب 387 - معنى خصلتهايى كه تمام نيكيها در آن فراهم آمده است\r\n1 - أبو حمزه از امام باقر عليه السّلام روايت نموده كه امير المؤمنين عليه السّلام فرمود :\r\nتمام نيكيها در سه كلمه گرد آمده است : دقّت كردن ، و خاموشى ، و سخن گفتن ، پس هر نگاهى كه شخص در آن پندى نگيرد خطا است ، و هر خاموشى كه در آن انديشه اى نباشد ، بيخبرى است ، و هر سختى كه در آن ياد آوريى نباشد ، لغو است ، پس خوشا به حال آن كس كه نگاهش عبرت انگيز و خاموشيش انديشمندى ، و سخنش ذكر باشد و بر اشتباه خود بگريد ، و مردم از زيانكارى او آسوده باشند .\r\n","description":"","footnote":"","page_name":" 305 ","page_number":305},
  {"content":"\r\n\r\nباب 388 - معنى زبر\r\n1 - مسعدة بن صدقه گويد : حضرت باقر عليه السّلام از پدرش از نياى بزرگوار خود عليهم السّلام روايت نمود كه پيغمبر خدا صلى الله عليه و آله فرمود : همانا خداوند تبارك و تعالى مؤمن ضعيفى را كه منع و بازداشتى از منكر برايش نيست دشمن مىدارد .\r\nو فرمود : او مردى است كه از زشتى باز داشته نشود . به دست خطَّ برقى - رحمه الله - يافتم كه « زبر » عقل است .\r\nبنا بر اين معنى خبر اين است كه خداوند عزّ و جلّ دشمن مىدارد كسى را كه عقل رهبرش نيست ، و گروهى گفته‌اند : خداوند عزّ و جلّ دشمن مىدارد مؤمن ناتوانى را كه مقعد و نشيمنگاه او محكم نيست ، و او كسى است كه از رها كردن باد شكمش در هر جا كه باشد جلوگيرى نمىكند ، و معنى نخست صحيحتر مىباشد .\r\n","description":"","footnote":"","page_name":" 306 ","page_number":306},
  {"content":"\r\n\r\nباب 389 - معنى نبر\r\n1 - عمرو بن جميع گويد : امام باقر عليه السّلام از پدرش از اجدادش عليهم السّلام روايت نمود : كه پيامبر خدا صلى الله عليه و آله فرمود : قرآن را به عربيّتش بياموزيد ، و از به كار بردن « نبر » يعنى همزه ، در آن بپرهيزيد .\r\nو امام صادق عليه السّلام فرمود : « همزه » در قرآن زياده است ، مگر همزهء اصلى مانند قول خداى عزّ و جلّ : * ( أَلَّا يَسْجُدُوا لِلَّه الَّذِي يُخْرِجُ الْخَبْءَ فِي السَّماواتِ وَالأَرْضِ ) * ( شيطان كارهاى زشت را در ديد ايشان آراسته تا آن خدايى را كه بقدرت كاملهء خود پوشيده را بيرون مىآورد در آسمانها و زمينها سجده نكنند - نمل 27 : 25 ) و مانند فرمودهء خدا * ( وَإِذْ قَتَلْتُمْ نَفْساً فَادَّارَأْتُمْ ) * ( و هنگامى كه كشتيد تنى را پس اختلاف و نزاع كرديد در آن - بقره : 72 ) .\r\n","description":"","footnote":"","page_name":" 307 ","page_number":307},
  {"content":"\r\n\r\nباب 390 - معنى سعادت و شقاوت\r\n1 - وهب قرشىّ گويد : حضرت صادق عليه السّلام از پدرش عليهما السّلام روايت نمود كه علىّ عليه السّلام فرمود : حقيقت كاميابى آن است كه : كار مرد به نيكبختى پايان يابد ، و حقيقت تيره روزى آن است كه : عمل شخص ، به بدبختى و شقاوت پايان پذيرد .\r\n\r\nباب 391 - معنى اقيعس\r\n1 - براء بن عازب گويد : در حالى كه معاويه بدنبال ابو سفيان بود و با يك ديگر مىآمدند ، پيامبر خدا صلى الله عليه و آله چنين فرمود : پروردگارا دور گردان از رحمت خود ، پيروىكننده ، و پيروى شده را ، بار خدايا لعنت خود را بر « أقيعس » بفرست ! ابن براء از پدرش پرسيد : « اقيعس » كيست ؟ گفت : معاويه .\r\n","description":"","footnote":"","page_name":" 308 ","page_number":308},
  {"content":"\r\nمصنّف اين كتاب گويد : « اقيعس » ( 1 ) مصغّر « اقعس » ( مرد بر آمده سينه و در آمده پشت ) و آن كسى است كه گردنش خميده و پيچيده شده ، و « قعاس » پيچيدگيى است كه در گردن از بادى پيدا مىشود كه گويا آن را شكسته و به پشت سرش بر مىگرداند ، و « أقعس » بزرگ قدر غلبه كننده ، و گفته مىشود : « عزّ أقعس » .\r\nو « قوعس » گردن كلفت و درشت و سخت پشت از هر چيزى ، « قعوس » پير كهن سال و « قعس » نقيض قوزى پشت كه پشت فرو رفته و سينه اش بيرون آمده ، و فعل ماضى آن « قعس » مضارعش « يقعس » مصدرش « قعس » و جمع آن « قعساوات » و « قعس » و « قعساء » ( مؤنّث ) است يعنى مورچه اى كه سينه اش جلو آمده و دمش بالا رفته و « اقعنساس » شدّت ، و « تقاعس » از « تقاعس فلان » گرفته شده ، وقتى كسى از كارى سرباز زند يا از كارى كه به آن موظَّف گرديده شانه خالى كند ، و « مقاعس » تيره اى از طايفهء بنى تميم هستند .\r\n\r\n","description":"","footnote":"\r\n( 1 ) ظاهرا اين لعن پس از اظهار ايمان اين دو تن بوده كه رسول خدا صلَّى اللَّه عليه و آله به كنايه و رمز مطلب را گفته و در بارهء آن دو نفرين فرموده ، و الَّا چه مانعى از لعن صريح بمشركين داشته است . ( غ )\r\n","page_name":" 309 ","page_number":309},
  {"content":"\r\n\r\nباب 392 - معنى فرمودهء امام صادق « ع » : ما و خاندان أبو سفيان دو خانواده هستيم كشمكش ما در بارهء خداست\r\n1 - حكم بن سالم از قول شخصى ، از امام صادق عليه السّلام روايت نموده : كه فرمود : ما و فرزندان أبو سفيان أفراد دو خانواده هستيم ، دشمنى ما با هم در راه خداست ، ما مىگوئيم : خدا راست گفته ، ولى آنان مىگويند : خدا دروغ گفته است ، ابو سفيان با پيغمبر صلى الله عليه و آله جنگيد و معاويه با علىّ بن ابى طالب پيكار نمود ، و يزيد پسر معاويه با حسين بن علىّ عليهما السّلام جنگيد و او را بشهادت رسانيد و سفيانى با قائم آل محمّد عليه السّلام خواهد جنگيد .\r\n\r\nباب 393 - معنى كمك خواستن پيغمبر « ص » از معاويه در نوشتن وحى\r\n1 - ابو حمزهء ثمالىّ گويد : از امام باقر عليه السّلام شنيدم كه مىفرمود : زمانى ،\r\n","description":"","footnote":"","page_name":" 310 ","page_number":310},
  {"content":"\r\nمعاويه در پيش روى پيامبر خدا صلى الله عليه و آله مشغول نوشتن بوده و آن حضرت دستش را كه بر قبضهء شمشير بود به سوى تهيگاه معاويه آورد ، و فرمود : هر كس روزى اين مرد را امير بيند بايد پهلوى او را با شمشير بشكافد ، روزى يكى از افرادى كه آن سخن را از پيامبر خدا صلى الله عليه و آله شنيده بود در شام معاويه را ديد كه براى مردم سخنرانى مىكند ، شمشير خود را برهنه كرد به سوى معاويه روان شد ، مردم او را مانع شدند و نگذاشتند به معاويه برسد ، و به او گفتند : اى بندهء خدا چرا به چنين كارى دست زده اى ؟ گفت : روزى از پيامبر خدا صلى الله عليه و آله شنيدم كه فرمود : هر كس كه روزى او را ببيند در حالى كه امير شده پس بايد تهيگاه او را با شمشير بشكافد ، گويد : به دو گفتند : آيا مىدانى چه كسى او را بر اين كار گماشته ؟ گفت : نه . گفتند :\r\nامير مؤمنين عمر ، آن مرد گفت : پس امير مؤمنين را از جان و دل اطاعت مىكنم . شيخ ابو جعفر محمّد بن علىّ گرد آورندهء اين كتاب - رضى الله عنه - گويد : كار معاويه بر مردم مبهم و مشكوك شده به اينكه مىگويند : نويسندهء وحى بوده ، بفرض هم كه چنين بوده باشد ، براى او موجب برترى نمىگردد ، زيرا\r\n","description":"","footnote":"","page_name":" 311 ","page_number":311},
  {"content":"\r\nمعاويه در نوشتن وحى به عبد الله بن سعد بن أبى سرح قرين و همدم است و با دستيارى هم آنچه از وحى بر پيغمبر صلى الله عليه و آله نازل مىشد مىنوشتند . عبد الله أبى سرح ، همان كسى است كه بفرمودهء قرآن گفت : * ( سَأُنْزِلُ مِثْلَ ما أَنْزَلَ الله ) * ( به زودى مانند آنچه او مدّعى است نازل مىكند من نيز نازل مىكنم - انعام 6 : 93 ) .\r\nاو كسى است كه آنچه از وحى نازل مىشد ، بر خلاف مىنوشت ، هر گاه پيغمبر خدا صلى الله عليه و آله به او مىفرمود : * ( وَالله غَفُورٌ رَحِيمٌ ) * او مىنوشت : * ( وَالله عَزِيزٌ حَكِيمٌ ) * و هر گاه بر او ديكته مىفرمود : * ( وَالله عَزِيزٌ حَكِيمٌ ) * او مىنوشت : * ( وَالله عَلِيمٌ حَكِيمٌ ) * ، پس پيامبر صلى الله عليه و آله به او فرمود : « هو واحد هو واحد » عبد الله بن سعد گفت :\r\nمحمّد نمىداند كه چه مىگويد ، او سخنى مىگويد ، ولى من غير آنچه او مىگويد ، مىگويم . و او به من مىگويد : « هو واحد هو واحد » و اگر او از دنيا برود نظير آنچه خدا نازل كرده من خود نازل خواهم كرد ، پس خدا در بارهء او وحى فرستاد : * ( وَمَنْ قالَ سَأُنْزِلُ مِثْلَ ما أَنْزَلَ الله ) * ( انعام 93 ) . آنگاه فرار كرد و پيغمبر صلى الله عليه و آله را هجو نمود ، و رسول خدا صلى الله عليه و آله فرمود :\r\nهر كس كه عبد الله بن سعد بن أبى سرح را يافت گر چه خود را به پرده‌هاى كعبه آويخته باشد ! بيدرنگ بايد او را بكشد .\r\nو جز اين نيست كه پيغمبر صلى الله عليه و آله آنچه را عبد الله تغيير مىداد به او مىفرمود : « هو واحد هو واحد » تا اينكه نوشته نگردد آنچه را عبد الله اراده كرده ،\r\n","description":"","footnote":"","page_name":" 312 ","page_number":312},
  {"content":"\r\nتا فقط آنچه را پيغمبر صلى الله عليه و آله ديكته مىكند ، او بنويسد . پس مىفرمود : « او يگانه است ، تغيير دهى او را يا تغيير ندهى » نوشته نمىگردد ، آنچه تو مىنويسى ، بلكه آنچه را كه من از جانب وحى املا كرده‌ام نوشته مىشود ، و جبرئيل آن را اصلاح نموده است ، و در اين براى رسول خدا صلى الله عليه و آله مدركى است ، و علَّت و حكمت اينكه آن حضرت معاويه و عبد الله بن سعد بن ابى سرح را بر اين عمل گماشت با اينكه در واقع هر دو از دشمنان سرسخت وى بودند ، اين بود كه مشركين مىگفتند : محمّد اين قرآن را از پيش خود گويد ، و در هر حادثه اى آيه اى مىآورد و ميپندارد كه آن بر او نازل شده ، و مانند كسى كه در بارهء حوادثى كه در اوقات معيّنى پديد مىآيد سخن مىگويد و اگر بخواهد تكرار كند نمىتواند با الفاظ اوّليه بگويد بلكه تغييراتى در آن مىدهد و معلوم مىشود كه وحى نيست ، لذا از اين دو فرد كه در حقيقت دشمن او بودند لكن مورد اعتماد هم مسلكان خود از مشركين بودند كمك گرفت تا معاندان آن حضرت بدانند و به آنها بفهماند كه سخن در هر بار عين الفاظ اوّل است بدون هيچ گونه تغيير و تبديل ، و اين عمل حجّتى رساتر بود عليه كفّار و مشركين ، زيرا اگر از دوستان خود چون سلمان و ابو ذر و امثال آنان يارى در اين امر مىجست ، دشمنان آن را غير واقع مىپنداشتند ، و گمان مىكردند كه ميان آن حضرت و ايشان تبانى و همدستى و سازشى شده باشد ، پس\r\n","description":"","footnote":"","page_name":" 313 ","page_number":313},
  {"content":"\r\nاين است حكمت كاتب وحى بودن اين دو تن و روشى روشن است ، سپاس خداى را .\r\nتوضيح : « از كلام امام باقر عليه السّلام در متن حديث استفاده نمىشود كه معاويه كاتب وحى بوده باشد بلكه همين بر مىآيد كه در حضور رسول خدا چيزى مىنوشته و كتّاب وحى غالبا كسانى هستند كه قبل از فتح مكَّه ايمان آورده‌اند يا اظهار ايمان كرده‌اند . مانند عبد الله بن ابى سرح ، و معاويه پس از فتح مكَّه ايمان آورده ، لذا مؤلَّف گويد : بنا بر قول و نظر مخالفين اگر كاتب وحى هم بوده به حال او سودى ندارد » ( غ ) .\r\n\r\nباب 394 - معنى تخضير\r\n1 - از يحيى بن عباده نقل شده از امام صادق عليه السّلام شنيده است كه مىفرمود : مردى از انصار از دنيا رفت ، پيغمبر خدا صلى الله عليه و آله بر جنازهء او حاضر شد و فرمود : او را « تخضير » كنيد روز قيامت چه سبكبارند تخضيرشدگان ! گويد : به\r\n","description":"","footnote":"","page_name":" 314 ","page_number":314},
  {"content":"\r\nامام صادق عليه السّلام گفتم : « تخضير » چيست ؟ فرمود : دو شاخهء بىبرگ از درخت خرما ( يا درخت سدر و يا درخت بيد و . . . ) گرفته مىشود و بدست مباركش اشاره نمود به نزديك استخوانى كه گودى زير گلو را فرا گرفته و فرمود : اينجا ( چنبر گردن ( گذاشته مىشود ) و با پيراهنش پيچيده مىشود . مصنّف اين كتاب - رضى الله عنه - گويد : اين خبر چنين وارد شده : و آنچه لازم است به كار برده شود ، آن است كه قرار داده شود براى مرده دو شاخهء بىبرگ از شاخهء درخت خرما كه خشك نباشد ، تازه از درخت بريده ، و طول هر يك به اندازهء استخوان ذراع ( آرنج و بازوى ) ميّت باشد ، و كيفيّت گذاشتن آن دو شاخه اين گونه است : كه يكى از آن دو شاخه از نزديك استخوان بالاى سينه گذاشته شود مماسّ با پوست ميّت ، و پيراهن بر روى آن انداخته مىشود ، و شاخهء ديگر نزديك استخوان باسن بين پيراهن و لنگ قرار داده مىشود ، و اگر شاخهء درخت خرما نبود ، اشكالى ندارد كه در صورتتر و تازه بودن از درخت ديگرى باشد .\r\nشرح : ترتيب جريدتين را به اين كيفيّت نيز نقل كرده‌اند : كه يكى از آن دو شاخه از طرف راست بر چنبر گردن گذاشته شود بين پيراهن و بدن ميّت ، و شاخهء ديگر از طرف چپ بين پيراهن و سرتاسرى در بالاى چنبر گذارده مىشود و اين عمل مستحبّ مىباشد .\r\n","description":"","footnote":"","page_name":" 315 ","page_number":315},
  {"content":"\r\n\r\nباب 395 - معنى گفتار مسيح عليه السّلام : اساس آخرين خشتى است كه كارگر بر ديوار مىگذارد\r\n1 - احمد بن سهل ازدى عابد گويد : از ابا فروهء انصارى كه از جهانگردان بود ، چنين شنيدم كه : عيسى بن مريم فرمود : اى گروه حواريين براستى من به شما مىگويم چنان نيست كه مردم مىگويند : « استحكام ساختمان به پايه و شالودهء آن است » گفتند : اى روح خدا پس شما چه مىفرمائيد ؟ فرمود : بدرستى كه بشما مىگويم : مسلَّما آخرين خشتى كه بنّا بر ديوار مىنهد ، پايه مىباشد ، أبو فروه گويد :\r\nجز اين نيست كه پايان كار را قصد كرده است ( يعنى عاقبت بخيرى ) .\r\n\r\nباب 396 - توضيح آمين\r\n1 - حسين بن قارن ( يا قارون ) مرفوعا تا امام صادق عليه السّلام روايت نموده كه\r\n","description":"","footnote":"","page_name":" 316 ","page_number":316},
  {"content":"\r\nآن حضرت فرمود : تفسير گفتهء تو « آمين » ، آن است كه اى پروردگار من ، آنچه را كه از تو در خواست شد انجام بده ، و در حديث ديگرى روايت شد : « آمين » نامى از نامهاى خداى عزّ و جلّ است .\r\n\r\nباب 397 - معنى آيهء شريفهء * ( فَاجْتَنِبُوا الرِّجْسَ مِنَ الأَوْثانِ ) * و قول زور و لهو الحديث\r\n1 - عبد الأعلى گويد : از امام صادق عليه السّلام در بارهء تفسير * ( فَاجْتَنِبُوا الرِّجْسَ مِنَ الأَوْثانِ وَاجْتَنِبُوا قَوْلَ الزُّورِ ) * ( : پس اجتناب كنيد از پليدى بتها ، و از گفتار باطل ( مانند دروغ و سخنان لهو و غنا ) دورى گزينيد - حج 22 : 30 ) پرسيدم ، فرمود : پليدى از اوثان ، شطرنج است ، و گفتار زور ، غنا و آوازه خوانى است .\r\nعرض كردم : معنى قول خداوند : * ( وَمِنَ النَّاسِ مَنْ يَشْتَرِي لَهْوَ الْحَدِيثِ ) * . . . ( از مردم كسى است كه داستانها و سخنان لغو و باطل را بدست مىآورند تا مردم را\r\n","description":"","footnote":"","page_name":" 317 ","page_number":317},
  {"content":"\r\nبه جهالت از راه خدا ( قرآن ) باز دارند - لقمان 31 : 6 ) چيست ؟ فرمود : غنا يكى از مصاديق آن مىباشد .\r\n2 - حمّاد بن عثمان گويد : از امام صادق عليه السّلام در بارهء معنى * ( وَاجْتَنِبُوا قَوْلَ الزُّورِ ) * پرسيدم : فرمود : از جملهء قول زور آنست كه شخص به كسى كه غنا مىخواند ، بگويد : ( احسنت ) آفرين .\r\n\r\nباب 398 - معنى حنيفيّت\r\n1 - زراره گويد : از امام باقر عليه السّلام در بارهء فرمودهء خداى عزّ و جلّ * ( حُنَفاءَ لِلَّه غَيْرَ مُشْرِكِينَ بِه ) * ( درست اعتقاد به خدا دارند و به او شرك نورزيده‌اند - حج 22 :\r\n31 ) پرسيدم و گفتم : « حنيفيّت چيست ؟ فرمود : سرشت .\r\n\r\nباب 399 - معنى برداشتن پيغمبر « ص » علىّ « ع » را بر دوش ، و ناتوان ( بودن علىّ « ع » از بدوش كشيدن پيغمبر « ص »\r\n1 - محمّد بن حرب هلالى چنين گويد : از امام صادق عليه السّلام سؤال نمودم\r\n","description":"","footnote":"","page_name":" 318 ","page_number":318},
  {"content":"\r\nو عرض كردم :\r\nاى پسر پيامبر خدا نزد خود سؤالى دارم كه مىخواهم از تو بپرسم ، فرمود :\r\nاگر مايلى قبل از آنكه تو از من چيزى بپرسى ، آنچه كه در نظر دارى برايت مطرح مىسازم در غير اين صورت خودت بپرس ! من به آن بزرگوار عرض كردم :\r\nاى پسر پيامبر خدا ! چگونه سؤال مرا قبل از آنكه خود بگويم از لابلاى پرده‌هاى دلم دريافتيد ؟ فرمود : به دقّت و زيركى ، مگر فرمودهء خداى عزّ و جلّ * ( إِنَّ فِي ذلِكَ لَآياتٍ لِلْمُتَوَسِّمِينَ ) * ( همانا در هلاك نمودن ما قوم لوط را ، نشانه هائى است براى عبرت دقّتكنندگان كه بفطانت در نگرند و حقيقت ايشان را به نشانه‌ها و علامات بشناسند - حجر 5 : 75 ) را و نيز فرمايش پيامبر خدا صلى الله عليه و آله : « از زيركى مؤمن بپرهيزيد ، چون او به وسيلهء نور خدا مىنگرد » را نشنيده اى ؟ به او عرض كردم : اى فرزند پيغمبر خدا ، پس مرا از مسأله اى كه دارم با خبر كن ، فرمود : قصد كرده اى از من بپرسى در بارهء پيغمبر صلى الله عليه و آله كه چرا هنگامى كه او بتهاى بام كعبه را فرو مىريخت ، علىّ عليه السّلام توان بلند كردن پيغمبر را نداشت ، با همهء نيرو و توانش ، و با آن قدرتى كه در موقع كندن در « قموص » ، در قلعهء خيبر و پرتاب آن به فاصلهء چهل ذراع پشت سر خود ، در صورتى كه چهل مرد نتوانستند آن را از جاى بلند نمايند ، از خود نشان داد ، در حالى كه رسول خدا صلى الله عليه و آله وزنى نداشت و\r\n","description":"","footnote":"","page_name":" 319 ","page_number":319},
  {"content":"\r\nسوار بر شتر ماده و اسب و قاطر و الاغى مىگشت و شب معراج بر براق سوار شد و همهء اينها نيرو و توانشان از حضرت علىّ عليه السّلام كمتر بود . عرضه داشتم : به خدا سوگند قصد كرده بودم همين را از تو بپرسم ، اى فرزند رسول خدا پس مرا از پاسخش آگاه فرما ! فرمود : همانا علىّ عليه السّلام بواسطهء پيامبر صلى الله عليه و آله شرافت يافت و بلند مرتبه شد و به سبب پيغمبر آتش شرك و دوگانه پرستى را خاموش كرد و بر هر معبودى جز خداى عزّ و جلّ خطَّ بطلان كشيد ، و اگر رسول خدا صلى الله عليه و آله براى فرو افكندن بتها بر دوش علىّ بالا رفته بود ، هر آينه به سبب علىّ رفيع و شرافتمند و موفّق به فرو افكندن بتها مىگشت ، و اگر چنان مىشد ، علىّ برتر از او مىبود ، مگر نمىبينى علىّ عليه السّلام را كه فرمود : چون بر پشت پيامبر خدا بالا رفتم شرافتمند گشتم ، و آنچنان بالا رفتم كه اگر مىخواستم به آسمان دست يابم ، مىتوانستم .\r\nمگر ندانسته اى ، چراغ چيزى است كه در تاريكى به وسيلهء آن راهنمائى گردى ، قدرت پرتوافشانى آن چراغ از روغن آنست ، و شاخ و برگ درخت از ريشه بر انگيخته شود و نيرو گيرد ، و علىّ عليه السّلام فرمود : نسبت من به احمد همانند نورى است از نور ، مگر ندانسته اى محمّد و علىّ در پيشگاه خداى جلّ جلاله ، دو\r\n","description":"","footnote":"","page_name":" 320 ","page_number":320},
  {"content":"\r\nهزار سال پيش از اينكه مخلوقات آفريده شوند ، هر دو يك نور بودند و فرشتگان وقتى آن نور را مشاهده كردند ريشه اى برايش ديدند كه شعاع درخشانى از آن منتشر شده ، پس عرض كردند : اى معبود ما و بزرگ ما ، اين نور چيست ؟ خداوند به ايشان وحى فرستاد : اين فروغى است از نور من كه ريشهء آن نبوّت و شاخه اش امامت مىباشد ، و امّا « نبوّت » براى بنده و فرستاده‌ام محمّد است ، و « امامت » براى حجّت و ولىّ من ، علىّ است ، و اگر بخاطر آن دو نبود آفريدگانم را پديد نمىآوردم ، آيا نمىدانى كه پيغمبر صلى الله عليه و آله در غدير خمّ دو دست علىّ را چنان بلند كرد كه مردم تا سفيدى زير بغل علىّ را ديدند و او را مولاى مسلمين و امام ايشان قرار داد . و روز حظيرهء بنى نجّار پيغمبر صلى الله عليه و آله حسن و حسين را بدوش برداشت ، و چون بعض از يارانش به او عرض كردند : يا رسول الله يكى از آن دو را بما بده .\r\nفرمود : « چه خوب حاملان ، و چه خوب سوارانى و پدرشان از اينها بهتر ! و در خبر ديگرى روايت شده : كه پيامبر خدا صلى الله عليه و آله حسن را برداشت و جبرئيل حسين را ، بدين جهت فرمود : چه خوب دو بردارنده اى ! و يك بار كه پيغمبر صلى الله عليه و آله بر يارانش نماز به جماعت مىخواند ، يكى از سجده‌ها به طول كشيد چون نماز را سلام داد ،\r\n","description":"","footnote":"","page_name":" 321 ","page_number":321},
  {"content":"\r\nعرضه داشتند : اى رسول خدا چرا اين سجده را طولانى نمودى ؟ فرمود : آرى دو پسرم بر من سوار شده بودند و كراهت داشتم از اينكه عجله كنم تا آنان زود فرود آيند ، و قطعا آن حضرت با آن عمل والائى و شرافتمندى آنان را قصد نموده ، پس پيامبر صلى الله عليه و آله رسول فرزندان آدم ، و علىّ عليه السّلام امام آنها است ، نه پيامبر مىباشد نه رسول ، بنا بر اين او توان برداشتن مسئوليّتهاى گران نبوّت را نداشته است . محمّد بن حرب هلالى گويد : به امام صادق عليه السّلام عرض كردم : اى فرزند پيامبر خدا برايم بيشتر بگو ، فرمود : تو شايستگى بيش از اين را دارى ، قطعا پيامبر خدا صلى الله عليه و آله به اين دليل علىّ عليه السّلام را بر دوش خود حمل كرد كه با اين كار بمردم بفهماند او پدر فرزندانش و پيشواى امامان از صلب اوست ، چنان كه در نماز استسقاء رداى خود را وارونه كرد كه با آن كار به صحابهء خود بفهماند : زمينهائى كه بر اثر بىبارانى تفتيده و گياهانش خشك شده بود دگرگون شده و به زمينهاى پرگياه و محصول مبدّل گرديد .\r\nگويد : عرضه داشتم : اى فرزند پيامبر خدا بيشتر برايم بفرمائيد ؟ فرمود :\r\nوقتى كه پيغمبر خدا صلى الله عليه و آله علىّ را به پشت خود برداشت ، مقصودش آن بود كه به\r\n","description":"","footnote":"","page_name":" 322 ","page_number":322},
  {"content":"\r\nقومش بفهماند ، اوست كه با پرداخت وامها ، و وعده‌ها و باز پس دادن ( امانتها ) پس از درگذشت پيامبر خدا از اين جهان ، پشت او را خواهد داشت . گويد : عرض كردم اى پسر پيامبر خدا بيشتر به من بياموزيد ؟ فرمود : او را برداشت تا به خود علىّ بفهماند كه وى او را برداشت و با آنچه بر دوش دارد ، زيرا او معصوم است و بار سنگين گناه را بدوش نخواهد كشيد ، پس كردارش نزد مردم حكمت است و درست ، و پيغمبر صلى الله عليه و آله به علىّ عليه السّلام فرمود : اى علىّ همانا خداى تبارك و تعالى گناهان شيعهء تو را بر دوش من نهاد ، آنگاه بخاطر من آنان را بخشيد ، و آن است قول خداوند عزّ و جلّ : * ( لِيَغْفِرَ لَكَ الله ما تَقَدَّمَ مِنْ ذَنْبِكَ وَما تَأَخَّرَ ) * يعنى تا از ذنوب گذشته و اكنون تو درگذريم ( فتح 48 : 2 ) .\r\nو چون خداوند تبارك و تعالى بر او اين آيه را نازل فرمود : * ( يا أَيُّهَا الَّذِينَ آمَنُوا عَلَيْكُمْ أَنْفُسَكُمْ ) * ( اى ايمان آورندگان شما ايمان خود را محكم نگهداريد - مائده 5 : 105 ) ، پيغمبر صلى الله عليه و آله فرمود : اى مردم ( ايمان ) خود را محكم نگهداريد ، و چون هدايت يافتيد آنكه گمراه است زيانى به شما وارد نسازد ( دنبالهء همان آيهء قبل است ) و علىّ جان من ، و برادر من است ، فرمانبر علىّ باشيد ، چون او پاكيزه شدهء معصوم است نه گمراه مىشود نه ستم پيشه ، آنگاه اين آيه را خواند : * ( قُلْ أَطِيعُوا الله\r\n","description":"","footnote":"","page_name":" 323 ","page_number":323},
  {"content":"\r\nوَ أَطِيعُوا الرَّسُولَ فَإِنْ تَوَلَّوْا فَإِنَّما عَلَيْه ما حُمِّلَ وَعَلَيْكُمْ ما حُمِّلْتُمْ وَإِنْ تُطِيعُوه تَهْتَدُوا وَما عَلَى الرَّسُولِ إِلَّا الْبَلاغُ الْمُبِينُ ) * يعنى : ( اى پيامبر ما ) بگو كه فرمان پروردگار و پيامبر را اطاعت نمائيد و اگر اطاعت نكردند ، بر آنها بار تكليف خود و بر شما بار تكليف خويش است ، و باز از روى شفقت كه لازمهء مقام نبوّت است ، بگو كه اگر خدا را اطاعت كنيد هدايت و سعادت خواهيد يافت و بر رسول جز ابلاغ رسالت كامل تكليفى نخواهد بود ( نور 24 : 54 ) . محمّد بن حرب هلالى گويد : آنگاه امام صادق عليه السّلام به من فرمود : اى امير اگر از أسرار بر دوش كشيدن پيامبر ، علىّ را ، به هنگام فرو انداختن بتها از بام كعبه ، و از مقاصدى كه ايشان در نظر داشته ، آگاهت سازم ، خواهى گفت : حتما جعفر بن محمّد ديوانه است ، بنا بر اين آنچه از آن شنيدى ، تو را بس است ، پس برخاستم و به سوى او رفتم و سر مباركش را بوسيدم و عرض كردم : * ( الله أَعْلَمُ حَيْثُ يَجْعَلُ رِسالَتَه ) * ( پروردگار داناتر است به موضعى كه مىنهد پيغامهاى خويش را در آن - انعام 6 : 124 ) . ( 1 )\r\n\r\n","description":"","footnote":"\r\n( 1 ) بايد دانست كه اين خبر از نظر سند بىاعتبار و ضعيف است چون روات آن مهملند يعنى يا مجهول الهويّه‌اند ، يا مجهول الحال يا هر دو ، به نظر ميرسد كه قصّه پردازان براى خوشايند ساده لوحان شيعه آن را ساخته و به امام صادق صلوات اللَّه عليه نسبت داده‌اند ، و روايت محمّد بن حرب هلالى حاكم دولت غاصب عبّاسى يا اموى را با مهملاتى كه در بر دارد به امام صادق حجّت خدا عليه السّلام نميتوان نسبت داد . ( غ )\r\n","page_name":" 324 ","page_number":324},
  {"content":"\r\n\r\nباب 400 - معنى گفتهء حضرت سليمان « خدايا مرا ببخش ، و سلطنتى به من عنايت فرما كه بعد از من سزاوار هيچ فردى نباشد ، چون بسيار بخشنده اى و معنى فرمايش پيغمبر » ص « خدا رحمت كند برادرم سليمان را چه بخيل بود\r\n1 - علىّ بن يقطين گويد : از امام هفتم حضرت موسى بن جعفر عليهما السّلام پرسيدم : آيا جايز است پيغمبر خدا بخيل باشد ؟ فرمود : نه . گفتم : پس چرا سليمان گفته است : * ( رَبِّ اغْفِرْ لِي ، وَهَبْ لِي مُلْكاً لا يَنْبَغِي لأَحَدٍ مِنْ بَعْدِي ) * ( پروردگارا از من در گذر ، و مرا حكومتى عطا فرما كه براى احدى بعد از من زيبنده نباشد - ص 38 : 35 ) ؟ و مقصود او چه بوده و معنايش چيست ؟\r\nفرمود : سلطنت دو گونه است : 1 - حكومتى كه با زور سر نيزه و بيدادگرى ، و يا با انتخاب مردم بدست آمده ، 2 - سلطنتى كه از جانب خدا داده شده مانند حكومت خاندان ابراهيم ، و سلطنت طالوت ، و ذو القرنين . از اين روى حضرت سليمان از خدا در خواست نمود : بار الها به من حكومتى عطا كن كه بعد از\r\n","description":"","footnote":"","page_name":" 325 ","page_number":325},
  {"content":"\r\nمن براى احدى سزاوار نباشد كه بگويد : پادشاهى سليمان ، از راه كودتا و به زور سر نيزه يا انتخاب مردم و مانند آن بدست آمده و خداوند هم خواسته هايش را پذيرفت ، و باد را تحت فرمانش قرار داد ، تا به نرمى هر جا كه بخواهد او را ببرد ، و هر روز به اندازهء دو ماه را پيمايد ، و ايزد متعال شيطانها را تحت فرمانش قرار داد تا براى وى ساختمانهاى عالى ساختند ، و با فرو رفتن در اعماق دريا ، جواهرات گرانبها آوردند ، و زبان پرندگان را به او آموخت ، و بساط قدرت او را بر پهنهء زمين گستراند و پاى برجا ساخت ، لذا در همان زمان ، و دورانهاى بعد ، مردم فهميدند كه حكومت او ، به سلطنت آنها كه مردم براى خود برمىگزينند ، و يا از راه زور و ستم بر آنان سوار شده‌اند ، هيچ شباهتى ندارد . علىّ بن يقطين گويد : عرضه داشتم پس فرمايش رسول خدا صلى الله عليه و آله كه « خدا برادرم سليمان را مشمول رحمت خود سازد ، چه بخيل بود » يعنى چه ؟\r\nفرمود : دو مفهوم دارد : يكى آنكه او در بارهء موقعيّت و آبرو و ناموس خود ، بخيل و مواظب بود بر اين كه شخصى مطلب نامربوطى در باره اش نگويد .\r\nو مفهوم ديگر اين كه رسول خدا صلى الله عليه و آله فرمود : اگر منظور سليمان از خواسته اش آن بوده كه در ذهن نادانان و نابخردان است ( انحصارطلبى و درخواست سلطنتى بىمانند ) بايد او مرد بخيل و آزمندى باشد و حال آنكه ( چنان كه امام فرمود ) مقصودش آن نبود .\r\nآنگاه امام هفتم فرمود : به خدا قسم آنچه به سليمان داده شده به ما نيز داده\r\n","description":"","footnote":"","page_name":" 326 ","page_number":326},
  {"content":"\r\nشده ، بعلاوه چيزهائى به ما عطا شده كه به سليمان و هيچ كس ديگر از جهانيان داده نشده است ، بدليل اينكه خداوند در داستان سليمان فرموده : * ( هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ ) * ( اين نعمت و سلطنت ، عطاى بيحساب ما است به هر كس خواهى بده ، و از هر كس كه خواهى دريغ دار - ص 38 : 39 ) و لكن در مورد حضرت محمّد صلى الله عليه و آله فرموده : * ( ما آتاكُمُ الرَّسُولُ فَخُذُوه ، وَما نَهاكُمْ عَنْه فَانْتَهُوا ) * ( و شما آنچه را رسول حق دستور دهد - منع كند يا عطا - بپذيريد ، و هر چه را نهى كند خويشتندارى نمائيد - حضر 59 : 7 ) .\r\n\r\nباب 401 - معنى گفتن آه مريض\r\n1 - اسحاق خزاعىّ به نقل از پدرش گويد : امام صادق عليه السّلام بر سر بالين يكى از دوستانش كه بيمار بود آمد ، من نيز در خدمتش بودم آن مرد را مشاهده كردم كه بسيار مىگفت : « آه » به او گفتم : برادرم پروردگارت را ياد كن و از او مدد بخواه ! امام صادق فرمود : همانا « آه » يكى از نامهاى خداى عزّ و جلّ است ، پس هر كس كه بگويد : « آه » استغاثه بخداى تبارك و تعالى نموده است .\r\n","description":"","footnote":"","page_name":" 327 ","page_number":327},
  {"content":"\r\n\r\nباب 402 - معانى گفتار حماسه آفرين فاطمهء زهرا سلام الله عليها در بستر بيمارى به بانوان مهاجر و انصار\r\n1 - عبد الله بن حسن ( مشهور به عبد الله محض ) گويد : مادرم فاطمه دخت گرامى امام حسين عليه السّلام فرمود : چون بيمارى جدّه‌ام حضرت فاطمه سلام الله عليها دختر بزرگوار پيغمبر خدا صلى الله عليه و آله به وخامت گرائيد ، و گلشن جوانيش پژمرد ، چند تن از زنان مهاجر و انصار به قصد عيادت به خانهء آن حضرت آمدند ، و گرد بستر وى حلقه زدند و عرضه داشتند : اى دختر نازنين پيامبر شب را با مريضى جانكاهت چگونه به صبح رساندى ، و اكنون حالت چطور است ؟\r\nزهراى مرضيّه كه خود را در آستانهء انتقال به ابديّت مىديد ، در پاسخ آنان بجاى اين كه از درد و درمان خود سخن گويد ، با لحنى غم آلود امّا جدّى و طوفانى ، از درد كشندهء اجتماع سخن گفت و زنگ خطر در گوش مسلمين نواخت ، تا شايد بتواند در آخرين لحظات زندگى خود ، با آگاهى دادن ، آنان را از نابودى حتمى برهاند ، فرمود :\r\nبه خدا سوگند شبم را به صبح رساندم در حالتى كه از طعم ناگوار ميوهء\r\n","description":"","footnote":"","page_name":" 328 ","page_number":328},
  {"content":"\r\nدنياى شما سخت متنفّر و بيزارم ، و از مردان كج انديش و كج رفتارتان كه ثمرهء اين دنيايند دلخون ، و دشمن آنانم ، و چون آنان را در دهان آزمودم ، همچون ميوهء تلخ و نارس از دهان به دور افكندم ، و پس از آنكه با محك آزمايش سنجيدم و از نيّات بد و خويهاى ناهنجار آنان با خبر شدم ايشان را دشمن داشتم . چه بسيار زشتند مردانى كه خصلت مردى ندارند ، لبهء تيز شمشير آنان كند و شكسته شده ، و سر نيزه هايشان كارآئى ندارد .\r\nمردانى كه عقيده و رأيشان ديگر رنگ ثبات ندارد ، و هر لحظه به رنگى درآيند ، و به جاى افتخار آفرينى و صعود به قلَّهء ترقّى ، هر دم با سرعتى بيشتر گامى به كشاندن خود به تباهى و سقوط بر مىدارند .\r\nآه كه به چه كار نكوهيده اى دست زدند ، و چه بد توشه اى پيشاپيش براى خود فرستادند و ( با كنار زدن حقّ از مقرّ خود و گذاشتن ناحقّ به جاى آن ) خود را مستوجب خشم خداوند كرده و به عذاب هميشگى دوزخ گرفتار ساختند .\r\nمن وقتى چنين ديدم بناچار مهار آن ( خلافت ، و غصب فدك ) را به گردن خودشان انداختم [ يعنى لكهء ننگ اين كار زيانبار را براى ابد بر دامنشان باقى گذاشتم ، و آنها را با بار سنگين مسئوليّت كه بر دوششان مىباشد به حال خود رها نمودم ، تا مانند شتر بىصاحب هر جا سبزه زارى ديد ، برود ، و به هر قرقگاهى قدم نهد ، ولى ( مسلَّم است كه ) عاقبت صاحب ملك پيدا خواهد شد ، و با بريدن گوش و بينى و لب و ساير اعضا ، آن را شكنجه خواهد داد و گاهى آن را پى\r\n","description":"","footnote":"","page_name":" 329 ","page_number":329},
  {"content":"\r\nمىبرد ، و گاهى نيز به خاك و خونش مىكشد . اين سزاى حيوان افسار گسيخته اى است كه صاحب خود را خسته نموده ، و با چموشى و لگد اندازى مهار خود را از دست او در آورده است .\r\nو چنين خواهد بود سرانجام ملَّتى هم كه خودسرى پيشه سازد ، و ستمگر شود ، و به هر اقدامى دست زند و به هر قرقگاهى گام نهد ، از رحمت واسعهء الهى دور گردد ، و تازيانهء نقمت بر پيكرش فرود آيد 
  ] .\r\nواى به حالشان ! چگونه خلافت را جابجا كردند ، و آن را از بنيان استوار كوههاى ثابت خاندان رسالت ، بر گردانيده و دور ساختند ، و از پايه‌هاى استوار نبوّت و منزلگاه وحى و جبرئيل امين جدا كردند ، و آن كس ( علىّ عليه السّلام ) را كه در امر دنيا و دين ماهر و متخصّص بود كنار زدند و از حقّش محروم نمودند ؟ ! آگاه باشيد اين كار زيانى است آشكار ! اين چه انتقامى بود كه از ابو الحسن كشيدند و با اين كيفر خونبهاى خونهاى مشركين را كه بدست او ريخته شده بود ، پرداختند ؟ ! به خدا سوگند ( علىّ را ) دستخوش انتقام و كينه توزى نساختند ، مگر از ترس شمشير برّانش كه صاعقه وار بر فرق دشمنان خدا كوبيده بود ، و ( نيز از ترس ) گامهاى استوار و پولادينش كه با وجود مشاهدهء سختىها در چند قدمى خود ، ميدان نبرد را مىلرزانيد ، و با حمله‌هاى صف شكن خويش طومار حيات دشمن را در هم مىپيچيد ، و ( از ترس ) شدّت خشم و ستيزش كه براى اجراى قانون حقّ و عدالت ، پلنگ آسا ، از هيچ چيز نمىهراسيد و آنقدر پايدارى مىكرد تا رضاى خدا را بدست آورد .\r\nبه خدا سوگند اگر دست باز مىداشتند و زمام خلافت را كه پيغمبر خدا صلى الله عليه و آله به دست او نهاده بود از وى بازپس نمىگرفتند ، و در اختيارش باقى\r\n","description":"","footnote":"","page_name":" 330 ","page_number":330},
  {"content":"\r\nمىگذاشتند ، كاروان ( ره گم كردهء ) بشريّت را با كمال آرامش با سيرى ملايم به سوى سعادت و حقّ رهبرى مىنمود ، بىآنكه بواسطهء كشيدن افسار ، مركوب زخمى گردد ، و سوار بر آن نيز بواسطهء جنبشهاى ناشى از حركت بىرويّهء آن در شكنجه و ناراحتى بيفتد ، تا ايشان را به سرچشمهء جوى زلال و گواراى آب حيات برساند ، جويبارى كه آبى پاك دو سمت آن موج مىزد ، و اطراف و جوانب آن پاكيزه بود ، و آنان را سيراب مىنمود ، سير و سيراب از آن جاى باز مىگرداند ، در حالى كه خودش از آن بهره اى نمىبرد ، مگر با جامى كوچك كه تشنه اى تشنگى خود را رفع كند ، و اندكى غذا كه گرسنه رفع گرسنگى خود بدان نمايد ، و كوچكترين بهره اى به نفع خويش نميبرد ، و آن زمان بود كه درهاى بركات از زمين و آسمان به روى مردم گشوده مىشد ، و اقتصاد آنان رونق مىگرفت ، و مردم در ناز و نعم بسر مىبردند ، در حالى كه رهبرشان سودى عايد خود نساخته و از اين همه بركات و زر و زيور چيزى براى خويش نيندوخته بود ، و براى همگان پرهيزكار از رياست طلب شناخته مىشد .\r\nآرى حقّ علىّ را غصب كردند ، ولى ديرى نخواهد پاييد كه خداوند آنان را به كيفر دست آوردهاى ناپسندشان مبتلا خواهد ساخت .\r\n[ سخن زهراى أطهر تا اينجا دفاع از حقّ امامت و خلافت از دست رفتهء همسرش علىّ ، و برنامهء همه جانبهء او بود ، ولى از اينجا به بعد نتيجهء شوم غصب خلافت ، و آيندهء مرگ بار زندگى در زير سلطهء قدرت حاكمان زر و زور ، و انتقالات ننگين خلافت در سراشيب زمان را چنين ارزيابى مىكند : 
  ] اكنون بيا و گوش فرا دار ! هر چه زنده بمانى روزگار مصائب\r\n","description":"","footnote":"","page_name":" 331 ","page_number":331},
  {"content":"\r\nشگفتانگيزى در چشم اندازت قرار خواهد داد ، كه بيشتر بهت زده ات مىكند .\r\nولى كار اين مردم بسيار حيرتآور است اى كاش مىدانستم به چه چيز استناد كرده‌اند ، و به چه دستآويزى چنگ زده‌اند ؟ به خدا سوگند كه ايشان جهت پرواز ، پرهاى نرم و ريز پنهان در زير بال و دم ( شاهين مقصود ) را كه با يك جنبش كنده مىشود و از حركت و پرواز بازمىماند ، گرفتند ، و شاهپرهاى قوى و نيرومند جلوى بال را رها كردند و در سفرهاى زمينى ، بن گردن مركوب را كه مركز قوا است و قدرت كشش كالسكه را دارد رها ساختند و دم و دنبالهء آن را كه تاب مقاومت ندارد ، گرفتند .\r\n[ و در نتيجه نصيب سرنشينان هر دو گونه وسيلهء هوائى و زمينى بازماندن از مقصد و يا نابودى حتمى است ، و كلام را متوجّه وضع أسف بار آنان نمود كه به اين كار مجبور هم نبودند بلكه « استبدلوا » به ميل خود چنين كردند پس جاى تأسف نيست چرا كه يا خود انتخاب كردند ، يا تسليم شدند و اين سزاى لجبازى است ، لذا فرمود : 
  ] اى تباه باد ( چنين مردمى ) ! و دماغ چنين مردمى به خاك ماليده باد كه اين گونه كوته بين هستند ، و گمان دارند كار خوبى انجام داده‌اند ، متوجّه باشيد اينان مفسد و تباه كارند ، و به دقايق و عاقبت امر توجّه ندارند .\r\n[ واى بر ايشان ! 
  ] آيا از شخصيّتى كه ديگران را به راه حقّ راهنمائى مىنمايد ، شايسته تر است كه پيروى شود ، يا از فردى كه خود هنوز راه نيافته مگر آنكه ديگرى او را به راه راست آورد ؟ پس چيست و چه شده شما را ، چگونه اين دو فرد قادر و عاجز را يكسان مىدانيد ( يونس 10 : 35 ) .\r\n","description":"","footnote":"","page_name":" 332 ","page_number":332},
  {"content":"\r\nبه جاودانگى خدا سوگند ! اين عمل ناشايست شما عاقبتى ناستوده تر خواهد داشت ، تخم آشوب در خاطره‌ها كاشته شد ، و زمانه آبستن حوادث ناگوارى گشت .\r\n( و چون ميكربى كه وارد بدن سالمى شود ، ظرف مدّت كمى نوزادهاى خطرناكى شكل خواهد گرفت ، هر چند در آغاز از فرط كوچكى خطرش به ظاهر ناپيداست ، ولى در ديد واقعبينان از همان ابتدا پيداست ، و ديگران هم پس از گذشت دوران حمل و كمون و تخمير خطر آن را احساس خواهند كرد و در صدد دفاع بر خواهند آمد امّا افسوس زمانى كه كه ديگر چاره اى نيست ) .\r\nآرى خطر سقوط در هرج و مرج و بدتر از آن افتادن به دام استبداد ، از هم اكنون حتمى به نظر مىرسد امّا ، آيا به اين زودى ؟ نه ! بلكه اندكى درنگ لازم است تا نتيجه دهد ، و بزايد ، آن وقت است كه از پستان روزگار پرفتنه كه از گياهان سمّى تغذيه شده بجاى شير ، خون زهر آلود خواهيد دوشيد ، آن هم نه اندك ، بلكه ظرفهاى بزرگ را مالامال از خون تازه و زهر كشنده اى ، خواهيد نمود كه از آشاميدن قطره قطرهء آن جز مرگ و اندوه بهرهء ديگرى نخواهيد برد ، آن وقت است كه زيان و خسارت دامن مردم هوسباز باطلگرا را خواهد گرفت ، و نسلها و نژادهاى آينده نتيجهء وحشتناك پايه گذارى پيشينيان را خواهند ديد ، و بنيانگذار نخستين اين همه سيه روزى را خواهند شناخت .\r\nهم اكنون با اين فرياد در گلو شكسته‌ام ، به شما هشدار مىدهم به آينده اى دهشتبار دل خوش داريد ، و با آرامش خاطر بخسبيد و به دلهاى خود مژده دهيد ! خود را مهيّاى فتنه و آشوب و سه پىآمد سوء سازيد كه دير يا زود گرفتار آن خواهيد شد :\r\n","description":"","footnote":"","page_name":" 333 ","page_number":333},
  {"content":"\r\nگردنهاى خميده به لبهء شمشيرهاى برّان تسليم خواهد شد ، و سرهاى فرود آمده در برابر ناكثان ، به خاك پست سپرده خواهد شد .\r\nچنگال خونين استبداد با يك دست گريبان آنها را خواهد گرفت و با دست ديگر شلاق ديكتاتورى و قانونشكنى بر سرشان خواهد زد ، و ( در نتيجه ) آشوب و هرج و مرج عمومى زهرش را به كامتان خواهد ريخت . اندك زمانى شما را به حال خود گذارند ، امّا همين كه جاى پاى خود را محكم نمودند چوب حراج بر هستى و شرف شما خواهند زد و همه را به يك جا به يغما خواهند برد .\r\nتا به جائى كه در أنبارها و خزانه فقط پشيزى بىارزش بجاى خواهند گذاشت ، و كشتزارهايى را كه شما به ثمر رسانده‌ايد درو خواهند كرد ، حتى خود خدمتگزاران در جهنّم استبداد ، هيزم خواهند گشت و براى گرمى تنور هوس آنان ، سوخته خواهند شد .\r\nدريغ و افسوس ! هيچ نمىدانيد كه در چه مسير خطرناكى افتاده‌ايد ، سررشته گم شده و از عواقب زيانبار آن بىاطَّلاعيد ، بىگمان كوركورانه خود را به ظلمت انداخته‌ايد و بالاخره كشتهء خويش را درو خواهيد كرد ، مگر ما كه حامى حقوق شمائيم مىتوانيم شما را ملزم و مجبور سازيم كه به راه هدايت باز گرديد در حالى كه خود از آن بيزاريد ؟ ! و همين حديث را ابو الحسن علىّ بن محمّد معروف به ابن مقبرهء قزوينىّ برايم بازگو نموده از عيسى بن عبد الله بن محمّد بن عمر بن علىّ بن أبى طالب عليه السّلام از پدرش از جدش از عمر بن علىّ عليه السّلام از امير المؤمنين روايت نموده كه فرمود : چون هنگام جان دادن فاطمه سلام الله عليها رسيد مرا فراخواند و فرمود :\r\n","description":"","footnote":"","page_name":" 334 ","page_number":334},
  {"content":"\r\nمىخواهم وصيّت و عهدى با تو بنمايم ، آيا آن را انجام خواهى داد ؟ گفتم : آرى ، اجرا خواهم كرد . پس به من وصيّت نموده فرمود : هنگامى كه من از دنيا رفتم شبانه مرا به خاك بسپار ، تأكيد ميكنم كه نبايد آن دو مردى كه گفتم آگاه شوند ، گويد : چون بيمارى خانم شدّت يافت بانوان مهاجر و انصار گرد بستر او جمع شدند و گفتند : اى دختر پيامبر خدا حال شما چطور است و با اين بيمارى جانكاه لحظات سنگين شب را چگونه به صبح رساندى ؟\r\nفرمود : به خدا سوگند ! طليعهء صبح بر من آشكار شد در حالى كه از دنياى شما بيزار بودم . . . و حديث را مانند آنچه گذشت بيان نمود . مصنّف اين كتاب - رحمه الله - گويد : از أبا احمد عسكرى معناى اين حديث را پرسيدم . پاسخ داد : اما فرمايش آن مخدّره صلوات الله عليها : « عائفة » بمعنى نفرت و بيزارى است . گفته مىشود : « عفت الشّيء » ، هر گاه به آن ميل نداشته باشد « اعافة » .\r\n« قالية » : كينه توزى و دشمنى كردن است . گفته مىشود : « قليت فلانا »\r\n","description":"","footnote":"","page_name":" 335 ","page_number":335},
  {"content":"\r\nوقتى او را دشمن داشته باشد ، چنانچه خداوند فرموده : * ( ما وَدَّعَكَ رَبُّكَ وَما قَلى ) * .\r\n« لفظتهم » لفظ پرت كردن چيزى است از دهان ، هر گاه از آن نفرت داشته باشد . مىگوئى « عضضت على الطعام ثم لفظته » يعنى غذا را به دهان نهادم و چشيدم بعد آن را از دهان بيرون انداختم .\r\n« قبل ان عجمتهم » گفته مىشود : « عجمت الشيء » هر گاه به چيزى گاز بزند ، و « عود معجوم » هر گاه چوب امتحان شده بسيار سفت باشد . و « شنأتهم » : دشمن داشت ايشان را ، و اسم از آن « شنآن » است .\r\n« سبرتهم » : ايشان را آزمودم ، زير و روى كار را خوب سنجيدم ، گفته مىشود : « سبرت الرجل » يعنى آن مرد را آزمايش كردم و آگاه ساختم .\r\n« فقبحا لفلول الحدّ » گفته مىشود : « سيف مفلول » شمشيرى است كه در لبه اش رخنه افتاده ، و كند شده . « خور » : سستى .\r\n« خطل » : نگرانى و اضطراب .\r\n« لقد قلَّدتهم ربقتها » ، « ربقة » يك سمت از ريسمان كه بر گردن گوسفند و غير آن بندند ، و جمعش « ربق » است .\r\n« شننت » : پاشيدم ، گفته مىشود : « شننت الماء و شنّنته » هر گاه آب را پاشيد .\r\n« جدع » : در نفرين گويند ، بمعنى « مثله » بريده باد بينى و گوش او .\r\n« عقرا » : از « عقرت الشيء » زخمى كردن\r\n","description":"","footnote":"","page_name":" 336 ","page_number":336},
  {"content":"\r\nو بريدن چيزى و باز داشتن است .\r\n« سحقا » : دور باد .\r\n« زحزحوها » : كنار زدند او را ، جابجا كردند .\r\n« رواسى » : ريشه‌هاى ثابت ، كوهها و « قواعد » نيز به همان مفهوم مىباشد .\r\n« طبين » : دانايان .\r\n« و ما نقموا من أبي حسن » : چه چيز را نپسنديدند بر او .\r\n« تنمّره » خشمگينى او ، گفته مىشود : « تنمّر الرّجل » هر گاه مرد خشمگين شود ، و او را به پلنگ تشبيه نمود .\r\n« تكافوا » از يارى او دست كشيدند .\r\n« الزمام » مثلى است در اين مورد .\r\n« لاعتلقه » هر گاه آن را بدست مىگرفت .\r\n« سجح » : آسان و هموار رفتن .\r\n« لا يكلم » زخمى و خونى نمىشد .\r\n« و الخشاش » چوبى را كه در بينى شتر مىكنند .\r\n« و لا يتعتع » : بىميل نبود و پريشان نمىشد .\r\n« المنهل » : سرچشمه ، سير آب .\r\n« النمير » : آب روان پاكيزهء بسيار روشن ، هميشه جوشان از چشمه .\r\n« فضفاض » : فراوان .\r\n« الضفّتان » : دو طرف جوى .\r\n« بطان » جمع « بطين » : شكم بزرگ پرخور . « غير متحلّ منه بطائل » : از مالشان براى خود چيزى نمىگرفت ، نه كم و نه زياد .\r\n« الا بغمر الماء » : با كاسه اى مىآشامد و « غمر » كاسهء كوچك مىباشد .\r\n« و ردعه سورة الساغب » : يعنى از آن مىخورند به اندازه اى كه شدّت گرسنگى را بر طرف سازد .\r\n« الذّنابى » پرهائى كه پشت دم قرار دارد .\r\n« قوادم » :\r\n","description":"","footnote":"","page_name":" 337 ","page_number":337},
  {"content":"\r\nآنچه در جلو هست .\r\n« عجز » : ناتوانى .\r\n« معاطس » : بينىها ( بدان جهت كه عطسه از آن بيرون آيد ) .\r\n« فنظرة » : چشم به راه باشيد و انتظار بكشيد .\r\n« ريثما تنتجوا » : مىفرمايد : صبر كنيد تا به دنيا آورد .\r\n« ثمّ احتلبوا طلاع القعب » : پرشدن كاسهء بزرگ چوبين ، و\r\n« الدّم العبيط » : خون تازه .\r\n« الزّعاف » : زهر زود كشنده .\r\n« الممقر » : تلخ .\r\n« الهرج » : كشتار .\r\n« زهيد » : اندك .\r\n\r\nباب 403 - معنى زبى و طبيين\r\n1 - أصبغ بن نباته گويد : وقتى عثمان پور عفّان در محاصره قرار گرفت ، براى على بن أبى طالب عليه السّلام چنين نوشت : امّا بعد ، به يقين ، آب از قلهء تپه اى كه نبايد آب آن را فرا گيرد ، گذشته ، و تنگ شتر به نزديك پستانش رسيده ، و كار من از حدّ بيرون شده است ، و در من كسى طمع كرده كه چيزى مانع آن نيست .\r\nپس اگر تو خورنده اى بهترين خورنده باش و گر نه مرا درياب كه پاره پاره\r\n","description":"","footnote":"","page_name":" 338 ","page_number":338},
  {"content":"\r\nمىگردم . مبرّد گويد : مقصود از گفته اش « قد جاوز الماء الزّبى » ، « زبيه » گودالى است كه جهت شكار شير حفر نمايند ( اين سخن در بارهء شخصى كه از شدّت به حدّ نهايت رسيده باشد ، گفته مىشود ) و زبيه كنده نمىشود مگر در قلَّهء كوه و عرب گويد : « قد بلغ الماء الزّبى » ( يعنى آب از سرگذشت ) و شديدترين سيل خروشان را گويند و در كار امور مهم گفته مىشود : « قد علا الماء الزّبى » آب از سرگذشته ، و يا مىگويند كارد به استخوان رسيده ، و يا تنگ شتر از زير شكم به نزديك پستان رسيد ( يعنى دو سر تنگ و حلقهء آن بفشار بهمرسيد ) كه بچّه دان ( رحم ) در شكم پاره شده ( كه در اين صورت مادر و فرزند هر دو خواهند مرد ) .\r\nعجاج گفته : « فقد علا الماء الزّبى إلى غير » يعنى كار از كار گذشته و قابل تغيير و اصلاح نيست ، و وقتى مىگويد : « بلغ الحزام الطَّبيين » ، در درندگان و پرندگان ، به نوك پستان ، هم « حلف » گفته مىشود و هم « أطباء » كه جمع است ، و مفردش « طبى » است ، چنان كه در سم ( چه شكافدار چه بدون شكاف آن ) حيوان گفته مىشود : « خفّ » و « ظلف » و هر يك بجاى ديگرى استعمال مىشود ، پس وقتى\r\n","description":"","footnote":"","page_name":" 339 ","page_number":339},
  {"content":"\r\nدوال ( تسمه اى كه به دور كمر حيوان باركش مىبندند و در دو سر آن حلقه هايى است كه يك ديگر را نگه مىدارند تا بار بر پشت حيوان قرار بگيرد ) به تهيگاه برسد ، يعنى سختى و ناخوشى به آخرين حدّ رسيده ، و مانند اين است از مثلهاى عرب : « دو حلقهء تنگ بهم رسيدند » ، و گفته مىشود : حلقهء تنگ و كمربند پالان ، و گفته مىشود : « حقب البعير » از جهت افتادن دوال بر غلاف نرّهء شتر ، بول آن بند آمد .\r\n\r\nباب 404 - معنى شفر و فيض النفس\r\n1 - ابو العبّاس محمّد بن ابراهيم بن اسحاق طالقانىّ از محمّد بن قاسم انبارى مسندا از ابى حازم روايت كرده كه خارجة بن زيد گويد : پدرم گفت : در روز جنگ احد وقتى آتش جنگ فرو نشست ، پيغمبر خدا صلى الله عليه و آله مرا فرستاد كه سعد بن ربيع را پيدا كنم ، و به من فرمود : وقتى او را ديدى از جانب من او را سلام برسان و از او بپرس در چه حالى هستى ؟ گويد : در ميان كشته شدگان در جستجويش بودم تا او را پيدا كردم ، پيكرش غرق در خون به آماج شمشير و نيزه و\r\n","description":"","footnote":"","page_name":" 340 ","page_number":340},
  {"content":"\r\nتير دشمن بود سلام پيامبر را به او ابلاغ نمودم ، و گفتم : رسول خدا صلى الله عليه و آله فرمود :\r\nخود را در چه حال مىبينى و چگونه مىيابى ؟ گفت : سلام مرا برسول خدا صلى الله عليه و آله برسان و بخويشان من بگو : در نزد خداوند هيچ عذر و بهانه اى نداريد اگر از شما كسى مژه برهم زند ( يعنى زنده باشد ) و برسول خدا آسيبى برسد ، اين بگفت و جان تسليم كرد .\r\nتذكَّر : « سعد بن ربيع از انصارى است كه به مكَّه رفتند و رسول خدا صلى الله عليه و آله را به مدينه دعوت كردند و بلكه از نقباى آنها است كه در ليلهء عقبه با رسول خدا صلى الله عليه و آله معاهده نمودند كه تا جان دارند از آن حضرت دفاع كنند ، و از اين جهت است كه سعد به خويشان خود پيام ميفرستد كه بعهد و پيمان خود وفادار باشيد ، مبادا شما زنده بمانيد و لو يكتن ، و رسول خدا صلى الله عليه و آله صدمه ببيند » . مصنّف اين كتاب - رحمه الله - گويد : از ابو العبّاس شنيدم كه از قول ابو بكر محمّد بن قاسم أنبارى گفت : اين گفتهء او كه « و در ميان شما مژده اى بر هم خورد » « شفر » مفرد « اشفار » مىباشد ، و آن قسمت لبهء پلك چشم است كه در آن مژه مىرويد ، و هنگام فروبستن چشم به هم مىرسند ، « اجفان » پلك است كه روى دو چشم را از بالا و پائين مىپوشاند . و « هدب » موى مژه است كه در لبهء پلكها روئيده ، و « شفر العين » شين آن صداى ضمّه دارد ، وقتى گفته مىشود : « ما في الدّار\r\n","description":"","footnote":"","page_name":" 341 ","page_number":341},
  {"content":"\r\nشفر « كه شين آن صداى فتحه دارد به معنى احد ، يك فرد باشد . شاعر گويد :\r\n\r\nفو الله ما تنفكّ منّا عداوة\r\nو لا منهم ما دام من نسلنا شفر\r\n\r\nبه خدا قسم دشمنى از سينهء ما و ايشان جدا نگردد ، تا وقتى از تبار و نسل ما هر دو يكنفر وجود داشته باشد . و گفته اش « فاضت نفسه » يعنى مرد ، ابو العبّاس گويد : ابن أنبارى به سند خود نقل كرده كه أصمعى از ابن عمرو بن العلاء به ما خبر داد كه : چون مردى بميرد گفته مىشود : « فاظ الرّجل » و گفته نمىشود : « فاظت نفسه » ، و يا « فاضت نفسه » . ابو العبّاس برايم نقل كرد كه ابن انبارى به سندى كه تا صالح بن محمّد بن درّاج مىرسد ، بر ايمان از قول صالح چنين گفت : شنيدم ابا عمرو شيبانىّ مىگفت : گويند : « فاظ الميّت » ، گفته نمىشود : « فاظت نفسه » و نيز نگويند : « فاضت نفسه » ( روحش بيرون آمد ) . و ابو العبّاس به سندى از فرّاء برايم بازگو نمود كه : اهل حجاز ، و يك قبيله مىگويند : « فاظت نفس الرّجل » و قبائل عكل و قيس و تميم مىگويند : « فاضت نفسه » به ضاد ، و در تأييد آن اين شعر را خواند :\r\n","description":"","footnote":"","page_name":" 342 ","page_number":342},
  {"content":"\r\n\r\nيريد رجال ينادونها\r\nو انفسهم دونها فائضة\r\n\r\nقصد مىكند ، مردانى را كه او را صدا مىزنند و جانهايشان را به پيشگاهش مىدهند .\r\nو ابو العبّاس از طريق ابن انبارى از كسائى نقل نموده كه گفته‌اند مىگويند : « فاضت نفسه » ( بر آمد جان او ) و « فاض الميّت نفسه » ( روح شخص و ( مرده بيرون آمد ) « و افاض الله نفسه » ( و خداوند جان او را گرفت ) .\r\nو دوباره ابو العبّاس از طريق ابن انبارى از ابو عبيد از كسائى ، و ابو جعفر محمّد بن حكم ، از حسن لحيانى نقل نموده كه گفته مىشود : « فاظ الميّت » به « ظاء » و « فاض الميّت » به « ضاد » .\r\nو باز ابو العبّاس از ابو بكر ( ابن انبارى ) از يعقوب بن سكَّيت نقل نموده كه گفته مىشود : « فاض الميّت يفوظ » از باب « نصر ينصر » و « فاظ يفيظ » از باب « ضرب يضرب » .\r\nهمچنين ابو العبّاس از طريق ابن انبارى از فرّاء نقل نموده كه گفته مىشود :\r\n","description":"","footnote":"","page_name":" 343 ","page_number":343},
  {"content":"\r\n« فاظ الميّت نفسه » به ظاء الفدار ، و منصوب خواندن « نفس » .\r\nو ابو العبّاس برايم نقل كرد كه ابو بكر از پدرش برايم خواند و گفت كه ابو عكرمهء ضبّى اين شعر را برايم خواند :\r\n\r\nو فاظ ابن حصن غائبا في بيوتنا\r\nيمارس قدّا في ذراعيه مصحبا\r\n\r\nابن حصن در حالى كه در خانه‌هاى ما پنهان شده و ببريدن تسمه مشغول بود جان داد .\r\n\r\nباب 405 - معانى خطبهء على عليه السّلام معروف بشقشقيّه\r\n1 - محمّد بن ابراهيم طالقانى و محمّد بن على ما جيلويه به دو سند ذكر شده از ابن عبّاس روايت كرده كه گفت : در نزد على عليه السّلام مسألهء خلافت بميان آمد ( ناگهان آتش درونى و سينهء پرسوز امير عليه السّلام كه كانون رنج و اندوه بود .\r\n","description":"","footnote":"","page_name":" 344 ","page_number":344},
  {"content":"\r\nشعله ور شد ، و زبان بسخن گشود و حماسه آفريد و دردهاى نهفته خود را آشكار ساخت ) و گفت :\r\nبه خداوند يكتا سوگند كه برادر تيمى نژاد ( ابو بكر ) پيراهن خلافت را در بر كرد در حالى كه خود به خوبى ميدانست كه شايستگى من بدان و موقعيت من در نظام آن همچون ميلهء آسيا كه محور گردش و اساس چرخش آنست مىباشد ، و من چون كوه سر بفلك كشيده باشم كه از دامنهء آن سيل روانست و پرنده اى را بقلَّهء آن با همهء اوجگيرى راه نيست ( يعنى : خير و فضيلت و علم از من بجهانيان سيلآسا روان است ، و سطح فكر و انديشه‌ام چندان رفيع است كه هماى فكر بلند پروازان معرفت بدان راه نخواهند يافت ) .\r\nاكنون كه مرا نخواستند و بر كنارم راندند ، از آن ( خلافت ) چشم پوشيدم و ميان خود و آن برسم جدائى پرده كشيدم ، و همى روى گردانده پهلو تهى نمودم ، و بجاى آن جامهء شكيبائى پوشيدم ، و صبر پيشه كردم ، و توسن فكر خود به جولان در آوردم و در اطراف اين امر كه چه بايدم كرد انديشيدم آيا با دست شكسته ( بىيار و ياور ) به مطالبهء آن برخيزم ، يا اينكه بر اين وضع اسفبار و تاريك با حزن و حسرت بسوزم و بسازم ، چه وضعى كه آشفتگى و رنجش كودك نونهال را پير و پير را فرتوت و نزار ، و مؤمن خداپرست را فرسوده و به هلاكت مىكشد تا خدايش را ملاقات و جان تسليم كند .\r\nو چون نيك به اوضاع و احوال نگريستم و اطراف و جوانب مطلب را\r\n","description":"","footnote":"","page_name":" 345 ","page_number":345},
  {"content":"\r\nسنجيدم ، بدان رسيدم كه صبر و تحمّل و شكيبائى و بردبارى خردمندانه تر است ، لذا صبر پيشه نمودم ، در حالى كه رنجها چون استخوانى در گلويم و خارى در چشمم از غم و اندوه بود .\r\nچرا كه مىديدم كه ميراثم را به يغما بردند . تا اينكه اوّلى ( ابو بكر ) زندگيش به پايان رسيد و در واپسين روزهاى عمرش كار را به دوستش برادر عدىنژاد واگذارد ، شگفتا در آن ميان كه تا خود زنده بود در تكاپوى فسخ بيعت از مردم بود ( و مكرّر مىگفت : مرا واگذاريد و پيمان مرا بشكنيد كه تا على در ميان شماست من شايسته ترين شما به خلافت نيستم ) به خدا سوگند كه خلافت را در طبيعتى درشت و خشن و راهى ناهموار و سنگلاخ افكند ، مردى بدخوى و خيره سر كه ملاقات با او رنج آور بود ، و زبانش چنان گزنده ، كه زخم آن تا آخر عمر التيام نمىيافت ، و ( در احكام دينى ) اشتباه و لغزش فراوان بود ، و عذر خواهيش از آن بسيار ، پس صاحب آن سرشت خشن ، اين حكمران ناپخته كه سوار بر مركب خلافت چنين آئينى پرارج شد ، به شخصى همانند بود كه سوار بر شتر چموش گرديده و قصد دارد با آن از راهى پر خطر و دلهره و پر دستانداز بگذرد ، متحيّر است چه كند ؟ اگر رشتهء افسار حيوان را كه از سوراخ بينيش گذشته محكم بكشد ( پرده‌هاى بينى دريده شود و ) از حركت باز ايستد و به مقصد نرسد ، و اگر افسارش را سست نمايد ، و آن را به حال خود واگذارد ، روان گردد ولى هر لحظه ممكن است او را با صورت در پرتگاه تباهى و خوارى افكند .\r\n","description":"","footnote":"","page_name":" 346 ","page_number":346},
  {"content":"\r\nو مردم در آن آزمون هر لحظه به رنگى در آمدند ، و از حق روى گرداندند ( يا چون راه را بست از ايشان پوشيده شد و بجاى آنكه طول جاده را پيمايند تا به مقصد رسند ، عرض جاده را پيمودند ) و اين آزمايشى بود جهت دريافت و كشف حقيقت مردم پست و زشت سيرت . پس من بر اين روزگار دراز با تمام دشواريها و غم فراوانش شكيبائى نمودم ، و آب صبر بر آتش سوزان دلم پاشيدم ، تا وى هم وقت مرگش كبوتر خلافت را در ميان چند تن رها كرد ، تا بر بام چه كسى بنشيند ؟ ! و آن را در ميان چند تن كه به گمانش من نيز هم رتبهء آنانم واگذاشت ، و مرا از آنان بشمار آورد .\r\nخداى من ! به تو پناه مىبرم از آنان و آن شورا ، كه چه غم انگيز و پرشرر بود ، چگونه مردم به ترديد افتادند و مرا با نخستين ايشان ( ابو بكر ) برابر دانستند ؟ ! تا امروز كه با اينها همطرازم سازند ، مع ذلك در اين نشيب و فراز تند و دشوار ، با آنان كنار آمدم و دم از مخالفت نزدم ، آه ! چه شورائى كه مردى از اعضاى آن به جهت هوى و هوسش از من روى برگرداند ، و ديگرى بخاطر دامادى و خويشى ( عبد الرّحمن بن عوف ، چون وى شوهر امّ كلثوم بنت عقبة بن أبى معيط است كه خواهر مادرى عثمان بود ) به من رأى نداد . . . و شد آنچه شد ، ( و نتيجهء اين دسته بندى و كار شورا به آنجا رسيد ) كه سومين قوم ( عثمان ) سر بر آورد ، و زمام خلافت را به دست گرفت در حالى كه از چپاول دو پهلو و تهيگاه خود را كه ميان موضع سرگين و جايگاه علف او است از سيرى به زحمت انداخته بود و پدر زادگان او ( بنى اميّه ) كه خويشاوندش بودند نيز با او همدست و همداستان شدند و بر سر\r\n","description":"","footnote":"","page_name":" 347 ","page_number":347},
  {"content":"\r\nسفرهء بيت المال نشستند و مال خدا را با همهء دهان و لذّت ، مانند اشترانى كه با آز و ولع در چراگاه بهارى علف خورند ، بلعيدند ، و آنقدر آتش فتنه را دامن زدند تا دامنشان را سوخت و اين جسارت و كردار ناهنجار باعث شد كه هر چه بافته بود باز شد و مقدّمات برچيده شدن بساط زندگانيش فراهم آمد ، و بعد از جراحت فراوان رهسپار ديار نيستى گرديد . در اين گير و دار مرا چيزى نترساند ، مگر آنكه ديدم ناگهان مردم پياپى بسوى من مىآيند و اجتماع در اطرافم موج مىزند ، و مانند يال پر موى و أنبوه كفتار ( كه گردن آن را گرفتار خويش ساخته ) در حالى كه با هم تزاحم مىكردند ، مرا در ميان گرفتند ، چنان كه حسن و حسين من لگد مال مىشدند ( بعضى گفته‌اند مراد از « حسنان » دو انگشت ابهام و ( شصت ) است ، چون « حسن و حسين » استخوانى است نزديك آرنج يعنى هر دو انگشت ابهام مرا زير پا گرفته در هم كوبيدند از بس هجوم آورده براى بيعت دست بدست مىدادند ) .\r\nو از كثرت ازدحام و كشيدن ايشان عبايم دريد ( يا دنده هايم درد گرفت ) پس ناگزير بيعت آنان را پذيرفتم . امّا دريغ كه ديرى نگذشت چند تن ( طلحه و زبير و . . . ) پيمان بيعت مرا شكستند ، و گروه ديگرى ( خوارج ) به سرعت تيرى كه از چلَّهء كمان بدر آيد از جادهء شريعت كنار رفتند و طبل پرخاشگرى نواختند و دستهء ديگرى به بيدادگرى و باطل گرويدند ( معاويه و طرفدارانش ) . گويا قول خداوند را نشنيده بودند : * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً وَالْعاقِبَةُ لِلْمُتَّقِينَ ) * ( آن سراى جاودانى را براى أفرادى قرار\r\n","description":"","footnote":"","page_name":" 348 ","page_number":348},
  {"content":"\r\nداده‌ايم كه در زمين به انديشهء سركشى و فساد نباشند ( و از قانون شرع منحرف نشوند ) و سرانجام نيك مخصوص پرهيزگاران است - قصص 38 : 83 ) آرى به پروردگار بىهمتا سوگند ! اين آيه را حتما شنيده‌اند ، ولى دنيا در ديدهء آنان زيبا جلوه نموده و دلباخته شده‌اند ، و زر و زيور آن ايشان را متعجّب ساخته ( و روح و شعورشان را خريده از آن رو ، چشم بصيرتشان بىنور شده ، و به سبب حبّ دنيا از اوج شرف اطاعت خدا به حضيض ذلَّت طغيان و سركشى و اطاعت از اهريمنان افتاده‌اند ) . سوگند به حقّ آن خدائى كه نوك دانه را جهت روئيدن در دل تودهء خاك شكافت ، و قسم به پروردگارى كه روان را در باطن جنين پديد آورد ، اگر عدّه اى جهت يارى من آماده نمىگرديدند ، و حجّت خداوندى با وجود ياوران بر من تمام نمىشد ، و اين نبود كه خدا شديدا از دانايان پيمان گرفته كه در مقابل تسلَّط ، و پرخورى ظالمانهء ستمگر ، و گرسنه ماندن ستمديده آرام و قرار نگيرند بىدرنگ افسار شتر خلافت را بر كوهان آن مىانداختم و رهايش مىساختم ، و عطش اين شتر تشنه كام خلافت را با نخستين جام بىاعتنائى فرو مىنشاندم ( و مانند گذشته در كنارى مىنشستم ) آن وقت بود كه مىفهميدند دنياى آنها كه به آن مىنازند ، و دين خود را در راه آن مىبازند در نزد من از آب كثيف بينى بز كه وقت عطسه زدن مىپراند ( يا از جيفهء آن ) ناچيزتر است .\r\nابن عبّاس گويد : چون آن بزرگوار سخنش به اينجا رسيد مردى از اهل\r\n","description":"","footnote":"","page_name":" 349 ","page_number":349},
  {"content":"\r\nعراق نامه اى بدست مباركش داد ، حضرت لب فروبست و به خواندن نامه مشغول شد ، پس از قرائت آن ، من عرض كردم : اى امير المؤمنين چه خوب است دنبالهء سخن را از همان جا كه گذاشته بوديد از سرگيريد ! فرمود : چه دور است آن حال نسبت به اين حالت ، اى ابن عبّاس آن گفتار شقشقه اى ( گوشت سرخى است شبيه به شش كه اشتر وقتى بهيجان آيد با صوت و غريدن از دهان بيرون اندازد و زود فروبرد ) بود كه بانگ برآورد و نمودار شد و باز در جاى خود قرار گرفت .\r\nابن عبّاس گفت : به خدا قسم هرگز براى هيچ چيز آنقدر اندوهگين نگشتم كه بر قطع رشتهء كلام امير المؤمنين عليه السّلام شدم ، كه سخن را به هدف نهائى خود كه اراده كرده بود نرسانيد . بيان معانى جملات خطبه :\r\n« لقد تقمّصها » يعنى آن را مانند پيراهن به بر كرد ، گفته مىشود :\r\n« تقمّص الرّجل » يعنى پيراهن به تن نمود يا زره پوشيد ، يا عبا به دوش انداخت ، و عمامه به سر كرد .\r\n« محلّ القطب من الرّحى » يعنى : ( خلافت بر گرد وجود من مىچرخد ، چنان كه سنگ روئين آسياب بر گرد ميلهء آهنينى كه در وسط آن به زمين كوبيده\r\n","description":"","footnote":"","page_name":" 350 ","page_number":350},
  {"content":"\r\nشده دور مىزند .\r\n« ينحدر عنه السّيل و لا يرتقي اليه الطَّير » : مقصود حضرت آنست كه خلافت بر غير من ممتنع است و كسى توان ادارهء آن را ندارد ، و شايستهء آن نيست ( در نهج البلاغه هر دو ضمير متكلَّم وحده است : « ينحدر عنّى . . . » ) .\r\n« فسدلت دونها ثوبا » يعنى از آن روى گردانيدم ، و لزوم آن بر من كشف نشد . « كشح » پهلو و تهىگاه ، پس معنى فرمودهء آن حضرت : « طويت عنها » يعنى از آن دورى گزيدم ، و « كاشح » كسى است كه پهلوى خود را از تو بگرداند .\r\n« طفقت » : يعنى روى آوردم و گرفتم .\r\n« أرتئى » يعنى انديشه كردم ، و در سراچهء ذهنم گوهر خرد را سفتم و گفتم :\r\n« أن أصول بيد جذّاء » دست بريده شده است و مقصودش كمى ياور است .\r\n« أو أصبر على طخية » « طخيه » در دو جا به كار برده شده : يكى در تاريكى ، و ديگرى در اندوهگين كردن ، گفته مىشود : « أجد على قلبى طخيا » يعنى غم و اندوهى را مىيابم كه بر قلبم نشسته ، و آن بزرگوار در اينجا تاريكى و اندوه و غصّه را جمع كرده است .\r\n","description":"","footnote":"","page_name":" 351 ","page_number":351},
  {"content":"\r\n« يكدح مؤمن » براى خودش كار و كوشش مىكند ولى حقّش به او داده نمىشود .\r\n« أحجى » سزاوارتر است ، گفته مىشود : اين أحجى از آن است و « أخلق و أحرى و اوجب » ( سزاوارتر است ) معانى همهء اينها نزديك بهم است .\r\n« في حوزة » در گوشه ، گفته مىشود : « حزت الشّيء أحوزه حوزا » ( جمع كردم چيزى را و محيط شدم بر آن ) ، و « حوزة » و كنارهء خانه و جز آن است .\r\n« كراكب الصّعبة » يعنى شترى كه اگر به آن درشتى شود ناراحت مىشود ، و « عنف » متضاد مدارا است .\r\n« حرن » ايستاد و نرفت ، و « حران » در جنبندگان استعمال مىشود ، اما در شتر گفته مىشود : « اخلت الناقة » و « بها خلا » و « اخل » همان معنى « حران » ( نرفتى ) در جنبندگان را مىدهد ، با اين فرق كه در شتر آن را به نحو استعاره مىآورد .\r\n","description":"","footnote":"","page_name":" 352 ","page_number":352},
  {"content":"\r\n« ان سلَّس غسق » يعنى او را در تاريكى وارد مىكند .\r\n« مع هن و هنيّ » يعنى افراد پست و زبون از مردم ، عرب مىگويد : « فلان هنيّ » مصغّر « هن » يعنى او فردى كوچك است ، از مردم ، و مقصودش از اين كلمه ناچيز بودن كار اوست .\r\n« فمال رجل بضبعه » و « بضلعه » نيز گفته مىشود ، كه معنايشان نزديك به يك ديگر مىباشد ، و معنى آن آنست كه به هوى و خواهش نفسش به مردى همانند خودش ميل نمود .\r\n« و أصغى آخر لصهره » « صغو » ( اسم مصدر ) بمعنى ميل كردن است .\r\nگفته مىشود : « صغوك مع فلان » يعنى ميل تو با فلانى است . « نافجأ حضنيه » پهلوى او از خوراكى و نوشيدنى و مانند آن باد كرده بود ، و گفته مىشود : « قد انتفج بطنه » به جيم ، و هنگامى كه بر اثر بيمارى شكمش بالا آيد ، گفته مىشود :\r\n« قد انتفخ بطنه » به خاء و « حضنان » دو سمت سينه است .\r\n« بين نثيله و معتلفه » نرهء شتر است و اينجا تنها براى استعارهء مرد بودن ، آورده شده ، و « معتلف » جايى است كه در آن علف مىخورد ، و معنى سخن آنست كه :\r\n","description":"","footnote":"","page_name":" 353 ","page_number":353},
  {"content":"\r\nسراسر زندگانى او حدّ فاصلى بود بين خوردن و دفعش ( يا بين خوردن و شهوترانى او ) .\r\n« يهضمون » يعنى مىشكنند ، و از همين باب است گفتهء عربها : « هضمنى الطَّعام » ( خوراكى مرا در هم شكست ) . « حتّى أجهز » يعنى بر او شوريدند و او را كشتند ، گفته مىشود : « أجهزت على الجريح » هر گاه زخمى به او رسيده باشد و تو او را بكشى .\r\n« كعرف الضّبع » مردم را تشبيه به يال كفتار نموده براى زياد بودنشان ، و « عرف » موئى است كه بالاى گردن اسب ( يال ) مىباشد ، پس براى كفتار استعاره آورده شده است .\r\n« قد انثالوا » يعنى گرد من انبوه شدند ، و گفته مىشود : « انثلت ما في كنانتي من السّهام » ( هر چه از تير در تيردان داشتم رها كردم ) هر گاه آن را از چله كمان رها سازد .\r\n« وشق عطافى » يعنى رداى او ، و عرب « ردا » ( چادرى را كه بر دوش گيرند ) را « عطاف » مىنامد . « و راقهم زبرجها » يعنى زيبائى او ايشان را شگفت\r\n","description":"","footnote":"","page_name":" 354 ","page_number":354},
  {"content":"\r\nزده ساخت ، و اصل « زبرج » نقش و نگار است و آن در اينجا كنايه از خوبى و خوشى دنيا است .\r\n« ألَّا يقرّوا [ على 
  ] كظَّه ظالم » « كظَّه » ( پرخورى ) يعنى ايشان نبايد صبر نمايند بر پرخورى ستمگر از مال حرام و نبايد او را بر ستم خودش امان بدهند .\r\n« و لا سغب مظلوم » سغب ، گرسنگى است و معناى آن بازداشتن اوست از حقّى كه برايش لازم است . « لألقيت حبلها على غاربها » اين يك مثل است عرب مىگويد :\r\nافسار شتر را بر كوهان و گردنش انداختم تا در هر كجا مىخواهد بچرد .\r\n« و لسقيت آخرها بكأس أوّلها »\r\nيعنى آنها را در گمراهى و كوريشان رها مىكردم .\r\n« أزهد عندى » « زهيد » بمعنى اندك است .\r\n« من حبقة عنز » بادى است كه از مقعد بز خارج شود ، و « عفطة » چيزيست كه از بينى آن بيرون آيد .\r\n« تلك شقشقه » « شقشقه » چيزى است كه شتر از گوشهء دهانش بيرون مىكند وقتى هيجان\r\n","description":"","footnote":"","page_name":" 355 ","page_number":355},
  {"content":"\r\nزده و مست شود .\r\n\r\nباب 406 - معنى تين و زيتون و طور سينين و بلد أمين\r\n1 - موسى بن بكر گويد : امام كاظم از پدرش از نياى بزرگوارش عليهم السّلام روايت نمود كه پيامبر خدا صلى الله عليه و آله فرمود : خداوند تبارك و تعالى چهار شهر از شهرها را انتخاب كرد و فرمود : * ( وَالتِّينِ وَالزَّيْتُونِ وَطُورِ سِينِينَ وَهذَا الْبَلَدِ الأَمِينِ ) * ( قسم به « تين » ( انجير ) و قسم به « زيتون » و قسم به « طور سينين » و قسم به اين شهر آسوده ) منظور از « تين » مدينه و از « زيتون » بيت المقدس و از « طور سينين » كوفه و از « اين بلد امين » مكَّه مىباشد .\r\n\r\nباب 407 - معنى انواع مستى\r\n1 - ابو بصير و محمّد بن مسلم گويند : امام صادق عليه السّلام به نقل از پدرش از اجداد بزرگوارش عليهم السّلام فرمود : امير المؤمنين عليه السّلام فرمودند : چهار چيز\r\n","description":"","footnote":"","page_name":" 356 ","page_number":356},
  {"content":"\r\nاست كه انسان را از خود بى خود مىسازد : مستى شراب ، مستى ثروت ، مستى خواب و مستى سلطنت .\r\n\r\nباب 408 - معنى ناصبى\r\n1 - معلَّى بن خنيس گويد : از امام صادق عليه السّلام شنيدم كه ميفرمود : ناصبى ( در عرف اخبار ، اهل تسنّن متعصّب مىباشند و غير ناصب مستضعف است و در بسيارى از موارد ناصب به مستضعف تفسير شده ، و گاهى نيز به مخالف ، نه به دشمن اهل بيت ) كسى نيست كه با ما خاندان جملگى دشمنى ورزد ، چون نميتوانى فردى را پيدا كنى كه آشكارا بگويد : « من با محمّد و آل محمّد دشمن هستم » ، و لكن « ناصب » كسى است كه در مقابل شما قد علم كند ، در حالى كه ميداند شما دوستداران ما هستيد و يا دشمن دشمنان ما ميباشيد ، و امام عليه السّلام فرمود : شخصى كه شكم يكى از دشمنان ما را سير گرداند چنان است كه يكى از دوستان ما را كشته باشد .\r\n","description":"","footnote":"","page_name":" 357 ","page_number":357},
  {"content":"\r\n\r\nباب 409 - معنى « ايام الله » روزهاى خداوند\r\n1 - مثنّى حنّاط گويد : امام صادق عليه السّلام به نقل از پدر بزرگوارش عليهما السّلام فرمود : روزهاى مخصوص خداوند عزّ و جلّ سه روز است : روزى كه قائم آل محمّد قيام كند ، روزى كه بازگشت به دنيا آغاز گردد ، روز قيامت .\r\n\r\nباب 410 - معنى « اشدّ » پرزورتر و « أقوى » مقاومتر\r\n1 - غياث بن ابراهيم گويد : امام صادق به نقل از پدرش از جدّش عليهم السّلام فرمود : پيامبر خدا صلى الله عليه و آله بر گروهى از مردم گذشت كه جهت زور آزمائى سنگى را بلند مىنمودند ، از آنها پرسيد : اين چه كارى است ؟ گفتند :\r\nبدين وسيله نيرومندترين فردمان را مىشناسيم ، پيغمبر صلى الله عليه و آله فرمود :\r\nآيا نمىخواهيد زورمندترين و برومندترين فردتان را به شما معرّفى كنم ؟ عرض\r\n","description":"","footnote":"","page_name":" 358 ","page_number":358},
  {"content":"\r\nكردند : آرى ، اى پيامبر خدا بفرمائيد ! فرمود : تواناترين و قوىترين انسان كسى است كه وقتى خوشنود گردد ، خرسنديش او را به گناه و باطلى نكشاند ، و چون خشمگين شود ، خشمش او را از مرز گفتار حقّ بيرون نبرد ( هر چه به زبانش آمد نگويد و از روى عصبانيّت و خشم صحبت نكند ) و چون توانمند شد ، پايش را از گليم خود فراتر ننهد ، و به هر چه كه مباح و جايز و سزاوار نباشد ، دست نيالايد .\r\n\r\nباب 411 - معنى برترين اجزاء عبادت\r\n1 - اسماعيل بن مسلم گويد : امام صادق عليه السّلام از پدرش از اجدادش عليهم السّلام روايت نمود : كه پيغمبر خدا صلى الله عليه و آله فرمود : عبادت هفتاد جزء دارد ، و از همه بهتر تلاش جهت بدست آوردن روزى حلال است .\r\n\r\nباب 412 - معنى دو بيگانه اى كه برداشتن آن دو لازم است\r\n1 - سكونىّ از امام صادق از پدر و نياى خود از علىّ عليهم السّلام روايت\r\n","description":"","footnote":"","page_name":" 359 ","page_number":359},
  {"content":"\r\nنموده : كه پيامبر خدا صلى الله عليه و آله فرمود : دو سخن به دور از گوينده‌اند كه بايد آنها را برداشت : 1 - سخن حكيمانه است كه نابخردى بگويد بايد آن را بپذيريد ، و سخن بىمايهء صادر از حكيم است كه بايد آن را نديده گيريد و بپوشيد .\r\n\r\nباب 413 - معنى بيمارى ملَّتهاى پيشين كه به اين امّت سرايت كرده است\r\n1 - حسن فضّال گويد : امام رضا عليه السّلام فرمود : پدرم از نياى گراميش از علىّ عليهم السّلام برايم بازگو نمود كه پيامبر خدا صلى الله عليه و آله فرمود : مرض امّتهاى قبل ( كه ) در شما نفوذ پيدا كرده است : كينه و نفرت ، و رشك و حسد ( مىباشد ) .\r\n","description":"","footnote":"","page_name":" 360 ","page_number":360},
  {"content":"\r\n\r\nباب 414 - معنى صلوات از خدا ، و از فرشتگان و از مؤمنين بر پيغمبر « ص » و معنى تسليم\r\n1 - ابن أبى حمزه گويد : پدرم گفت : از امام صادق عليه السّلام معنى قول خداى عزّ و جلّ * ( إِنَّ الله وَمَلائِكَتَه يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً ) * ( همانا خداوند و فرشتگان او درود مىفرستند بر پيغمبر ، اى كسانى كه ايمان آورده‌ايد ، صلوات فرستيد بر او و سلام گوئيد بر وى سلام گفتنى - احزاب 33 : 56 ) چيست ؟\r\nفرمود : « صلاة » از خدا فرستادن رحمت است ، و از فرشتگان پاك و پاكيزه دانستن ، و از مردم دعا و طلب رحمت كردن است ، و امّا فرمودهء خداى عزّ و جلّ : * ( وَسَلِّمُوا تَسْلِيماً ) * يعنى فرمان بردارى از او در آنچه فرمايد ، گويد : به آن حضرت عرض كردم : پس چگونه بر محمّد و خاندانش درود فرستيم ؟ فرمود :\r\nشما مىگوئيد :\r\n« صلوات الله و صلوات ملائكته ، و أنبيائه و رسله و جميع خلقه على محمّد و آل محمّد و السّلام عليه و عليهم و رحمة الله و بركاته »\r\n( رحمتهاى الهى\r\n","description":"","footnote":"","page_name":" 361 ","page_number":361},
  {"content":"\r\nو درود فرشتگان او ، و پيامبران و فرستادگان وى و تمامى آفريدگانش بر محمّد و خاندان او باد ، و سلام و رحمت و بركات خداوند بر آن بزرگوار و بر ايشان باد ) .\r\nگويد : عرضه داشتم : پاداش كسى كه بر محمّد و آلش با اين تحيّتها درود فرستد چيست ؟ فرمود : به خدا سوگند ، مانند پاكى و بيگناهى روزى كه متولَّد گشته ، از گناهان بيرون آيد .\r\n\r\nباب 415 - معنى جايگاههاى لعن\r\n1 - ابو خالد كابلىّ گويد : شخصى به امام زين العابدين عليه السّلام عرض كرد :\r\nأفرادى كه اهل شهرى نيستند ، كجا مىتوانند ( بول و غايط نموده ) خود را آمادهء وضو سازند ؟ فرمود : بپرهيزند از قضاى حاجت نمودن در كنار جويها ، و كوچه هائى كه در رو دارد ( محلّ رفت و آمد است ) و زير درختان ميوه دار ، و جايگاههاى لعن ! به آن حضرت عرض شد : و « مواضع لعن » چه جاييست ؟ فرمود :\r\nآستانهء در خانه‌ها .\r\n","description":"","footnote":"","page_name":" 362 ","page_number":362},
  {"content":"\r\n\r\nباب 416 - ريسمان محكمى كه گسسته نشود\r\n1 - عبد الله بن عبّاس گويد : پيامبر خدا صلى الله عليه و آله فرمود : شخصى كه دوست دارد جهت صعود به مقامات معنوى به دست آويزى گرانبها و مطمئن چنگ زند كه بريده نگردد ، بايد به ولايت برادر وصىّ من ، علىّ بن ابى طالب بپيوندد . ( زيرا كسى كه به ريسمان او چنگ زند از گسستن و سقوط مصون مىماند ، و با حركتى كه از آن پديد مىآيد خود را همواره بالاتر مىكشد ) پس كسى كه او را دوست بدارد و حلقهء ولايتش را از دست ندهد ( پيوسته بسوى كمال حركت مىكند و ) تباه نگردد ، و فردى كه با وى كينه توزى و دشمنى كند ، از سقوط در لجنزار سيه روزى نجات نيابد ( در امان نيست ) .\r\n\r\nباب 417 - معنى صبر ، و مصابره ، و مرابطه\r\n1 - أبو بصير گويد : از امام صادق عليه السّلام تفسير فرمودهء خداى عزّ و جلّ * ( يا\r\n","description":"","footnote":"","page_name":" 363 ","page_number":363},
  {"content":"\r\nأَيُّهَا الَّذِينَ آمَنُوا اصْبِرُوا وَصابِرُوا وَرابِطُوا ) * ( اى كسانى كه به يگانگى خدا و نبوّت پيغمبر و معاد و عقايد حقّه ايمان آورده‌ايد بر مشقّتها شكيبا باشيد و در تمام كارها بردبارى كنيد ، و آماده باشيد براى پيكار - آل عمران 3 : 200 ) را پرسيدم ، فرمود :\r\nيعنى صبر كنيد بر مصيبتها : و با تقيّه ، شدائد دشمنان را تحمّل نمائيد ، پيوند دهيد خود را به كسى كه اقتدا مىنمائيد به او ( ائمّه ) ، و براى آنكه در دنيا و آخرت رستگار شويد ، از خدا بترسيد و تقوى پيشه سازيد .\r\n\r\nباب 418 - معنى رغبه ، رهبه ، تبتّل ، ابتهال ، تضرّع و بصبصة در دعا\r\n1 - محمّد بن مسلم گويد : امام صادق عليه السّلام در معنى فرمودهء خداى عزّ و جل : * ( فَمَا اسْتَكانُوا لِرَبِّهِمْ وَما يَتَضَرَّعُونَ ) * ( پس فروتنى نكردند پروردگار خود را و زارى نمىكردند - مؤمنون 23 : 76 ) فرمود : « تضرّع » بلند كردن دو دست مىباشد ( در نماز ) .\r\n","description":"","footnote":"","page_name":" 364 ","page_number":364},
  {"content":"\r\n2 - علىّ بن جعفر از برادر بزرگوار خود موسى بن جعفر عليهما السّلام روايت نموده كه فرمود : تبتّل ( در آيه 8 از سوره مزمّل 73 ) * ( وَاذْكُرِ اسْمَ رَبِّكَ وَتَبَتَّلْ إِلَيْه تَبْتِيلًا ) * گردانيدن كف دستها است در دعا ، در وقت خواندن دعا و « ابتهال » ( زارى كردن و اخلاصورزيدن در دعا ) آنست كه دستها را بگشائى و جلو آورى ، و « رغبة » ( خواهش نمودن ) آن است كه دو پنجهء دست را رو به آسمان نموده و آنها را رو به صورت خود بگيرى و « رهبة » ( ترسيدن ) آن است كه كف دستهايت را سرازير سازى و به همان شكل آنها را تا صورت بلند نمائى و « تضرّع » ( لابه و زارى ) آن است كه دو انگشت خود را حركت دهى و به آن دو اشاره كنى ، و در حديث ديگر است كه « بصبصه » ( عاشقانه نگاه كردن ) آن است كه هر دو انگشت شهادت خود را به سوى آسمان بلند كنى و آنها را حركت دهى و دعا كنى .\r\n\r\nباب 419 - معنى گفتن : « * ( لا إِله إِلَّا الله ) * » با اخلاص\r\n1 - محمّد بن حمران گويد : امام صادق ( ع ) فرمود : هر كس كه با عقيدهء\r\n","description":"","footnote":"","page_name":" 365 ","page_number":365},
  {"content":"\r\nپاك و بىريا بگويد : « * ( لا إِله إِلَّا الله ) * »\r\n( نيست معبود بحقّى جز پروردگار ) وارد بهشت گردد ، و اخلاصورزيدنش به آن است كه\r\n« * ( لا إِله إِلَّا الله ) * » او را باز دارد از آنچه خداوند ممنوع ساخته است .\r\n2 - زيد بن ارقم گويد : رسول خدا صلى الله عليه و آله فرمود : آن كس كه بدون ريا بگويد :\r\n« * ( لا إِله إِلَّا الله ) * » داخل بهشت شود ، و نشانهء اخلاصش آنست كه\r\n« * ( لا إِله إِلَّا الله ) * » منع كند وى را از عمل به آنچه خدا حرام كرده است .\r\n\r\nباب 420 - معنى دژ محكم خداى عزّ و جلّ\r\n1 - اسحاق بن راهويه گويد : حضرت ابو الحسن امام رضا عليه السّلام پس از رسيدن به نيشابور وقتى قصد داشت از آنجا به سوى دربار مأمون حركت نمايد ، هنگام بيرون آمدن آن حضرت از شهر ، محدّثين گرد او حلقه زدند و عرضه داشتند :\r\n","description":"","footnote":"","page_name":" 366 ","page_number":366},
  {"content":"\r\nاز ميان ما مىروى و حديثى براى ما نمىفرمائى كه آن را به عنوان يادگار داشته باشيم ؟ و اين در خواست هنگامى شد كه آن بزرگوار در هودج نشسته بود ، پس حضرت پردهء هودج را بالا زد و سر مبارك را بيرون آورد و فرمود : از پدرم موسى بن جعفر شنيدم كه مىفرمود : از پدرم جعفر بن محمّد شنيدم كه مىفرمود : از پدرم محمّد بن علىّ شنيدم كه مىفرمود : از پدرم علىّ بن حسين شنيدم كه مىفرمود : از پدرم حسين بن علىّ بن أبى طالب شنيدم كه مىفرمود : از پدرم امير المؤمنين علىّ بن أبى طالب عليهم السّلام شنيدم كه مىفرمود : از پيامبر خدا صلى الله عليه و آله شنيدم كه مىفرمود : از جبرئيل عليه السّلام شنيدم كه مىفرمود : شنيدم خداى عزّ و جلّ مىفرمود :\r\n« * ( لا إِله إِلَّا الله ) * حصني ، فمن دخل حصني أمن [ من 
  ] عذابي » « لا إله إلَّا الله » حصار محكم من است هر كس اين جمله را بگويد ( يعنى بجان بپذيرد ) وارد حصار من شده و هر كس كه در حصار من وارد شود از عذابم ايمن خواهد بود .\r\nگويد : چون شترى كه محمل حضرت بر روى آن بود ، حركت كرد ، با صداى بلند بما فرمود :\r\n« بشروطها و أنا من شروطها » اظهار اين كلمه در صورتى مفيد است كه شرايط آن انجام شود و يكى از آن شرايط من هستم ( اعتراف به امامت من ) .\r\nاخبارى را كه در اين مورد برايم روايت شده ، در كتاب ( التّوحيد )\r\n","description":"","footnote":"","page_name":" 367 ","page_number":367},
  {"content":"\r\nآورده‌ام .\r\n\r\nباب 421 - معنائى ديگر براى حصن خداى عزّ و جلّ\r\n1 - علىّ بن بلال گويد : حضرت رضا عليه السّلام از پدر خود موسى بن جعفر ، از جعفر بن محمّد ، از محمّد بن علىّ ، از علىّ بن الحسين ، از حسين بن علىّ ، از علىّ بن أبى طالب عليهم السّلام از پيغمبر صلى الله عليه و آله از جبرئيل از ميكائيل ، از اسرافيل ، از لوح ، و آن از قلم گفت : خداوند تبارك و تعالى مىفرمود :\r\n« ولاية علىّ بن أبى طالب - صلوات الله عليه - حصنى فمن دخل حصنى أمن ناري »\r\n( دوستى با علىّ حصار محكم و نفوذ ناپذير من است ، هر كس داخل حصار من شود ، از آتش جهنّم من ايمن خواهد شد ) .\r\n","description":"","footnote":"","page_name":" 368 ","page_number":368},
  {"content":"\r\n\r\nباب 422 - معنى وفاى به عهد خدا ، و معنى وفاى خداى عزّ و جلّ به پيمان بندگان\r\n1 - ابن عبّاس گويد : وقتى خداوند تبارك و تعالى آيهء * ( وَأَوْفُوا بِعَهْدِي أُوفِ بِعَهْدِكُمْ ) * . . . ( و شما به عهد من وفا كنيد تا من هم به عهد خود با شما ، كه گفتم :\r\nشما را داخل بهشت خواهم نمود ، وفا كنم بقره : 40 ) را نازل ساخت پيغمبر خدا ( ص ) فرمود : به خدا سوگند : حضرت آدم از دار دنيا رفت ، در حالى كه با قومش پيمان بسته بود تا به فرزندش شيث وفادار بمانند ، و به آن وفا نكردند ، و حضرت نوح چشم از جهان پوشيد و با قومش براى وصيّش سام وفادار باشند ، امّتش وفا نكردند ، و حضرت ابراهيم عليه السّلام دار دنيا را وداع گفت و از قومش بر وفادار ماندن به وصيش ، اسماعيل پيمان گرفت ، امّتش انجام ندادند ، حضرت موسى از دنيا رفت در حالى كه با قومش عهد بسته بود به وفا با وصيّش يوشع بن نون ، امّتش به آن وفا نكردند ، و حضرت عيسى بن مريم به آسمان بالا\r\n","description":"","footnote":"","page_name":" 369 ","page_number":369},
  {"content":"\r\nبرده شد و ميثاق بست با قومش بر وفادار ماندن به وصيّش شمعون بن حمون صفا ، ( ولى ) امّتش وفا نكردند ، و من نيز به زودى از شما جدا خواهم شد و از ميان شما مىروم و به ملكوت اعلى خواهم پيوست ، و به تحقيق عهد كردم با امّتم در بارهء علىّ بن ابى طالب ، و او هم به سرنوشت اوصياء پيامبران پيشين از جانب امّتشان دچار خواهد شد ، با وصىّ من مخالفت خواهند ورزيد ، و نافرمانيش خواهند كرد ، آگاه باشيد ! عهدم را در بارهء علىّ عليه السّلام بار ديگر به شما ابلاغ مىنمايم . ( پس هر كس كه آن را بشكند ، به زيان خودش كوشش نموده ، و كسى كه پايدار بماند به چيزى كه بر سر او ميثاق بسته شده ، به زودى پاداش بزرگى از خدا دريافت خواهد داشت - فتح 48 : 10 ) . اى مردم ! قطعا بعد از من ، علىّ امام و رهبر شما و قائم مقام من بر شما است و او وصىّ من ، و دستيار و مددكارم ، و برادر و ياورم ، و همسر دخترم ، و پدر فرزندان من است ، و اختياردار شفاعت من ، و صاحب حوض من ، و حملكنندهء درفش من خواهد بود ، هر كس كه او را ناديده بگيرد ، مرا ناديده گرفته ، و هر كس كه مرا انكار نمايد ، تحقيقا خداى عزّ و جلّ را انكار نموده و ناديده گرفته ، و آن كس كه به امامت وى اعتراف نمايد ، قطعا به نبوّت من اعتراف نموده و هر\r\n","description":"","footnote":"","page_name":" 370 ","page_number":370},
  {"content":"\r\nانسانى كه به نبوّت من اعتراف نمايد ، قطعا به يگانگى خداى عزّ و جلّ اقرار نموده است . اى مردم ! كسى كه از علىّ فرمان نبرد ، مرا نافرمانى نموده ، و شخصى كه فرمان مرا انجام ندهد ، خدا را معصيت نموده ، و هر كس كه علىّ را اطاعت نمايد ، چنان است كه مرا اطاعت نموده ، و هر فردى مطيع من باشد ، قطعا خدا را فرمانبردارى كرده است .\r\nاى مردم ! شخصى كه علىّ را در گفتار يا كردارى ردّ نمايد ، قطعا من را ردّ نموده ، و كسى كه مرا ردّ كند قطعا خدا را در بالاى عرشش منكر شده است .\r\nاى مردم ! هر كس از شما كه عليه « على » رهبرى برگزيند ، قطعا عليه من پيامبرى انتخاب نموده و آن كس كه چنين كند ، خدائى بر پروردگار ، اختيار نموده است .\r\nاى مردم ! قطعا على سرور همهء اوصياء ، و پيشواى دست و روسپيدان و پرهيزكاران ، و مولاى مؤمنان است ، و دوستدار او دوستدار من ، و دوستدار من دوست خدا است ، و دشمن او دشمن من ، و دشمن من دشمن خدا است .\r\n","description":"","footnote":"","page_name":" 371 ","page_number":371},
  {"content":"\r\nاى مردم به پيمانى كه خدا در بارهء على از شما گرفته وفا كنيد ، خدا هم روز قيامت براى شما در بهشت وفا خواهد كرد .\r\n\r\nباب 423 - معنى « ربوه » مكان بلند و « قرار » آرامگاه و « معين » آب جارى\r\n1 - سعد اسكاف گويد : امام باقر عليه السّلام از قول امير المؤمنين عليه السّلام روايت نمود : در قول خداى عزّ و جلّ * ( وَآوَيْناهُما إِلى رَبْوَةٍ ذاتِ قَرارٍ وَمَعِينٍ ) * ( و جاى داديم مريم و پسرش را وقتى كه از يهود گريختند به بلنديى از زمين جايى كه مىتوان بر آن آرام گرفت ، و آبى كه به روى زمين در جريان است . مؤمنون 23 : 50 ) فرمود : منظور از « ربوه » كوفه و از « قرار » مسجد كوفه و « معين » آب فرات مىباشد .\r\n","description":"","footnote":"","page_name":" 372 ","page_number":372},
  {"content":"\r\n\r\nباب 424 - معنى صفح جميل\r\n1 - علىّ بن حسن بن فضّال به نقل از پدرش گويد : امام رضا عليه السّلام در معنى فرمودهء خداى عزّ و جلّ : * ( فَاصْفَحِ الصَّفْحَ الْجَمِيلَ ) * ( پس در گذر در گذشتنى خوب - حجر 15 : 85 ) فرمود : مراد بخشودگى ، بدون سرزنش و نكوهش است .\r\n\r\nباب 425 - معنى خوف و طمع\r\n1 - علىّ بن حسن فضّال به نقل از پدرش گويد : امام هشتم حضرت رضا عليه السّلام در معناى قول خداى عزّ و جلّ * ( هُوَ الَّذِي يُرِيكُمُ الْبَرْقَ خَوْفاً وَطَمَعاً ) * ( اوست كه برق را به شما مىنماياند براى بيم دادن ، و اميدوار كردن - رعد 13 : 12 ) فرمود :\r\nبيم براى مسافر و طمع براى كسى است كه در سرزمين خويش است .\r\n","description":"","footnote":"","page_name":" 373 ","page_number":373},
  {"content":"\r\n\r\nباب 426 - معنى حسنه اى كه بنده را وارد بهشت مىگرداند\r\n1 - داود بن سليمان گويد : حضرت رضا از امام صادق عليهما السّلام روايت نمود كه فرمود : خداوند عزّ و جلّ به داود عليه السّلام وحى كرد : « بنده اى از بندگان من حسنه اى برايم انجام مىدهد ، من بدان جهت او را وارد بهشت خواهم نمود » عرض كرد : پروردگارا و آن كار نيك چيست ؟ فرمود : گرهء سخت و اندوهى را از مؤمنى مىگشايد ، گرچه به اندازهء يك عدد خرما به او بدهد ، پس داود گفت : شايسته است هر كس كه تو را بشناسد ، اميدش را از تو قطع نگرداند .\r\n\r\nباب 427 - معنى فرمايش پيغمبر كه سه بار فرمود : پروردگارا رحمت كن جانشين مرا\r\n1 - عيسى بن عبد الله از پدرش از دنياى خود از جدّش علىّ بن ابى طالب\r\n","description":"","footnote":"","page_name":" 374 ","page_number":374},
  {"content":"\r\nعليه السّلام روايت كند : پيغمبر خدا صلى الله عليه و آله تا سه مرتبه فرمود : « پروردگارا جانشينان مرا مشمول رحمتت فرما » به آن حضرت عرض شد : جانشينان تو چه كسانىاند ؟ فرمود : آنان كه بعد از من مىآيند و حديث و سنّت مرا روايت مىنمايند .\r\n\r\nباب 428 - بىنقص بودن غذا\r\n1 - سكونىّ گويد : امام صادق عليه السّلام از پدرش از اجداد خود از حضرت علىّ عليهم السّلام روايت نمود : كه پيامبر خدا صلى الله عليه و آله فرمود : در خوراك وقتى چهار چيز فراهم آمد ، كمبودى ندارد : هر گاه از حلال تهيه شده باشد ، و دستهاى زياد براى خوردن آن دراز شود ، و در آغازش نام خدا برده شود ، و در پايان آن خدا سپاسگزارى گردد .\r\n","description":"","footnote":"","page_name":" 375 ","page_number":375},
  {"content":"\r\n\r\nباب 429 - معنى نامه اى كه امّ سلمه به عايشه در رفتنش به بصره نوشت\r\n1 - أبو أخنس أرحبى گويد : چون عايشه جهت برپا نمودن جنگ جمل عازم حركت به سوى بصره شد ، امّ سلمه - رضى الله عنها - همسر پيامبر صلى الله عليه و آله اين نامه را به او نوشت : پس از حمد خدا ، و درود بر پيغمبرش ، اى عايشه تو واسطه اى هستى در ميان پيغمبر خدا صلى الله عليه و آله و امّت او ، و پوشش و پردهء عفّت او بالاى سر تو افكنده شده ، آن را كنار مزن ! و تو از اهل و عيال او هستى ، قرآن مجيد تو را از گستاخى و خراميدن با تبختر منع ، و دامن تو را جمع كرده و گامهاى تو را محدود ساخته ، پس دامنت را گسترده نساز و از حريمى كه در قانون الهى برايت معيّن شده پايت را فراتر منه ، و در ميان خانهء خود بنشين ، و خود را آوارهء بيابانها مساز ! شرح : « اشاره دارد به آيهء 33 از سورهء أحزاب 33 * ( وَقَرْنَ فِي بُيُوتِكُنَّ وَلا تَبَرَّجْنَ تَبَرُّجَ الْجاهِلِيَّةِ الأُولى ) * ( و قرار و آرام گيريد در خانه‌هاى خود و آشكار مكنيد پيرايه‌هاى خود را مانند آشكار كردن زنان در دوران جاهليّت ) و اعمش روايت كرده كه هر گاه عايشه اين آيه را مىخواند ، آنقدر مىگريست كه مقنعه اش تر مىشد » .\r\nعايشه اين قدر سنگ حمايت از امّت را به سينه مزن ! پروردگار متعال خود\r\n","description":"","footnote":"","page_name":" 376 ","page_number":376},
  {"content":"\r\nپشت و پناه اين امّت است . عايشه با تو هستم ! ! پيغمبر خدا صلى الله عليه و آله از موقعيّت و لياقت تو با خبر بود كه تا چه اندازه است ، هر گاه اين اقدام شايستهء تو بود حتما تو را به آن سفارش مىنمود ، در صورتى كه پيمان گرفته ( كه در خانه ات بنشينى و پاى بيرون ننهى ) پس مراقب توصيهء آن بزرگوار باش و آن را به كار بند و ناسازگارى مكن كه با تو ستيزه و دشمنى كند ، به ياد آر فرمودهء پيغمبر صلى الله عليه و آله را در مورد عوعو كردن سگهاى حوأب ! [ روزى عايشه مشغول شستن سر مبارك آن حضرت بود و امّ سلمه هم سرگرم تهيّهء غذاى حليم بود پيغمبر صلى الله عليه و آله سربرداشت و فرمود : « اى كاش مىدانستم كداميك از شما صاحب شتر كوتاه دم هستيد كه سگهاى » حوأب « در اطراف آن پارس مىكنند ، آنچنان فردى از راه مستقيم منحرف خواهد شد ، آنگاه دستش را بر پشت تو زد ، و فرمود :\r\n« ايّاك ان تكونيها » ( مبادا تو آن باشى ) شرح نهج البلاغه ابن أبى الحديد : ج 6 : 218 
  ] همچنين فرمودهء آن جناب : « زنان را با جنگ چه كار ؟ » و فرمايش آن حضرت كه به تو فرمود : « دقّت كن اى حميرا كه تو آن زن نباشى كه از حقّ رويگردان شده ، و به ستم و آزار متمايل گردى » ، بلكه تو را از جلو افتادن و گشتن در شهر بازداشت .\r\nو اينكه اگر ستون اسلام خميده شد و انحرافى در آن پديد آمد ، با كوشش و فعّاليّت زنها هرگز راست و استوار نگردد ، و اگر در برج و باروى اسلام رخنه اى ايجاد شود ، زنان نتوانند آن را مسدود ساخته و اصلاح كنند ، نهائىترين هدف و\r\n","description":"","footnote":"","page_name":" 377 ","page_number":377},
  {"content":"\r\nپسنديده ترين كمال زنان اين است كه چشم خود را از بيگانه فروبندند ، و حيا داشته باشند ، و ناموس و آبروى خود را حفظ كنند ، و كم قدم بردارند ( بلكه بيشتر در خانه باشند ) . ( اى عايشه ) اگر در طىّ اين مسافت ، در ميان بعضى از بيابانها پيغمبر خدا با تو برخورد كند ، در حالى كه سوار بر اشتر جوان بلند قامت خود ، از سرچشمه اى به منزلگاه ديگرى رهسپار مىباشى و بيابانهاى پهناور و كوههاى بلند را از روى هوى و هوس براى غير خدا مىپيمايى ، و به تو بگويد : عايشه ! اين مسافرت تو از ديد خدا مخفى نمىباشد ! ( چه پاسخى دارى ؟ ) و آيا در روز باز پسين آنگاه كه در پيشگاه پيامبر خدا صلى الله عليه و آله وارد خواهى شد ، چه جوابى دارى ؟\r\nفقط شرمنده خواهى بود ، زيرا پردهء عفّت او را كه به رويت كشيده بود ، دريدى ، و عهد و فرمان او را ترك نمودى . هر گاه من به چنين راهى كه تو در پيش گرفته اى مىرفتم و آنگاه به من مىفرمود : « وارد بهشت برين شو ! » از ديدار پيامبر خدا شرمگين بودم و از شرمسارى آنكه پرده اى كه او برويم كشيده بود ، دريده‌ام ، وارد بهشت نمىشدم .\r\nتو اكنون خانهء خود را قلعهء محكم خويش قرار بده ، و پشت پردهء منزلت را گور خويشتن ساز ! كه در آن صورت چون پيغمبر خدا را ديدار كنى ، به فرمانبرى خدا نزديكترى ، و اگر از اين سفر دست بكشى دين را بهتر يارى نموده اى .\r\nاگر سخنى را به تو يادآورى كنم كه تو خود نيز آن را مىدانى ، هر آينه همچون مار خالدار سر به زير مرانيش خواهى زد .\r\n","description":"","footnote":"","page_name":" 378 ","page_number":378},
  {"content":"\r\nعايشه گفت : چه پذيراى پذيرفتن پند تو گشته‌ام ، و از خير خواهيت چه آگاهيى به من دادى ! ولى مطلب چنان نيست كه تو پنداشته اى ، و اين مسافرت بهترين راهها است ، چون دو گروه مخالف به من پناه جسته‌اند ، اگر در خانه بنشينم باكى برايم نيست ، و اگر قيام كنم به تلاشى دست زده‌ام كه ناچارم از زياده كردن آن .\r\nامّ سلمه در پاسخش اين شعرها را خواند : اگر براى فردى از افراد بشر هنگام لغزش و سقوط جاى دست آويزى مىبود ، عايشه هم راه بازگشتى به سوى مردم داشت .\r\nچه قوانينى از پيامبر خدا كه كهنه شده و چه آياتى از قرآن كه به آن عمل نمىشود و فقط در مدرسه‌ها آموزش داده مىشود گاهى خدا عقل و زيركى را از قومى مىگيرد ، تا آنكه كوبيده شده ( مظلوم ) ، مسلَّط شود و در رأس قرار گيرد . بيان معانى الفاظ آن : گفتهء او رحمة الله عليها : « إنّك سدّة بين رسول الله » يعنى تو درگاه ( درى ) هستى ميان پيغمبر و امّتش در حريم و ناحيهء او ، پس مباح شمرده شده آنچه قرق كرده بود ، پس تو بواسطهء خروجى كه بر تو واجب نيست ،\r\n","description":"","footnote":"","page_name":" 379 ","page_number":379},
  {"content":"\r\nباعث شكستن اين قرقگاه نباش ، چون اين كار مردان است .\r\n« فلا تندحيه » باز نكن و فراخ منما با حركت و خروج ، گفته مىشود :\r\n« ندحت الشّىء » هر گاه آن را توسعه دهى ، و از همان باب است جملهء « انّا في مندوحة عن كذا » يعنى در گشايش هستم .\r\n« قد جمع القرآن ذيلك » مقصودش آيهء شريفهء * ( وَقَرْنَ فِي بُيُوتِكُنَّ ) * كه با ترجمه اش در متن نوشته شد ، مىباشد .\r\n« و سكَّن عقيراك » از « عقر الدّار » مىباشد و آن بيخ خانه است ، و « عين » آن را اهل حجاز با صداى ضمّه خوانند ، و اهل نجد با صداى فتحه پس « عقيرا » اسم است و مبنى و مصغّر آن ، و مانند آن است در تصغير « ثريّا » و « حميّا » و آن تندى شراب است ، و تلفّظ به « عقير » شنيده نشده ، مگر در اين حديث .\r\n« فلا تصحر بها » از پرده بيرون ميا و از خانه ات دور نشو و بياباننشين نگرد ! گفته مىشود : « أصحرنا » هر گاه به بيابان آييم ، چنانچه گفته مىشود :\r\n« أنجدنا » وقتى به سرزمين « نجد » آييم .\r\n« علت علت » يعنى راه خود كج كرده اى به سوى غير حقّ ، و « عول » به\r\n","description":"","footnote":"","page_name":" 380 ","page_number":380},
  {"content":"\r\nمعنى ميل كردن ، و جور و ستم مىباشد ، خدا فرموده : * ( ذلِكَ أَدْنى أَلَّا تَعُولُوا ) * ( كه اين نزديكتر به دادگسترى و ترك ستمكارى است - نسا 4 : 3 ) . گفته مىشود : « عال يعول » هر گاه از حد بگذرد . « بل قد نهاك عن الفرطة في البلاد » يعنى از پيش افتادن و رفتن در شهرها ، چون « فرطه » اسم است در بيرون رفتن و پيشى گرفتن ، مانند : « غرفه و غرفه » ، گفته مىشود : « في فلان فرطة » يعنى جلو رفتن و پيشى گرفتن ، گفته مىشود :\r\n« فرّطته في المال » در ثروت بر او پيشى گرفتم .\r\n« ان عمود الاسلام لن يثاب بالنساء ان مال » ستون اسلام اگر خميده شد به بوسيلهء زنها به اعتدال بر نمىگردد ، « ثبت الى كذا » يعنى برگشتم به سوى او .\r\n« لن يرأب بهنّ إن صدع » ( يعنى اگر شكافى ايجاد شد هرگز به وسيلهء زنها مسدود نمىگردد ) . گفته مىشود : مسدود ساختم شكاف را و آن را بهم آوردم پس بهم پيوست .\r\n« حماديات النّساء » آن جمع « حمادى » است ، يعنى نهايت امر ، و گفته مىشود : « قصاراك أن تفعل ذلك و حماداك » . مثل اينكه ميگوئى آخرين مقصود و منتها هدف .\r\n","description":"","footnote":"","page_name":" 381 ","page_number":381},
  {"content":"\r\n« غضّ الأبصار » چشم پوشى . « و خفر الأعراض » « أعراض » جمع « عرض » است ، « جماعة العرض » أندام ، و « خفر » بمعنى شرم ، مقصودش آن بوده كه كمال زنها در پوشيدن چشم از بيگانه و در پرده نشينى از روى آزرم است .\r\n« قصر الوهازة » به معنى گام برداشتن ، مقصودش آن است كه : كم قدم بردار ، « وهازه » ( رفتار زن شرمگين ) .\r\n« ناصّة قلوصا من منهل » يعنى در رفتن تيزرو ، و رفيع و كوشا بود ، و « نص » رفته شده به طرف بالا است و از همين باب است « نصصت الحديث الى فلان » وقتى اسناد حديث را به فردى برساند ، و از همين باب است حديثى كه فرموده : پيامبر خدا صلى الله عليه و آله تند و تا زنده و با گامهاى سريع مىرفت ، پس در هر جاى زمين شكافى مىديد بر ( سرعت ) سير خود مىافزود ( مىپريد ) .\r\n« انّ به عين الله مهواك » يعنى آنچه در نظر دارى بر او پوشيده نيست .\r\n« و على رسول الله تردين » يعنى پس از كارت خجالت بكش .\r\n","description":"","footnote":"","page_name":" 382 ","page_number":382},
  {"content":"\r\n« و قد وجّهت سدافته » يعنى پرده را دريدى ، چون « سدافة » بمعنى حجاب و پوشش است و اسم است كه از « أسدف اللَّيل » گرفته شده ، هر گاه به سبب تاريكى خود را بپوشاند ، و مىشود اراده كرده باشد : تو آن را از جايش با اينكه مأمور شده بودى تا ملازم آن باشى ، كندى و آن را پيش روى خودت برپا داشتى .\r\n« و تركت عهيداه » مقصودش هم پيمان شدن تو با او و او با تو است ، و دليل بر آن گفتهء بعدى اوست : اگر به من گفته شود : « داخل بهشت شو ! » شرم دارم كه پيامبر خدا را ديدار كنم ، در حالى كه حجاب او را كه بر من افكنده بود ، دريده باشم .\r\n« . . . و رباعة السّتر قبرك » « ربع » خانه است و « رباعة السّتر » پردهء پشت پرده است ، مقصودش آن است كه ما وراء پوشيده شده از خانه ات را گورت قرار ده و بنا به روايت ديگرى كه « و وقاعة الستر قبرك » است ، چنان كه قتيبى روايت نموده و گفته است : معنايش افتادن دامن پرده است چون آويزان شود و بيفكنند آن را .\r\nو در روايت قتيبى است : « لو ذكرت قولا تعرفينه نهشتني نهش الرّقشاء\r\n","description":"","footnote":"","page_name":" 383 ","page_number":383},
  {"content":"\r\nالمطرق » و گفته است ( مار خالدار ) « رقشاء » ناميده شده ، براى اينكه نقطه‌هاى سياه و سفيد در آن است و ديگرى گفته است : « رقشاء » در اژدها آن است كه در رنگش سياهى و تيرگى است ، گويد : « مطرق » كسى است كه پلكهاى چشم را فرو هشته است .\r\n\r\nباب 430 - أخبار بىمانند و كمياب\r\n1 - عبد الحميد بن أبى العلا گويد : امام صادق عليه السّلام فرمود : همانا شرك ( دوگانه پرستى ) پنهانتر است از راه رفتن مورچه ، و فرمود : از جملهء شرك اين است كه انگشترى را بگرداند تا با ديدن آن نيازى را به ياد آرد ، و مانند اين .\r\n2 - حمران گويد : به امام باقر عليه السّلام گفتم : معناى قول خداوند عزّ و جلّ چيست : * ( مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً ) * ( از اين جهت بر بنى اسرائيل نوشتيم و چنين\r\n","description":"","footnote":"","page_name":" 384 ","page_number":384},
  {"content":"\r\nحكم نموديم كه هر كس شخصى را بدون قصاص و يا فساد كردن در زمين بكشد ، چنان است كه همهء مردم را كشته باشد - مائده 5 : 32 ) در حالى كه ( آن شخص ) فقط يك نفر را كشته است ؟ فرمود : در جايى از دوزخ كه آخرين حد شدّت عذاب جهنّميان است نهاده مىشود ، و اگر كسى تمامى مردم را بكشد نيز به همان مكان وارد مىشود ، گفتم : اگر نفر ديگرى را هم بكشد ( چه مىشود ) ؟ فرمود : عذابش زيادتر گردد .\r\n3 - اسحاق بن ابراهيم صيقل گويد : امام صادق عليه السّلام فرمود : در قسمت بالاى شمشير پيغمبر صلى الله عليه و آله ورقى يافت شد كه در آن نوشته شده بود : بنام خداى بخشايندهء مهربان ، همانا روز قيامت گردنكشترين و گستاخترين مردم در پيشگاه خداوند كسى است كه غير فردى را كه با او به ستيز و نبرد برخاسته ، بكشد و هر كس بدون آنكه شخصى ضربه اى به او زده باشد ، او را مورد ضرب و شتم قرار دهد و شخصى كه برگزيند غير ولىّ خود را ، چنين فردى به آنچه خداى تعالى بر محمّد صلى الله عليه و آله نازل نموده كفر ورزيده ، و شخصى كه بدعتى را اختراع كرد ، يا بدعتگذارى را پناه داد ، خداوند تعالى روز قيامت هيچ توبه و تاوانى را از او نخواهد پذيرفت ، آنگاه فرمود : مىدانى مقصود وى از فرموده اش « آنكه جز\r\n","description":"","footnote":"","page_name":" 385 ","page_number":385},
  {"content":"\r\nموالى خود را ولىّ برگزيند « چيست ؟ عرض كردم : منظورش چه بوده ؟ فرمود :\r\nدينداران را اراده فرموده است و در فرمودهء امام باقر عليه السّلام « صرف » پشيمانى از گناه و بازگشت به سوى خدا است ، و « عدل » در فرمودهء امام صادق عليه السّلام : سربها دادن و رستن است .\r\n4 - سماعه گويد : از امام ( ششم ) عليه السّلام پرسيدم : تفسير قول خداى عزّ و جلّ چيست : * ( وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ ) * ( و كسى كه عمدا مؤمنى را بكشد كيفر او جهنّم است كه هميشه در آن خواهد بود - نساء 4 : 93 ) فرمود : شخصى كه مؤمنى را به دينداريش بكشد ، او متعمّدى است كه خداوند در كتابش ( در پايان همان آيه ) فرموده : * ( أَعَدَّ لَهُمْ عَذاباً أَلِيماً ) * ( و عذاب بزرگ و دردناكى برايش آماده خواهد كرد ) .\r\nعرض كردم : پس مردى كه ميان او و ديگرى درگيرى پيدا مىشود ، و شمشيرش را بر او فرود مىآورد و او را مىكشد ، چطور ؟ فرمود : وى آن متعمّدى كه خداوند فرموده نيست .\r\n5 - ابو السّفاتج گويد : امام صادق عليه السّلام در معنى فرمودهء خداى عزّ و جلّ : ( و\r\n","description":"","footnote":"","page_name":" 386 ","page_number":386},
  {"content":"\r\nهر شخصى كه مؤمنى را از روى قصد به قتل رساند جزاى وى دوزخ است - نساء 4 :\r\n92 ) فرمود : اگر خداوند بخواهد مجازاتش كند جزايش جهنّم است .\r\n6 - حسن بن بنت إلياس گويد : از امام رضا عليه السّلام شنيدم كه مىفرمود :\r\nپيامبر خدا صلى الله عليه و آله فرمودند : خدا از رحمتش دور گرداند شخصى را كه بدعتى پديد آورد يا بدعتگذارى را پناه دهد . عرض كردم : « حدث » چيست ؟ فرمود : كسى كه قتل كند .\r\n7 - ابراهيم كوفى از يكى از رواتمان مرفوعا نقل نموده كه از حسن بن علىّ عليهما السّلام از عقل پرسيده شد : كه آن چيست ؟ فرمود : فرو بردن دو ناگوار : سوختن و ساختن و با دشمنان مدارا نمودن .\r\n8 - عبد الله بن سنان گويد : امام صادق عليه السّلام فرمود : خوشا به حال مرد گمنامى كه مردم به او توجّهى ندارند ، او مردم را مىشناسد و با جسمش با ايشان همدم است ولى در دل خويش و در كردارشان با آنان همراه نيست ، مردم ظاهر\r\n","description":"","footnote":"","page_name":" 387 ","page_number":387},
  {"content":"\r\nوى را شناخته‌اند ، و او بر باطن مردم آگاهى يافته است .\r\n9 - سكونىّ گويد : امام صادق عليه السّلام به نقل از پدران بزرگوارش فرمود :\r\nهمانا از نشانه‌هاى فروتنى آن است كه مرد به نشستن در جايى پستتر از جايى كه ديگران نشسته‌اند خوشنود باشد ، و بهر كس كه مىرسد ، سلام دهد ، و كشمكش و خودنمائى در بحث را ترك كند ، اگر چه حقّ با او باشد ، و دوست نداشته باشد كه بر پرهيز كارى ستوده شود .\r\n10 - ابو بصير گويد : در محضر امام باقر عليه السّلام بودم ، شخصى به آن بزرگوار گفت : خدا توفيقت دهد ، گروهى در كوفه هستند و مطلبى را از زبان شما نقل مىنمايد . فرمود : چه مىگويند ؟ عرضه داشت مىگويند : قطعا ايمان غير از اسلام است ، امام باقر پاسخ داد : بلى چنين است . آن مرد گفت : براى من بيان بفرمائيد ! فرمود : كسى كه گواهى دهد كه معبود بر حقّى نيست جز « الله » ، و گواهى دهد كه « محمّد فرستادهء پروردگار است » و آنچه را پيغمبر از جانب خدا آورده پذيرفته باشد ، او مسلمان است .\r\n","description":"","footnote":"","page_name":" 388 ","page_number":388},
  {"content":"\r\nگويد : ( آن شخص ) پرسيد : پس ايمان چيست ؟ فرمود : شخصى كه گواهى دهد : معبود سزاوار پرستشى جز خداوند نيست و محمّد فرستادهء پروردگار مىباشد ، و اعتراف كند به آنچه از سوى خدا آمده است ، و نماز بخواند ، و زكات بپردازد ، و در ماه رمضان روزه بدارد ، و در صورت استطاعت ، حجّ خانهء خدا را انجام دهد ، و با گناهى كه بيم جهنّم بر آن داده شده خدا را ديدار نكند ، ( نميرد ) چنين شخصى مؤمن است .\r\nأبو بصير گويد : ( گفتم ) فدايت شوم ! كداميك از ما هستيم كه بتوانيم بدون داشتن گناهى كه بيم جهنّم به آن وعده داده شده خدا را ملاقات كنيم ؟ فرمود :\r\nچنان نيست كه تو پنداشته اى ، همانا آن كسى كه خدا را ملاقات نكند مگر با گناهى كه پروردگار بر آن بيم جهنّم داده ، شخصى مىباشد كه او از آن معصيتى كه كه انجام داده توبه نكرده باشد .\r\n11 - مفضّل بن عمر گويد : به امام صادق عليه السّلام عرض كردم : از قبل ما ( اطرافيان ما ) مىگويند : خداوند تبارك و تعالى هر گاه بنده اى را دوست داشته باشد ، از سوى آسمان آگاهى دهنده اى به آواى بلند بانگ برآورد كه خداوند\r\n","description":"","footnote":"","page_name":" 389 ","page_number":389},
  {"content":"\r\nفلانى را دوست مىدارد ، پس شما هم بايد او را دوست بداريد ، آنگاه محبّت او را در دلهاى بندگان خدا مىافكند .\r\nو هر گاه خداى متعال بنده اى را دشمن دارد ، آگاهى دهنده اى از آسمان بانگ بر آورد كه خداوند فلانى را دشمن مىدارد ، شما هم بايد او را دشمن بداريد ، پس خداوند نفرت را در دلهاى بندگان نسبت به او القا مىنمايد .\r\nگويد : امام عليه السّلام كه تا آن وقت به چيزى تكيه داده بود ، صاف نشست ( و چون كسى كه رعشه بر اندامش افتاده باشد ) دست خود را سه مرتبه لرزاند و كنار كشيد در حالى كه مىفرمود : نه ! چنان كه مىگويند نيست . و لكن خداى عزّ و جلّ چون بنده اى را دوست بدارد ، مردم را بر آن وادارد ، تا در بارهء او سخنانى بگويند .\r\nپس ايشان را كيفر و او را پاداش دهد ، و هر گاه بنده اى را دشمن بدارد ، او را نزد مردم محبوب گرداند ، تا در بارهء او سخن بگويند ، پس به ايشان و او كيفر دهد ، آنگاه فرمود : در پيشگاه خدا چه كسى از يحيى بن زكريا محبوبتر بود ؟ ايشان را برانگيخت تا او را كشتند ، و چه كسى در درگاه خداى عزّ و جلّ از علىّ بن أبى طالب دوست داشتنىتر بود ؟ از مردم همان به او رسيد كه همگى مىدانيد ، و از حسين بن علىّ صلوات الله عليه چه كسى نزد خداى تعالى پسنديده تر بود ؟\r\nآنان را بر دشمنى او برانگيخت تا او را به شهادت رساندند .\r\n","description":"","footnote":"","page_name":" 390 ","page_number":390},
  {"content":"\r\n12 - عبد الله بن عطا گويد : به امام باقر عليه السّلام گفتم : سنّىها مىگويند : علىّ ابن أبى طالب صلوات الله عليه فرموده : بهترين احرام آن است كه از سراى كوچك خانوادهء خودت احرام بپوشى و محرم گردى ، گويد : امام باقر عليه السّلام آن را انكار نموده فرمود : همانا پيغمبر خدا صلى الله عليه و آله از مردم مدينه بود و ميقاتش از « ذى الحليفه » بود ، و قطعا ميان آن دو شش ميل فاصله مىباشد ، ( اين گونه كه شما مىگوئيد ) پس بهتر بود ، پيغمبر خدا صلى الله عليه و آله از خود مدينه محرم مىشد ، و لكن على عليه السّلام فرموده : مىتوانيد از لباس احرامتان تا به ميقات مىرسيد ، بهره مند شويد و بدون احرام آن را بپوشيد .\r\n13 - علىّ بن صامت گويد : در تشييع جنازه اى همراه با امام صادق عليه السّلام بوديم ، شخصى گفت : خداوند ، مرا در هنگام جان دادن و پس از مرگ ، خير و نيكى فراوان دهد ، امام صادق عليه السّلام به او فرمود : جملهء « پس از مردن » زيادى است ، زيرا هر گاه مرگ برايت مبارك شد ، پس از مرگ هم برايت خير خواهد بود .\r\n","description":"","footnote":"","page_name":" 391 ","page_number":391},
  {"content":"\r\n14 - محمّد بن يعقوب بن شعيب گويد : پدرم گفت : به امام صادق عليه السّلام عرضه داشتم : مردم ( سنّىها ) روايت مىكنند كه : پيغمبر خدا صلى الله عليه و آله در طول زندگيش ، ماه رمضانهائى كه بيست و نه روز ، روزه گرفت ، بيشتر از ماه رمضانهائى بوده كه سى روز ، روزه گرفته است .\r\nفرمود : دروغ گفته‌اند ، پيامبر خدا صلى الله عليه و آله روزه نگرفت مگر كامل ، و واجبات ناتمام نمىشود . قطعا خداوند سال را سيصد و شصت روز آفريده ، و آسمانها و زمين را در شش روز آفريده ، پس منها شده است از سيصد و شصت روز آن شش روز ( شش روز كم شد ) و سال شده سيصد و پنجاه و چهار روز ، و ماه رمضان سى روز است ، به دليل فرمودهء خداى عزّ و جلّ * ( وَلِتُكْمِلُوا الْعِدَّةَ ) * ( و براى اينكه عدد روزه را تكميل كنيد - بقره 2 : 185 ) شمارهء ايّام سفر و مرض را قضا كنيد بمانند آن ، در وقت ديگر ، يا به جهت تكميل شمارهء ايّام ماه رمضان .\r\nو ماه شوّال بيست و نه روز ، و ماه ذو القعده سى روز مىباشد ، بدليل فرمودهء خداى عزّ و جلّ * ( وَواعَدْنا مُوسى ثَلاثِينَ لَيْلَةً ) * ( و وعده داديم موسى را سى شب - بقره : 185 ) .\r\n","description":"","footnote":"","page_name":" 392 ","page_number":392},
  {"content":"\r\nپس ماه چنين است ، بنا بر اين يك ماه تمام است ، و ماه ديگر ناقص و ماه رمضان هميشه در قسمت ماه‌هاى تمام است و هرگز از سى روز كم نمىشود ، و ماه شعبان هميشه در بخش ماه‌هاى ناتمام است و هرگز سى روز نمىشود .\r\nشرح : « بايد دانست كه ماه و سال امرى طبيعى است ، و قرار دادى نيست ، و تابع نظام طبيعت است و روايت ضعيف است و شيخ مفيد و ديگران آن را رد كرده‌اند » .\r\n15 - علىّ بن رئاب گويد : از امام صادق عليه السّلام پرسيدم : معنى فرمودهء خداى عزّ و جلّ چيست : * ( وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ ) * ( و آنچه مىرسد به شما از آفتهاى مالى و جانى ، همه از اعمال زشت شما است و خداوند از بسيارى از گناهان در مىگذرد - شورى 42 : 30 ) .\r\nآيا به نظر شما آنچه به علىّ عليه السّلام و خاندانش رسيد ، نتيجهء كردارشان بوده است ؟ حال آنكه ايشان خاندان پاكيزه ، و همگى معصوم هستند ! فرمود :\r\nپيامبر خدا صلى الله عليه و آله در هر شب و روز صد مرتبه از خدا آمرزش مىخواست بدون آنكه گناهى داشته باشد ، خداوند عزّ و جلّ اولياى خود را اختصاص مىدهد به مصائب تا پاداش دهد ايشان را با اينكه كوچكترين گناهى مرتكب نشده‌اند .\r\n16 - عزر مىگويد : با امام صادق عليه السّلام در حجر زير ناودان خانهء كعبه\r\n","description":"","footnote":"","page_name":" 393 ","page_number":393},
  {"content":"\r\nنشسته بوديم ، و دو مرد با هم نزاع مىكردند يكى از آنان به ديگرى مىگفت : به خدا سوگند تو نمىفهمى باد از كجا مىوزد و چون چند بار اين جمله را به او گفت ، امام صادق عليه السّلام به او فرمود : آيا مىدانى باد از كجا مىوزد ؟ گفت : نه ، ولى از مردم شنيده‌ام .\r\nمن به امام صادق عليه السّلام عرض كردم : فدايت گردم ، كانون وزش باد كجاست ؟ فرمود : باد زير اين ركن شامى ( در چند مترى حجر اسماعيل واقع شده ) زندانى است ، و هر گاه خداى عزّ و جلّ خواهد چيزى از آن بوزد آن را يا از سمت راست به حركت در آورد كه « باد جنوب » است ، و يا از سمت چپ كه « باد شمال » و يا از طرف شرق مىوزد كه با « صبا » ناميده مىشود ، و بادى كه از جانب مغرب باشد « دبور » ناميده مىشود .\r\nآنگاه فرمود : و نشانهء آن اين است كه پيوسته در زمستان و تابستان شب و روز اين ركن را در جنبش مىبينى .\r\n17 - عبد الله بن سنان گويد : از امام صادق عليه السّلام شنيدم كه مىفرمود : همانا\r\n","description":"","footnote":"","page_name":" 394 ","page_number":394},
  {"content":"\r\nشخص آب مىنوشد و به آن عمل خداوند او را وارد بهشت مىسازد ، عرض كردم :\r\nو آن چگونه مىشود ؟ فرمود : شخصى آب مىآشامد سپس آن را قطع مىكند ، بعد در حالى كه اشتها به آب دارد ظرف آب را دور از خودش مىگذارد ، و خدا را حمد مىنمايد ، سپس دوباره مينوشد ، بعد آن را كنار مىگذارد در صورتى كه ميل به آن دارد ، پس خدا را حمد مىكند ، سپس دوباره آن را مىآشامد ، و خداوند عزّ و جلّ به سبب آن كار بهشت را بر او واجب كند .\r\n18 - عبد السّلام مرفوعا تا امام صادق عليه السّلام روايت نمود كه آن حضرت فرمود : كفر به نعمت اين است كه شخصى بگويد : غذاى چنين و چنان خوردم ، پس زيان به من رسانيد .\r\n19 - حمّاد بن عثمان گويد : امام باقر عليه السّلام در معناى فرمودهء خداى عزّ و جل * ( الشُّعَراءُ يَتَّبِعُهُمُ الْغاوُونَ ) * ( و شاعران را پيروى كنند زيانكاران و نادانان - الشّعرا 26 : 224 ) فرمود : آيا شاعرى را ديده اى كه كسى از او پيروى كند ؟ جز اين نيست كه آنها گروهىاند كه دانش مىآموزند براى غير دين ، به اين دليل گمراه\r\n","description":"","footnote":"","page_name":" 395 ","page_number":395},
  {"content":"\r\nمىشوند و مردم را نيز به گمراهى ميكشند .\r\n20 - سفيان بن سعيد گويد : از حضرت صادق عليه السّلام - و او چنان كه ناميده شده به خدا سوگند راستگو است - شنيدم كه فرمود : اى سفيان ! ( در جايى كه افشا كردن عقيده سبب اتلاف نيروها و بهم خوردن نقشه‌ها و هدفها گردد ) بر تو باد به تقيّه ، چون آن سنّت و قانون حضرت ابراهيم خليل عليه السّلام است ، و خداوند عزّ و جلّ به موسى و هارون دستور داد : * ( اذْهَبا إِلى فِرْعَوْنَ إِنَّه طَغى فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى ) * ( برويد به سوى فرعون چون او سر به طغيان بر آورد ، اما به نرمى با وى سخن بگوئيد ، شايد متذكَّر شود و ايمان آورد ، يا از ( مجازات ) الهى بترسد - طه 20 : 43 و 44 ) خداوند مىفرمايد : وى را با بهترين نامش كه كنيهء اوست صدا بزنيد و به او بگوئيد : اى أبا مصعب ( نامش وليد بن مصعب بن ريان بود ) .\r\nو پيغمبر صلى الله عليه و آله هر گاه قصد داشت به مسافرتى برود آن را پنهان مىداشت ، و به جهت مصالحى مقصد خود را طورى اظهار مىنمود كه درست نفهمند ، و آن را به طرزى مىگفت كه شنونده خيال مىكرد جاى ديگرى را فرموده است . و فرمود : پروردگارم به من دستور داده با مردم سازش كنم ، همچنان كه به أداء واجبات مأمورم ساخته ، و خداوند با آموختن تقيّه به او فرمود :\r\n","description":"","footnote":"","page_name":" 396 ","page_number":396},
  {"content":"\r\n* ( ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ ، وَما يُلَقَّاها إِلَّا الَّذِينَ صَبَرُوا وَما يُلَقَّاها إِلَّا ذُو حَظٌّ عَظِيمٍ ) * ( بدى را با نيكى دفع كن ، تا دشمنان سرسخت همچون دوستان گرم و صميمى شوند ، امّا به اين مرحله جز اشخاصى كه داراى صبر و استقامتند نمىرسند و به آن نميرسند مگر افرادى كه بهرهء عظيمى از عقل و ايمان و تقوى دارند - فصلت 4 : 34 و 35 ) اى سفيان ! هر كس كه در آئين الهى تقيّه را به كار گيرد خود را به قلَّهء بلندى از عزّت رسانده ، قطعا عزّت مؤمن در نگهدارى زبانش مىباشد ، و آن كس كه مالك زبان خود نگردد پشيمانى خواهد كشيد . سفيان گويد : به آن حضرت عرض كردم : اى پسر پيامبر خدا آيا رواست كه خداوند به بندگان خودش طمع داشته باشد كه پديد آورند آنچه را ايجاد نمىشود ؟\r\nفرمود : نه . گفتم : بنا بر اين چگونه خداوند به موسى و هارون عليهما السّلام فرموده :\r\n« شايد او متذكَّر شود يا از خدا بترسد » و حال آنكه خداوند مىدانست كه فرعون نه ايمان خواهد آورد ، و نه خواهد ترسيد . فرمود : فرعون به ياد خدا افتاد و ترسيد ، ولى هنگامى كه در چنگال أمواج خروشان گرفتار شد و مرگ را در پيش روى خود ديد ، جايى كه ديگر ايمان برايش سودى نداشت . آيا فرمودهء خداوند را نشنيده اى : * ( حَتَّى إِذا أَدْرَكَه الْغَرَقُ قالَ آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ\r\n","description":"","footnote":"","page_name":" 397 ","page_number":397},
  {"content":"\r\nوَ أَنَا مِنَ الْمُسْلِمِينَ ) * ( تا هنگامى كه گرداب دامن او را گرفت ، گفت : ايمان آوردم كه هيچ معبودى جز خدائى كه بنى اسرائيل به او ايمان آورده‌اند وجود ندارد ، و من از تسليمشدگان هستم - يونس 10 : 90 ) و خداوند ايمانش را نپذيرفت و فرمود :\r\n* ( آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً ) * ( به او خطاب شد ) ( حالا ! در صورتى كه پيش از اين نافرمانى كردى و از تبهكاران بودى ؟ ولى امروز كالبدت را ( از آب ) رهائى مىبخشيم تا عبرتى براى آيندگان باشى - يونس 10 : 91 و 92 ) مىفرمايد : بدن تو را بر نقطهء مرتفعى از زمين مىاندازيم تا نشانه ، علامت و عبرتآموز براى همهء آيندگان بعد از تو ( و نتيجهء ايمان بىروح تو ) باشد . شيخ ما ابو العبّاس طالقانىّ - رضى الله عنه گفت : فراء گويد : « ذروه » و « ذروه » به صداى كسره و ضمه خوانده شده به معنى قلَّهء كوه ، « فاء » در لفظ فرعون نيز به همين دو صدا خوانده شده ، « فرعون » و « فرعون » ( لقب هر سركش ستمكار ، و نيز لقب هر يك از پادشاهان مصر « فرعون » خوانده شده و جمعش « فراعنه » و به معنى نهنگ مىباشد ) .\r\nو « سفيان » يا « سفيان » ، ابو بكر ( ابن انبارى ) به من گفت كه يونس نحوى نقل نمود كه آن سفيان است و از غير فرّاء روايت شده « سفيان » جايز است از\r\n","description":"","footnote":"","page_name":" 398 ","page_number":398},
  {"content":"\r\n« سفن » گرفته شده باشد كه پوست تمساح ، و ماهيها است كه بر دستهء شمشير چسبانده مىشود و ممكن است از « سفت الرّيح التّراب » ( باد خاك را برد و برداشت ) گرفته شده كه مصدرش « سفى » مىباشد ، بدون « مد » و « سفاء » با مدّ به معنى نادانى و بيخردى است .\r\n21 - حفص بن بخترى گويد : امام صادق ( ع ) فرمود : در شب معراج چون پيغمبر خدا در آسمانها گردانده شد ، و موقع نماز فرا رسيد ، جبرئيل شروع به گفتن اذان نمود ، چون گفت :\r\n« الله اكبر ، الله اكبر » ( خدا بسيار بزرگ است ) فرشتگان هم دو بار گفتند :\r\n« الله اكبر ، الله اكبر » و چون گفت :\r\n« أشهد أن لا إله الَّا الله » ( گواهى دهم هيچ معبودى سزاوار پرستش نيست جز « الله » ) ملائكه گفتند : همتا و مانند را از او كنار زد ، و چون گفت :\r\n* ( أشهد أنّ محمّدا رسول الله ) * ( شهادت مىدهم محمّد فرستادهء خداست ) . فرشتگان گفتند : پيامبرى است بر انگيخته شده ، و چون گفت :\r\n« حىّ على الصّلاة » ملائكه گفتند : بر انگيخت ( مردم را ) بر پرستش پروردگارش ، و چون گفت :\r\n« حىّ على الفلاح » ( بشتابيد بسوى رستگارى ) فرشتگان گفتند : كامياب شد هر كس كه پيرو او گرديد .\r\n","description":"","footnote":"","page_name":" 399 ","page_number":399},
  {"content":"\r\n22 - ابن عبّاس گويد : پيامبر خدا صلى الله عليه و آله فرمود : هر گاه عيون ، عين را باز دارند و از او منحرف شوند ، كشتن عين بر دست چهارمى از عيون خواهد بود ، پس هر گاه چنان شود ، هر كس كه يارى او را ترك نمايد شايسته است براى او لعنت خداوند و فرشتگان و همهء مردم ، به آن حضرت عرض شد : اى رسول خدا ! « عين » و « عيون » چيست ؟ فرمود : « عين » برادرم علىّ بن أبى طالب است ، و امّا « عيون » دشمنان اويند ، چهارمين ايشان كشندهء اوست ، از راه ستم و دشمنى .\r\n23 - عبد العظيم بن عبد الله حسنى گويد : آقايم امام يازدهم حضرت هادى ، از پدرش از أجدادش ، از امام مجتبى عليهم السّلام برايم نقل كرد كه پيامبر خدا صلى الله عليه و آله فرمود : همانا ابو بكر به منزلهء گوش من ، و عمر به منزلهء چشم من ، و عثمان به منزلهء قلب من است . بامداد فردا خدمت آن حضرت رسيدم ، و امير المؤمنين و ابو بكر و عثمان در محضرش بودند ، به آن بزرگوار گفتم : پدر جانم دوش از شما\r\n","description":"","footnote":"","page_name":" 400 ","page_number":400},
  {"content":"\r\nسخنى را كه در بارهء اين چند صحابه ات فرمودى ، شنيدم ، مقصود از آن چه بوده است ؟\r\nدر پاسخم فرمود : آرى ، آنگاه با دست مباركش به سوى ايشان اشاره نمود و فرمود : ايشانند گوش و چشم و دل ، و به سوى علىّ بن ابى طالب اشاره كرد ، و فرمود : به زودى از ولايت اين وصىّ من بازپرسى خواهند شد ، آنگاه فرمود :\r\nبراستى خداى عزّ و جلّ مىفرمايد : * ( إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا ) * ( به درستى كه از گوش و چشم و دل ، از همهء اين اعضا پرسيده شود كه صاحب شما با شما چه كرد - اسرى 17 : 36 ) آنگاه فرمود : به عزّت پروردگارم سوگند تمامى امّت من روز رستاخيز بازداشت مىشوند و از ولايت و دوستى على از ايشان پرسيده مىشود ، و آن است فرمودهء خداى عزّ و جلّ * ( وَقِفُوهُمْ إِنَّهُمْ مَسْؤُلُونَ ) * ( يعنى : و باز داريد ايشان را ( بر پل صراط ) هر آينه ايشان پرسيده خواهند شد - صافات 37 : 24 ) .\r\n24 - حسين بن خالد گويد : حضرت رضا از پدرش امام كاظم از پدرش امام صادق عليهم السّلام روايت نموده كه فرمود : همانا خداى تبارك و تعالى دشمن مىدارد خانهء گوشت ، و گوشت فربه را ، يكى از يارانش به آن حضرت عرض كرد :\r\nاى پسر پيغمبر خدا ! ما گوشت را دوست داريم و خانه‌هاى ما از آن خالى نمىماند ،\r\n","description":"","footnote":"","page_name":" 401 ","page_number":401},
  {"content":"\r\nپس آن چگونه است ؟ فرمود : چنان نيست كه تو فكر مىكنى ، بلكه فقط منظور از خانهء گوشت ، منزلى است كه در آن گوشتهاى مردم به سبب غيبت خورده مىشود ، و امّا گوشت فربه ، مراد شخص خودخواه خرامان رو و با تكبّر است كه با نخوت و گردنكشى راه مىرود .\r\n25 - ابو بصير گويد : به امام صادق عليه السّلام عرض كردم : مردم ( سنّىها ) مىگويند : براى مرگ سعد بن معاذ عرش به لرزه در آمد ، فرمود : همانا آنچه لرزيده تابوت و تختى بوده كه جنازهء او به روى آن بوده است . ( يعنى مراد از « عرش » تابوتش بود ) .\r\n26 - محمّد بن أبى عمير با يك واسطه از امام صادق عليه السّلام روايت نمود :\r\nشخصى به آن حضرت گفت : ابا الخطَّاب از شما نقل مىنمايد كه به او فرموده اى :\r\nهر گاه حقّ را شناختى پس هر چه مىخواهى بكن ، فرمود : خدا ابا الخطَّاب را لعنت\r\n","description":"","footnote":"","page_name":" 402 ","page_number":402},
  {"content":"\r\nكند ، به خدا قسم من به او اين چنين نگفته‌ام ، و لكن گفتم : هر گاه حق را شناختى ، پس هر چه اعمال نيك كه خواستى انجام ده كه از تو پذيرفته مىشود ، چون خداى عزّ و جلّ فرموده است : * ( وَمَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ ) * ( و هر كس از مرد يا زن عمل خوب و شايسته اى انجام دهد و مؤمن و معتقد به آنچه خدا فرمان داده است باشد ، در بهشت أبدى داخل گردد ، و در آنجا از نعمتهاى فراوان بيحساب تا آنجا كه دلش بخواهد استفاده خواهد نمود - مؤمن 4 : 40 ) .\r\nهمچنين خداوند متعال مىفرمايد : * ( مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً ) * ( هر كس كه كردار شايسته اى انجام دهد از مرد يا زن ، و او مؤمن باشد ، هر آينه زندگانى دهيم او را در دنيا زندگانى خوش - نحل 16 : 97 ) .\r\n27 - عبد السّلام بن صالح هروى گويد : به امام هشتم عليه السّلام عرض كردم : اى فرزند پيامبر خدا از پدران تو عليهم السّلام روايت شده : هر كس كه در ( روز ) ماه رمضان جماع كند يا چيزى بخورد ، در آن سه كفاره است ، و از ايشان نيز روايت شده يك كفاره دارد ، پس به كداميك از دو خبر عمل نمائيم ؟ فرمود : بهر دوى آنها باهم ، هر گاه مرد زنا كرد يا با غذاى حرامى در ماه رمضان روزه‌اش را باطل نمود ،\r\n","description":"","footnote":"","page_name":" 403 ","page_number":403},
  {"content":"\r\nبر او لازم است كه سه كفّاره بپردازد : برده اى آزاد كند ، و دو ماه پياپى روزه بگيرد ، و شصت بينوا را خوراك دهد ، و عوض روزهء آن روز را هم بگيرد ، و اگر با همسر خودش جماع كرد ، يا بر حلالى افطار نمود ، بر او يك كفّاره و قضاى آن روز لازم است ، و اگر هم از روى فراموشى انجام داده ، چيزى بر او لازم نيست .\r\n28 - عبد الله بن سنان گويد : امام صادق عليه السّلام فرمود : سوگندى كه در حال خشم باشد و در جهت بريدن پيوند خويشاوندى ، و در حال « جبر » و « اكراه » منعقد نمىگردد ، گويد : عرض كردم : خدا توفيقت دهد ، تفاوت ميان « اكراه » ( كسى را به زور و ستم به كارى واداشتن ) و « جبر » ( فردى را به كارى مجبور ساختن ) چيست ؟ فرمود : « جبر » از سلطان مىباشد و « اكراه » از همسر و پدر ، و آن اهمّيتى ندارد ( مراد سوگند در مقام نذر و عهد است ) .\r\n29 - موسى بن اسماعيل از پدرش از جدش از حضرت صادق عليه السّلام روايت نموده كه امام حسن مجتبى عليه السّلام دوستى شوخ طبع داشت ، چند روزى نزد آن حضرت نيامده بود ، روزى آمد ، امام مجتبى عليه السّلام به او فرمود : حالت چطور\r\n","description":"","footnote":"","page_name":" 404 ","page_number":404},
  {"content":"\r\nاست و شب را چگونه به بامداد رساندى ؟ عرض كرد : صبح كردم بخلاف آنچه خود دوست دارم و آنچه خدا دوست مىدارد ، و آنچه شيطان دوست مىدارد ، امام حسن خنديد ، آنگاه فرمود : آن چگونه است ؟ گفت : چون خداى عزّ و جلّ دوست دارد وى را اطاعت نمايم و نافرمانيش نكنم ، و من چنان نيستم ، و شيطان دوست مىدارد معصيت خدا را انجام دهم و فرمان بردار او ( خدا ) نباشم و چنان نيستم ، و من دوست دارم نميرم و چنان نخواهد شد ، پس مردى براى حضرت بپاخاست و عرض كرد : اى پسر پيغمبر خدا ! چرا ما از مرگ بيزاريم و آن را دوست نمىداريم ؟ گويد : امام حسن عليه السّلام فرمود : بخاطر اينكه شما سراى آخرت خويش را ويران ساخته‌ايد ، و دنياى فانى خود را آباد ، و مايل نيستيد از آبادى به ويرانى جابجا شويد .\r\n30 - ابراهيم بن عبد الحميد از امام كاظم عليه السّلام روايت نموده كه پيغمبر صلى الله عليه و آله فرمود : توجّه كنيد ! آيا ممكن است كسى مرا به دروغ گوئى متّهم كند ؟ - در حالى كه آن حضرت بر تشك خود تكيه داده بود - حضار عرض كردند : اى پيامبر خدا ! كيست كه تو را تكذيب نمايد ؟ فرمود : آن كس كه حديثى از من به او برسد ، و\r\n","description":"","footnote":"","page_name":" 405 ","page_number":405},
  {"content":"\r\nبگويد : هرگز پيغمبر خدا اين را نگفته است ، پس هر حديثى از من براى شما نقل شد آن را بسنجيد ، اگر موافق با حقّ بود ، آن گفته از من است ، و هر حديثى از من براى شما نقل شد كه با حقّ سازش نداشت ، من آن را نگفته‌ام ، من هرگز جز حقّ نگويم .\r\n31 - و به همين سلسله سند گويد : پيامبر خدا صلى الله عليه و آله فرمود : بپرهيزيد از اينكه خدا را تكذيب نمائيد . عرض شد : اى رسول خدا ! آن چگونه است ؟ فرمود :\r\nيكى از شما مىگويد : خدا چنين فرموده : و خداوند مىفرمايد : دروغ گفتى ، آن را من نگفته‌ام ، يا مىگويد : خداوند نفرموده است ، پس خداى عزّ و جلّ مىفرمايد :\r\nدروغ گفتى ، آن را گفته‌ام .\r\n32 - زراره گويد : امام باقر عليه السّلام فرمود : بر حذر باش از پوشيدن لباس به طرز « صمّاء » ، گويد : عرض كردم : « صمّاء » چيست ؟ فرمود : آن است كه يك سوى لباس را زير بالت داخل كنى و آن سوى ديگر را بر روى دوشت قرار دهى يعنى پارچه اى را به خود پيچى به قسمى كه يك سوى آن زير بغل ، و شانه و دست بيرون ، و سوى ديگر روى شانه و دست را گرفته باشد .\r\n","description":"","footnote":"","page_name":" 406 ","page_number":406},
  {"content":"\r\n33 - عمرو بن أبى مقدام گويد : از امام هفتم يا امام پنجم شنيدم كه در تفسير اين آيه * ( وَلا يَعْصِينَكَ فِي مَعْرُوفٍ ) * ( و نافرمانى نمىكند او تو را در كار نيك - ممتحنه 60 : 12 ) فرمود : پيغمبر خدا صلى الله عليه و آله به دختر گراميش حضرت فاطمه عليها السّلام فرمود : چون من از جهان فانى درگذرم و به ملكوت أعلى بپيوندم براى مرگ من سيلى به صورت خود مزن و آن را مخراش و مويت را پريشان مساز و با شيون صدايت را به واى ، بر من بلند مكن ، و برايم مجالس نوحه گرى و سوگوارى به پا مكن ! آنگاه فرمود : اين است كار نيكى كه خدا در كتاب خودش فرموده : * ( وَلا يَعْصِينَكَ فِي مَعْرُوفٍ ) * ( و نافرمانيت نكنند در خوبى - ممتحنه 60 : 12 ) .\r\nشرح : « رسول خدا صلى الله عليه و آله از زنانى كه مهاجرت كرده و بمدينه آمدند پيش از آنكه مأمور بدفاع شود پيمانى اين چنين گرفت » .\r\n34 - داود رقىّ گويد : به امام صادق عليه السّلام عرض كردم : كداميك از دو پسر حضرت ابراهيم عليه السّلام از نظر سن بزرگتر بودند ؟ اسماعيل يا اسحاق ؟ و كداميك از آن دو ذبيح بودند ؟ فرمود : اسماعيل پنج سال بزرگتر از اسحاق بود ، و ذبيح\r\n","description":"","footnote":"","page_name":" 407 ","page_number":407},
  {"content":"\r\nاسماعيل مىباشد و مكَّه محلّ زندگى اسماعيل بود ، و براستى ابراهيم خواست اسماعيل را در روزهاى برپائى مراسم حج در منى قربانى كند .\r\nفرمود : و ميان مژده اى كه براى اسماعيل و نويدى كه جهت اسحاق به ابراهيم داده شد ، پنج سال فاصله بود ، مگر نشنيده اى گفتهء ابراهيم را كه مىگويد :\r\n* ( رَبِّ هَبْ لِي مِنَ الصَّالِحِينَ ) * ( پروردگارا عطا كن مرا از شايستگان ) جز اين نيست كه از پروردگارش درخواست نمود كه پسرى از شايستگان نصيبش نمايد ، و در سورهء صافات فرموده : * ( فَبَشَّرْناه بِغُلامٍ حَلِيمٍ ) * ( پس نويد داديم او را به پسرى بردبار - صافات 37 : 101 ) مقصود اسماعيل است از هاجر ، فرمود : آن قوچ بزرگ در برابر رهائى اسماعيل قربانى شد ، آنگاه امام صادق عليه السّلام فرمود : سپس خداوند فرموده : * ( وَبَشَّرْناه بِإِسْحاقَ نَبِيًّا مِنَ الصَّالِحِينَ وَبارَكْنا عَلَيْه وَعَلى إِسْحاقَ ) * ( و مژده داديم او را به اسحاق كه پيغمبرى باشد از شايستگان ، و بركت داديم بر او و بر اسحاق - صافّات 37 : 112 « از آن قصد فرموده اسماعيل را ، پيش از مژده دادن به اسحاق . پس هر كس كه بپندارد ، اسحاق بزرگتر است از اسماعيل ، و اينكه ذبيح اسحاق بوده ، تكذيب نموده است آنچه را خداوند عزّ و جلّ در قرآن راجع به آن دو فرموده است .\r\n","description":"","footnote":"","page_name":" 408 ","page_number":408},
  {"content":"\r\n35 - احمد بن أشيم گويد : به امام رضا عليه السّلام عرض كردم : فدايت گردم ! چرا عربها پسران خود را به نام سگ و پلنگ و يوزپلنگ مىنامند ؟ فرمود : زيرا تازىها مردان جنگى بودند ، و به وسيلهء نامهاى فرزندانشان ترسى بر دشمن وارد مىساختند و بردگان خود را فرج ( گشايش ) و مبارك ( شادكام ) و ميمون ( فرخنده ) و مانند اينها مىناميدند و به آن فال نيك مىزدند .\r\n36 - علىّ بن أسباط مرفوعا تا امام صادق عليه السّلام از آن حضرت روايت نموده كه فرمود : براستى خداوند تبارك و تعالى در نيمهء اوّل شب عرفه نظر مىكند به زائران قبر حسين بن علىّ عليهما السّلام . راوى گويد : عرض كردم : قبل از آنكه به اشخاصى كه در منى و عرفات هستند ، نظر نمايد ؟ فرمود : آرى . پرسيدم : آن چگونه است ؟ فرمود : چون در ميان آنان زنازاده مىباشد ، ولى در ميان زوّار امام حسين زنازاده وجود ندارد .\r\n37 - ابو بصير گويد : به امام صادق عليه السّلام عرض كردم ابو الخطَّاب مىگويد :\r\n","description":"","footnote":"","page_name":" 409 ","page_number":409},
  {"content":"\r\nهر پنجشنبه كردار همهء امّت او بر آن بزرگوار عرضه مىشود .\r\nامام صادق عليه السّلام فرمود : چنين نيست . بلكه صبح هر روز اعمال امّت از نيكوكاران و تبهكاران بر پيغمبر خدا صلى الله عليه و آله ارائه مىشود ، بنا بر اين مواظب باشيد ( كه كار ناشايستى از شما سرنزند ) و اين است فرمودهء خداى عزّ و جلّ : * ( وَقُلِ اعْمَلُوا فَسَيَرَى الله عَمَلَكُمْ وَرَسُولُه وَالْمُؤْمِنُونَ ) * و ( اى پيامبر ما ) بگو اى مردم ، هر عملى كه انجام دهيد خدا آن عمل را از شما مىبيند ، و نيز پيغمبر و مؤمنان بر آن آگاه مىشوند ( توبه 9 : 105 ) .\r\nو امام عليه السّلام پس از خواندن اين آيه ساكت شد ، و جز اين نيست كه ائمّه عليهم السّلام را قصد كرده است .\r\n38 - ابو بصير گويد : امام باقر عليه السّلام فرمود : جايز است شخص مال خود را به ديگرى هبه كند ، خواه در اختيارش در آمده باشد و در دست گرفته باشد يا هنوز به دستش نيامده باشد ، و خواه تقسيم شده باشد يا هنوز بين او و چند تن ديگر مشاع باشد ( مانند ميراثى كه هنوز به دستش نرسيده ، يا هنوز بين ورثه تقسيم نشده ) و مال موهوب مىشود .\r\nو سنّىها « هبه » ( كه عقد يا اثرى است كه مقتضى تمليك عين است به طور منجز ) و « نحله » ( كه به معنى بخشش و اعم است از هبه و شامل وقف و صدقه ، و\r\n","description":"","footnote":"","page_name":" 410 ","page_number":410},
  {"content":"\r\nغير اينها مىشود ) را يكى دانسته‌اند لذا به اشتباه افتاده‌اند ، حال آنكه « نحله » را تا در دست نداشته باشد ، نمىتواند به ديگرى ببخشد . ( و يا تا آنكه به او بخشيده شده ، در دست نگيرد مالكش نمىشود . براى توضيح بيشتر به كتب مبسوط فقهى مراجعه شود ) .\r\n39 - ابو سعيد مكارى گويد : در خدمت امام صادق بوديم ، از زيد ( شهيد ) و افرادى كه با وى سر به شورش بر آورده بودند ، سخن به ميان آمد ، يكى از كسانى كه در آن مجلس بود ، خواست از او انتقاد و بدگوئى و سب نمايد ، امام صادق عليه السّلام فرمود : آرام باش ! شما در آنچه ميان ما خاندان هست حقّ مداخله نداريد مگر به راه نيكى ، چون هيچ يك از ما نمىميرد ، مگر قبل از رفتن جان از تنش سعادتمند گردد ، اگر چه به اندازهء فواق شتر ماده باشد ، گويد : عرض كردم :\r\n« فواق ناقه » چيست ؟ فرمود : يك دوشيدن شير .\r\n40 - صباح بن سيابه گويد : امام صادق عليه السّلام فرمود : همانا مردى شما را دوست مىدارد در حالى كه نمىداند شما چه مىگوئيد ؟ و خداوند او را وارد بهشت\r\n","description":"","footnote":"","page_name":" 411 ","page_number":411},
  {"content":"\r\nمىنمايد ، و شخصى شما را دشمن مىدارد و نمىداند شما چه مىگوئيد ؟ پس پروردگار او را داخل دوزخ مىگرداند ، و به راستى شخصى از شما نامهء عملش پر مىشود ، بدون آنكه كارى انجام داده باشد . گفتم : آن چگونه مىباشد ؟ فرمود : به گروهى گذر مىكند كه به ما ناسزا مىگويند چون او را ميبينند ، يكى بر ديگرى مىگويد : اين مرد از طرفداران ايشان است ، و مردى از شيعيان ما بر ايشان مىگذرد او را مىزنند و از خود دور مىكنند ، و ناسزايش مىگويند ، پس خداوند عزّ و جلّ به سبب آن ، حسناتى برايش مىنويسد تا اينكه نامهء عملش بدون اينكه كارى انجام داده باشد پرشود .\r\n41 - حفص كناسى گويد : به امام صادق عليه السّلام عرض كردم : كمترين چيزى كه به سبب آن بنده به درجهء ايمان مىرسد ، چيست ؟ فرمود : گواهى بدهد بر اينكه جز الله معبود بر حقّى نيست ، و محمّد بنده و پيامبر اوست و به فرمانبرى از او اقرار همى كند ، و امام زمانش را همى شناسد ، پس هر گاه اين گونه اقرار و عمل كرد او مؤمن است .\r\n42 - ابو الرَّبيع ( شامى خليل بن أوفى كه از اصحاب امام صادق عليه السّلام\r\n","description":"","footnote":"","page_name":" 412 ","page_number":412},
  {"content":"\r\nمىباشد و ظاهرا از آن حضرت پرسيده ) گفت : گفتم : كمترين چيزى كه به سبب آن مرد ايمان خود را از دست مىدهد ، چيست ؟ فرمود : رأى و نظرى است كه خود تشخيص مىدهد ، كه آن با حق سازگار نيست ، با اين حال از آن دست بر نمىدارد .\r\n43 - حلبى گويد : به امام صادق عليه السّلام عرض كردم : كمترين چيزى كه به سبب آن بنده كافر مىشود ، چيست ؟ فرمود : آن است كه به وسيلهء او عقيدهء فاسد نوظهورى ايجاد گردد ، و دوستيش بر معيار آن باشد و از كسى كه با او مخالفت ورزد ، بيزارى جويد .\r\n44 - بريد عجلىّ گويد : به امام صادق عليه السّلام عرض كردم : بىمقدارترين چيزى كه بنده به سبب آن كافر مىشود ، چيست ؟ گويد : آن بزرگوار مقدارى ريگ از زمين برداشت و آنگاه فرمود : اينكه بگويد : ريگها هستهء خرما است و از كسى كه اين نظر را از وى نپذيرد ، بيزارى جويد ، و خدا را به سبب بيزارى جستن از كسى كه غير از گفتهء او را بگويد ، نافرمانى كند ، پس اين « ناصب »\r\n","description":"","footnote":"","page_name":" 413 ","page_number":413},
  {"content":"\r\nدشمن آشكارى است كه به خدا شرك ورزيده ، و از جهتى كفر ورزيده كه خود نمىداند .\r\n45 - سليم بن قيس هلالى گويد : به امير المؤمنين عليه السّلام عرض كردم :\r\nناچيزترين چيزى كه به سبب آن مردى گمراه مىشود ، چيست ؟ فرمود : آن است كه امام خود را كه خداوند به اطاعت از او فرمان داده ، و ولايت او را واجب نموده ، و او را حجّت خويش در زمينش قرار داده ، و شاهد و گواه خود بر مخلوقش ساخته ، نشناسد .\r\nعرضه داشتم : اى امير مؤمنان ايشان چه كسانى هستند ؟ فرمود : آنان كه خداوند ايشان را به نفس خود و پيغمبرش پيوسته ، و فرموده : * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * ( اى كسانى كه ايمان آورده‌ايد اطاعت كنيد خدا را و فرمان بريد پيغمبر و صاحبان أمر را - نساء 4 : 59 ) گويد : سر آن حضرت را بوسيدم و عرض كردم : مطلب را برايم روشن نمودى ، و گره از مشكلم گشودى ، و هر ترديدى كه در دلم بود ، زدودى .\r\n","description":"","footnote":"","page_name":" 414 ","page_number":414},
  {"content":"\r\n46 - احمد بن محمّد بن عيسى به سلسله سند پيوسته از امام ششم عليه السّلام روايت نموده كه فرمود : كمترين دعائى كه بعد از نماز واجب كفايت مىنمايد ، اين است كه بگوئى : پروردگارا از تو مىخواهم ، از هر خيرى كه آگاهيت آن را فرا گرفته ، نصيبم سازى ، و از هر گزندى كه علمت بر آن احاطه دارد به تو پناه ميبرم ! خداوندا از تو خواستارم در تمامى كارها نيرومند و توانايم نمائى ، و به تو پناه مىبرم از رسوائى دنيا و شكنجهء آخرت !\r\n47 - حبيب بن حكيم گويد : از حضرت صادق عليه السّلام پرسيدم : كمترين درجهء « الحاد » ( از دين حق برگشتن ) چيست ؟ فرمود : نخوت و خودخواهى از « الحاد » مىباشد .\r\n48 - سيف بن عميره گويد : امام صادق عليه السّلام فرمود : كمترين چيزى كه مرد را از مرز ايمان بيرون مىبرد ، اين است كه با شخصى به جهت دينداريش برادرى مىنمايد ، و در ضمن اشتباهات و لغزشهاى وى را به خاطر مىسپارد تا در وقت\r\n","description":"","footnote":"","page_name":" 415 ","page_number":415},
  {"content":"\r\nمناسبى او را به آن نكوهش كند .\r\n49 - سفيان بن عيينه گويد : از امام صادق عليه السّلام شنيدم كه مىفرمود : تمام دانش مردم را در چهار مورد يافتم : نخست ، آنكه پروردگارت را بشناسى ، و دوم ، آنكه بدانى خدا با تو چه خواهد كرد ، و سوم ، آنكه بدانى از آفرينش تو چه هدفى داشته ، و چهارم ، آنكه بدانى چه چيز تو را از دينت بيرونت مىبرد .\r\n50 - ابو حمزهء ثمالى گويد : امام باقر عليه السّلام فرمود : دلها سه گونه‌اند ، دلى وارونه است كه هيچ نيكى و خيرى در آن جاى نگيرد ، و آن قلب كافر است ، و دلى كه در آن نقطهء سياهى است و نيكى و بدى در آن با يك ديگر در پيكار و كشمكش مىباشند ، كه آن دل با هر كدام از آن دو همراه باشد ، بر ديگرى چيره شود ، و ديگر ، دلى است باز و گشاده كه در آن چراغهائيست نور افشان ، و تا روز بازپسين خاموش نگردد و آن دل مؤمن است .\r\n51 - سعد خفاف گويد : امام باقر عليه السّلام فرمود : دلها چهار نوعند : دلى كه در\r\n","description":"","footnote":"","page_name":" 416 ","page_number":416},
  {"content":"\r\nآن هم نفاق و هم ايمان است ، و دلى كه وارونه و سرنگون است ، و دلى است چركين و بر آن مهر زده شده ، و دلى است درخشان و پاك . عرض كردم : دل تابان كدام است ؟ فرمود : آنكه چيزى همانند چراغ درونش مىباشد ، و امّا دلى كه چرك و زنگار روى آن را گرفته دل منافق است ، و دل فروزنده ، قلب مؤمن مىباشد اگر خدا به او عطائى دهد سپاسگزارى نمايد ، و اگر گرفتارش كند بردبارى پيشه سازد ، و دل وارونه دل مشرك است . آنگاه اين آيه را خواند : * ( أَ فَمَنْ يَمْشِي مُكِبًّا عَلى وَجْهِه أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ ) * ( آيا آن كس كه واژگون بر چهرهء خود راه مىرود ، هدايت يافته تر است يا كسى كه مستقيم به راه راست مىرود - ملك 67 : 22 ) امّا دلى كه در آن ايمان و نفاق به هم آميخته است ، آن قلب مردمى از شهر طائف است ( گاهى مؤمن و گاهى منافقاند ) كه هر كدام در حال نفاق مرگش مىرسيد ( چون ايمان نداشته ) تباه بود ، و اگر در موقع ايمان مرگش فرا رسيد ، نجات يافته بود .\r\n52 - عبد السّلام هروى گويد : از امام هشتم حضرت رضا عليه السّلام شنيدم كه مىفرمود : كردار بندگان « مخلوق » هستند . به آن حضرت عرض كردم : اى فرزند\r\n","description":"","footnote":"","page_name":" 417 ","page_number":417},
  {"content":"\r\nپيامبر خدا معنى و مراد از « مخلوق » چيست ؟ فرمود : در علم خدا مقدر بوده است .\r\n( يعنى خداوند او را مختار آفريده و آزاد گذارده كه بتواند اختيار كند ، و البتّه مىداند كه چه اختيار مىكند ) .\r\n53 - سدير صيرفى گويد : امام أبو عبد الله صادق از پدرش از اجدادش عليهم السّلام روايت نمود : كه پيغمبر صلى الله عليه و آله فرمود : نور فاطمه پيش از آفرينش زمين و آسمانها آفريده شد ، يكى از مردم گفت : اى پيامبر خدا بنا بر اين فاطمه از جنس بشر نيست ؟ پيغمبر صلى الله عليه و آله در پاسخ او فرمود : فاطمه حوراء بشر است ، گفتند : اى پيغمبر خدا ! چگونه مىشود كه زهرا حوريّه و انسيّه باشد ؟ فرمود : پيش از اين كه پروردگار متعال ، حضرت آدم را خلقت نمايد ، در آن هنگام كه روحهاى خلايق را آفريد ، فاطمه را از نور خود خلق كرد ، و چون آدم را آفريد فاطمه را به او ارائه نمود . گفته شد : اى پيامبر خدا ! فاطمه در آن هنگام كجا بود ؟ فرمود : نور او در ميان يك ظرف كوچكى در زير ساق عرش جاى داشت . گفتند : اى رسول خدا ! غذاى وى چه بود ؟ فرمود : گفتن « سبحان الله ، و لا إله الَّا الله ، و حمد خدا را گفتن ،\r\n","description":"","footnote":"","page_name":" 418 ","page_number":418},
  {"content":"\r\nوقتى كه پروردگار متعال ، آدم را آفريد ، مرا از پشت او بيرون نمود ، و دوست داشت فاطمه را از صلب من بيرون آرد ، او را به صورت يك سيب در بهشت در آورد ، و جبرئيل آن سيب را نزد من آورد و به من گفت : اى محمّد درود و رحمت و بركات خدا بر تو باد ! گفتم : اى دوست من جبرئيل ! بر تو باد درود و رحمت خدا و بركات او ! آنگاه جبرئيل گفت : اى محمّد ! خدا تو را سلام مىرساند ، گفتم : ايمنى و تندرستى از جانب خداست و به سوى او باز خواهد گشت ، گفت : اى محمّد ، اين سيبى است كه خداى عزّ و جلّ از بهشت براى تو هديه فرستاده ، من آن را گرفتم و به سينهء خود نهادم ، جبرئيل گفت : اى محمّد ! خداوند جلّ جلاله مىفرمايد : اين سيب را نوش جان نما ! چون آن سيب را شكافتم ، نورى از آن تابيد كه من ترسان شدم . گفت : اى پيامبر خدا چرا آن را ميل نمىكنى ؟ آن را بخور و نترس ! زيرا آن نور بانوئى است كه در آسمان « منصوره » و در زمين « فاطمه » مىباشد . گفتم : اى دوست من جبرئيل چرا در آسمان « منصوره » و در زمين « فاطمه » است ؟ گفت : بدين سبب در زمين « فاطمه » ناميده شده كه شيعيان خود را از جهنّم رهائى مىبخشد ، و\r\n","description":"","footnote":"","page_name":" 419 ","page_number":419},
  {"content":"\r\nدشمنانش از محبّت وى بىبهره خواهند بود ، و در آسمان بدين جهت « منصوره » است كه خداوند فرموده : * ( يَوْمَئِذٍ يَفْرَحُ الْمُؤْمِنُونَ ، بِنَصْرِ الله يَنْصُرُ مَنْ يَشاءُ ) * يعنى :\r\nدر آن روز ( قيامت ) مؤمنان به جهت يارى خدا كه هر فردى را بخواهد يارى دهد خرسند مىشوند ( روم 30 : 4 و 5 ) .\r\nمنظور از اين يارى همان نصرتى است كه حضرت فاطمه سلام الله عليها به دوستان خويش خواهد كرد .\r\n54 - ابو أيّوب خزّاز گويد : از امام عليه السّلام شنيدم كه فرمود : چون اين آيه بر پيغمبر صلى الله عليه و آله نازل گرديد : * ( مَنْ جاءَ بِالْحَسَنَةِ فَلَه خَيْرٌ مِنْها ) * ( هر كس كه عمل نيكى انجام دهد ، پس او را سزائى و پاداشى بهتر از آن كار نيكو است - نمل 27 :\r\n89 ) پيغمبر صلى الله عليه و آله به درگاه خدا عرضه داشت : پروردگارا بر من افزون فرما ، پس خداوند تبارك و تعالى اين آيه را نازل كرد : * ( مَنْ جاءَ بِالْحَسَنَةِ فَلَه عَشْرُ أَمْثالِها ) * ( و هر كس كه كار نيكى بكند ، پاداشى ده برابر آن را دارد - انعام 6 : 160 ) پس پيغمبر خدا صلى الله عليه و آله فرمود : پروردگارا برايم زيادتر از اين بفرما ! خداوند اين آيه را بر او فرو فرستاد : * ( مَنْ ذَا الَّذِي يُقْرِضُ الله قَرْضاً حَسَناً فَيُضاعِفَه لَه أَضْعافاً كَثِيرَةً ) * ( كيست آنكه قرض دهد به خدا قرضى نيكو ، پس خدا بيفزايد آن را برايش\r\n","description":"","footnote":"","page_name":" 420 ","page_number":420},
  {"content":"\r\nافزايش بسيار - بقره 2 : 245 ) .\r\nپس پيامبر صلى الله عليه و آله دانست كثير از جانب خدا بىشمار است و پايانى برايش نيست .\r\n55 - علىّ بن مروك طائى گويد : امام صادق عليه السّلام از پدران بزرگوارش عليهم السّلام روايت نمود : كه پيغمبر صلى الله عليه و آله روزى پرسشى را در بين اصحابش مطرح كرد و آن اين بود : در ميان دستگيره‌هاى ايمان كداميك از همه محكمتر است ؟ گفتند : خدا و پيغمبرش بهتر مىدانند ، آنگاه يكى از ايشان گفت : نماز ، و ديگرى گفت : زكات ، شخصى گفت : روزه ، و يكى ديگر از ايشان گفت : حج و عمره ، و ديگرى گفت : جهاد ، آنگاه پيغمبر خدا صلى الله عليه و آله فرمود : همهء اينها كه نام برديد ، كارهاى با فضيلتى است ، ولى پاسخ سؤال من نيست ، ( بلكه ) قوىترين دستگيرهء ايمان ، دوست داشتن براى خدا و دشمن داشتن براى خداست ، و دوست داشتن اولياء خدا ، و بيزارى جستن از دشمنان خدا ، مىباشد .\r\n56 - مسعدة بن زياد از امام صادق از پدرش عليهما السّلام روايت نموده :\r\n","description":"","footnote":"","page_name":" 421 ","page_number":421},
  {"content":"\r\nكه پيامبر خدا صلى الله عليه و آله فرمود : كسى كه خدا را اطاعت كند خدا را به ياد داشته ، اگر چه نماز و روزه و قرآن خواندنش اندك باشد ، و آن كس كه خدا را نافرمانى كند ، خدا را فراموش نموده ، اگر چه نماز و روزه و قرآن خواندنش زياد باشد .\r\n57 - ابراهيم بن زياد گويد : امام صادق عليه السّلام فرمود : شخصى كه فكر كند ما را مىشناسد ، و او به دستگيره اى جز ( احكام ) ما چنگ زده باشد ، دروغ گفته است .\r\n58 - امام حسن عسكرى عليه السّلام از پدرش از نياى بزرگوارش عليهما السّلام روايت نموده كه روزى پيغمبر خدا صلى الله عليه و آله به يكى از ياران خود فرمود : اى بندهء خدا ، در راه خدا دوستى كن ، و در راه رضاى خدا دشمنى نما ، و براى خدا دوست بدار ، و در راه او ستيز كن ! حقيقت اين است كه كسى ولايت خدا را درك نخواهد كرد ، جز به آن طريق ، و هيچ كس مزهء ايمان را نخواهد چشيد تا چنين نشود ، اگر چه نماز و روزه‌اش بسيار باشد ، و مسلَّما برادرى مردم امروز ، بيشترش در بارهء دنياست ، بر اساس آن به يك ديگر اظهار دوستى مىنمايند ، و بر همان اساس به يك ديگر خشم و كينه مىورزند ، و آن از پروردگار بىنيازشان نسازد ، در اين موقع\r\n","description":"","footnote":"","page_name":" 422 ","page_number":422},
  {"content":"\r\nآن مرد عرض كرد : اى پيامبر خدا چگونه ميسّر خواهد شد كه بفهمم ، يقينا و مطمئنّا در راه خدا دوستى و دشمنى كرده‌ام ؟ و ولىّ خداى عزّ و جلّ كيست ؟ تا دوستدار و فرمانبردار او باشم ، و دشمن خدا چه كسى است ؟ تا به او كينه و دشمنى ورزم ! پيغمبر خدا صلى الله عليه و آله در حالى كه اشاره به علىّ عليه السّلام مىنمود ، به آن مرد فرمود : آيا اين مرد را مىبينى و مىشناسى ؟ عرض كرد : بلى ، فرمود : اين مرد ولىّ ( سرپرست ) ، از جانب خداست ، پس فرمانبردار او باش ! و دشمن اين ( على « ع » ) دشمن خداست ، پس با دشمن او دشمنى نما ، و با دوستدارش پيوستگى و دوستى كن ! اگر چه به راستى او قاتل پدر و فرزند تو باشد و با دشمن اين ( على - « ع » ) دشمنى كن ، اگر چه حقيقتا او پدر و اولاد تو باشد .\r\n59 - زيد بن علىّ عليه السّلام از پدرانش از حضرت فاطمه دخت گرامى پيغمبر عليهما السّلام روايت نموده كه فرمود : از پيغمبر صلى الله عليه و آله چنين شنيدم كه : همانا در جمعه لحظه اى هست كه هيچ مسلمانى آن را در نظر نميگيرد و در آن لحظه از خدا\r\n","description":"","footnote":"","page_name":" 423 ","page_number":423},
  {"content":"\r\nنيكى درخواست نمىنمايد ، مگر اينكه آن را به او عطا مىكند ، فرمود : عرضه داشتم : اى پيامبر خدا آن چه لحظه ايست ؟ فرمود : هر گاه پرتو نيمى از قرص خورشيد نزديك بر پنهان شدن در افق مغرب گردد . راوى گويد : و فاطمه عليها السّلام به غلامش مىگفت : برو بالاى بلندى ، پس هر گاه نيمى از قرص خورشيد را ديدى كه به غروب نزديك شد ، به من خبر ده تا دعا كنم !\r\n60 - سيف بن عميره گويد : امام صادق عليه السّلام فرمود : شخصى كه در آنچه مىگويد و آنچه در باره اش گفته شود بىتفاوت باشد و ناراحت نشود همدست با شيطان است ( يا در دام شيطان افتاده است ) . و كسى كه باكى نداشته باشد از اينكه مردم او را در حال آلودگى به گناه بينند پس او در دام شيطان است ، و شخصى كه پشت سر برادر مؤمن خود بدگوئى نمايد بدون آنكه كينه اى باهم داشته باشند ، در دام شيطان مىباشد و آن كس كه محبّت حرام و شهوت زنا را به پردهء دل آويخته ، در دام شيطان است . آنگاه فرمود : براستى زنازاده چند نشانه دارد : 1 - كينه ورزى با ما خاندان پيغمبر 2 - مشتاق است به سوى حرامى كه از آن آفريده شده 3 - دين\r\n","description":"","footnote":"","page_name":" 424 ","page_number":424},
  {"content":"\r\nرا سبك شمارد 4 - براى مردم بد محضر است ، و انجمن برادران خود را بهم نمىزند جز كسى كه نطفه اش بر غير بستر پدرش منعقد گرديده يا مادرش در حال عادت ماهيانه او را حامله شده است .\r\n61 - جابر جعفى گويد : از امام پنجم حضرت باقر عليه السّلام معنى قول خداى عزّ و جلّ : * ( كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها ) * ( مانند درخت پاكى كه ريشهء آن در زمين محكم و پابرجا باشد ، و شاخهء آن از بس بلند است سر به جانب آسمان كشيده ، در هر زمان كه خدا حكم نموده به ثمردادن ، ثمر خود را مىدهد ، و به اراده و تكوين آفريدگار ميوهء خود را مىدهد - ابراهيم 14 : 24 و 25 ) را پرسيدم ، فرمود : امّا آن درخت ، پيامبر خدا صلى الله عليه و آله ، و شاخهء آن ، علىّ عليه السّلام و جوانهء شاخهء آن درخت ، فاطمه دخت رسول خدا صلى الله عليه و آله و ميوهء آن اولاد او ، و برگش شيعيان ما هستند ، آنگاه فرمود : هر گاه مؤمنى از شيعيان ما بميرد ، از آن درخت برگى مىافتد ، و چون نوزادى از شيعيان ما متولَّد شود ، آن درخت برگى آورد .\r\n","description":"","footnote":"","page_name":" 425 ","page_number":425},
  {"content":"\r\n62 - شريح بن هانى گويد : امير المؤمنين عليه السّلام از پسرش حسن بن على عليهما السّلام پرسيد و فرمود : پسرم خرد چيست ؟ گفت : آنكه دل تو نگهدارندهء چيزى باشد كه در آن وديعه نهاده اى .\r\nفرمود : حزم ( هوشيارى ، دورانديشى ) چيست ؟ پاسخ داد : آنكه منتظر فرصت باشى ، و در امور خيرى كه برايت ممكن است شتابورزى فرمود :\r\nبزرگوارى چيست ؟ گفت : عفو و تحمّل لغزش ديگران ، استوار نمودن زندگى بر شالودهء خويهاى ارزنده . فرمود : بخشندگى و بلند نظرى در چيست ؟ پاسخ داد :\r\nبر آوردن نياز درخواستكننده و بخشش دسترنج خود . فرمود : خساست چيست ؟\r\nگفت : اينكه اندك را زياد بدانى ، و آنچه را در راه خدا داده اى ، تلف شده پندارى .\r\nفرمود : « رقّه » : پستى و بردگى چيست ؟ ( در نسخهء بحار الأنوار « دقّة » . و در تحف العقول « الدّنيّه » ضبط شده است ) گفت : كوته بينى و درخواست نمودن چيز كم ، و دريغ داشتن از چيز اندك .\r\nپرسيد : خود را به رنج و مصيبت انداختن چيست ؟ پاسخ داد : تمسّك به كسى كه تو را ايمن نمىسازد ، و كنجكاوى در چيزى كه برايت سودى ندارد .\r\nفرمود : جهل چيست ؟ گفت : پريدن بر روى مركب پيش از مهارت يافتن\r\n","description":"","footnote":"","page_name":" 426 ","page_number":426},
  {"content":"\r\nدر آن ، و سرباز زدن از پاسخگوئى ، و چه خوب كمك كارى است خاموشى در جايگاههاى بسيارى اگر چه زبان گويائى داشته باشى . آنگاه امير المؤمنين صلوات الله عليه رو به فرزندش حسين عليه السّلام نمود و به او فرمود : پسرم آقائى چيست ؟ گفت : نيكوئى نمودن به قبيله ، و بر گردن گرفتن و پرداختن ديهء جرائم و جنايات آنان .\r\nفرمود : غنا ( بىنيازى ) در چيست ؟ پاسخ داد : اندك بودن آرزوهايت ، و خوشنودى به آنچه تو را كفايت مىنمايد ، پرسيد : بينوائى در چيست ؟ گفت : طمع داشتن به همه چيز ، و سخت نااميد شدن .\r\nپرسيد : لوم ( نكوهش ، سرزنش ) چيست ؟ پاسخ داد : كه مرد خود را از خطر محفوظ دارد و عيال خود را تسليم كند ! شرح : شايد صحيح آن « لؤم » با همزه باشد و معنى آن دنائت و پستى است » .\r\nپرسيد : خرق ( درشتى ، دريده بودن ) چيست ؟ گفت : در افتادن و دشمنى كردن با فرماندهء خود ، و شخصى كه مىتواند به تو سود و زيانى برساند .\r\nآنگاه به حارث اعور توجّه نمود و به وى فرمود : اى حارث ! اين حكمتها را به فرزندانتان بياموزيد ، زيرا آنها بر خرد و حزم و رأى مىافزايد .\r\n","description":"","footnote":"","page_name":" 427 ","page_number":427},
  {"content":"\r\n63 - عمر كرابيسى گويد : امام صادق عليه السّلام فرمود : بهترين جوانان شما آنانند كه خود را همانند پيرانتان سازند ، و بدترين پيران شما آنهايند كه خويشتن را همانند جوانانتان سازند .\r\nتوضيح : شاعر گفته است :\r\n\r\nشيئان عجيبان هما أبرد من يخ\r\nشيخ يتصبّى و صبيّ يتشيّخ\r\n\r\n64 - عبايهء اسدى گويد : ابن عبّاس گفت : به زودى فتنه و آشوبى خواهد آمد ، كه اگر فردى از شما دچار آن گرديد ، بر او باد به دو خصلت كتاب خدا و علىّ بن ابى طالب ، چون من از پيغمبر خدا صلى الله عليه و آله در حالى كه دست على را گرفته بود شنيدم كه فرمود : اين نخستين فردى است كه به من ايمان آورده ، و اوّل كسى است كه در روز رستاخيز دست به دست من خواهد نهاد ، و اوست فاروق اين امّت كه حق و باطل را از هم جدا خواهد ساخت ، و او رئيس و بزرگ دين ، و ثروت ، رئيس ستمگران است و قطعا او عدالتگستر و دوست وفادار بزرگ مىباشد ، و او در ( علم ) من است كه از جانب او مىآيد ، و او جانشين من است بعد از\r\n","description":"","footnote":"","page_name":" 428 ","page_number":428},
  {"content":"\r\nدر گذشتم .\r\n65 - مقاتل بن سليمان گويد : از امام صادق عليه السّلام شنيدم كه مىفرمود :\r\nحضرت موسى چون از كوه طور بالا رفت و با خدايش مناجات كرد ، گفت :\r\nپروردگارا گنجينه هايت را به من بنما ، خدا فرمود : اى موسى جز اين نيست كه خزانه‌هاى من آن است كه : هر گاه چيزى را بخواهم ، به آن بگويم : ايجاد شو ! فورا پديدار گردد .\r\n66 - محمّد بن عبد الحميد از قول شخصى كه اين حديث را برايش نقل نموده ، گويد : مردى از خاندان ابو طالب مرده بود ، علىّ عليه السّلام در مراسم او حضور نداشت ، وقتى كه آمد ، كسانى كه در آنجا بودند ، در بارهء بينوايان و مرگ سخن مىگفتند ، با آمدن حضرت ابو الحسن چنان سكوتى بر مجلس حكمفرما شد كه گويا بر سر آنان پرنده اى نشسته ( و از ترس آنكه به پرواز در نيايد دم نمىزدند ) پس چون نشست ، بدون اينكه شخصى سؤالى نموده باشد ، سخن را اين گونه آغاز كرد : پيامبر خدا صلى الله عليه و آله فرمود : ميان شصت تا هفتاد سالگى عمر بشر ، ميدان\r\n","description":"","footnote":"","page_name":" 429 ","page_number":429},
  {"content":"\r\nكارزار زندگى و مرگ است . آنگاه فرمود : نيازمندان وسيلهء آزمايش اسلامند .\r\n67 - حسين بن مختار به سند خودش مرفوعا گويد : پيامبر خدا صلى الله عليه و آله فرمود : ملعون است ، ملعون ! ( رانده و دور كرده شده از نيكى و رحمت ) شخص نيم كور نابينا ، نفرين شده و لعنت شده است آدم پول پرست ، نفرين شده و لعنت شده است شخصى كه با حيوان جماع كند .\r\nمصنّف اين كتاب گويد : فرمايش پيغمبر صلى الله عليه و آله :\r\n« ملعون ملعون من أكمه أعمى » يعنى شخص آن كس را كه در دينش واله و سرگردان است ، به كفر كشانده و خود را در دل او جا دهد تا به او عقيده مند گردد ، و معنى قول او عليه السّلام\r\n« ملعون ملعون من عبد الدّينار و الدّرهم » يعنى كسى كه زكات مالش را نمىدهد ، و از همدردى و كمك مالى به برادران دينيش خوددارى مىكند ، و پرستش پول طلا و نقره را بر عبادت آفريننده اش ترجيح داده است و أمّا نكاح بهيمه ( جماع با حيوانات ) معروف است .\r\n68 - محمّد بن عبد الله بن مسكان گويد : پدرم گفت : امام صادق عليه السّلام\r\n","description":"","footnote":"","page_name":" 430 ","page_number":430},
  {"content":"\r\nفرمود : هنگامى كه پيغمبر خدا صلى الله عليه و آله از مادر متولَّد شد ، فاطمه دخت اسد - رحمها الله - نزد همسرش أبو طالب آمد و مژدهء تولَّد پيغمبر را به او داد ، ابو طالب به او فرمود : يك « سبت » ( روزگار دراز و طولانى ) برايم صبر كن ، منهم ( مژده تولَّد ) مانند آن را جز نبوّت كه ندارد به تو خواهم داد ، آنگاه فرمود : « سبت » مدّت سى سال است و فاصلهء زمانى بين تولَّد پيغمبر تا تولَّد امير المؤمنين سى سال بود .\r\n69 - حمّاد بن عيسى گويد : امام صادق عليه السّلام از پدرش بر ايمان نقل كرد كه جابر بن عبد الله گفت : سه سال قبل از اينكه مرغ روح پيغمبر خدا صلى الله عليه و آله به ملكوت أعلى پرواز كند از آن حضرت شنيدم كه به علىّ بن أبى طالب مىفرمود :\r\nسلام خدا بر تو باد ! اى پدر دو ريحانه ، سفارش مىكنم تو را به دو ريحانهء من از دنيا ، پيمانهء عمر من نزديك است پر شود ، و به زودى از ميان شما خواهم رفت ، به خدا به زودى دو تكيه گاه تو درهم فرو ريزند ، به خدا سوگند خلافت و جانشينى من بر عهدهء تو است . چون پيامبر خدا صلى الله عليه و آله جان به جان آفرين تسليم كرد ، على عليه السّلام\r\n","description":"","footnote":"","page_name":" 431 ","page_number":431},
  {"content":"\r\nفرمود : اين يكى از آن دو ركنى است كه رسول خدا به من فرموده بود ، و چون حضرت فاطمه سلام الله عليها شهيده گرديد ، على عليه السّلام فرمود : اين تكيه گاه دومى بود كه پيغمبر خدا صلى الله عليه و آله فرموده بود .\r\n70 - صالح بن عقبه گويد : حضرت كاظم عليه السّلام فرمود : مردم سه قسمند :\r\nتازى ، و مولى ( فرمانبر ) و « علج » ( بىدين درشت و سخت ) فرمود : اما « عرب » ما هستيم ، و « مولى » آن كسى است كه ما را ولى و سرپرست خود مىداند و دوستى ما را در دل دارد ، و « علج » كسى است كه از ما بيزارى جويد و به ما ناسزا گويد .\r\n71 - ضريس بن عبد الملك گويد : از امام صادق عليه السّلام شنيدم كه فرمود : مراد از قريش ما هستيم ، و از عرب شيعيان ما ، و از عجم دشمنان ما .\r\n72 - سعيد بن خيثم گويد : برادرم معمّر گفت : امام جواد عليه السّلام فرمود :\r\nعرب مائيم ، و شيعيان ما از مايند و بقيّهء مردم « همج » ( نوعى مگس ريزه شبيه پشه كه بر روى گوسفند و چهارپا نشيند ) يا « هبج » اند ، گويد : عرض كردم : « همج » چيست ؟ فرمود : مكس . گفتم : « هبج » چه باشد ؟ فرمود : « بق » ( پشه ، شپش ) .\r\n","description":"","footnote":"","page_name":" 432 ","page_number":432},
  {"content":"\r\n73 - يعقوب بن شعيب گويد : به امام صادق عليه السّلام عرض كردم : مردى است كه كيش ما را اختيار كرده ، به شخصى كه خدا بر او منّت نهاده و مسلمان شده ، مىگويد : « اى نبطيّ » . گويد : امام عليه السّلام فرمود : اهل بيت ما هستيم ، و « نبطى » از دودمان حضرت ابراهيماند ، آنها هر دو يكى هستند ، و از آب و گل جوشيده ، و بيرون آورده شده‌اند . واژهء « نبطى » از « نبط الماء و الطَّين » ( گل و آب از زمين و چشمه جوشيد و آشكارا شد بعد از پنهانى ) بازگرفته شده و زيانى به نژاد او نمىرساند ، پس گروهى هستند كه دانش را كشف كردند و آن گروه ما هستيم .\r\n74 - محمّد بن مسلم گويد : از امام باقر عليه السّلام شنيدم كه مىفرمود : شخصى كه در اسلام متولَّد گردد « عربى » است ، و آن كس كه به اختيار خود اسلام را پذيرفته ، برتر از شخصى است كه از روى بىميلى مسلمان شده ، و « مولى » كسى است كه از سرزمين خودش به اسارت گرفته شده ، و اسلام آورده پس او « مولى » است .\r\n75 - احمد بن محمّد از يكى از راويان مرفوعا تا امام صادق عليه السّلام از\r\n","description":"","footnote":"","page_name":" 433 ","page_number":433},
  {"content":"\r\nآن حضرت حديث كرد : كه پيغمبر خدا صلى الله عليه و آله فرمود : هشت گروه‌اند كه نمازشان قبول نمىشود : بردهء فرارى تا به نزد مولاى خود بازگردد ، و زنى كه با شوهرش ناسازگار باشد و خود را در اختيار او قرار ندهد و شوهر بر او خشمگين باشد ، و شخصى كه زكات ندهد ، و فردى كه وضو را ترك نمايد ، و دختر بچه اى كه به حدّ تميز و دريافت رسيده و بدون روپوشى نماز بخواند ، و پيشنمازى كه بر قومى نماز بخواند ، و مأمومينش به او مايل نباشند ، و « زبين » . عرض كردند : اى پيامبر خدا « زبين » چيست ؟ فرمود : كسى كه احتياج به قضاى حاجت و دفع ادرار دارد و خوددارى مىكند ، و آدم مست . از اين هشت طايفه نماز پذيرفته نمىشود .\r\n76 - وليد بن عبّاس گويد : از حضرت صادق عليه السّلام شنيدم كه مىفرمود :\r\nشخصيّت بشر كردار اوست ، و ثروت مايهء آبرومندى است ، و پرهيزكارى سرمايهء بزرگوارى است .\r\n77 - حباب بن موسى گويد : امام باقر عليه السّلام فرمود : شخصى كه در اسلام آزاد به دنيا آمده او « عربى » است ، و فردى كه عهدى برگردن داشته و به آن وفا\r\n","description":"","footnote":"","page_name":" 434 ","page_number":434},
  {"content":"\r\nنمايد او دوست پيامبر خدا مىباشد ، آن كس كه بميل خود اسلام را اختيار كرد « مهاجر » است .\r\n78 - يحيى واسطىّ از شخصى كه نامش را برد روايت كرده كه گفت :\r\nمردى به امام صادق عليه السّلام عرض كرد : همانا عامّه مىگويند : هر كس عرب تبار نباشد يا « مولاى صريح » نباشد ، آن پست است ؟ فرمود : و « مولاى صريح » چه كسى است ؟ آن مرد عرضه داشت : كسى است كه اگر نژادش عرب نيست پدر و مادرش مملوك عربها بوده‌اند و نوكر خانه زاد عربهاست ، فرمود : اين را به چه دليل مىگويند ؟ گفت : مىگويند به دليل فرمودهء پيغمبر خدا صلى الله عليه و آله « مولى هر قوم از خودشان محسوب است » ، امام از روى تعجّب فرمودند : « سبحان الله » مگر به تو نرسيده كه پيغمبر خدا صلى الله عليه و آله فرموده : « من مولاى كسى هستم كه مولائى برايش نيست ، و من مولاى همهء مسلمانهايم ، عرب باشند يا عجم » بنا بر اين هر كس پيغمبر را ولىّ خود قرار داد و او را دوست داشت و ياريش نمود و از او متابعت كرد ، آيا از نفس رسول خدا نمىباشد ؟ آنگاه فرمود : كداميك از اين دو شرافتمندترند :\r\nكسى كه از نفس پيامبر خدا صلى الله عليه و آله باشد يا آن كس كه از نفس عرب بيابانگرد بىادبى\r\n","description":"","footnote":"","page_name":" 435 ","page_number":435},
  {"content":"\r\nكه بر پاشنه پاى خود ادرار مىكند ؟ ! ( مثل نافه ) ؟ ! سپس فرمود : فردى كه با ميل و رغبت مسلمان شود ، بهتر است از آن كس كه از ترس مسلمان شده ، و منافقها ( ى عرب ) از ترس مسلمان شدند و غير عربها با كمال رغبت و ميل اسلام را پذيرفتند .\r\n79 - عمرو بن سعيد گويد : پدرم گفت : در خدمت امام هفتم ابو الحسن عليه السّلام بوديم ، داود رقّى به محضرش شرفياب شد و عرض كرد : قربانت شوم ! عامّه مىگويند : وقتى شش ماه از آغاز انعقاد نطفه در رحم بگذرد ، خداوند از آفرينش او فارغ گشته ، امام كاظم عليه السّلام فرمود : اى داود دعا كن ، اگر چه در وقت شكافته شدن صفا ( پردهء رحم ) باشد ، من گفتم : فدايت ! « صفا » چيست ؟ فرمود : كيسه اى كه همراه نوزاد بيرون مىآيد ، زيرا خداوند هر چه بخواهد انجام مىدهد .\r\n80 - زراره گويد : من و بكير همراه مردى از فرزندان على براى زيارت قبور شهداى احد رفتيم تا به احد رسيديم ، قبرهاى شهدا را بما نشان داد ، سپس ما را وارد درّه كرد و مدّتى با او رفتيم تا ما را بمسجدى كه در آنجا بود ، برد و گفت :\r\nپيغمبر خدا ( ص ) در اينجا نماز خوانده ، پس ما در آن مسجد نماز خوانديم ، بعد\r\n","description":"","footnote":"","page_name":" 436 ","page_number":436},
  {"content":"\r\nروى قلَّهء كوه مكانى بما نشان داد ، و گفت : رسول خدا صلى الله عليه و آله از آنجا بالا رفته تا ببيند آيا آب باران در آن مكان يافت مىشود .\r\nزراره گويد : ذر ذهنم اين سؤال پيدا شد كه پيغمبر براى آبى كه در آنجاست بالاى كوه نمىرود ، به آنان گفتم : من همراه شما نمىآيم در اينجا مىخوابم تا شما بازگرديد ، او و بكير رفتند و باز آمدند و همگى به منزل برگشتيم . فرداى آن روز خدمت امام باقر عليه السّلام شرفياب شديم ، بما فرمود : ديروز كجا بوديد ؟ شما را نديدم ماجراى خود را به آن حضرت گفتيم ، و مسجد و جايى را كه ( آن مرد ) گمان مىكرد ، رسول خدا صلى الله عليه و آله بالا رفته و صورتش را در آنجا شسته ، همه را تعريف كرديم ، امام باقر عليه السّلام فرمود : پيغمبر هرگز به آنجا نرفته است .\r\nعرضه داشتيم : و براى ما روايت شده كه دندان ميان ثنايا و انياب آن بزرگوار شكسته شده فرمود : نه . خداوند سالم جان او را گرفت ، امّا زخمى در چهره اش پيدا شد ، على را فرستاد در جحفه آبى برايش آورد ، پيغمبر آن را گرفت و نخواست تا از آن بياشامد ، و صورتش را شست .\r\n81 - شعبى گويد : ابن كواء به حضرت على عليه السّلام گفت : اى امير مؤمنان !\r\n","description":"","footnote":"","page_name":" 437 ","page_number":437},
  {"content":"\r\nخبر ده مرا از فرموده ات : « چه شگفت است ! و همهء شگفتىها در فاصلهء زمانى ماه جمادى و رجب خواهد بود » امير مؤمنان به او فرمود : واى به حالت اى يك چشم ! آن ، همان زمانى است كه ، پراكنده‌ها جمع شوند ، و مردگان پراكنده شوند ، و روئيده‌ها درو گردد و بدبختىهاى تباه كننده و درهم كوبنده پشت سر هم آيند ، آن وقت در آنجا نه من خواهم بود و نه تو .\r\n82 - عبايه اسدى گويد : در حالى كه ( امير مؤمنان عليه السّلام ) دراز كشيده بود و من در بالاى سرش ايستاده بودم ، شنيدم كه فرمود : مسلَّما ، در مصر هلاككننده اى خواهد آمد ، و محقّقا شهر دمشق را يك سنگ يك سنگ درهم خواهد كوبيد ، و حتما يهوديان و مسيحيان از هر ايالت و ناحيهء عرب سر بر خواهند آورد ، و يقينا عرب را با اين عصايم خواهم راند ، گويد : به آن حضرت عرض كردم : اى امير المؤمنين ! گويا بما خبر مىدهى پس از آنكه مردى زنده مىشوى ؟ ! فرمود : چه دور است اين ، اى عبايه ! معتقد شدى به غير عقيده اى كه مردى آن را از من باور كند .\r\nمصنّف اين كتاب رضى الله عنه گويد : قطعا امير المؤمنين عليه السّلام در اين\r\n","description":"","footnote":"","page_name":" 438 ","page_number":438},
  {"content":"\r\nحديث با عبايه ، و در حديث قبل با ابن كوّاء به طريق تقيّه سخن گفته ، چون نميتوانستند اسرار آل محمّد را تحمّل كنند :\r\n\r\nغم حبيب نهان به ز گفتگوى رقيب\r\nكه نيست سينهء ارباب كينه ، محرم راز\r\n\r\n83 - سدير گويد : از امام صادق عليه السّلام در بارهء قول امير مؤمنان عليه السّلام پرسيدم ، كه فرموده : « قطعا امر ما دشوار و طاقت فرسا است ، به او اقرار نكند مگر فرشتهء مقرّب ، يا پيامبر مرسل ، يابنده اى كه خداوند دلش را جهت ايمان آزموده است » . در پاسخم فرمود : چون فرشتگان دو قسمند : آنان كه مقرّب درگاه خدايند و آنان كه مقرّب نيستند ، و پيامبران مرسل و غير مرسلند ، و مؤمنان نيز آزموده شده و آزمايش نشده‌اند . پس اين امر شما ( ولايت ) را فرشتگان به آن اعتراف ننمودند ، مگر آزموده شدگان ( از ايشان ) ، و بر پيامبران عرضه شد : به آن اقرار نكردند ، جز مرسلها ، و بر مؤمنان هم ارائه شد ، به آن اعتراف ننمودند مگر آزموده شدگان گويد : آنگاه به من فرمود : مرور كن در حديثت .\r\n84 - ابو معاويهء أشتر گويد : از امام صادق عليه السّلام شنيدم كه فرمود : شخصى\r\n","description":"","footnote":"","page_name":" 439 ","page_number":439},
  {"content":"\r\nكه نزد مؤمنى شكوه نمايد تحقيقا بنزد خدا شكايت نموده و آن كس كه شكايت نزد مخالف ( ولايت ) برد ، از خداى عزّ و جلّ شكايت كرده است .\r\n85 - كليب بن معاويه اسدى گويد : به امام صادق عليه السّلام عرض كردم : شيعهء تو مىگويند : خاندان و ثروت افرادى كه به زيارت حجّ رفته‌اند ، در ضمان خداست ، و پروردگار خليفهء وى در خاندانش مىشود ، ( در حالى كه ) ما شاهديم ( كه شخصى به قصد حجّ ) بيرون مىآيد ، و اتّفاقات بدى براى خانواده اش رخ مىدهد .\r\nامام عليه السّلام فرمود : قطعا خدا را در ميان خانواده اش جانشين خود مىسازد ، در امورى كه بر عهدهء خودش بوده است ، امّا در كارهائى كه اگر خودش هم حاضر بود توانائى دور ساختن آن را نداشت ، خدا جانشين او نيست .\r\n86 - زراره گويد : از امام باقر عليه السّلام پرسيدم : آيا از وضعيت كودكانى . كه ميميرند از پيغمبر صلى الله عليه و آله سؤال شده ( كه خداوند با آنها چه مىكند ) ؟ فرمود :\r\nقطعا پرسيده شده و حضرت پاسخ داده : « خدا كاملا دانا است به اين كه اگر زنده\r\n","description":"","footnote":"","page_name":" 440 ","page_number":440},
  {"content":"\r\nمىماندند ) چه كردارى انجام مىدادند » آنگاه فرمود : اى زراره آيا ميدانى معناى فرمودهء آن حضرت كه : « خدا داناست به آنچه اگر زنده مىماندند ، انجام مىدادند » چيست ؟\r\nزراره گفت : نه فرمود : خداى عزّ و جلّ براى ايشان خواسته و اراده اى دارد ، چون روز قيام فرا رسد ، كودكان آورده مىشوند ، و آن پيرى كه سالهاى زيادى را در دنيا گذرانده و به جهت زيادى سن عقلش را از دست داده و خردى ندارد ، و آنكه را كه در دوران ميان بعثت پيغمبرى تا پيامبر ديگر مرده است ، و ديوانه و ساده لوح كودنى را كه نمىانديشد ، پس هر يك [ از ايشان 
  ] بر خدا دليلى مىآورد ، خداوند فرشته اى را به سوى آنها مىفرستد ، و او آتشى افروزد ، آنگاه مىگويد : همانا پروردگارتان دستور داده است : شما خود را در آن بيفكنيد ، پس هر كس كه خود را در آن بيافكند ، آتش بر او سرد و ايمن گردد ، و هر كس كه اطاعت او را نكند ، به جهنّم برده مىشود .\r\n87 - زيد شحّام از امام صادق عليه السّلام روايت كرده كه فرمود : نعيم در دنيا امنيّت و سلامت جسم است ، و تمام نعمت در آخرت ورود به بهشت است ،\r\n","description":"","footnote":"","page_name":" 441 ","page_number":441},
  {"content":"\r\nو هيچ نعمتى بر بنده اى كامل نگردد هرگز تا داخل بهشت نشود .\r\nابو سعيد عدوى بصرى گويد : در بصره از محلّ طحان ( جاى آسيابها ) مىگذشتم و آن خود ناحيه اى است ، و ديدم كه بر در منزلى مردم ازدحام كرده‌اند ، عدّه اى به درون خانه مىروند ، و عدّه اى از خانه بيرون مىآيند ، من هم به داخل آن منزل رفتم ، پير مردى را ديدم كه مىگفت : مولايم أنس بن مالك برايم نقل كرد - و آن پير مرد « خراش » غلام آزاد كردهء « انس » بود - ابو سعيد گويد : كاغذى همراه نداشتم پس قلمى عاريه نمودم ، و اين چهارده حديث را بر پشت كفشم يادداشت كردم .\r\nمصنّف ، اين چهارده حديث را از اينجا شروع كرده و تا شمارهء 101 آنها را در اين كتاب آورده است : و بايد توجّه داشت كه در همهء اين 14 حديث حدّثنا ابو الحسن تا فرموده اش حدّثنا ابو سعيد از سخن مؤلَّف است و از ابو سعيد بازگو نشده است .\r\n88 - انس گويد : پيغمبر خدا صلى الله عليه و آله فرمود : « روزه سپرى است » - يعنى مانع از آتش جهنّم - و جز آن نيست كه سپر بودنش بدين سبب مىباشد كه روزه\r\n","description":"","footnote":"","page_name":" 442 ","page_number":442},
  {"content":"\r\nعبادتى باطنى است ، و در آن هيچ يك از وسوسه‌ها و فسادهاى شيطان ، و نيز خودنمائىهاى انسان وجود ندارد .\r\n89 - انس گويد : پيامبر خدا صلى الله عليه و آله فرمود : براى شخصى روزه دار دو لحظهء شادمانى هست : خوشحالى هنگام افطارش ، و خرسندى روزى كه خدا را ملاقات نمايد . شادمانى هنگام افطارش ، يعنى مسلمان خرسند مىباشد كه آن روز را در دفتر حسناتش فراهم آورده و اعمال شايسته اى در آن روز انجام داده ، نه آنكه علَّت خوشحالى وى غذاهائى باشد كه در آن وقت ، خوردنش بر او مباح گشته ، و شادمانى حاصل از خوردن بر آوردن نياز شكم ، از شرافتهايى نيست كه شايستگان به آن ستوده شوند و امّا خوشحالى او بهنگام ديدار پروردگارش به جهت پاداشى است كه خداوند بهرهء او ساخته ، از فضيلت عطايى ، كه به هيچ كس از اهل قيامت ، مانند آن عطا نكرده ، مگر به شخصى كه نظير عمل او را انجام داده باشد .\r\n90 - انس گويد : پيغمبر خدا صلى الله عليه و آله فرمود : براستى ! براى بهشت درى هست به نام « ريان » هيچ كس از آن در وارد بهشت نمىشود ، مگر روزه داران . - و\r\n","description":"","footnote":"","page_name":" 443 ","page_number":443},
  {"content":"\r\nسبب ناميده شدن اين در به « ريّان » اين است كه روزه دار را تشنگى زياد ، بيشتر به زحمت مىاندازد تا گرسنگى ، پس روزه دار چون از اين در وارد شود ، سير آبى آنچنانى به او دست مىدهد كه ديگر بعد از آن هرگز احساس تشنگى نكند .\r\n91 - انس گويد : پيغمبر خدا صلى الله عليه و آله فرمود : كسى كه يك روز را روزهء مستحبّى بگيرد ، اگر زمين پر از طلا گشته و به او بخشيده شود ، مزدش به تمامى داده نشده است جز روز حساب - يعنى براى پاداش روزه ، اندازهء معيّنى در نظر گرفته نشده ، چنان كه پاداش يك حسنه به ده برابر مانند آن معيّن شده است . پيغمبر خدا صلى الله عليه و آله فرمود : خداى عزّ و جلّ فرمود : در برابر هر يك از كردار فرزند آدم ، ده چندان آن است تا هفتصد برابر ، مگر صبر ، زيرا آن بخاطر من مىباشد و خود پاداش آن را خواهم داد ، بنا بر اين پاداش صبر در خزانهء علم خدا نگهدارى شده است ، و منظور از صبر روزه مىباشد .\r\n92 - انس گويد : پيامبر خدا صلى الله عليه و آله فرمود : شرم همه اش نيك است ، يعنى\r\n","description":"","footnote":"","page_name":" 444 ","page_number":444},
  {"content":"\r\n« حياء » ديندار و بيدين را از انجام زشتى باز مىدارد ، پس آن فراهم آورندهء تمام نيكيها است .\r\n93 - أنس گويد : پيغمبر خدا صلى الله عليه و آله فرمود : شرم و ايمان هر دو در يك سوى قرار دارند ، هر گاه يكى از آن دو از فردى ربوده شود ، ديگرى هم به دنبالش برود - يعنى شخصى كه شرم او را از انجام عمل زشتى كه در بين او و مردم است ، باز ندارد ، از زشتى كه در بين او و پروردگارش مىباشد ، باز نخواهد داشت ، و كسى كه از خدا شرم نداشته باشد و آشكارا مرتكب عمل زشتى شود ، دين ندارد .\r\n94 - أنس گويد : پيامبر خدا صلى الله عليه و آله فرمود : خداى متعال شرم را از دل بنده اى جدا نمىسازد جز اينكه مورد خشم و دشمنى گردد ، و مردم او را دشمن گيرند . سپس ايمان را از دل او بر مىكند ، بعد رحمت خود را از او باز مىگيرد ، آنگاه رشتهء اسلام را از گردنش بر مىدارد ، پس « شيطانى رانده شده » مىگردد .\r\nيعنى دست يازيدن به زشتيها يكى بعد از ديگرى منتهى مىگردد به شيطنت و\r\n","description":"","footnote":"","page_name":" 445 ","page_number":445},
  {"content":"\r\nكسى كه سركشى و نافرمانى مىكند ، پروردگار او را از رحمت خود دور مىسازد .\r\n95 - انس گويد : پيغمبر خدا صلى الله عليه و آله فرمود : مردى كه از پشت به قامت زنى نگاه كند و او را تماشا كند ، آن طور كه اسكلت وى را از پشت چادرش ببيند ، در حالى كه روزه دار باشد ، مسلَّما روزه‌اش را باطل نموده است . يعنى خودش را براى باطل نمودن روزه ، مهيّا كرده است . به اين جهت كه خواهشهاى نفسانى ، او را تحريك مىكند و از طرف ديگر كشمكشهاى اراده اش ( او را تحت فشار قرار مىدهد ) ، كه از جايگاههاى خطرناك گناه است .\r\n96 - انس گويد : پيغمبر خدا صلى الله عليه و آله فرمود : كسى كه يك صد آيهء قرآن را از حفظ بخواند نامش در زمرهء غافلان نوشته نگردد ، و شخصى كه دويست آيه بخواند ، نامش در جملهء فرمانبرداران مطيع و متواضع خدا ثبت گردد ، و فردى كه سيصد آيه بخواند ، قرآن باوى خصومت نكند - « قرء » به اين معنى كه به اندازهء اين اعداد آيات قرآن را از بر نمايد ، گفته مىشود : « قد قرأ الغلام القرآن » ( پسرك قرآن را خواند ) وقتى كه آن را حفظ كند .\r\n","description":"","footnote":"","page_name":" 446 ","page_number":446},
  {"content":"\r\n97 - أنس گويد : پيامبر خدا صلى الله عليه و آله فرمود : ( همان گونه كه ) زنده بودن من براى شما نيك بود ، مرگم نيز برايتان خير خواهد بود ، در زندگانيم شما با من سخن مىگوئيد و من با شما سخن مىگويم ، و امّا ( پس از ) مرگم ، كه ارائه مىشود كردار شما بر من ، پايان هر روز دو شنبه و پنجشنبه ، پس هر آنچه كه از كردار ( شما ) شايسته باشد خدا را بر آن سپاس گويم ، و آنچه از اعمال ( شما ) بد باشد برايتان از خدا آمرزش مىخواهم .\r\n98 - أنس گويد : پيامبر خدا صلى الله عليه و آله فرمود : شخصى كه يك بار « سبحان الله و بحمده » بگويد ، خداوند برايش هزار هزار حسنه مىنويسد ، و هزار هزار سيئه از نامهء عمل او محو نمايد و مقام او را هزار هزار درجه بالا ميبرد ، و آن كس كه بيشتر بگويد ، خداوند پاداش او را افزون كند ، شخصى كه آمرزش بخواهد ، خدا او را بيامرزد .\r\n99 - أنس گويد : روزى پيامبر خدا صلى الله عليه و آله نزد اصحاب خود آمد و فرمود :\r\n","description":"","footnote":"","page_name":" 447 ","page_number":447},
  {"content":"\r\nكسى كه دو چيز را برايم تعهّد كند ، بهشت را براى او متعهّد مىشوم ، ابو هريره گفت : اى پيامبر خدا پدر و مادرم فدايت باد ! پذيرفتم ، آن دو چيستند ؟ گويد :\r\nرسول خدا صلى الله عليه و آله فرمود : شخصى كه براى من ، ميانهء دو طرف دهان و ميانه دو پايش را عهده دار شود ، ملتزم مىشوم براى او بهشت را - يعنى كسى كه با من تعهّد كند كه زبان و آلت تناسليش را به حرام آلوده نسازد - .\r\nو أسباب گرفتاريها از اين دو عضو پديدار مىگردند ، و جنايت زبان ، كفر به خدا و دروغگوئى و افتراء و شريك گردانيدن ( كسى يا چيزى ) با خداوند ، در أسماء و صفات پروردگار ، و غيبت و سخن چينى و تهمت و همهء اينها از تبهكاريهاى زبان مىباشد .\r\nو جنايت آلت تناسلى ، همخوابگى با زن باشد ، كه اگر آزاد است بىسبب عقد زناشوئى ، و يا اگر كنيز است بىسبب مالك شدن او و آنكه هنوز زناشوئى با او حلال نشده باشد ، خداوند تبارك و تعالى فرموده : * ( وَالَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ فَمَنِ ابْتَغى وَراءَ ذلِكَ فَأُولئِكَ هُمُ العادُونَ ) * ( مؤمنون 23 : 5 و 7 ) .\r\n","description":"","footnote":"","page_name":" 448 ","page_number":448},
  {"content":"\r\n100 - أنس گويد : پيغمبر خدا صلى الله عليه و آله فرمود : هر آينه ياد خداى عزّ و جلّ در صبح و شام بهتر است از خرد كردن شمشيرها در راه خداى عزّ و جلّ - يعنى هر كس كه ياد كند خدا را در بامداد ، و به خاطر آورد آنچه را از آن در شب از كردار زيانبارش به او خواهد رسيد و از خدا آمرزش خواسته و به سوى او بازگشت نمايد ، هنگامى كه با اين انديشه در جستجوى آنچه كه خدا روزيش ساخته ، راه افتاده ، سيّئاتش از او زدوده ، و گناهانش آمرزيده شود ، و چون در آخر روز خدا را ياد نمود به خود مراجعه مىكند ، و كارهائى را كه در آن روز انجام داده مثل زياده روى در حقّ خودش و پايمال نمودن امر پروردگارش همه را در نظر مىآورد ، پس چون به ياد خدا افتاد و از خداى تعالى آمرزش خواست و پشيمان گرديد نزد خانواده اش مىرود در حالى كه گناهان روزش آمرزيده شده ، و جز اين نيست كه شهادت به وحدانيّت خدا وقتى پسنديده است از كسى يا فردى كه به سوى خدا باز گشته و از نافرمانى خداى عزّ و جلّ آمرزش بخواهد .\r\n101 - أنس گويد : صحابهء پيامبر خدا صلى الله عليه و آله به تجارتهاى دريائى\r\n","description":"","footnote":"","page_name":" 449 ","page_number":449},
  {"content":"\r\nمىپرداختند - يعنى بازرگانان وقتى دريا طوفانى نبود با كشتى كالاى خود را جابجا مىنمودند و مكروه نبود و آن از موارد رفتن در پى روزى و از مصداقهاى پراكنده شدن و روزى جستن هست كه : خداى عزّ و جلّ به آن إذن داده است در فرموده اش : * ( فَإِذا قُضِيَتِ الصَّلاةُ فَانْتَشِرُوا فِي الأَرْضِ وَابْتَغُوا مِنْ فَضْلِ الله ) * ( پس هر گاه نماز را بجاى آورديد در پى كار و كسب شويد ، و از فضل خدا درخواست كنيد - جمعه : 10 ) .\r\nو در بارهء مسافرتهاى دريائى و نهى از آن حديثى وارد شده است :\r\n102 - مفضّل بن عمر گويد : از امام صادق عليه السّلام پرسيدم در بارهء معنى فرمودهء امير المؤمنين صلوات الله عليه كه چون دومى ( عمر ) را ديد در حالى كه او را بكفن پوشانده بودند ، فرمود : « هيچ كس نزد من دوست داشتنىتر نيست از كسى كه خدا را با صحيفه ( نامه و كتابش ) ملاقات كند از اين كفن شده » ؟\r\nفرمود : امير المؤمنين آن صحيفه اى را قصد نموده است كه در كعبه نوشته شده بود . ( و به صحيفهء ملعونه مشهور است ) .\r\n103 - ابو بصير گويد : از او ( ظاهرا منظور امام صادق « ع » است ) در بارهء\r\n","description":"","footnote":"","page_name":" 450 ","page_number":450},
  {"content":"\r\nآنچه از پيغمبر صلى الله عليه و آله روايت شده ، پرسيدم ، كه فرموده : « بدرستى كه زنازاده نابكارترين آن سه تن مىباشد » پرسيدم : معنايش چيست ؟ فرمود : مقصودش شخصى است كه ميانهء دو تن ناحق است ، زيرا او تبهكارتر از قبلى و بعدى خود خواهد بود .\r\n104 - حمّاد بن عيسى از امام صادق از پدرش عليهما السّلام روايت نموده كه فرمود : مردى براى خواستگارى دخترى نزد طايفه اى رفت ، به او گفتند : شغلت چيست ؟ گفت : فروشندهء دوابّ هستم . پس آن دختر را به عقد او در آوردند ، پس از پايان مراسم زناشوئى معلوم شد گربه‌ها را مىفروشد . نزد امير المؤمنين عليه السّلام شكايت كردند ، فرمود : نكاحش درست است ، و فرمود : گربه‌ها نيز از جنبندگان هستند .\r\nشرح : اين در صورتى است كه ضمن عقد شرط شده باشد ، چنانچه اين خبر را از نظر سند معتبر بدانيم و الَّا محمّد بن احمد رازى و حسن بن حسين كه ظاهرا لؤلؤىّ باشد اخبارشان اعتبارى ندارد و ضعيف است .\r\n105 - حسن بن زياد عطَّار گويد : به امام صادق عليه السّلام گفتم : ( عامّه ) از ما\r\n","description":"","footnote":"","page_name":" 451 ","page_number":451},
  {"content":"\r\nمىپرسند : آيا شما از مؤمنان هستيد ؟ پاسخ مىدهيم « * ( إِنْ شاءَ الله ) * تعالى » ( اگر خدا خواسته باشد ) ، پس مىپرسند : مگر مؤمنان در بهشت نيستند ؟ ما جواب مىگوئيم :\r\nآرى ، هستند . مىپرسند : آيا شما هم در بهشت هستيد ؟ پس چون به اعمال خود مىنگريم ، در مىمانيم و از پاسخ دادن عاجز مىشويم ، گويد : امام عليه السّلام فرمود :\r\nاگر به شما گفتند : آيا شما مؤمن هستيد ؟ فورا بگوئيد : « بله ، * ( إِنْ شاءَ الله ) * » ( حديث چنين است ولى ظاهرا آنست كه امام عليه السّلام با اين جمله و آنچه بعد از آن است در صدد ياد دادن طرز تعليق به خواست خدا مىباشد ) .\r\nگويد : عرض كردم : اين جمله را گفتم ، و ايشان مىگويد : شما كه استثنا ( و منها ) نموديد يقينا در ايمان خود ترديد داريد ، فرمود : پس قسم بخوريد و بگوئيد :\r\nبه خدا سوگند ما هيچ ترديدى نداريم ، و لكن استثناء نموديم ، چنان كه خدا فرموده : * ( لَتَدْخُلُنَّ الْمَسْجِدَ الْحَرامَ إِنْ شاءَ الله آمِنِينَ ) * ( حتما وارد مسجد الحرام مىشويم اگر خدا خواسته باشد در حال ايمن از هر گزندى - فتح : 27 ) .\r\nو مسلَّم است كه خدا از ابتدا مىدانست حتما ايشان وارد آنجا خواهند شد ، و نيز خداوند عزّ و جلّ گروندگان واقعى را بخاطر كار شايسته « مؤمنين » ناميده ، و شخصى كه مرتكب گناهان بزرگ ، و عملى كه خداى عزّ و جلّ به ارتكاب آن بيم دوزخ داده ، گردد ، نه در قرآن و نه در روايت « مؤمن » ناميده نشده و پس از\r\n","description":"","footnote":"","page_name":" 452 ","page_number":452},
  {"content":"\r\nآنكه آنها مرتكب گناه كبيره اى شدند شما هم آنان را مؤمن نخوانيد .\r\nو خدا را سپاس مىگويم كه مرا به اتمام ترجمهء آن موفق گردانيد « * ( وَما تَوْفِيقِي إِلَّا بِالله عَلَيْه تَوَكَّلْتُ وَإِلَيْه أُنِيبُ ) * » .\r\n25 شوّال سنهء 1411 قمرىّ مطابق 20 ارديبهشت 1370 شمسى\r\nقم : عبد العلىّ محمّدى شاهروديّ\r\n\r\n","description":"","footnote":"","page_name":" 453 ","page_number":453}
  ]