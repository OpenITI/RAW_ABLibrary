[
  {"content":"\r\n\r\n\r\nمقدمه\r\nاگر چه در تاريخ ، از دوران امامت ، حوادث و جريانات زيادى به ثبت رسيده است ؛ ولى در مقايسه با دوران رسالت ، بسيار محدود است .\r\nدر دوران رسالت ، پيامبر اكرم صلى اللَّه عليه و آله در ميان مسلمانان از منزلت و تقدس خاصّى برخوردار و وجود مباركش در هر زمينه‌اى براى آنان مقتدا و الگو بود . همين امر موجب آن مىشد كه آنان حتّى نكات ريز زندگى آن حضرت را آنگونه كه رخ داده ثبت كنند .\r\nولى با رحلت بنيانگذار اسلام و پيدايش اختلاف بين مسلمانان بر سر مسأله جانشينى آن حضرت ، مصيبتهاى جاهلى در مركزيّت جامعه اسلامى و اين بار در چهرهء قدرت طلب « سقيفه » رخ نمود و جبههء نيرومند حكومت خواهى در برابر جبههء حقّ پديدار گشت و قدرت را در دست گرفت .\r\nاز نخستين اقدامات اين جبهه ، سرپوش گذاشتن روى بسيارى از حقايق تاريخى مربوط به رهبرى آيندهء اسلام بود . سردمداران اين جبهه تلاش گسترده‌اى را در جهت منزوى ساختن دستگاه امامت و بدبين كردن مردم به اين نهاد تداوم بخش رسالت ، آغاز نمودند و افكار را متوجه دستگاه خلافت كردند .\r\nجلوگيرى از تدوين حديث ، جعل احاديث فراوان به سود هيأت حاكمه ، بازداشتن مردم از بيان و نشر فضائل خاندان پيامبر ( ص ) ، جذب چهره‌هاى به ظاهر آراسته و مرتبط با رسول خدا ( ص ) در دوران آن حضرت ، به دستگاه خلافت و . . . از جمله تلاشهايى بود كه در اين راستا انجام مىگرفت .\r\nاين سياست ، موجب شد تا وقايع نگاران ، همّت خود را صرف تدوين وقايعى كنند كه به گونه‌اى به دستگاه خلافت مرتبط مىشد . و نيز جريانات را بر وفق نظر و خواست دولتمردان ثبت نمايند .\r\nبا روى كار آمدن معاويه و تبديل خلافت اسلامى به سلطنت موروثى ، شكاف بين امامت و آنچه كه به نام خلافت اسلامى مطرح بود عميق‌تر شد و اين دو منصب ، به عنوان دو جريان حقّ و باطل كه هر كدام سرنگونى ديگرى را در سرلوحه برنامهء كار خود داشت مطرح گرديد .\r\nفشار بيش ازحدّ سردمداران اموى و عبّاسى بر جبههء حقّ و دست يازيدن آنان به كشت و كشتار عناصر حقّ طلب و در رأس آنان ، امامان معصوم عليهم السّلام و سعى در محو تمامى ارزشهاى اسلامى و مواريث معنوى نبىّ اكرم صلى اللَّه عليه و آله ، موجب شد تا ائمّه عليهم السّلام تاكتيك مبارزه با باطل را عوض كنند و فعّاليّتهاى متعرضانهء خود نسبت به دستگاه خلافت را مخفيانه انجام دهند .\r\nاين سياست ، عامل ديگرى بود براى اينكه بسيارى از كارهاى اساسى و فعّاليّتهاى سياسى پيشوايان عليهم السّلام پنهانى صورت گرفته ، از دسترس مورّخان به دور بماند .\r\nپس از نهضت خونين كربلا و افزايش فشار و سختگيرى دستگاه خلافت اموى نسبت به امامان عليهم السّلام و\r\n\r\n","description":"","footnote":"","page_name":" 11 ","page_number":1},
  {"content":"\r\n\r\nپيروانشان ، موضوع « تقيّه » به عنوان يك اصل اساسى مبارزاتى در زندگى سياسى ائمّه عليهم السّلام مطرح شد .\r\nدر دوران حكومت بنى عبّاس نيز اين سياست دنبال شد . با روى كار آمدن مأمون ، اتّخاذ سياست تحت نظر گرفتن امامان شيعه از طريق نزديك كردن آنان به دستگاه خلافت ، وارد مرحلهء دشوارترى شد .\r\nدر اين دوره كه بيش از نيم سده از دوران امامت را در بر مىگيرد ، امامان عليهم السّلام كاملًا تحت نظر حكومتهاى وقت بسر برده ، در هيچ زمينه‌اى آزادى عمل نداشتند و گاه و بى گاه ، خانهء آن بزرگواران مورد تفتيش نيروهاى حكومتى قرار مىگرفت . از اين رو ، ناگزير بودند بيش از هر زمان ديگر بر اصل « پنهان كارى » تكيه كرده ، فعّاليّتهاى سياسى و متعرضانه خود نسبت به دستگاه خلافت را تحت پوششهاى مختلف انجام دهند . و همين امر موجب گرديد كه تاريخ زندگى امامان اين دوره ، يعنى امام جواد ، امام هادى و امام عسكرى عليهم السّلام در هاله‌اى از اجمال و ابهام قرار گيرد و تاريخ نگاران براى تدوين شرح زندگى آن بزرگواران ، بويژه در زمينهء مسائل و جريانات سياسى دچار مشكل و كمبود مواد تاريخى گردند و در نهايت ، شناخت پيروانشان از آنان بسيار محدود و سطحى باشد .\r\nاوضاع سياسى در اين دوره طورى بود كه بسيارى از فعّاليّتهاى آن بزرگواران از ديد مورّخان پنهان ماند . در بسيارى از موارد ديگر نيز وقايع نگاران به خاطر وابستگى يا ترس از دستگاه خلافت از بازگو كردن و ثبت حقايق تاريخى سر باز مىزدند . در نتيجه امروزه نويسندگان در تجزيه و تحليل زندگى سياسى امامان در اين مقطع ، با محدوديّت منابع تاريخى و كمبود موادّ آن مواجه‌اند .\r\nالبته اين سخن بدان معنا نيست كه از زندگى آن بزرگواران ، هيچ گونه اطلاع و خبر صحيحى كه حاوى مطالب مفيد و سازنده باشد ، در دست نباشد ؛ بلكه با مطالعه و تجزيه و تحليل وقايع ثبت شده و شواهد و قرائن تاريخى و جمع بندى آنها مىتوان به نتايجى كلى در اين زمينه دست يافت .\r\nسعى ما در اين دوره از سلسله متون آموزشى تاريخ اسلام بر اين بوده كه در حد گنجايش به تبيين و تجزيه و تحليل مهمترين حوادث سياسى - تاريخى آخرين مقطع از تاريخ اسلام در عصر امامت با محوريّت امامان معصوم : امام هادى ، امام عسگرى و امام زمان عليهم السلام بپردازيم و اذعان داريم كه نتوانسته‌ايم همه ابعاد زندگى اين سه امام بزرگوار را تبيين كنيم ؛ زيرا نه بضاعت آن را داريم و نه فرصت و زمان محدودى كه در اختيار اين گونه آموزشهاست چنين امكانى را به دست مىدهد .\r\nآنچه در اين دوره آمده شمه‌اى از زندگى سراسر مبارزه آنان است . به اميد آنكه گامى باشد در جهت ارتقاء شناخت و بينش دوستداران مكتب اهل بيت و پاسداران انقلاب اسلامى ؛ اين منتظران حضرت بقيّة اللَّه الاعظم ( عج ) و سربازان مخلص بنيانگذار جمهورى اسلامى ايران ، حضرت امام خمينى رضوان اللَّه عليه و خلف صالحش حضرت آية اللَّه العظمى خامنه‌اى دام ظله العالى .\r\nمركز تحقيقات اسلامى\r\nمعاونت تدوين متون آموزشى\r\n\r\n","description":"","footnote":"","page_name":" 12 ","page_number":2},
  {"content":"\r\n\r\n\r\nدرس اول : ولادت ، شمايل و خصوصيات حضرت مهدى ( عج )\r\n\r\nولادت\r\nدوازدهمين پيشواى شيعيان و آخرين جانشين رسول خدا ( ص ) در سپيده دم نيمهء شعبان ، سال 255 هجرى قمرى در « سامرّا » ديده به جهان گشود .\r\nنام مباركش نام پيامبر ( ص ) و كنيه‌اش كنيهء آن حضرت است . روايات زيادى از رسول اكرم ( ص ) و پيشوايان معصوم بر اين مطلب تصريح دارد كه به عنوان نمونه به يك روايت از رسول اكرم ( ص ) اشاره مىكنيم .\r\n« الْمَهْدِىُّ مِنْ وُلْدى اسْمُهُ اسْمى وَ كُنْيَتُهُ كُنْيَتى » « 1 » \r\nمهدى از فرزندان من است . نام او نام من و كنيه‌اش كنيهء من است .\r\nسيرهء امامان معصوم ( ع ) بر ذكر نكردن نام آن حضرت بود و در مقام ياد يا معرفى او به اشاره و ذكر القاب ايشان بسنده مىكردند . و نيز به شيعيان سفارش مىكردند از بردن نام آن بزرگوار خوددارى ورزند . ابو هاشم جعفرى مىگويد از امام هادى شنيدم كه فرمود :\r\nجانشين پس از من فرزندم حسن مىباشد ، ليكن چگونه است وضع شما در مورد جانشين پس از او ؟ عرض كردم : از چه نظر ، جان من فداى تو باد ؟ فرمود : از اين نظر كه او را نمىبينيد و بازگو كردن نام او براى شما روا نخواهد بود . عرض كردم : پس چگونه از او ياد كنيم ؟ فرمود :\r\n\r\n","description":"","footnote":" ( 1 ) - اصول كافى ، ج 1 ، ص 514 ؛ اعلام الورى ، ص 418 . ","page_name":" 13 ","page_number":3},
  {"content":"\r\n\r\nبگوييد حجت خدا از آل محمّد . « 1 » \r\nدر پيش گرفتن اين سياست - در ظاهر - به منظور حفظ و حراست حضرت مهدى از خطر دستيابى دشمنان اهل بيت به وى بود . سخن « عثمان بن سعيد » نخستين نايب خاص حضرت مهدى ( ع ) تأييد كنندهء اين مطلب است . وى در پاسخ كسى كه از نام مبارك حضرت حجت پرسيده بود ، گفت :\r\nاز جستجو در اين زمينه بپرهيز ، زيرا نزد اين گروه ( دستگاه خلافت عباسى ) چنين مطرح شده كه نسل امام ( حسن عسكرى ) منقطع شده است . « 2 » \r\nپنهان داشتن نام امام زمان ( ع ) و ناآگاهى دولتمردان عباسى از نام آن حضرت موجب شد كه آنان دچار سرگردانى شوند و پس از شهادت امام عسكرى ( ع ) بگويند : از آن حضرت فرزندى باقى نمانده است . از اين رو ، اموال امام را تقسيم و برادرش را به عنوان وارث او قلمداد كردند و همين مسأله نقش مهمى در مصون ماندن حضرت مهدى ( عج ) از تعقيب و تعرض جاسوسان حكومتى داشت .\r\nاز سخنان « عثمان بن سعيد » در اين روايت و روايت ديگر « 3 »  و نيز برخى از روايات « 4 »  چنين برداشت مىشود كه اين دستور مربوط به زمان تولد آن حضرت تا پايان دوران غيبت صغرى است كه وجود مبارك آن بزرگوار از سوى حكومت وقت در معرض خطر جدّى قرار داشت . از اين رو ، برخى از بزرگان شيعه مثل شيخ بهايى قائل به جواز شده‌اند . « 5 » \r\nبرخى ديگرفرموده‌اند : دراين زمان بردن‌نام‌آن حضرت نه تنها منعى ندارد ، بلكه برعكس چه بسا موجب گسترش فكر عدالت پرورى و تعقيب هدف مقدس آن گرامى خواهد شد . « 6 » \r\n\r\n","description":"","footnote":" ( 1 ) - كمال الدين ج 2 ص 318 . و منتخب الاثر ص 226 . .  ( 2 ) - بحارالانوار ج 51 ص 33 .  ( 3 ) ر ك الغيبه ص 219 و اصول كافى ج 1 ص . 33  ( 4 ) ر ك اصول كافى ج 1 ص 333 .  ( 5 ) ر ك مرأة العقول ج 4 ص 17 به نقل از مفتاح الفلاح  ( 6 ) ر ك تاريخ الغيبة الصغرى ص 280 انتشارات مكتبة الرسول الاعظم ","page_name":" 14 ","page_number":4},
  {"content":"\r\n\r\nولى در بعضى از روايات ديگر تصريح شده كه اين ممنوعيّت ، دوران غيبت كبرى را هم در برمىگيرد . « 1 »  به عنوان نمونه ، موسى بن جعفر عليه السّلام از حضرت قائم ياد كرد و فرمود :\r\nولادتش بر مردم پوشيده مىماند ، و بردن نامش بر آنان روا نيست تا روزى كه خداوند فرمان ظهورش دهد . . . . « 2 » \r\nعلّامهء مجلسى پس از نقل هر دو دسته از روايات ، روايات دلالت كننده بر تعميم ممنوعيّت را تقويت كرده و روايات ديگر را غير قابل معارضه با آنها مىداند . « 3 » \r\nممكن است بين اين دو دسته از روايات به دو گونه جمع كرد :\r\nنخست آنكه نهى وارده در روايات تحريم را حمل بر كراهت كنيم ، بويژه با توجه به تصريحى كه در پاره‌اى از روايات به اسم و كنيهء آن حضرت شده است . « 4 » \r\nراه دوّم جمع ، اين است كه بين دوران غيبت صغرى و غيبت كبرى تفصيل قايل شويم و بگوييم : در دوران غيبت صغرى كه بردن نام حضرت مهدى ( عج ) براى ايشان خطر داشت ، حرام بود ، اما در اين زمان كه بيمى وجود ندارد حرام نيست ، ولى به خاطر رعايت حرمت آن حضرت و وجود تعميم در روايات دسته دوم حكم به كراهت مىكنيم و با اين روش تنافى بين روايات از بين مىرود .\r\n\r\nالقاب\r\nلقبهاى پيشواى دوازدهم عبارت است از : « حجت » ، « قائم » ، « مهدى » ، « الخلف الصالح » و « صاحب الزّمان » « 5 »  .\r\nشيعيان در دوران غيبت صغرى گاهى از آن حضرت و غيبتش به « ناحيهء مقّدسه » تعبير مىكردند و گاهى به « غريم » و اين رمزى بود ميان‌آنان كه‌بدين وسيله يكديگر را مىشناختند . « 6 » \r\nدر روايتى از امام صادق ( ع ) در مورد علّت ملقب شدن پيشواى دوازدهم به مهدى و\r\n\r\n","description":"","footnote":" ( 1 ) - ر . ك . تاريخ الغيبة الصغرى ، ص 280 ، انتشارات مكتبة الرسول الاعظم .  ( 2 ) - براى آگاهى بيشتر از اين روايات ر . ك . بحارالانوار ، ج 51 ، ص 32 ؛ الغيبة ، ص 281 .  ( 3 ) - بحارالانوار ، ج 51 ، ص 32 ؛ مرآة العقول ، ج 4 ، ص 16 .  ( 4 ) - براى آگاهى بيشتر به بحارالانوار ، ج 51 ، ص 32 ؛ مرآة العقول ، ج 4 ، ص 16 - 17 رجوع كنيد .  ( 5 ) - به عنوان نمونه رجوع كنيد به حديث صحيفه فاطمه زهرا ( ع ) در كمال الدين ، ج 1 ، ص 307 .  ( 6 ) - اعلام الورى ، ص 418 . ","page_name":" 15 ","page_number":5},
  {"content":"\r\n\r\nقائم چنين آمده است : از اين جهت ، مهدى گفته مىشود كه انسانها را به هر امر پوشيده‌اى هدايت مىكند . و از آن جهت قائم گفته مىشود كه پس از آنكه يادش از خاطره‌ها محو مىشود ، قيام مىكند . « 1 » \r\nاز ميان لقبهاى پيشواى دوازدهم لقب « قائم » از آن جهت كه بيانگر دولت عدالت‌گستر آن حضرت است ، نزد امامان و فقهاى شيعه و حتى عموم شيعيان از عظمت و احترام خاصى برخوردار بوده و هست ؛ چندان كه وقتى آن حضرت را با اين لقب ياد مىكردند ، به احترام ايشان قيام كرده ، دست روى سر خود مىگذاشتند و براى آن بزرگوار دعا مىكردند .\r\nنقل شده است : امام رضا ( ع ) در مجلسى ( در خراسان ) به هنگام بردن نام « قائم » از جاى خود برخاست و دو دست خود را بر سر مبارك نهاد و عرضه داشت : « اللَّهُمَّ عَجِّلْ فَرَجهُ وَ سَهِّلْ مَخْرَجَهُ « 2 »  »\r\nاز امام صادق ( ع ) درباره علّت قيام به هنگام ذكر لفظ « قائم » پرسيده شد . فرمود :\r\nچون براى او غيبتى طولانى خواهد بود و به خاطر لطف زيادى كه به دوستانش دارد ، به هر كس كه او را با اين لقب - كه بيانگر دولت او و ابراز تأسّف از غربت اوست - ياد كند ، عنايت ويژه‌اى خواهد داشت . و شايسته است كه بنده فروتن در برابر سرورش كه به او نظر لطف‌دارد ، به هنگام بردن نام او قيام‌كند و از خدا تعجيل فرجش رابخواهد . « 3 » \r\n\r\nپدر و مادر\r\nپدر پيشواى دوازدهم ، امام حسن عسكرى ( ع ) و مادرش « نرجس خاتون » « 4 »  دختر يشوعا پسر قيصر ، امپراتور روم و مادرش از اولاد شمعون وصىّ حضرت عيسى است .\r\nوى از چنان ارج و منزلتى برخوردار بود كه « حكيمه » عمّه امام عسكرى كه خود از بانوان بزرگ خاندان امامت به شمار مىرود ، او را سيّدهء خود و خانواده‌اش خطاب\r\n\r\n","description":"","footnote":" ( 1 ) - بحارالانوار ، ج 51 ، ص 30 .  ( 2 ) - الزام الناصب ، ج 1 ، ص 271 .  ( 3 ) - همان مدرك .  ( 4 ) - در روايتى نام اصلى وى « مليكه » ذكر شده است . ( ر . ك . اعيان الشيعه ، ج 2 ، ص 144 . ) ","page_name":" 16 ","page_number":6},
  {"content":"\r\n\r\nمىكرد و خويش را خدمتگزار او مىدانست . « 1 » \r\nاين بانوى بزرگوار گر چه در كشور روم و در كاخ سلطنتى امپراتور و فرزندش مىزيست و پيش از آشنايى با « بيت امامت » كيش مسيحى داشت ، امّا دست تقدير و مشيّت حق « 2 »  او را به خانواده امامت رهنمون ساخت تا آخرين شكوفهء ولايت و امامت از دامن او برويد .\r\nداستان بدين قرار بود كه در جريان لشكركشى كه امپراتور روم عليه مسلمانان داشت ، « 3 »  عده‌اى از زنان نيز براى پرستارى و كمكهاى درمانى همراه سپاه حركت كردند . « نرجس خاتون » نيز به صورت ناشناس همراه زنان به راه افتاد .\r\nسپاه روم با سپاه اسلام درگير شدند و از آنان شكست سختى خوردند . عدهء زيادى از آنان از جمله زنان پرستار ، اسير مسلمانان گشته و به بغداد برده شدند .\r\nدر اين هنگام ، امام هادى ( ع ) يكى از ياران خود را مأمور كرد به بغداد رود و آن كنيز را از مالكش بخرد . با نشانه‌هايى كه امام داده بود « نرجس » از بين ديگر بردگان زن شناسايى و خريدارى شد و به محضر امام هادى ( ع ) آورده شد .\r\nامام ( ع ) خواهرش « حكيمه » را فراخواند و ضمن معرفى « نرجس » به وى فرمود : « اين همان است . » حكيمه خاتون چون اين سخن امام ( ع ) را شنيد ، « نرجس » را مدتى در آغوش گرفت و بسيار خوشحال شد . سپس امام ( ع ) به خواهرش فرمود :\r\nاى دختر رسول خدا ! او را به خانه‌ات ببر و واجبات و مستحبّات الهى را به او بياموز كه او همسر « ابو محمّد » و مادر « قائم » مىباشد . « 4 » \r\n\r\n","description":"","footnote":" ( 1 ) - بحارالانوار ، ج 51 ، ص 12 .  ( 2 ) - در پاره‌اى روايات براى نرجس خاتون و انگيزه حضور وى در ميان لشكريان پدرش خوابى نقل شده است . براى آگاهى ازتفصيل اين خواب به كمال الدين ، ج 2 ، ص 417 - 423 رجوع كنيد .  ( 3 ) - تاريخ دقيق اين لشكركشى مشخص نيست . آنچه در منابع تاريخى آمده ، وقوع جنگهايى ميان قواى روم و مسلمانان درسالهاى 240 - 253 هجرى قمرى است كه در خلال آنها اسيرانى از دو طرف گرفته شده است . جريان لشكركشى ياد شده ممكن است در سال 248 يا 249 بوده كه طىّ آن بسيارى از نيروهاى دو طرف كشته و تعداد زيادى از اشراف روم به دست مسلمانان اسير شدند ( ر . ك . تاريخ العرب و الّروم ، ص 225 ؛ كامل ابن اثير ، ج 7 ، ص 121 ) .  ( 4 ) - كمال الدين ، ج 2 ، ص 423 . ","page_name":" 17 ","page_number":7},
  {"content":"\r\n\r\nاين سخن امام بيانگر آن است كه اين بانوى بزرگوار نزد امامان عليهم‌السّلام به نام و وصف شناخته شده بود و آنان در انتظار ميلاد مهدى موعود ( عج ) از اين بانو بودند .\r\n\r\nچگونگى ولادت\r\nنطفهء يكتا ذخيره الهى ، حجّت داور و آخرين جانشين پيامبر ( ع ) به مشيت پروردگار در رحم « نرجس » تكوّن يافت ، امّا مراحل رشد جنينى آن بر خلاف ديگر افراد و حتى ديگر امامان بود ، بگونه‌اى كه تا لحظهء ولادت هيچ اثرى از باردارى در مادرش نمودار نبود . به همين جهت حتّى نزديكترين افراد خانواده همچون « حكيمه » از موضوع باردارى نرجس خبر نداشتند . در اينجا اجمال چگونگى ولادت حجت حقّ را از زبان « حكيمه » مىشنويم .\r\nابو محمّد كسى را نزد من فرستاد كه امشب افطار نزد ما باش كه خداى متعال حجت خود را امشب به دنيا خواهد آورد .\r\nپرسيدم : مادرش كيست ؟\r\nفرمود : نرجس .\r\nعرض كردم : در او هيچ نشانهء حمل نمىبينم !\r\nفرمود : همان است كه گفتم .\r\nسپس بر نرجس وارد شدم و به دو گفتم : خداوند امشب به تو پسرى عطا خواهد كرد كه سرور هر دو جهان خواهد بود .\r\nچون از نماز فارغ شدم ، افطار كرده ، خوابيدم . نيمه‌هاى شب براى نماز شب بيدار شدم . پس از اداى نماز به رختخواب خود بازگشتم . نرجس در حال استراحت بود . مدتى در رختخواب نگران ماندم . نرجس بيدار شد . نماز شب گزارد و دوباره به استراحت پرداخت .\r\nصبح كاذب دميد ، ولى از ولادت خبرى نبود . در دلم دچار ترديد شدم كه امام عسكرى ( ع ) از اتاق ديگر بانگ برآورد : عمّه شتاب مكن كه امر خدا نزديك است .\r\nنشستم و به تلاوت قرآن مشغول شدم . در اين هنگام « نرجس خاتون » وحشت زده بيدار شد .\r\nبه سويش دويدم و گفتم : چيزى احساس مىكنى ؟\r\nگفت : آرى .\r\n\r\n","description":"","footnote":"","page_name":" 18 ","page_number":8},
  {"content":"\r\n\r\nگفتم : بر اعصابت مسلط باش كه وعدهء خدا نزديك است .\r\nآن گاه لحظه‌اى غفلت بر من دست داد ، گويى پرده‌اى بين او و من آويخته شد . پس از چند لحظه كه آن حالت بر طرف شد ، متوجه شدم كه حجّت خدا به دنيا آمده است .\r\nمولود را ديدم كه پيشانى بر سجده نهاده است . او را در آغوش گرفتم . در اين هنگام صداى امام را شنيدم كه فرمود : عمه پسرم را نزد من بياور . مولود را نزد امام حسن ( ع ) بردم . امام او را در آغوش گرفت . در گوش راست او اذان و در گوش چپش اقامه گفت . آن گاه دست مباركش را بر ديده‌ها ، گوشها و ديگر اندام بدنش كشيد و كامش را برداشت . سپس به وى فرمود : فرزندم سخن بگو . حجت خدا بى درنگ سخن آغاز كرد :\r\n« اشْهَدُ انْ لا الهَ الَّا اللَّهُ وَحْدَهُ لاشَريكَ لَهُ وَ انَّ مُحَمَّدًا رَسُولُ اللَّهِ . . . »\r\nآن گاه به اميرمؤمنان ( ع ) و يكايك امامان از جمله پدر بزرگوارش درود فرستاد و ساكت شد .\r\nامام فرمود : عمّه ! او را نزد مادرش ببر . پس او را نزد مادرش بردم . « 1 » \r\n\r\nشمايل و خصوصيّات\r\nرواياتى كه در مقام بيان شمايل و خصوصيات جسمى و روحى حضرت مهدى ( عج ) وارد شده ، به دو دسته تقسيم مىشود .\r\nالف - رواياتى كه بطور كلّى آن حضرت را در صورت و سيرت شبيه پيامبر ( ص ) معرفى مىكند . در زير به يك نمونه اشاره مىكنيم .\r\nرسول اكرم ( ص ) فرمود :\r\n« الْمَهْدِىُّ مِنْ وُلْدى اسْمُهُ اسْمى وَ كُنْيَتُهُ كُنْيَتى ، اشْبَهُ النَّاسِ بى خَلْقًا وَ خُلْقًا » « 2 » \r\nمهدى از فرزندان من است . نام او نام من و كنيه‌اش كنيهء من است . در صورت و سيرت ، شبيه‌ترين مردمان به من است .\r\nب - رواياتى كه به پاره‌اى از شمايل و ويژگيهاى جسمى يا اخلاقى آن حضرت تصريح\r\n\r\n","description":"","footnote":" ( 1 ) - كمال الدين ، ج 2 ، ص 424 - 425 ؛ منتخب الأثر ، ص 321 - 333 .  ( 2 ) - منتخب الاثر ، ص 182 - 183 . ","page_name":" 19 ","page_number":9},
  {"content":"\r\n\r\nدارد . اين روايات زياد است . « 1 »  در اينجا به نمونه‌هايى از آنها اشاره مىكنيم .\r\nامير مؤمنان ( ع ) فرمود :\r\n« هُوَ شابٌّ مَرْبُوعٌ ، حَسَنُ الْوَجْهِ ، حَسَنُ الشَّعْرِ ، يَسيلُ شَعْرُهُ عَلى مِنْكَبَيْهِ وَ نُورُ وَجْهِه يَعْلُو سَوادَ لِحْيَتِه وَ رَأْسِه » « 2 » \r\nاو جوانى راست قامت است كه چهره‌اى زيبا و مويى نيكو دارد كه بر شانه‌هايش فرو ريخته و درخشندگى چهره‌اش بر سياهى موهاى محاسن و سرش غلبه مىكند .\r\nامام رضا ( ع ) فرمود :\r\nه 1 - « عَلامَتُهُ انْ يَكُونَ شَيْخَ السِّنِّ ، شابَّ الْمَنْظَرِ حَتَّى انَّ النَّاظِرَ لَيَحْسَبُهُ ابْنَ ارْبَعينَ سَنَةٍ اوْ دُونَها ، وَ انَّ مِنْ عَلامَتِه انْ لايَهَرمَ بِمُرُورِ الْايّامِ وَ اللَّيالى عَلَيْهِ حَتَّى يَأْتِيَهُ اجَلُهُ « 3 »  »\r\nنشانهء او سيماى جوانى در سنّ كهولت است ، چندان كه بيننده ، او را چهل ساله يا كمتر مىپندارد ، و نيز از نشانه‌هاى او اين است كه با گذشت زمان پير نمىشود تا زمانى كه اجلش فرا رسد .\r\n2 - « يَكُونُ اوْلى بِالنَّاسِ مِنْهُمْ بِانْفُسِهِمْ وَ اشْفَقَ عَلَيْهِمْ مِنْ آبائِهِمْ وَ امَّهاتِهِمْ ، وَ يَكُونُ اشَدَّ النَّاسِ تَواضُعًا لِلَّهِ عَزَّوَجَلَّ ، وَ يَكُونُ آخَذَ النَّاسِ بِما يَأْمُرُ بِه وَ اكَفَّ النَّاسِ عَمَّا يَنْهى عَنْهُ . « 4 »  »\r\nامام از مردم به آنان سزاوارتر ، از پدران و مادرانشان بر آنان مهربانتر و در برابر خداوند بزرگ از همه متواضعتر است . آنچه به مردم فرمان دهد ، خود بيش از ديگران بدان عمل مىكند و آنچه مردم را از آن بازمىدارد ، خود بيش از همگان از آن پرهيز مىكند .\r\n\r\n","description":"","footnote":" ( 1 ) - براى آگاهى بيشتر از اين روايات به منتخب الاثر ، ص 141 - 175 و 185 - 187 رجوع كنيد .  ( 2 ) - الغيبه ، 281 ؛ ارشاد ، ص 363 .  ( 3 ) - منتخب الأثر ، ص 285 .  ( 4 ) - بحارالانوار ، ج 25 ، ص 117 . ","page_name":" 20 ","page_number":10},
  {"content":"\r\n\r\nخلاصه درس\r\nآخرين وصىّ رسول خدا ( ص ) در نيمهء شعبان ، سال 255 هجرى در « سامرّا » متولد شد . نام او نام رسول خدا و كنيه‌اش كنيه آن گرامى است . سيرهء امامان بر ذكر نكردن نام آن حضرت بود . حكمت آن - به احتمال - مربوط مىشد به حفظ آن گرامى از تعرّض دشمنان ، ليكن مسأله‌اى كه در اينجا قابل طرح است اينكه آيا ذكر نكردن نام آن حضرت اختصاص به آن دوران تا آغاز غيبت كبرى دارد يا در اين زمان هم دستور چنين است ؟ از روايات براى هر دو شق مىتوان شاهد آورد و نيز هر دو احتمال در بين فقها طرفدار دارد . جمع بين آن دو به اين است كه بگوييم : در آن دوران حرام بوده ، ولى در اين زمان كراهت دارد .\r\nمشهورترين لقبهاى آن حضرت ، « مهدى » و « قائم » است . لقب « قائم » از آن جهت كه بيانگر قيام آن حضرت و بر پايى حكومت عدل جهانى است ، نزد امامان و پيروان آنان از عظمت و اهميت ويژه‌اى برخوردار است .\r\nپدر ارجمندش امام عسكرى ( ع ) و مادرش « نرجس » نوادهء امپراتور روم است .\r\nولادت امام زمان ( عج ) پنهانى صورت گرفت و تا زمان وضع حمل ، اثرى از باردارى در مادرش نمودار نشد .\r\nشمايل و ويژگيهاى حضرت مهدى ( عج ) در روايات به دو گونه مطرح شده است : نخست به صورت عمومى كه صورت و سيرت آن حضرت همچون صورت و سيرت رسول خداست و ديگر ، تصريح به پاره‌اى از خصوصيات جسمى و روحى و اخلاقى آن حضرت .\r\n\r\n","description":"","footnote":"","page_name":" 21 ","page_number":11},
  {"content":"\r\n\r\nپرسش\r\n1 - حضرت مهدى ( عج ) ، در چه تاريخى و در كجا متولد شد ؟\r\n2 - چرا امامان از ذكر نام آن حضرت خوددارى مىكردند ؟\r\n3 - آيا ممنوعيت ذكر نام حضرت مهدى ( عج ) اختصاص به دوران غيبت صغرى دارد ؟\r\nبه چه دليل ؟\r\n4 - لقب « قائم » نزد امامان از چه اهميت و تقدّسى برخوردار بود ؟\r\n5 - جريان راه يافتن « نرجس خاتون » از كاخ سلطنتى امپراتور روم به بيت امامت را به اختصار ذكر كنيد .\r\n6 - شمايل و ويژگيهاى جسمى و اخلاقى حضرت مهدى ( عج ) در روايات اسلامى چگونه مطرح شده است ؟\r\n\r\n","description":"","footnote":"","page_name":" 22 ","page_number":12},
  {"content":"\r\n\r\n\r\nدرس دوم : شرايط سياسى محيط رشد امام عصر ( ع )\r\nپيشواى دوازدهم ، حضرت مهدى ( عج ) در شرايطى چشم به جهان گشود كه امامت شيعى در يكى ديگر از حساسترين مراحل حيات سياسى خود به سر مىبرد . شدّت مراقبت و كنترل دستگاه خلافت عبّاسى نسبت به تشكيلات امامت و افزايش جوّ فشار و اختناق عليه علويان و در رأس آنان امام عسكرى ( ع ) - در مقايسه با امامان پيشين - از يكسو و نزديك شدن زمان غيبت - حادثه‌اى كه در تاريخ امامت سابقه‌اى نداشته و امامان و پيروان آنان در صحنهء سياسى از آن تجربه‌اى پيش روى خود نداشتند - و لزوم آماده سازى زمينه‌ها و شرايط فكرى و اجتماعى آن در جامعهء اسلامى توسط پيشواى يازدهم از سوى ديگر ، به اين دوران ، ويژگى ، حساسيّت و پيچيدگى خاصّى بخشيده بود .\r\nحضرت مهدى ( عج ) از لحظه‌اى كه چشم به جهان گشود ، شرايط و اوضاع محيط اطراف خود را غير عادى ديد . ايشان از يكسو شاهد در تنگنا قرار گرفتن پدر بزرگوارش از سوى دستگاه خلافت بود و مىديد كه آن گرامى به خاطر حصار شديدى كه زمامداران عبّاسى به گرد وجود مبارك او كشيده‌اند ، نه تنها هيچ گونه آزادى عمل ندارد ، بلكه هفته‌اى دست كم دوبار ( روزهاى دوشنبه و پنج‌شنبه ) مىبايست به اجبار به در بار رفته و حضور خود را به خليفه اعلام دارد .\r\nاز سوى ديگر مىديد كه پدر ارجمندش از لحظهء تولّد وى ، دربارهء او روشى خاص در پيش گرفته است . دوستداران اهل بيت ، بويژه علويان و بستگان كه از مدتها قبل و - با توجه به رواياتى كه در دسترس داشتند - از زبان پيامبر ( ص ) و جانشينان بزرگوار آن حضرت ، بشارت تولد او را از نسل امام عسكرى شنيده بوده و در انتظار قدومش به سر مىبردند و بطور طبيعى با مشاهدهء چهرهء نورانى آن مولود موعود و حتى شنيدن خبر\r\n\r\n","description":"","footnote":"","page_name":" 23 ","page_number":13},
  {"content":"\r\n\r\nولادت او بسيار مسرور مىشدند ، اينك كه وعده حق تحقق پيدا كرده و پيشگوييهاى رسول اكرم ( ص ) و جانشينان حضرت جامهء عمل پوشيده و آن مولود مسعود به عنوان تنها فرزند خانواده چشم به جهان گشوده است ، پدر بزرگوارش به جاى مژدهء خبر ولادت او به همگان ، بويژه شيعيان ، كودك و حتّى خبر ولادت او را از عموم مردم و حتّى از كسانى كه به عنوان خدمتگزار در خانهء آن حضرت رفت و آمد دارند ، پوشيده مىدارد .\r\nحضرت مهدى ( عج ) مىديد كه سياست « پنهان كارى » از سوى پدرش در وجود او محدود نمىشود ، بلكه آن حضرت به منظور تحقق بخشيدن اهداف بلند امامت و سر در گم كردن دست‌اندركاران حكومت عبّاسى ، در مورد امامت نسبت به مادر حضرت مهدى نيز اين سياست را دنبال مىكند ، ليكن بگونه‌اى ديگر . به عنوان نمونه :\r\nدر منابع تاريخى براى « نرجس » نامهاى ديگرى از قبيل « سوسن » ، « حكيمه » ، « ريحانه » ، « سبيكه » ، « صقيل » و . . . ثبت شده است . « 1 » \r\n« نرجس خاتون » پيش از آنكه به كانون امامت راه پيدا كند ، بيش از يك نام نداشت ، ولى پس از ورود به بيت امامت به نامهاى مختلفى - از جمله نامهاى ياد شده - خوانده مىشد . به احتمال قوى فراخوانى وى به نامهاى متعدد ، انگيزه سياسى داشته است . امام هادى و امام عسكرى عليهماالسلام كه مىدانستند « نرجس » به خاطر انتساب به حضرت مهدى ( عج ) تحت تعقيب حكومت عباسى قرار خواهد گرفت و چه بسا دستگير شده ، روانه زندان خواهد شد ، براى حفظ او و فرزند گراميش و براى اينكه مسأله را در ذهن دشمنان دگرگون جلوه دهند ، هر از چند مدت ، او را به نامى مىخواندند تا مأموران سر در گم شوند و ندانند كه صاحب كدام نام به حضرت مهدى ( عج ) باردار است و كدام يك از اين نامها مادر ويران كنندهء كاخهاى ستم است . « 2 » \r\nبدون شك ، اين خط مشيها و سياستهاى حساب شده از ديد تيز بين حضرت مهدى ( عج ) پنهان نبود و او ضمن آنكه در تمامى اين خط مشيها در كنار پدر بود ، با بهره‌گيرى از سياستهاى پيشواى يازدهم ، توانست كشتى امامت را برغم ناآرام و طوفانى\r\n\r\n","description":"","footnote":" ( 1 ) - ر . ك . تاريخ الغيبة الصغرى ، ص 242 ؛ الغيبة ، ص 241 .  ( 2 ) - براى آگاهى بيشتر به تاريخ الغيبة الصغرى ، ص 242 - 243 رجوع كنيد . ","page_name":" 24 ","page_number":14},
  {"content":"\r\n\r\nبودن بستر آن ، پس از شهادت امام عسكرى ( ع ) به ساحل نجات رهنمون سازد .\r\n\r\nامامت\r\nپيشواى دوازدهم در هشتم ربيع الاوّل ، سال 260 هجرى قمرى پس از رحلت پدر ارجمندش ، در حالى كه كمتر از پنج سال از عمر مباركش مىگذشت ، عهده‌دار امامت شد . امامت آن حضرت در شرايطى آغاز شد كه مسند امامت از جهت سياسى و اعتقادى در بحرانىترين وضعيت خود قرار گرفته بود .\r\nحكمرانان عبّاسى به عنوان دشمنان بيرونى امامت ، به كمك دستگاههاى اطلاعاتى خود تمام تلاش خويش را براى بستن پرونده امامت براى هميشه به كار گرفتند . دشمن درونى نيز از درون كانون امامت در چهرهء جعفر بن على ، عموى آن حضرت ، براى نابودى امامت كمر همت بسته و به كمك دشمن بيرونى شتافت .\r\nاز سوى ديگر ، شيعيان پس از رحلت امام عسكرى ( ع ) در يك سر در گمى عجيبى فرو رفتند . بسيارى از آنان از اصل ولادت جانشين آن حضرت آگاه نشدند . برخى ديگر نيز تنها بشارت ولادت حضرت مهدى ( عج ) بدانان داده شده بود ، بدون آنكه به محضرش شرفياب شده باشند . تعداد بسيار اندكى هم كه آن حضرت را ديده بودند ، جوّ اختناق بگونه‌اى بود كه جرأت مطرح كردن آن را نداشتند ، زيرا هم بر جان خود بيمناك بودند و هم بر جان امام .\r\nاين سر در گمى با ادعاى جانشينى امام عسكرى ( ع ) توسط جعفر و تصريح وى به اينكه پيشواى يازدهم هيچ فرزندى از خود بر جاى نگذاشته ، شدت مىيافت . منحرف شدن عده‌اى از شخصيتهاى برجستهء شيعى - كه برخى از آنان حتّى سمت وكالت امامان پيشين را بر عهده داشتند - از خط امامت و ادعاى سفارت دروغين توسط بعضى از آنان و ايستادگى در برابر نايبان واقعى آن حضرت ، عامل مهمّ ديگرى بود كه بر اين بحران مىافزود . در زير با ارائه نمونه‌هايى از آنچه بدان اشاره رفت ، به ترسيم شرايط سياسى - اعتقادى دوران امامت پيشواى دوازدهم مىپردازيم .\r\n\r\n","description":"","footnote":"","page_name":" 25 ","page_number":15},
  {"content":"\r\n\r\n\r\nالف - بازرسى منزل امام ( ع )\r\nهنوز لحظاتى از شهادت امام عسكرى ( ع ) نگذشته بود كه مأموران حكومتى در پى گزارش جعفر مبنى بر وجود فرزند ، خانهء امام را محاصره كرده و به بازرسى منزل و مهر و موم كردن داراييهاى حضرت عسكرى ( ع ) پرداختند .\r\nهدف اصلى آنان كسب اطلاع از فرزند امام و دستگيرى وى بود . از اين رو ، همراه خود ، زنان قابله‌اى را آورده بودند تا كنيزان حضرت را از نظر باردار بودن بازرسى كنند .\r\nآنان در اين جريان « صقيل » مادر حضرت مهدى ( عج ) را دستگير كرده ، نزد معتمد بردند .\r\nوى از « صقيل » خواستار فرزندش شد . « صقيل » منكر داشتن فرزند شد و براى آنكه افكار آنان را از فرزندش منحرف كند ، ادعاى باردارى كرد . معتمد او را به « ابو الشّوارب » قاضى القضاة خود سپرد تا زمان وضع حملش از او مراقبت كند . زنان دربار و قاضىالقضاة او را زير نظر داشتند تا آنكه جريان مرگ « عبيداللّه بن يحيى بن خاقان » و شورش يعقوب ليث صفار و زنگيان پيش آمد و دولتمردان را مشغول ساخت و موجب شد كه « صقيل » آزاد گردد . « 1 » \r\nيكى از شاهدان عينى كه به هنگام محاصرهء منزل امام توسط نيروهاى حكومتى در آنجا حضور داشته ، مىگويد :\r\nسواران خليفه كه جعفر كذّاب نيز در ميان آنان بود ، به خانهء امام هجوم برده و به غارت اموال و داراييهاى منزل پرداختند . تمام كوشش من در حفظ مولايم حضرت قائم بود كه ناگاه ديدم او از در خارج شد ، بدون آنكه مأموران ، وى را ببينند . « 2 » \r\n\r\nب - بازرسى خانه‌هاى شيعيان\r\nخليفهء عبّاسى برغم آنكه جاسوسى همچون جعفر در درون خانهء امام داشت و او بموقع ، موضوع وجود فرزند براى امام عسكرى ( ع ) را به خليفه گزارش داد ، در جريان\r\n\r\n","description":"","footnote":" ( 1 ) - ر . ك . كمال الدين ، ج 1 ، ص 43 ، ج 2 ، ص 476 ؛ دلايل الامامة ، ص 224 . طبق برخى از نقلها ، مأموران بيش از دو سال مراقب نرجس بودند و چون يقين پيدا كردند كه وى حامله نيست ، او را رها كردند ( كمال الدين ، ج 1 ، ص 43 ) .  ( 2 ) - كمال الدين ، ج 2 ، ص 473 . ","page_name":" 26 ","page_number":16},
  {"content":"\r\n\r\nبازرسى منزل امام ( ع ) موفق به دستگيرى وى نشد .\r\nاين مسأله موجب فزونى نگرانى و و حشت وى شد . از اين رو ، پس از دفن امام ( ع ) و پراكنده شدن مردم در اقدامى گسترده‌تر دستور بازرسى منازل شيعيانى را كه احتمال مىرفت ، حضرت حجت در آنجا پنهان شده باشد صادر كرد . احمد بن عبيداللّه خاقان ، فرزند وزير معتمد مىگويد :\r\nچون امام عسكرى ( ع ) به خاك سپرده شد و مردم پراكنده شدند ، پادشاه و درباريانش در جستجوى فرزند آن حضرت سخت دچار اضطراب و نگرانى شدند و در پى آن جستجوى گسترده‌اى را در خانه‌ها ( ى شيعيان ) آغاز كردند . « 1 » \r\n\r\nج - ايجاد جوّ بيم و وحشت در ميان شيعيان\r\nدستگاه خلافت ، براى دستيابى به حضرت مهدى ( عج ) هر چه تلاش كرد ، به نتيجه نرسيد . ناچار توجه خود را معطوف شيعيان و ياران آن حضرت كرد تا شايد از اين طريق بتواند ضمن ضربه زدن به جمع آنان به عنوان پايگاههاى اجتماعى امامت و فرو پاشيدن صفوفشان ، به حضرت مهدى ( عج ) دسترسى پيدا كند . از اين رو ، با همكارى جعفر كذّاب كه شيعيان را به خوبى مىشناخت ، تلاش گسترده‌اى را به منظور ايجاد جوّ بيم و ترور و اذيت و آزار شيعيان و بستگان امام عسكرى و حتّى زنان و كنيزان خاندان آن حضرت آغاز كرد . شيخ مفيد مىنويسد :\r\nجعفر بن على ، برادر امام عسكرى ( ع ) تركهء آن حضرت را تصاحب نمود و سعى در به زندان افكندن كنيزكان و به بند كشيدن همسران آن حضرت كرد . وى ياران امام ( ع ) را از آن جهت كه به انتظار فرزند امام عسكرى ( ع ) نشسته ، به وجود او قطع داشته و قائل به امامتش بودند ، مورد سرزنش قرار مىداد .\r\nاو با آنان به ستيز بر خاست ، چندان كه همگان را بيمناك و پراكنده ساخت و از اين ناحيه بر بازماندگان حضرت عسكرى ( ع ) مصيبت بزرگى وارد شد ؛ از به بند كشيدن و زندان افكندن\r\n\r\n","description":"","footnote":" ( 1 ) - كمال الدين ، ج 1 ، ص 43 . ","page_name":" 27 ","page_number":17},
  {"content":"\r\n\r\nآنان گرفته تا تهديد و تحقير و بىاعتنايى كردن به آنان . با اين حال ، دستگاه خلافت از اين همه سختگيرى و شكنجه و آزار طرفى نبست . « 1 » \r\n\r\nد - پراكندگى شيعيان\r\nاز جمله رخدادهاى اسفبار آغاز دوران امامت حضرت مهدى ( عج ) اختلاف شيعيان بر سر مسألهء امامت و پراكندگى آنان به گروههاى مختلف بود .\r\nبرخى از آنان معتقد شدند ، امام عسكرى ( ع ) رحلت نكرده و او زنده و باقى است و همو مهدى آل محمّد است .\r\nبرخى ديگر قائل شدند گر چه امام عسكرى در گذشته است ، ليكن دوباره زنده مىشود و همو مهدى قائم خواهد بود .\r\nبعضى ديگر ، به « فترت » اعتقاد پيدا كردند و گفتند : پس از امام عسكرى امامى وجود نداشت و جامعهء اسلامى در اين فترت از زمان بدون امام بود .\r\nبرخى هم تحت تأثير تبليغات سوء جعفر بن على قرار گرفته ، معتقد به امامت وى شدند .\r\nگروهى ديگر در شك و سرگردانى فرو رفته ، نمىدانستند به كجا پناه برده و به چه كسى روى بياورند .\r\nبرخى نيز بر صراط مستقيم امامت باقى ماندند و پس از امام عسكرى به امامت فرزندش حضرت مهدى ( عج ) معتقد شدند . « 2 » \r\nامام عسكرى ( ع ) كه از شرايط سياسى - اجتماعى دوران امامت خود و حضرت مهدى ( عج ) آگاهى كامل داشت ، پيش از رحلتش ، چنين رخداد اسفبارى را در جامعه شيعى پيش بينى كرده و فرمود :\r\nدر سال 260 پيروان من دچار پراكندگى خواهند شد . « 3 » \r\nمسعودى در اين زمينه مىنويسد :\r\n\r\n","description":"","footnote":" ( 1 ) - ارشاد ، شيخ مفيد ، ص 345 .  ( 2 ) - ر . ك . الغيبة ، ص 130 - 133 ؛ كمال الدين ، ج 2 ، ص 408 .  ( 3 ) - كمال الدين ، ج 2 ، ص 408 . ","page_name":" 28 ","page_number":18},
  {"content":"\r\n\r\nشيعيان پس از رحلت امام عسكرى ( ع ) دربارهء « منتظر از خاندان پيامبر » دچار اختلاف گشته و به بيست گروه تقسيم شدند . « 1 » \r\nمحمد بن حسن نوبختى تعداد فرقه‌هاى پديد آمده پس از رحلت امام عسكرى ( ع ) را چهارده فرقه ذكر كرده و به تفصيل دربارهء ويژگيها و اعتقادات سيزده فرقهء آنها بحث كرده است . « 2 » \r\n\r\nه - سفيران دروغين\r\nهمزمان با پيدايش و گسترش اين اختلافات در ميان جامعهء اسلامى ، عده‌اى از فرصت طلبان و دنيا دوستان - كه به خاطر مشاغل و مسؤوليتهايى كه بعضى از آنان از سوى امامان پيشين داشتند ، از چهره‌هاى برجسته و شناخته‌شده به شمار مىرفتند - به دروغ از سوى امام زمان ( ع ) ادعاى سفارت كردند و با اين حركت زهرآگين ، فضاى جامعهء اسلامى را بيش از پيش مسموم كرده ، موجب انحراف و گمراهى عدهء زيادى از مردم شدند . برخى از اين مدعيان دروغين عبارتند از :\r\nالف - ابو محمّد شريعى . وى از ياران امام هادى و امام عسكرى عليهماالسّلام بود ، ولى پس از رحلت امام عسكرى از مسير حق منحرف شد و در شمار « غلاة » قرار گرفت و به آن بزرگواران نسبتهاى ناروا داد . وى مدّعى نيابت از سوى آن دو امام بزرگوار شد . « 3 » \r\nب - محمد بن نصير نميرى . وى از اصحاب امام عسكرى ( ع ) بود كه به انحراف كشيده شد و پس از درگذشت آن حضرت ، در دوران سفارت « محمد بن عثمان » از طرف امام زمان ( عج ) ادعاى سفارت و بابيّت كرد . « 4 » \r\nج - احمد بن هلال كرخى . وى نيز از ياران امام عسكرى ( ع ) بود كه دچار انحراف شد و به تصوّف گراييد . او در دوران غيبت صغرى ، منكر سفارت « محمد بن عثمان » شد\r\n\r\n","description":"","footnote":" ( 1 ) - مروج الذهب ، ج 4 ، ص 110 .  ( 2 ) - فرق الشيعه ، ص 105 - 119 .  ( 3 ) - الغيبة ، ص 244 .  ( 4 ) - همان مدرك . ","page_name":" 29 ","page_number":19},
  {"content":"\r\n\r\nو از پرداخت اموال و وجوهات شرعيه‌اى كه نزدش بود به وى خوددارى كرد . « 1 » \r\nد - ابو طاهر ، محمد بن على بن بلال . او از اصحاب امام عسكرى ( ع ) بود كه پس از درگذشت آن حضرت مدّعى وكالت و بابيّت از سوى آن حضرت شد و از بازپس‌دادن اموالى كه از امام نزد وى بود ، به « محمد بن عثمان » خوددارى كرد و خود مدّعى سفارت شد . « 2 » \r\n\r\nنتيجه‌گيرى\r\nمجموعهء رخدادها و جريانهايى كه بدانها اشاره كرديم ، اين دوره از تاريخ امامت را در وضعيّتى بحرانى و حساس قرار داده است كه هم براى دشمنان مكتب امامت بويژه سردمداران حكومت عباسى ، مهمّ و سرنوشت ساز بود و هم براى امامان معصوم ( ع ) و دوستان آنان .\r\nامام عسكرى ( ع ) در دوران امامت خود با برنامه‌ريزيهاى دقيق ، حساب شده و دورانديشانه نسبت به مسائل آينده - برغم همه مشكلات و محدوديتها - رسالت الهى خود را در ارتباط با مسائل امامت ، بويژه امامت فرزندش كه عبارت بود از حفظ وى از دشمنان ، معرّفى او به خواص و هموار ساختن زمينه‌هاى غيبت آن گرامى ، ايفا كرد كه بطور تفصيل در درسهاى گذشته بدان پرداختيم .\r\nدر درسهاى آينده به لطف خدا به بررسى تلاشها و سياستهاى حضرت مهدى ( عج ) در زمينهء حفظ و حراست از كيان امامت و جريانات سياسى و فرهنگى جامعهء اسلامى آن روز خواهيم پرداخت . ان شاء اللّه .\r\n\r\n","description":"","footnote":" ( 1 ) - همان مدرك ، ص 245 .  ( 2 ) - همان مدرك . ","page_name":" 30 ","page_number":20},
  {"content":"\r\n\r\nخلاصه درس\r\nامامت شيعى در دوران ولادت حضرت مهدى ( عج ) در يكى از بحرانىترين مراحل حيات سياسى خود به سر مىبرد . امام عسكرى ( ع ) در اين دوره براى تحقق اهداف امامت با مشكلات و محدوديتهاى زيادى رو به رو بود . او علاوه بر ايفاى رسالتهاى مربوط به امامت خود ، مىبايست بسيارى از مشكلات را از سر راه امامت فرزندش حضرت مهدى ( عج ) بردارد .\r\nبا شهادت امام عسكرى و انتقال امامت به حضرت مهدى ( عج ) فصل تازه‌اى در كتاب حيات امامت گشوده شد و با جبهه‌گيريهاى دشمنان اين مكتب از درون و برون عليه آن ، مشكلات دشوارترى بر سر راه آن رخ نمود .\r\nدستگاه خلافت عباسى از برون اقدامهاى گوناگونى به منظور بستن پروندهء امامت براى هميشه انجام داد . بازرسى منزل امام و شيعيان ، دستگيرى نرجس خاتون و ايجاد جوّ و حشت و ترور در ميان شيعيان و اذيت و آزار آنان از جملهء اين اقدامها بود .\r\nتلاشهاى مذبوحانهء جعفر بن على ، عموى امام ، عليه آن حضرت ، سردرگمى شيعيان در مسأله امامت پس از شهادت امام عسكرى و پراكنده شدن آنها به چندين گروه اعتقادى و نيز ادعاى سفارت دروغين از سوى برخى سودجويان و هواپرستان ، از درون جامعهء شيعى به كمك سردمداران عباسى شتافت و مشكلات فراوانى را بر سر راه امامت حضرت مهدى ( عج ) پديد آورد .\r\n\r\n","description":"","footnote":"","page_name":" 31 ","page_number":21},
  {"content":"\r\n\r\nپرسش\r\n1 - دوران امامت امام عسكرى ( ع ) در مقايسه با دوران امامت امامان پيشين از چه حساسيت و ويژگىاى برخوردار بود ؟\r\n2 - چرا مادر حضرت مهدى ( عج ) به نامهاى مختلف خوانده مىشد ؟\r\n3 - آغاز دوران امامت حضرت مهدى ( عج ) با چه مشكلات برونى و درونى روبه رو بود ؟\r\n4 - دونمونه ازتوطئه‌هاى دستگاه‌خلافت عباسى راعليه امامت حضرت‌مهدى ( عج ) ذكركنيد .\r\n5 - شيعيان پس از شهادت امام عسكرى ( ع ) به چند گروه تقسيم شدند ؟\r\n6 - دو تن از افرادى را كه در دوران غيبت صغرى به دروغ مدعى سفارت حضرت مهدى شدند ، نام ببريد .\r\n\r\n","description":"","footnote":"","page_name":" 32 ","page_number":22},
  {"content":"\r\n\r\n\r\nدرس سوم : جعفر بن على ، چهره‌اى نوظهور\r\nاز جمله چهره‌هايى كه همزمان با شهادت امام عسكرى ( ع ) در صحنهء سياسى جامعهء اسلامى رخ نمود ، جعفر بن على معروف به جعفر كذّاب ، برادر امام عسكرى ( ع ) بود .\r\nوى وقتى چشم به جهان گشود ، اعضاى خانواده خوشحال شدند ، ولى اين خوشحالى در چهرهء پدرش امام هادى ( ع ) نمودار نگشت . وقتى علت آن پرسيده شد ، فرمود : بدين خاطر كه او مردم زيادى را گمراه خواهد كرد . « 1 » \r\nوى از آن جهت كه در مسأله امامت ، به خدا دروغ بست و مدعى مقامى شد كه خداوند او را بدان مقام نصب نكرده بود و نيز به دروغ ، منكر داشتن فرزند براى برادرش امام عسكرى ( ع ) شد « كذّاب » ناميده شد .\r\nاز برخى روايات استفاده مىشود كه وى پيش از تولد توسط بعضى از امامان و حتّى پيامبر ( ص ) به اين لقب ناميده شده است . امام سجّاد ( ع ) به نقل از پدرش و از جدّش نقل مىكند كه پيامبر ( ص ) فرمود :\r\nوقتى كه فرزندم جعفر بن محمّد بن على بن حسين بن على بن ابى طالب متولد شد او را صادق بناميد ، زيرا ديرى نمىگذرد كه درميان فرزندان او همنامى براى وى پيدا مىشود كه بدون شايستگى ، ادعاى امامت مىكند و « كذّاب » ناميده مىشود . « 2 » \r\nجعفر با اين سابقه ، رشد كرد و به سنين نوجوانى و جوانى رسيد . متأسّفانه به جاى تغذيه از پستان امامت و بهره‌مندى از فضاى ملكوتى و سرشار از معنويت كانون ولايت و\r\n\r\n","description":"","footnote":" ( 1 ) - بحارالانوار ، ج 50 ، ص 231 .  ( 2 ) - علل الشرايع ، ص 234 . ","page_name":" 33 ","page_number":23},
  {"content":"\r\n\r\nبهره‌ورى از وجود خورشيد تابناكى همچون امام هادى ( ع ) ، به تاريكى و سيه‌روزى روى آورد و راه عياشى ، شرابخوارى و لهو و لعب در پيش گرفت و در اين راه انحرافى تا آنجا پيش رفت كه امام هادى ( ع ) او را از خانوادهء خود طرد كرد و در سخنى به ياران خود فرمود :\r\nاز فرزندم جعفر دورى گزينيد ، زيرا او به منزلهء نمرود ، فرزند نوح است كه خداوند درباره‌اش فرمود : نوح گفت : همانا فرزندم از خاندان من است . خداوند فرمود : اى نوح ! او از اهل تو نيست ، او عملى ناشايست است . « 1 » \r\nما در ضمن اين درس ، نخست به مهمترين گرايشها و فعّاليّتهاى ضدّ مذهبى جعفر اشاره كرده ، سپس موضع حضرت مهدى ( عج ) را در برابر او بيان مىكنيم .\r\n\r\nگرايشها و فعّاليتهاى ضد مذهبى جعفر\r\nگرايشها و تلاشهاى ضد مذهبى جعفر در موارد زير خلاصه مىشود .\r\n\r\nالف - روى آوردن به فسق و فجور و لهو و لعب\r\nبارزترين ويژگى جعفر كذّاب كه اساس و منشأ ديگر خصوصيتهاى وى به شمار مىرود ، پشت كردن او به تعاليم انسان‌ساز اسلام و رهنمودهاى امامان عليهم‌السّلام و روى آوردن به گناه و نافرمانى پروردگار بود . ترك نماز و نوشيدن شراب ، دو گناه بزرگ و نابخشودنى است كه متأسفانه در پروندهء سياه جعفر به چشم مىخورد . « 2 » \r\nبىبندوبارى و لااباليگرى جعفر به حدى از شهرت رسيده بود كه همگان از آن مطّلع بودند . « احمد بن عبيداللّه خاقان » در پاسخ فردى كه از وضع جعفر پرسيده بود ، گفت :\r\nجعفر آشكارا مرتكب فسق مىشود . فردى بىبندوبار و شرابخوار است . وى پست‌ترين و لاابالىترين مردى است كه من ديده‌ام . فردى احمق ، ميخواره ، پست و سبكسر است . « 3 » \r\n\r\n","description":"","footnote":" ( 1 ) - تاريخ الغيبة الصغرى ، ص 299 .  ( 2 ) - در توقيع شريف امام زمان ( عج ) به احمد بن اسحاق به اين دو گناه وى تصريح شده است ( ر . ك . بحارالانوار ، ج 50 ، ص 230 ) .  ( 3 ) - ر . ك . كمال الدين ، ج 1 ، ص 42 . ","page_name":" 34 ","page_number":24},
  {"content":"\r\n\r\nابو الاديان ، خدمتگزار خانهء امام عسكرى كه نامه‌هاى آن حضرت را به اطراف مىبرد و جوابهاى آنها را براى حضرت مىآورد ، در آخرين مأموريت خود پس از بازگشت به سامرّا با شهادت امام عسكرى ( ع ) مواجه گشت ، ولى در اين هنگام با منظرهء شگفت‌انگيزى رو به رو شد . او ديد جعفر كذّاب برادر امام ( ع ) بر در خانهء آن حضرت ( به عنوان صاحب عزا ) ايستاده و شيعيان گرد او جمع شده ، شهادت برادرش را تسليت و امامتش را به وى تبريك مىگفتند . او مىگويد :\r\nبا خود گفتم ، اگر اين امام باشد ، بايد فاتحهء امامت را خواند ؛ زيرا من او را خوب مىشناسم .\r\nوى فردى است كه شراب مىنوشد . در كاخ قمار مىزند و تار و تنبور مىنوازد . « 1 » \r\nوى آنچنان به عياشى و فساد خو گرفته بود كه پس از شهادت پيشوا و برادر بزرگوارش امام عسكرى ( ع ) به جاى سوگوارى و حفظ حرمت آن گرامى به مناطق خوش آب و هواى كنار دجله رفته و در بزم آوازه خوانان شركت مىكرد و شراب مىنوشيد . « 2 » \r\nامام عسكرى ( ع ) كه برادر خود را از مسير بندگى خدا منحرف مىديد ، مىكوشيد تا او را از لغزشهايش باز دارد . گاهى با او كنار مىآمد و روى گناهانش پرده مىكشيد . گاهى نيز نزد دستگاه خلافت عباسى از او وساطت مىكرد . به عنوان نمونه : زمانى معتمد عباسى امام ( ع ) و برادرش جعفر رابه زندان افكند ، ولى پس از مدتى دستور آزادى امام ( ع ) را صادر كرد . امام ( ع ) به مسؤول زندان فرمود : من وقتى مىروم كه برادرم جعفر نيز آزاد شود . زندانبان گفت : به من فقط دستور آزادى شما داده شده ، نه جعفر . امام ( ع ) فرمود : برو به خليفه بگو كه ما دو نفر از يك خانه به زندان آمده‌ايم ؛ اگر بازگردم و او بماند ، مىدانى چه پيامد بدى دارد ؟\r\nمأمور ، پيام امام ( ع ) را به معتمد رساند و بازگشت و گفت : خليفه گفته است جعفر را هم به خاطر شما آزاد كردم ، زيرا ما او را به خاطر بدى كه بر خويش و بر شما كرده بود ، به زندان افكنديم . آن گاه هر دو آزاد شده و با هم به منزل بازگشتند . « 3 » \r\n\r\n","description":"","footnote":" ( 1 ) - بحارالانوار ، ج 50 ، ص 332 ؛ كمال الدين ، ج 2 ، ص 475 .  ( 2 ) - ر . ك . كمال الدين ، ج 2 ، ص 476 - 477 .  ( 3 ) - ر . ك . بحارالانوار ، ج 50 ، ص 314 . ","page_name":" 35 ","page_number":25},
  {"content":"\r\n\r\nمتأسفانه اين خوش رفتاريها ، چشم پوشيها و حتى حمايتهاى امام ( ع ) از جعفر در برابر دشمنان در او مؤثر واقع نشد و وى هم چنان بر گمراهى و انحراف خود پافشارى مىكرد .\r\n\r\nب - انكار وجود فرزند براى امام عسكرى ( ع )\r\nدومين حركت ضدّ مذهبى جعفر ، انكار وجود فرزند براى برادرش امام عسكرى ( ع ) است . وى براى دستيابى به اهداف شوم خود در اين مسأله تا آنجا پاى فشرد كه حتى وقتى امام زمان ( ع ) او را از كنار جنازهء پدر بزرگوارش طرد كرد و فرمود : عمو ! عقب بايست كه من براى اقامهء نماز بر پدرم از تو سزاوارترم ، « 1 »  در پاسخ فردى كه پرسيد : اين كودك چه كسى بود ؟ گفت : سوگند به خدا كه من هرگز او را نديده بودم و او را نمىشناسم . « 2 » \r\nالبتّه بخش نخست سخن او كه من هرگز او را نديده‌ام ، شايد درست باشد ، ولى بخش دوّم سخنش كه او را نمىشناسم ، قطعاً دروغ است . زيرا امام ( ع ) او را عمو و جنازه را پدر خطاب كرد و او در واكنش به اقدام امام ( ع ) به جاى تكذيب ادعاى آن حضرت و اعادهء نماز بر پيكرامام عسكرى ( ع ) جريان رابه معتمد گزارش و او را وادار به بازرسى منزل امام ( ع ) و دستگيرى آن حضرت كرد .\r\nسكوت او در برابر امام ( ع ) و گزارش امر به معتمد ، گوياى اين است كه وى حق را مىدانسته و امام را شناخته است ؛ با اين حال براى دستيابى به اهداف پست خود منكر وجود آن حضرت به عنوان فرزند و جانشين امام عسكرى ( ع ) شد .\r\n\r\nج - ادعاى امامت\r\nجعفر در سوّمين اقدام ، مدّعى امامت بعد از برادر خود امام عسكرى ( ع ) شد . وى براى رسميّت بخشيدن به اين ادعا ، نخست خود را در معرض تسليت گويى مردم و تبريك امامت خويش قرار داد . گروههاى مختلف مردم از دور و نزديك براى عرض تسليت شهادت پيشواى يازدهم به جانشين آن حضرت ، وارد خانهء او مىشدند و جز\r\n\r\n","description":"","footnote":" ( 1 ) - همان مدرك ، ص 332 .  ( 2 ) - كمال الدين ، ج 2 ، ص 476 . ","page_name":" 36 ","page_number":26},
  {"content":"\r\n\r\nجعفر كذّاب ، كس ديگرى از بستگان امام را دم در نمىديدند . از اين رو ، شهادت امام عسكرى ( ع ) را به وى تسليت و امامت او را تبريك مىگفتند . او نيز پذيرا و جوابگوى اين تسليتها و تبريكها بود .\r\nدوم ، خود را آمادهء اقامهء نماز بر جنازهء امام ( ع ) كرد . وقتى كار غسل و كفن كردن امام به پايان رسيد ، « عقيد » خادم امام نزد جعفر آمد و از او براى اقامهء نماز دعوت كرد . جعفر در حالى كه شيعيان گرد او را گرفته بودند ، داخل منزل شد تا بر پيكر امام نماز بخواند كه حجّت حق ظاهر شد و او را كنار زد و خود بر پيكر پدر نماز گزارد . « 1 » \r\nبدون شك ، اگر جعفر موفق مىشد بر جنازهء امام عسكرى ( ع ) نماز بخواند ، علاوه بر كسب وجهه و شهرت اجتماعى ، سنگ بناى امامت و جانشينى خود از امام يازدهم را بنيان مىنهاد ، چرا كه بهترين راه براى اثبات اين مسأله اقامهء نماز بود . ولى وى در اين اقدام موفق نشد و با حضور بموقع حضرت حجّت در حالى كه رنگ از چهرهء جعفر پريده بود ، با رسوايى عقب نشست .\r\nسوّم ، تصاحب داراييهاى امام عسكرى ( ع ) به عنوان تنها وارث آن حضرت ، البتّه دولتمردان حكومت عباسى نيز او را در اين امر كمك كردند . جعفر موفق شد با حمايت دستگاه خلافت تمامى آنچه كه متعلق به امام عسكرى ( ع ) بود از چنگ بازماندگان آن حضرت بربايد ؛ حتى ادعاى مالكيّت نسبت به منزل مسكونى امام كرد و خانواده پيشواى يازدهم را آواره و سرگردان ساخت و بعدها از دفن مادر امام عسكرى ( ع ) در كنار همسر و فرزند ارجمندش به همين بهانه جلوگيرى كرد . « 2 » \r\nچهارم ، توسل به دولتمردان عباسى براى به رسميّت شناختن امامت خود . وى پس از شكست در مراحل نخست ناچار به دولتمردان عباسى متوسل شد . ابتدا نزد « عبيداللّه بن خاقان » ، وزير معتمد رفت و گفت : مرتبت و منزلت پدر و برادرم را براى من قرار بده .\r\nمن حاضرم در مقابل اين خدمت ، هر سال بيست هزار دينار طلا به تو بپردازم ، ولى\r\n\r\n","description":"","footnote":" ( 1 ) - ر . ك . بحارالانوار ، ج 50 ، ص 332 .  ( 2 ) - ر . ك . تاريخ الغيبة الصغرى ، ص 314 . ","page_name":" 37 ","page_number":27},
  {"content":"\r\n\r\nعبيداللّه او را از خود راند و به وى تا زمانى كه زنده بود ، اجازهء ملاقات نداد . « 1 » \r\nجعفر نزد خليفه رفت و همان خواسته را تكرار كرد . خواسته وى آنچنان غير منطقى و بىاساس بود كه معتمد نيز بدان پاسخ ردّ داد و گفت :\r\nمقام و منزلت برادرت از سوى ما اعطا نشده بود ، بلكه از سوى خداوند بود و تلاش ما در جهت از بين بردن اين مقام بود ، ولى خداوند از آن ابا كرد و هر روز بر عظمت و منزلت معنوى او مىافزود . . . بنابراين ، چنانچه تو نزد پيروان برادرت منزلتى همچون منزلت او دارى ، نيازى به ما نخواهى داشت ؛ در غير اين صورت هيچ كارى براى تو نمىتوانيم انجام دهيم . « 2 » \r\nپنجم ، انكار علم غيب امام . جعفر كه فاقد تمامى ويژگيها و شرايط امامت بود ، براى هموار كردن راه امامت دروغين خود ، ناگزير از انكار ويژگيها و شرايط امامت از جمله « علم غيب » امام شد .\r\nنمايندگانى از سوى مردم قم و جبال ، همراه اموال زيادى عازم سامرّا شدند . چون بدان شهر رسيدند ، مطلع شدند كه امام عسكرى ( ع ) در گذشته است . از وارث او پرسيدند . برادرش جعفر بدانان معرفى شد . چون بر او داخل شدند و جريان اموال و نمايندگى خود را مطرح ساختند ، جعفر گفت : آنها را به من تحويل دهيد . آنان خوددارى كردند و گفتند : اين اموال ماجرايى دارد و آن اينكه آنها از عموم شيعيان جمع‌آورى شده و هر يك يا دو دينار آن از يك نفر است كه آنها را در كيسه‌اى جاى داده و سرآن را مهر و موم كرده‌اند و چنين معمول بوده كه هر وقت مالى را نزد امام عسكرى مىآورديم ، او به ما خبر مىداد كه مجموع اموال چند دينار است و هر چند دينار آن از آن چه كسى است و تمامى صاحبان آنها را نام مىبرد و حتّى نقش سكّه‌ها را بيان مىكرد .\r\nجعفر كه تصور چنين دامى را براى خود نمىكرد ، به دست و پا افتاد ، زيرا از يكسو خود را فاقد علم امامت مىديد ، و از سوى ديگر صرف نظر كردن از اموال نيز برايش مشكل بود . ناگزير منكر « علم غيب » براى امام شد و گفت :\r\n\r\n","description":"","footnote":" ( 1 ) - كمال الدين ، ج 1 ، ص 43 - 44 .  ( 2 ) - همان مدرك ، ج 2 ، ص 479 . ","page_name":" 38 ","page_number":28},
  {"content":"\r\n\r\nشما دروغ مىگوييد و به برادرم چيزى نسبت مىدهيد كه وى آن را انجام نمىداده است .\r\nآنچه شما عنوان مىكنيد ، علم غيب است و جز خدا كسى داناى به غيب نيست . « 1 » \r\n\r\nموضعگيرى امام زمان ( عج ) در برابر جعفر\r\nحجّت حق ، هر چند پس از شهادت پدر بزرگوارش در پس پردهء غيب قرار گرفت و از چشم عموم مردم پنهان گشت و همين خلأ موجب شد تا جعفر از آن بيشترين سوء استفاده را بكند ، ليكن نسبت به فعّاليتهاى ضد مذهبى جعفر ، بىتفاوت نبود و در مواقع لزوم در برابر آنها موضع مىگرفت . اين موضعگيريها به دو صورت انجام مىشد : به صورت مستقيم و به صورت توقيع از طريق سفيران خود . در اينجا به نمونه‌هايى از موضعگيريهاى آن حضرت در برابر فعّاليتهاى عمويش جعفر اشاره مىكنيم .\r\n\r\nالف - در جريان اقامهء نماز بر پيكر پيشواى يازدهم ( ع )\r\nامام زمان ( عج ) وقتى ديد ، جعفر همراه شيعيان حاضر جلو رفت تا بر پيكر امام عسكرى ( ع ) نماز بگزارد ، سكوت و غيبت را روا ندانست و در پيش روى او ظاهر شد و با قاطعيّت فرمود :\r\n« تَأَخَّرْ يا عَمِّ ! فَانَا احَقُّ بِالصَّلوةِ عَلى ابى »\r\nاى عمو ! پس برو ، كه من براى نماز گزاردن بر پدرم ( از تو ) سزاوارترم .\r\nسپس خود جلو ايستاد و در حضور آن همه جمعيّت بر پيكر پدر ارجمندش نماز گزارد « 2 »  و با اين موضعگيرى بجا توطئه جعفر را خنثى كرد .\r\n\r\nب - در برابر ادعاى امامت جعفر\r\nدومين موضعگيرى امام در برابر جعفر مربوط مىشود به اصل مسألهء امامت كه\r\n\r\n","description":"","footnote":" ( 1 ) - كمال الدين ، ج 2 ، ص 476 - 477 .  ( 2 ) - ر . ك . بحارالانوار ، ج 50 ، ص 332 . ","page_name":" 39 ","page_number":29},
  {"content":"\r\n\r\nجعفر مدّعى آن بود . وى به يكى از شيعيان نامه‌اى نوشت و در آن ضمن معرفى خود يادآور شد كه من قيّم و امام پس از برادرم هستم و دانش حلال و حرام ، آن قدر كه مورد نياز است و نيز علوم ديگر نزد من است .\r\nآن فرد شيعه پس از دريافت نامه ، نسبت به مطالب آن مشكوك شد . از اين رو ، نامه را به احمد بن اسحاق - از بزرگان شيعه و از اصحاب خاص امام عسكرى و امام زمان عليهماالسّلام - ارائه داد . احمد بن اسحاق پس از آگاهى از مضمون نامه ، نامه‌اى نوشت و نامهء جعفر را در درون آن گذاشت و هر دو را خدمت امام زمان ( عج ) فرستاد .\r\nدر پاسخ به نامه احمد بن اسحاق ، توقيع مفصّلى از سوى پيشواى دوازدهم صادر شد كه به صورت استدلالى امامت ادّعايى جعفر را ردّ كرده است . توقيع امام ( ع ) در برگيرندهء نكات مهمّى است كه به خاطر رعايت اختصار به پاره‌اى از آنها اشاره مىكنيم .\r\n* اشاره به تكرار بىجهت الفاظ و غلطهاى املايى در نامهء جعفر .\r\n* اشاره به فلسفهء آفرينش انسان و بعثت پيامبران ( ص ) و فرو فرستادن كتاب براى هدايت آنان و تأكيد بر اهميّت بعثت رسول اكرم ( ص ) و امامت جانشينان آن حضرت و برترى دادن آنان بر برادران و عموهاى خود در مصون داشتن ايشان از گناه و برخوردار ساختن آنان از خزانهء دانش خود و . . . و اگر جز اين بود همه مردم يكسان بودند و هر كس مدعى امامت مىشد و حق از باطل جدا نمىگشت .\r\n* تكذيب ادعاى جعفر كه داناى به حلال و حرام الهى است و تأكيد بر اينكه وى حلال را از حرام ، درست را از نادرست ، حق را از باطل و محكم را از متشابه تشخيص نمىدهد و حتى حدّ نماز و وقت آن را نيز نمىداند . و اشاره به پاره‌اى از گناهان و لغزشهاى او و اضافهء اين نكته كه آثار لغزشهاى او در ميان مردم معروف و مشهور است .\r\n* تأكيد براينكه امامت - جز درمورد حسنين عليهماالسّلام - در دو برادر جمع نمىشود . « 1 » \r\n\r\n","description":"","footnote":" ( 1 ) - تفصيل توقيع شريف را در احتجاج طبرسى ، ج 2 ، ص 279 - 281 و بحارالانوار ، ج 50 ، ص 228 - 231 مطالعه كنيد . ","page_name":" 40 ","page_number":30},
  {"content":"\r\n\r\n\r\nج - جريان ادعاى وراثت و تصاحب ارثيه امام عسكرى ( ع )\r\nامام وقتى ديد ، جعفر با بازماندگان پدر بزرگوارش بويژه جدّه‌اش در مورد ارث منازعه مىكند ، ناگهان در پيش روى وى ظاهر شد و فرمود : « اى جعفر ! چرا متعرض حقوق من مىشوى » سپس از نظرها پنهان گشت . جعفر مات و مبهوت شد و هر چه در اطراف جستجو كرد ، اثرى از آن حضرت نيافت . « 1 » \r\nد - جريان جلوگيرى جعفراز دفن مادرامام عسكرى دركنار همسر وفرزندش\r\n« حديث » مادر امام عسكرى ( ع ) وصيّت كرد كه او را در كنار شوهرش امام هادى و فرزندش امام عسكرى ( ع ) دفن كنند ؛ ولى جعفر مانع شد و گفت : خانه از آن من است .\r\nحضرت مهدى ( عج ) بار ديگر در برابر او ظاهر شد و خطاب به دو فرمود : « اى جعفر ! آيا اين خانه از توست ؟ ! » و فورى از نظر پنهان شد . « 2 » \r\nموضعگيريهاى بموقع و حساب شدهء امام مهدى ( عج ) در برابر كجرويهاى جعفر موجب شد كه وى برغم همه تلاشها و كوششهايش نه تنها نتواند به خواست نفسانى خود دست يابد ، بلكه روز به روز نزد دوست و دشمن از موقعيّت سياسى و اجتماعىاش كاسته شود و نزد همگان منفور و مطرود گردد .\r\n\r\n","description":"","footnote":" ( 1 ) - تاريخ الغيبة الصغرى ، ص 314 .  ( 2 ) - همان مدرك . ","page_name":" 41 ","page_number":31},
  {"content":"\r\n\r\nخلاصه درس\r\nجعفر بن على معروف به « جعفر كذّاب » از كسانى بود كه همزمان با شهادت امام عسكرى ( ع ) در صحنهء سياسى جامعهء اسلامى ظاهر شد .\r\nوى از آن جهت كه در مسأله امامت به خدا دروغ بست و نيز به دروغ منكر وجود فرزند براى برادرش امام عسكرى شد ، « كذّاب » نام گرفت .\r\nجعفر از ابتداى دوران بلوغ راه انحراف در پيش گرفت و به گرايشها و فعّاليتهاى ضد مذهبى روى آورد . گرايشها و كوششهاى ضد مذهبى وى در موارد زير خلاصه مىشود :\r\n1 - روى آوردن به فسق و فجور و لهو و لعب\r\n2 - انكار وجود فرزند براى امام عسكرى ( ع )\r\n3 - ادعاى امامت\r\nامام زمان ( عج ) هر چند از ديده‌ها پنهان بود ، ليكن در برابر فعّاليتهاى ضد مذهبى جعفر بىتفاوت نبود و در جريان اقامهء نماز بر پيكر پيشواى يازدهم ، ادعاى دروغين امامت جعفر ، ادعاى وراثت وى از امام عسكرى ( ع ) و تصاحب ارثيهء آن حضرت و جلوگيرى وى از دفن « حديث » مادر امام عسكرى ( ع ) در كنار همسرش امام هادى ( ع ) موضع گرفت و با او احتجاج كرد و همين موضعگيريها موجب شد كه وى به اهداف پست خود نرسد و نزد همگان رسوا شود .\r\nپرسش\r\n1 - چرا امام هادى ( ع ) از تولّد فرزندش جعفر ابراز خوشحالى نكرد ؟\r\n2 - علت ملقّب شدن جعفر بن على به « كذّاب » چيست ؟\r\n3 - به دو مورد از فعّاليتهاى ضدّ مذهبى جعفر اشاره كنيد .\r\n4 - جعفر بن على براى هموار كردن راه امامت خود دست به چه اقداماتى زد ؟\r\n5 - امام زمان ( عج ) در برابر ادعاى امامت جعفر چه واكنشى از خود نشان داد ؟\r\n\r\n","description":"","footnote":"","page_name":" 42 ","page_number":32},
  {"content":"\r\n\r\n\r\nدرس چهارم : غيبت ، غيبت صغرى و ويژگيهاى آن\r\nاز جمله رويدادهاى مهمّ و بىسابقه در تاريخ امامت شيعه ، مسأله غيبت حضرت مهدى ( عج ) از ديده‌هاست . امام زمان ( عج ) از آغاز تولّد در خانهء پدرى در « سامرّا » مخفيانه زندگى مىكرد . تا زمانى كه پدر بزرگوارش زنده بود ، بعضى از شيعيان و ياران خاص آن حضرت توفيق شرفيابى به محضر حضرت مهدى ( عج ) و زيارت چهرهء نورانىاش را پيدا مىكردند . پس از شهادت امام عسكرى ( ع ) كه جستجوى دستگاه خلافت عباسى از آن حضرت ابعاد گسترده‌ترى پيدا كرد ، زندگى پنهانى آن گرامى وارد مرحلهء جديدى شد و جز چند نفر كه سمت نيابت خاصّ آن حضرت را بر عهده داشتند ، كسى ايشان را نمىديد . بدين ترتيب ، تاريخ امامت با بحران جديدى رو به رو شد و ارادهء حق بر اين تعلّق گرفت كه آخرين جانشين پيامبر ( ص ) در پس پردهء غيب قرار گيرد .\r\n\r\nغيبت ، يك سنّت الهى\r\nمسألهء غيبت هر چند در تاريخ 250 سالهء امامت شيعى سابقه‌اى نداشته ، ولى در تاريخ زندگى امّتهاى پيشين در ارتباط با انبيا و جانشينان آنان كم و بيش به چشم مىخورد . در پاره‌اى از روايات رسيده از امامان عليهم‌السّلام از مسألهء غيبت رهبران الهى به عنوان يك سنّت پروردگار ياد شده كه در ميان تمامى امتها به وقوع پيوسته و جريان داشته است . امام باقر ( ع ) مىفرمود :\r\n« هِىَ وَ اللَّهِ السُّنَنُ ، الْقُذَّةُ بِالْقُذَّةِ وَ مِشْكاةٌ بِمِشْكاةٍ ، وَ لابُدَّ انْ يَكُونَ فيكُمْ ما كانَ فِىالَّذينَ مِن‌ْقَبْلِكُمْ ، وَ لَوْكُنْتُمْ عَلىامْرٍ واحِدٍكُنْتُمْ عَلى غَيْرِ سُنَّةِ الَّذينَ مِن‌ْقَبْلِكُمْ » « 1 » \r\n\r\n","description":"","footnote":" ( 1 ) - بحارالانوار ، ج 52 ، ص 110 . ","page_name":" 43 ","page_number":33},
  {"content":"\r\n\r\nسوگند به خدا آن ( مسألهء غيبت ) سنّت الهى است كه مو به مو اجرا خواهد شد . و هر آنچه كه در ميان امّتهاى پيشين روى داده ، ناگزير در ميان شما نيز روى خواهد داد . و اگر شما يكنواخت مىزيستيد ، بر غير سنّت پيشينيان خود مشى مىكرديد .\r\nامام صادق ( ع ) فرمود :\r\n« انَّ سُنَنَ الْانْبِياءِ بِما وَقَعَ عَلَيْهِمْ مِنَ الْغَيَباتِ حادِثَةٌ فِى الْقائِمِ مِنَّا اهْلَ الْبَيْتِ حَذْوَ النَّعْلِ بِالنَّعْلِ وَ الْقُذَّةَ بِالقُذَّةِ » « 1 » \r\nهمانا سنّتهاى پيامبران و غيبتهايى كه در مورد آنان رخ داده در مورد قائم ما اهل بيت نيز عيناً و پا به پا رخ خواهد داد .\r\nدر پاره‌اى از روايات ، چگونگى مشابهت غيبت حضرت مهدى ( عج ) با غيبت انبياى پيشين ذكر شده است . امام باقر ( ع ) مىفرمايد :\r\nدر قائم آل محمّد ( ص ) پنج شباهت با پنج پيامبر وجوددارد : يونس بن متى ، يوسف‌بن‌يعقوب ، موسى ، عيسى و محمّد ( ص ) . با يونس در بازگشت از غيبت در حالى كه جوان است ، بعد از كهنسالى . با يوسف در غيبت از خاص و عام و پنهانى وى از برادرانش و مشكل شدن امر او بر پدرش يعقوب ، با وجود نزديكى مسافت بين او و پدر و خانواده‌اش و نيز پيروانش .\r\nاما با موسى ، در دوام ترس ، طولانى بودن غيبت و پنهان بودن ولادتش ، و نيز به رنج افتادن پيروانش بعد از او و تحمّل اذيت و آزار تا آنكه خداوند اجازهء ظهور داد و يارىاش نمود و او را بر دشمنش پيروز گرداند .\r\nامّا با عيسى ، در اختلاف كسانى كه دربارهء او دچار پراكندگى شدند ، چندان كه گروهى از آنان گفتند : زاده نشده ، گروهى ديگر گفتند : مرده است و گروه سوّم گفتند : كشته شده و به دار آويخته شده است .\r\nامّا با محمّد ، در خروج آن حضرت با شمشير و كشتن دشمنان خدا و پيامبر و نابود ساختن جبّاران و طاغوتها و اينكه حضرتش به وسيلهء شمشير و رعب ( ترس دشمنان از او ) يارى مىشود و پرچمش شكست خورده ، به دو باز نمىگردد . « 2 » \r\n\r\n","description":"","footnote":" ( 1 ) - كمال الدين ، ج 2 ، ص 345 .  ( 2 ) - كمال الدين ، ج 1 ، ص 327 . ","page_name":" 44 ","page_number":34},
  {"content":"\r\n\r\n\r\nغيبت در ميان امتهاى پيشين\r\nغيبت انبيا و جانشينان آنان كم و بيش در ميان امّتهاى گذشته وجود داشته است . در زير به نمونه‌هايى از اين غيبتها اشاره مىكنيم .\r\n\r\nالف - غيبت حضرت ادريس\r\nنخستين غيبت در ميان پيامبران ، غيبت حضرت ادريس است . غيبت او چندان به درازا كشيد كه پيروانش دچار تنگنا شدند ، « 1 »  بحدّى كه حتّى غذاى روزانهء آنان تأمين نمىشد طاغوت زمان بسيارى از آنان را كشت ، برخى ديگر را به فقر و تهيدستى كشاند و بقيه را در خوف و بيم نگهداشت تا آنكه ادريس ظاهر شد و به پيروانش وعدهء گشايش داد و نيز وعده داد كه فردى از نسل او به نام « نوح » قيام خواهد كرد . سپس خداوند او را به سوى خويش بالا برد .\r\nمؤمنان و شيعيان وى نسل اندر نسل در انتظار قيام نوح بودند و در اين راه در برابر ستمگران ، شكيبايى ورزيدند تا آنكه سرانجام ، « نوح » پرچم نبوت برافراشت . « 2 » \r\n\r\nب - غيبت حضرت صالح\r\nحضرت صالح دومين پيامبرى بود كه مدت زمان زيادى از ميان قوم خود - پس از هلاكت گروه زيادى از آنان - غايب شد و چون نزد باقيماندهء امتش بازگشت ، آنها او را نشناختند . گروهى او را تكذيب كردند . جمعى نسبت به وى دچار ترديد شدند ، ولى عدّه‌اى پذيراى دعوت او گشتند و بر آيينش استوار ماندند . « 3 » \r\n\r\nج - غيبت حضرت ابراهيم\r\nشيخ صدوق براى حضرت ابراهيم ( ع ) سه غيبت ذكر كرده است : غيبت نخست از\r\n\r\n","description":"","footnote":" ( 1 ) - بر اساس روايتى كه از امام باقر ( ع ) نقل شده ، حضرت ادريس به خاطر درگيرى با طاغوت زمانش و بيم از او مدت بيست سال‌در غارى پنهان بود ( ر . ك . كمال الدين ، ج 1 ، ص 127 - 132 ) .  ( 2 ) - كمال الدين ، ج 1 ، ص 127 .  ( 3 ) - همان مدرك ، ص 134 - 135 . ","page_name":" 45 ","page_number":35},
  {"content":"\r\n\r\nآغاز تولد تا زمان برانگيخته‌شدن به نبوت كه در غارى پنهان بود و تنها مادرش از جايگاه وى خبر داشت .\r\nغيبت دوّم در دوران رسالتش و زمانى بود كه طاغوت مصر او را تبعيد كرد و او گفت :\r\n« وَ اعْتَزِلُكُمْ وَ ماتَدْعُونَ مِنْ دُونِ اللَّهِ « 1 »  »\r\nو از شما و هر آنچه از غير خدا مىخوانيد ، دورى مىجويم .\r\nمرحلهء سوّم غيبت حضرت ابراهيم ، سياحت در شهرها به منظور پندگيرى بود . « 2 » \r\n\r\nد - غيبت حضرت يوسف\r\nبر اساس نوشتهء شيخ صدوق ، غيبت حضرت يوسف بيست سال به طول انجاميد تا آنكه خداوند فراق را به وصال مبدل ساخت و او را به آغوش پدر و بستگانش بازگرداند .\r\nوى چند روزى از اين مدت را در چاه ، چند سالى را در زندان و بقيّه را در سمت پادشاهى مصر سپرى كرد .\r\nپدر او حضرت يعقوب مىدانست كه او در طول مدت غيبتش - بر خلاف ادعاى برادرانش كه مىگفتند طعمهء گرگ گشته - زنده است و خداوند به همين زودى او را آشكار خواهد ساخت . از اين رو به فرزندانش مىگفت :\r\n« انى اعْلَمُ ما لاتَعْلَمُونَ « 3 »  »\r\nمن ( از جانب خدا ) مىدانم آنچه را شما نمىدانيد . « 4 » \r\n\r\nه - غيبت حضرت موسى\r\nحضرت موسى نيز - طبق نوشتهء شيخ صدوق - دو غيبت داشت : نخست از آغاز ولادت تا دوران نوجوانى . بنىاسرائيل پس از حضرت يوسف دچار سختى و گرفتارى زيادى شده و\r\n\r\n","description":"","footnote":" ( 1 ) - مريم ، آيهء 48 .  ( 2 ) - كمال الدين ، ج 1 ، ص 137 - 141 .  ( 3 ) - يوسف ، آيهء 98 .  ( 4 ) - ر . ك . كمال الدين ، ج 1 ، ص 141 - 142 . ","page_name":" 46 ","page_number":36},
  {"content":"\r\n\r\nمدّت چهارصدسال درانتظارقائم‌پس ازاوبودند . دراين مدّت پنجاه‌نفردروغگو از بنىاسرائيل ظاهر شده و همگى مدعى بودند كه موسى بن عمران هستند تا آنكه بشارت ولادت او را شنيدند ، ولى حضرت موسى به خاطر رعايت امنيت از معرفى خويش خوددارى مىكرد .\r\nچون به سنّ نوجوانى رسيد ، بر قوم خود ظاهر و موجب خوشحالى و اطمينان آنان شد .\r\nغيبت دوّم - كه براى مردم - از غيبت نخست دشوارتر بود و بيش از پنجاه سال به طول انجاميد از زمانى آغاز شد كه حضرت موسى از مصر خارج و رهسپار مدين شد و نزد شعيب اقامت گزيد . « 1 » \r\n\r\nو - غيبت جانشينان حضرت موسى\r\nبا درگذشت حضرت موسى « يوشع بن نون » جانشين وى شد . او با ستمگران زمان خود به مبازره برخاست . پس از او تا ظهور حضرت داود كه بيش از چهار صد سال به طول انجاميد ، يازده تن از جانشينان او به تبليغ شريعت توحيد مأمور گشتند . تمام اين پيشوايان در غيبت و اختفا به سر مىبردند . آخرين آنان پس از غيبتى طولانى آشكار شد و پيروان خود را به ظهور « داود » بشارت داد . شيعيان وى بشارت ولادت « داود » را دريافتند و چه بسا او را نيز مىديدند ، ولى نمىشناختند ، تا آنكه در جريان درگيرى « طالوت » با « جالوت » ، داود در صحنه ظاهر شد و « جالوت » را به قتل رسانيد و از آن پس زمامدارى جامعه را بر عهده گرفت . « 2 » \r\nاز بررسى مجموع غيبتهاى ياد شده ، چنين نتيجه مىگيريم كه منشأ غيبتها همواره ترس بوده است ؛ البته نه ترس شخصى و فرار از كشته شدن ، بلكه ترس از غافلگير شدن در برابر دشمن و پديدار گشتن اشكال و نقص در پياده كردن و اجراى برنامه الهى ، از اين رو ، مىبينيم به محض فراهم شدن شرايط و اجازهء ظهور از سوى پروردگار ، به غيبت خود پايان داده ، پرچم مبارزه با ستمگران را بر افراشته ، و از جان مايه مىگذاشتند .\r\nغيبت امام زمان ( عج ) نيز به عنوان آخرين و گسترده‌ترين حلقه در موضوع غيبت انبيا\r\n\r\n","description":"","footnote":" ( 1 ) - كمال الدين ، ج 1 ، ص 145 - 147 .  ( 2 ) - ر . ك . كمال الدين ، ج 1 ، ص 153 - 155 . ","page_name":" 47 ","page_number":37},
  {"content":"\r\n\r\nو جانشينان آنان ، در همين راستا صورت گرفت . او كه به منظور مصون ماندن با قيمانده سلسلهء امامت و حجّتهاى خدا در زمين از تعرض دشمنان ، غيبت كرد ، منتظر فرا رسيدن ، زمان مناسب و موعد مقرّر است تا به اذن پروردگار ظهور كند و ريشهء ستم و ستمگران را بخشكاند و اسلام ناب را در تمام ابعادش پياده كند . از امام صادق ( ع ) چنين نقل شده است :\r\nبراى صاحب اين امر غيبتى است كه چاره‌اى از آن نيست و آن به دلايلى است كه به ما اجازهء افشاى آنها داده نشده است . اجمال حكمت آن ، همان حكمت غيبت پيامبران پيشين است كه حكمت و علّت اصلى آن جز پس از ظهور كشف نمىشود ، چنان كه حكمت كارهاى شگفت‌انگيز حضرت خضر - همچون سوراخ كردن كشتى ، كشتن جوان و بنا كردن ديوار در شرف خرابى - براى حضرت موسى كشف نشد ، مگر به هنگام جدايى آنان از يكديگر . . . . « 1 » \r\n\r\nغيبت صغرى و ويژگيهاى آن\r\nامام زمان ( عج ) داراى دو مرحله از غيبت است : مرحلهء كوتاه مدت كه از آن به « غيبت صغرى » تعبير مىشود و مرحلهء دراز مدت كه به آن « غيبت كبرى » گفته مىشود . در روايتى از امام صادق ( ع ) نقل شده است :\r\n« لِلْقائِمِ غَيْبَتانِ احْداهُما طَويلَةٌ وَ الْاخْرى قَصيرَةٌ » « 2 » \r\nبراى قائم ( ع ) دو غيبت است : يكى از آن دو دراز مدت و ديگرى كوتاه مدت است .\r\nمورخان و دانشمندان اسلامى پايان مرحلهء غيبت صغرى را سال 329 همزمان با درگذشت آخرين سفير حضرت مهدى ( عج ) ذكر كرده‌اند ؛ ولى در آغاز اين مرحله از غيبت اختلاف نظر دارند . بيشتر ، آغاز آن را سال 260 هجرى پس از شهادت امام عسكرى ( ع ) ذكر كرده‌اند كه حدود 69 سال و شش ماه و پانزده روز مىشود ، ولى برخى ديگر مثل شيخ مفيد « 3 »  ، آغاز غيبت صغرى را سال 255 هجرى يعنى زمان ولادت حضرت‌حجّت ذكركرده‌اند كه دراين صورت ، مدّت اين مرحله از غيبت 74 سال خواهدشد .\r\n\r\n","description":"","footnote":" ( 1 ) - بحارالانوار ، ج 52 ، ص 91 .  ( 2 ) - غيبت ، نعمانى ، ص 170 .  ( 3 ) - ر . ك . الارشاد ، ص 346 . ","page_name":" 48 ","page_number":38},
  {"content":"\r\n\r\nاين مرحله از غيبت امام زمان ( عج ) از ويژگيهايى برخوردار است كه به اختصار به دو مورد آن اشاره مىكنيم .\r\n\r\nالف - عدم پنهانى كامل حضرت مهدى ( عج ) از ديده‌ها\r\nمرحلهء غيبت صغرى حدّ متوسط بين غيبت كبرى و زندگى حضرت مهدى ( عج ) در دوران پيش از رحلت پدر بزرگوارشان به شمار مىآيد . حضرت مهدى ( عج ) در زمان حيات پدر ارجمندش نيز زندگى عادى نداشت و به نوعى در غيبت بسر مىبرد . « 1 »  در اين مقطع از زندگى آن حضرت ، شيعيان و ياران خاصّ امام ، توفيق شرفيابى به حضور آن بزرگوار را داشتند ، امّا در مرحلهء غيبت صغرى ، دامنهء ديدار و ارتباط شيعيان با آن حضرت محدود به چهار نفر از آنان شد كه سمت « نوّاب خاص » امام را داشتند و بقيّه از طريق ايشان با حضرت مرتبط مىشدند .\r\nغيبت صغرى در حقيقت ، مقدّمه و زمينه‌ساز غيبت كبرى به شمار مىرود . توقيعات شريف امام عصر ( عج ) توسط نوّاب خاص آن حضرت به دست مردم مىرسيد و بدين ترتيب هر گونه شك و ترديد نسبت به وجود وى از اذهان زدوده مىشد و شيعيان براى پذيرش غيبت كبرى آماده مىشدند . آنان در طول هفتاد و اندى سال غيبت صغرى و حتّى پيش از آن با غيبت پيشواى خود تا حدود زيادى انس گرفته ، با وظايف خويش در شرايط عدم دسترسى به امام ( ع ) آشنا بودند و خود را براى رويارويى با شرايط دشوارتر غيبت كبرى آماده ساختند . در پرتو اين تجربه وتمرين بود كه غيبت كبراى امام زمان ( عج ) براى شيعيان گران تمام نشد و آنان پس از رويارويى با اين جريان دچار مشكل عمده‌اى نشدند ، در صورتى كه پذيرش آن براى ديگران دشوار بود .\r\n\r\nب - ادعاى مهدويت در شمال آفريقا\r\nفردى كه « ابو محمّد ، عبيداللّه علوى » خوانده مىشد ، خود را مهدى و از فرزندان اسماعيل و فرزند امام جعفر صادق ( ع ) معرّفى كرد .\r\n\r\n","description":"","footnote":" ( 1 ) - و شايد روى همين جهت ، شيخ مفيد دوران غيبت صغرى را از آغاز ولادت آن حضرت ذكر كرده است . ","page_name":" 49 ","page_number":39},
  {"content":"\r\n\r\nاو همزمان با روى كار آمدن فاطميان در سال 296 هجرى قمرى در مصر و گسترش قدرت آنان ، ادعاى مهدويت كرد و با حمايت ابو عبداللّه ، حسين بن احمد بن محمد بن زكرياى شيعى - كه دولت « آل اغلب » در اين منطقه را با شكست دادن آخرين زمامدار آنان به نام « زياد بن عبدالله » سرنگون ساخت و بر بخش گسترده‌اى از شمال آفريقا كه امروزه كشورهاى ليبى ، تونس و الجزاير را تشكيل مىدهد مسلّط گشت - از زندان آزاد شد و كارش بالا گرفت ، چندان كه مردم اين ديار به فرمانش گردن نهادند و حتّى در ميان مردم موقعيّتى بهتر و برتر از موقعيّت « ابو عبدالله شيعى » و برادرش « ابو عباس » پيدا كرد .\r\nهمين امر موجب شد كه ابو العباس در مهدويت او شك كند و بگويد : اين فرد آن مهدى موعود كه ما بدان معتقد هستيم و مردم را به سوى او فرا مىخوانيم نيست ؛ زيرا او داراى حجّت و نشانه‌هاى روشن است .\r\nسخنان او به گوش ديگران رسيد و مورد پذيرش آنان قرار گرفت . از جمله يكى از آنان كه « شيخ المشايخ » خوانده مىشد ، با وى در اين زمينه احتجاج كرد و از وى براى اثبات حقانيّت خود درخواست معجزه و كرامتى كرد ، ولى وى به جاى ارائه معجزه آن پيرمرد را به قتل رسانيد .\r\nحكومت « عبيداللّه علوى » حكومتى در درون حكومت بغداد به شمار مىرفت و مستقل از حكومت عباسيان اقدام به لشكركشى و كشورگشايى مىكرد ، چندان كه دوبار براى فتح مصر لشكر كشيد ، يك بار سال 301 و بار ديگر در سال 307 ، ولى موفق نشد .\r\nوى در سال 303 در تونس و در ساحل دريا شهرى ساخت و نام آن را « مهديّه » گذاشت و آن را مركز حكومت خود قرار داد .\r\n« عبيداللّه » بيش از 24 سال تحت عنوان مهدويّت بر منطقهء شمال آفريقا حكومت كرد تا آنكه سرانجام در سال 322 هجرى درگذشت ، فرزندش « ابوالقاسم » كه عنوان جانشينى پدر را داشت و به « قائم » ملقّب بود ، به مدت يك سال مرگ پدر را از مردم پنهان داشت و وقتى كه شرايط را آماده و موانع حكومت خود را بر طرف ساخت ، آن رااعلام كرد . « 1 » \r\n\r\n","description":"","footnote":" ( 1 ) - بر گرفته شده از تاريخ الغيبة الصغرى ، ص 353 - 355 و كامل ابن اثير ، ج 8 ، ص 24 - 284 . ","page_name":" 50 ","page_number":40},
  {"content":"\r\n\r\nخلاصه درس\r\nغيبت امام زمان ( عج ) از ديده‌ها از رويدادهاى مهمّ و بىسابقهء تاريخ امامت شيعى است .\r\nمسأله غيبت رهبران الهى در ميان امتهاى پيشين نيز سابقه دارد . پيامبران همچون ادريس ، صالح ، ابراهيم ، يوسف و موسى براى مدتى از ميان امت ، غايب بودند .\r\nاين غيبت حتى در بين جانشينان انبيا نيز به چشم مىخورد .\r\nاز جريان غيبت پيامبران و نيز رواياتى كه در اين زمينه از پيشوايان معصوم عليهم‌السلام رسيده ، چنين استفاده مىشود كه غيبت پيشوايان الهى يك سنّت پروردگار است كه در ميان تمامى امتها جريان داشته است .\r\nامام زمان ( عج ) داراى دو مرحله از غيبت است : غيبت صغرى و غيبت كبرى . غيبت صغرى از آغاز دوران امامت آن حضرت شروع و تا سال 329 امتداد داشت ؛ هر چند برخى آغاز آن را سال 255 يعنى سال ولادت آن حضرت دانسته‌اند .\r\nدوران غيبت صغرى از ويژگيهايى برخوردار است ، از جمله :\r\n1 - عدم پنهانى كامل حضرت مهدى ( عج ) از ديده‌ها .\r\n2 - ادعاى مهدويت فردى به نام عبيدالله علوى در شمال آفريقا .\r\nپرسش\r\n1 - روايات رسيده از امامان عليهم‌السّلام نسبت به مسأله غيبت رهبران الهى چه نگرشى دارند ؟\r\n2 - وجه شباهت غيبت امام زمان ( عج ) به غيبت حضرت موسى را ذكر كنيد .\r\n3 - حضرت ابراهيم چند مرحله غيبت داشت ؟ به اختصار ذكر كنيد .\r\n4 - آيا جانشينان انبيا هم غيبت داشتند ؟ يك نمونه ذكر كنيد .\r\n5 - يكى از ويژگيهاى دوران غيبت صغرى را به اختصار ذكر كنيد .\r\n\r\n","description":"","footnote":"","page_name":" 51 ","page_number":41},
  {"content":"\r\n . \r\n","description":"","footnote":"","page_name":" 52 ","page_number":42},
  {"content":"\r\n\r\n\r\nدرس پنجم : نايبان امام زمام ( عج )\r\nهر چند اراده و مشيّت الهى پس از شهادت يازدهمين ستارهء درخشان امامت و ولايت بر غيبت فرزند بزرگوارش حضرت مهدى ( عج ) تعلّق گرفت و بدين ترتيب ، خورشيد امامت تا هنگامى كه خدا بخواهد در پس ابر غيبت پنهان گشت ؛ در نتيجه ، عموم مردم از فيض وجود و شرفيابى به حضور آن حضرت محروم شدند ، ليكن ارتباط آن گرامى با مردم بويژه شيعيان و دوستدارانش بطور كلّى قطع نشد و مردم مىتوانستند از طريق سفيران آن حضرت ديدگاهها و نظرات امام زمان ( عج ) در مورد مسائل مختلف دينى را به دست آوردند .\r\nارتباط مردم با امام زمان ( عج ) در دوران غيبت صغرى كه 74 سال به طول انجاميد ، از طريق سفيران و نايبان خاص آن حضرت بود كه از سوى ايشان تعيين مىشدند . آنان در هر زمان لازم با پيشوايشان ديدار مىكردند و مشكلات ، مسائل و خواسته‌هاى شيعيان را به محضر امام زمان ( عج ) ارائه و منعكس كرده ، رهنمودها و پاسخهاى كتبى يا شفاهى آن بزرگوار را به شيعيان منتقل مىكردند .\r\nالبته در اين دوران چه بسا افراد ديگرى نيز كه قرب و منزلت ويژه‌اى نزد حضرت بقيّةاللّه داشتند ، به افتخار ديدار آن گرامى نايل مىآمدند ، ولى سمت سفارت و نيابت خاصّ نداشتند .\r\nسفيران و نايبان امام عصر در دوران غيبت صغرى عبارت بودند از : ابو عمرو ، عثمان بن سعيد عمرى ، فرزندش ابو جعفر محمد بن عثمان ، ابوالقاسم حسين بن روح نوبختى و ابوالحسن على بن محمّد سَمُرى . در اينجا ، نخست به معرّفى اجمالى هر يك از آنان ، سپس به بيان خط مشى عمومى آنان در دوران سفارت مىپردازيم .\r\n\r\n","description":"","footnote":"","page_name":" 53 ","page_number":43},
  {"content":"\r\n\r\n\r\nالف - عثمان بن سعيد عمرى\r\nنخستين نايب خاص حضرت مهدى ( عج ) ابو عمرو ، عثمان بن سعيد عمرى « 1 »  اسدى است . وى از چهره‌هاى برجستهء شيعه و از شخصيّتهاى مورد وثوق امام هادى و امام عسكرى عليهماالسّلام بود و سمت وكالت آن دو امام بزرگوار را داشت . امام هادى ( ع ) دربارهء او فرمود :\r\n« هذا ابُو عَمْرٍو ، الثِّقَةُ الْامينُ ، ما قالَهُ لَكُمْ فَعَنّى يَقُولُهُ ، وَ ما ادّاهُ الَيْكُمْ فَعَنى يُؤَدّيهِ » « 2 » \r\nاين ابو عمرو ، مورد وثوق و درست كردار است ، هر آنچه به شما بگويد از جانب من گفته و هر چه به شما رساند ، از جانب من رسانده است .\r\nامام عسكرى ( ع ) نيز بعد از رحلت پدر بزرگوارش وثاقت او را تأييد كرد و فرمود :\r\n« هذا ابُو عَمْرٍو ، الثِّقَةُ الْامينُ ، ثِقَةُ الْماضى وَ ثِقَتى فِى الَمحْيا وَ الْمَماتِ فَما قالَهُ لَكُمْ فَعَنى يَقُولُهُ وَ ما ادّا الَيْكُمْ فَعَنى يُؤَدّيهِ » « 3 » \r\nاين ابو عمرو ، ثقه و امين است . مورد وثوق امام پيشين و من در حيات و مرگم مىباشد . هر چه به شما بگويد از سوى من گفته است و هر چه به شما ابلاغ كند از سوى من ابلاغ كرده است .\r\nعثمان بن سعيد كه در روزگار خفقان و اختناق حكومت عباسيان وكالت عسكريين عليهماالسّلام را بر عهده داشت ، به منظور سرپوش نهادن بر فعّاليتهاى سياسى خود به تجارت روغن اشتغال داشت ، به همين جهت به وى « سمّان » ( روغن فروش ) مىگفتند .\r\nوى وجوهات شرعى و اموال دريافتى از شيعيان را در ظرفهاى روغن جاى مىداد و خدمت امام هادى ( ع ) مىفرستاد . « 4 » \r\n\r\n","description":"","footnote":" ( 1 ) - در كتاب غيبت نوشتهء شيخ طوسى ، ص 214 آمده است : كنيهء عثمان بن سعيد ابو عمرو بود ، ولى امام عسكرى ( ع ) دستور به‌تخفيف آن داد و از آن پس « عمرى » خوانده مىشد .  ( 2 ) - الغيبة ، ص 215 .  ( 3 ) - الغيبة ، ص 215 .  ( 4 ) - همان مدرك ، ص 214 . ","page_name":" 54 ","page_number":44},
  {"content":"\r\n\r\nجلالت ، وثاقت و راست كردارى عثمان بن سعيد ، زبانزد عام و خاص بود و همگان از او سخن مىگفتند . ابو العباس حميرى مىگويد :\r\nما بيشتر مواقع ، تعريفها و تمجيدهاى امام عسكرى ( ع ) دربارهء عثمان بن سعيد را عنوان مىكرديم و آنها را دليل بر ارجمندى و مرتبت والاى او مىدانستيم . « 1 » \r\nعثمان بن سعيد ، علاوه بر آنكه توسط امام عسكرى ( ع ) به جانشينى و نيابت حضرت مهدى ( عج ) منصوب شده بود ، « 2 »  پس از شهادت آن حضرت از سوى امام عصر بر اين سمت ابقا شد و در طول مدت حدود پنج سالى كه زنده بود ، رسالت خود را به بهترين شكل انجام داد ، چنان كه در توقيع شريف حضرت حجّت پس از درگذشت او خطاب به فرزندش محمد بن عثمان آمده است .\r\n« انَّا لِلهِ وَ انَّا الَيْهِ راجِعُونَ . تَسْليًما لِأَمْرِهِ وَ رِضاءً بِقَضائِهِ . عاشَ ابُوكَ سَعيدًا وَ ماتَ حَميدًا ، فَرَحِمَهُ اللَّهُ وَ الْحَقَهُ بِاوْلِيائِه وَ مَواليهِ عَلَيهِمُ السَّلامُ ، فَلَمْ يَزَلْ مُجْتَهِدًا فى امْرِهِمْ ، ساعِيًا فيما يُقَرِّبُهُ الَى اللَّهِ عَزَّوَجَلَّ وَ الَيْهِمْ ، نَضَّرَاللَّهُ وَجْهَهُ وَ اقالَ عَثْرَتَهُ » « 3 » \r\nما براى خداييم و بازگشتمان به سوى اوست . تسليم فرمان خدا و راضى به قضاى او هستيم .\r\nپدرت سعادتمندانه و نيكو از اين جهان ديده بربست . خدا رحمتش كند و او را به اوليا و دوستان خود ملحق سازد ، چرا كه همواره در ( زنده نگه داشتن ) امر آنان كوشا بود و در امورى كه او را به خدا نزديك سازد ، تلاش فراوان داشت ، خداى بزرگ رويش را سفيد گرداند و از لغزشهايش درگذرد .\r\n\r\nب - محمد بن عثمان\r\nسفير دوّم امام عصر ( عج ) در غيبت صغرى ابو جعفر محمد بن عثمان است . وى پس\r\n\r\n","description":"","footnote":" ( 1 ) - الغيبة ، ص 216 .  ( 2 ) - ر . ك . همان مدرك ، ص 217 .  ( 3 ) - منتخب الاثر ، ص 359 ؛ ص 219 . ","page_name":" 55 ","page_number":45},
  {"content":"\r\n\r\nاز درگذشت پدرش عهده‌دار سفارت گشت و سفارتش حدود چهل سال به طول انجاميد . او در اين مدّت معاصر بود با خلافت معتمد ، معتضد ، مكتفى و ده سال از خلافت مقتدر عباسى . محمد بن عثمان همچون پدرش چهره‌اى وارسته و شخصيّتى برجسته بود . وى در دوران امامت امام عسكرى ( ع ) وكيل آن حضرت بود . امام عسكرى ( ع ) خطاب به يكى از اصحاب خود دربارهء او و پدرش فرمود :\r\n« الْعَمْرى وَ ابْنُهُ ثِقَتانِ فَما ادَّيا الَيْكَ فَعَنى يُؤَدِّيانِ وَ ما قالالَكَ فَعَنى يَقُولانِ ، فَاسْمَعْ لَهُما وَ اطِعْهُما فَانَّهُمَا الثِّقَتانِ الْمَأْمُونانِ « 1 »  »\r\nعمرى و فرزندش ، مورد اعتماد و وثوق من هستند . هر چه بر تو روايت كنند از من روايت مىكنند و هر چه به تو بگويند از من مىگويند . پس به سخنان آن دو گوش فرا ده و از آنان اطاعت كن ، زيرا آن دو مورد وثوق و درست كردارند .\r\nامام عسكرى ( ع ) در سخنى ديگر در جمع گروه زيادى از شيعيان و ياران خود كه از يمن به محضر آن حضرت شرفياب شده بودند به وكالت محمد بن عثمان از طرف فرزند خود حضرت ولىّ عصر ( عج ) تصريح كرد و فرمود :\r\n« اشْهَدُوا عَلى انَّ عُثمانَ بْنَ سَعيدِ الْعَمْرى وَكيلى وَ انَّ ابْنَهُ مُحَمَّدًا وَكيلُ ابْنى مَهْدِيِّكُمْ » « 2 » \r\nگواه باشيد كه عثمان بن سعيد عمرى وكيل من است و پسرش محمد وكيل فرزندم مهدىّ شما .\r\nعلاوه بر اينها ، پدرش عثمان بن سعيد پيش از در گذشتش از سوى امام زمان ( عج ) او را به جانشينى خود و نيابت خاص آن حضرت منصوب كرد . « 3 » \r\nمحمّد بن عثمان ، علاوه بر انجام وظايف مهمّ سفارت ، كتابهايى نيز در زمينهء فقه تأليف كرد و در آنها اخبار و احاديثى را كه از امام عسكرى و امام زمان عليهماالسّلام شنيده بود و نيز رواياتى را كه از پدرش به نقل از امام هادى و امام عسكرى عليهماالسّلام\r\n\r\n","description":"","footnote":" ( 1 ) - الغيبة ، ص 219 ؛ منتخب الاثر ، ص 395 .  ( 2 ) - الغيبة ، ص 216 ؛ منتخب الاثر ، ص 394 .  ( 3 ) - ر . ك . الغيبة ، ص 218 . ","page_name":" 56 ","page_number":46},
  {"content":"\r\n\r\nشنيده بود گرد آورد . « 1 » \r\nدومين سفير امام ( ع ) به درجه‌اى از بندگى رسيده بود كه - با رهنمود مولايش ولىّ عصر - زمان مرگ خود را مىدانست و پيش از فرا رسيدن موعد آن خود را آماده مىكرد و سرانجام در ماه جمادى الاولى ، سال 304 يا 305 هجرى قمرى به ديدار حق شتافت . « 2 » \r\n\r\nج - حسين بن روح نوبختى\r\nابوالقاسم ، حسين بن روح نوبختى ، سوّمين سفير خاص حضرت حجت است . وى جزو ده نفر از شيعيانى بود كه در بغداد به عنوان نماينده و كارگزار محمد بن عثمان به جمع‌آورى وجوه شرعيّه و رسيدگى به مسائل پيروان اهل بيت اشتغال داشتند . « 3 » \r\nدومين نايب امام كه در يكى دو سال آخر زندگى از نظر سنّى بسيار پير و ناتوان شده بود ، همه مسؤوليّتهاى خود را بر عهدهء حسين بن روح گذارد . « 4 » \r\nمحمد بن عثمان پيش از درگذشتش بزرگان شيعه را فراخواند و خطاب به آنان گفت :\r\nچنانچه براى من پيشامدى رخ داد ، امر نيابت بر عهدهء ابوالقاسم ، حسين بن روح نوبختى است . من مأمورم او را پس از خود بر جايگاه خويش بگذارم . به او رجوع كنيد و در امور خود به وى روى آوريد . « 5 » \r\nرابطهء « جعفر بن احمد بن متيل » با محمد بن عثمان بقدرى تنگاتنگ و صميمى بود كه همگان بر اين باور بودند كه جز وى كسى جانشين محمد بن عثمان نخواهد بود ، غافل از آنكه نظر مبارك ولىّ عصر ( عج ) به فرد ديگرى بوده است . جعفر بن احمد مىگويد :\r\nدر لحظات آخر عمر محمد بن عثمان ، نزد سرش نشسته بودم و با او گفتگو مىكردم و ابوالقاسم حسين بن روح در پايين پايش قرار داشت . محمد بن عثمان رو به من كرد و گفت :\r\n\r\n","description":"","footnote":" ( 1 ) - همان مدرك ، ص 221 .  ( 2 ) - الغيبة ، ص 223 .  ( 3 ) - همان مدرك ، ص 225 .  ( 4 ) - ر . ك . همان مدرك ، ص 224 - 225 .  ( 5 ) - همان مدرك ، ص 226 . ","page_name":" 57 ","page_number":47},
  {"content":"\r\n\r\nمأمور شده‌ام به ابوالقاسم ، حسين بن روح وصيت كنم ( و امر نيابت را به او واگذار نمايم ) من ( با شنيدن اين سخن ) از بالاى سر او برخاستم و دست ابوالقاسم را گرفتم و بر جاى خويش نشاندم و خود در پايين پايش قرار گرفتم . « 1 » \r\nحسين بن روح مدت 21 سال عهده‌دار منصب سفارت بود و سرانجام در ماه شعبان ، سال 326 هجرى ديده از جهان فرو بست . « 2 » \r\n\r\nعلى بن محمّد سَمُرى\r\nابوالحسن ، على بن محمّد سمرى آخرين سفير حضرت ولى عصر ( عج ) است . وى از اصحاب امام عسكرى ( ع ) بود « 3 »  و پيش از درگذشت حسين بن روح از سوى وى - به امر امام زمان ( عج ) - به مقام سفارت پس از او منصوب شد « 4 »  ، ليكن مدت سفارتش بيش از سه سال به طول نينجاميد .\r\nدوران كوتاه سفارت سَمُرى با خلافت دو تن از خلفاى عباسى به نام « راضى » و « متّقى » همزمان بود . جامعهء اسلامى در اين دوران همچون دوران سفراى پيشين و حتّى بيشتر از آن گرفتار ظلم و جنايت و آدم‌كشى سردمداران عباسى بود . شدّت اختناق و فشار عليه پيروان اهل بيت بحدّى بود كه حسين بن روح در بسيارى از موارد ناچار به « تقيّه » بود . « 5 » \r\nاين فشار و اختناق در دوران سفارت على بن محمّد سمرى نيز ادامه داشت و آن بزرگوار بيش از ديگر سفيران از طرف رژيم خون آشام عباسى در رنج و آزار بود و شايد يكى از علّتهاى مهمّ پايان يافتن دوران سفارت با درگذشت سَمُرى و تعلّق مشيّت حقّ بر آغاز غيبت كبرى همين مسأله باشد .\r\nعلى بن محمّد سمرى ، در نيمه شعبان سال 329 هجرى درگذشت « 6 »  و با رحلت او باب سفارت بسته شد و دوران غيبت صغرى پايان گرفت .\r\n\r\n","description":"","footnote":" ( 1 ) - الغيبة ، ص 226 .  ( 2 ) - همان مدرك ، ص 238 .  ( 3 ) - ر . ك . جال شيخ طوسى ، ص 432 .  ( 4 ) - الغيبة ، ص 242 .  ( 5 ) - ر . ك . الغيبة ، ص 237 .  ( 6 ) - الغيبة ، ص 242 . ","page_name":" 58 ","page_number":48},
  {"content":"\r\n\r\n\r\nخط مشى كلّى نايبان\r\nنواب خاصّ حضرت ولىّ عصر ( عج ) در طول هفتاد و اندى سال دوران نيابت خود ، فعّاليتها ، موضعگيريها و خط مشيهاى سياسى - فرهنگى مختلفى داشتند كه برخى از آنها بين هر چهار سفير مشترك و برخى ديگر مختص هر سفير بود . به خاطر محدوديّت حجم درس ، تنها به بعضى از خط مشيهاى كلّى و عمومى سفيران در دوران غيبت صغرى اشاره مىكنيم .\r\n\r\nالف - رعايت كامل مسائل امنيّتى\r\nشرايط سياسى - اجتماعى در اين دوران ايجاب مىكرد كه نايبان امام زمان ( عج ) در انجام رسالت نيابت و چگونگى ارتباط خود با امام و مردم نهايت احتياط را بكنند . آنان در بيشتر نوشته‌هاى خود به امام ( ع ) نه از خود اسمى مىبردند و نه از حضرت . براى مثال ، چنين مىنوشتند : « كَتَبْتُ الَى النَّاحِيَةِ » يا « كَتَبْتُ اليه » به ناحيهء مقدسه نوشتم يا به او نوشتم . « خرج الجواب » پاسخ چنين آمد . « 1 »  اين مسأله ، منشأ ابهام در پاره‌اى از توقيعات شريفه گشته ، بگونه‌اى كه معلوم نيست به كدام يك از نوّاب القا شده است .\r\nنكتهء ديگرى كه در همين رابطه مطرح است غير علوى بودن سفيران است ، با آنكه در آن زمان چهره‌هاى برجسته‌اى از علويان با صلاحيّت براى احراز مقام نيابت وجود داشتند ؛ ولى از آنجا كه رژيم عبّاسى حساسيّت و كينهء خاصّى نسبت به علويان داشت و چه بسا اگر مقام سفارت بر عهدهء يكى از آنان گذارده مىشد ، مشكلات و موانع بيشترى بر سر راه تشكيلات امامت شيعى پديد مىآمد . امام زمان ( عج ) نايبان خود را از ميان غير علويان برگزيد تا از تعرض و تعقيب دشمن مصون باشند .\r\n\r\nب - آماده سازى براى غيبت كبرى و رسيدگى به مشكلات مردم\r\nتمامى نايبان در جهت ايفاى رسالت خود به دو مسأله عنايت بيشتر داشتند :\r\nاول - آماده كردن اذهان مردم براى غيبت كبرى و گوشزد كردن اين نكته كه لازم\r\n\r\n","description":"","footnote":" ( 1 ) - ر . ك . معادن الحكمة ، ج 2 ، ص 308 - 310 . ","page_name":" 59 ","page_number":49},
  {"content":"\r\n\r\nنيست امام ( ع ) در دسترس امت باشد ، بلكه امّت مىتواند از طريق ارتباط با فرد يا افرادى كه امام تعيين كرده ، مسائل و مشكلات خود و جامعه را مطرح سازد و نظر مبارك امام را بيابد .\r\nاين سياست در حقيقت ادامهء سياستى بود كه امام هادى و امام عسكرى عليهماالسّلام آن را بنيان نهادند و در دوران غيبت صغرى ابعاد گسترده‌ترى پيدا كرد .\r\nدوم - حلّ مسائل و مشكلات جامعهء اسلامى بويژه شيعيان كه به طور قهرى از پنهان بودن امام ( ع ) و عدم دسترسى مردم به ايشان پديد مىآيد . آنان در پرتو شناخت و آگاهىاى كه از اوضاع و احوال سياسى ، اجتماعى و فرهنگى زمان خود داشتند ، به خوبى توانستند از عهدهء اين دو وظيفه مهمّ برآيند و رضايت امام زمان ( عج ) را جلب كنند .\r\n\r\nج - بروز كرامتها\r\nنايبان خاص حضرت مهدى ( عج ) در شرايط لازم براى اثبات حقانيّت ادعاى خود و زدودن هر نوع شك و ابهامى از دلها كرامتهايى از خود بروز مىدادند . آنان - بر اساس آنچه در منابع تاريخى و روايى آمده است - به زبانهاى مختلف صحبت مىكردند ، بدون آنكه آموزشى ديده باشند ، از نيّت افراد خبر مىدادند ، زمان مرگ ديگران و حتى خود را مىدانستند « 1 »  و موارد ديگر .\r\nاين كرامتها در راستاى رسالت الهى آنان و با عنايت و لطف خاص پيشواى بزرگوارشان در دست آنان ظاهر مىشد و از نظر عقلى و نقلى هيچ مانعى ندارد .\r\nمهمترين اثر اين كرامتها علاوه بر تثبيت موقعيّت سفارت و استوارى اعتقاد شيعيان ، رسوايى مدّعيان دروغين سفارت و وكالت بود .\r\nهمزمان با سفارت اين بزرگواران ، افراد زيادى بدروغ ادعاى سفارت كردند « 2 »  ، ولى چون مردم از آنان حجّت و دليل مىخواستند ، از ابراز آن ناتوان مانده رسوا مىشدند ؛ به عنوان نمونه :\r\n\r\n","description":"","footnote":" ( 1 ) - ر . ك . الغيبة ، ص 195 ، 199 ، 222 و 242 .  ( 2 ) - براى آگاهى بيشتر از اين افراد به الغيبة ، ص 213 ، رجوع كنيد . ","page_name":" 60 ","page_number":50},
  {"content":"\r\n\r\n« حسين بن منصور حلّاج » ادعاى سفارت كرد و پيامى براى « ابو سهل ، اسماعيل بن على نوبختى » كه از چهره‌هاى علمى و ادبى عصر خود بود و نزد مردم موقعيّت و مرتبتى و الا داشت فرستاد ، به اين اميد كه نظر او را به خود جلب كند . شايد با جلب نظر او ، مردم نيز به وى متمايل گردند .\r\n« ابو سهل » در پاسخ درخواست وى براى او چنين پيام فرستاد :\r\nمن هر چند از تو كرامتهاى بسيار شنيده‌ام ، ليكن اكنون درخواست كوچكى از تو دارم و آن اينكه من زنان را دوست دارم ، ولى پيرى مرا از آنان دور داشته است . من ناگزيرم هر جمعه ريشهاى خود را خضاب كنم و گرنه كهنسالى من نزد آنان آشكار مىگردد . از تو مىخواهم كارى كنى كه مرا از خضاب بىنياز سازى و ريشهايم را سياه گردانى . اگر چنين كنى من فرمانبردار تو خواهم شد .\r\n« حلّاج » وقتى اين پيام را دريافت فهميد كه اشتباه كرده براى وى پيام فرستاده است و از او مأيوس شد .\r\n« ابو سهل » با اين درخواست كوچك او را نزد مردم رسوا و كيدش را برملا ساخت . « 1 » \r\n\r\n","description":"","footnote":" ( 1 ) - ر . ك . الغيبة ، ص 246 - 247 . ","page_name":" 61 ","page_number":51},
  {"content":"\r\n\r\nخلاصه درس\r\nامام زمان ( عج ) هر چند از آغاز امامت خود از ديده‌ها پنهان شد ، ولى ارتباط آن حضرت\r\nدر طول غيبت صغرى توسط نايبان خاص كه از سوى آن حضرت تعيين مىشدند ، با امّت بر قرار بود .\r\nاين سفيران عبارت بودند از :\r\n1 - عثمان بن سعيد عمرى كه از چهره‌هاى برجستهء شيعه و مورد وثوق امام هادى و امام عسكرى عليهماالسّلام بود و همگان به جلالت ، وثاقت و درست‌كردارى او اذعان داشتند .\r\n2 - محمد بن عثمان عمرى كه حدود چهل سال عهده‌دار اين سمت بود . او نيز همچون پدرش از مرتبتى و الا برخوردار و مورد وثوق امام عسكرى و امام زمان عليهماالسّلام بود . از وى تأليفاتى نيز در زمينهء فقه بر جاى مانده است . درگذشت وى در سال 304 يا 305 هجرى ذكر شده است .\r\n3 - حسين بن روح نوبختى سومين سفير امام ( ع ) بود كه مدت 21 سال در اين سمت انجام وظيفه كرد و در سال 326 هجرى درگذشت .\r\n4 - على بن محمّد سَمُرى كه حدود سه سال عهده‌دار سفارت بود و با درگذشت او به سال 329 باب سفارت بسته شد .\r\nبرخى از خط مشيهاى كلّى نايبان خاص در دوران غيبت صغرى عبارت است از :\r\n1 - رعايت دقيق اصول و مسائل امنيّتى 2 - فراهم كردن زمينهء غيبت كبرى\r\n3 - حل مشكلات و مسائل فردى و اجتماعى جامعهء اسلامى 4 - بروز كرامتها در شرايط لازم\r\nپرسش\r\n1 - ارتباط امام زمان ( عج ) با مردم در دوران غيبت صغرى چگونه بود ؟\r\n2 - عثمان بن سعيد پيش از عهده‌دارى منصب سفارت چه سمتى داشت و امام هادى ( ع ) دربارهء او چه فرمود ؟\r\n3 - محمد بن عثمان چندمين سفير امام زمان ( عج ) بود و مدت سفارتش چند سال به طول انجاميد ؟\r\n4 - شرايط سياسى - اجتماعى دوران سفارت چهار سفير امام ( ع ) را به اختصار تشريح كنيد .\r\n5 - خط مشى عمومى نايبان امام زمان ( عج ) را به اختصار ذكر كنيد .\r\n\r\n","description":"","footnote":"","page_name":" 62 ","page_number":52},
  {"content":"\r\n\r\n\r\nدرس ششم : غيبت كبرى\r\nغيبت كبرى با درگذشت چهارمين سفير امام زمان ( عج ) و بسته شدن باب مكاتبات و توقيعات آغاز شد .\r\nاز على بن محمّد سمرى آخرين سفير حضرت ولى عصر ( عج ) در روزهاى آخر عمرش خواستند تا جانشين خود را تعيين كند . وى گفت : « خدا مشيّتى دارد كه آن را انجام خواهد داد . « 1 »  » آن گاه آخرين نامه‌اى را كه از ناحيهء مقدّس آن حضرت در اين زمينه رسيده بود ، براى حاضران خواند :\r\nبه نام خداوند بخشنده مهربان . اى على بن محمّد سمرى ! خداوند پاداش برادرانت را در\r\nسوگ تو افزون كند ، تو تا شش روز ديگر رحلت خواهى كرد ؛ از اين رو به كارهايت رسيدگى كن و كسى را به جانشينى خود بر مگزين كه غيبت كامل فرا رسيده است . ديگر ، تا زمانى كه خداى تبارك و تعالى بخواهد ظهورى نخواهد بود . و آن مدّتى بس دراز خواهد بود كه دلها را قساوت مىگيرد و زمين پر از ظلم و ستم خواهد شد . در اين دوران در ميان شيعيان من كسانى پيدا مىشوند كه ادعاى مشاهده خواهند نمود . آگاه باشيد كه هر كس پيش از خروج سفيانى و وقوع صيحه ادعاى مشاهده كند ، دروغگو و افترازننده است . و هيچ توان و قوه‌اى جز براى خداوند برتر و بزرگ نيست . « 2 » \r\nبدين ترتيب ، غيبت كبرى آغاز شد و از آن تاريخ ( نيمهء شعبان سال 329 ) تا كنون كه 1085 سال مىگذرد همچنان ادامه دارد تا زمانى كه موانع ظهور آن حضرت بر طرف گردد .\r\nما در اين درس - در حدّ گنجايش - مباحث زير را مرور خواهيم كرد : نايبان امام عصر ( عج ) در دوران غيبت كبرى ، دوران حيرت و آزمايش ، انتظار فرج ، پايان غيبت .\r\n\r\n","description":"","footnote":" ( 1 ) - الغيبة ، ص 242 .  ( 2 ) - الغيبة ، ص 242 . ","page_name":" 63 ","page_number":53},
  {"content":"\r\n\r\n\r\nنايبان امام عصر ( عج ) در دوران غيبت كبرى\r\nامام عصر ( عج ) در دوران غيبت كبرى همچون دوران غيبت صغرى سفرا و نمايندگانى در ميان امّت دارد . تفاوتى كه از اين جهت بين دو دوران وجود دارد ، در خاص و عام بودن نمايندگان و چگونگى ارتباط آنان با آن حضرت است .\r\nامام زمان ( عج ) در دوران غيبت كبرى فرد خاصى را به عنوان نايب خود تعيين نكرد ، بلكه معيارهايى ارائه داد و از امّت خواست در مشكلات دينى و مسائل جارى خود به افراد واجد ملاكها و شرايط تعيين شده رجوع كنند .\r\nامام ( ع ) ضمن پاسخ به مسائلى كه توسط چهارمين سفير آن حضرت در آخرين روزهاى حياتش از محضر آن بزرگوار استفسار كرده بود ، در مورد حوادث و مسائل جارى فرمود :\r\n« امَّا الْحَوادِثُ الْواقِعَةُ فَارْجِعُوا فيها الى رُواةِ حَديثِنا فَانَّهُمْ حُجَّتى عَلَيْكُمْ وَ انَا حُجَّةُ اللَّهِ عَلَيْهِمْ « 1 »  »\r\nاما در مورد حوادث و پيشامدهايى كه رخ مىدهد ، به راويان حديث ما رجوع كنيد ، زيرا آنان حجت من بر شما هستند و من حجّت خدا بر آنان هستم .\r\nامام ( ع ) در اين توقيع شريف « راويان حديث » را كه مصداق آن فقها و مجتهدان علوم دينى هستند ، به عنوان « حجّت » خود بر مردم معرفى كرد و بدين سان اركان فقاهت و مرجعيّت را در دوران غيبت كبرى استوار ساخت و ولايت و سرپرستى آنان را به ولايت خود گره زد .\r\nپيش از امام زمان ( عج ) پدر بزرگوارش امام عسكرى ( ع ) به نقل از امام صادق ( ع ) براى فقهايى كه عنوان نيابت حضرت ولىّ عصر ( عج ) را دارند و مردم مىبايست بدانان رجوع كنند ، معيارها و شرايطى بيان كرده است :\r\n« امَّا مَنْ كانَ مِنَ الْفُقَهاءِ صائِنًا لِنَفْسِه ، حافِظًا لِدينِه ، مُخالِفًا عَلى هَواهُ مُطيعًا لِامْرِ\r\n\r\n","description":"","footnote":" ( 1 ) - كمال الدين ، ج 2 ، ص 484 . ","page_name":" 64 ","page_number":54},
  {"content":"\r\n\r\nمَوْلاهُ فَلِلْعَوامِ انْ يُقَلِّدُوهُ » « 1 » \r\nآن كس از فقيهان كه از نفسش مراقبت و از دينش نگهبانى كند و مخالف هوا و هوس و مطيع فرمان مولايش باشد ، بر مردم لازم است كه از وى پيروى كنند .\r\nتفاوت ديگر در چگونگى ارتباط آنان با امام زمان ( عج ) است . نايبان خاص ، افتخار شرفيابى به حضور امام ( ع ) را داشتند و مشكلات و خواسته‌هاى شيعيان را به صورت كتبى يا شفاهى به آن بزرگوار منتقل كرده ، پاسخ لازم را از امام مىگرفتند ؛ ولى نايبان عام از چنين افتخارى بىبهره‌اند و آنچه آنان را با مولايشان مرتبط مىسازد ، همان علقه و رابطه معنوى و ولايى است .\r\n\r\nدوران حيرت و آزمايش امّت\r\nفترت دوران غيبت كبرى از دشوارترين فترتهايى است كه تا كنون امّتى در ارتباط با فقدان و غيبت پيشواى خود ديده است . پيش از اين به غيبت موقت انبيا و جانشينان آنان از امت خود اشاره كرديم ، ولى غيبت هيچ يك از آنان چه از نظر دامنه و چه از نظر حسّاسيت زمانى و مشكلات و زمينه‌هاى انحرافى كه در پيش روى امّت قرار داشت به پايه غيبت آخرين وصىّ پيامبر ( ص ) نمىرسد .\r\nحضرت موسى با اعلام قبلى به منظور دريافت تورات ، سى روز از امت خود غايب شد ، ولى هنگامى كه از سوى خدا مأموريت يافت غيبت خود را ده روز ديگر تمديد كند ، امّت وى دچار انحراف و گمراهى شد و بر اساس نقل تاريخ ، هفتاد هزار نفر آنان در برابر گوساله سامرى سجده كردند با آنكه هارون به عنوان جانشين موسى و نايب خاص او در ميان آنان بود و ايشان را از گرايش به سامرى و گوسالهء او برحذر داشت ؛ « 2 »  در صورتى كه از آغاز غيبت كبرى تا كنون دهها ، بلكه صدها تن از منحرفان و سامرى مسلكان ادعاى مهدويت يا نيابت از حضرت مهدى ( عج ) كرده‌اند كه برخى از آنان مثل\r\n\r\n","description":"","footnote":" ( 1 ) - وسائل الشيعه ، ج 18 ، ص 95 .  ( 2 ) - ر . ك . قصص الانبيا ، سيد نعمت الله جزايرى ، ص 267 - 268 ، نشر كتابخانه آية الله العُظمى نجفى مرعشى . ","page_name":" 65 ","page_number":55},
  {"content":"\r\n\r\n« حسين بن منصور حلّاج » همچون سامرىّ ، شعبده باز و داراى كارهاى خارق‌العاده بودند .\r\nرسول گرامى اسلام و جانشينان آن حضرت از پيش ، اين دشوارى و وضعيّت استثنايى را در پيش روى امت خود مىديدند و با تعبيرهاى گوناگون ، خطر آن را گوشزد مىكردند . در سخنى از پيامبر اكرم ( ص ) چنين نقل شده است :\r\n« تَكُونُ لَهُ غَيْبَةٌ وَ حَيْرَةٌ تَضِلُّ فيهَا الْامَمُ » « 1 » \r\nبراى او غيبت و ( براى امّت ) حيرتى خواهد بود كه جمعيّتهاى زيادى در آن گمراه خواهند شد .\r\nامير مؤمنان ( ع ) فرمود :\r\n« يَكُونُ لِغَيْبَتِه حَيْرَةٌ يَضِلُّ فيها اقْوامٌ وَ يَهْتَدُونَ آخَرُونَ » « 2 » \r\nبراى غيبت او حيرتى است كه گروههايى در آن گمراه مىشوند و گروههايى ديگر از پرتو هدايتش بهره مىگيرند .\r\nامام باقر ( ع ) مىفرمايد :\r\n« يَخْرُجُ بَعْدَ غَيْبَةٍ وَ حَيْرَةٍ لايَثْبُتُ فيها عَلى دينِه الَّا الُمخْلِصُونَ الْمُباشِرُونَ لِرُوحِ الْيَقينِ ، الَّذينَ أَخَذَ اللَّهُ ميثاقَهُمْ بِوِلايَتِنا وَ كَتَبَ فى قُلُوبِهِمُ الْايمانَ وَ ايَّدَهُمْ بِرُوحٍ مِنْهُ » « 3 » \r\nبعد از غيبت و حيرتى ظهور مىكند . در اين فترت تنها افراد مخلصى كه همراه و برخوردار از روح يقين هستند ، بر دين خود استوار مىمانند ؛ كسانى كه خداوند از آنها دربارهء ولايت ما پيمان گرفته و ايمان را در دلهاى آن نوشته و مستقر ساخته و آنان را با روحى از خود تأييد كرده است .\r\nاين روايات از يكسو خطر حيرت و سردرگمى امّت در دوران غيبت را كه متأسفانه گريبانگير بيشتر مردم مىشود گوشزد مىكند و از سوى ديگر ، ثابت قدمان در راه ولايت آن حضرت را بشارت مىدهد كه ايمان و اخلاص در عمق وجود آنان رسوخ پيدا كرده و\r\n\r\n","description":"","footnote":" ( 1 ) - بحارالانوار ، ج 51 ، ص 72 .  ( 2 ) - الغيبة ، ص 204 .  ( 3 ) - منتخب الاثر ، ص 229 ؛ بحارالانوار ، ج 51 ، ص 110 . ","page_name":" 66 ","page_number":56},
  {"content":"\r\n\r\nايشان از سوى خدا همواره مورد تأييد هستند .\r\nبديهى است مقام چنين مردمى كه نه پيامبرشان را ديده‌اند و نه امام زمانشان را ولى - برغم آن همه راههاى انحرافى و دامهاى شيطانى كه در برابرشان گسترده شده - بدانان ايمان راسخ پيدا كرده و در راه ولايتشان استوار مانده‌اند ، بمراتب بالاتر از مقام كسانى است كه محضر آن بزرگواران را درك كرده و پس از ديدن معجزه يا كرامتى به ايشان گرويده‌اند . رسول خدا ( ص ) فرمود :\r\n« انَّ اعْظَمَ النَّاسِ يَقينًا قَوْمٌ يَكُونُونَ فى آخِرِ الزَّمانِ لَمْ يَلْحَقُوا النَّبِىَّ وَ حُجِبَ عَنْهُمُ الحُجَّةُ فَآمَنُوا بِسَوادٍ فى بَياضٍ » « 1 » \r\nوالاترين مردم از نظر يقين ، قومى هستند در آخر الزمان كه پيامبر ( ص ) را درك نكرده‌اند و حجّت خدا از آنان پوشيده داشته شده است . آنان به ( صرف ديدن ) مركّب سياه روى كاغذ سفيد ، ايمان آورده‌اند .\r\nدر روايت ديگرى كه از رسول اكرم ( ص ) نقل شده ، براى هر يك از آنان پاداشى پنجاه برابر پاداش يك فرد در زمان رسول خدا ( ص ) منظور شده است :\r\n« سَيَأْتى قَوْمٌ مِنْ بَعْدِكُمْ الرَّجُلُ الْواحِدُ مِنْهُمْ لَهُ اجْرُ خَمْسينَ مِنْكُمْ . . .\r\nقالُوا : يا رَسُولَ اللَّهِ ! نَحْنُ كُنَّا مَعَكَ بِبَدْرٍ وَ حُنَيْنٍ وَ احُدٍ وَ نَزَلَ فينَا الْقُرْآنُ . فَقالَ :\r\nانَّكُمْ لَوْ تَحْمِلُوا لِما حَمَلُوا لَمْ تَصْبِرُوا صَبْرَهُمْ » « 2 » \r\nپس از شما قومى خواهند آمد كه پاداش هر يك از آنان برابر پاداش پنجاه نفر از شماست .\r\nگفتند : اى رسول خدا ! ما در نبردهاى بدر ، حنين و احد در محضر شما شركت كرديم و قرآن در ميان ما نازل شد ( چگونه آنان از ما برترند ؟ ) فرمود : اگر آنچه برآنان روى خواهدداد ، بر شما روى مىآورد ، نمىتوانستيد چون آنان شكيبايى پيشه‌كنيد .\r\nامام خمينى رضوان اللّه عليه در وصيّت نامهء سياسى الهىاش در همين ارتباط مىفرمايد :\r\n\r\n","description":"","footnote":" ( 1 ) - بحارالانوار ، ج 52 ، ص 121 .  ( 2 ) - الغيبة ، ص 275 و منتخب الاثر ، ص 515 . شايد ( لو تَحْمِلُونَ ) درست باشد . ","page_name":" 67 ","page_number":57},
  {"content":"\r\n\r\n« من با جرأت مدّعى هستم كه ملّت ايران و تودهء ميليونى آن در عصر حاضر بهتر از ملّت حجاز در عهد رسول اللّه ( ص ) و كوفه و عراق در عهد اميرالمؤمنين و حسين بن على صلوات اللّه و سلامه عليهما مىباشند . . . در صورتى كه نه در محضر مبارك رسول اكرم ( ص ) هستند و نه در محضر امام معصوم صلوات الله عليه . »\r\n\r\nانتظار فرج\r\nاز جمله تكليفهاى مهمّ امت اسلامى در دوران غيبت كبرى ، انتظار فرج حضرت مهدى ( عج ) است . حقيقت انتظار فرج در مفهوم اسلامى خود عبارت است از آمادگى كامل و هميشگى فرد منتظر براى تحقق بخشيدن حكومت اسلامى جهانى به رهبرى آخرين ذخيرهء الهى بر روى زمين . اين آمادگى وقتى حاصل مىشود كه شخص منتظر علاوه بر بعد اعتقادى در بعد نفسانى و رفتارى نيز به اصلاح خود همّت گمارده باشد .\r\nاز نظر درونى و نفسانى به حدّى از آمادگى روحى و خودسازى و تزكيه نفس رسيده باشد كه در هر لحظه آمادگى لبيك گويى به نداى آن حضرت را داشته باشد ، بگونه‌اى كه هيچ وابستگىاى نتواند او را از پيوستن به سپاه حضرت مهدى ( عج ) باز دارد .\r\nاز نظر رفتارى نيز در طول زندگى خود به همهء وظايف فردى و اجتماعى خويش عمل كرده ، در تمامى زمينه‌ها الگوى يك انسان كامل باشد .\r\nبديهى است وصول به چنين مرتبه‌اى از كمال نفسانى و رفتارى كارى بس دشوار است و تنها انسانهايى بدان دست مىيابند كه به تعبير بعضى از روايات ، خداوند دلشان را به ايمان آزموده است . « 1 » \r\nانتظار فرج ، تبلور همه اصول اعتقادى و مسائل عملى اسلام است ؛ از يكتايى خدا گرفته تا رسالت پيامبر ، امامت امامان معصوم و التزام عملى به تمامى احكام و دستورات اسلامى .\r\nانتظار فرج ، انتظار ظهور امامى است كه جهان را پس‌از آنكه از ظلم و جور آكنده شده پر از عدل و داد مىكند .\r\n\r\n","description":"","footnote":" ( 1 ) - ر . ك . ينابيع المودة ، ج 3 ، ص 77 . ","page_name":" 68 ","page_number":58},
  {"content":"\r\n\r\nانتظار فرج با چنين محتوايى ، سازنده و حركت زاست . از اين رو ، در ميان عبادتهاى فردى و اجتماعى ، جايگاه ويژه‌اى دارد و در بيان رسول‌اكرم ( ص ) برترين عبادت دانسته شده‌است :\r\n« افْضَلُ الْعِبادَةِ انْتِظارُ الْفَرَجِ » « 1 » \r\nبرترين عبادت ، انتظار فرج است .\r\nعلّت آن شايد اين باشد كه انتظار فرج تبلور ولايت است ؛ ولايتى كه صحّت همهء اعمال منوط به آن است و بدون آن هيچ عملى پذيرفته نيست . از امام صادق ( ع ) چنين نقل شده است :\r\n« افْضَلُ البِقاعِ مابَيْنَ الرُّكْنِ وَ الْمَقامِ ، وَ لَوْ انَّ رَجُلًا عَمِرَ ما عَمِرَ نُوْحٌ فى قَوْمِه الْفَ سَنَةٍ الَّا خَمْسينَ عامًا ، يَصُومُ النَّهارَ وَ يَقُومُ اللَّيْلَ فى ذلِكَ الْمَكانِ ، ثُمَّ لَقىَ اللَّهَ بِغَيْرِ وِلايَتِنا لَمْ يَنْفَعْهُ ذلِكَ شَيْئًا » « 2 » \r\nبرترين نقطهء روى زمين بين ركن و مقام ( ابراهيم ) است . اگر كسى به اندازه عمر نوح - يعنى 950 سال - در ميان قومش زندگى كند و همهء اين مدت را در مكان ياد شده به عبادت مشغول باشد ، روزها را به روزه و شبها را به شب زنده دارى سپرى نمايد ، ولى بدون ولايت ما خدا را ديدار كند ، اين عبادتها سودى به وى نخواهد رساند .\r\n\r\nپايان غيبت\r\nآخرين مسأله‌اى كه در بحث غيبت كبرى لازم است بدان اشاره كنيم ، مسأله زمان پايان غيبت كبرى است . بدون شك ، خورشيد وجود حضرت مهدى ( عج ) براى هميشه در پس ابر غيبت باقى نخواهد ماند . و به تعبير بعضى از روايات حتّى اگر از دنيا بيش از يك روز باقى نمانده باشد ، خداوند آن روز را آن قدر دراز خواهد كرد تا حضرت مهدى ( عج ) ظهور كند . « 3 » \r\n\r\n","description":"","footnote":" ( 1 ) - منتخب الاثر ، ص 499 .  ( 2 ) - وسائل الشيعه ، ج 1 ، ص 93 .  ( 3 ) - ر . ك . كنزالعمال ، ج 14 ، ص 261 - 267 . ","page_name":" 69 ","page_number":59},
  {"content":"\r\n\r\nآنچه در اينجا مطرح است ، زمان پايان غيبت آن حضرت است . براى پاسخگويى به اين مسأله چند نكته را يادآور مىشويم .\r\n\r\nالف - وقت ظهور از اسرار الهى است\r\nروايات زيادى تصريح دارد كه وقت ظهور حضرت مهدى ( عج ) از اسرار الهى است و تنها خداوند از آن آگاهى دارد و هر كس براى آن وقت تعيين كند ، دروغگوست . امام صادق ( ع ) در اين باره مىفرمايد :\r\n« انَّ مَنْ وَقَّتَ لِمَهْدِيِّنا وَقْتًا فَقَدْ شارَكَ اللَّهَ فى عِلْمِه وَ ادَّعى انَّهُ ظَهَرَ عَلى سِرِّه » « 1 » \r\nكسى كه براى ( ظهور ) مهدى ما وقت تعيين كند ، خود را در علم خدا شريك پنداشته و ( به دروغ ) ادّعا كرده كه بر اسرار الهى واقف است .\r\nفضيل مىگويد :\r\nاز امام باقر ( ع ) پرسيدم : آيا براى ظهور مهدى ( عج ) وقتى هست ؟ حضرت سه بار فرمود : دروغ مىگويند كسانى كه ( براى ظهور ) وقت تعيين مىكنند . « 2 » \r\n\r\nب - نشانه‌هاى ظهور\r\nدر برخى از روايات براى ظهور حضرت مهدى ( عج ) نشانه‌هايى بيان شده است .\r\nابوبصير مىگويد : به امام صادق ( ع ) عرض كردم : فدايت شوم ! ظهور مهدى قائم چه زمانى است ؟ فرمود :\r\nاى ابا محمّد ! ما خاندانى هستيم كه براى آن وقتى تعيين نمىكنيم . پيامبر ( ص ) فرمود : وقت تعيين كنندگان ، دروغگو هستند .\r\nاى ابا محمّد ! پيش از ظهور پنج نشانه رخ مىدهد : صيحه در ماه رمضان ، خروج سفيانى ، خروج خراسانى ، كشته شدن نفس زكيّه و فرو رفتن زمين در بيداء . « 3 » \r\n\r\n","description":"","footnote":" ( 1 ) - بحارالانوار ، ج 53 ، ص 3 .  ( 2 ) - منتخب الاثر ، ص 463 .  ( 3 ) - غيبت ، نعمانى ، ص 289 . ","page_name":" 70 ","page_number":60},
  {"content":"\r\n\r\nدر روايات ، نشانه‌هاى ديگرى نيز براى ظهور نقل شده است . « 1 »  اين نشانه‌ها بطور كلّى به چند بخش تقسيم مىشوند . برخى از آنها نشانه‌هاى دور به حساب مىآيند كه بسيارى از آنها تحقق پيدا كرده است و برخى ديگر نزديك به دوران ظهور هستند .\r\nدر تقسيم‌بندى ديگر ، بعضى از نشانه‌ها حتمى هستند و برخى ديگر غير حتمى ، با توجه به اين تقسيمها نمىتوان از نشانه‌هاى ظهور پى به زمان دقيق آن برد ، زيرا هيچ ملازمه‌اى بين تحقق يكى از نشانه‌ها - حتى نشانه‌هاى حتمى - و ظهور در فاصلهء زمانى معيّن وجود ندارد .\r\n\r\nج - سال ظهور\r\nاز روايات چنين برداشت مىشود كه سال ظهور حضرت مهدى ( عج ) فرد است . امام صادق ( ع ) فرمود :\r\n« لا يَخْرُجُ الْقائِمُ الَّا فى وِتْرٍ مِنَ السِّنينَ ، سَنَةِ احْدى ، اوْ ثَلاثٍ ، اوْ خَمْسٍ ، اوْ سَبْعٍ ، اوْ تِسْعٍ » « 2 » \r\nقائم عليه‌السّلام خروج‌نمىكند ، مگر در سالهاىفرد ، سال اول ، سوم ، پنجم ، هفتم يا نهم .\r\n\r\nد - روز ظهور\r\nروز ظهور آن حضرت - طبق آنچه كه از روايات استفاده مىشود « 3 »  - روز عاشورا است . از امام صادق ( ع ) نقل شده است :\r\n« يُنادى بِاسْمِ الْقائِمِ فى لَيْلَةِ ثَلاثٍ وَ عِشْرينَ مِنْ شَهْرِ رَمَضانَ وَ يَقُومُ فى يَوْمِ عاشُورا » « 4 » \r\n\r\n","description":"","footnote":" ( 1 ) - براى آگاهى بيشتر ازاين نشانه‌ها به ارشاد شيخ مفيد ص 357 و اعيان الشيعه ج 2 ص 17 . رجوع كنيد  ( 2 ) ارشاد مفيد ص 361 و منتخب الاثر ص 464 .  ( 3 ) براى آكاهى بشتر ر ك به منتخب الاثر ص 464  ( 4 ) همان مدرك ","page_name":" 71 ","page_number":61},
  {"content":"\r\n\r\nدرشب 23 ماه‌رمضان ( از آسمان ) به‌نام قائم ( عج ) ندامىشود و در روز عاشورا قيام‌مىكند .\r\nخلاصه درس\r\nغيبت كبرى با رحلت آخرين سفير امام زمان ( عج ) در نيمه شعبان سال 329 آغاز شد و تا زمانى كه خدا بخواهد ادامه دارد .\r\nنايبان امام عصر ( عج ) در دوران غيبت كبرى عبارتند از فقها و راويان احاديث پيامبر و امامان معصوم عليهم‌السّلام كه از نفس خود مراقبت و از دين خويش نگهبانى مىكنند و مخالف هواى نفس و مطيع مولايشان باشند .\r\nفترت دوران غيبت از دشوارترين فترتهايى است كه تا كنون امتى در غياب پيشواى خود با آن رو به رو بوده است . در روايات اسلامى از اين دوران به دوران حيرت تعبير شده است كه گروه زيادى از مردم به گمراهى كشيده مىشوند . آن تعداد به نسبت اندك ، كه در راه امامت و ولايت آن گرامى استوار مىمانند ، خداوند براى هر يك از آنان پاداش پنجاه نفر از مسلمانان صدر اسلام عنايت مىكند .\r\nانتظار فرج مهدى آل محمّد از تكليفهاى مهمى است كه در دوران غيبت كبرى بر عهدهء امّت اسلامى نهاده شده و از آن به عنوان برترين عبادت ياد شده است .\r\nزمان پايان غيبت كبرى و ظهور حضرت ولى عصر ( عج ) از اسرار الهى است و كسى جز خدا از آن مطلع نيست . البته در روايات اسلامى نشانه‌هايى براى ظهور بيان شده است . ليكن هيچ يك از آن نشانه‌ها بيانگر زمان دقيق ظهور نيست .\r\nدر پاره‌اى روايات ، سال ظهور يكى از سالهاى فرد و روز ظهور عاشورا تعيين شده است .\r\nپرسش\r\n1 - توقيع شريف امام زمان ( عج ) به على بن محمد سَمُرى در آخرين روزهاى حياتش در برگيرنده چه نكاتى است ؟\r\n2 - چه تفاوتى بين نايبان امام زمان ( عج ) در غيبت كبرى و سفيران آن حضرت در غيبت صغرى وجود دارد ؟\r\n3 - چرا در روايات از دوران غيبت به دوران حيرت ياد شده است ؟\r\n4 - حقيقت انتظار فرج چيست و چرا برترين عبادت دانسته شده است ؟\r\n5 - ظهور حضرت مهدى ( عج ) چه سالى و چه روزى خواهد بود ؟\r\n\r\n","description":"","footnote":"","page_name":" 72 ","page_number":62},
  {"content":"\r\n\r\n« منابع و مآخذ »\r\nقرآن مجيد .\r\nنهج‌البلاغه .\r\n1 - ائِمتنا ، على محمّد على دخيّل ، دارالمرتضى - بيروت .\r\n2 - اثبات الوصيّه ، مسعودى ، مكتبة المرتضويّه - نجف .\r\n3 - الارشاد ، شيخ مفيد ، مؤسسة الاعملى - بيروت .\r\n4 - اعتقادات صدوق ، انتشارات نهضت زنان مسلمان .\r\n5 - الاحتجاج ، احمدبن علىبن ابيطالب طبرسى ، مؤسسهء اعلمى - بيروت 1401 ه - ق .\r\n6 - اختيار معرفةالرجال ، شيخ طوسى ، دانشگاه مشهد .\r\n7 - اعلام الورى ، ابو على ، فضل بن حسن طبرسى ، دارالمعرفة - بيروت - 1399 - ه - ق .\r\n8 - اعيان الشيعة ، سيد محسن امين ، دارالتعارف للمطبوعات - بيروت - 1403 ه - ق .\r\n9 - الزام الناصب ، شيخ على يزدى حائرى ، مؤسسه الاعلمى بيروت .\r\n10 - الانوار البهيّه ، محدّث قمى ، مؤسسه منشورات دينى - مشهد .\r\n11 - بحارالانوار ، علّامهء مجلسى ، مؤسسهء وفا - بيروت - 1403 ه - ق .\r\n12 - البداية و النهاية ، ابن كثير ، دارالكتب العلميه - بيروت .\r\n13 - تاريخ اجمالى پيشوايان ، مركز تحقيقات اسلامى واحد آموزش عقيدتى - سياسى ستاد مركزى .\r\n14 - تاريخ بغداد ، خطيب بغدادى ، دارالكتب العلميّه .\r\n15 - تاريخ التمدن الاسلامى ، جرجى زيدان ، دارالهلال - مصر .\r\n16 - تاريخ الخلفاء ، جلال الدين سيوطى ، مطبعة السعادة - مصر 1371 ه - ق .\r\n17 - تاريخ الغيبة الصغرى ، محمد صدر - مكتبة الرسول الاعظم .\r\n18 - تاريخ الطبرى ، محمد بن جرير طبرى ، دارالمعارف - مصر .\r\n19 - تاريخ يعقوبى ، ابن واضح كاتب عبّاسى معروف به يعقوبى ، دار صادر بيروت .\r\n20 - تذكرة الخواص ، ابن جوزى ، مؤسسة اهل البيت - بيروت .\r\n21 - التوحيد ، شيخ صدوق ، مؤسسة النشر الاسلامى - قم .\r\n22 - حياة الامام على الهادى ( ع ) ، باقر شريف قرشى ، دارالكتاب الاسلامى .\r\n23 - دلائل الامامة ، ابو جعفر ، محمد بن جرير بن رستم طبرى ، منشورات الرّضى - قم - 1363 ه - ق .\r\n24 - شرح نهج‌البلاغة ، ابن ابى الحديد ، داراحياء التراث العربى .\r\n\r\n","description":"","footnote":"","page_name":" 73 ","page_number":63},
  {"content":"\r\n\r\n25 - سفينة البحار ، محدّث قمى ، دارالتعارف للمطبوعات .\r\n26 - علل الشرايع ، شيخ صدوق ، مكتبة الداورى - قم .\r\n27 - عيون المعجزات ، حسين بن عبدالوهاب ، مكتبة الداورى - قم .\r\n28 - غيبت نعمانى ، محمد بن ابراهيم نعمانى ، مكتبة الصدوق .\r\n29 - الغيبة ، شيخ طوسى ، مكبتة نينوا - تهران .\r\n30 - قصص الانبياء ، سيد نعمت ا . . . جزايرى ، نشر كتابخانه آية ا . . . نجفى مرعشى .\r\n31 - الفخرى ، ابن طقطقى ، مطبعة المعارف - مصر .\r\n32 - فرق الشيعة ، نوبختى ، المطبعة الحيدرية - نجف .\r\n33 - الفصول المهمّه ، ابن صباغ مالكى ، منشورات الاعلمى - تهران .\r\n34 - الكافى ، محمد بن يعقوب كلينى ، دار صعب - بيروت .\r\n35 - كامل الزيارات ، شيخ صدوق .\r\n36 - الكامل فىالتاريخ ، ابن اثير ، دار صادر بيروت - 1385 ه - ق .\r\n37 - كنز العمال ، علاءالدين هندى ، مؤسسهء الرسالة .\r\n38 - كفاية الاثر ، على بن محمد رازى ، انتشارات بيدار .\r\n39 - كشف الغمه ، على بن عيسى اربلى ، دارالكتاب الاسلامى .\r\n40 - كمال الدين ، شيخ الصدوق ، دارالكتاب الاسلاميّه - تهران .\r\n41 - منتخب الاثر ، لطف الله صافى ، انتشارات كتابخانه صدر .\r\n42 - مآثرالانافه ، قلقشندى ، عالم الكتب - بيروت .\r\n43 - مرآة العقول ، علّامه مجلسى ، دارالكتب الاسلاميه - تهران .\r\n44 - مروج الذهب ، مسعودى ، دارالهجره قم 1404 ه - ق .\r\n45 - مصباح المتهجّد ، شيخ طوسى .\r\n46 - الخرايج و الجرايع ، قطب الدين راوندى .\r\n47 - معادن الحكمة ، محمد بن محسن كاشانى ، مؤسسة النشر الاسلامى - قم .\r\n48 - معجم الفرق الاسلاميه ، شريف يحيى الامين ، دارالاضواء - 1406 - ه - ق .\r\n49 - مقاتل الطالبيين ، أبى فرج اصفهانى ، مؤسسه دارالكتاب - قم - 1385 ه - ق .\r\n50 - مناقب ، ابن شهر آشوب مازندرانى ، انتشارات علامه - قم .\r\n51 - مهج الدعوات ، سيد بن طاووس ، كتابخانهء سنايى .\r\n52 - نساء الخلفاء ، ابن ساعى خازن بغدادى ، دارالمعارف - مصر .\r\n53 - نور الابصار ، شبلنجى ، دارالكتب العلميّة .\r\n54 - وسائل الشيعه ، محمد بن حسن حرّ عاملى ، داراحياء التراث العربى - بيروت .\r\n55 - ينابيع الموده ، شيخ سليمان قندوزى ، مؤسسة الاعلمى - بيروت .\r\n\r\n","description":"","footnote":"","page_name":" 74 ","page_number":64},
  {"content":"\r\n . \r\n","description":"","footnote":"","page_name":" 75 ","page_number":65},
  {"content":"\r\n . \r\n","description":"","footnote":"","page_name":" 76 ","page_number":66},
  {"content":"\r\n . \r\n\r\n","description":"","footnote":"","page_name":" 77 ","page_number":67}
  ]