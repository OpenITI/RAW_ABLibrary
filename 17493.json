[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسيد حسين براقى نجفى\r\nتاريخ كوفه\r\nترجمهء سعيد راد رحيمى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبراقى . حسين ، 1845 - 1914 .\r\nتاريخ كوفه / حسين براقى نجفى ؛ ترجمهء سعيد راد رحيمى . - مشهد :\r\nبنياد پژوهشهاى اسلامى . 1381 .\r\n560 ص .\r\nisbn 964 - 444 - 422 - 1\r\nفهرستنويسى براساس اطلاعات فيپا .\r\nعنوان اصلى : تاريخ الكوفة .\r\nكتابنامه به صورت زيرنويس .\r\n1 . كوفه - - تاريخ . 2 . كوفه - - آثار تاريخى . 3 . كوفه - - مسجدها . الف . راد رحيمى ، سعيد . 1344 - . مترجم . ب . بنياد پژوهشهاى اسلامى . ج . عنوان .\r\n42041 پ 9 ك / 9 / 79 ds\r\n75 / 956\r\nكتابخانه ملى ايران\r\n9890 - 80 م\r\nبنياد پژوهشهاى اسلامى\r\nآستان قدس رضوى\r\nتاريخ كوفه\r\nسيد حسين براقى نجفى\r\nترجمهء سعيد راد رحيمى\r\nويراستاران : موسى دانش - سيد جلال قيامى مير حسينى\r\nچاپ اول : 1381\r\n1000 نسخه\r\nقيمت : 32000 ريال\r\nچاپ و صحافى : مؤسسهء چاپ آستان قدس رضوى\r\nحق چاپ محفوظ است\r\nمشهد - ص . پ 366 - 91735 تلفن 2230803\r\nمركز توزيع : شركت به نشر ، دفتر مركزى : مشهد : تلفن 7 - 8511136 ، دورنگار 8515560\r\nwcb sitc : www . islamic - rf . org\r\ne - mail : info @ islamic - rf . org\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nمقدّمه مترجم 9\r\nشرح حال مؤلّف 17\r\nمقدّمه 23\r\nتقريظ و تاريخ چاپ كتاب 29\r\nفضيلت مسجد كوفه 32\r\nقدمت مسجد كوفه 42\r\nنخستين بنيانگذار مسجد كوفه 44\r\nتعيين مقامات مسجد كوفه 49\r\nمايل به چپ بودن قبلهء مسجد كوفه 52\r\nمخيّر بودن مسافر ميان قصر يا تمام خواندن نماز در مسجد كوفه 56\r\nاستحباب اعتكاف در مسجد كوفه 59\r\nفضيلت اقامهء نماز در مسجد كوفه 61\r\nهر كسى وارد مسجد كوفه شود ، آمرزيده است 69\r\nدرهاى مسجد كوفه 70\r\nآثار سيد بحر العلوم ( در دو مسجد كوفه و سهله ) 72\r\nمسجد كوفه از بافضيلت‌ترين مكانهاى مقدس است 74\r\nمسجد كوفه نخستين پرستشگاه پروردگار 75\r\nكراهت خارج شدن از مسجد كوفه پيش از ظهر روز جمعه 76\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nآياتى از قرآن در مدح كوفه 77\r\nمسجد كوفه ، يكى از قصرهاى بهشت است 78\r\nروايتهايى در مدح تربت كوفه و مردم آن 80\r\nروايتهايى درباره دفع بلا از كوفه و مردم آن 81\r\nروايتهايى در مدح كوفه 82\r\nهر ستمگرى كه قصد ظلم و تجاوز به كوفه 84\r\nرا داشته باشد ، خداوند از او انتقام مىگيرد 84\r\nسخن ابن ابى الحديد درباره فضيلت اهل كوفه در شرح نهج البلاغه 86\r\nمساجد مبارك كوفه 90\r\nمساجد نامبارك كوفه 91\r\nساير مسجدهاى مبارك كوفه 93\r\nعلويانى كه در كوفه و اطراف آن دفن شدند 104\r\nتعيين آرامگاه مسلم بن عقيل ( رض ) 109\r\nتعيين آرامگاه هانى بن عروه ( رض ) 111\r\nتعيين آرامگاه مختار بن ابى عبيد ثقفى ( رض ) 112\r\nتعيين آرامگاه ميثم تمار و ديگران ( رض ) 114\r\nبازگشت به آغاز مسجد كوفه 117\r\nقصر اماره در كوفه 119\r\nفتنه‌هاى آخر زمان مربوط به كوفه است 124\r\nهرگاه حضرت مهدى ( عج ) ظهور كند ، 130\r\nمقرّ حكومتش مسجد كوفه خواهد بود 130\r\nانتقال حجر الأسود از مكه به كوفه 137\r\nكوفه در فرهنگنامه‌ها 142\r\nكوفه در عصر ابن جبير جهانگرد 146\r\nكوفه در عهد ابن بطوطه جهانگرد 148\r\nكوفه از نگاه تاريخ 150\r\nمرزهاى كوفه 175\r\nطرح‌ريزى كوفه 176\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nسازماندهى عشاير و قبايل 180\r\nسازماندهى مجدد مردم 181\r\nميدانگاههاى كوفه 188\r\nوضعيت اقتصادى و تأثير اموال و داراييها در كوفه 190\r\nكناسه و تعيين موقعيّت آن 192\r\nمكتب كوفه 195\r\nرودخانهء سدير در حيره يا كرى سعد در كوفه 198\r\nمنازل ميان كوفه و مكه ، بصره و دمشق 201\r\nفرهنگ الفبايى اسامى كوفه ، روستاها و محله‌هاى آن 204\r\nرودخانه‌ها ، چشمه‌ها و قناتها 248\r\nقبايلى كه در كوفه سكونت داشتند 258\r\nتفاخر ميان كوفيان و بصريان 262\r\nتاريخ خط عربى يا خط كوفى 271\r\nسران سادات در كوفه 278\r\nقاضيان كوفه 286\r\nزمامدارى كوفه 300\r\nصدارت خلافت در كوفه 318\r\nمسكوكات كوفه 321\r\nروحيهء مردم كوفه 329\r\nخطبهء ام كلثوم ( ع ) در كوفه 332\r\nحوادث و آشوبهاى كوفه 336\r\nصحابه‌اى كه در كوفه اقامت داشتند 487\r\nخاندانهاى دانشور كوفه 503\r\nملاحظه 518\r\nخاندانهاى طالبى و علوى در كوفه 522\r\nنحويان كوفه 531\r\nزبان‌شناسان كوفه 538\r\nشاعران كوفه 544\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمه مترجم\r\nبا ظهور مكتب هدايتبخش اسلام پيامبر اكرم به تبليغ و ترويج اين آيين مقدس در جزيرة العرب اهتمام ورزيدند . پس از اين كه اسلام در عربستان گسترش يافت و نور اسلام آن ديار را فرا گرفت حضرت محمد ( ص ) در سال ششم ه ق پس از صلح حديبيه تصميم گرفتند اسلام را به فراسوى مرزها صادر كنند لذا اقدام به ارسال نامه‌هايى به سران ممالك همجوار از جمله ايران ، روم و حبشه فرمودند پس از مدتى سپاهيان اسلام به سوى كشور ايران حركت كردند تا اين كشور پهناور را تحت قلمرو اسلام درآورند .\r\nرزمندگان سلحشور اسلام پس از فتح شهرهاى متعدد به مداين رسيدند پس از تصرف اين شهر وجود پايگاه و اردوگاهى به منظور تجديد قوا و سكونت نيروهاى عرب بسيار ضرورى مىنمود . لذا نخست مدائن را به عنوان پايگاه مسلمانان انتخاب كردند ولى به علت نامساعد بودن آب و هواى آن ديار و بالطبع اعراب به جستجوى مكان مناسبترى برآمدند و سرانجام به محل كوفه رسيدند و آن‌جا را براى استقرار سپاه اسلام مكان مناسبى تشخيص دادند و به نقل اكثر تاريخ‌نگاران مسلمانان در سال 17 ه ق در اين منطقه كه در آغاز سال 18 ه ق به شهر تبديل شد ، اردو زدند ولى تاريخ مسجد كوفه از شهر كوفه جداست و مسجد از قدمت و فضيلت و عظمت خاصى برخوردار است .\r\nمسجد كوفه ، نخستين پرستشگاه پروردگار و يكى از بافضيلت‌ترين مكانهاى مقدس است .\r\nحضرت على ( ع ) فرمود : نخستين مكانى كه پروردگار آن عبادت شد ، مسجد كوفه بود و آن هنگامى بود كه خداوند به ملائكه امر فرمود تا بر آدم سجده كنند و آنها در محل مسجد كوفه بر\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاو سجده كردند و فرشتگان شب و روز در مسجد كوفه فرود مىآيند .\r\nهمچنين مسجد كوفه از همه مساجد بجز مسجد الحرام قديمىتر است . جبرئيل در اين باره مىفرمايد : من اين مسجد را 20 بار آباد و 20 بار ويران ديدم كه ميان آبادى و ويرانى آن 500 سال فاصله بود . و حضرت آدم ، اولين كسى بود كه مسجد كوفه را بنياد نهاد ، در اين مسجد ، حضرت آدم ، پيامبران ، امامان ، اوليا و صديقان به عبادت پرداخته و رسول اكرم اسلام در شب معراج به هنگام عبور بر فراز آن فرود آمده و دو ركعت نماز بجا آوردند .\r\nحضرت على بن موسى الرضا ( ع ) درباره فضيلت اين مسجد مىفرمايند : اگر كسى يكصدبار وارد اين مسجد شود ، خداوند يكصدبار او را مىآمرزد .\r\nو حضرت على ( ع ) نيز مىفرمايند : هنگام طوفان نوح از گوشه مسجد كوفه از تنورى آب جوشيد . كنار ركن پنجم حضرت ابراهيم خليل و نوح ( ع ) نماز گزاردند و هزار پيامبر و هزار وصى نيز در اين مسجد نماز خواندند . در مسجد كوفه ، عصاى حضرت موسى ( ع ) انگشتر حضرت سليمان و بوته كدوى حضرت يونس قرار داشته است و روز قيامت 70 هزار نفر بدون حسابرسى و عذاب از اين مسجد محشور مىشوند ، سپس فرمودند : جز براى زيارت سه مسجد ( مسجد الحرام ، مسجد پيامبر و مسجد كوفه ) بار سفر نبنديد ، همچنين در اين مسجد مانند مسجد النبى و مسجد الحرام و حرم امام حسين ( ع ) مسافر مخيّر است نمازش را شكسته يا كامل بخواند و اعتكاف در اين مسجد نيز امتياز خاصى دارد . در برخى از روايات نيز مسجد كوفه به عنوان مكان امن و يكى از قصرهاى بهشت نام برده شده است .\r\nكوفه با آب و هوايى مطبوع و زمينى حاصلخيز در ساحل فرات و نزديك حيره واقع است ؛ در اطراف آن 16 دير و 11 قصر بنا شده بود و با تعداد 24 هزار نفر مهاجر حيات شهرى خود را آغاز كرد . در ابتدا مسلمانان به طراحى شهر كوفه پرداختند . نخستين اقدامى كه در اين راستا صورت پذيرفت ، تعيين مكان مسجد به عنوان محور مركز شهر بود كه بعدها بازار خرما فروشان و صابون فروشان و اطراف آن ايجاد شد . سپس زمينهايى به قبايل مختلف براى ساختن منزل و محلهايى براى احداث بازار و گذرگاهها اختصاص يافت . خانه‌هاى كوفه نخست از نى ساخته شد ، زيرا از احداث خانه با خشت منع شده بودند تا آن كه حريقى روى داد و كلبه‌هاى نيين آتش گرفت و از آن پس ساختن خانه با خشت و طبق ضوابطى متداول شد سپس به سازماندهى قبايل و عشاير پرداختند و از همان آغاز محله‌هايى در اين شهر پديد آمد كه به نام قبيله‌ها خوانده مىشد پيامبر اكرم در وصف كوفه از آن به سرور عرب ، نيزه خدا و ذخيره ايمان تعبير كردند حتى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nحضرت امير المؤمنين درباره شهر كوفه فرموده اين شهر ، شهر ما ، محله ما و جايگاه شيعيان است و در جاى ديگر فرمود : كوفه تربتى است كه ما را دوست دارد و ما نيز دوستش داريم ، در حقيقت كوفه شهرى علوى است و حضرت على آن را به شهر تبديل كرد .\r\nكوفه خاستگاه انديشه‌هاى ناب اسلام و حكومت عدالت‌گستر امير مؤمنان و مهد پرورش نهضتها و قيامها و گذرگاه حوادث و رخدادهاست . در طول تاريخ كوفه هيچ زمامدارى نتوانست مانند على در اين شهر به عدالت حكمرانى كند . همگام با توسعه شهر كوفه ، فرهنگ اين شهر نيز پيشرفت بسزايى كرد و در مدتى اندك به صورت مدرسه بزرگى درآمد كه در آن استادان نامى با شاگردان بسيار از خاصه و عامه در علوم مختلف اسلامى به افاده و استفاده اشتغال داشتند كه از آن ميان 22 خاندان دانشور كوفه را مىتوان برشمرد ، در واقع كوفه ، حيات علمى خود را مرهون وجود مبارك امير مؤمنان است و ترويج فرهنگ ناب اسلام توسط آن حضرت و پاسخ صريح وى به مسائل مشكلات علمى و اجتماعى مردم در زمينه‌هاى مختلف ، قضاوتهاى عادلانه حضرت در مسجد ، قرائت قرآن توسط قاريان با حضور امير مؤمنان و تصحيح اغلاط آنان ، پايه و اساس ساختار علمى كوفه به شمار مىرود .\r\nدانشمندانى كه در كوفه ظهور كرده و در زمينه علم نحو كتابهايى تأليف كردند بالغ بر 50 نفرند . 48 نفر از كوفيان در عرصه علم لغت و صرف درخشيدند و در اين زمينه تاليفات و آثار گرانقدرى به يادگار نهادند . همچنين 79 شاعر و ناظم نامدار نيز در كوفه ظهور كردند كه اشعار شيوايى سرودند . همچنين 70 زمامدار و قاضى منصب حكومت و قضاوت كوفه را برعهده داشتند و 147 نفر از اصحاب پيامبر خدا نيز در كوفه اقامت داشتند . البته آمار فوق از زمان شهرسازى كوفه تا اواخر دوران عباسى را شامل مىشود . با بررسى روحيات و عملكرد مردم كوفه در مىيابيم كه نقاط ضعف آنان بر نقاط قوتشان چيرگى دارد . نقاط ضعف مردم كوفه عبارت است از :\r\n1 - وجود نظام قبيله‌اى بدين ترتيب كه هر قبيله‌اى كه به قدرت مىرسيد ، سريع مواضع از پيش تعيين شده را تغيير مىداد و قوانين جديدى وضع مىكرد و يا هرگاه تصميمى ميان قبايل اتخاذ مىشد ، قبيله متنفذ و قدرتمندى آن تصميم و راى را نقض مىكرد و چنين وضعى موجب مخدوش شدن خط مشى پيشين و از ميان رفتن هماهنگى و يكپارچگى مردم مىشد .\r\n2 - تمايل به دنيا و خوى غارتگرى ، گرچه مردم كوفه ظاهرا به نام اسلام و قرآن و جهاد فى سبيل اللّه مىجنگيدند ولى در حقيقت انگيزه‌شان كسب غنايم بيشتر بود . نمونه آشكار آن ،\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nغارتگرى كوفيان پس از واقعه عاشورا در كربلاست كه سپاه كوفه حتى لباسهاى شهداء كربلا را ربودند .\r\n3 - برخورد غرورآميز و تمرد از حكام عادل : آنها در برخورد با حكام ، روحيه غرورآميزى داشتند ، لذا فرد پاك نهاد و صالحى همچون عمار ياسر را نپذيرفتند و در برابرش موضعگيرى كردند و با او همراه و همدل نشدند تا عمر او را عزل كرد و با حضرت على و امام حسن نيز آن گونه عمل كردند و در نتيجه افرادى با خدعه و نيرنگ و شيوه‌هاى خشونت‌آميز و مستبدانه مانند مغيرة بن شعبه و زياد بن ابيه و عبيد اللّه بن زياد بر آنها تسلط يافتند .\r\n4 - سستى عزم و اراده ، اين مردم براى حفظ منافع موجود يا بدست آوردن منافع بيشتر در حساسترين شرايط ، تعهدات و پيمانهاى استوار خود را نقض مىكردند از ترس اين‌كه مبادا منافعشان در معرض خطر قرار گيرد . به عبارت ديگر ، مردم كوفه به يك نويد تجمع مىكردند و به يك نهيب از هدفى كه داشتند روى برمىگردانيدند . از اين‌رو حضرت در نهج البلاغه « 1 » مىفرمايد : اى مردم كوفه ، من به سبب سه چيز كه در شما هست و دو چيز كه در شما نيست اندوهناكم اما آن سه چيزى كه در شماست با وجودى كه چشم داريد كور هستيد با اين‌كه گوش داريد كر هستيد و با اين‌كه سخن مىگوييد گنگ هستيد اما آن دو چيزى كه در شما نيست ، هنگام جنگ استوار و ثابت قدم نيستيد و در زمان بلا و گرفتارى قابل اعتماد نيستيد . سوگند به خدا شما را چنان مىبينم كه اگر جنگ سختى درگيرد و آتش آن شعله‌ور شود ، از پسر ابو طالب جدا خواهيد شد مانند زنى كه با وضع حمل از فرزندش جدا مىشود .\r\nپس از رحلت پيامبر اكرم ، مردم كوفه به سبب بيعت نكردن با على و عدم رعايت وصيت پيامبر ، بزرگترين بدعت را در جهان اسلام پديد آوردند كه زمينه بدعتگزارى و فرقه‌سازيهاى ديگر را فراهم آورد و در نتيجه همين مردم به وسيله بيعت كردن با يزيد پليد به عنوان جانشين معاويه سلطنت موروثى را نيز در جهان اسلام بنياد نهادند و با اين بدعت بزرگ امويان بيش از 70 سال و عباسيان بيش از 500 سال بر اين مبنا سلطنت كردند . مردم كوفه همواره با بى اعتنايى ، سستى ، نفاق ، دروغگويى ، بدعهدى ، دنيا طلبى باعث درد و رنج و تالم روحى و آزردگى امير مؤمنان و ائمه معصومين عليهم السلام و ياران با وفاى آنان بودند . مردم كوفه مردى به عظمت على را در حساسيترين شرايط يارى نكردند حتى وى را مورد تحقير و توهين قرار دادند ،\r\n\r\n\r\n","description":"","footnote":"\r\n( 1 ) - خطبه 96 نهج البلاغه .\r\n","page_name":" 12 ","page_number":12},
  {"content":"\r\n\r\nبيعت با وى را شكستند و به حاكم معزول و ياغى پيوستند . و بر ضد وى قيام كردند و همچنين با تحميل حكميت به آن حضرت باعث شدند كه پايه‌هاى حكومت معاويه استحكام يابد و خوارج به وجود آيند ، از همه مهمتر اين‌كه امام معصوم را به كفر و زندقه و دروغگويى متهم كردند تا حدى كه حضرت به كلى از آنها قطع اميد كرد و آنها را نفرين كرد .\r\nحضرت در نهج البلاغه در مذمت اين قوم مىفرمايد : خداوندا ، من از اهل كوفه بيزار و دلتنگ شده‌ام ، ايشان هم از من خسته و آزرده شده‌اند . من از آنها متنفرم ، آنها نيز از من به ستوه آمده‌اند ، به جاى آنها افراد بهترى به من مرحمت فرما و به جاى من شخص بدكارى بر آنها مسلط فرما ، بارالها دلسردى آنها را مانند نمك در آب ذوب كن « 1 » . همچنين حضرت در خطبه ديگرى مىفرمايد : اى كسانى كه شبيه مردان هستيد ولى مرد نيستيد ، اى كسانى كه عقل شما مانند كودكان و عروسان حجله‌نشين است ، اى كاش هرگز شما را نمىديدم و نمىشناختم همان شناختى كه سرانجام مرا اينچنين اندوهگين كرد ، خدا شما را بكشد كه اين قدر خون به دل من كرديد و سينه مرا مملو از خشم كرديد و جامهاى غم و اندوه را جرعه جرعه به من نوشانيديد ، و با سرپيچى و يارى نكردن من نقشها و طرحهايم را تباه كرديد ، تا آن‌جا كه قريش گفتند پسر ابوطالب ، مرد شجاعى است ولى از فنون جنگ آگاه نيست .\r\nسرانجام امير المومنين على ( ع ) توسط ابن ملجم مرادى يكى از خوارج كوفى در مسجد كوفه به شهادت رسيد . پس از وى ابتدا كوفيان با فرزندش امام حسن مجتبى بيعت كردند ولى به زودى فريفته زر و زور و تزوير معاويه شده به او پيوستند . تا حدى كه به آن حضرت حمله كردند ، ردايش را كشيدند و پايش را با خنجر مجروح كردند و خيمه‌گاهش را غارت كردند و شماتتها ، جنايتها و ظلمهاى زيادى نسبت به وى روا داشتند و او را بىيار و ياور در ميدان جنگ رها كردند و باعث شدند كه على رغم ميل باطنى صلح تحميلى را بپذيرد . همچنين پس از بيعت كردن امام حسن با يزيد ، كوفيان با ارسال 12 هزار نامه به مكه امام حسين را به كوفه دعوت كردند و سوگندهاى استوار ياد كردند . همچنين هنگام ورود مسلم به كوفه 20 هزار نفر با او بيعت كردند ولى هنگامى كه امام حسين و اهل بيتش به سوى آنها حركت كردند ، عهد و پيمان خود را نقض كرده ، به دشمن پيوستند و با نوك نيزه‌ها و تيغ شمشيرها از وى استقبال كردند و خاندان پيامبر و ذريه پاك او و گروه مومنان مخلص را مظلومانه قتل عام كردند . و با پيمان‌شكنى و بى\r\n\r\n\r\n","description":"","footnote":"\r\n( 1 ) - خطبه 25 نهج‌البلاغه .\r\n","page_name":" 13 ","page_number":13},
  {"content":"\r\n\r\nوفايى خود مصيبت‌بارترين و ناگوارترين فاجعه را در كربلا آفريدند و تا روز قيامت نامه اعمال سياهى از خود برجاى نهادند ، كوفيان در كمال بىرحمى و قساوت به نبردى نابرابر و ناجوانمردانه با امام و ياران با وفايش پرداختند آنان با مقاومت و نبردى بىنظير و متهورانه در برابر مردم سفاك كوفه جان بر سر پيمان نهادند و تا آخرين نفر تشنه كام به شهادت رسيدند سپس كوفيان سرهاى مقدس شهدا را بريدند و به نيزه زدند و بدنهاى مطهر و غرقه به خون فرزند پيامبر و يارانش را بدون غسل و كفن در بيابان رها كردند ، خيمه‌هاى آنان را غارت كرده سپس به آتش كشيدند و زنان و كودكان خاندان رسالت را به اسارت گرفتند حتى به اين هم اكتفا نكردند بلكه با اسبهاى خود بدن آن حضرت را لگدكوب كردند به طورى كه استخوانهاى امام را درهم شكستند حتى هنگامى كه كاروان اسيران كربلا به همراه سرهاى بريده حضرت سيد الشهدا و ساير شهدا وارد كوفه شدند ، مردم كوفه هيچ عكس العملى نشان ندادند .\r\nدر اين هنگام حضرت سجاد و زينب كبرى خطبه‌هايى ايراد فرمودند و از باطن اهل كوفه پرده برداشتند و خيانت ، پيمان‌شكنى و گمراهى آنها را آشكار كردند ، به گفته بسيارى از مورخان ، تمام لشكريانى كه در كربلا حضور يافتند و با امام حسين و يارانش جنگيدند و آنان را به شهادت رسانيدند از مردم كوفه بودند و حتى يك نفر از اهل شام در ميان آنها نبود « 1 » ، شگفت‌آورتر اين‌كه اكثر كوفيان داوطلب نبرد با امام شدند . پس از واقعه خونبار كربلا كوفيان به سلمان بن صرد خزاعى رهبر قيام توابين مختار بن ابى عبيد شقفى و زيد بن على و . . . نيز خيانت كردند .\r\nدر اين رويدادها به خوبى چهره واقعى آنها شناخته مىشود وثاق و بىوفايى ، شك و ترديد ، عدم اراده و قدرت تصميم‌گيرى ، بدعهدى فرومايگى ، خباثت و خيانت آنها كاملا مشخص مىشود بهترين سخن درباره ساكنان اين شهر كه به صورت ضرب المثل درآمده اين جمله است الكوفى لا يوفى ، كوفى وفا ندارد ولى بعدها شهر كوفه به عنوان شهر شيعه شهرت يافت و كوفه به صورت كانون تشيع درآمد و متعصب‌ترين شيعيان امير مؤمنان از اهل كوفه به شمار آمدند . و علاقه و محبت مردم به امامان شيعه به حدى رسيد كه امام باقر ( ع ) را پيامبر كوفه و امام مردم عراق مىخواندند و شاگردان نامدار و برجسته امام باقر ( ع ) و امام صادق ( ع ) از اهل كوفه بودند ، امام باقر و امام صادق - عليهما السلام - بارها به كوفه تشريف فرما شدند و محدثان كوفى از آن ذوات مقدس بهره‌هاى وافر برده‌اند . حتى اقامت پنج ساله امام صادق ( ع ) در زمان\r\n\r\n\r\n","description":"","footnote":"\r\n( 1 ) - مروج الذهب ، ج 3 ص 71 .\r\n","page_name":" 14 ","page_number":14},
  {"content":"\r\n\r\nحكومت منصور عباسى در شهر هاشميه كه در نزديكى كوفه قرار دارد بيش از پيش به حيات علمى و معنوى كوفه كمك كرد حتى در تاريخ و منابع روايى آمده است كه در عصر عباسيان نهصد نفر از محدثين كوفى در مسجد كوفه از قول امام جعفر صادق حديث نقل مىكردند . بدين ترتيب شهر كوفه از مهمترين مراكز نقل حديث و كانون نشر حقايق ناب اسلام شد به طورى كه محدثان آن مشرب كوفى را بنياد نهادند كه گرايش شيعى داشت .\r\nهمچنين در روايات معتبر آمده است كه در ايام ظهور حضرت صاحب الزمان ، كوفه منزل پايگاه و محل قيام آن حضرت است . مفضل بن عمر از امام صادق روايت كرده كه فرمود : گويى من قائم آل محمد را مىبينم كه بر فراز منبر كوفه نشسته و ياران باوفايش كه به تعداد سربازان جنگ بدر 313 نفر هستند در اطراف او گرد آمده‌اند ، آنها پرچمداران و حكمرانان خداوند بر روى زمين هستند « 1 » . ولى در مجموع رفتار ناپسند مردم كوفه بر رفتار پسنديده‌شان رجحان دارد .\r\nدر خاتمه اين نكته را متذكر مىشوم كه اين كتاب ، تاريخ كوفه را كه بدست فراموشى سپرده شده بود ، احيا كرده است و با صداقت و نگرشى ژرف آن را ارزيابى مىكند و از طرفى پيشرفتهاى فرهنگى ، اقتصادى ، اجتماعى ، تاريخى و سياسى اين سامان را نيز خاطر نشان مىكند . اين جانب با عنايات خاصه پروردگار متعال و توجهات عاليه حضرت ثامن الححج عليه آلاف التحية و الثناء و با تلاش و جديت بسيار به ترجمه اين كتاب وزين همت گماردم و با تتبع و تحقيق مستمر به سرانجام رسانيدم ، اميد است خوانندگان با مطالعه اين تاريخ سراسر حماسه و بررسى عملكرد تاريخ‌سازان گذشته درسها و عبرتهاى لازم را فرا گيرند و در زندگى خويش به كار بندند .\r\nسعيد راد رحيمى - زمستان 80\r\n\r\n\r\n","description":"","footnote":"\r\n( 1 ) - كمال الدين ، ص 672 .\r\n","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nشرح حال مؤلّف « 1 »\r\n\r\nتاريخ زندگى و تحصيلات\r\nپيوسته درباره تاريخ مىنوشتى و سخن مىگفتى تا اين‌كه نامت در تاريخ ثبت شد « 2 » .\r\nمورخ بزرگ عراقى ، سيد حسين بن احمد بن اسماعيل بن زينى حسنى نجفى مشهور به براقى در سال 1261 ( ه . ق ) يا يك سال بعد در نجف اشرف متولد شد . وى از جملهء مورّخانى بود كه به طور كلى به تاريخ كوفه خدمت كردند و آن را براساس رويدادهايى ، كه خود شاهد بودند و از آن آگاهى يافتند ، نيز آنچه از ميان كتابها و آثار به دست آوردند و يا لابه‌لاى كتيبه‌ها و سنگ نبشته‌ها و محققان جست‌وجو كردند ، نوشتند .\r\nاو از دوران كودكى بر خلاف تمام افراد خانواده‌اش به علم و تحقيق و عالمان تمايل داشت و به تاريخ علاقهء خاصى نشان مىداد ، چنان‌كه گويى سرشت او با بررسى و پيگيرى حوادث و رويدادها آميخته است . او با دانشمندان مىنشست و به مجالس علما و خبرگان سالخورده رفت و آمد مىكرد و از گفتگوهاى آنان بهره مىجست و اين علاوه بر همهء مطالبى بود كه با سؤال كردن ، بر آنها اطلاع مىيافت . او با آگاهى و هوشيارى رشد مىكرد و هر حادثه‌اى كه در اطرافش رخ مىداد توجّه او را به خود جلب مىكرد و با اطلاع كامل ، آنها را مىنوشت ؛ افزون بر اينها ، بيشتر اخبار مختلفى را كه از كشورهاى\r\n\r\n\r\n","description":"","footnote":"\r\n( 1 ) - به نقل از مجله اعتدال ، نجف ، جلد اول ، از صفحه 113 تا 117 - م .\r\n( 2 ) -\r\n ما زلت تلهج بالتاريخ تكتبه * حتى رأيناك بالتاريخ مكتوبا \r\n","page_name":" 17 ","page_number":17},
  {"content":"\r\n\r\nدور به او مىرسيد ، يادداشت مىكرد تا مطلبى را از دست ندهد . او از حسن اتّفاق از عمر طولانى برخوردار بود و از دوران جوانى به تأليف اشتغال داشت و مجموعهء بزرگى از وقايع تاريخى را كه در طول زندگى شاهد آن بود ، گرد آورد و اين ، افزون بر مطالبى است كه از كتابها و آثار برجاى مانده به دست آورده بود . او به جمع‌آورى و بررسى كتابها به ويژه كتابهاى تاريخى پرداخت ، ولى مساعد نبودن حال و تنگدستى ، او را از رسيدن به اين مهم بازداشت . لذا به بازنويسى كتابهاى مورد نياز و حتى بعضى از كتابهاى چاپ شده روى آورد چون نمىتوانست آن كتابها را خريدارى كند . او به تنهايى كتابخانهء كوچكى تأسيس كرد كه داراى بعضى از آثار مهم و كمياب بود . بازنويسى كتابها براى او فايدهء دو جانبه داشت زيرا تمامى كتابهايى را كه بازنويسى كرده بود ، به دقّت مطالعه مىكرد و بدين ترتيب ، بنيهء تاريخى او تقويت مىشد . علاوه بر اين ، وى در كتابخانه‌ها ، كه در عصر او بسيار بود ، بر تعداد زيادى از كتابهاى ارزشمند چاپى و خطى آگاهى يافت و همهء اين كتابها را با جديّت مطالعه كرد ، تا آن‌جايى كه حقايق تاريخى بسيارى از كتابهاى فقه و حديث و رجال كه گمان وجود مطالب تاريخى در آنها نمىرود ، به دست آورد و اين بركوشش بسيار و ارادهء استوار او دلالت دارد همچنين مسافرت در منطقهء وسيعى از اطراف و اكناف عراق برايش ميسّر شد و بسيارى از آثار باقى ماندهء عراق قديم را مشاهده كرد و بدين ترتيب ، علم را با عمل همراه كرد . از آنجا كه وى قصد داشت تاريخ عراق پس از فروپاشى حكومت عباسيان را مفصّل بنويسد ، ناچار شد به زبان فارسى روى آورد زيرا بر اثر برپايى حكومتهاى بيگانه بر ويرانه‌هاى حكومت عباسى ، در آن زمان بخشى از تاريخ كشور ما به زبان فارسى نوشته شده بود . براقى به بررسى كتابهاى فارسى به منظور استفاده از مطالبى كه دربارهء تاريخ عراق در اين كتابها نوشته شده بود ، پرداخت .\r\nبه طور كلى وى بيشتر به تاريخ اهميت مىداد و به همين علّت در آن صاحب نظر و متخصّص شد و به جز علم انساب و رجال ، آن هم به سبب ارتباط آن دو با تاريخ به هيچ علم ديگرى توجّه نداشت . او اين دو علم را به دقّت مورد بررسى قرار داد ولى در زبان عربى به سبك نگارش و نامه‌نگارى مهارت چندانى نداشت . از اين‌رو ، هيچ يك از آثارش براى دوستداران فصاحت و بلاغت جاذبه‌اى ندارد زيرا معمولا سبك نگارش او ،\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nسبكى ميان زبان محلّى و فصيح بود . در آثار او به عبارتهاى زيادى برمىخوريم كه روشنفكران معاصر ، آنها را نمىپسندند و نيز اشتباههايى در اجتهاد و نتيجه‌گيرىهاى تاريخى او به چشم مىخورد . گذشته از اين ، آثار او همچون بسيارى از كتابهاى قديمى داراى آشفتگى ، بىنظمى ، نداشتن فصل‌بندى و مانند اينهاست . با وجود اين ، از آن‌جا كه فوايد مهمّى در آثار و كتابهاى ارزشمند او به چشم مىخورند ، اين كاستيها از منزلت آنها نمىكاهند .\r\n\r\nاخلاق و احوال او\r\nدر دوران كودكى براى حفظ قرآن مجيد به منزل سيّد براقى زياد رفت و آمد مىكرديم .\r\nمنزل او داراى نهالهاى سرسبز ، درختان و نخلهاى بلند خرما بود . در گوشه‌اى بره‌اى بسته شده بود و در گوشهء ديگر ، حيوانى شكار شده به چشم مىخورد . در فضاى منزل ، پرندگان كوچك و زيبايى در پرواز بودند يا در حياط بزرگ آن جمع مىشدند و پيرمردى ثغرنام با چهره نورانى ، خنده‌رو ، لاغر اندام و گندم‌گون ، عهده‌دار مواظبت آنها بود .\r\nهر آنچه در منزل وجود داشت ، به مهربانى و پرهيز از تكلّف و گرايش به مظاهر طبيعى و صحيح زندگى اشاره داشت .\r\nبراقى مهربان ، جوانمرد و نسبت به خانوادهء بزرگش سخاوتمند بود . وى از رفتار دانشمندان معاصرش ، بخصوص از گروهى كه در زمرهء آنان قرار داشت ناراحت و رنجيده خاطر بود . همچنين در كتابهاى خود از آنچه در محيط زندگىاش مىگذشته ، بسيار شكايت كرده است زيرا با رفتارهاى ناخوشايند و نامأنوسى مواجه بود كه با سرشت پاك عربى و اخلاق پسنديدهء وى سازگار نبود ؛ تا اين‌كه در حدود سال 1320 ( ه . ق ) مجبور شد به يكى از روستاهاى اطراف عراق مهاجرت كند . اين روستا ، لهيات نام داشت و يكى از روستاهاى حيره بود . وى با سختى و تنگدستى در آن‌جا اقامت كرد . او و فرزندانش از محصولات مزرعهء كوچكى استفاده مىكردند تا مجبور نشوند از افراد فرومايه درخواست كمك كنند . سيد براقى سرانجام در شعبان سال 1332 ( ه . ق ) در همان مزرعه درگذشت .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاو از قدرت حافظه ، خوش فكرى ، حضور ذهن ، دقت ، تحقيق و بررسى و به‌طور كلى تمام ويژگيهايى كه يك مورخ خوب بايد داشته باشد ، برخوردار بود و اين ويژگيها در بسيارى از آثارش كه در تنگدستى و اشتغال وى به تأمين مخارج زندگى ، و بازنويسى شده‌اند ، نمايان است . در سال 1331 ( ه . ق ) - يك سال پيش از وفات براقى ، او را پس از مدتى دورى برحسب اتفاق در مزرعه‌اش ديدار كرديم . اين ديدار به منظور كسب آگاهى از بعضى كتابهاى او ، كه اطّلاعى از آنها نداشتيم ، و نيز به قصد تبادل نظر با او در بعضى مسائل تاريخى ، كه از طريق تحقيق و بررسى در نواحى مختلف عراق به آن دست يافته بود ، صورت پذيرفت .\r\n\r\nتأليفات و آثار او\r\nتأليفات براقى مورّخ ( ره ) بالغ بر هشتاد جلد است كه بيشتر آنها دستخط خود اوست و تا آن‌جا كه مىدانيم ، تاكنون هيچ يك از آثارش به چاپ نرسيده است . اين آثار نتيجهء تحقيقات و بررسيهايى است كه وى در دوران زندگى خود انجام داده و به‌طور كلى مطالب تاريخى فراوانى را همان‌طور كه بوده در آثارش نقل كرده است . او در بعضى از تأليفاتش كه پيش از اين نام برده شد ، انديشه‌هاى اصلاح‌طلبانهء مفيدى دارد و حقيقت بسيارى از قبور و زيارتگاههايى را ، كه در روستاهاى اطراف عراق پراكنده‌اند و به فرزندان ائمه اطهار ( ع ) نسبت داده شده‌اند ، روشن كرده ، و افزوده است كه علّت اصلى ايجاد بيشتر اين زيارتگاهها به عملكرد مزدورانى كه از نادانى عوام سوء استفاده مىكرده‌اند ، باز مىگردد .\r\nوى گفته است : مانند اين زيارتگاهها ، در شام و حجاز نيز وجود دارد كه بيشتر آنها ساختگىاند . او اسامى اين زيارتگاهها را در يكى از كتابهاى خود به نام مجموعه حكايات آورده است . اينك فهرست اسامى كتابهاى براقى را ذكر مىكنيم :\r\n1 - بهجة المؤمنين في احوال الأوّلين و الآخرين ؛ در چهار مجلّد بزرگ ، در تاريخ عمومى است كه نگارش آن تا پايان عمرش ادامه داشت .\r\n2 - قلائد الدّرر و المرجان فيما جرى فى السّنين من طوارق الحدثان ؛ در يك مجلّد ،\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nكتابى تاريخى است كه در آن به منابع كمياب استناد كرده است .\r\n3 - براقيّة السيرة فى تحديد الحيره ؛ داراى فصلهاى تاريخى ارزشمندى دربارهء حيره است و از اين كتاب آشكار مىشود كه او عادت داشته دربارهء تاريخ عراق و آثار قديمى آن تحقيق كند .\r\n4 - كتاب الحنانة و الثويه ؛ مقاله‌اى زيبا و تحقيقى پيرامون اين دو مكان [ حنانه و ثويه 
  ] .\r\n5 - الجوهرة الزاهره فى فضل كربلا و من حل فيها من العترة الطاهرة ؛ در يك مجلد ، حاوى مطالبى تاريخى درباره كربلاست .\r\n6 - السيرة البراقيه فى رد صاحب التحفه العنبرية فى الأنساب .\r\n7 - عقد اللؤلؤ و المرجان فى تحديد ارض كوفان و من سكن فيها من القبائل و العربان « 1 » ؛ در يك مجلد ، از بهترين آثار او و از دقيق‌ترين كتابهايى است كه دربارهء كوفه نوشته شده است . او در اين كتاب ، تاريخ قديم و جديد كوفه را تا آخرين روزهاى زندگى خود به طور كامل بيان كرده است .\r\n8 - اليتيمة الغروية فى الارض المباركة الزكيّه ؛ در اين كتاب تاريخ نجف را نوشته است .\r\n9 - النخبة الجليه فى احوال الوهابيّه ؛ در اين كتاب تاريخ پيدايش وهابيّت و حوادثى را ، كه آنان در عراق و جز آن به وجود آورده‌اند ، ذكر كرده است .\r\n10 - كتاب قريش و احوالهم .\r\n11 - كتاب بنى اميّة و احوالهم .\r\n12 - اكسير المقال فى مشاهير الرّجال .\r\n13 - منبع الشرف : رساله‌اى دربارهء علماى مشهور نجف است . طبق گفتهء خود مؤلّف ، نسخهء اصلى اين كتاب به رسم امانت به شخصى داده شد ولى او كتاب را بازنگرداند .\r\n14 - تغيير الاحكام فيمن عبد الأصنام .\r\n15 - كشف النقاب فى فضل السادة الأنجاب .\r\n16 - الهاوية فى تاريخ يزيد بن معاوية .\r\n\r\n\r\n","description":"","footnote":"\r\n( 1 ) - منظور ، كتاب حاضر است - م .\r\n","page_name":" 21 ","page_number":21},
  {"content":"\r\n\r\n17 - معدن الأنوار فى النّبى و آله الاطهار عليهم السلام .\r\n18 - البقعة البهيّة ؛ در اين كتاب ، مختصرى از تاريخ شهر كوفه را بيان كرده است .\r\n19 - السّر المكنون فى الغائب المصون ؛ اين كتاب پاسخى است به افراد نادانى كه زمان ظهور امام مهدى ( عج ) را معيّن كردند ، و گمان مىكردند كه ما در آخر زمان هستيم .\r\n20 - ارشاد الأمّة فى جواز نقل الاموات الى مشاهد الائمه ( ع ) .\r\n21 - كشف الاستار فى اولاد خديجة من النّبى المختار ( ص ) .\r\n22 - رسالة فى تاريخ الشيخ المفيد ( ره ) .\r\n23 - رسالة فى السهو و النسيان و هل ثبتا للنبى ( ص ) .\r\nو بسيارى كتابهاى ديگر .\r\nوارثان وى تأليفات نامبرده را به همراه كتابهاى ديگر او ، كه بيشتر آنها دستخط خودش بود ، بردند ، آنان نسبت به اهميت و نگهدارى آثار علّامه آگاهى نداشتند زيرا كتابها را به بازار كتاب در شهر نجف بردند و به حراج گذاشتند . اين حادثه در ماه شوّال سال 333 ( ه . ق ) روى داد . زمانى كه از وضعيّت اين كتابها اطّلاع يافتيم ، بسيار اندوهگين شديم چون مىدانستيم هرگاه سارقان آثار ادبى ، كه در اين شهر بسيارند ، به آن كتابها دسترسى پيدا كنند ، عاقبت آنها به كجا مىانجامد و اين آخرين اطلاع ما از آن كتابها بود ، و بقيه به عهدهء تاريخ است .\r\nعلّامه شيخ محمد رضا شبيبى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nمقدّمه\r\nكوفه داراى تاريخ باشكوهى است اين شهر آثار ادبى و علمى ارزشمندى براى ما به يادگار گذاشته كه در طول تاريخ به دست فراموشى سپرده نمىشود ، كوفه در آغاز نهضت بزرگ اسلامى به صورت شهر درآمد . در زمانى كه اسلام با نيروى ايمان ، حركت خويش را آغاز كرد تا مكتب هدايت‌بخش خود را در تمام جهان بگستراند و سران كفر و سردمداران شرك را پايمال كند و هنگامى كه به مملكت بزرگ ايران يورش برد ، سپاه اسلام در جست‌وجوى يك مقرّ فرماندهى كل بود كه داراى امكانات رفاهى و بهداشتى كافى باشد . در اين‌جا ، سرزمين كوفه ، لشكر اسلام را با آغوش باز پذيرفت و با آسمان درخشان ، آب گوارا و نسيم روحبخش خود ، كه آميزه‌اى از نسيم مرطوب باغهاى شاداب حومهء آن و بادهاى خشك صحرا بود ، به روى آنان لبخند زد و شهر كوفه به كوفة الجند شهرت يافت . . . اين ، آغاز پيدايش تاريخى كوفه بود .\r\nمسجد بزرگ كوفه ، قلب تپندهء اين شهر يا مركز جذب سپاه عرب به شمار مىرفت كه پيرامون آن را اين سپاه پيروز و پرافتخار با قدرت و ايمان احاطه كرده بود ؛ سپاهى كه در قبايل عرب تجسم مىيافت . هر قبيله‌اى در اين مسجد در پى آن بود كه بر افتخارات خويش بيفزايد و با برگزيدن يكى از چهار سوى مسجد اعظم ، آن را مزيّتى براى عزّت و سرورى خويش قرار دهد و بدين ترتيب ، كوفه به صورت كوفهء قبايل نيز درآمد و به چهار بخش مشهور تقسيم شد و هر بخشى كه در يك ضلع مسجد قرار داشت ، به قبيله‌اى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاختصاص يافت . قبايلى كه ضلع شرقى مسجد ، كه با فضيلت‌ترين ضلعها بود ، به آنها اختصاص مىيافت . سعادتمندترين قبيله‌ها به شمار مىرفتند و آنها قبايل يمن بودند .\r\nسپس كوفه به هفت محلّه تقسيم شد و مراحل آبادانى در اين شهر بنا به حكم - ضرورت پيشرفت - از چادرها و خيمه‌ها آغاز شد و به خانه‌هايى رسيد كه با خشتهاى خام ساخته مىشد . سپس به تدريج ، خيابانها و كوچه‌ها ايجاد و خانه‌ها و قصرهايى با آجر بنا نهاده شد . و اين داستان جالبى است كه مورّخ را به بحث و بررسى تشويق مىكند .\r\nزمانى كه كوفه پس از طى اين مراحل شهر شد و به صورت مركز تصميم‌گيرى سياسى اسلام و پايتخت حكومت درآمد ، و به علّت مركز بودن ، روزگار پرفراز و نشيبى را ، كه همان دورانهاى حكومت اسلامى است ، پشت‌سر گذاشت و جنگها و حوادث غمبار و حيرت‌انگيزى را به خود ديد . همهء اينها موجب شد كه كوفه در عصر كنونى و در هر عصرى از موقعيت ارزشمند تاريخى برخوردار شود ، موقعيتى كه با تاريخ تحوّلات اسلام در بهترين دورانها و حساسترين شرايط آن ارتباط دارد و توجّه پژوهشگران و محقّقان را به خود جلب كرده است .\r\nكوفه تنها به مركزيت سياسىاش اكتفا نكرد ، بلكه مركزيت علمى و ادبى بىنظيرى را در ميان كشورهاى اسلامى به خود اختصاص داد ، بجز بصره كه در آن روزگار ، از اين لحاظ با كوفه رقابت مىكرد . در بسيارى از موارد به بروز اختلاف اين دو شهر در حال نزاع و كشمكش با يكديگر بودند و اين گروه‌گرايى در نظريّات علمى و بحثهاى ادبى منجر مىشد ؛ و هنوز هم مىشنويم : كوفيان گويند . . . و بصريان گويند . . . بنابراين ، كوفهء آن روز ، كوفهء دانش و ادب يا مركز فرهنگ جامع اسلامى نيز بود و اين مركز با آثار علمى و ادبى خود و نيز پرورش دانشمندان ، اديبان و شاعران كه از مفاخر تاريخ اسلام در مهمترين دورانهاى انقلاب فرهنگى آن به شمار مىروند ، بر ارزش تاريخى كوفه افزوده است .\r\nهر يك از ما ، مطالبى دربارهء اهميت تاريخى كوفه از جهاتى كه گفته شد مىدانيم ، و با مطالعه اين كتاب ، كه در برابر ماست ، به اهميت آن از جهات ديگرى پى مىبريم لكن تا كنون كتابى سراغ نداريم كه زواياى مختلف تاريخ كوفه در آن ذكر شده باشد تا مشوّق پژوهشگران و مورّخان باشد . تاريخ اسلامى در دورانهاى گذشته ( كه كوفه مركز حركت\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nسياسى ، علمى ، ادبى و تجارى اسلام بوده است ) تنها تصوير كلّى و آشفته‌اى را از كوفه به ما مىنماياند كه به نظم و هماهنگى نيازمند است و هنوز بسيارى از زواياى تاريخى آن ژرف‌نگرى و پژوهش درازمدّت در منابع مختلف تاريخى و نيز به مطالب پراكنده‌اى كه در فرهنگنامه‌ها و كتابهاى حديث ، ادبيات ، رجال و بلدان ، ذكر شده و قابل شمارش نيست ، نياز دارد و مردم به كتابى نياز دارند كه اشتياق شديد آنان را به تاريخ اين شهر كهن فرو نشاند . روشن نيست كه چرا مورخان از اين نكتهء جالب توجه ، غفلت ورزيده‌اند .\r\nدربارهء برخى از كتابهاى قديمى ، كه روزگار آنها را به دست فراموشى سپرده و از پژوهشگران دريغ داشته ، مطالبى شنيده و خوانده‌ايم ولى اكنون هيچ‌گونه اثر و نشانه‌اى از آنها باقى نمانده است ، از جمله :\r\n1 - تاريخ كوفه نوشته ابى حسين محمّد بن جعفر معروف به ابن نجار كوفى . وى در سال 1402 ( ه . ق ) درگذشت . اين مطالب در كشف الظنون ذكر شده است .\r\n2 - تاريخ كوفه ، تأليف ابن مجاهد معروف ، كه اين مطلب نيز در كشف الظنون ذكر شده است .\r\n3 - كتاب كوفه و آثار و فضيلت آن ، نوشتهء نجاشى ، صاحب كتاب رجال مشهور ( نام اين كتاب در شرح حال وى گفته شده است ) .\r\n4 - كتابى در مزار و فضيلت كوفه و مسجدهاى آن ، تأليف جعفر بن حسن بن شهريار كه در سال 340 ( ه . ق ) درگذشته است . ( نام اين كتاب را نيز نجاشى در رجالش ذكر كرده است ) .\r\nهنگامى كه مستشرق مشهور فرانسوى ، لوئى ماسينيون سخنرانى خود را دربارهء كوفه در دانشگاه مصر ايراد كرد ، توجّه همه را به اين موضوع تاريخى مهم معطوف كرد ، و تأثير مطلوبى بر روشنفكران بر جاى نهاد كه بيانگر اشتياق مردم به شناخت تاريخ كوفه ، اين شهر باستانى است . ولى اين هيچ دردى را دوا نمىكند زيرا يك سخنرانى از سوى هر كس ايراد شده باشد نمىتواند بيانگر تاريخ اين شهر بزرگ و باشكوه باشد ؛ شهرى كه در طول چندين قرن ، شاهد بروز جنگها و حركتهاى سياسى ، ادبى و علمى بوده تا اين كه يكباره به خاموشى گراييده است . ما هنوز نيازمند كتابى قديمى هستيم تا بتوانيم همچون يك سند تاريخى بدان اعتماد و استدلال كنيم . اكنون اين پرسش مطرح است كه با چه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nچيزى اين نياز را بر طرف كنيم ؟ كجاست كتابى كه اشتياق شيفتگان آثار قديمى را فرو نشاند ؟\r\nگمان مىكنم خوانندهء كتاب براى رهايى از اين سرگردانى پيشنهاد مىكند مطالب مربوط به كوفه ، كه لابه‌لاى كتابهاى مختلف پراكنده است ، گردآورى و كتابى جامع و هماهنگ و منسجم تأليف شود ، به شرط آن‌كه نظر مؤلّف با ديدگاههاى علماى گذشته در نياميزد ، و بيش از ذكر ديدگاهها و نظم بخشيدن به آن ، اعمال نشود . بدين ترتيب ، كتابى آماده مىشود كه گفتارها و ديدگاههايش قديمى - آن‌گونه كه مورد نظر ماست - و گردآورىاش جديد است . از اين‌رو پژوهشگر به كمك اين كتاب و نيز آگاهى از حفاريهاى جديد تاريخى مىتواند به حقايق دست يابد و هدفى را كه محققان به خاطر آن به كتابهاى قديمى اهميت مىدهند ، تحقق بخشد .\r\nلكن آيا پيشنهاد كننده گمان مىكند پاسخ مثبت دادن به اين پيشنهاد آسان است ؟ در حالى كه مىدانيم اين كار به تلاش بسيار و بررسى طولانى كتابهاى بىشمار و به رعايت امانت در نقل مطالب و دقت و نكته‌سنجى نيازمند است .\r\nاز حسن اتفاق با توفيق پژوهشگران ، به اين پيشنهاد ، قبل از طرح آن پاسخ مثبت داده مىشود و در اين راستا علّامه استاد سيد محمد صادق آل بحر العلوم كتابى را ، كه پيش روى ما و از تأليفات فاضل مرحوم سيد حسين براقى است ، منتشر مىكند . اين مؤلّف مشهور به سبب توجه و عنايت خاص به بسيارى از مطالب تاريخى - كه هيچ يك از نويسندگان بدان نپرداخته‌اند - بارها مورد تشكر و قدردانى قرار گرفته است . هنوز كتابهاى خطى او در كتابخانه‌هاى نجف ، مأخذى سودمند براى تاريخ نجف به شمار مىرود و علماى نجف بدان استناد مىكنند . از جملهء تأليفات گرانقدر و ابتكارى او همين كتاب ( تاريخ كوفه ) است ، كه پژوهشگران بدين‌گونه كتابها نياز دارند ، و تعدادى از تأليفات قديمى او ، كه نام آنها را شنيده ولى تاكنون درباره آنها اطلاعى به دست نياورده‌ايم ، مفقود شده‌اند ، در واقع ، مؤلّف اين كتاب ، نظر پيشنهاد كننده را به كار گرفته و گفتار علماى گذشته و احاديث و سنن را چنان كه بوده‌اند ، گردآورى كرده است تا خواننده را در مورد تاريخ كوفه از مطالبى آگاه كند كه در كتابهاى ديگر نمىتواند از آنها اطّلاع يابد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاز آنجا كه كتاب اصلى براى بررسى كامل تاريخ كوفه كافى نبود ، دوست ما استاد سيد محمد صادق آل بحر العلوم به تصحيح آن پرداخت و مطالب مهمّى بدان افزود كه سزاوار قدردانى است و آن را به گونه‌اى اصلاح كرد كه بر زيبايى و ارزش تاريخى آن افزود و در حقيقت به كتابى مشترك ميان آن دو تبديل شد . لكن وى به سبب اعتراف به فضيلت مؤلّف پيشين و پديد آوردن موضوعى جديد توسط او كه پايه‌گذار اصلى اين كتاب به شمار مىآيد ، اين كتاب را به مؤلف اصلى آن نسبت داد و هدف از تأليف آن را به خوبى بيان كرد و بررسيها و اضافات خود را غالبا در ميان يا آخر كتاب جاى داد . خواننده در خواهد يافت كه سبك اين كتاب ، چنان تغيير كرده كه با سبك يك مؤلّف در عصر سيّد براقى تفاوت دارد . اين موضوع ، زمانى مشخص مىشود كه بخشى از مطالب چاپ شدهء اين كتاب و نيز بخشى از مقالاتى كه سالهاى متمادى پس از براقى نوشته شده‌اند ، مطالعه شود .\r\nمن قادر نيستم از تلاش و كوشش و تحقيق و پژوهشهاى دوست دانشورم پيرامون مطالبى كه هيچ محققى جز او بدان نپرداخته است ، تمجيد و ستايش كنم . گرچه برخى از داوريهاى تاريخى و ديدگاههاى خاص او از قلم افتاده كه ضرورت بحث آن را ايجاب مىكرده است ، و گرنه وى نظر پيشنهاد كننده را رعايت و سخنان علماى گذشته و ديدگاههاى متأخران را به همان صورتى كه هست ، نقل كرده ، و ارزشمندترين مجموعهء كم‌نظير در اين موضوع را به ما ارزانى داشته است .\r\nاز موضوعاتى كه تنها در اين كتاب مورد بحث قرار داده ، با وجود اين‌كه هيچ‌گونه مأخذى در دست نداشته است ، فرهنگ اسامى كوفه ، روستاها ، محله‌ها و بخشهاى وابسته ، از قبيل بقعه‌ها ، خانه‌ها ، و قصرها و . . . و نيز فرهنگ رؤسا ، قضات ، حكمرانان و تاريخ رويدادها و آشوبها و مطالب بسيار ديگر است .\r\nاميدوارم مؤلّف به هدف مورد نظر خود دست يافته باشد .\r\nعلّامه استاد شيخ محمد رضا مظفّر رئيس دانشكدهء فقه در نجف اشرف\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nتقريظ و تاريخ چاپ كتاب\r\nتاريخ كوفه ، بوستان علم و معرفتى است كه انسان را به تحسين و تمجيد وا مىدارد و داراى معانى نابى است كه با الفاظ نيكويى آراسته شده است اى جوياى تاريخ از اين بوستان هر آنچه مىخواهى ، برگير براقى در گردآورى آن بسيار شيفته و مشتاق بود صادق به تكميل آن همت گماشت كه همانندى براى او يافت نمىشود در دانش و فضيلت پارسايى و پاكدامنى او فرزند بحر العلوم است ، شخصيتى كه سرچشمه افتخار و سربلندى است تاريخ خاتمهء آن را اين‌گونه نگاشتم : با حسن تاريخ بهى « 1 » .\r\n129 ، 1211 ، 17 ، 1357 ه . ق\r\n\r\n\r\n","description":"","footnote":"\r\n( 1 ) -\r\n تاريخ ( كوفان ) به * رياض فضل تزدهى \r\n من كل معنى رائق * يزينه لفظ شهى \r\n يا طالب التاريخ خذ * من روضة ما تشتهي \r\n كان ( البراقى ) بجم * عه قرين الوله \r\n أكمله ( صادق ) من * ليس له من شبه \r\n فى علمه و فضله * و برده المنزه \r\n هو ابن ( بحر العلم ) من * له الفخار ينتهى \r\n مذانتهى ارخته : * ( يا حسن تاريخ بهى ) \r\n","page_name":" 29 ","page_number":29},
  {"content":"\r\n\r\nخانهء امير المؤمنين عليه السّلام جايگاه امير المؤمنين عليه السّلام در مسجد كوفه و محل شهادت آن حضرت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\n[ مقدمه مؤلف 
  ]\r\nبسم اللّه الرحمن الرحيم\r\nحمد و ستايش ، مخصوص پروردگار جهانيان كه آفرينندهء همهء مخلوقات و آسمانها و زمين است . او را مىستايم و از او يارى مىجويم و بر پيامبر و امين او حضرت محمّد ( ص ) سرور رسولان و بر اهل بيت پاك و مطهّر او ، سروران اوّلين و آخرين ، درود مىفرستم كه به سبب ولايت و محبّت آنها دين به كمال مىرسد و ما از مؤمنان به شمار مىرويم .\r\nاما بعد ، اين بندهء نيازمند به رحمت پروردگار بىنياز حسين بن احمد حسنى ، مشهور به سيد حسون براقى نجفى ( خداوند با لطف خفى خود با او رفتار كناد ) مىگويد : هنگامى كه از تأليف كتاب البقعه البهيّه فيما ورد فى مبدأ الكوفة الزّكيه فراغت يافتم و در اين كتاب ، مطالبى دربارهء فضيلت مسجد كوفه و مسجد سهيل و نيز آنچه دربارهء اين دو مسجد و اعمال آنها ، حدود كوفه و بناى آن ، وارد شدن قبيله‌ها به آن‌جا و ويرانى آن نقل شده آوردم ، علاقه‌مند بودم ؛ براى كسى كه مىخواهد تاريخ كوفه را به دقّت بررسى كند ، رسالهء مختصر و سودمندى بنويسم ، و اين نكته را ، كه كوفه ، به ويژه مسجد آن ، قديمى و باستانى است ، بيان كنم .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nفضيلت مسجد كوفه\r\nطبق اخبارى كه در كتابهاى سيره و تاريخ نقل شده ، مسجد كوفه از همهء مساجد به جز مسجد الحرام قديمىتر است . روايت شده كه مسجد كوفه قبل از خلقت حضرت آدم ( ع ) عبادتگاه و مكان مباركى بوده كه خدا به آن بركت داده و نيز عبادت حضرت آدم و پيامبران ( ع ) و اوليا و صديقان بوده است . مسافر بايد نمازش را شكسته بخواند ، مگر در چهار موضع كه يكى از اين مواضع ، مسجد كوفه است ؛ مسافر مخيّر است كه در آن نمازش را تمام و يا شكسته بخواند و اين يكى از فضيلتهاى مسجد كوفه به شمار مىآيد .\r\nدربارهء فضيلت مسجد كوفه ، روايتهاى بسيارى وارد شده و تمام فقهاى ما از زمان ائمّه ( ع ) تاكنون فضيلت ، شرافت و اجر عبادت را در آن مسجد در كتابهاى خود يادآور شده‌اند ؛ و نيز سيره‌نويسان و مورّخان شيعه و سنّى دربارهء مسجد كوفه و فضيلت آن بر ديگر مساجد به جز مسجد الحرام و مسجد النّبى ( ع ) به تفصيل سخن گفته‌اند .\r\nمجلسى در بحار الأنوار ج 22 ، با حذف سلسلهء سند از حبهء عرنى و ميثم كنانى روايت كرده كه : مردى خدمت حضرت على ( ع ) آمد و گفت : اى امير مؤمنان ، من توشه‌اى فراهم آورده ، وسايل سفر خريدارى كرده و كارهاى ضرورىام را انجام داده‌ام و مىخواهم به سوى بيت المقدس حركت كنم . حضرت فرمود : وسايل سفرت را به فروش ، توشه‌ات را مصرف كن و به مسجد كوفه ، برو ، كه يكى از چهار مسجد بافضيلت است و اقامهء دو ركعت نماز در آن برابر با ركعتهاى بسيارى در مساجد ديگر است و خير و بركت آن تا دوازده ميل « 1 » اطراف مسجد گسترده است و از وسعت بناى نخستين آن هزار ذراع كم شده است از گوشهء مسجد از تنور آتش آب جوشيد « 2 » ، كنار ركن پنجم حضرت\r\n\r\n\r\n","description":"","footnote":"\r\n( 1 ) - ميل معادل 3 / 1 فرسخ يا 2 كيلومتر و نزد متأخّران معادل 4000 ذراع است . ( فرهنگ نفيسى و معين ) - م .\r\n( 2 ) - اين واقعه در زمان حضرت نوح ( ع ) و هنگام نزول عذاب الهى روى داد و در سورهء هود / 40 ذكر شده است . - م .\r\n","page_name":" 32 ","page_number":32},
  {"content":"\r\n\r\nابراهيم ( ع ) خليل نماز گزارد و هزار پيامبر ( ص ) و هزار وصى نيز در آن مسجد نماز خواندند ؛ در مسجد كوفه عصاى حضرت موسى ( ع ) . انگشتر حضرت سليمان ( ع ) و بوته كدو قرار دارد و در وسط آن ، باغى از باغهاى بهشت است كه سه چشمه در آن مىدرخشند : چشمهء آب ، چشمهء روغن و چشمهء شير . اين باغ از گياهانى به وجود آمده است كه پليدى را مىزدايد و مؤمنان را پاكيزه مىكند . از اين مسجد ، راهى است كه به كوه اهواز منتهى مىشود . در مسجد كوفه حضرت نوح ( ع ) نماز گزارد و يغوث و يعوق به هلاكت رسيدند و روز قيامت ، هفتاد هزار نفر بدون حسابرسى و عذاب از آن‌جا محشور مىشوند ، سمت راست آن ذكر و دعا ، و سمت چپ آن مكر و نيرنگ است « 1 » ، و اگر مردم بدانند كه چه فضيلتى در اين مسجد است ، بدان روى مىآورند .\r\nمجلسى با ذكر سند از حماد بن زيد حارثى روايت كرده كه گفت : نزد جعفر بن محمد ( ع ) بودم و كوفيان در آن خانه ازدحام كرده بودند . مردى از آن ميان پرسيد : اى فرزند رسول خدا ! من از مسجد فاصلهء زيادى دارم و نمىتوانم در آن نماز بخوانم . فرزند پيامبر فرمودند : به آن‌جا برو ، اگر مردم بدانند كه مسجد كوفه چه فضيلتى دارد حتّى با كشيدن خود بر روى زمين به آن‌جا مىروند . مرد گفت : من به كارى اشتغال دارم . امام صادق ( ع ) فرمود : به آن‌جا برو و تا حدّ امكان آن را ترك مكن و سمت راست مسجد را كه پس از ابواب كندة قرار دارد و مقام ابراهيم ( ع ) است ، زيارت كن و كنار ركن پنجم مقام جبرئيل است . به خدا سوگند ، اگر مردم آنچه را من درباره مسجد كوفه مىدانم ، مىدانستند ، در آن‌جا ازدحام مىكردند .\r\nدر كتاب محاسن برقى و بحار الأنوار به صورت مسند از هارون بن خارجه روايت شده كه گفت : حضرت امام صادق ( ع ) فرمودند : آيا فاصلهء تو تا مسجد كوفه ، يك ميل هست ؟ گفتم : خير . فرمودند : آيا همهء نمازها را در آن‌جا مىخوانى ؟ گفتم : خير ، فرمود :\r\nآگاه باش ، اگر من در جوار مسجد كوفه بودم ، آرزو مىكردم تا تمام نمازهايم را در آن مسجد بخوانم . آيا فضيلت اين مكان را مىدانى كه تمام پيامبران و بندگان صالح خدا در\r\n\r\n\r\n","description":"","footnote":"\r\n( 1 ) در اقرب الموارد ، ج 2 ، ذيل واژهء مكر آمده كه مراد از اين قسمت روايت اين است كه در سمت چپ كوفه بازار قرار گرفته كه در آن فريب و نيرنگ فراوان است . - م .\r\n","page_name":" 33 ","page_number":33},
  {"content":"\r\n\r\nآن نماز خوانده‌اند ؟ حتى پيامبر اكرم ( ص ) در شب معراج ، زمانى كه به آسمان رفت ، جبرئيل به او گفت : اى محمد ( ص ) ! آيا مىدانى كجا هستى ؟ اكنون در برابر مسجد كوفه قرار دارى . پيامبر فرمود : از خداوند بخواه تا در اين مسجد دو ركعت نماز بخوانم . سپس پيامبر در مسجد فرود آمد و نماز گزارد . سمت جلو و سمت راست و چپ و مركز و عقب مسجد كوفه ، باغى از باغهاى بهشت است ، و اقامهء نماز واجب در آن ، معادل هزار ركعت و به جا آوردن نماز نافله برابر پانصد ركعت است .\r\nدر كتاب امالى با ذكر سند از هارون بن خارجه ، امام صادق ( ع ) مانند آنچه پيش از اين گذشت ، نقل شده و در پايان افزوده شده است : نشستن در مسجد كوفه حتّى بدون اقامهء نماز و خواندن دعا عبادت است و اگر مردم ، فضيلت آن را بدانند ، حتى با كشيدن خود بر روى زمين به آن‌جا مىروند .\r\nدر كتاب امالى و بحار الأنوار به صورت مسند از محمّد بن حسن از هارون بن خارجه روايت شده كه گفت : امام صادق ( ع ) به من فرمودند : فاصلهء ميان منزل تو تا مسجد كوفه چقدر است ؟ من فاصله را به ايشان عرض كردم ، فرمودند : هر ملك مقرّب و پيامبر مرسل و بندهء پرهيزكارى كه وارد شهر كوفه شده ، در مسجد كوفه نماز خوانده است ، و پيامبر اكرم ( ص ) در شب معراج از آن مسجد عبور كرد و جبرئيل براى نماز خواندن پيامبر ( ص ) در آن مسجد از خداوند اجازه خواست و پيامبر ( ص ) دو ركعت نماز گزارد .\r\nاقامهء نماز واجب در مسجد كوفه معادل هزار ركعت و به جا آوردن نماز مستحبى برابر پانصد ركعت است و نشستن در آن بدون تلاوت قرآن ، عبادت است ، حتى اگر مجبور شدى خود را بر روى زمين بكشى به آن‌جا برو .\r\nدر تفسير عياشى و بحار الأنوار از هارون بن خارجه روايت شده كه امام صادق ( ع ) فرمود : اى هارون ! فاصلهء ميان منزل تو و مسجد با شكوه كوفه چقدر است ؟ گفتم :\r\nنزديك است ، فرمود : آيا يك ميل هست ؟ گفتم ، نزديكتر است ، فرمود : تمام نمازهايت را آن‌جا مىخوانى ؟ گفتم : به خدا ، جانم به فدايت ! چه بسا به كارى اشتغال دارم . حضرت فرمود : اگر من نزديك مسجد كوفه بودم ، همهء نمازهايم را در آن به جا مىآوردم ، و با حركت دست مباركش افزود : هر ملك مقرب و پيامبر مرسل و بندهء پرهيزگارى ، كه وارد\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nشهر كوفه شده ، در مسجد كوفه نماز گزارده است . در شب معراج ، جبرئيل گفت : اى محمد ! اين مسجد كوفه است . حضرت فرمود : از خدا بخواه تا اجازه دهد دو ركعت نماز در آن بخوانم . سپس امام صادق ( ع ) فرمود : آيا نمىدانى كه در سمت راست و چپ مسجد ، باغى از باغهاى بهشت است ؟ آيا نمىدانى كه اقامهء نماز واجب در آن برابر هزار ركعت در مساجد ديگر و به جا آوردن نماز مستحبّى ، معادل پانصد ركعت و نشستن در آن بدون تلاوت قرآن عبادت است ؟ و با حركت دادن انگشت مباركش فرمود : پس از مسجد الحرام و مسجد النبى ، مسجدى با فضيلت‌تر از مسجد كوفه وجود ندارد .\r\nدر كتاب امالى و بحار الأنوار به صورت مسند از امام صادق ( ع ) نقل شده كه فرمود :\r\nمردى در مسجد كوفه به حضور حضرت على ( ع ) رسيد و گفت : سلام بر تو اى امير مؤمنان و رحمت و بركات خدا بر تو باد ! حضرت على ( ع ) جواب سلام او را داد . مرد گفت : فدايت شوم ! مىخواهم به مسجد الاقصى بروم و به منظور عرض سلام و خداحافظى به خدمت شما رسيدم . حضرت فرمود : از اين سفر چه مىخواهى ؟ گفت :\r\nفدايت شوم ! طالب فضيلت هستم . حضرت فرمود : وسايل سفرت را به فروش و توشه‌ات را مصرف كن ، و در اين مسجد نماز بخوان زيرا اقامهء نماز واجب در مسجد كوفه ، معادل يك حج و به جا آوردن نماز مستحبى ، برابر يك عمرهء مقبوله است و بركات آن تا دوازه ميل اطراف مسجد گسترده است . سمت راست مسجد بركت و سمت چپ آن مكر و نيرنگ است ، در وسط مسجد چشمه‌اى از روغن و چشمه‌اى از شير و چشمه‌اى از آب وجود دارد كه نوشيدنى مؤمنان است ، و نيز چشمه‌اى از آب براى طهارت مؤمنان در آن قرار دارد . از مسجد كوفه كشتى نوح حركت كرد و بتهاى نسر و يغوث و يعوق در آن بودند ؛ هفتاد پيامبر هفتاد وصى در مسجد كوفه نماز گزاردند كه من يكى از آنان هستم و دست مباركش را بر سينه گذاشت و فرمود : هر شخص گرفتارى كه در مسجد كوفه از خدا چيزى بخواهد ، خداوند حاجت او را روا مىكند و اندوه او را از بين مىبرد .\r\nدر كتاب امالى و بحار الأنوار با ذكر سند از اسحاق بن يزدان روايت شده كه گفت :\r\nمردى خدمت امام صادق ( ع ) رسيد و گفت : من از همه چيز حتّى طلا و نقره‌ام چشم‌پوشى كردم ، دارايى خود را فروختم و تصميم گرفتم به مكّه بروم ، فرمود : اين كار را\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nنكن زيرا اهالى مكه آشكارا به خدا كفر مىورزند . مرد گفت : پس به حرم رسول خدا ( ص ) مدينه مىروم . - فرمود : آنها از اهالى مكه بدترند . گفت : كجا بروم ؟ فرمود : به عراق و شهر كوفه برو زيرا بركت آن تا فاصله دوازده ميل امتداد دارد و . . . و كنار آن قبرى است كه هر گرفتار و اندوهناكى به آن‌جا برود ، خداوند گرفتارى و اندوه او را بر طرف مىكند .\r\nدر فرحة الغرى و بحار الأنوار با ذكر سند طولانى به نقل از ابن بطائنى از صفوان از ابى اسامه و او از حضرت امام صادق ( ع ) روايت شده كه گفت : از آن حضرت شنيدم كه فرمود كوفه ، باغى از باغهاى بهشت است . قبر حضرت نوح و حضرت ابراهيم و سيصد و هفتاد پيامبر و ششصد وصى و مرقد سيد اوصيا حضرت على ( ع ) در آن است .\r\nدر تفسير عياشى و بحار الأنوار از مردى روايت شده كه گفت : از امام صادق ( ع ) در بارهء مساجد با فضيلت سؤال كردم ، فرمود : مسجد الحرام و مسجد النبى ( ع ) گفتم : فدايت شوم ! آيا مسجد الأقصى هم جزو اين مساجد است ؟ فرمود اين مسجد در آسمان است كه رسول خدا ( ص ) به آن‌جا سفر كرد . گفتم مردم مىگويند بيت المقدس است . فرمود :\r\nمسجد كوفه از آن با فضيلت‌تر است .\r\nدر امالى و بحار الأنوار به صورت مسند از ابو حمزه ثمالى روايت شده كه گفت : امام زين العابدين ( ع ) فقط به قصد زيارت از مدينه به مسجد كوفه آمد و دو ركعت نماز گزارد .\r\nسپس بر مركب خود سوار شده ، به راهش ادامه داد .\r\nدر بحار الأنوار با ذكر سند از ابو حمزه ثمالى نقل شده كه گفت : روزى در مسجد كنار ركن هفتم نشسته بودم . ناگهان مردى را ديدم كه از طرف باب كنده داخل شد . او از همه مردم زيباتر ، خوشبوتر و جامه‌اش پاكيزه‌تر بود . داراى جبّه و دستارى نبود اما پيراهن و ردايى بر تن و عمامه‌اى بر سر داشت و يك جفت كفش عربى نيز پوشيده بود ؛ كفشهايش را درآورد و كنار ركن هفتم ايستاد ، دو دست خود را تا برابر گوشهايش بالا برد و با تكبير آنها را پايين آورد . با مشاهدهء اين حالات تمام موهاى بدنم راست شد ، چهار ركعت نماز خواند و ركوع و سجودش را به نيكوترين وجه به جا آورد و فرمود : پروردگارا ! اگر عصيان ورزيدم اطاعت نيز كردم . . . تا آن‌جا كه فرمود : اى كريم ، سپس به سجده افتاد ،\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nپس از مدّتى از سجده برخاست ، ناگهان به ذهنم خطور كرد كه او مولايم امام زين العابدين على بن حسين ( ع ) است ، بر روى دستهاى مباركش افتادم تا آنها را ببوسم ، دستش را عقب كشيد و مرا به سكوت فرا خواند . گفتم : اى سرور من ! مرا مىشناسيد كه دوستدار شما هستم ، به چه سبب به اين جا آمديد ؟ فرمود : به همان سبب كه ديدى .\r\nدر كتاب امالى و بحار الأنوار به صورت مسند از ابو حمزه ثمالى روايت شده كه گفت :\r\nبه مسجد كوفه وارد شدم ، ناگهان با مردى روبرو شدم كه كنار ركن هفتم ايستاده ، نماز مىخواند و ركوع و سجودش را به بهترين وجه به جا مىآورد . جلو رفتم تا او را ببينم ولى او به سجده رفت و شنيدم كه در سجده دعا مىخواند تا اين‌كه نمازش را تمام كرد و از باب كنده خارج شد . به دنبال او رفتم تا به محل كلبتين وارد شده در آن‌جا به مرد سياهى رسيد و به او دستورى داد كه متوجّه نشدم ، به آن مرد گفتم : او كيست ؟ گفت : حضرت على بن حسين ( ع ) است . به امام ( ع ) گفتم : فدايت شوم به چه علت به اين محل آمديد ؟\r\nفرمود : به همان علت كه ديدى .\r\nدر كتاب امالى و بحار الأنوار با ذكر سند از ابن نباته روايت شده كه گفت : روزى در مسجد كوفه نزد امير المؤمنين ( ع ) بوديم ، فرمود : اى اهل كوفه ، خداوند متعال چيزى را به شما عطا كرده كه تاكنون به هيچ‌كس نداده است و عبادتگاه شما را بر ساير عبادتگاهها برترى داده ، و آن خانهء حضرت آدم ، نوح ، ادريس و عبادتگاه ابراهيم خليل مصلاى برادرم خضر است . مسجد شما يكى از چهار مسجد بافضيلت است كه خداوند آن را براى اهلش برگزيده است . گويا روز قيامت اين مسجد دو لباس سفيد شبيه شخص محرم پوشيده و براى اهلش و كسى كه در آن نماز گزارده است ، شفاعت مىكند و شفاعتش ردّ نمىشود . روزى فرا مىرسد كه حجر الاسود در مسجد كوفه نصب مىشود و آن‌جا عبادتگاه و مصلاى فرزندم مهدى ( عج ) و همهء مؤمنان خواهد شد و هيچ مؤمنى بر روى زمين باقى نمىماند مگر اين‌كه در مسجد كوفه نماز خوانده ، يا در آرزوى آن است . آن مسجد را ترك نكنيد و با اقامه نماز در آن به خداوند متعال تقرّب جوييد و به منظور برآورده شدن حاجتهاى خود تضرّع كنيد . اگر مردم بدانند اين مسجد داراى چه بركاتى است ، از نقاط مختلف دنيا حتّى با كشيدن خود بر روى يخ و برف به سويش مىروند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدر كتاب بحار الأنوار با ذكر سند از عبد اللّه بن وليد روايت شده كه گفت : در زمان حكومت مروان به حضور امام حسين ( ع ) رسيديم ، فرمود : اهل كجا هستيد ؟ گفتيم : اهل كوفه ، فرمود : مردم كوفه به ويژه اين گروه ، ما را از مردم شهرهاى ديگر بيشتر دوست دارند . خداوند ، شما را به امرى ( ولايت ) هدايت كرد كه مردم از آن بىخبرند ، شما ما را دوست داشتيد ولى مردم با ما دشمنى كردند . شما از ما پيروى كرديد ولى مردم با ما مخالفت كردند ، شما ما را تصديق كرديد ، امّا مردم ما را تكذيب كردند . خداوند ، شما را به‌طورى كه ما زندگى مىكنيم ، زنده بدارد و به مرگ ما بميراند ، گواهى مىدهم كه پدرم مىگفت : ميان هر يك از شما با سرور و خوشحالى ، مرگ فاصله است و با دست به طرف گلويش اشاره كرد ، خداوند متعال در قرآن فرمود :  وَ لَقَدْ أَرْسَلْنا رُسُلًا مِنْ قَبْلِكَ وَ جَعَلْنا لَهُمْ أَزْواجاً وَ ذُرِّيَّةً  « 1 » ، و ما ذريّهء رسول خدا ( ص ) هستيم .\r\nدر كتابهاى ثواب الأعمال و بحار الأنوار از مفضّل از امام صادق ( ع ) روايت شده كه فرمود : به جا آوردن يك نماز در مسجد كوفه ، برابر با هزار نماز در ساير مساجد است .\r\nدر ثواب الأعمال و بحار الأنوار با ذكر سند از ابى بصير نقل شده كه گفت : از امام صادق ( ع ) شنيدم كه فرمود : مسجد كوفه چه مسجد خوبى است ! هزار پيامبر و هزار وصى در آن نماز گزاردند . آن‌جا از تنور آتش ، آب جوشيد و كشتى نوح به حركت درآمد .\r\nسمت راست آن ، بهشت الهى ، وسطش باغى از باغهاى بهشت و سمت چپ آن ، مكر و نيرنگ است . به ابى بصير گفتم : منظور امام از مكر چيست ؟ گفت : منظورش منازل شيطان است .\r\nدر ثواب الأعمال و بحار الأنوار به صورت مسند از محمّد بن سنان روايت شده كه گفت : از حضرت رضا ( ع ) شنيدم : كه فرمود اقامهء يك نماز فرادا در مسجد كوفه از هفتاد نماز با جماعت در ساير مساجد با فضيلت‌تر است .\r\nدر كتاب بحار الأنوار با ذكر سند از ابو حمزهء ثمالى از امام محمد باقر ( ع ) نقل شده كه فرمود : اقامهء نماز واجب در مسجد كوفه ، معادل يك حجّ مقبول و به جا آوردن نماز\r\n\r\n\r\n","description":"","footnote":"\r\n( 1 ) - رعد / 38 ، و ما قبل از تو رسولانى فرستاديم و براى آنها همسران و فرزندانى قرار داديم .\r\n","page_name":" 38 ","page_number":38},
  {"content":"\r\n\r\nمستحبى ، برابر يك عمرهء مقبول است .\r\nدر كتاب كامل و بحار الأنوار به صورت مسند از اصبغ بن نباته از حضرت على ( ع ) روايت شده كه فرمود : به‌جا آوردن نماز مستحبّى در مسجد كوفه با يك عمره به همراه پيامبر ( ص ) برابر مىباشد و اقامهء نماز واجب با يك حج همراه پيامبر ( ص ) برابر است .\r\nدر اين مسجد ، هزار پيامبر و هزار وصى نماز خوانده‌اند .\r\nدر كتاب كامل و بحار الأنوار از قلانسى نقل شده كه گفت : از امام صادق ( ع ) شنيدم كه فرمود : اجر يك نماز در مسجد كوفه با هزار نماز برابر است .\r\nدر كتاب بحار الأنوار با ذكر سند از مدائنى روايت شده كه گفت : از حضرت امام صادق ( ع ) شنيدم كه فرمود : مكّه ، حرم خداست ، مدينه حرم حضرت محمد ( ص ) است و كوفه ، حرم حضرت على ( ع ) است ؛ حضرت على ( ع ) از كوفه همان اندازه حرم قرار داد كه حضرت إبراهيم ( ع ) از مكه و حضرت محمد ( ص ) از مدينه حرم قرار دادند .\r\nدر كتاب كامل و بحار الأنوار به صورت مسند از حضرت امام صادق ( ع ) روايت شده كه فرمود : مكّه ، حرم خدا و حرم رسول خدا و حرم على ( ع ) است ، نماز خواندن در آن با صد هزار ركعت برابر مىباشد و يك درهم در آن معادل يكصد هزار درهم است .\r\nمدينه ، حرم خدا و حرم رسول خدا ( ص ) و حرم على ( ع ) است ؛ نماز خواندن در مسجد مدينه با ده هزار ركعت برابر است ، و يك درهم در آن ، معادل ده هزار درهم است . كوفه ، حرم خدا و حرم رسول خدا ( ص ) و حرم على ( ع ) است . نماز خواندن در مسجد كوفه با هزار نماز برابر است .\r\nدر كتاب كامل و بحار الأنوار با ذكر سند روايت شده كه حضرت امام صادق ( ع ) فرمود : انفاق كردن يك درهم در كوفه ، معادل يكصد درهم در شهرهاى ديگر است و اقامهء دو ركعت نماز در آن با يكصد ركعت برابر است .\r\nدر روايتى ذكر شده كه بخشيدن يك درهم در آن با هزار درهم برابر است .\r\nتاكنون مطالبى را به اختصار دربارهء فضيلت مسجد كوفه بيان كرديم . در مورد فضيلت مسجد كوفه ، روايات بسيارى وارد شده كه كتابها از آنها پر است و قابل شمارش نيست .\r\nكسانى كه در پى آگاهى بيشتر در اين باره‌اند ، مىتوانند به كتابهاى فقها ، مزارات ، روايات\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو كتابهاى تاريخ مراجعه كنند ، از قبيل : اصول كافى ، كامل الزيارات ، ثواب الأعمال امالى صدوق و شيخ مفيد ، علل الشرايع و جز آنها ، كه به قدر كفايت بخشى از آنها را ذكر كرديم ، و شايد در آينده نيز بخش ديگرى از فضيلت آن را ذكر كنيم . اما آنچه دربارهء فضيلت نمازگزاران در مسجد كوفه گذشت كه در روايتى معادل يك حج و در روايتى معادل هزار حج و در روايات ديگر بيشتر يا كمتر بيان شده است . درستى آن بر اهل معرفت پوشيده نيست ، و علامه مجلسى ( ره ) در سخن خود به آن اشاره كرده است : « شايد اختلافهايى كه در اين روايات ديده مىشود ناشى از اختلاف نمازها و نمازگزاران و نيّتها و حالتهاى آنان باشد ، با وجود اين‌كه اقلّ و اكثر ، تنها از نظر مفهوم با هم منافات دارند . علامّهء مجلسى به روايات ديگرى كه مىگويد سمت راست مسجد كوفه خير و بركت يا باغى از باغهاى بهشت است ، نيز اشاره كرده و گفته است : اين روايات به نجف و كربلا اشاره دارد . مجلسى ( ره ) دربارهء عصاى موسى كه ذكر آن گذشت ، گفته است : آن عصا در مسجد به امانت سپرده شده بود ؛ پيامبر ( ص ) آن را برداشت و اكنون نيز در آن به امانت گذاشته شده ، هرگاه امام ( ع ) بخواهد ، آن را برمىدارد » .\r\nدر كتابهاى كافى و بحار الأنوار به صورت مسند از ابى عبيده از امام محمّد باقر ( ع ) نقل شده كه فرمود : مسجد كوفه ، باغى از باغهاى بهشت است . هزار و هفتاد پيامبر در آن نماز گزاردند ، سمت راست آن ، رحمت و سمت چپ آن ، كرامت است . عصاى حضرت موسى ( ع ) ، درخت كدو و انگشتر حضرت سليمان ( ع ) در آن است . در همين مسجد از تنور آتش ، آب جوشيد و كشتى نوح ( ع ) حركت كرد ، و آن صرّهء بابل و محلّ اجتماع انبياست .\r\nفاضل مجلسى گفته است : « صرّهء بابل » يعنى بهترين محلّ بابل زيرا صرّه به معناى كيسهء پول است كه جزو سودمندترين اموال به شمار مىرود .\r\nدر روايت عياشى ، سرّة بابل آمده است و در قاموس گفته شده : سرة الوادى يعنى بهترين محل آن .\r\nدر علل الشرايع از ابى سعيد خدرى روايت شده كه گفت : رسول خدا ( ص ) به من فرمود : كوفه ، مركز عرب ، نيزهء خداوند متعال و گنج ايمان است .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nابن اثير در كتاب نهاية الحديث گويد : به كوفه برو كه آن‌جا جمجمهء عرب يعنى مركز بزرگان عرب است ، زيرا جمجمه به معناى سر و برترين عضو بدن است .\r\nگفته‌اند : منظور از بزرگان عرب ، كسانى هستند كه قبايل به آنها منتسب بودند و عربها نيزه را كنايه از دور كردن و جلوگيرى مىدانند . يعنى خداوند به وسيله كوفه بلاها را از اهل آن دور مىكند . مراد از گنج ايمان ، پرورش و رشد مؤمنان واقعى و انتشار قوانين و احكام اسلام در كوفه است .\r\nدر بحار الأنوار به صورت مسند از ابا عبد اللّه ( ع ) روايت شده كه فرمود : ما شهر كوفه را از همه شهرها بيشتر دوست داريم .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nقدمت مسجد كوفه\r\nگروه بسيارى از فقها از جمله شيخ صدوق محمد بن على بن موسى بن حسين بن بابويه قمى ( ره ) كه داراى تأليفات زيادى است در اين باره سخن گفته‌اند . او اين مطلب را در كتابش ، من لا يحضره الفقيه ذكر كرده است . آخرين كسى كه دربارهء قدمت مسجد كوفه سخن گفته علّامه بزرگ سيد محمد بن سيد عبد الكريم طباطبايى ( ره ) است . اين سيّد ، جدّ علّامه سيّد محمّد مهدى مشهور به بحر العلوم ( قده ) است ، كه داراى تأليفاتى است و از آن ميان مىتوان به رساله‌اى كه در فضيلت مسجد كوفه نوشته است اشاره كرد .\r\nاو در مقدّمهء اين كتاب خلاصه‌اى از فضايل مسجد بزرگ كوفه و فضيلت اقامهء نماز در آن نوشته است .\r\nهمچنين از پيامبر اكرم ( ص ) روايت كرده كه فرمود : در شب معراج در حالى كه بر براق سوار بودم و جبرئيل مرا همراهى مىكرد از مسجد كوفه عبور كردم . جبرئيل گفت :\r\nاى محمد ، اين شهر كوفه و آن هم مسجد كوفه است . پايين برو و در اين محلّ نماز بخوان . حضرت فرمود : پايين رفتم و نماز خواندم و گفتم : اى جبرئيل ، اين كجاست ؟\r\nجبرئيل گفت : اى محمّد ( ص ) ، اين‌جا كوفه و مسجد آن است آگاه باش اين مسجد را بيست بار ويران و بيست بار آباد ديدم ، كه ميان آبادى و ويرانى آن 500 سال فاصله بوده است .\r\nبراقى گويد : اى خواننده به قدمت مسجد كوفه توجه كن ، در سخن جبرئيل دو احتمال وجود دارد : 1 - جبرئيل مسجد كوفه را قبل از خلقت حضرت آدم ( ع ) يعنى بيست هزار سال پيش از آدم ( ع ) ديده است ، بنابراين چنان‌كه در ابتداى كتاب گفتيم آن‌جا عبادتگاه ملائكه بوده است .\r\n2 - اين‌كه جبرئيل مسجد كوفه را از زمان خلقت حضرت آدم ( ع ) تا زمان پيامبر ما ( ص ) ديده است كه اين ديدگاه صحيح نيست ؛ چون مورخان ، سيره‌نويسان و راويان\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاتفاق نظر دارند بر اين‌كه از زمان خلقت آدم ( ع ) تا زمان پيامبر ( ص ) حدود شش هزار سال است ، و تنها درباره بيش از اين مدت ميان آنان اختلاف وجود دارد ، كه برخى آن را صد سال و برخى بيشتر يا كمتر مىدانند .\r\nسيّد بحر العلوم در رساله‌اش با استناد به حديث جبرئيل گفته است : نقل شده كه حضرت آدم ( ع ) نقشهء مسجد كوفه را طرح كرده است ؛ سپس افزوده : اين مطلب با آنچه پيشتر گفتيم كه حضرت آدم ( ع ) اين مسجد را طرح‌ريزى كرده است ، منافاتى ندارد .\r\nمشهور است كه از ابتداى خلقت حضرت آدم تا زمان پيامبر ما ( ص ) شش هزار سال يا نزديك به آن بوده است . بر اين اساس ، اگر اين مسجد در زمان حضرت آدم ( ع ) ساخته شده ، بايد جبرئيل از آن زمان تا دوران پيامبر اكرم ( ص ) دوازده مرتبه آن را ديده باشد ، زيرا اين رؤيت ، بيست و هشت بار ديگر در زمان خلافت ملائكه و جنّيان ، قبل از خلقت حضرت آدم ( ع ) حاصل شده و آبادانى مسجد كوفه در زمان ملائكه و جنيان ممكن است به وسيلهء عبادت يا بناى ظاهرى آن بوده است .\r\nبديهى است كه مسجد كوفه ، هزاران سال پيش از خلقت حضرت آدم ( ع ) وجود داشته و نيز پيش از خلقت حضرت آدم ( ع ) ، عبادتگاه ملائكه و مخلوقات خداوند بوده است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nنخستين بنيانگذار مسجد كوفه\r\nبنابر قول مشهور و منقول ، حضرت آدم ( ع ) ، نخستين كسى است كه مسجد كوفه را بنيان گذاشت و احتمال دارد كه ملائكه در گذشته آن را ساخته باشند هرچند هيچ يك از راويان اين مطلب را ذكر نكرده‌اند ولى با مضمون كلام جبرئيل كه به پيامبر ( ص ) گفت :\r\nمن مسجد كوفه را بيست بار خراب و بيست بار آباد ديدم ، مشخص مىشود كه ملائكه به امر خدا آن را ساخته‌اند و پس از آن حضرت آدم ( ع ) اين مسجد را بازسازى كرده است .\r\nبراقى گويد : روايات بسيارى در آينده ذكر مىكنيم كه ساختن مسجد كوفه توسط حضرت آدم را كه قبلا گفتيم مورد تأييد قرار مىدهند . دربارهء اينكه از بناى نخستين مسجد كوفه نيز مقدار زيادى كم شده ، روايتهاى بسيارى وارد شده است كه بخشى از آنها را متذكر مىشويم .\r\nسيد طباطبايى گويد : بناى پيشين مسجد كوفه از بناى كنونى آن بسيار بزرگتر بوده است .\r\nشيخ صدوق در كتاب من لا يحضره الفقيه و مجلسى در بحار الأنوار به صورت مسند از امام صادق ( ع ) روايت كرده كه فرمود : انتهاى مسجد كوفه ، آخر سراجين است كه حضرت آدم ( ع ) آن را ساخت ، و من كراهت دارم سواره وارد آن شوم ، از ايشان سؤال شد : چه كسى نقشهء آن را تغيير داد ؟ امام فرمود : طوفانى كه در زمان حضرت نوح ( ع ) واقع شد ، آن را تغيير داد ، سپس اصحاب كسرى و نعمان بن منذر و بعد از آن زياد بن ابى سفيان باعث تغيير آن شدند و خبرى را كه قبلا ذكر شد شيخ صدوق نقل كرده كه مردى از حضرت على ( ع ) سؤال كرد و ايشان در جواب فرمود : وسايل سفرت را به فروش ، توشه‌ات را مصرف كن و به مسجد كوفه برو - تا آن‌جا كه فرمود - و خير و بركت آن تا دوازده ميل اطراف مسجد گسترده است ؛ و از وسعت بناى نخستين آن هزار ذراع كم شده است .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدر بحارالأنوار از امام صادق ( ع ) روايت شده كه فرمود : مسجد كوفه ، يكى از چهار مسجد مسلمانان است كه اقامهء دو ركعت نماز در آن نزد من از ده ركعت در ساير مساجد محبوبتر است ، كشتى نوح در وسط آن ساخته شد و از گوشهء آن از تنور آتش ، آب جوشيد و خير و بركت آن تا دوازده ميل اطراف مسجد گسترده است و از آن دوران تا كنون دوازده هزار ذراع از وسعت مسجد كاسته شده است .\r\nدر بحار الأنوار به صورت مسند از حذيفه روايت شده كه امام ( ع ) فرمود : به خدا سوگند ، مسجد شما يكى از چهار مسجد معدود است : مسجد الحرام ، مسجد مدينه ، مسجد اقصى و اين مسجد ( مسجد كوفه ) . آگاه باشيد در گوشهء راست مسجد كه پس از باب كنده قرار دارد آب از تنور جوشيد . نزديك ستون پنجم ، در كنار صحن مسجد به سمت راست ، پس از باب كنده مصلاى حضرت ابراهيم خليل ( ع ) است . كشتى نوح در وسط اين مسجد ساخته شد و خواندن دو ركعت نماز در مسجد كوفه نزد من از ده ركعت در ساير مساجد محبوبتر مىباشد و از وسعت بناى اوليهء آن ، دوازده ذراع كاسته شده و خير و بركت آن تا دوازده ميل اطراف مسجد گسترده است .\r\nدر كافى و بحار الأنوار به صورت مسند از ابى بطائنى و او از ابى بصير روايت كرده كه گفت : از امام صادق ( ع ) شنيدم كه مىفرمود : مسجد كوفه ، نيكو مسجدى است . هزار پيامبر و هزار وصى در آن نماز خواندند ، در آن‌جا از تنور آب جوشيد ، و كشتى نوح در آن مسجد ساخته شد ، سمت راست مسجد بهشت خدا ، وسط آن باغى از باغهاى بهشت و سمت چپ آن خدعه و نيرنگ است . به ابى بصير گفتم : منظور امام از خدعه و نيرنگ چيست ؟ گفت : منظورش منازل شيطان است ، سپس افزود : امير مؤمنان ( ع ) كنار در مسجد مىايستاد و تيرش را پرتاب مىكرد ، آن تير در بازار خرمافروشان فرود مىآمد و مىفرمود : آن‌جا جزو مسجد مىباشد و از بنيان مسجد مانند چهار گوشه‌اش كاسته شده است .\r\nدر تفسير عياشى و بحار الأنوار از مفضل بن عمر روايت شده كه گفت : روزى همراه امام صادق ( ع ) نزد ابى العباس سفاح مىرفتيم ، هنگامى كه به كناسه رسيديم به سمت چپ نگريست و فرمود : اى مفضل ، در اين‌جا عمويم زيد به دار آويخته شد . سپس\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nهمراه اصحابش به راه خود ادامه داد تا به رفائين « 1 » ، كه آخر سراجين است ، رسيد . از مركب پايين آمد و به من فرمود : پايين بيا ، قبلا مسجد كوفه در اين محل قرار داشته و اولين مسجدى بوده كه حضرت آدم آن را بنا كرده است و من كراهت دارم سواره به اين مكان وارد شوم . به امام عرض كردم : چه كسى ساختمان آن را تغيير داد ؟ امام فرمود :\r\nنخست طوفانى كه در زمان حضرت نوح وزيد ، سپس ياران كسرى و نعمان بن منذر و زياد بن ابى سفيان آن را تغيير دادند ، گفتم : فدايت شوم ، آيا شهر و مسجد كوفه در زمان حضرت نوح وجود داشت ؟ فرمود : بلى اى مفضّل ، و نيز منزل نوح و قومش در روستايى در كرانهء رود فرات پس از بخش غربى كوفه قرار داشت ؛ و فرمود : نوح ، مردى نجّار بود كه خداوند او را برگزيد و به پيامبرى برانگيخت ، و نوح ، اولين كسى بود كه كشتى ساخت و آن كشتى بر روى آب روان شد . نوح نهصد و پنجاه سال در ميان قومش درنگ كرد و آنان را به راه راست دعوت كرد ، هنگامى كه از كنارش مىگذشتند ، او را مسخره مىكردند . چون نوح واكنش كافران را ديد بر آنان نفرين كرد و گفت : ربّ لا تذر على الأرض من الكافرين ديّارا ، تا ولا يلدوا إلّا فاجرا كفّارا « 2 » . خداوند به نوح وحى كرد كه اى نوح ، كشتى بزرگى بساز ، و با نظارت و وحى ما در ساختن آن شتاب كن . نوح كشتى را در مسجد كوفه به دست خود ساخت و از مسافت دور چوب مىآورد تا اين كه كار ساختن كشتى تمام شد .\r\nمفضّل گويد : در اين هنگام خورشيد به وسط آسمان رسيد و امام ( ع ) كلامش را قطع كرد و نماز ظهر و عصر را خواند و از مسجد بيرون رفت و به سمت چپ مسجد نگاه كرد و با دست به محل دار الداريين اشاره كرد كه خانهء ابن حكيم بود و امروزه رودخانهء فرات است ، و به من فرمود : اى مفضل ، بتهاى اقوام نوح ، يغوث ، يعوق و نسر در اين مكان قرار داشتند . امام رفت تا بر مركبش سوار شود به ايشان عرض كردم : فدايت شوم ! ساختن كشتى نوح چند سال طول كشيد ؟ امام فرمود : دو دوره ، گفتم : دو دوره چقدر است ؟\r\n\r\n\r\n","description":"","footnote":"\r\n( 1 ) - نام دو محل در شهر كوفه است . - .\r\n( 2 ) - نوح / 26 و 27 ، نوح گفت : پروردگارا ! روى زمين هيچ يك از كافران را زنده مگذار زيرا اگر آنها را باقى گذارى ، بندگان با ايمانت را گمراه مىكنند و جز نسلى فاجر و كافر به وجود نمىآورند . - م .\r\n","page_name":" 46 ","page_number":46},
  {"content":"\r\n\r\nفرمود : هشتاد سال . گفتم : مردم مىگويند ساختن كشتى نوح پانصد سال به طول انجاميد .\r\nامام فرمود : هرگز ، چگونه چنين چيزى ممكن است در حالى كه خداوند مىفرمايد : به دستور ما به ساختن كشتى پرداز . [ و بنابر نظر علماى اصول ، صيغهء امر دلالت برفور دارد 
  ] .\r\nمفضّل گفت : به امام صادق ( ع ) عرض كردم شما كلام خداوند متعال حتّى جاء امرنا و فار التنور را ملاحظه فرموده‌ايد ؛ منظور از اين تنور چيست ؟ محل آن كجاست ؟ و چگونه بود ؟ امام فرمود : تنور آن‌گونه است كه برايت توصيف كردم . گفتم : در ابتدا آب از آن تنور خارج شد ، فرمود : بلى ، خداوند خواست تا نشانهء قيامت را به قوم نوح بنماياند . به امر خدا بر آنان باران سيل‌آسا باريد و رودخانهء فرات طغيان كرد و تمام چشمه‌ها از زمين جوشيد و به فرمان خدا همهء مردم غرق شدند و نوح و پيروانش در كشتى نجات يافتند ، عرض كردم : چه مدّت نوح و پيروانش در كشتى ماندند تا آب فرو نشست و از كشتى خارج شدند ؟ فرمود : هفت شبانه روز در كشتى ماندند ، كشتى خانهء خدا را طواف كرد ، و بر روى كوه جودى ، كه اكنون رودخانهء فرات كوفه است ، قرار گرفت . عرض كردم : آيا مسجد كوفه قدمت زيادى دارد ؟ فرمود : بلى ، آن‌جا عبادتگاه پيامبران است و رسول خدا ( ص ) در آن نماز خواند ، هنگامى كه جبرئيل و پيامبر ( ص ) سوار بر براق به دار السلام ، كه پشت كوفه قرار داشت ، رسيدند ، در حالى كه پيامبر مىخواست - بيت المقدس برود ، جبرئيل گفت : اى محمد ( ص ) اين مسجد حضرت آدم و عبادتگاه پيامبران است . پايين بيا و در اين مسجد نماز بخوان . پيامبر پايين آمد و نماز گزارد ، پس از آن به بيت المقدس رفت ، و آن‌جا نيز نماز خواند آن‌گاه جبرئيل به آسمان عروج كرد .\r\nبراقى گويد : از مطالبى كه تاكنون ذكر كرديم آشكار مىشود كه مسجد كوفه داراى قدمت و فضيلت زيادى است و حضرت آدم و پيامبران پس از وى ، آن را ساختند . مسجد كوفه ، بسيار باشكوه است و همان‌گونه كه در روايتهاى پيشين بيان كرديم دوازده هزار ذراع اندكى بيشتر يا كمتر از وسعت بناى مسجد كاسته شده است و كاستى آن بر خلاف جهت قبله مىباشد ، و خدا به حقايق امور آگاه است ، و اين مطلب به سبب آن چيزى است كه در حديث مفضل ذكر شد : « هنگامى كه به كناسه رسيديم ، امام صادق ( ع ) به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nسمت چپ مسجد نگاه كرد و فرمود : اى مفضل ، اين‌جا عمويم زيد به دار آويخته شد ، آن‌گاه به راه خود ادامه داد تا به طاق رفائين كه آخر سراجين است ، رسيد ، از مركب پايين آمد و به من فرمود : پايين بيا ، قبلا مسجد كوفه در اين محل قرار داشته است و آن اولين مسجدى بود كه حضرت آدم ( ع ) آن را بنا كرد » تا آخر روايت چنانچه گذشت . اكنون در كناسه مقام زيد بن على ، كه محل دفن و سوزاندن وى است قرار دارد ، و اين مقام از روستاى كفل پنج ميل با كوفه فاصله دارد . امام صادق ( ع ) از اين محل وارد مسجد مىشد .\r\nبنابراين ، ابتداى كم شدن مسجد از نزديك مقام يونس بوده و خدا به حقايق امور آگاهتر است ، خيلى بعيد است كه كم شدن آن از جهت قبله باشد زيرا قصر اماره در جهت قبلهء مسجد روبه‌روى آن است . واضحتر اين‌كه هر كس از خانهء حضرت على ( ع ) بيرون مىرفت ، وارد مسجد مىشد زيرا اگر خانه ايشان جزو مسجد بود ، حضرت ، آن را محل اقامت خود قرار نمىداد . بنابراين جاى هيچ ترديدى نيست كه اين خانه ، منزل حضرت على ( ع ) بوده است ، و مطالبى كه مورخان در اين باره گفته‌اند ، اين موضوع را تأييد مىكند و به خواست خدا در آينده آن مطالب را بيان خواهيم كرد .\r\nصحيح است بگوييم هر آنچه خداوند در مورد تصرف در مساجد براى پيامبر ( ص ) جايز شمرده براى حضرت على هم جايز بوده زيرا خداوند اين مساجد را فقط براى پيامبر ( ص ) ، امير مؤمنان ، حضرت فاطمه ، امام حسن و امام حسين ( ع ) جايز شمرده است ، نه براى همهء همسران و فرزندان على ( ع ) چون اين امر به معصوم اختصاص دارد ، و روشنترين دليل بر اثبات اين مطلب ، آن است كه مردم در تمام دورانها اتفاق نظر داشتند . كه اين مكان ، همان خانه امير مؤمنان ( ع ) است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nتعيين مقامات مسجد كوفه\r\nمطالبى كه علامهء مجلسى پيرامون تعيين مقامات مسجد كوفه ذكر كرده ، دليل گفتار ماست ، وى در جلد بيست و دوم بحار الأنوار گفته است : بدان كه اكنون مسجد كوفه داراى دو در است كه روبه‌روى هم قرار دارند : يكى در كنار منزل حضرت على ( ع ) و به سمت قبله و ديگرى روبه‌روى آن ، پشت به قبله ، و درهاى ديگر بسته‌اند و . . .\r\nقاضى ميرزا عبد اللّه افندى ، شاگرد علّامهء مجلسى در حاشيه جلد بيست و دوم بحار الأنوار به دستخط خود مطالبى نوشته كه بدين قرار است : « از كتاب محمد بن مثنى از جعفر بن محمد بن شريح از ذريح محاربى روايت شده كه وى گفت : از امام صادق ( ع ) در بارهء حدود مسجد و خانه حضرت على ( ع ) سؤال كردم ، امام ( ع ) فرمود : اگر از سمت راست خانه به صحن مسجد وارد شوى ، ميان خانهء حضرت على ( ع ) و خانهء پيامبر ( ص ) دريچه‌اى باشد » . منظور وى از خانهء پيامبر ، خانهء حضرت نوح ( ع ) است و آن مقامى بوده مجاور منبرى كه اكنون ميان مقام نوح و مقام امير مؤمنان ( ع ) قرار دارد و قبلا علّامهء مجلسى به اين صورت مطالبى درباره آن بيان داشت : ( دو در روبه‌روى هم وجود دارند كه يكى كنار خانهء امير مؤمنان ( ع ) و بعد از محراب قرار دارد . . . ) و آن خانهء نوح ( ع ) است و به زودى مطالبى در تأييد آن ذكر مىشود .\r\nمجلسى به نقل از شهيد از حبيب پسر ابى ثابت از عبد الرحمن بن اسود كاهلى آورد .\r\nكه وى به من گفت : آيا همراه ما براى اقامهء نماز به مسجد امير المؤمنين نمىآيى ؟ گفتم :\r\nكدام مسجد است ؟ گفت : مسجد بنى كاهل ، كه به جز پايهء مسجد و پايه گلدسته‌اش چيزى باقى نمانده است . گفتم : دربارهء آن برايم سخن بگوييد . گفت : حضرت على ( ع ) به همراه ما در مسجد بنى كاهل نماز صبح را خواند .\r\nمجلسى گويد : اكنون آثار آن گلدسته ، كنار قبرستان مجاور در خانهء حضرت على ( ع ) باقى است ، امام صادق ( ع ) نيز نماز صبح را در مسجد بنى كاهل به‌جا آورد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبراقى گويد : منظور مجلسى از جملهء ( اكنون آثار آن گلدسته باقى است ) عصر خودش يعنى حدود سال 1080 ( ه . ق ) بوده است .\r\nهمچنين قاضى ميرزا عبد اللّه افندى در حاشيهء آن با دستخط خود چنين نوشته است :\r\nاكنون آثار آن گلدسته كه كنار قبرستان و در خانهء على ( ع ) است ، وجود دارد .\r\nعلّامهء محقق سيد عبد اللّه شبّر در كتاب مزار گفته است : گرچه دربارهء زيارت و نماز خواندن در خانهء على ( ع ) روايتى وارد نشده ولى چون محل سكونت ايشان شرافت دارد ، دعا و نماز خواندن در آن خالى از فضيلت نيست . رواياتى نيز به‌طور مطلق در بزرگداشت منازل و زيارتگاهاى آنان آمده است ، سپس فرموده : مرقد برخى از دختران حضرت على ( ع ) در اطراف مسجد كوفه ، مشهور است .\r\nبراقى گويد : همان‌طور كه روايتهاى مطلقى در بزرگداشت منازل و زيارتگاههاى آنان ذكر شده است ، قرآن نيز در اين باره چنين فرموده :  فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ  « 1 » و اين آيه قويترين دليل و برهان است .\r\nابن بطوطه جهانگرد ، سفرنامه‌اش را حدود سال 700 ( ه . ق ) نوشته است . وى از دانشمندان بزرگ و با تجربه بوده ، و به شهرهاى مختلف سفر كرده تا به كوفه رسيده ، او درباره محراب مسجد كوفه چنين گفته است ؟ گرداگرد محرابى مرتفع ، چوبهاى ساج قرار داشت و آن محراب امير مؤمنان ( ع ) بوده كه ابن ملجم جنايتكار ، در حالى كه مردم مىخواستند براى اقامهء نماز به حضرت اقتدا كنند ، آن حضرت را با شمشير به شهادت رسانيد ، و در زاويه‌اى از انتهاى اين زمين ، مسجد كوچكى بود كه گرداگرد آن چوبهاى ساج قرار داشت . گفته مىشود كه آن‌جا ، مكانى است كه هنگام طوفان نوح از تنور ، آب جوشيد و پشت آن در خارج مسجد ، خانه‌اى است كه گمان مىكنند خانهء نوح باشد و مقابل آن ، خانه‌اى است كه ادعا مىكنند عبادتگاه ادريس بوده و محوطه‌اى چسبيده به ديوار جلويى مسجد نيز به آن خانه متصل است كه مىگويند محل ساختن كشتى نوح بوده و در انتهاى اين محوطه ، خانهء على بن ابى طالب ( ع ) و خانه‌اى كه در آن غسل داده\r\n\r\n\r\n","description":"","footnote":"\r\n( 1 ) - نور / 36 : آن نور در خانه‌هايى است كه خداوند رخصت فرمود ارجمندش دارند و نامش در آن‌جا ياد شود .\r\n","page_name":" 50 ","page_number":50},
  {"content":"\r\n\r\nشد ، قرار دارد و خانه‌اى به آن متصل است كه به آن ، خانهء نوح مىگويند .\r\nبراقى گويد : ابن بطوطه ، آثار زيادى را مشاهده كرده كه در زمان حاضر هيچ‌گونه اثر و نشانى از آن باقى نيست . از كلام ابن بطوطه دربارهء محراب امير مؤمنان ( ع ) چنين بر مىآيد كه مراد از اين محراب ، محرابى است كه هم اكنون در كنار منبر قرار دارد و از گچ و سنگ ساخته شده است و نيز مقصود از زاويه‌اى كه او مىگويد : در انتهاى صحن مسجد قرار دارد ، زاويهء غربى آن است كه در حال حاضر ، اتاق بزرگى در آن هست و طبق گفته او ، در اين مكان از تنور آب جوشيد .\r\nاز سخن ابن بطوطه كه گفت : پشت اين صحن و خارج مسجد ، خانه‌اى است كه ادعا مىكنند خانهء نوح بوده به دست مىآيد كه خانه نوح به زاويهء غربى مسجد چسبيده و به درى متصل است كه قبلا از آن به عنوان مقام نوح ، كه جنب منبر است ، ياد كرديم و آن درى است كه حضرت على ( ع ) از آن وارد مسجد مىشد .\r\nامروزه هيچ اثر و نشانى از عبادتگاه ادريس در دست نيست اما محوطه‌اى كه طبق گفتهء ابن بطوطه به ديوار جلويى مسجد - كه كشتى در آن ساخته شده - متصل است ، محوطه‌اى است كه ميان خانهء على ( ع ) كه چسبيده به ديوار جلويى بوده قرار دارد . به خواست خدا در آينده مطالبى را ذكر مىكنيم و در اين باره آگاهى بيشترى خواهيد يافت .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nمايل به چپ بودن قبلهء مسجد كوفه\r\nقبلهء مسجد كوفه براى نمازگزاران مايل به چپ است . متن گفتار مجلسى ( ره ) چنين است :\r\nشيخ فاضل ، كامل ، ثقه ، خبره ، پرهيزكار ، جناب امير شرف الدين على شولستانى ساكن نجف اشرف ، كه پيوسته روانش پاك باد ، چنين گفته است :\r\nبر هيچ‌كس پوشيده نيست كه كعبه و جهت آن به سبب محراب معصوم ( ع ) و دستور وى چه در زمان حيات وى و چه پس از آن شناخته مىشود ولى حضرت على ( ع ) بدون تمايل به چپ و راست به سوى محراب مسجد كوفه نماز خوانده ، بنابراين مسجد كوفه داراى وضعيّت دشوارى است چون پيش از زمان حضرت على ( ع ) ساخته شده است و ديوار قبله و محراب آن‌كه به محراب امير المؤمنين ( ع ) معروف است با قرار دادن ستاره جدى مقابل پشت شانه راست موافق نيستند ، بلكه به سمت راست تمايل دارند بطورى كه ستاره جدى مقابل شانه راست قرار مىگيرد و در اين باره متحير بودم و فكر مىكردم علاوه بر اين ، از آن‌جايى كه ديوار و محراب بر خلاف جهت ضريح مقدس بودند و نيز ضريح به سمت چپ زياد مايل بود ، بر حيرتم افزوده شد . هنگام ساختن مسجد به دستور سلطان بزرگ شاه صفى به معمار گفتم : ضريح را به سمت راست ، تغيير جهت بده ، او نيز اين كار را كرد . با وجود اين باز هم تا حدى مايل به چپ بوده ، مخالف محراب مسجد كوفه است ، و من احتمال دادم كه اين محراب را شخصى غير معصوم از كسانى كه مايل به چپ بودن آن اعتقاد دارند ، ساخته است . در حرم مطهر مايل به راست و در كوفه مايل به چپ نماز مىخواندم زيرا روايت شده كه على ( ع ) در مسجد كوفه نماز خواند ولى نقل نشده كه ايشان بطور مستقيم بدون تمايل به راست و چپ نماز خوانده باشد . در وسط ديوار مذكور ، محراب بزرگى بود كه مدتها در آن عبادت نمىشد و به عنوان محراب حضرت على ( ع ) يا يكى از پيامبران و امامان ( ع ) نيز شهرت نداشت . هنگامى كه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمسجد خراب شد و ستونهاى آن فرو ريخت و كف اصلى مسجد با سنگ و خاك پوشيده شد ، وزير بزرگ ميرزا تقى الدين محمّد ( ره ) خواست مسجد را از آلودگيهاى موجود ، در آن پاك كند . سمت قبلهء مسجد را بسازد و خاك و سنگ ريخته شده در صحن مسجد را تا كف اصلى آن بالا آورد ، بدين منظور مسجد را تميز كرد و دو دكّه در دو سمت شرقى و غربى آن ساخت . از اين‌رو ، محراب و باب مشهور به محراب و باب حضرت على ( ع ) كه به كف اصلى مسجد متّصل بودند ، نمايان شدند . و نزديك به دو ذراع از كف اصل بلندتر بودند و محراب متروكى كه در وسط ديوار قبله قرار داشت ، متصل به كف اصلى بود .\r\nهمچنين در بزرگ ديگرى نزديك ، چسبيده به ديوار قبله نمايان شد . كنار ديوار قبله از ابتدا تا انتهاى ديوار ستونها و سكّوهايى قرار داشت . و وزير بزرگ ، بناى خود را بر روى اين ستونها و سكّوها ساخت و كنار آن محراب ، سكوى بزرگ به اندازهء دو سكو از اطراف ساختمان وجود داشت ، و ميان آن سكوى بزرگ ، اثرى از ستونها نبود و چون محراب بزرگ فرسوده و كهنه شد ، وزير دستور داد تا نماى محراب را كنده ، آن را سفيد كنند . هنگامى كه آن را كندند ، مشاهده كردند ، كه زير آن لايهء كنده شده ، سه مرتبه رنگ سفيد و سرخ زده شده ، هر بار سفيدى و سرخى را به سمت چپ متمايل كرده‌اند ، از اين رو ، امير متحير شد ، مرا به حضور طلبيد و آن را به من نشان داد . گروه زيادى از دانشمندان و خردمندان نيكوكار حيرتزده همراه وى بودند ، به ذهنم خطور كرد اين محراب ، همان محراب امير مؤمنان ( ع ) بوده و حضرت على ( ع ) به جانب آن نماز مىخوانده است زيرا آن محراب به كف اصلى مسجد كوفه متصل بود و بر سكوى بزرگى قرار داشت كه دانشمندان و نيكان در آن گرد مىآمده‌اند و پشت سر امام به نماز مىايستاده‌اند بدين سبب ، آن در به نام باب على ( ع ) خواند شد . حضرت على ( ع ) از آن در كه به كف اصلى مسجد متصل بود از خانه به مسجد مىآمد و چون ديوار قديمى بود و محراب مذكور در آن قرار داشت و با جهت شرعى قبله موافق نبود ، به اين سبب حضرت على ( ع ) متمايل به سمت چپ نماز مىگذارد . پس از حضرت على ( ع ) مسلمانان رنگ سفيد و سرخ محراب را سمت چپ متمايل كردند ، تا مردم بدانند كه على ( ع ) متمايل به سمت چپ نماز نمىخوانده است . محراب را به رنگ سرخ درآوردند تا بدانند\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحضرت على ( ع ) ميان محراب به شهادت رسيده و تكرار سفيدى و سرخى محراب به سبب تكرار فرسودگى و كهنگى ديوار آن بوده است . هنگامى كه مسجد ويران شد و ستونها و سكوهاى آن از بين رفت و كف اصلى مسجد پنهان و كف ديگرى نمايان شد ، بعضى از مردم ، آن محراب كوچك را ساختند و در كوچكى نزديك آن بر روى كف جديد گشودند ، كه به محراب و باب حضرت على ( ع ) مشهور شد . اين مطلب را به وزير و حاضران عرض كردم ، همهء آنها گفتار مرا تصديق و تأييد كردند و نماز واجب را كنار محراب امير المؤمنين خواندند و دعاى مشهور پس از نماز را كنار محراب قراءت كردند و مطابق با ظاهر محراب ، نماز را متمايل به سمت چپ به جاى آوردند . وزير دستور داد تا آن محراب را بيش از ساير محرابها تزيين كنند ولى معمار در اين باره سهل انگارى كرد ، و در عراق اتفاقات زيادى روى داد و اين محراب به صورت اول خود ، مانند ساير محرابها باقى ماند . درود بر كسى كه از طريق هدايت پيروى كند . اين بود كلام علّامه شرف الدين شولستانى ( ره ) .\r\nعلّامه مجلسى گفته است : محرابها و ساختمانهاى آنها در عراق با يكديگر اختلاف بسيارى دارند و قبله حرم امام حسين ( ع ) به قواعد رياضى نزديكتر است ولى باز هم طبق قواعد رياضى از نصف النهار كمى انحراف دارد . امّا ضريح حضرت على ( ع ) و كاظمين بدون انحرافى آشكار بر روى نصف النهار قرار دارند و ضريح امام هادى ( ع ) و امام حسن عسكرى ( ع ) از سمت چپ نصف النهار ، حدود بيست درجه انحراف دارند و محراب مسجد كوفه از سمت راست نصف النهار حدود چهل درجه منحرف است كه به ميزان انحراف قبله اصفهان نزديك است و با گفتهء سيد شرف الدين شولستانى مبنى بر اين كه ستاره جدى مقابل شانه است . منطبق نيست و در غير اين صورت ، مىبايست محراب نزديك سمت مغرب مىبود انحراف قبلهء شهر كوفه ، طبق قواعد رياضى ، دوازده درجه از سمت راست نصف النهار و انحراف قبله بغداد نيز در همين حدود و انحراف قبله شهر سامراء حدود هشت درجه از سمت راست نصف النهار و قبلهء مسجد سهله به قواعد رياضى نزديك است .\r\nاز آنچه تاكنون گفتيم ، روشن شد كه قبلهء حرم امير المؤمنين ( ع ) نسبت به محراب\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمسجد كوفه به قواعد رياضى نزديكتر است ؛ شايد اين اختلافات براساس گستردگى قبله باشد . بعيد نيست كه تمايل محراب به سمت چپ ، مخصوص اهل عراق باشد زيرا محرابهاى مشهور به ويژه محراب مسجد كوفه ، در زمان خلفاى ستمگر در كوفه ساخته شد و مردم عراق نتوانستند خطاى خلفاى ستمگر را اظهار كنند . از اين‌رو به شيعيان عراق دستور دادند تا در آن محرابها به سمت چپ نماز بخوانند و از روى تقيّه ، دلايلى آوردند تا حكم به خطاى خلفاى ستمگر پيشين از ناحيهء آنان شايع نشود . تا اين‌جا به قدر نياز از كلام مجلسى بيان كرديم .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nمخيّر بودن مسافر ميان قصر يا تمام خواندن نماز در مسجد كوفه\r\nيكى از فضيلتهاى مسجد كوفه ، اين است كه حكم نماز مسافر قصر مىباشد و اگر مسافرى وارد مسجد كوفه شود ، مىتواند نمازش را تمام بخواند چنان‌كه از همهء فقهاى ما به نقل از امامان معصوم ( ع ) نقل شده است و ما به برخى از مطالبى كه شيخ حرّ عاملى در كتاب وسائل ذكر كرده ، اكتفا مىكنيم . وى باب جداگانه‌اى را تحت عنوان « باب مخيّر بودن مسافر در مكه ، مدينه ، كوفه و كربلا ميان نماز قصر و تمام ، در صورتى كه قصد اقامت نكرده باشد و استحباب اختيار نماز تمام » به اين موضوع اختصاص داده است .\r\nاز محمّد بن حسن به صورت مسند از محمّد بن احمد بن يحيى از حسن بن على بن نعمان از ابى عبد اللّه برقى از على بن مهزيار و ابى على بن راشد ، كه همگى از حماد بن عيسى و او از حضرت امام حسين ( ع ) روايت كرده كه فرمود : از اسرار علم الهى ، تمام خواندن نماز در چهار موضع است كه عبارتند از : حرم خدا ، حرم رسول خدا ، حرم امير المؤمنين ( ع ) و حرم حسين بن على ( ع ) .\r\nهمچنين شيخ صدوق در كتاب خصال از محمد بن حسن از صفار از حسن بن على بن نعمان اين روايت را نقل كرده است .\r\nابن قولويه نيز در كتاب مزار از عياشى از علىّ بن محمّد بن احمد از حسن بن على بن نعمان مانند آن روايت را نقل كرده است .\r\nنيز از محمد بن همام از جعفر بن محمد - يعنى محمد بن حمدان - از زياد قندى روايت كرده كه گفت : حضرت امام كاظم ( ع ) فرمود : اى زياد ، آنچه را براى تو دوست دارم . براى خود نيز دوست دارم ، و آنچه را براى تو ناپسند مىشمرم براى خود نيز ناپسند مىدانم . در مسجد الحرام و مسجد النبى و مسجد كوفه و كنار مرقد امام حسين ( ع ) نمازت را تمام بخوان .\r\nنيز ابن قولويه در كتاب مزار به صورت مسند از محمد بن احمد بن داود قندى از\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nحسين بن على بن سفيان از جعفر بن محمد بن مالك از محمد بن حمدان مداينى از زياد قندى اين روايت را نقل كرده است .\r\nهمچنين وى با سند خود از محمد بن على بن محبوب از احمد بن محمد از حسين بن سعيد از محمد بن سنان از عبد الملك قمى از اسماعيل بن جابر از عبد الحميد خادم از اسماعيل بن جعفر از امام صادق ( ع ) روايت كرده كه فرمود : در چهار محل ، نماز تمام خوانده مىشود كه عبارتند از : مسجد الحرام ، مسجد النبى ، مسجد كوفه و حرم امام حسين ( ع ) .\r\nاين روايت را كلينى نيز از جمعى از ياران ما از احمد بن محمد نقل كرده است .\r\nابن قولويه در كتاب مزار از پدر و برادرش و على بن الحسين ( ع ) و از سعد از اسماعيل از احمد بن محمد اين روايت را نقل كرده جز آن كه از محمد بن سنان نامى نبرده است .\r\nهمچنين شيخ طوسى ( ره ) در كتاب مصباح از اسماعيل بن جابر و شخصى كه قبل از وى بوده ، از زياد قندى مثل اين روايت را نقل كرده است .\r\nبه نقل از على بن محمّد از محمد بن حسين از محمد بن سنان از حذيفة بن منصور از كسى كه خود از امام صادق ( ع ) شنيده ، نيز روايت كرده است كه امام ( ع ) مىفرمود : در مسجد الحرام و مسجد النبى و مسجد كوفه و حرم امام حسين ( ع ) نماز تمام خوانده مىشود .\r\nشيخ طوسى نيز از حذيفه از منصور مانند اين روايت را نقل كرده است . سپس گفته :\r\nدر روايتى ديگر آمده است كه در حرم خدا و حرم پيامبر ( ص ) و حرم امير المؤمنين ( ع ) و حرم امام حسين ( ع ) نماز تمام خوانده مىشود .\r\nاز محمد بن يحيى از محمد بن حسين از محمد بن سنان از اسحاق بن حريز از ابى بصير از امام صادق ( ع ) روايت شده كه گفت : از آن حضرت شنيدم كه مىفرمود : نماز در چهار موضع تمام خوانده مىشود كه عبارتند از : مسجد الحرام ، مسجد النبى ، مسجد كوفه و حرم امام حسين ( ع ) .\r\nشيخ طوسى ، اين روايت و همچنين روايت پيشين را با ذكر سند از محمد بن يعقوب نقل كرده است .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nامام محمد باقر ( ع ) از امام صادق ( ع ) روايت كرده كه فرمود : تمام خواندن نماز در چهار موضع مكه ، مدينه ، مسجد كوفه و كربلا از اسرار است .\r\nجعفر بن محمد بن قولويه در كتاب مزار از محمد بن عبد اللّه بن جعفر حميرى از پدرش از احمد بن ابى عبد اللّه برقى از پدرش از حماد بن عيسى از برخى ياران ما از امام صادق ( ع ) روايت كرده كه فرمود : تمام خواندن نماز در چهار موضع مكه ، مدينه ، مسجد كوفه و مرقد امام حسين ( ع ) از اسرار است . همه يا بيشتر شيعيان قائل به تخيير و ترجيح تمام خواندن نماز مىباشند ، و خلاف اين نظر ، شاذ و نادر است . مطالبى كه شيخ حرّ عاملى در كتاب وسائل الشيعه ذكر كرده است ، در اين‌جا پايان يافت . همه فقهاى ما در تمام كتابهايشان از عصر ائمه ( ع ) تاكنون مطالبى در اين باره نوشته‌اند و عمل و فتواى آنان نيز مؤيّد اين مطلب بوده است . كسانى كه خواهان مطالب بيشترى هستند به آن منابع مراجعه كنند .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nاستحباب اعتكاف در مسجد كوفه\r\nروايتهاى بسيارى از ائمه ( ع ) در باب اعتكاف در مسجد كوفه وارد شده است و همهء فقهاى ما از عصر ائمه ( ع ) تاكنون در اين‌باره مطالبى نوشته‌اند ، فتوا صادر كرده‌اند و كردارشان مؤيد آن است . اكنون بخشى از روايتهايى كه در اين زمينه وارد شده ، اشاره و به چند نمونه از روايتهايى كه شيخ حرّ عاملى در كتاب وسائل ذكر كرده است ، اكتفا مىكنيم . او باب جداگانه‌اى را تحت عنوان : « شرط اعتكاف اين است كه در مسجد الحرام ، مسجد پيامبر ، مسجد كوفه ، مسجد بصره يا مسجد جامع شهر باشد » به اين موضوع اختصاصى داده است .\r\nاز محمد بن يعقوب از على بن ابراهيم از پدرش از ابن ابى عمير از حماد از حلبى روايت شده كه گفت از امام صادق ( ع ) درباره اعتكاف سؤال شد ، فرمود : تنها مسجد الحرام ، مسجد النّبى ، مسجد كوفه يا مسجد جامع سزاوار اعتكاف است ، و بايستى تا زمانى كه معتكف است ، روزه‌دار باشد .\r\nاز گروهى از اصحاب از سهل بن زياد از حسن بن محبوب از عمر بن يزيد نقل شده كه گفت : به امام صادق ( ع ) عرض كردم : نظر شما راجع به اعتكاف در بعضى از مساجد بغداد چيست ؟ حضرت فرمود : اعتكاف فقط در مسجد جامع كه امام عادلى در آن نماز جماعت بخواند جايز است و اعتكاف در مسجد كوفه ، بصره ، مسجد پيامبر و مسجد الحرام اشكالى ندارد .\r\nشيخ طوسى به صورت مسند از محمد بن يعقوب اين روايت را نقل كرده ولى كلمهء ( و البصره ) را ذكر نكرده است .\r\nشيخ طوسى با ذكر سند از على بن حسن بن فضّال از محمد بن على از حسن بن محبوب نيز اين روايت را نقل كرده و مسجد بصره را بدان افزوده است .\r\nشيخ مفيد در كتاب مقنعه گويد : روايت شده كه اعتكاف ، تنها در مسجدى صحيح\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاست كه پيامبر ( ص ) يا وصى پيامبرى در آن نماز جماعت خوانده باشد و آنها چهار مسجد هستند : مسجد الحرام ، كه پيامبر ( ص ) در آن نماز جماعت خوانده است ، و مسجد النبى ( ص ) كه پيامبر ( ص ) و حضرت على ( ع ) در آن نماز جماعت خوانده‌اند ، و مسجد كوفه و مسجد بصره كه حضرت على ( ع ) در آنها نماز جماعت خوانده است .\r\nشيخ صدوق در كتاب مقنع به‌طور مرسل اين روايت را نقل كرده و علامه حلى در كتاب مختلف از ابن عقيل نقل كرده است كه گفت : اعتكاف ، نزد اهل بيت فقط در مساجد جايز است ، و اعتكاف در مسجد الحرام ، مسجد پيامبر ، مسجد كوفه و در ساير شهرها در مسجدهاى جامع ، بافضيلت‌تر مىباشد .\r\nاز ابن جنيد نقل شده كه گفت : حسين بن سعيد از امام صادق ( ع ) روايت كرده كه اعتكاف در هر مسجدى كه امام عادل در آن نماز جمعه بخواند و در مسجدى كه به امامت امام ، نماز جمعه و خطبه خوانده مىشود جايز است . تا اين‌جا مطالبى را كه شيخ حر عاملى در كتاب وسائل الشيعه ذكر كرده ، آورديم و به همين مقدار اكتفا مىكنيم و نمىتوانيم همهء مطالبى را كه در اين زمينه وارد شده ، ذكر كنيم زيرا زياده‌گويى باعث ملالت است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nفضيلت اقامهء نماز در مسجد كوفه\r\nدر اين موضوع به آنچه شيخ حرّ عاملى در كتاب وسائل نوشته اكتفا مىكنيم . وى به نقل از امام محمد باقر ( ع ) در كتاب خصال از پدرش و نيز به نقل از محمّد بن على ماجيلويه از محمد بن يحيى از محمّد بن احمد بن يحيى از برخى اصحاب ما از حسن بن على و ابى الصخر كه همگى روايت را به حضرت على ( ع ) مىرسانند ، چنين آورده است كه آن حضرت فرمود : جز براى زيارت سه مسجد : مسجد الحرام ، مسجد پيامبر ( ص ) و مسجد كوفه ، بار سفر نبنديد .\r\nشيخ حرّ عاملى به صورت مرسل از محمد بن حسن و او با ذكر سند از احمد بن محمد از احمد بن حسن از محمد بن حسين و عليّ بن حديد و محمّد بن سنان از عمر بن خالد از ابى حمزهء ثمالى روايت كرده كه گفت : امام زين العابدين ( ع ) به قصد زيارت از مدينه به مسجد كوفه آمد و در آن دو ركعت نماز خواند ، سپس دعا كرد و بر مركبش سوار شد ، بازگشت .\r\nنيز با ذكر سند از جعفر بن محمد بن قولويه از محمد بن حسين جوهرى از محمد بن حسين از على بن حديد از محمد بن سليمان از عمر بن خالد مانند آن روايت را نقل كرده ، جز اين‌كه او گفته است : امام در آن دو ركعت نماز خواند ، چنان‌كه در روايت آمده است .\r\nهمچنين از علىّ بن محمّد از صالح بن ابى حماد از على بن حكم از مالك بن عطيه از ابى حمزه روايت كرده كه گفت : نخستين آشنايى من با امام زين العابدين ( ع ) اين‌گونه بود كه مردى را ديدم كه از باب فيل وارد شد و چهار ركعت نماز خواند . به دنبالش رفتم تا به چاه ركوه رسيد . ناگهان غلام سياهى را همراه دو اشتر بسته شده ديدم ، به او گفتم : اين شخص كيست ؟ گفت : امام زين العابدين ( ع ) است . نزديك رفتم ، سلام كردم و گفتم : به چه علت به شهرى آمدى كه پدر و جدّت در آن به شهادت رسيدند . فرمود : مرقد پدرم را زيارت كردم و در اين مسجد نماز خواندم . سپس افزود : علتش همين بود .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nشيخ حرّ عاملى از محمّد بن حسن بن على بن مهزيار از پدرش از جدش از حسن بن محبوب از حنان بن سدير و او از امام محمد باقر ( ع ) روايت كرده كه آن حضرت به مردى از اهل كوفه فرمود : آيا همهء نمازهايت را در مسجد كوفه مىخوانى ؟ گفت : خير ، فرمود :\r\nآيا روزى يك بار در آب فرات غسل مىكنى ؟ گفت : خير ، امام فرمود : هر جمعه چطور ؟\r\nگفت : خير فرمود : هر ماه چطور ؟ گفت : خير ، فرمود : هر سال چطور ؟ گفت : خير ، امام باقر ( ع ) فرمود : تو از خير و بركت محروم هستى . سپس فرمود : آيا هر جمعه مرقد امام حسين ( ع ) را زيارت مىكنى ؟ گفت : خير ، فرمود : هر ماه چطور ؟ گفت : خير ، فرمود : هر سال چطور ؟ گفت : خير ، آن‌گاه امام باقر ( ع ) فرمود : تو از خير و بركت محروم هستى .\r\nنيز به صورت مسند از حسن بن محبوب از علىّ بن زياد از ابى عبيده از امام باقر ( ع ) روايت شده كه فرمود : اى ابو عبيد ! نماز در مسجد كوفه را ترك نكن ، گرچه براى رسيدن به آن خودت را بر روى زمين بكشى زيرا ثواب يك نماز در مسجد كوفه ، معادل هفتاد نماز در مساجد ديگر است .\r\nهمچنين از محمّد بن حسن از علىّ بن محمد از سهل بن زياد از عمرو بن عثمان از محمد بن عبد اللّه خزاز از هارون بن خارجه از امام صادق ( ع ) روايت شده كه گفت : امام به من فرمود : اى هارون بن خارجه ! آيا ميان تو و مسجد كوفه يك ميل فاصله است ؟ گفتم :\r\nكمتر ، فرمود : همهء نمازهايت را آن‌جا مىخوانى ؛ گفتم : خير ، فرمود : آگاه باش اگر در شهر كوفه بودم ، آرزو مىكردم تا تمام نمازهايم را در مسجد كوفه به‌جا آورم . آيا فضيلت اين مكان را مىدانى ؟ همهء بندگان صالح و پيامبران در اين مسجد نماز خواندند ، حتّى در شب معراج ، جبرئيل به پيامبر ( ص ) گفت : اى رسول خدا ! آيا مىدانى اكنون كجا هستى ؟\r\nتو مقابل مسجد كوفه‌اى ، حضرت فرمود : از خداوند بخواه تا به آن‌جا رفته ، دو ركعت نماز بخوانم . جبرئيل از خداوند رخصت طلبيد و خداوند به او اجازه داد . سمت راست اين مسجد ، باغى از باغهاى بهشت است وسط آن نيز باغى از باغهاى بهشت و انتهاى آن هم باغى از باغهاى بهشت است . اقامهء يك نماز واجب در مسجد كوفه ، معادل هزار نماز در مساجد ديگر است و يك نماز مستحبّى در آن ، با پانصد نماز برابر است . نشستن در اين مسجد بدون تلاوت قرآن و خواندن دعا ، عبادت است . اگر مردم فضيلت آن را\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبدانند ، حتى با كشيدن خود بر روى زمين به آن‌جا مىروند .\r\nشيخ حرّ عاملى گويد : از عمر براى من نقل شده كه نماز واجب در مسجد كوفه ، معادل يك حجّ و نماز مستحبى برابر با يك عمره است .\r\nشيخ به صورت مرسل از قول امام ( ع ) نقل كرده است : هيچ بندهء صالح و پرهيزكارى نيست تا آن‌جا كه مىفرمايد : مگر اين‌كه با كشيدن خود بر روى زمين به آن‌جا مىرود ، ولى شيخ اين جمله را كه وسط مسجد كوفه باغى از باغهاى بهشت است ، نقل نكرده است .\r\nهمچنين شيخ به‌طور مسند از سهل بن زياد مانند اين روايت را تا آن‌جا كه امام ( ع ) فرموده حتى با كشيدن خود بر روى زمين به آن‌جا مىرود ، نقل كرده است .\r\nشيخ صدوق در كتاب مجالس از محمد بن على بن فضل از محمد بن جعفر معروف به ابن نباته از محمد بن قاسم تميمى از محمّد بن عبد الوهاب از ابراهيم بن محمد ثقفى از توبة بن خليل از محمد بن حسن از ابن خارجه مانند آن را به طورى كه در روايت شيخ آمده ، نقل كرده است .\r\nشيخ طوسى در كتاب امالى ، اين روايت را با ذكر سند از پدرش از حسين بن عبد اللّه از ابن بابويه نقل كرده و برقى نيز در كتاب محاسن مانند اين روايت را از عمرو بن عثمان از محمد بن زياد از هارون بن خارجه تا فرمايش امام : « پانصد نماز » نقل كرده است .\r\nامام محمد باقر ( ع ) از حضرت على ( ع ) روايت كرده كه فرمود : جز براى زيارت سه مسجد : مسجد الحرام ، مسجد پيامبر و مسجد كوفه بار سفر نبنديد . حضرت على ( ع ) به نقل از پيامبر ( ص ) فرمود : در شب معراج از مسجد كوفه عبور كردم ، در حالى كه بر براق سوار بودم و جبرئيل همراهم بود ، جبرئيل گفت : اى محمد ! پايين بيا و در اين مكان نماز بخوان ، حضرت فرمود : پايين رفتم و نماز خواندم . . .\r\nشيخ طوسى از پدرش و محمد بن عبد اللّه و همه از عبد اللّه بن جعفر حميرى از ابراهيم بن مهزيار از برادرش على از حسن بن سعيد از على بن حكم از فضيل اعور از ليث بن ابى سليم از عايشه از پيامبر ( ص ) نقل كرده‌اند كه فرمود : جبرئيل مرا به آسمان برد و در مسجد كوفه فرود آمدم و دو ركعت نماز خواندم . سپس فرمود : اقامهء نماز واجب\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدر مسجد كوفه ، معادل يك حج مقبول و نماز مستحبى در آن با يك عمرهء مقبول برابر است .\r\nعلى بن موسى بن طاووس در كتاب مصباح الزائر گويد : روايت شده كه خواندن نماز واجب در مسجد كوفه برابر هزار نماز واجب و نماز نافله معادل پانصد نماز مستحبى مىباشد . وى افزود : همچنين روايت شده كه نماز واجب معادل يك حج و نماز مستحبى برابر يك عمره است .\r\nوى از محمد بن حسن بن على بن مهزيار از پدرش از جدش از على بن مهزيار از حسين بن سعيد از طريف بن نافع از خالد بن قلانسى روايت كرده كه گفت : از امام صادق ( ع ) شنيدم كه فرمود : خواندن يك نماز در مسجد كوفه ، معادل هزار نماز است .\r\nوى با ذكر سند از خالد قلانسى از امام صادق ( ع ) نقل كرده كه فرمود : مكه حرم خدا و حرم رسول خدا ( ص ) و حرم على بن ابى طالب ( ع ) است تا آن‌جا كه فرمود ( چنان‌كه گذشت ) : كوفه حرم خدا و حرم رسول خدا ( ص ) و حرم على بن ابى طالب ( ع ) است ، و نماز خواندن در آن معادل هزار نماز است و در مورد درهم سكوت كرد .\r\nشيخ صدوق اين روايت را به صورت مسند از خالد بن مار قلانسى نقل كرده و شيخ كلينى آن را از علىّ بن ابراهيم و ديگران از پدرش خالد بن مار قلانسى روايت كرده كه گفت : انفاق يك درهم در كوفه برابر با هزار درهم در جاهاى ديگر است .\r\nوى از ابن قولويه از محمد بن حسن بن وليد از صفار از احمد بن محمد از حسن بن على ابن فضال از ابراهيم بن محمد از مفضل بن زكريا از نجم بن حطيم از امام باقر ( ع ) نقل كرده كه فرمود : اگر مردم فضيلت مسجد كوفه را بدانند ، براى زيارت آن از سرزمينهاى دور توشه و لوازم سفر فراهم مىكنند . سپس افزود : خواندن نماز واجب در آن معادل يك حج و نماز مستحبى برابر يك عمره است .\r\nهمچنين وى از ابى القاسم از حسن بن عبد اللّه بن محمد از پدرش از حسن بن محبوب از عبد اللّه بن جبله از سلام بن ابى عميره از سعد بن طريف از اصبغ بن نباته از حضرت على ( ع ) روايت كرده كه فرمود : خواندن نماز مستحبى در مسجد كوفه برابر يك عمره همراه پيامبر ( ص ) و نماز واجب معادل يك حج با وصى پيامبر است و هزار پيامبر و هزار\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nوصى پيامبر در آن نماز گزارده‌اند .\r\nو نيز به صورت مسند از اصبغ بن نباته نقل كرده كه حضرت على ( ع ) فرمود : اى مردم كوفه ، خداوند متعال چيزى به شما عطا فرمود كه به هيچ‌كس نداد : مسجد و عبادتگاه شما را برترى داد كه آن خانه حضرت آدم ( ع ) ، حضرت نوح ( ع ) و حضرت ادريس ( ع ) و مصلّاى حضرت ابراهيم خليل ( ع ) و برادرم خضر ( ع ) و مصلاى من است . مسجد شما ، يكى از چهار مسجد بافضيلت است كه خداوند آن را براى مردم كوفه برگزيده ، گويا مىبينم روز قيامت اين مسجد آورده مىشود در حالى كه دو لباس سفيد شبيه شخص محرم پوشيده است . و براى اهل خود و نمازگزارانش شفاعت مىكند و شفاعتش رد نمىشود و روزى فرا مىرسد كه حجر الأسود در آن نصب مىشود و زمانى خواهد آمد كه اين مسجد ، مصلاى حضرت مهدى ( ع ) و هر مؤمنى خواهد شد و بر روى زمين هيچ مؤمنى باقى نمىماند مگر اين‌كه در آن مسجد نماز خوانده يا در آرزوى آن است . اين مسجد را ترك نكنيد و با نماز خواندن در آن به خداوند متعال تقرّب جوييد و به منظور برآورده شدن نيازهايتان در آن مسجد تضرّع كنيد . اگر مردم بركت آن را بدانند از چهار گوشهء جهان حتى با كشيدن خود بر روى برف و يخ به آن‌جا مىروند .\r\nشيخ صدوق در كتاب مجالس از محمد بن علىّ بن فضل كوفى از محمد بن جعفر معروف به ابن تبان از ابراهيم از خالد مقرى كسائى از عبد اللّه داهر از پدرش از سعد بن طريف از اصبغ بن نباته مانند اين روايت را نقل كرده است .\r\nوى در كتاب ثواب الاعمال از محمد بن على ماجيلويه از محمد بن ابى القاسم از محمّد بن ابى عبد اللّه برقى از پدرش از محمد بن سنان از مفضل بن عمر از امام صادق ( ع ) روايت كرده كه فرمود :\r\nنماز خواندن در مسجد كوفه معادل هزار نماز در ساير مساجد است .\r\nاز جعفر بن محمد بن قولويه در كتاب مزار از پدرش از سعد بن عبد اللّه از محمد بن حسين از محمد بن اسماعيل بن بزيغ از منصور بن يونس از سليمان مولى طربال و جز او نقل شده كه گفت : حضرت امام صادق ( ع ) فرمود : انفاق يك درهم در كوفه معادل يكصد درهم در جاهاى ديگر است . و خواندن دو ركعت نماز در آن برابر با يكصد ركعت در\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nساير مساجد است .\r\nشيخ از محمد بن عبا للّه بن جعفر حميري از پدرش از مردى از محمد بن عبد الرحمن بن ابي هشام از داود بن فرقد از ابى حمزه از امام باقر ( ع ) روايت كرده كه فرمود : اقامهء نماز واجب در مسجد كوفه ، معادل يك حج مقبول و نماز مستحبى در آن برابر با يك عمرهء مقبول است .\r\nبراقى گفته است : تكرار برخى از احاديث به علّت اختلاف سند آنها يا اضافات در بعضى از احاديث يا اختلاف متن آنهاست ولى همهء اين احاديث در كتابهاى روايى ذكر شده است .\r\nيكى از فضيلتهاى مسجد كوفه اين است : كسى كه يك درهم براى مهمانسرا يا جاى ديگر آن بپردازد ، پاداش او دو چندان است . پيشتر بيان كرديم كه امام صادق ( ع ) فرمود :\r\nانفاق كردن يك درهم در كوفه معادل يكصد درهم در جاهاى ديگر است و شيخ كلينى از قلانسى از امام صادق ( ع ) روايت كرده كه فرمود : مكه حرم خداست . . . و نماز خواندن در مسجد كوفه معادل هزار ركعت مىباشد ، همچنين انفاق يك درهم در آن با هزار درهم در مساجد ديگر برابر است و مسجد كوفه براى نمازگزارانش شفاعت مىكند . همچنين روايت اصبغ بن نباته از حضرت على ( ع ) را ذكر كرديم كه حضرت فرمود : اى مردم كوفه ، خداوند متعال چيزى به شما عطا فرموده . . . تا آن‌جا كه گويد : گويا در روز قيامت اين مسجد آورده مىشود در حالى كه دو لباس سفيد شبيه محرم پوشيده است و براى اهل خود و نمازگزارانش شفاعت مىكند و شفاعتش رد نمىشود ، تا آخر حديث .\r\nعلامه مجلسى ( ره ) از پيامبر ( ص ) روايت كرده كه فرمود : گويا در روز قيامت اين مسجد مىآيد در حالى كه دو لباس احرام به تن دارد و براى نمازگزارانش شهادت مىدهد .\r\nهمچنين وى از مؤلف كتاب مزار كبير نقل كرده كه سيّد بزرگوار عبد الحميد بن تقى از عبد اللّه بن اسامه حسينى كه اين روايت در ذيقعده سال پانصد و هشتاد ( ه . ق ) در حلّة الجامعين براى وى خوانده شده از شيخ ابو الفرج احمد قرشى از ابى غنائم محمد بن على از شريف محمد بن على بن حسن علوى از ابى تمام عبد اللّه بن احمد انصارى از\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nعبد اللّه بن كثير عامرى از محمد بن اسماعيل احمسى از محمد بن فضيل ضبى از محمد بن سوقه از ابراهيم نخعى از علقمة بن اسود از عبد اللّه بن اسود از عبد اللّه بن مسعود نقل كرده كه وى گفت : رسول خدا ( ص ) فرمود : اى پسر مسعود ، هنگامى كه جبرئيل مرا به آسمان دنيا برد ، مسجد كوفه را به من نشان داد . من گفتم : اى جبرئيل ، اين چيست ؟\r\nجبرئيل گفت : اين مسجد مباركى است كه خير و بركت بسيار دارد و خداوند آن را براى اهل كوفه برگزيده است و روز قيامت براى نمازگزارانش شفاعت مىكند ؛ حديث را بطور كامل ذكر كرده و در اين زمينه روايات زيادى وارد شده است .\r\nيكى از فضيلتهاى مسجد كوفه اين است كه هر نيازمندى كه به آن‌جا رود و نماز بخواند ، حاجتش برآورده مىشود ، چنان‌كه اين مطلب را علّامه مجلسى و شيخ حرّ « باب الفيل » از درهاى مسجد كوفه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nعاملى و ديگران از شيخ مفيد از محمد بن حسين مقرى از ابن عقده از على بن حسن بن فضال از پدرش از عبد الرحمن بن ابراهيم كه شيخى از اصحاب ماست از صباح حذاء نقل كرده گفت : امام صادق ( ع ) فرمود : هر كسى حاجتى دارد بايد به مسجد كوفه رود ، وضوى كاملى گرفته ، دو ركعت نماز بخواند و در هر ركعتى سورهء حمد را با هفت سورهء ديگر : فلق ، ناس ، اخلاص ، كافرون ، نصر ، اعلى و قدر ، قراءت كند و پس از پايان نماز حاجتش را از خداوند بخواهد ، به يارى پروردگار برآورده مىشود .\r\nعلىّ بن حسن بن فضّال گويد كه همان شيخ ( عبد الرحمن بن ابراهيم ) به من گفت كه من اين نماز را خواندم و از خداوند خواستم تا رزق و روزىام را فزونى بخشد و خداوند تمام نعمتهايش را به من عطا فرمود ، سپس از خداوند خواستم تا حج را نصيبم فرمايد ، به حج نيز مشرف شدم . اين نماز را به يكى از دوستانم كه به فقر گرفتار بود آموختم ، وى نيز توانگر شد .\r\nدر كتاب مصباح نيز از آن حضرت به طور مرسل همانند حديث فوق نقل شده است .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nهر كسى وارد مسجد كوفه شود ، آمرزيده است\r\nعلامه مجلسى در بحار الأنوار و حرّ عاملى در وسائل و ابن طاووس در فرحة الغرى از نصير الدّين از پدرش ، از سيد فضل اللّه ، از ذوالفقار ، از شيخ مفيد از محمد بن بكران نقاش از حسين بن محمّد مالكى از احمد بن هلال از ابى سعد خراسانى روايت كرده كه گفت :\r\nبه حضرت رضا ( ع ) عرض كردم : زيارت مرقد حضرت على ( ع ) بافضيلت‌تر است يا زيارت قبر امام حسين ( ع ) . . . تا آن‌جا كه گفت : حضرت رضا ( ع ) به من فرمود : كجا زندگى مىكنى ؟ گفتم : در كوفه . امام ( ع ) فرمود : مسجد كوفه ، خانهء حضرت نوح ( ع ) بود ؛ اگر شخصى يكصدبار وارد اين مسجد شود ، خداوند يكصدبار او را مىبخشد ، زيرا حضرت نوح در مسجد كوفه از خداوند ، مغفرت و بخشش طلبيد و فرمود :  رَبِّ اغْفِرْ لِي وَ لِوالِدَيَّ وَ لِمَنْ دَخَلَ بَيْتِيَ مُؤْمِناً  « 1 » . گفتم : منظور حضرت از پدر و مادرش كه بود ؟ فرمود : منظور وى آدم و حوّا بود .\r\n\r\n\r\n","description":"","footnote":"\r\n( 1 ) - نوح / 28 ، اى پروردگار من ، مرا و پدر و مادرم را و هر كه را با ايمان به خانهء من وارد شود ، بيامرز .\r\n","page_name":" 69 ","page_number":69},
  {"content":"\r\n\r\n\r\nدرهاى مسجد كوفه\r\nيكى از درهاى مسجد كوفه ، باب سده است كه حضرت على ( ع ) از آن در وارد مسجد مىشد . كنده دومين در مسجد است كه در سمت راست مسجد از جهت غرب قرار دارد ، و از زاويهء غربى مسجد ، نزديكترين در به دو ايوان است . پس از آن باب انماط است كه مقابل باب فيل واقع شده است .\r\nباب فيل ، يكى ديگر از درهاى مسجد است كه قبلا به نام باب ثعبان خوانده مىشد چنان‌كه در بحار الأنوار و مدينة المعاجز و غرر مناقب بطور مسند روايت شده كه گفتند هنگامى كه حضرت على ( ع ) بر منبر مسجد كوفه سخنرانى مىكرد ، ناگهان مارى بزرگ از كنار منبر ظاهر شد ، و شروع به كشيدن خود بر روى زمين و بالا رفتن از منبر كرد تا اين‌كه نزديك حضرت رسيد . مردم از آن مار ترسيدند و بر آن شدند تا آن را از امام ( ع ) دور كنند ، حضرت ( ع ) با دست به مردم اشاره كرد تا او را رها كنند ، هنگامى كه آن مار بر روى منبر قرار گرفت ، روى پله‌اى رفت كه امام ( ع ) نشسته بود . سپس ايستاد و امام ( ع ) به طرف مار خم شد و او خودش را به سوى امام كشيد و دهان در گوش حضرت برد . مردم از اين واقعه حيرتزده شدند و آن مار طورى با حضرت سخن گفت كه افراد نزديك امام نيز كلام او را شنيدند ، سپس مار به كنارى رفت و حضرت على ( ع ) لبهاى مباركش را تكان مىداد و مار بزرگ با دقت به سخنان امام گوش مىداد . پس از آن او رفت و حضرت على ( ع ) به سخنرانىاش ادامه داد . امام ( ع ) پس از پايان يافتن سخنرانى از منبر پايين آمد و مردم اطراف آن حضرت جمع شدند و دربارهء مار و شگفتيهاى آن سؤال كردند . حضرت فرمود : آن‌گونه كه شما گمان مىكنيد ، نيست . او فرمانرواى جنيان بود ، و مسأله‌اى مشكل و دشوار براى او پيش آمده بود ، به اين‌جا آمد تا بپرسد من هم مسأله را به او فهماندم .\r\nسپس او براى من دعاى خير كرد و رفت .\r\nآن مار از در بزرگى كه امروز مردم از آن وارد مىشدند ، داخل مسجد شد كه در\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nجهت مخالف قبله قرار دارد . از اين‌رو به نام باب ثعبان ناميده شد ( و به اين نام شهرت يافت ) و بنى اميه از ظهور چنين فضيلتى براى حضرت على ( ع ) ناراضى بودند ، بدين علت فيلى را كنار اين در بستند و قصدشان اين بود تا اين فضيلت فراموش شود و تا امروز به نام باب فيل شهرت يافت .\r\nدرهاى مسجد بسيار است زيرا براى هر يك از قبايل كوفه درى به نام آن قبيله وجود داشته ولى به مرور ايام و بروز حوادث مصيبت‌بار ، اين درها بسته شده و تنها باب ثعبان باقى مانده است .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nآثار سيد بحر العلوم ( در دو مسجد كوفه و سهله )\r\nعلّامه بزرگ حجه الحقّ سيد محمد مهدى نجفى مشهور به بحر العلوم ( ره ) داراى آثار جاودانى است . از جملهء آنها مقامهاى مقدس مسجد كوفه است كه همچنان از دورانهايى گذشته نزد مردم ناشناخته بود و جز كسانى كه داراى بصيرت در دين بودند و تعدادشان هم اندك بود ، كسى آنها را نمىشناخت . از اين‌رو ، سيد ( ره ) تعيين اين مقامات مقدّس را به عهده گرفت و نشانه‌ها و محرابهايى در آنها ساخت و ستونى سنگى در محراب النبى ( ص ) براى تعيين قبله قرار داد و اين شاخصى است كه امروز به نام ( رخامه ) معروف است . وى اتاقهايى در مسجد بنا كرد تا كسى كه بر اثر گرماى خورشيد از عبادت باز مىماند به سايهء آن پناه ببرد ، يا كسى كه در روزهاى زمستان قصد اعتكاف دارد ، در اين اتاقها اعتكاف كند . همهء اين كارهاى او به منظور يارى رساندن در كار تقوا ، خير و اعانت بر جاودانى كردن آثار پيامبران و امامان دين صورت مىگرفت .\r\nاز جمله آثار سيد بحر العلوم اين است كه زمين مسجد كوفه در اصل زمينى بود كه كشتى نوح ( ع ) در آن ساخته شد و سرداب معروف به ( بيت الطشت ) در آن قرار داشت و عابران از رويش عبور و آن را لگدكوب مىكردند و طبقات مختلف مردم در آن‌جا اجتماع مىكردند كه مردان و زنان عرب به همراه دختران خردسال نيز در ميان آنان بودند و در گوشهء مسجد نشسته ، شب زنده‌دارى مىكردند . گاهى زمين مسجد آلوده مىشد و تطهير آن واجب بود ، از اين‌رو ، زمين را مىكندند و خاكش را به خارج مسجد مىريختند ، و اين كار محذور شرعى داشت ، كه بر كسى پوشيده نيست . سيد ( ره ) اين امر را مورد توجه قرار داد و زمين مسجد كوفه را براى حفاظت اين مكان شريفه از آلودگى و آسان‌سازى ازالهء نجاست از آن با خاك پاك بيرون مسجد پوشاند . و در نتيجه ، زمينى روى زمين ديگر بوجود آمد . او محرابهايى روى محرابهاى اصلى ساخت ، به طورى كه امروزه هر مسافرى كه به آن‌جا رود ، آنها را مىبيند ، چون در عصر ما در اين اتاقها فساد\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nزياد شده بود ، حاج ميرزا ابو القاسم كرباسى در سال 1310 ( ه . ق ) ديوار اتاقها را خراب كرد و آنها را به صورت ايوان درآورد . همهء اينها به علت جلوگيرى از وقوع فساد در مسجد بود . در سال 1325 ( ه . ق ) سيد على كمونه پرده‌دار حرم علوى ، متصدى مسجد شد ، و كاروانسراى بزرگى كنار مسجد و در امتداد آن در سمت غرب بنا كرد و در آن اتاقهايى ساخت همچنين بازارى براى زائرينى كه به قصد زيارت مسجد مىآمدند ، بنا كرد و اسطبلهايى براى حيوانات بر در كاروانسرا احداث كرد ، و سيّدى شريف از اهل بحرين به او از نظر مالى كمك مىكرد و ساختمان را در سال 1327 ( ه . ق ) تكميل كرد .\r\nاز جملهء آثار سيّد اين‌كه در مسجد سهيل ( كه اكنون به نام مسجد سهله شهرت دارد ) جايگاهى براى حضرت مهدى ( عج ) وجود داشت ولى نزد مردم شناخته شده نبوده و سيّد بحر العلوم ( ره ) دستور داد تا گنبدى بر روى آن بسازند تا آن جايگاه شكوهمند را مشخّص كند . البته شگفت نيست چرا كه وى به اين امر دانا و آگاه بوده است .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nمسجد كوفه از بافضيلت‌ترين مكانهاى مقدس است\r\nعلامه مجلسى ، حرّ عاملى و جز آنان به نقل از ابو بكر حضرمى از امام صادق ( ع ) يا از امام باقر ( ع ) روايت كرده كه گفت : به امام ( ع ) عرض كردم پس از حرم خدا و حرم پيامبر ( ص ) كدام محل بافضيلت‌تر است ؟ امام فرمود : اى ابو بكر : كوفه زيرا آن ، شهر پاك و مطهّرى است و مرقد پيامبران و رسولان و جز آنان و جانشينان راستين آنان در كوفه قرار دارد ، و مسجد سهله كه همه پيامبرانى كه خداوند به رسالت برانگيخته در آن نماز خوانده‌اند ، در آن‌جاست و از كوفه ، عدل خداوند ظاهر مىشود و در آن پايدار مىباشد و در آينده نيز چنين خواهد بود ، كوفه منزل پيامبران و جانشينان صالح آنان است .\r\nمؤلّف كتاب بحار الأنوار و فرحة الغري گفته است : سلامه به نقل از محمد بن جعفر از محمّد بن احمد از ابى عبد اللّه رازى از حسن بن على بن ابى حمزه از صفوان از ابى اسامه از امام صادق ( ع ) روايت كرده كه گفت : از آن حضرت ( ع ) شنيدم كه فرمود : كوفه ، باغى از باغهاى بهشت است . آرامگاه حضرت نوح ( ع ) و حضرت ابراهيم ( ع ) و قبر سيصد و هفتاد پيامبر و ششصد وصى و مرقد سيد اوصيا حضرت على ( ع ) در آن قرار دارد .\r\nدر بحار الأنوار و بشائر الرضوان آمده است : كوفه ، مركز گردهمايى بزرگان عراق ، و نيزهء خدا ، گنج ايمان ، پاك و مطهّر و باغى از باغهاى بهشت است ؛ در آن قبر حضرت آدم ( ع ) و نوح ( ع ) و ابراهيم ( ع ) و قبر سيصد و هفتاد پيامبر و ششصد وصى و مرقد سرور اوصيا حضرت على ( ع ) است ، اين شهر ، حرم و محل هجرت آن حضرت است و هنگامى كه ولايت ايشان به آسمانها و زمين عرضه شد ، نخست آسمان هفتم پذيرفت ، سپس آسمان چهارم و پس از آسمان اول و بعد زمين حجاز كه به عنوان حرم مفتخر شد و سپس زمين شام كه به بيت المقدس افتخار يافت . آن‌گاه زمين مدينه كه به مرقد پيامبر ( ص ) مفتخر شد ، و سرانجام زمين كوفه ، كه به افتخار آرامگاه جانشين پيامبر ( ص ) حضرت على ( ع ) نايل آمد .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nمسجد كوفه نخستين پرستشگاه پروردگار\r\nدر كتاب بحار الأنوار و وسائل با ذكر سند روايت شده كه امير مؤمنان ( ع ) فرمود :\r\nنخستين مكانى كه پروردگار در آن عبادت شد ، سرزمين كوفه بود و آن هنگامى كه خداوند به ملائكه امر فرمود تا بر آدم ( ع ) سجده كنند و آنها در زمين كوفه بر او سجده كردند و ملائكه هر شب در مسجد كوفه فرود مىآيند .\r\nدر كتاب بحار الأنوار و وسائل و كافى به طور مسند از ابن اسباط نقل شده كه گفت :\r\nشخص ديگرى برايم روايت كرد كه هر شب شصت هزار فرشته در مسجد كوفه نازل مىشوند ، كنار ستون هفتم نماز مىخوانند ، و تا روز قيامت هيچ كدام از آن فرشتگان باز نمىگردند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nكراهت خارج شدن از مسجد كوفه پيش از ظهر روز جمعه\r\nعلامه مجلسى در بحار الأنوار و شيخ حر عاملى در وسائل در باب كراهت خروج از مكه و كوفه و كربلا پيش از ظهر جمعه از محمّد بن حسن به طور مسند به نقل از محمد بن ابى عمير از حفص بن بخترى از امام صادق ( ع ) روايت كرده كه گفت : كسى كه پيش از ظهر جمعه از مكه يا مدينه يا مسجد كوفه و حرم امام حسين ، خارج شود ، ملائكه با صداى بلند به او مىگويند : كجا مىروى ؟ خداوند تو را به اين جا باز نگرداند !\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nآياتى از قرآن در مدح كوفه\r\nدر كتاب بحار الأنوار و وسائل به نقل از مظفّر بن جعفر علوى از جعفر بن محمد بن مسعود از پدرش از حسين بن اشكيب از عبد الرحمن بن حماد از احمد بن حسن از صدقة بن حسان از مهران بن ابى نصر از يعقوب بن شعيب از ابى سعيد اسكافى از امام باقر ( ع ) نقل شده است كه آن حضرت فرمود : حضرت على ( ع ) در تفسير آيه :  وَ آوَيْناهُما إِلى رَبْوَةٍ ذاتِ قَرارٍ وَ مَعِينٍ  « 1 » ، فرموده است : منظور از ربوه ، شهر كوفه و قرار مسجد كوفه و معين رود فرات مىباشد .\r\nدر بحار الأنوار و وسائل به نقل از محمد بن على بن حسين در معانى الاخبار از پدرش ا ز محمد بن يحيى از احمد بن محمد بن خالد از ابى عبد اللّه رازى از حسن بن علىّ بن ابى عثمان از موسى بن بكر از امام موسى بن جعفر ( ع ) به نقل از پدرش و او از پدرش نقل فرمود كه پيامبر ( ص ) فرموده است : خداوند از ميان شهرها چهار شهر را برگزيد ، و فرمود :     وَ التِّينِ وَ الزَّيْتُونِ وَ طُورِ سِينِينَ وَ هذَا الْبَلَدِ الْأَمِينِ     « 2 » ؛ منظور از تين ، شهر مدينه و زيتون ، شهر بيت المقدس و طور سينين ، شهر كوفه و بلد امين ، شهر مكّه مىباشد .\r\n\r\n\r\n","description":"","footnote":"\r\n( 1 ) - مؤمنون / 50 : ما مريم و عيسى را در بلند جايى كه قرارگاهى و آب روان داشت جاى داديم .\r\n( 2 ) - تين / 3 - 1 : سوگند به انجير و زيتون و سوگند به طور مبارك و سوگند به اين شهر يعنى ( مكه ) .\r\n","page_name":" 77 ","page_number":77},
  {"content":"\r\n\r\n\r\nمسجد كوفه ، يكى از قصرهاى بهشت است\r\nدر كتاب وسائل و بحار الأنوار به نقل از حسن بن محمد طوسى در كتاب مجالس وى از پدرش از هلال بن محمّد حفار از اسماعيل بن على دعبلى از علىّ بن اخى دعبل از امام رضا ( ع ) از پدرانش از حضرت على ( ع ) روايت كرده كه فرمود : چهار تا از قصرهاى بهشت در دنياست : مسجد الحرام ، مسجد پيامبر ( ص ) مسجد بيت المقدس و مسجد كوفه .\r\nمجلسى در كتاب السماء و العام از بحار الأنوار ، كلام خداوند :  وَ آوَيْناهُما إِلى رَبْوَةٍ  « 1 » ، را بيان كرده و گفته است كه شيخ طبرسى مىگويد : يعنى ما آن دو محل را بلند ، هموار و گسترده قرار داديم كه منظور همان حيرهء كوفه و اطراف آن است . مراد از قرار ، مسجد كوفه و مقصود از عين ، فرات است چنانچه اين مطلب از امام باقر ( ع ) و امام صادق ( ع ) نقل شده است .\r\nدر كتاب السماء و العالم و معانى الاخبار و خصال از حسين بن ادريس از پدرش از محمد بن احمد اشعرى از ابى عبد اللّه رازى از حسن بن على بن ابى عثمان از موسى بكر از حضرت على ( ع ) از پيامبر ( ص ) نقل شده كه آن حضرت فرمود : خداوند از ميان شهرها ، چهار شهر را برگزيد ، از اين‌رو فرمود :     وَ التِّينِ وَ الزَّيْتُونِ وَ طُورِ سِينِينَ وَ هذَا الْبَلَدِ الْأَمِينِ     . منظور از تين ، مدينه و زيتون ، بيت المقدس و طور سينين ، كوفه و بلد امين ، مكه مىباشد .\r\nمجلسى گفته است : در آيه شريفه ، طور سينين كنايه از كوفه است زيرا شهر نجف كه پشت كوفه قرار دارد ، محل مناجات حضرت على ( ع ) بوده چنان‌كه كوه طور ، محل مناجات حضرت موسى ( ع ) بوده است ، يا كوهى كه حضرت موسى ( ع ) برفراز آن\r\n\r\n\r\n","description":"","footnote":"\r\n( 1 ) - مؤمنون / 50 .\r\n","page_name":" 78 ","page_number":78},
  {"content":"\r\n\r\nخواست خدا را ببيند و از هم پاشيد و قطعه‌اى از آن در كوفه افتاد ؛ چنانچه در برخى از روايات آمده است ، يا هنگامى كه فرزند نوح خواست به آن كوه پناه ببرد از هم پاشيد و بخشى از آن در طور سينا افتاد و يا واقعا نجف همان‌طور سيناست و مفسّران و لغويها در اين مورد اشتباه كرده‌اند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nروايتهايى در مدح تربت كوفه و مردم آن\r\nدر كتاب السّماء و العالم و بصائر به نقل از احمد بن محمد از ابن فضال از ابى جميله از محمد حلبى از امام صادق ( ع ) آمده است كه فرمود : خداوند ، ولايت ما را بر مردم شهرها عرضه داشت و جز مردم كوفه هيچ‌كس آن را نپذيرفت .\r\nدر بحار الأنوار و بصائر از يعقوب بن يزيد از ابن سنان از عنبسهء بيّاع القصب از ابى بصير روايت شده كه گفت : از امام صادق ( ع ) شنيدم كه مىفرمود : ولايت ما به آسمانها و زمين و كوهها و شهرها عرضه و هيچ كدام مانند مردم كوفه آن را قبول نكرد .\r\nدر السّماء و العالم با ذكر سند از عبد الواحد بصرى به نقل از ابى وائل از عبد اللّه ليثى از ثابته شبامى از انس بن مالك روايت شده كه گفت : روزى نزد پيامبر نشسته بودم كه حضرت على ( ع ) وارد شد ؛ پيامبر فرمود : اى ابو الحسن نزد من بيا ، سپس او را در آغوش گرفت و ميان ديدگانش را بوسيد و فرمود : اى على ! خداوند متعال ، ولايت تو را بر آسمانها عرضه كرد ، آسمان هفتم در پذيرش آن پيشى جست ، لذا آن را به عرش زينت بخشيد ، سپس آسمان چهارم آن را پذيرفت و آن را به بيت معمور مزيّن كرد . پس از آن آسمان دنيا قبول كرد و آن را به ستارگان زينت داد ، آن‌گاه ولايت تو را به زمينها عرضه داشت ، نخست مكه آن را پذيرفت و آن شهر را به كعبه آراست . سپس مدينه آن را قبول كرده آن را به من زينت بخشيد ، بعد كوفه آن را پذيرفت و آن شهر را به تو مزين كرد ، پس از آن قم آن را قبول كرد و آن را به عربها زينت داد و براى آن شهر ، درى از درهاى بهشت گشود .\r\nدر كتاب السماء و العالم و تاريخ قم از محمد بن قتيبه همدانى و حسن بن على كشمار جانى از على بن نعمان از ابى اكراد از ميمون صائغ از امام صادق ( ع ) روايت كرده كه فرمود : خداوند شهر كوفه را نمونهء ساير شهرها و مؤمنان كوفه را نمونهء مؤمنان شهرهاى ديگر قرار داد و شهر قم را بر ساير شهرها و مردم آن را بر اهل مشرق و مغرب اعم از جن و انس برترى بخشيد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nروايتهايى درباره دفع بلا از كوفه و مردم آن\r\nدر بحار الأنوار و تاريخ قم به نقل از احمد بن عيسى از محمد بن خالد برقى از سعد بن سعد اشعرى از گروهى از امام صادق ( ع ) روايت شده كه فرمود : هرگاه مصيبتها فراگير شود ، كوفه و اطراف آن از سرزمين عراق و قم از سرزمين جبل ، مكانهاى امنى هستند . . .\r\nدر بحار الأنوار و تاريخ قم به نقل از محمد بن سهل بن يسع از پدرش از جدش از امام صادق ( ع ) روايت كرده كه فرمود : اگر امنيت شهرها از بين برود و مردم بر اسبها سوار شوند و از زنان و عطر كناره‌گيرى كنند حتما از آنان بگريز ؛ عرض كردم : فدايت شوم ! به كجا بروم ؟ فرمود به كوفه و قم و اطراف اين دو شهر برو زيرا بلا و مصيبت از آن‌جا دور شده است .\r\nدر بحار الأنوار و تاريخ قم به نقل از يعقوب بن يزيد از ابو الحسن كرخى از سليمان بن صالح روايت شده كه گفت : روزى نزد امام صادق ( ع ) بوديم ، او فتنه‌هاى بنى عباس و نصيبتهايى را كه مردم از سوى آنان متحمل شدند بازگو فرمود ، عرض كرديم : فدايت شويم ! در اين زمان به كجا پناه ببريم ؟ فرمود : به كوفه و قم و اطراف اين دو شهر پناه ببريد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nروايتهايى در مدح كوفه\r\nدر بحار الأنوار و تاريخ قم به نقل از گروهى از اهل رى روايت شده است كه آنان نزد امام صادق ( ع ) آمدند و گفتند : ما اهل رى هستيم ، حضرت فرمود : به برادران اهل قم خوش آمد مىگويم ، گفتند : ما اهل قم هستيم ، ايشان اين كلام را چند بار تكرار فرمود و مانند گذشته به آنان پاسخ داد ، آن‌گاه حضرت فرمود : حرم خداوند مكه ، حرم پيامبر مدينه ، حرم امير مؤمنان كوفه ، و حرم ما شهر قم است ، زنى از فرزندان من در آن‌جا دفن مىشود كه فاطمه نام دارد ، هر كس او را زيارت كند ، بهشت بر او واجب مىشود .\r\nراوى گفت : حضرت اين سخن را قبل از تولد امام موسى كاظم ( ع ) فرمود .\r\nدر بحار الأنوار و تاريخ قم به نقل از حسن بن يوسف از خالد بن يزيد از امام صادق ( ع ) آمده است كه فرمود : خداوند از ميان تمام شهرها كوفه ، قم و تفليس را برگزيد .\r\nدر بحار الأنوار و تاريخ قم به نقل از يعقوب بن يزيد از محمد بن ابى عمير از جميل بن دراج از زراره بن اعين از امام صادق ( ع ) روايت شده كه فرمود : اهل خراسان ، سرشناسان ما ، اهل قم ، ياران ما ، اهل كوفه ، بزرگان ما هستند و اهل اين منطقه از ما و ما از آنها هستيم .\r\nدر اين دو كتاب و در مجالس شيخ به نقل از حسين بن عبيد اللّه غضائرى از تلعكبرى از محمد بن همام از عبد اللّه حميرى از طيالسى از زريق خلقانى روايت شده كه گفت : روزى نزد امام صادق ( ع ) بودم كه دو تن از دوستانمان از اهالى كوفه وارد شدند ، حضرت فرمود : آيا اين دو نفر را مىشناسى ؟ گفتم : بله ! اينها از دوستداران شما هستند . فرمود :\r\nبله ! سپاس و ستايش ، خداوندى را كه بيشتر دوستداران ما را در عراق قرار داد . . .\r\nدر اين دو كتاب و در مجالس شيخ به نقل از ابن عبدون از على بن محمد بن زبير از على بن حسن بن فضال از عباس بن عامر از عبد اللّه بن وليد روايت شده كه گفت : نزد امام صادق ( ع ) رفتيم و پس از عرض سلام رو به روى ايشان نشستيم . حضرت از ما پرسيدند :\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nشما كيستيد ؟ عرض كرديم : ما اهل كوفه هستيم فرمود : ما مردم كوفه بويژه اين گروه را ، از مردم شهرهاى ديگر بيشتر دوست داريم و خداوند شما را به امرى ( ولايت ) هدايت كرد كه مردم از آن بىخبرند ، شما ما را دوست داشتيد ولى مردم با ما دشمنى كردند ، شما ما را تصديق كرديد ولى مردم ما را تكذيب كردند ، شما از ما پيروى كرديد ولى مردم با ما مخالفت كردند ، خداوند شما را به زندگانى ما زنده بدارد و به مرگ ما بميراند . . .\r\nمجلسى گويد : - توضيح - اين گروه در شهر كوفه بيش از ساير شهرها هستند و منظور گروه شيعيان است ، محبّ از عصابه كلىتر است و عصابه به معناى گروهى از مردم است .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nهر ستمگرى كه قصد ظلم و تجاوز به كوفه را داشته باشد ، خداوند از او انتقام مىگيرد\r\nدر كوفه مصيبتها و حوادث زيادى روى داد و فرمانروايان ستمگرى حكومت كردند و خداوند آنها را مجازات كرده ، به هلاكت رساند زيرا يكى از فضيلتهاى شهر كوفه اين است كه هر ستمگرى كه قصد تجاوز به اين شهر را داشته باشد ، خدا از او انتقام مىگيرد .\r\nعلامهء مجلسى در السماء و العالم مىگويد : بخشى از كلام حضرت على ( ع ) درباره كوفه اين چنين است : اى كوفه ! گويا تو را مىبينم كه مانند چرم عكاظى كشيده مىشوى و از پيشامد حادثه‌ها پايمال مىشوى و به انواع مصيبت و بلا گرفتار مىشوى و من مىدانم هيچ ستمگرى بر تو اراده ظلم و ستم نكند مگر آن كه خداوند ، او را به بلا و مصيبتى مبتلا يا كشنده‌اى را بر او مسلط مىكند « 1 » .\r\nمجلسى در توضيح اين سخن مىگويد : اديم ، پوست دباغى شده است و عكاظ ، محلى در اطرال مكه بود كه عربها هر ساله در آن گرد مىآمدند و به مدت يك ماه بازارى را برپا مىكردند و به فخر فروشى و سرودن اشعار مىپرداختند . به علت فروش زياد در اين بازار به آن‌جا نسبت چرم داده مىشد . چرم عكاظى بسيار محكم و داراى كشش زياد بود و اين ، وجه شبه ميان اديم عكاظى و كوفه است . عرك به معناى ماليدن و ساييدين مىباشد ، و عركه يعنى او را به كار زشت واداشت ، و عركت القوم الحرب يعنى جنگ ، مردم را پايمال كرد هنگامى كه آنها را آزمود و از پا درآورد و مراد از نوازل ، مصيبتها و گرفتاريهاست و زلازل به معناى بلاها و پريشانىهاست ، و تركبين مانند دو فعل قبلى ، مجهول مىباشد ، يعنى در معرض مصيبتها و ناملايمات قرار مىگيرى ؛ در اين جا فعل به\r\n\r\n\r\n","description":"","footnote":"\r\n( 1 ) - ذكر المجلسى فى السماء و العالم فقال من كلام له عليه السلام - يعنى امير المؤمنين - فى ذكر كوفه ( كأنى بك يا كوفه تمدين مدا لاديم العكاظى تعركين بالنوازل و تركبين بالزلازل دانى لأعلم انه ما اراد بك جبار سوء الا ابتلاه اللّه بشاغل او رماه بقاتل ) - م .\r\n","page_name":" 84 ","page_number":84},
  {"content":"\r\n\r\nوسيلهء با هم متعدى مىشود ، بنابراين كه مانند فعل قبلى با سببيه باشد . و ناملايماتى كه كوفه و مردمش دچار آن شدند مشهور بوده در كتابهاى تاريخى نيز ذكر شده است .\r\nاز حضرت على ( ع ) نقل شده كه فرمود : كوفه ، شهر ما ، محل اقامت ما و پايگاه شيعيان ماست . از حضرت صادق ( ع ) روايت شده كه فرمود : سرزمين كوفه ما را دوست دارد ما نيز به آن علاقه‌منديم . همچنين از حضرت ( ع ) نقل شده كه فرمود : خداوندا ! بدخواه و دشمن كوفه را به مجازات برسان .\r\nابن ابى الحديد ، اين خطبه را در شرح نهج البلاغه همانند مجلسى نقل كرده است . . . آنگاه مىگويد : اين جمله از سخن على ( ع ) كه فرمود : « اى كوفه ! تو مانند چرم عكاظى كشيده مىشوى » استعاره از ظلم و نابسامانيهاى است كه به آن وارد مىشود . جملهء « تعركين » در سخن امام ( ع ) از عركت القوم الحرب گرفته شده يعنى جنگ ، مردم را پايمال كرد ، هنگامى كه آنان را آزمود و از پا درآورد .\r\nدر مجمع آمده است : مدّت يعنى كشيده شده و مدّ الارض به معناى كشيده شدن زمين از جهت طول و عرض است .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nسخن ابن ابى الحديد درباره فضيلت اهل كوفه در شرح نهج البلاغه\r\nابن ابى الحديد در شرح نهج البلاغه ( ج 3 ، ص 286 ، چاپ مصر ) مىگويد : دربارهء فضيلت مردم كوفه از خاندان پيامبر ( ص ) مطالب بسيارى وارد شده است مانند سخن حضرت على ( ع ) كه فرمود : كوفه شهر پربركتى است . و فرمود : روز قيامت هفتاد هزار نفر كه چهره‌شان چون ماه مىدرخشد از سرزمين كوفه محشور مىشوند و همچنين فرمود : كوفه ، شهر ما ، محل اقامت ما و پايگاه شيعيان است . و امام صادق ( ع ) فرمود :\r\nخداوندا ، بدخواه و دشمن كوفه را مجازات فرما و فرمود : سرزمين كوفه ما را دوست دارد و ما بدان علاقه‌منديم . اما مواردى كه فرمانروايان و حاكمان ، قصد ظلم و ستم به كوفه را داشتند خداوند از آن دفاع كرد ، بسيار است .\r\nمنصور به امام جعفر صادق ( ع ) گفت : مىخواهم افرادى را به كوفه بفرستم تا خانه‌ها را ويران كرده ، نخلها را به آتش كشيده ، اموالش را غارت كنند و كسانى را كه به حكومت بنى عباس شك و ترديد دارند ، بكشند ؛ در اين باره مرا راهنمايى فرما . امام فرمود : اى منصور بايد انسان از روش گذشتگانش پيروى كند و پيشوايان تو سه نفر هستند : حضرت سليمان ( ع ) كه بخشيد و شكرگزارى كرد ، حضرت ايوب ( ع ) كه به بيمارى مبتلا شد و صبر و شكيبايى كرد و حضرت يوسف ( ع ) كه قدرت داشت و بخشيد ، حال از هر كدامشان كه خواهى پيروى كن ، منصور كمى سكوت كرد و گفت : بخشيدم .\r\nابو الفرج عبد الرحمن بن على بن جوزى در كتاب منتظم روايت كرد : هنگامى كه مردم كوفه ، زياد را در حال سخنرانى بر منبر با سنگ زدند ، او دست هشتاد نفر از آنان را قطع كرد و تصميم گرفت تا خانهء آنها را خراب كرده ، نخلهايشان را به آتش بكشد ، سپس همه مردم را جمع كرد به طورى كه مسجد و ميدان از جمعيت پر شد . آن‌گاه از آنها خواست تا از على ( ع ) بيزارى جويند و مىدانست كه آنها از اين كار امتناع مىكنند ؛ و اين را بهانه‌اى براى نابودى آنها و خراب كردن شهرشان قرار داد . عبد الرحمن بن سائب انصارى گفت :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nهمراه گروهى از قبيله‌ام بودم و آن روز مردم گرفتارى بزرگى داشتند . در اين هنگام كمى خوابيدم ، در خواب ديدم چيزى جلو مىآيد با گردن دراز مانند گردن شتر بالبانى متورم و آويخته آواز سر داد ، گفتم : تو كيستى ؟ گفت : من نقّاد ذو الرقبه هستم ، به سوى صاحب اين قصر فرستاده شدم ، در اين هنگام از ترس بيدار شدم و به دوستانم گفتم : آيا آنچه من ديدم شما نيز ديديد ؟ گفتند : نه ، آنان را از خوابم آگاه كردم . آنگاه شخصى از قصر نزد ما آمده ، گفت : برگرديد زيرا امير مىگويد من امروز با شما كارى ندارم . وى به طاعون مبتلا شده ، مىگويد : من در نيمى از بدنم حرارت آتش را احساس مىكنم و سرانجام زياد به هلاكت رسيد ، عبد الرحمن بن سائب دربارهء او چنين سروده است :\r\nاو ( زياد ) از تصميمى كه درباره ما گرفته بود منصرف نمىشود تا اين كه نقاد ذو الرقبه جان او را گرفت ضربت سنگينى بر نيمى از بدنش وارد شد چنان كه صاحب الرحبه ( حضرت على ( ع ) ) مورد ظلم و ستم قرار گرفت « 1 »\r\nبراقى گويد : ممكن است كسى گمان كند كه قائل به وجود مرقد حضرت على ( ع ) در رحبه مسجد كوفه ، اين سخن شاعر : « صاحب الرّحبه » استدلال كند ، ليكن دليلى در اين باره وجود ندارد زيرا حضرت على ( ع ) بيشتر وقتها در رحبه مسجد مىنشست و ميان مردم قضاوت مىكرد ، و به اين اعتبار جايز است كه رحبه به آن حضرت نسبت داده شود . خاتمه گفتار ابن ابى الحديد در شرح نهج البلاغه .\r\nخداوند ستمگرانى را كه قصد ظلم و ستم به كوفه را داشتند به بلا و مصيبت مبتلا فرمود .\r\nدر بحار الأنوار نقل شده كه محمد بن حسين الكيدرى در شرح نهج البلاغه گفته است :\r\nاز جمله ستمگرانى كه خدا او را در كوفه به بلا مبتلا كرد « زياد » بود . هنگامى كه در مسجد جمع شدند تا به حضرت على ( ع ) دشنام دهند ، دربان زياد آمد و گفت : باز گرديد زيرا امير پريشان مىباشد و اكنون به مرض فلج مبتلا شده است ، فرزند وى عبيد اللّه بن زياد نيز به جذام مبتلا شد و مارهايى در شكم حجاج بن يوسف ثقفى پديد آمد تا مرد . و\r\n\r\n\r\n","description":"","footnote":"\r\n( 1 ) -\r\n ما كان منتهيا عما اراد بنا * حتى تناوله النقاد ذو الرقبه \r\n قاثبت الشق منه ضربة عظمت * كما تناول ظلمآ صاحب الرحبه \r\n","page_name":" 87 ","page_number":87},
  {"content":"\r\n\r\nعمر بن هبيره و فرزندش يوسف به بيمارى برص دچار شدند . خالد قسرى زندانى و بازخواست شد تا از گرسنگى هلاك شد . كسانى كه خداوند ، قاتلانى بر آنان مسلط كرد عبارت بودند از : عبيد اللّه بن زياد و مصعب بن زبير و ابو سرايا و جز آنان كه همه به قتل رسيدند ؛ و يزيد بن مهلب نيز به بدترين وضع كشته شد .\r\nدر مجمع البحرين در مادّهء جبر مىگويد : در حديث كوفه آمده است : هر ستمگرى كه قصد ظلم و ستم به تو داشت ، خداوند او را به بلايى مبتلا يا قاتلى را بر او مسلط كرد ، برخى گفته‌اند : يكى از ستمگرانى كه قصد ظلم و جور به كوفه داشت زياد بن اميه بود .\r\nنقل شده كه او مردم را در مسجد كوفه جمع كرد تا به حضرت على ( ع ) ناسزا گويند و از او بيزارى جويند و هر كس را كه از فرمان او سرپيچى كند ، به قتل برساند . هنگامى كه مردم در مسجد اجتماع كرده بودند ، مأمور زياد نزد آنان آمد و به آنها دستور داد تا باز گردند و گفت : امير با شما كارى ندارد ، وى در آن لحظه به مرض فلج مبتلا شده بود .\r\nيكى ديگر از آن ستمگران ، حجاج بود كه مارهايى در شكمش پديد آمد و سرينش سوخت تا به هلاكت رسيد .\r\nهمچنين عمر بن هبيره و فرزندش يوسف به برص مبتلا شدند و خالد قسرى را زدند و زندانى كردند تا از گرسنگى مرد . و كسانى كه خداوند ، قاتلانى را بر آنها مسلط كرد عبيد اللّه بن زياد ، و مصعب بن زبير و يزيد بن مهلب بودند ، كه حالات آنها مشهور است .\r\nدر عيون اخبار و بحار الأنوار با ذكر سند از تميمى آمده است كه امام رضا ( ع ) به نقل از پدرانش فرمود حضرت على ( ع ) دربارهء كوفه فرمود : بلا و مصيبت از كوفه مانند خيمه‌هاى پيامبر ( ص ) دور مىشوند .\r\nدر امالى مفيد و بحار الأنوار به نقل از كاتب از زعفرانى از ثقفى از ابراهيم بن ميمون از مصعب بن سلام از ابن طريف از ابن نباته نقل شده كه گفت : حضرت على ( ع ) كنار ستون هفتم باب الفيل كه پس از صحن قرار دارد نماز مىخواند كه مردى به سوى او آمد . دو لباس سبز پوشيده بود و دو گيس بافته سياه و ريشى سفيد داشت . هنگامى كه حضرت على ( ع ) نمازش را تمام كرد ، آن مرد خودش را بر روى حضرت انداخت و سرش را بوسيد ، سپس حضرت دستش را گرفت و او را از باب كنده خارج كرد ، ابن نباته گفت : ما\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nنيز بسرعت پشت سر آن دو از باب كنده خارج شديم در حالى كه نگران سلامتى امام ( ع ) بوديم ، امام در حالى كه باز مىگشت ، در چهار سوج ما را ديد و فرمود : چه كار داريد ؟\r\nگفتيم : ما با وجود اين سوار براى سلامتى شما نگران بوديم ، حضرت فرمود : اين شخص برادرم خضر ( ع ) بود ، آيا نديديد چگونه خودش را بر روى من انداخت ؟ گفتيم : بله .\r\nحضرت به من فرمود : تو در شهرى هستى كه هر ستمگرى قصد ظلم و جور به آن داشته باشد ، خداوند ، او را نابود مىكند ، از مردم دورى كن . من براى بدرقه خضر ( ع ) از مسجد خارج شدم زيرا او قصد سفر داشت .\r\nمجلسى مىگويد : مدره به معناى شهر است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nمساجد مبارك كوفه\r\nدر كوفه ، مسجدهاى بسيارى اعم از مساجد مبارك و نامبارك وجود دارد كه علامه مجلسى در بحار الأنوار و حر عاملى در وسائل و ديگران ، آنها را ذكر كرده دربارهء فضيلت آنها به تفصيل سخن گفته‌اند . مجلسى مىگويد : كتاب بزرگى درباره كوفه و ساير مساجد آن نوشتم .\r\nيكى از اين مساجد ، مسجد سهيل است . راجع به اين مسجد ، روايات بسيارى وارد شده كه بعضى از آنها را ذكر خواهيم كرد . به اين مسجد ، مسجد بنى ظفر نيز مىگويند .\r\nمسجد غنى ، مسجد مباركى مىباشد و در روايت آمده است : امام زين العابدين ( ع ) در آن مسجد نماز خواند و دعا فرمود .\r\nمسجد جعفى نيز مسجد با بركتى مىباشد و آمده است كه حضرت على ( ع ) در آن مسجد نماز خواند و دعا كرد . مسجد حمرا ، مسجد حضرت يونس بن متى ( ع ) است ولى مرقد او نيست ، گفته شد كه حضرت على ( ع ) در آن‌جا نماز خوانده است .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nمساجد نامبارك كوفه\r\nمسجدهاى نامبارك در كوفه عبارتند از : مسجد ثقيف و مسجد اشعث ، كه ميان مسجد سهله و مسجد كوفه قرار داشتند و ديوار قبله و گلدسته‌اى از آن باقى مانده است و به آن مسجد جواشن مىگويند . اشعث ، آن را به سبب كينه‌اى كه از حضرت على ( ع ) در دل داشت ، بنا كرد همچنين مسجد جرير بن عبد اللّه بجلى و مسجد سماك بن مخرمه ، كه نزديك كارگاه آهنگران است ، نقل شده كه به آن مسجد حوافر نيز گفته مىشده است .\r\nهمچنين مسجد شبث بن ربعى كه در بازارى آخر درب الحجاج قرار داشت و مسجد حمرا كه روى قبر يكى از فرعونها در محل نجارين ساخته شده و از ديگر مساجد نامبارك مىتوان مسجد تيم ، مسجد بنى سيد و مسجد بنى عبد اللّه بن رزام را نام برد .\r\nمجلسى در بحار الأنوار با حذف سند به نقل از محمد بن مسلم از امام باقر ( ع ) روايت كرده كه فرمود : در كوفه مساجد نامبارك و مباركى وجود دارد .\r\nيكى از مسجدهاى مبارك ، مسجد غنى است ، به خدا سوگند قبله‌اش بىانحراف و گل آن پاكيزه است . مرد مؤمنى آن را بنا كرد ، دنيا به آخر نمىرسد تا اين كه دو چشمه در اين مسجد از زمين مىجوشند و دو باغ در آن به وجود مىآيند و مردم آن نفرين شده‌اند ولى اين مسجد از آنها جداست ، و مسجد بنى ظفر و سهله و حمرا و جعفى كه امروزه مسجد شيت ، گويند : مسجد جعفى ويران شده است .\r\nمساجد نامبارك عبارتند از : مسجد ثقيف ، اشعث ، جرير بجلى ، سماك و حمرا ، كه روى قبر يكى از فرعونها ساخته شد .\r\nبا حذف سند به نقل از خالد بن عرعره روايت شده كه گفت : از حضرت على ( ع ) شنيدم كه مىفرمود : در كوفه ، مساجد مبارك و نامبارك وجود دارد ، يكى از مسجدهاى مبارك مسجد غنى است . به خدا سوگند قبله آن انحراف ندارد و مردى مؤمن آن را بنياد نهاد ، در مركز زمين قرار دارد و محل آن بسيار خوب است ، دنيا به آخر نمىرسد تا اين\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nكه چشمه‌هايى در اين مسجد از زمين مىجوشند . و كنار آنها دو باغ به وجود مىآيد ، و مردم كوفه نفرين شده‌اند ولى مسجد غنى جزء آنها نيست .\r\nمسجد جعفى نيز مسجد مباركى است چه بسا مردمى از نژاد عرب از بزرگان ما در آن اجتماع كرده ، نماز خواندند . مسجد ظفر مسجد پربركتى است به خدا سوگند در آن مسجد سنگ سبزى قرار داشت و خداوند هيچ پيامبرى را به رسالت مبعوث نكرد مگر اين كه شمايل او در آن مسجد بود و اين مسجد ، همان مسجد سهله است .\r\nمسجد حمرا ، كه همان مسجد حضرت يونس بن متى ( ع ) است و چشمه‌اى در آن روان خواهد شد كه زمين شوره‌زار و اطراف آن را فرا مىگيرد .\r\nمساجد نامبارك عبارتند از : مسجد اشعث بن قيس ، جرير بن عبد اللّه بجلى ، ثقيف سماك « 1 » و مسجد حمرا ، كه روى قبر يكى از فرعونها ساخته شد .\r\nسپس به منظور توضيح مطلب افزود : اين روايت بر اتحاد مسجد بنى ظفر و مسجد سهله دلالت دارد . بنابراين ، ممكن است در روايت گذشته ، نويسنده « واو » را اضافه كرده و يا اين كه حرف عطف براى تفسير باشد . او مىگويد : چنان‌كه از كتاب مزار كبير بر مىآيد ، مسجد حمرا همان مسجدى است كه اكنون به نام مسجد و قبر حضرت يونس ( ع ) معروف است . و در هيچ روايتى نيافتيم كه آن حضرت در اين مسجد دفن شده باشد .\r\nروايت شده كه سالم به نقل از امام باقر ( ع ) گفت : چهار مسجد در كوفه به سبب خوشحالى از شهادت امام حسين ( ع ) بازسازى شد ، كه عبارتند از : مسجد اشعث بن قيس ، جرير بن عبد اللّه بجلى ، سماك و مسجد شبث بن ربعى .\r\n\r\n\r\n","description":"","footnote":"\r\n( 1 ) - مسجد سماك به سماك بن مخرمة بن حمين بن بلث اسدى از بن‌ى هالك بن عمر و بن اسد بن خزيمة مدركه منسوب است . دربارهء مسجد سماك ، اخطل چنين مىسرايد :\r\nماهيگيرى براى خانواده‌اش سرفرازى را بنياد نهاد تا زمان مرگ ، و عمل خير پيشى مىجويد وى را بره‌اى مىپنداشتم و او را از موضوع آگاه مىكردم امروز ، آتش از جامهء او دور شد\r\n ان سما كابنى مجدا لا سرته * حتى الممات و فعل الخير يبتدر \r\n قد كنت احسبه قينا و اخبره * فاليوم طير عن اثوابه الشرر \r\n","page_name":" 92 ","page_number":92},
  {"content":"\r\n\r\n\r\nساير مسجدهاى مبارك كوفه\r\nيكى از مسجدهاى مبارك در كوفه ، مسجد بنى كاهل است . شهيد و علامه مجلسى و حرّ عاملى ( ره ) گويند : مسجد بنى كاهل به مسجد حضرت على ( ع ) شناخته مىشود و تنها ستون مسجد و پايهء گلدستهء آن باقى مانده است .\r\nمجلسى مىگويد : اكنون آثار آن گلدسته ، كنار قبرستان و در خانه حضرت على ( ع ) وجود دارد و آنچه را كه مجلسى به نقل از شهيد از حبيب بن ابى ثابت از كاهلى روايت كرده است ، در گذشته بيان كرديم . به آن مطالب مراجعه كنيد .\r\nيكى ديگر از مسجدهاى مبارك ، مسجد صعصعة بن صوحان ( از ياران حضرت على ( ع ) ) مىباشد و امام زمان ( ع ) در اين مسجد در حال نماز و دعا ديده شده . . . حديث طولانى است .\r\nشهيد و مؤلف مزار كبير با ذكر سند از على بن محمد بن عبد الرحمن تسترى روايت كردند كه گفت : از قبيله بنى رواس عبور كردم ، بعضى از برادرانم به من گفتند : ما را به مسجد صعصعه ببر تا در آن‌جا نماز بخوانيم . زيرا ماه رجب است و زيارت اين محلهاى شريف كه مردم غير عرب در آن ساكن شده و نماز مىخوانند ، مستحب است و مسجد صعصعه يكى از آنهاست ، وى گفت : همراه او به مسجد رفتم و ناگهان با شترى دربند كه پالانى بر او بسته شده و كنار در مسجد خوابانده شده بود ، مواجه شدم . هنگامى كه داخل شديم ، مردى را ديديم كه لباس مردم حجاز را پوشيده بود و دستارى مانند آنان بر سر داشت و در حالى كه نشسته بود ، اين دعا را خواند كه من و دوستم آن را حفظ كرديم .\r\nدعاى او با اين عبارت آغاز شد : اللهم يا ذا المنن السابغة تا جملهء . . . و عيشا قريرا و ملكا كبيرا و صلى اللّه على محمد و آله كثيرا . . . سپس مدت زيادى به سجده رفت ، آن‌گاه برخاست ، سوار شترش شد و رفت ، دوستم گفت : به نظر او حضرت خضر ( ع ) است ، چرا با او صحبت نكنيم ، گويى زبان ما بند آمده بود ، زمانى كه خارج شديم ، ابن ابى داود\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nرواسى را ديديم كه گفت : از كجا مىآييد ؟ گفتيم : از مسجد صعصعه ، وى ما را از قضيه آگاه كرد و گفت : اين سوار دو روز است كه به مسجد صعصعه مىآيد و سه روز است كه سخن نمىگويد . گفتيم : او كيست ؟ گفت : به گمان شما او كيست ؟ گفتيم : به گمان ما او حضرت خضر ( ع ) است . وى گفت : به خدا سوگند ! به نظر من او كسى است كه خضر نيز به ملاقات او نيازمند است . خير پيش ، دوستم به من گفت : به خدا سوگند ! او حضرت صاحب الزمان ( ع ) بود .\r\nمحمد بن ابى داود و رواسى گويد : در يكى از روزهاى ماه رجب همراه محمد بن جعفر دهان به مسجد سهله رفت و به او گفت : ما را به مسجد صعصعه ببر ، كه مسجد مباركى است . و حضرت على ( ع ) آن‌جا نماز خوانده است و حاجيان در آن مكان اقامت كرده‌اند ، آن گاه به سوى آن رفتيم ، هنگامى كه ما نماز مىخوانديم ، ناگهان مردى از شترش پياده شد ، شتر را در سايه بست و وارد مسجد شد و دو ركعت نماز طولانى خواند . سپس دستش را به سوى آسمان دراز كرده گفت : اللهم يا ذا المنن السابغه تا آخر دعا . آنگاه برخاست و به طرف شترش رفت و سوار شد . ابن جعفر دهان به من گفت :\r\nبهتر نيست نزد او برويم و از او بپرسيم كه كيست ؟ بدين منظور نزد وى رفته ، عرض كرديم : تو را به خدا سوگند مىدهيم ؛ بگو كيستى ؟ وى گفت : شما را سوگند مىدهم كه بگوييد به گمان شما من كيستم . ابن جعفر دهان گفت : به گمان ما حضرت خضر ( ع ) هستى ، سپس رو به من كرده گفت : تو چطور ؟ گفتم : من هم همين نظر را دارم . گفت : من كسى هستم كه خضر به ديدارش نيازمند است ، برويد كه من امام زمان شما هستم .\r\nيكى ديگر از مساجد مبارك ، مسجد سهله است و آن خانه ادريس پيامبر ( ص ) بود كه در اين مسجد خياطى مىكرد و نماز مىخواند . كسى حاجتش را در اين مسجد از خدا بخواهد ، خداوند حاجت او را روا مىكند و در روز قيامت وى را به جايگاه بلندى در مرتبهء ادريس بالا مىبرد و او را از گرفتارى دنيا و مكر دشمنانش پناه مىدهد .\r\nدر بحار الأنوار به نقل از ابن مهران از امام صادق ( ع ) روايت كرده كه گفت : هرگاه وارد كوفه شدى به مسجد سهله برو و آن‌جا نماز بخوان و از خداوند حاجت دين و دنيايت را بخواه . مسجد سهله ، خانهء ادريس پيامبر ( ع ) است كه در آن مسجد خياطى مىكرد و نماز\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمىخواند . و كسى كه در اين مسجد ، چنان كه خدا مىخواهد ، دعا كند ، خداوند حاجتهاى او را روا كرده ، روز قيامت او را به جايگاه بلندى در مرتبهء ادريس بالا مىبرد و از گرفتارى دنيا و مكر دشمنانش رها مىشود .\r\nدر بحار الأنوار و وسائل و جز آن دو با ذكر سند به نقل از عمار يقظان روايت شده كه گفت : گروهى نزد امام صادق ( ع ) حضور داشتند و در ميان آنان مردى بود كه به او ابان بن نعمان مىگفتند ، امام فرمود : كدام يك از شما دربارهء عمويم زيد بن على آگاهى داريد ؟\r\nآن مرد گفت : من ، خدا به تو جزاى خير دهد . فرمود : چه شناختى از او دارى ؟ گفت : شبى نزد زيد بوديم ، وى گفت : آيا مايل هستيد به مسجد سهله برويم ؟ آن گاه همراه وى به مسجد رفتيم و چنان كه گفته بود سعى بسيار در عبادت داشت . امام صادق ( ع ) فرمود :\r\nمسجد سهله خانهء حضرت ابراهيم ( ع ) بود كه از آن‌جا به نزد قوم عمالقه رفت و همچنين خانه حضرت ادريس ( ع ) بود كه در آن خياطى مىكرد . در اين مسجد سنگ سبز ، شمايل پيامبران و اقامتگاه سوار ( حضرت خضر ( ع ) ) قرار داشت ، سپس فرمود : اگر عمويم زيد هنگام خروج به اين مسجد مىآمد و در آن نماز مىخواند و به خدا پناه مىبرد ، خداوند بيست سال او را پناه مىداد ، و هر گرفتارى كه به آن مسجد آيد و بين نماز مغرب و عشا در آن نماز بخواند و دعا كند ، خداوند گرفتارى او را بر طرف مىكند .\r\nبا ذكر سند به نقل از ابى بصير از امام صادق ( ع ) روايت شده كه فرمود : اى ابا محمد ! گويا مىبينم كه امام زمان ( ع ) به همراه اهلبيتش وارد مسجد سهله مىشوند ، گفتم : منزل امام آن‌جاست ، فرمود : بله ، آن‌جا منزل حضرت ادريس ( ع ) نيز بوده است و هيچ پيامبرى به رسالت برانگيخته نشد مگر اين كه در آن مسجد نماز خواند ؛ كسى كه در آن مسجد اقامت كند گويا در خيمه پيامبر ( ص ) اقامت كرده است ، همه مؤمنان در آرزوى زيارت آن مسجد هستند و در هر شبانه‌روز ، ملائكه به اين مسجد پناه آورده ، به عبادت خدا مىپردازند ، اى ابا محمد ! اگر من مانند شما نزديك مسجد بودم ، همهء نمازهايم را در آن مسجد مىخواندم و هنگامى كه امام زمان ( ع ) قيام كند ، براى خداوند ، پيامبرش و ما از دشمنان انتقام مىگيرد .\r\nدر كتابهاى مذكور و كافى به صورت مسند به نقل از ابى عبد اللّه بن ابان روايت شده كه\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nگفت : به حضور امام صادق ( ع ) مشرف شديم . ايشان از ما پرسيد : آيا در ميان شما كسى هست كه دربارهء زيد بن على اطلاعى داشته باشد ؟ آن گاه مردى از ميان قوم گفت : من در بارهء عموى شما مطالبى مىدانم ، شبى در خانه معاوية بن اسحاق انصارى نزد او بوديم كه گفت : با ما به مسجد سهله بياييد تا نماز بخوانيم . امام صادق ( ع ) فرمود : آيا چنين كرد ؟\r\nمرد گفت : خير ، كارى پيش آمد و از رفتن باز ماند . امام فرمود : به خدا سوگند ، اگر خداوند يكسال به او پناه داده بود ، مسلما در پناه خدا قرار گرفته بود . آيا مىدانى كه اين جا محلى بود كه حضرت ادريس ( ع ) در آن خياطى مىكرد و از آن‌جا حضرت ابراهيم ( ع ) به همراه قوم عمالقه به سوى يمن حركت كرد ، و از اين مسجد حضرت داود ( ع ) به سوى جالوت رفت ، و در آن سنگ سبز و شمايل تمام پيامبران قرار دارد و گل همه پيامبران از زير آن صخره گرفته شده و آن‌جا اقامتگاه سوار است . عرض شد : سوار كيست ؟ فرمود حضرت خضر ( ع ) است .\r\nدر مزار كبير افزوده است : به خدا سوگند ، اگر زيد يكسال به خدا پناه مىبرد ، خداوند دو سال او را در پناه خود مىگرفت ، و از آن مسجد ، حضرت داود ( ع ) به سوى طالوت حركت كرد . گفت : منزلهاى آنها كجا بود ؟ در گوشه‌هاى مسجد و در آن سنگ سبز همراه شمايل هر يك از پيامبران ( ص ) است .\r\n[ صاحب مزار كبير 
  ] به صورت مسند از امام سجاد ( ع ) نقل مىكند : كسى كه دو ركعت نماز در مسجد سهله بخواند ، خداوند دو سال به عمرش مىافزايد .\r\nدر كافى و بحار الأنوار به صورت مسند به نقل از عبد الرحمن بن سعيد خزاز از امام صادق ( ع ) روايت كرده كه فرمود : در كوفه ، مسجدى است كه به آن مسجد سهله مىگويند . اگر عمويم زيد به آن‌جا مىرفت و نماز مىخواند و به خدا پناه مىبرد ، خداوند بيست سال به او پناه مىداد ، و در آن اقامتگاه ، حضرت خضر ( ع ) و منزل ادريس پيامبر ( ع ) قرار دارد ، هر گرفتارى كه به آن‌جا برود و بين مغرب و عشا نماز بخواند و به درگاه خداوند دعا كند ، خداوند گرفتارى او را بر طرف مىكند .\r\nبا ذكر سند به نقل از عثمان بن صالح بن ابى الاسود از امام صادق ( ع ) روايت شده كه ايشان ضمن يادآورى مسجد سهله فرمودند آن‌جا محل اقامت ياور ما امام زمان ( عج )\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاست زمانى كه همراه خاندانش قيام كند .\r\nدر كتاب تهذيب و بحار الأنوار از امام صادق ( ع ) روايت شده كه فرمودند : هر شخص گرفتارى كه به مسجد سهله وارد شود و بين نماز مغرب و عشا دو ركعت نماز بخواند و به درگاه حق تعالى دعا كند خداوند گرفتارى وى را بر طرف مىفرمايد .\r\nدر كامل و بحار الأنوار به نقل از امام صادق ( ع ) روايت شده كه فرمود : روحا ، محلى در انتهاى مسجد سهله است . ( حد مسجد سهله روحا است ) .\r\nهمچنين در بحار الأنوار با حذف اسناد به نقل از امام صادق ( ع ) روايت شده كه فرمود :\r\nآيا در مسجدى كه نزديك شماست و شما به آن ، مسجد سهله و ما مسجد برسى مىگوييم ، نماز مىخوانى ؟ گفتم : فدايت شوم ! من در آن مسجد نماز مىخوانم : فرمود :\r\nبه آن‌جا برو زيرا هيچ گرفتارى به آن مسجد نمىرود مگر اين كه خداوند گرفتارى او را بر طرف كند ، يا فرمود : و حاجت او را برآورد ، و در آن مسجد ، زبرجد و شمايل همهء پيامبران و اوصيا قرار داد .\r\nمسجد سهله\r\nسيد بن طاووس ( ره ) در مصباح الزائر سخنى دارد كه مضمونش اين است : اگر\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nخواستى به مسجد سهله به روى ، بين مغرب و عشاى شب چهارشنبه برو كه از وقتهاى ديگر بهتر است .\r\nمجلسى در بحار الأنوار از قول شيخ سعيد شهيد ( ره ) و مؤلّف مزار كبير گويد : گروهى به نقل از شيخ مفيد ابى على حسن بن محمد بن على طوسى از شريف ابى الفضل المنتهى بن ابى زيد حسينى از شيخ امين محمد بن شهريار خازن از شيخ جليل ابن شهر آشوب از مقرى از عبد الجبار رازى و همهء آنها به نقل از شيخ ابى جعفر محمد بن على طوسى از حسين بن عبيد اللّه غضائرى از ابى المفضل محمد بن عبيد اللّه سلمى به نقل از شيخ مفيد ابو على حسن بن محمد طوسى و شيخ محمد بن احمد بن شهريار و اين دو به نقل از محمد بن احمد بن عبد العزيز عكبرى معدل ، كه در سال 1467 ( ه . ق ) در خانه‌اش در بغداد اين حديث را نقل كرده و به نقل از ابو المفضل محمد بن عبد اللّه بن مطلب شيبانى از محمد بن يزيد از ابى از هر نحوى از محمد بن عبد اللّه بن زيد نهشلى از پدرش از شريف زيد بن جعفر علوى از محمد بن وهبان از حسين بن على بن سفيان بزوفرى از احمد بن ادريس بن محمد بن احمد علوى از محمد بن جمهور عمى از هيثم بن عبد اللّه ناقد از بشار مكارى روايت كرده ، گويد : در كوفه به حضور امام صادق ( ع ) مشرف شدم ، در برابر او ظرفى از خرماى طبرزد قرار داشت و حضرت مشغول خوردن بود ، به من فرمود : نزديك بيا و بخور . گفتم : گوارا باد ، فدايت شوم ! در راه چيزى ديدم كه غيرتم را به جوش و قلبم را به در آورد و بر من تأثير بسيار گذاشت . حضرت فرمود : به حق خودم سوگند كه نزديك بيا و بخور . گفت : نزديك رفتم و خوردم . آن گاه فرمود : حالا سخنت را بگو . گفتم : يكى از مأموران حكومتى را ديدم كه زنى را به زندان مىبرد و ضرباتى به سر آن زن وارد مىكرد و آن زن با صداى بلند از خدا و رسولش كمك مىخواست ولى هيچ كس به او كمك نمىكرد . امام فرمود : چرا آن زن را مىزد ، عرض كردم : از مردم شنيدم كه مىگفتند آن زن پايش لغزيده و در آن حال گفته است كه اى فاطمه ، خداوند ، كسانى را كه به تو ستم كردند ، لعنت كند ، و آن مأمور ، مرتكب اين اعمال شد . راوى گويد : امام ( ع ) از خوردن دست كشيد و آن قدر گريست كه دستمال و ريش و سينه‌اش از اشك ديده‌گانش خيس شد ، آن گاه فرمود : اى بشار ! برخيز تا به مسجد سهله برويم و به درگاه خدا دعا\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكنيم و آزادى اين زن را از خدا بخواهيم . راوى گويد : امام ( ع ) يكى از شيعيان را به قصر حاكم فرستاد و به او فرمود : تا زمانى كه پيك امام نيامده است ، آن‌جا را ترك نكند ؛ و اگر اتفاقى براى آن زن بيفتد ، در هر جا كه باشيم خبرش را به ما برساند ، وى گفت : به مسجد سهله رفتيم و دو ركعت نماز خوانديم ، آن گاه امام صادق ( ع ) دستش را به سوى آسمان بلند كرد و فرمود : انت اللّه لا إله الّا انت تا آخر دعا . وى افزود : پس از آن امام ( ع ) به سجده افتاد و جز نفس ، صدايى از وى نشنيدم ، بعد سرش را بلند كرد و به من فرمود : برخيز كه آن زن آزاد شد ، گفت : همه از مسجد خارج شديم ، در بين راه مردى كه به قصر حاكم فرستاده بوديم به ما ملحق شد ، امام فرمود : چه خبرى دارى ؟ مرد گفت : آن زن آزاد شد ، فرمود : چگونه از آن‌جا خارج شد ؟ گفت : نمىدانم . ولى هنگامى كه كنار در قصر ايستاده بودم ، دربان آمد و آن زن را صدا كرد و به او گفت : تو چه گفتى ؟ زن گفت : پايم لغزيد و گفتم خداوند كسانى را كه به حضرت فاطمه ( س ) ظلم كردند ، لعنت كند و آن مأمور با من چنين كرد . دربان دويست درهم بيرون آورد و به او گفت : اين را بگير و از امير راضى باش ، زن از پذيرش پولها امتناع كرد ، وقتى كه دربان واكنش زن را ديد ، داخل قصر شد و امير را از ماجرا با خبر كرد ، سپس خارج شد و گفت : به خانه‌ات برگرد ، زن هم به منزلش بازگشت .\r\nامام صادق ( ع ) فرمود : آيا آن زن از پذيرفتن دويست درهم امتناع كرد ؛ گفت : بلى ، در حالى كه به خدا سوگند ، او به آن پول احتياج داشت . راوى مىگويد : امام ( ع ) از جيبش كيسهء پولى درآورد كه در آن هفت دينار بود و به او فرمود : اين را به خانهء آن زن ببر و از طرف من به او سلام برسان و اين دينارها را به او بده . گفت : همگى رفتيم و از طرف امام ( ع ) به آن زن سلام رسانديم . آن زن گفت : شما هم سلام مرا به امام صادق ( ع ) برسانيد . به او گفتم : خدا تو را رحمت كند ، به خدا سوگند ، امام ( ع ) به تو سلام رساند .\r\nناگهان فريادى كشيد و بىهوش بر روى زمين افتاد . ما صبر كرديم تا به هوش آمد و گفت :\r\nكلام امام ( ع ) را براى من تكرار كنيد . ما نيز تكرار كرديم تا جايى كه سه بار بىهوش شد و به هوش آمد . آن گاه به او گفتيم : اين پول را كه امام ( ع ) براى تو فرستاده بگير كه خير آن را ببينى . آن زن پول را از ما گرفت و گفت : از امام ( ع ) درخواست كنيد تا از خداوند بخواهد\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكنيزش را ببخشد زيرا برتر و بزرگتر از او و پدران و اجدادش ، كسى را نمىشناسم تا به او متوسل شوم . پس از آن به نزد امام صادق ( ع ) بازگشتيم ، و ماجرا را براى حضرت بازگو كرديم ، حضرت ( ع ) گريست و براى آن زن دعا كرد ، گفتم : اى كاش مىدانستم كه چه زمانى مىتوانم شاهد رهايى و آسودگى آل محمد ( ص ) باشم . امام ( ع ) فرمود : اى بشار ! هنگامى كه ولى اللّه ، چهارمين فرزند من در بدترين مكانها ميان تبهكارترين مردم از دنيا برود ، در اين زمان به فرزند فلانى مصيبت دردناكى مىرسد . هرگاه اين واقعه را ديدى ، كارها دشوار مىشود و امر خداوند ، اجتناب‌ناپذير است .\r\nمسجد صوحان يكى از آن مسجدها ، مسجد زيد بن صوحان است كه حضرت خضر ( ع ) پس از خارج شدن از مسجد سهله در آن نماز خواند ، مجلسى چنين مىگويد : حضرت خضر ( ع ) به مسجد كوچكى ، كه در برابر مسجد سهله قرار داشت ، وارد شد و با وقار و آرامش دو ركعت نماز خواند . سپس دستش را به سوى آسمان دراز كرد و گفت : « خدايا ! خطا كار و گنهكارى دست به درگاه تو دراز كرده است . . . تا آخر دعا » آن گاه گريست و گونهء راستش را بر خاك گذاشت و گفت : رحم كن . . . سپس گونهء چپش را بر روى خاك گذاشت و گفت :\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nگناهم زياد شده . . . پس از آن از مسجد خارج شد . من به دنبال او رفتم و گفتم : اى مولاى من ! نام اين مسجد چيست ؟ گفت : آن مسجد زيد بن صوحان از ياران على بن ابى طالب ( ع ) ، است و اين دعا و نيايش حضرت بود ، آن گاه از نظر ما ناپديد شد ؛ دوستم گفت : او حضرت خضر ( ع ) بود .\r\nيكى ديگر از آن مساجد ، مسجد حنانه است ، ابن طاووس در فرحة الغرى گويد : اين روايت را در مناقب ابن شهر آشوب ديدم و پدرم ( قدس سره ) اجازهء روايت آن را به من داد . وى به نقل از شمس الدين فخار گفت : ابن مسكان دربارهء ستونى خميده در راه نجف و كوفه از امام صادق ( ع ) سؤال كرد . وى فرمود : بله ، هنگامى كه مردم همراه تابوت امير مؤمنان على ( ع ) از كنار ستون عبور مىكردند اين ستون بر اثر غم و اندوه آن حضرت ( ع ) خم شد .\r\nدر امالى شيخ به نقل از محمد بن احمد بن حسن بن شاذان از ابراهيم بن محمد مذارى از محمد بن جعفر از محمد بن عيسى از يونس از ابن مسكان از جعفر بن محمد ( ع ) روايت كرده كه گويد : دربارهء ستونى در راه نجف از حضرت سؤال كردم ، فرمود : بله ، هنگامى كه مردم همراه تابوت امير مؤمنان على ( ع ) از كنار ستون عبور كردند اين ستون بر اثر غم و اندوه آن حضرت ( ع ) خم شد ، چنان كه وقتى عبد المطلب از كنار جنازهء ابرهه عبور كرد ، بر روى او خم شد .\r\nمجلسى اين حديث را نقل كرده و گفته است : به دستخط شيخ محمد بن على جباعى ، روايتى را از نوشتهء شهيد ( قدس سره ) ديدم ، و شايد محل آن ستون ، مسجدى است كه اكنون به مسجد حنانه شهرت دارد و نزديك نجف است و مردم در آن نماز مىخوانند .\r\nمجلسى دربارهء محمد بن احمد بن حسن بن شاذان از على بن محمد قلانسى از حمزة بن قاسم از سعد بن عبد اللّه از محمد بن حسين از ابن ابى عمير از مفضل روايت كرده كه گفت : مولاى ما ، امام جعفر صادق ( ع ) ، از كنار آن ستون در راه نجف عبور كرد و كنار آن دو ركعت نماز خواند . به حضرت عرض شد : اين چه نمازى بود ؟ فرمود : اين جا محلى است كه سر جدّم حسين را گذاشتند .\r\nمجلسى مىگويد : مؤلف مزار كبير زيارتنامهء مختصرى براى امام حسين ( ع ) ذكر كرده\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nكه در كنار ستون نجف خوانده مىشود . نقل شده كه سر امام حسين ( ع ) آن‌جاست . و امام جعفر صادق ( ع ) در آن‌جا او را با اين عبارات ، زيارت كرد ، و در كنارش چهار ركعت نماز خواند . زيارت چنين است : درود بر تو اى فرزند رسول خدا ! درود بر تو اى امير مؤمنان ! درود بر تو اى فرزند صديقه طاهره ! سرور زنان جهانيان . . . تا آخر زيارت « 1 » .\r\nقاضى ملّا عبد اللّه افندى ، شاگرد علّامهء مجلسى با خط خودش در حاشيهء اين زيارت حديثى نوشته است كه از ذكر متن آن خوددارى مىكنم ولى مضمونش اين است كه سر امام حسين ( ع ) در حنانه دفن شده است . اين روايتها را حرّ عاملى در وسائل و علّامهء وحيد بهبهانى و سيد عبد اللّه شبر و شيخ خضر شلال و جز آنان در كتاب مزارشان ذكر كرده‌اند ، روايتهاى ديگرى هم هست كه به سبب زيادى ، قابل شمارش نيست ولى كلينى و ابن طاووس و مجلسى ، آنها را ذكر كرده‌اند . يكى از آن روايتها دربارهء آمدن امام صادق ( ع ) به آن‌جاست و اين كه دو ركعت نماز خواند ، آن گاه سوار مركبش شد و حركت كرد و پس از طى مسافتى از مركب پايين آمد و دو ركعت نماز خواند ، سپس سوار شد و حركت كرد و پس از طى مسافتى مجددا پايين آمد و دو ركعت نماز خواند . صفوان در اين باره از حضرت سؤال كرد ، امام فرمود : دو ركعت اوّلى در مرقد حضرت على ( ع ) و دو ركعت دوم در موضع سر امام حسين ( ع ) ، و دو ركعت سوم در محل منبر حضرت قائم ( ع ) بود .\r\nيكى ديگر از مساجد مبارك ، مسجد جذيمة بن مالك بن نصر بن قعين از بنى اسد مىباشد كه حموى در معجم آن را ذكر كرده است .\r\nمسجد بنى عنزه ، يكى ديگر از آن مسجدهاست . هر كس طالب شرح مفصل تاريخچه و فضيلت اين مساجد است بايد به كتابهاى مبسوط مراجعه كند . شيخ مفيد و ابن طاووس و مؤلف مزار كبير و شهيد و جز آنان درباره اعمال مسجد كوفه و نماز خواندن در آن و آداب ورود به مسجد روايت كرده و گفته‌اند : هرگاه وارد رودخانهء كوفه شدى ، غسل كن و در مسجد نزديك پل جديد در سمت شرق ، كه مكان شريفى است ،\r\n\r\n\r\n","description":"","footnote":"\r\n( 1 ) - السلام عليك يابن رسول اللّه - السلام عليك يابن امير المؤمنين السلام عليك يابن الصديقة الطاهره سيّده نساء العالمين . . .\r\n","page_name":" 102 ","page_number":102},
  {"content":"\r\n\r\nنماز بخوان .\r\nروايت شده كه حضرت على ( ع ) در آن مسجد نماز گزارد ، سپس به قصد زيارت حضرت يونس بن متى ( ع ) به مرقد او رفت و كنار در ايستاد و اذن دخول طلبيد . . . تا آخر كلام .\r\nبراقى گويد : بعيد نيست كه محل پل جديد در سمت شرق همان محلّى باشد كه اكنون نزديك پل معروف ( عبرة البازول ) واقع شده و روبه‌روى باغى است متعلق به خاندان سيد رضا رفيعى ، كه از پرده‌داران حرم علوى هستند و در مقابل قصرى قرار دارد كه در آن باغ بنا شده است .\r\nاعمال مسجد سهله ، فضيلت نماز در آن و آداب ورود به مسجد را علامهء مجلسى و جز او ذكر كرده‌اند . براى اطلاع بيشتر به آن كتابها مراجعه كنيد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nعلويانى كه در كوفه و اطراف آن دفن شدند\r\nبسيارى از علويان در شهر كوفه به خاك سپرده شدند ولى ما فقط اسامى اشخاصى را كه صاحب عمده ، بحر الانساب ، مجدى ، تحفة الازهار ، سبك الذهب ، مقاتل الطالبين و جز آنان ذكر كرده‌اند ، بيان مىكنيم كه عبارتند از :\r\nابراهيم غمر بن حسن مثنى بن حسن سبط ، كه جدّ سادات طباطبايى است و نزديك مسجد سهله ، كنار محجة حديديه دفن شده است ، و به سبب سخاوتمندىاش به غمر ملقب شد . در عمدة الطالب آمده است كه ابراهيم غمر ، مردى شريف ، راوى حديث و صاحب صندوق كوفه بود كه قبرش زيارتگاه است ؛ ابو جعفر منصور ، او و برادرش را دستگير كرد و در سال 145 ه . ق در سن شصت و نه سالگى در زندان درگذشت .\r\nابراهيم احمر العين بن عبد اللّه محض بن حسن مثنى بن حسن سبط در سال 145 ه . ق كشته شد و در باخمراء از نواحى كوفه دفن شد .\r\nبراقى مىگويد : و آن قبرى است كه در نزديكى روستاى ابو قوارير و امروزه ، اهالى آن به حرفهء كرايه كشى اشتغال دارند و در منطقه رماحيه ساكن هستند ، و مردگان خود را نزديك اين قبر يا قبرى كه در « عذار » نزديك حله سيفيه قرار دارد ، دفن مىكنند كه اين قول اخير به واقع نزديكتر است .\r\nاحمد بن رميثة بن محمد ابى نمى الحسنى در شهر نجف دفن شده و در عمدة الطالب از او ذكرى به ميان آمده است .\r\nاحمد بن حسين بن على بن حسين بن على ، حاكم كوفه ، فرزند محمد بطحانى بن قاسم بن حسن بن زيد بن حسن سبط در كوفه به خاك سپرده شد .\r\nاحمد بن زيد بن حسين بن عيسى بن زيد ميتم الاشبال در كوفه دفن شد .\r\nاحمد بن يحيى بن حسين بن زيد شهيد در كوفه به خاك سپرده شد .\r\nاسماعيل بن ابراهيم طباطبا ، در هاشميه مدفون شد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nحسن مثلث بن حسن مثنى بن حسن سبط در هاشميّه دفن شد .\r\nحسن بن يحيى بن حسين بن زيد شهيد در كوفه به خاك سپرده شد .\r\nحسين بن حسن بن على بن محمد بن جعفر بن حسن بن موسى كاظم . كه به بلا شهرت داشت ، در مسير قصر ابن هبيره كشته شد .\r\nبراقى گويد : اين مسير كنار هاشميه و در عذار قرار دارد .\r\nحسين بن موسى كاظم در كوفه جان سپرد و در عباسيّه دفن شد .\r\nبه نظر من : آن قبرى است كه در نزديكى ام بعرور ، كه نزد آنان به قبر حسن شهرت دارد .\r\nحسين فدان بن محمد بن عمر بن يحيى بن حسين بن زيد شهيد در كوفه دفن شد .\r\nزيد بن على بن حسين ، در كناسهء كوفه به دار آويخته شد . گفتم : آن مطلب بر كسى پوشيده نيست و مقام زيد در فاصلهء پنج ميلى از مدفن ذى الكفل قرار دارد و آن‌جا ، محل به دار آويختن و سوزاندن وى است .\r\nزيد بن حسين بن عيسى بن زيد ميتم الاشبال در كوفه به خاك سپرده شد .\r\nعبد اللّه محض بن حسن مثنى بن حسن سبط در هاشميّه از نواحى عذار به خاك سپرده شد .\r\nعبد اللّه بن حسن مكفوف بن حسن افطس بن على اصغر بن امام زين العابدين ( ع ) در كوفه دفن شد .\r\nگفتم : به گمان من ، آن ، قبرى است كه در كنار ستون و نزديك روستاى شنافيه قرار دارد .\r\nعبيد اللّه اصغر بن على باغر بن عبيد اللّه ، حاكم مكه و كوفه ، فرزند عبد اللّه بن حسن بن جعفر بن حسن مثنى كه در كوفه دفن شد .\r\nعبيد اللّه بن موسى كاظم در كوفه به خاك سپرده شد .\r\nعباس بن حسن مثلث بن حسن مثنى در هاشميه از نواحى ، عذار مدفون شد .\r\nعيسى بن زيد ميتم اشبال در كوفه دفن شد ، و مقبرهء او در فاصلهء سه ميلى روستاى شنافيه قرار دارد ، كه نزد آشبل به نبى عيسى معروف است . وى داراى كراماتى بود ، از\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nجمله اين كه مردم ، ساختمانى نزديك قبر او بنا كردند ؛ هنگامى كه بناى آن به اتمام رسيد ، آن ساختمان فرو ريخت ، سپس ساختمان ديگرى ساختند آن هم فرو ريخت و اين واقعه در سال 1327 ه . ق روى داد .\r\nعيسى بن اسماعيل بن جعفر بن ابراهيم بن محمد بن على بن عبد اللّه بن جعفر طيار در زندان كوفه درگذشت .\r\nعلى شديد بن حسن مثلث بن حسن مثنى در هاشميه از نواحى عذار به خاك سپرده شد .\r\nعلى بن محمد بن عبد اللّه محض بن حسن مثنى در هاشميّه از نواحى عذار دفن شد .\r\nمىگويم : وى و كسانى را كه پيش از او در هاشميه ، به خاك سپرده شدند ، منصور دوانيقى در يك سياه‌چال حبس كرد و سپس در آن را به روى آنها بست و آنان از شدت گرسنگى و تشنگى جان باختند ، در حالى كه همه در يك جا بودند و قبر آنها به گورستان پنج تن معروف است و اين بر كسى پوشيده نيست .\r\nعلى بن محمد اكبر جوانى بن عبيد اللّه اعرج بن حسين بن امام زين العابدين ( ع ) در كوفه درگذشت و بر روى قبرش ، كه پس از باب كنده واقع بود ، بارگاهى ساخته شد .\r\nمؤلف مجدى گويد : على بن ابراهيم بن محمد بن حسن بن محمد جوانى بن عبيد اللّه اعرج بن حسين بن امام زين العابدين ( ع ) مرقدش پس از باب كنده در كوفه است .\r\nمقبرهء على امير بن محمد بطحانى بن قاسم بن حسن بن زيد بن حسن سبط در كوفه است . آرامگاه على كتيله بن يحيى بن حسين بن زيد بن امام زين العابدين ( ع ) در كوفه قرار دارد .\r\nعلى بن يحيى بن حسين بن زيد شهيد قبرش در كوفه است .\r\nمرقد عمر ابو على بن يحيى بن حسين بن زيد شهيد در كوفه است .\r\nمقبرهء قاسم بن عباس بن كاظم در شوشى اطراف كوفه و نزديك مقام زيد بن على بن حسين و روستاى ذى الكفل است . وى غريبانه زندگى مىكرد و سبزى مىكاشت و دخترش را به مدينه فرستاد و اين ، داستانى دارد كه به اشتباه سخنرانان بر روى منبرها به قاسم بن على امير كوفه نسبت مىدهند و از خود عباراتى بدان مىافزايند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمرقد قاسم بن على امير كوفه فرزند محمد بطحانى بن قاسم بن حسن بن زيد بن حسن بن امير المؤمنين ( ع ) در شهر كوفه قرار دارد .\r\nقبر قاسم بن موسى كاظم در سوراء مىباشد ، گفتم : او در هاشميه دفن شده است .\r\nمحمد بن عضد الدين ابو محمد عبد اللّه فارس بن ابى نمى در حله وفات يافت و در جوار حضرت على در نجف دفن شد .\r\nمحمد بن ابراهيم طباطبا در كوفه مدفون شد .\r\nمحمد صوفى بن يحيى بن عبد اللّه بن محمد بن عمر اطرف بن على بن ابى طالب ، كه در زندان به دست هارون الرشيد كشته شد و در قبرستانى نزديك مسجد سهله در شهر كوفه به خاك سپرده شد .\r\nمحمد ادرع بن عبيد اللّه ، امير مكه و كوفه ، فرزند عبيد اللّه بن حسن بن جعفر بن حسن مثنى كه حاكم كوفه بود ، همان جا درگذشت و در كناسه به خاك سپرده شد .\r\nمرقد محمد بن منصور بن جعفر بن يحيى بن حسين بن يحيى بن يحيى بن حسين بن زيد بن حسين شهيد در كوفه است .\r\nآرامگاه محمد بن حسين بن قاسم بن محمد بن يحيى بن زيد بن حسين شهيد در كوفه مىباشد .\r\nمحمد بن زيد بن حسين بن عيسى ميتم الاشبال بن زيد شهيد مرقدش در شهر كوفه است .\r\nقبر محمد بن جعفر بن محمد بن زيد شهيد در كوفه است .\r\nموسى بن اسماعيل بن جعفر بن ابراهيم بن محمد بن على بن عبد اللّه جعفر طيار در كوفه درگذشت . مقبره موسى بن يحيى بن يحيى بن حسين بن زيد شهيد در كوفه است .\r\nيحيى ابو الحسين بن عمر بن يحيى بن حسين بن زيد شهيد در نواحى شاهى كوفه كشته شد ، گفتم : مرقدش در عذار از نواحى هاشميه است و شايد قبرش نزديك پل سنى شافعى باشد .\r\nآرامگاه يحيى بن عبد اللّه بن محمد بن عمر بن امير المؤمنين ( ع ) در كوفه ، نزديك مسجد سهله است .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nيحيى بن يحيى بن حسين بن زيد شهيد در كوفه به خاك سپرده شد .\r\nآرامگاه يحيى ، امام مسجد جامع كوفه ، فرزند ابى حسين على بن عاثر بن زيد بن احمد بن يحيى بن يحيى بن حسين بن زيد شهيد در كوفه قرار دارد .\r\nمرقد يحيى ، عالم كوفه ، فرزند حسين بن احمد بن عمر بن يحيى بن حسين بن زيد شهيد در كوفه است .\r\nيحيى ابو الحسن بن عمر بن يحيى بن حسين بن احمد بن عمر بن يحيى بن حسين بن زيد شهيد در كوفه قيام كرد و كشته شد .\r\nيحيى بن عمر بن يحيى بن حسين بن زيد شهيد ، در كوفه خروج كرد و در روستاى شاهى از توابع كوفه كشته شد . گفتم : قبر او همان قبرى است كه در شافعيّه قرار دارد .\r\nآرامگاه يحيى بن يحيى بن حسين بن زيد شهيد در كوفه است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nتعيين آرامگاه مسلم بن عقيل ( رض )\r\nترديدى نيست كه اكنون آرامگاه مسلم بن عقيل همان زيارتگاه وى است . گرچه در تعيين مرقدش هيچ روايتى وارد نشده جز كتابهاى روايى كه علماى ما ( رض ) تأليف كرده‌اند و دربارهء اين كه محل آرامگاه وى همين مرقد فعلى است ، اتفاق نظر دارند ، افزون بر اين كه مردم هر دوره‌اى آن را پذيرفته‌اند و هيچ كس با آن مخالفت نكرده است .\r\nو اين اتفاق نظر ، شهرت و پذيرش مردم در طول عصرها و عدم وجود مخالفت ، دليل كافى و برهان قاطعى است بر اين كه اين جا آرامگاه مسلم بن عقيل است ، و اين امور كاشف از نظر امام ( ع ) است . اكنون اين آرامگاه ، داراى پنجرهء نقره و رواقى كاشى كارى شده مىباشد . و بر روى آن گنبدى بزرگ از كاشى بنا شده است . زائران از همه جا به اين بارگاه روى مىآورند ، براى آن احترام زيادى قائل هستند . و بسيار نذر مىكنند و از خدا برآورده شدن حاجتهاى مهم خود را مىخواهند . و تمام فقهاى ما از اين آرامگاه ذكرى به ميان آورده‌اند . هنگامى كه فقها ، فضيلت و اعمال مسجد كوفه و تمام مقاماتش و همچنين مقام امام صادق ( ع ) و نماز و دعا در مقام ايشان را ذكر مىكنند ، مىگويند : به آن جا برو كه نزديك آرامگاه مسلم بن عقيل ( ره ) است .\r\nاز ديگر كسانى كه در اين باره سخن گفته‌اند ، صاحب مزار كبير ، شهيد ، مجلسى ، حرّ عاملى و جز آنان مىباشند ، كه گفته‌اند : هرگاه از كارهايت فراغت يافتى ، به آرامگاه مسلم بن عقيل ( ره ) برو و تا آخر زيارتش را بخوان ، و در اين مورد اختلافى ذكر نكرده‌اند .\r\nهمچنين شيخ ديلمى در كتاب ارشادش مىگويد : عذاب برزخ از كسانى كه در نجف دفن شوند برداشته مىشود . وى به نقل از قاضى بن بدر همدانى كوفى ، كه مرد صالحى بود ، گويد : شبى بارانى در مسجد كوفه بودم كه گروهى باب مسلم را به صدا درآوردند ، در به رويشان باز شد و برخى از آنان گفتند : جنازه‌اى همراه داريم ، آن را داخل مسجد آوردند و در گوشه‌اى از مسجد روبروى مزار مسلم بن عقيل قرار دادند . . . .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاين حديث را ابن طاووس نيز در فرحة الغرى و حرّ عاملى در وسائل و سيد عبد اللّه شبر و آقا بهبهانى و شيخ خضر شلال ، هر يك در كتاب مزارش و مجلسى در بحار الأنوار ، بلكه تمام فقهاى ما آن را ذكر كرده‌اند و اگر اين مطلب مبهم بود ، حتما در اين باره توضيح مىدادند .\r\nمحكمترين دليل بر مطالبى كه گفتيم ، اين است كه مسلم بن عقيل ( ره ) در روز ترويه و بيست و چهار روز پيش از ورود امام حسين ( ع ) كشته شد و همهء امامان ما در عصرشان و همچنين فرزندان و فرزندان فرزندانشان و يارانشان هر يك در دوران خودش مردم را از آرامگاه حضرت امير المؤمنين ( ع ) و ديگران آگاه كردند ، و اگر آرامگاه مسلم بن عقيل ( رض ) در جايى به جز مكان فعلى آن بود ، به مردم مىگفتند و شبهه و ترديد آنان را از بين مىبردند ، و آرامگاه مسلم را مشخص مىكردند و سكوت آنان از بيان اين مطلب محكمترين دليل و حجت بر سخنان ماست .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nتعيين آرامگاه هانى بن عروه ( رض )\r\nاكنون آرامگاه هانى بن عروه در محلّى معروف ، پشت آرامگاه مسلم بن عقيل و در سمت شمال واقع است . در وسط آن دو پنجره از مس زرد و بر روى آن گنبدى از كاشى قرار دارد . و زائران از همه جا به سوى آن روى مىآورند و مسلما آن دو نخستين شهدا هستند و هنگامى كه خبر شهادت آنها به امام حسين ( ع ) رسيد ، از خدا براى مسلم و هانى طلب رحمت فرمود . به طور كلى در اين مطلب ، اشكال و ايرادى وجود ندارد و اگر به شرح حال مفصل او در كتاب فوائد رجاليه ، نوشته حضرت آية اللّه سيد محمد مهدى بحر العلوم مراجعه كنيد ، مطلب مورد نظر خود را مىيابيد .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nتعيين آرامگاه مختار بن ابى عبيد ثقفى ( رض )\r\nعلامهء بزرگ شيخ عراقين ( كوفه و بصره ) شيخ عبد الحسين تهرانى ( قدس سره ) هنگامى كه به قصد زيارت عتبات عاليات به عراق آمد و اقدام به بازسازى آنها كرد ، در گوشه‌هاى مسجد كوفه به جستجوى آرامگاه مختار پرداخت ، تا آن را نيز بازسازى كند و تنها اين نشانه در دست بود كه آرامگاه مختار در صحن مسلم بن عقيل ( س ) چسبيده به مسجد جامع قرار دارد و بالاى دكهء بزرگى جلو حرم هانى بن عروه ( رض ) واقع است ، لذا آن را حفر كردند و نشانه‌هاى حمام در آن پديد آمد و مشخص شد كه آرامگاه مختار نيست و اثر آن از بين رفت ولى هنوز شيخ در جستجوى آن بود كه علامهء بزرگ سيد رضا ، فرزند آية اللّه بحر العلوم طباطبايى ( ره ) به او گفت : هرگاه پدرش از گوشهء شرقى كنار ديوار جلويى مسجد كوفه عبور مىكرد ( محلى كه اكنون آرامگاه مختار شناخته مىشود ) مىگفت : براى مختار ، سورهء فاتحه بخوانيم و مىخواند . شيخ دستور داد آن محل را كندند و سنگى آشكار شد كه بر روى آن نوشته شده بود : « اين قبر مختار بن ابى عبيد ثقفى است » و مشخص شد كه آرامگاه مختار آن‌جاست ، و آرامگاه در خارج از صحن مسجد و پايين ديوار قبله واقع بود گرچه محل ورود به آرامگاه مختار از اين ديوار و تاريخ عمارت آن ، در حدود سال 1285 ( ه . ق ) بود . اين مطلب از گروهى از بزرگان از\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nجمله جناب علامه شيخ ميرزا حسين بن ميرزا خليل تهرانى نجفى ( قده ) نيز نقل شده است « 1 » .\r\n\r\n\r\n","description":"","footnote":"\r\n( 1 ) - اين داستان را به همان صورت ، علامهء خبير استاد ميرزا محمد على اردوبادى غروى در كتاب گرانقدرى كه راجع به تنزيه مختار نوشته و نام آن را « سبيك النضار » نهاده ، با استناد به شيخ عراقين ، نقل كرده است . او از نقل داستان چنين مىگويد : ( آيا به نظر شما ، شيخ عراقين از سويى معتقد بود كه مختار از راه راست منحرف شده است و از سوى ديگر در ساختن مقبره و احياى ذكر و ياد او تلاش زيادى كرد و بدين وسيله خواست عملكرد گذشته خويش را اصلاح كند . آية اللّه بحر العلوم با اين كه مىدانست خللى در اعتقاد و انحرافى در مسلك مختار وجود دارد ، بر روى آرامگاه او مىايستاد و آن را گرامى مىداشت و برايش سوره فاتحه مىخواند ، و با اين كار بر گمراهيهاى مختار دامن مىزد ، خير ، به خدا سوگند ، اين مطلب صحيح نيست ، و شيخ عراقين و آية اللّه بحر العلوم نيز مانند علماى بزرگ پيشين از درستى عقيده و صحت نظر او اطلاع داشتند و مىدانستند كه مسؤوليت سنگين جهاد در راه خدا و دعوت به سوى او را برعهده گرفته است .\r\n","page_name":" 113 ","page_number":113},
  {"content":"\r\n\r\n\r\nتعيين آرامگاه ميثم تمار و ديگران ( رض )\r\nدر خارج مسجد كوفه و نزديك منزل حضرت على ( ع ) ساختمان وسيعى است كه آرامگاه ميثم تمار ( رض ) در آن واقع است ، او در سبخه به دار آويخته شد . زائران به آن جا مىروند و بدان تبرّك مىجويند .\r\nرشيد هجرى در باب النخيلهء كوفه دفن شد و آرامگاهش نزديك روستاى ذى الكفل است . عبد اللّه بن عفيف ازدى در سبخه به خاك سپرده شد و مرقدش نزديك مقام حضرت يونس ( ع ) است .\r\nمزار ميثم تمار در ثويه ، آرامگاه ياران نزديك حضرت على ( ع ) از جمله خباب بن ارت است كه در سال 139 ( ه . ق ) در كوفه جان سپرد « 1 » .\r\n\r\n\r\n","description":"","footnote":"\r\n( 1 ) - ابن عبد البرّ در استيعاب گويد : آن جناب از نخستين مهاجران بافضيلت بود كه در جنگ بدر و جنگهاى پس از آن حضور يافت تا اين كه در كوفه ساكن شد و پس از شركت در جنگ صفين و نهروان به همراه حضرت\r\n","page_name":" 114 ","page_number":114},
  {"content":"\r\n\r\nجويرية بن سهر عبدى در دورانى كه زياد بن ابيه از سوى معاويه حكومت كوفه را در اختيار داشت ، جويريه را به قتل رسانيد . زياد پس از بريدن دست و پاى جويريه ، او را در كوفه به دار آويخت .\r\nكميل بن زياد نخعى توسط حجاج در كوفه كشته شد . وى در ركاب حضرت على ( ع ) در جنگ صفين حضور يافت .\r\nاحنف بن قيس تميمى به همراه حضرت على ( ع ) در جنگ صفين شركت كرد و در سال 67 ( ه . ق ) در كوفه جان سپرد .\r\nسهل بن احنف انصارى ، در جنگ بدر و همهء جنگها همراه پيامبر ( ص ) حضور داشت و در سال 38 ( ه . ق ) در كوفه جان سپرد و حضرت على ( ع ) بر جنازه او نماز و پنج تكبير خواند .\r\nعبد اللّه بن ابى اوفى در بيعت رضوان با حضرت بيعت كرد و در جنگ خيبر و جنگهاى پس از آن شركت جست و هنوز در مدينه بود كه حضرت رسول ( ص ) وفات فرمود ، پس از آن به كوفه آمد و او آخرين يار پيامبر بود كه در كوفه باقى ماند و در سال 86 ( ه . ق ) پس از اين كه بينايىاش را از دست داد ، جان سپرد .\r\nعبد اللّه بن يقطر ، برادر شيرى امام حسين ، فرستادهء او به سوى اهل كوفه بود كه سرانجام ابن زياد بر او دست يافت و او را از بالاى قصر به پايين انداخت و تكه تكه شد ، و عمرو ازدى سرش را بريد ، گويند عبد الملك بن عمير لخمى قاضى كوفه چنين كرد .\r\nعبيد اللّه بن ابى رافع ، كاتب حضرت على ( ع ) بود ؛ اينك به جز آرامگاه كميل و ميثم تمار هيچ نشان و اثرى از آرامگاههاى ديگر بر جاى نمانده است .\r\nدر حنانه سر امام حسين ( ع ) دفن شد ، چنان كه در بعضى از روايات گذشت .\r\nميان مسجد كوفه و سهله ، مكانى است كه به حبل الصياغ شهرت دارد ، گويند آن‌جا محلّ سوزاندن بدن ابن ملجم ملعون بوده است .\r\nدر فرحة الغرى و بحار الأنوار و وسائل و جميع مزارات به صورت مسند از امام\r\n\r\n\r\n","description":"","footnote":"\r\nعلى ( ع ) ، در كوفه جان سپرد و حضرت بر جنازهء او نماز خواند . - م .\r\n","page_name":" 115 ","page_number":115},
  {"content":"\r\n\r\nصادق ( ع ) نقل شده است كه فرمود : كوفه ، باغى از باغهاى بهشت است ؛ آرامگاه نوح و ابراهيم و مرقد سيصد و هفتاد پيامبر و ششصد وصى در آن است و آرامگاه سيد اوصيا ، حضرت على ( ع ) ، آن‌جا قرار دارد .\r\nو نيز گويند : سيصد و بيست تن از صحابه در كوفه از دنيا رفتند و آرامگاه هيچ‌كس جز حضرت على ( ع ) مشخص نيست . مجلسى گويد : ثويه ، نام تپه‌اى است نزديك ستونى كه به آن حنانه مىگويند ، و آن‌جا آرامگاه ياران نزديك حضرت على ( ع ) است .\r\nعلّامهء كبير محدث سيد مهدى قزوينى نجفى در كتاب فلك النجاة گويد : تمام ياران حضرت على ( ع ) بر بلنداى مسجد حنانه در شهر نجف به خاك سپرده شدند ، و سيد عبد اللّه شبر آقا بهبهانى و شيخ خضر شلال و محدث نورى در مزارنامه‌هاى خويش اين مطلب را ذكر كرده‌اند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nبازگشت به آغاز مسجد كوفه\r\nديگر بار به بيان مطالبى از مسجد كوفه مىپردازيم ، مسجد كوفه ، پيش از آفرينش حضرت آدم ( ع ) ، آباد بود ؛ البته با استناد به سخن جبرئيل كه به پيامبر ( ص ) فرمود : من اين مسجد را بيست بار آباد و بيست بار ويران ديدم ؛ افزون بر اين كه حضرت آدم ( ع ) با دست خودش كوفه را ساخت و اولين بار طوفان نوح آن را ويران كرد .\r\nدر روضتين با ذكر سند گويد : حضرت على ( ع ) فرمود هنگامى كه نوح كشتى را ساخت و وعدهء او و پروردگارش در هلاكت قومش اين بود كه از تنور آب بجوشد ، آن‌گاه از تنور آب جوشيد و زن نوح گفت : تنور جوشيد - يعنى از آن آب خارج شد - نوح ( ع ) روى تنور را پوشاند و هر كس را خواست وارد كشتى كرد و هر كه را خواست بيرون كرد ، سپس درپوش تنور را برداشت . خداوند مىفرمايد :    فَفَتَحْنا أَبْوابَ السَّماءِ بِماءٍ مُنْهَمِرٍ وَ فَجَّرْنَا الْأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ وَ حَمَلْناهُ عَلى ذاتِ أَلْواحٍ وَ دُسُرٍ    « 1 » نوح كشتى را در وسط مسجد شما ساخت و هفتصد ذراع از طول مسجد كاسته شد .\r\nهمچنين در روضتين با ذكر سند از امام صادق ( ع ) روايت شده كه فرمود : همسر نوح نزد وى آمد در حالى كه مشغول ساختن كشتى بود و گفت : از تنور آب خارج شد ، نوح به سرعت به سوى آن رفت و سرپوش بر روى تنور گذاشت و روى آن را پوشانيد و از فوران آب جلوگيرى كرد . هنگامى كه از ساختن كشتى فراغت يافت ، روى تنور را باز كرد و سرپوش آن را برداشت و آب از تنور جوشيد .\r\nبراقى گويد : پس از طوفان ، نوح ، مسجد كوفه را بازسازى كرد و كلام امام صادق ( ع ) در پاسخ مفضل كه پرسيد : چه كسى مسجد كوفه را ويران كرد ، نيز گذشت ، امام ( ع )\r\n\r\n\r\n","description":"","footnote":"\r\n( 1 ) - قمر / 11 - 13 ؛ در اين هنگام درهاى آسمان را گشوديم و آب فراوان و پياپى فرو باريد ، و زمين را شكافتيم و چشمه‌هاى بسيار جارى كرديم و اين دو آب به اندازه مقدر ، با هم درآميختند و او را بر كشتى كه از الواح و ميخها ساخته شده بود ، سوار كرديم ؛ - م .\r\n","page_name":" 117 ","page_number":117},
  {"content":"\r\n\r\nفرمود : نخست طوفان نوح ، سپس اصحاب كسرى و نعمان بن منذر و زياد بن ابى سفيان . . . آن را ويران كردند .\r\nاز ظاهر حديث امام صادق ( ع ) چنين به نظر مىرسد كه پادشاهان عجم آن را بنا كردند و از وسعت مسجد كاستند ، آل نعمان و زياد بن ابيه نيز آن را ساخته ، از وسعت آن كاستند .\r\nابن قتيبه در كتاب معارف گويد : زياد بن ابيه ، بنيانگذار مسجد كوفه بود .\r\nابن اثير در كامل گويد : منصور در سال 155 ( ه . ق ) در اطراف شهر كوفه ديوارى ساخت ، سپس آل بويه بر روى كار آمدند و مرقد حضرت على ( ع ) و بارگاه امام كاظم و امام جواد ( ع ) را بازسازى و مساجد و جوامع بنا كردند و قناتهايى ساختند و تا كوفه امتداد دادند . همچنين پادشاهان صفوى ، زيارتگاههاى مطهّر را بازسازى كردند ، و تا كوفه قنات ساختند ، و حديث شرف الدين شولستانى كه مجلسى نيز آن را نقل كرده است ، گذشت .\r\nبا اين همه ، براى ما روشن مىشود كه مسجد كوفه چندين بار بازسازى شده است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nقصر اماره در كوفه\r\nسعد بن وقاص به ابو الهيجاء اسدى دستور داد تا پس از بازگشت از فتح مداين در سال 17 ه . ق مسجد كوفه را طرح‌ريزى كنند ، و او نيز كوفه و مسجد اعظم آن را طرح‌ريزى كرد و در برابر آن قصرى براى سعد بنا كرد و آن را بيت المال مسلمانان قرار داد و خودش در اطراف آن ساكن شد و سپس به بيت المال راهى گشود و اموالى را ربود ، سعد به عمر نامه‌اى نوشت و از وى خواست تا جاى مسجد را تغيير دهد و آن را به كنار دار الاماره منتقل كند ، و دار الاماره را در سمت قبلهء آن قرار دهد ، مسجد ، نمازگزارانى دارد كه روز و شب به نيايش مىپردازند ، و بيت المال مسلمانان را حفظ مىكنند . عمر مسجد را به جاى جديد منتقل كرد . كشاورزى از اهالى همدان به نام روزبه بن بوذر جمهر عرض كرد : من قصرى براى تو مىسازم و مسجد و دار الاماره را به هم متصل مىكنم تا به صورت بنايى واحد درآيند و طبق نقشهء گذشته ، قصر كوفه را طرح‌ريزى كرد و خواست با استفاده از بقاياى آخرين قصر پادشاهان عجم در اطراف حيره در همان مساحت قصر را بنا كند ولى اجازه چنين كارى به او داده نشد ، لذا مسجد را در مقابل بيت المال ساخت و آن را از ابتداى بيت المال تا انتهاى قصر در سمت راست قبله امتداد داد . سپس از سمت راست قبله تا صحن حضرت على ( ع ) امتداد داد و صحن حضرت ( ع ) همان قبلهء مسجد است ، و ساختمان مسجد را به گونه‌اى امتداد داد كه قبلهء مسجد به سمت صحن حضرت امير ( ع ) و سمت راست آن به سوى قصر قرار گرفت ، آن كاخ به قصر سعد و قصر الاماره و دارالاماره شهرت دارد و پس از سعد ، كاخ خلفا و پادشاهان و حكمرانان بود كه توطئه‌ها و تصميمات خويش را آن‌جا اتخاذ مىكردند . اين كاخ ، بزرگترين محل اجتماع براى آنان و درباريانشان بود و هنگام بروز شرايط سخت و حوادث و جنگها به آن پناه مىبردند . اين كاخ همچنان آباد و استوار بود كه عبد الملك بن مروان به سبب نامباركى قصر آن را خراب كرد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nقاضى ديار بكرى مالكى ، كه در سال 966 ( ه . ق ) وفات يافت ، در كتاب تاريخ خميس ( ج 2 ، ص 345 ) مىگويد : عبد الملك بن مروان در سال 71 ( ه . ق ) قصر اماره كوفه را ويران كرد ، و سببش اين بود كه او نشسته بود و سر مصعب در برابرش بود و عبد الملك بن عمير به او گفت : اى امير مؤمنان ! من و عبيد اللّه بن زياد در اين مجلس حضور داشتيم و سر امام حسين ( ع ) در مقابل بود ، و من و مختار بن ابى عبيد نشسته بوديم و سر عبيد اللّه بن زياد در برابرش بود ، من و مصعب در اين مجلس بوديم و سر مختار در مقابلش بود و اكنون من با امير مؤمنان نشسته‌ام و سر مصعب در محضرش مىباشد . و من از شر اين مجلس به امير پناه مىآورم . عبد الملك بر خود لرزيد و فورا برخاست و دستور داد تا قصر را ويران كنند « 1 » .\r\nعبيد بن عمير « 2 » در تذكرة الخواص سبط بن جوزى ( ص 148 ) مىگويد : در اين قصر وقايع عجيبى ديدم . سر امام حسين ( ع ) را ديدم كه مقابل ابن زياد گذاشته شده بود ، سر ابن زياد را در برابر مختار و سر مختار را نزد مصعب بن زبير مشاهده كردم و سر مصعب بن زبير را در مقابل عبد الملك بن مروان ديدم ، از او سؤال شد : اين وقايع چه مدت طول كشيد ؟ گفت : تقريبا سه سال طول كشيد ؛ واى بر دنيايى كه چنين سرانجامى دارد !\r\n\r\n\r\n","description":"","footnote":"\r\n( 1 ) - اين گفتگو را شاعرى پارسى گوى چنين به نظم درآورده است :\r\n نادره مردى ز عرب هوشمند * گفت بر عبد الملك از روى پند \r\n زير همين گنبد و اين بارگاه * روى همين مسند و اين جايگاه \r\n بودم و ديدم بر ابن زياد * آه چه ديدم كه دو چشمم مباد \r\n تازه سرى چون سپر آسمان * طلعت خورشيد ز رويش نهان \r\n سر كه هزارش سر و افسر فدا * صاحب دستار رسول خدا ( ص ) \r\n بود سر شاه شهيدان حسين ( ع ) * سبط نبى ، فاطمه ( س ) را نور عين \r\n بعد ز چندى سر آن خيره‌سر * بد بر مختار به روى سپر \r\n باز چو مصعب سر و سردار شد * دستخوش او سر مختار شد \r\n اين سر مصعب به مجازات كار * تا چه كند با تو دگر روزگار \r\n آه كه يك ديدهء بيدار نيست * هيچ‌كس از درد ، خبردار نيست \r\n نه فلك از گردش خود ، سير شد * نه خم اين طاق ، سرازير شد \r\n مات همينم كه درين بند و بست * اين چه طلسمى است كه نتوان شكست - م . \r\n( 2 ) - شايد عبد الملك بن عمير صحيح باشد زيرا او اين سخن را نقل كرده است - م .\r\n","page_name":" 120 ","page_number":120},
  {"content":"\r\n\r\nدر كتاب صواعق محرقه ( ص 118 ) آمده است كه يكى از اتفاقات عجيب سخن عبد الملك بن عمير است : به قصر اماره در كوفه نزد ابن زياد رفتم و مردم در دو رديف حضور داشتند و سر امام حسين ( ع ) بر روى سپرى در طرف راست او بود ، پس از آن بر مختار وارد شدم و سر ابن زياد را ديدم و مردم نزد او گرد آمده بودند ، نزد مصعب بن زبير رفتم ، و سر مختار را در برابرش ديدم و به حضور عبد الملك بن مروان رسيدم و سر مصعب را نزد وى يافتم و او را از اين ماجرا آگاه كردم . او گفت : پنجمين سر را نخواهى ديد ؛ آن گاه دستور داد تا دار الاماره را خراب كنند .\r\nمانند اين مطالب را شبلنجى در نور الابصار ( ص 124 ) به نقل از كنز مدفون ذكر كرده است ، ولى مسعودى در مروج الذهب ( ج 2 ، ص 121 ) حديث گذشته را نقل كرده و پس از آن افزوده است : « عبد الملك بن مروان از جا پريد و دستور داد تا سقفى را كه بر روى مجلس قرار داشت ، خراب كردند » . سپس مىگويد : اين حديث را وليد بن خباب و ديگران . . . نقل كرده‌اند .\r\nدر اين روزها ، مديريت آثار باستانى بغداد ، برخى از متخصصين حفارى را به منظور اجراى عمليات اكتشاف قصر اماره به كوفه فرستاد تا به آثار باستانيى كه به گمان آنها زير زمين مدفون شده است ، و كتيبه‌هايى كه از اسرار اين شهر پرده برمىدارد ، راه يابند .\r\nروزنامهء الاخبار ، چاپ بغداد در شمارهء 15 ، سال اول ، اين مطلب را انتشار داد : براى نخستين بار حفارى در سه جهت شرق و شمال و شمال شرقى به اجرا درآمد و ديوارهاى بزرگ ، تقريبا به قطر چهار متر و ارتفاع هفت متر پديدار شد و در نتيجهء اتصال ديوارهاى داخلى و خارجى روشن مىشود كه طول قصر 170 متر و عرض آن نيز 1700 متر است . در چهار گوشهء آن ، جايى كه ديوارهاى خارجى يكديگر را قطع مىكنند ، چهار برج وجود دارد . قطر هر برجى شش متر و محيط آن چهارده متر است . ساختمانها از آجر بزرگ و گچ ساخته شده است ، جز اين كه كارهاى مهندسى ساختمان آن به سبك عربى است . ولى به تزيين و نقاشى آن نپرداخته‌اند . ظاهرا اين بنا به سرعت ساخته شد ، چنان كه به سرعت نيز ويران شد ، گفته شد كه قصر داراى دو در بوده است : در بزرگى در سمت شمال ، نزديك برجى كه مجاور مسجد جامع مىباشد و مقابل آن آرامگاه مختار\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبن ابى عبيد ثقفى قرار دارد و در كوچكى در سمت غرب كه با ضلع جنوبى مسجد جامع همجوار است .\r\nدر قصر چند برج بزرگ و فرعى وجود دارد و تاكنون در آن ، آثار ارزشمندى كه قابل ذكر باشد ، به دست نيامده است جز چند تكه شيشه از نوع شيشهء سلطنتى بسيار مرغوب مانند جامها و ظروف شراب و امثال آن كه صاحبان صنايع ظريف مىساختند ولى اين صنعت كامل نبوده است .\r\nآنها به قطعات مختلفى از سفال دندانه‌دار كه شيشه در آن به كار نرفته بود و قطعات كمى از سفال شيشه‌اى دست يافتند .\r\nهمچنين آجرى منقش كه بر روى آن كلمهء « دار » نوشته شده بود ، يافتند كه معلوم مىشود اين آجر ، جزء چندين آجر مكتوب ديگرى است .\r\nآنان به پولهاى مختلفى از مس و يك قطعه مس كه شبيه چاقوهاى عصرهاى گذشته بود ، دست يافتند ، همچنين چند قطعه از سنگهاى گوناگون به دست آوردند كه ظاهرا براى قفل درها به كار مىرفته و يا رو و زير ستونهاى سنگ مرمر گذاشته مىشده است .\r\nآنها به آجرهايى با شكلهاى متنوع ، و اندازه‌هاى مختلف و رنگهاى گوناگون دست يافتند . از بىآلايشى و عدم تزيين و نقاشى ديوارها چنان كه رسم پادشاهان كلده و آشور پيش از ظهور اسلام بوده است ، و همچنين از سبك مهندسى بسيار سادهء آن ، معلوم مىشود كه دار الاماره از بناهاى اسلامى است .\r\nدر ركن شمال غربى كه به ركن مسجد متصل است ، اتاقى با طول هشت متر و عرض پنج متر وجود دارد ، اين اتاق داراى دو در است و بعد از مسجد و كنار اين اتاق ، چهار اتاق كوچك قرار دارد . همچنين ، در داخل قصر ، چند بناى ديگر كشف شد كه شايد اتاقها يا انبارهايى گوناگون بوده كه تعداد آنها در قصر بسيار است .\r\nدر زاويهء شمال شرقى ، اتاقى پيدا شد كه با مشك معطر شده بود و هنوز هر كس كه به آن نزديك مىشود ، بوى تند مشك را احساس مىكند . اين اتاق ، رايحه بسيار شگفت‌انگيزى دارد و آكنده از بوى شديد عطر است .\r\nدر اطراف قصر چند مجراى آب كه از داخل قصر جريان مىيافت ، كشف شد كه با\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nگچ و آجر ساخته شده بود ، شايد اين مجارى به چاههاى فاضل آب كه براى انتقال كندابها تعبيه شده بودند اتصال داشته و يا مجارى آب آشاميدنى از رودخانه به قصر بوده‌اند . در داخل قصر نيز چند چاه فاضلاب و چاههايى كه با شن و سنگ ساخته شده بود ، كشف شد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nفتنه‌هاى آخر زمان مربوط به كوفه است\r\nعلامه مجلسى در بحار الانوار ( ج 13 ) در باب علامتهاى ظهور امام زمان ( عج ) به نقل از صاحب كتاب سرور اهل ايمان از سيد على بن عبد الحميد و او به صورت مسند از اسحاق و او به صورت مرفوع از اصبغ بن نباته روايت كرده كه گفت : « از حضرت على ( ع ) شنيدم كه به مردم مىفرمود : از من بپرسيد پيش از آن كه مرا نيابيد زيرا من به راههاى آسمان از راههاى زمين داناترم ؛ هر امامى از خاندان ما آشنا و آگاه به اوضاع و احوال تمام اهل ولايت و حكومتش مىباشد ، چنان كه خداوند متعال در اين آيه مىفرمايد :  إِنَّما أَنْتَ مُنْذِرٌ وَ لِكُلِّ قَوْمٍ هادٍ  « 1 » ، اى مردم از من بپرسيد پيش از آن كه مرا نيابيد ، پيش از آن كه فته و فساد بنى اميه پا بگيرد و مانند شتر سركش از دست صاحبش رميده بر مهار خود گام نهد و شعلهء آتشى از سمت غرب برافروخته شود تا آن كه فرمود : و براى آن ، علايم و نشانه‌هايى است : نخست محاصرهء كوفه به وسيلهء نگهبانان و حفر خندق ، از بين بردن پيچ و خمهاى كوچه‌هاى كوفه ، تعطيل شدن مسجدها به مدّت چهل شب ، پيدا شدن هيكل ، برافراشته شدن پرچمها پيرامون مسجد بزرگ كوفه ، قاتل و مقتولى كه هر دو در آتش گرفتارند ، شيوع قتل و مرگ ، كشته شدن نفس زكيّه يا هفتاد نفر در بيرون كوفه ، شخصى كه ميان ركن و مقام سر از بدنش جدا مىكنند و كشته شدن اسبع مظفّر با شكنجه در بيعة الاصنام ، تا آن‌جا كه فرمود : سفيانى صد و سى هزار نفر را به كوفه اعزام مىكند كه در روحا و فاروق فرود مىآيند . از آن‌جا سى هزار نفر آنان حركت كرده ، در كوفه در آرامگاه هود ( ع ) كه در نخيله واقع است ، فرود مىآيند و روز جمعه به مردم حمله مىكنند . در آن روز حاكم كوفه ، ستمكار سركشى است كه به او كاهن ساحر مىگويند . در آن هنگام حاكم زوراء ( بغداد ) با پنج هزار نفر از كاهنان به قصد جنگ با آنان خارج\r\n\r\n\r\n","description":"","footnote":"\r\n( 1 ) - رعد / 7 : جز اين نيست كه تو بيم دهنده‌اى هستى و هر قومى را رهبرى است .\r\n","page_name":" 124 ","page_number":124},
  {"content":"\r\n\r\nمىشوند و هفتاد هزار نفر را روى پل كوفه به قتل مىرسانند و مردم به سبب جارى شدن خون كشته شدگان و بوى تعفن اجساد به مدّت سه روز از رفتن به فرات خوددارى مىكنند ، و هفتاد هزار دختر باكره كه كسى دست و چهره آنها را نديده ، به اسارت مىروند و آنها را در محملها نهاده به ثويه يعنى غرى مىبرند . پس از آن ، يكصد هزار نفر مشرك و منافق از كوفه خارج شده ، به سوى دمشق حركت مىكنند ، بدون اين كه كسى از آنها جلوگيرى كند و آن‌جا همان شهر ارم « 1 » باشكوه است و پرچمهايى از خراسان بدون علامت كه از جنس پنبه ، كتان و ابريشم نيست از سوى مشرق مىآيند ، سر نيزه‌هاى آنان مهر سيد اكبر ( پيامبر ) زده شده است و پيشواى آنها مردى از خاندان پيامبر است . اين پرچمها در شرق پديدار مىشود و رايحهء آن مانند مشك معطر به غرب مىدمد ، يك ماه پيش از آمدنشان بيم و ترس آنها همه جا در دل مردم جاى مىگيرد ، تا اين كه به خونخواهى پدران خود به كوفه مىآيند .\r\nدر بحار الأنوار به نقل از تفسير ثعلبى و با ذكر سند از حذيفة بن يمان روايت كرده كه گفت : پيامبر فتنه‌اى را كه ميان مردم شرق و غرب به وقوع مىپيوندند ، يادآور شد ، و فرمود : بدين ترتيب سفيانى به سرعت از سرزمينى خشك و بىحاصل خروج مىكند تا اين كه در دمشق فرود مىآيد ، و دو سپاه را روانه مىكند ، سپاهى به سمت شرق و سپاهى به سوى مدينه ، تا از طريق شهر بغداد در سرزمين بابل فرود مىآيند و بيش از سه هزار نفر را مىكشند و بيش از يكصد زن را مورد تجاوز قرار مىدهند ، . . . سپس به كوفه هجوم آورده ، اطراف آن را ويران مىكنند . پس از آن به قصد تصاحب شام از كوفه خارج مىشوند و سپاه هدايت بخشى از كوفه خارج شده به تعقيب آنها پرداخته ، آنها را به هلاكت مىرساند و هيچ كس از آن معركه جان سالم به در نمىبرد ، و اسيران و غنيمتهايى را كه به دست آورده بودند آزاد مىكنند ، سپاه دوم به مدينه وارد شده ، سه شبانه روز به چپاول و غارت آن مىپردازند ، سپس به قصد مكه خارج مىشوند و زمانى كه به بيداء مىرسند ، خداوند جبرئيل را مىفرستد و به او مىفرمايد : برو و آنها را نابود كن ، جبرئيل\r\n\r\n\r\n","description":"","footnote":"\r\n( 1 ) - اين جمله به آيهء هفتم سوره فجر اشاره دارد ( ارم ذات العماد ) - م .\r\n","page_name":" 125 ","page_number":125},
  {"content":"\r\n\r\nبا پايش ضربه‌اى به آن لشكر وارد مىآورد ، و خداوند آنها را در زمين فرو مىبرد و تنها دو مرد از قبيله جهينه از اين معركه جان سالم به در مىبرند .\r\nشيخ طوسى در كتاب الغيبة به صورت مسند از جابر نقل مىكند كه وى از امام باقر ( ع ) پرسيد : چه هنگام اين واقعه به وقوع مىپيوندد ؟ فرمود : اى جابر ! مىخواهى بدانى اين واقعه كى رخ مىدهد ، زمانى كه تعداد كشته شدگان ميان حيره و كوفه فزونى يابد .\r\nدر همين كتاب به نقل از امام باقر ( ع ) روايت شده كه فرمود : از خراسان سپاهيانى با پرچمهاى سياه به قصد كوفه خارج مىشوند ، هنگامى كه حضرت مهدى ( عج ) ظهور كند براى بيعت با او برانگيخته مىشوند .\r\nدر اين كتاب با ذكر سند از ابى عبد اللّه صادق ( ع ) نقل شده كه فرمود : در سال فتح يعنى سال ظهور حضرت ، رود فرات شكافته مىشود و حتّى به كوچه‌هاى كوفه وارد مىشود .\r\nشيخ صدوق در اكمال الدين به صورت مسند از امام باقر ( ع ) روايت كرده كه فرمود :\r\nسپاهيانى با پرچمهاى سياه از خراسان به قصد كوفه خارج مىشوند ، هرگاه حضرت مهدى ( عج ) ظهور كند با وى بيعت مىكنند .\r\nدر همين كتاب به صورت مسند از حضرت على ( ع ) روايت كرده كه فرمود : مردى متوسط القامه ، زشت ، آبله‌رو با سرى بزرگ از . . . خروج مىكند . اگر او را ببينى گمان مىكنى يك چشم دارد تا اين كه به سرزمين بلندى كه آرامش و امنيت و آب جارى دارد - منظور سرزمين كوفه است - وارد مىشود و بر روى منبر مىنشيند . امام ( ع ) فرمود :\r\nزلزله‌اى در شام رخ مىدهد كه صد هزار نفر به هلاكت مىرسند . خداوند آن را براى مؤمنان رحمت و بركت و براى كافران عذاب قرار مىدهد . هرگاه چنين پيشامدى رخ داد به صاحبان يابوهاى خاكسترى و پرچمهاى زرد بنگريد كه از جانب مغرب نزديك مىشوند تا در شام فرود آيند . در اين هنگام به ابرى كه از سمت مغرب آمده و بر فراز يكى از روستاهاى شام به نام حرستا قرار گرفته است ، بنگريد . پس از آن ، منتظر باشيد . . . فتنه‌اى بىهدف و پنهان بر شما سايه مىافكند و هيچ‌كس جز نومه از آن رهايى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nنمىيابد ، عرض شد : نومه كيست ؟ فرمود : كسى كه از باطن مردم آگاه است .\r\nدر خرايج و جرايح ، قطب الدين با ذكر سند مىگويد : امام صادق ( ع ) فرمود : حضرت قائم ( عج ) خروج نمىكند تا زمانى كه دوازده نفر از بنى هاشم خروج مىكنند و همگى مردم را به سوى خويش مىخوانند و ميان قيام حضرت مهدى ( عج ) و قتل نفس زكيّه ، تنها پانزده روز فاصله است .\r\nوى گويد : هرگاه انتهاى ديوار مسجد كوفه كه پس از خانه عبد اللّه بن مسعود قرار دارد ، ويران شود در آن هنگام حكومت بنى فلان سقوط مىكند ولى ويران كننده آن را دوباره بنا نمىكند .\r\nدر اكمال الدين به صورت مسند از امام صادق ( ع ) روايت شده كه فرمود : پيش از ظهور حضرت مهدى ( عج ) مرگ سرخ و مرگ سفيد و هجوم بىموقع ملخهاى سرخ به رنگ خون به وقوع مىپيوندد . مراد از مرگ سرخ ، كشته شدن با شمشير و منظور از مرگ سفيد ، طاعون است .\r\nدر جوامع الكلم به نقل از امام حسن ( ع ) روايت شده كه فرمود : اين امرى كه منتظر آن هستيد به وقوع نمىپيوندد مگر پس از آن كه برخى از شما از برخى ديگر بيزارى جسته ، به صورت يكديگر آب دهان بيندازيد ، و بعضى از شما به بعضى ديگر نسبت كفر بدهيد ؛ عرض شد : چه خيرى در آن است ؟ فرمود : خيرش اين است كه در آن هنگام ، حضرت مهدى ( عج ) ظهور مىكند و همهء اينها را از بين مىبرد .\r\nدر همين كتاب به نقل از امام صادق ( ع ) روايت شده كه فرمود : پيش از ظهور قائم ، مرگ سرخ و سفيد پديد مىآيد و از هر هفت نفر ، پنج نفر بدان دچار مىشوند . مرگ سرخ كشته شدن با شمشير و مرگ سفيد طاعون است .\r\nدر همين كتاب به نقل از ابو حمزهء ثمالى روايت شده كه گفت : از امام باقر ( ع ) شنيدم كه فرمود : اگر قائم آل محمد ( عج ) ظهور كند ، خداوند ، او را به وسيلهء ملائكه نشانه‌دار و صف كشيده و آنها كه از آسمان به زمين مىآيند و كرّوبيان يارى مىرساند ؛ جبرئيل پيشاپيش آنها ، ميكائل ، سمت راست و اسرافيل سمت چپ حركت مىكنند ، رعب و بيم آنها پيشاپيش و پشت سر و سمت راست و چپ آنها به اندازهء يك ماه راه ، در دل آنها جاى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمىگيرد ، و ملائك مقرّب روبه‌روى او هستند . نخستين كسى كه با حضرت مهدى ( عج ) بيعت مىكند ، حضرت محمد ( ص ) و پس از وى حضرت على ( ع ) است . همراه او شمشيرى آخته است كه خداوند به وسيله آن ، وى را در فتح سرزمينهاى روم ، چين ، ترك ، ديلم ، سند ، هند ، كابل شاه و خزر ، يارى مىدهد . حضرت فرمود : اى ابا حمزه ! حضرت مهدى ( عج ) قيام نمىكند مگر زمانى كه مردم به ترس شديد ، زلزله ، فتنه ، بلا و مصيبت دچار مىشوند ، پيش از اينها به طاعون مبتلا مىشوند ، و شمشير ، ميان عربها جدايى مىافكند و ميان ساير مردم ، اختلاف شديد و در دينشان پراكندگى به وجود مىآيد و احوالشان دگرگون مىشود ، و به علت شدّت آزمندى مردم ، تجاوز آنان به حقوق يكديگر ، مرگ خويش را هر صبح و شام از خدا طلب مىكنند و هنگامى كه يأس و نوميدى همه را فرا گرفته باشد ، حضرت مهدى ( عج ) ظهور مىكند ؛ خوشا به حال كسى كه ايشان را ملاقات كرده ، از جمله ياران وى باشد ، و واى بر كسى كه با او مخالفت كرده ، از فرمانش سرپيچى كند كه در اين صورت از دشمنان وى به شمار مىرود .\r\nسپس افزود : وى با فرمان و كتاب و سنت و داورى جديد زمام حكومت را در دست مىگيرد . با عربها به شدت برخورد مىكند ، همهء انسانهاى ناشايست را مىكشد و توبهء هيچ كس را نمىپذيرد و سرزنش افراد در او اثرى ندارد .\r\nدر همين كتاب به نقل از محمد بن مسلم روايت شده كه گويد : از امام باقر ( ع ) شنيدم كه فرمود : اگر مردم مىدانستند حضرت مهدى ( عج ) پس از ظهور چه مىكند ، بيشترشان دوست مىداشتند او را نبينند تا شاهد كشتار زيادش نباشند . ابتدا حضرت از قريش شروع مىكند و با شمشير آنها را به قتل مىرساند تا جايى كه بيشتر مردم مىگويند : او از خاندان پيامبر ( ص ) نيست زيرا اگر از آل محمد ( ص ) بود ، نسبت به ما رحم و مهربانى روا مىداشت .\r\nدر همين كتاب به نقل از ابى بصير و از امام صادق ( ع ) روايت شده كه فرمود : براى ظهور قائم شتاب نكنيد ، به خدا سوگند ! لباسش خشن و غذايش بدون خورش است ؛ وى همانند شمشير مىباشد و مرگ در سايهء شمشير است .\r\nامام صادق ( ع ) در اين باره فرمود : اگر حضرت مهدى ( عج ) ظهور كند ، ميان او و عرب\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو قبيلهء قريش ، تنها شمشير قضاوت مىكند ؛ او آنان را با شمشير به قتل مىرساند ؛ براى ظهورش شتاب نكنيد ، به خدا سوگند ! لباسش خشن و غذايش جو نيمكوب است ؛ او همانند شمشير مىباشد و مرگ در سايهء شمشير است .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nهرگاه حضرت مهدى ( عج ) ظهور كند ، مقرّ حكومتش مسجد كوفه خواهد بود\r\nدر بحار الأنوار به صورت مسند از اسعد بن اصبغ از امام صادق ( ع ) روايت شده كه گويد : هر كس در كوفه خانه‌اى دارد ، آن را از دست ندهد .\r\nاز مفضل بن عمر به نقل از امام صادق ( ع ) روايت شده كه فرمود : هرگاه قائم ما ظهور كند ، براى او در پشت مسجد كوفه ، مسجدى ساخته مىشود كه داراى هزار در است و خانه‌هاى كوفه تا رودخانهء كربلا امتداد دارد تا حدّى كه اگر روز جمعه ، مردى سوار بر قاطر به قصد خواندن نماز جمعه از منزلش خارج شود به نماز جمعه نمىرسد .\r\nاز امام باقر ( ع ) روايت شده كه فرمود : هنگامى كه حضرت مهدى وارد مسجد كوفه شود ، مردم به او مىگويند : اى فرزند رسول خدا ! نماز خواندن با شما مانند نماز خواندن پشت سر پيامبر ( ص ) است ولى اين مسجد گنجايش ما را ندارد ؛ آن گاه حضرت به نجف رفته ، طرح مسجدى را مىريزد كه داراى هزار در است و گنجايش مردم را دارد ، و پشت مرقد امام حسين ( ع ) به طرف غرى رودخانه‌اى جارى مىكند تا به نجف برسد و در دهانهء رودخانه ، پلها و دو راه ، آسيابهايى بنا مىكند .\r\nدر جوامع الكلم به نقل از حبة العرنى روايت شده كه مىگويد : حضرت على ( ع ) از كوفه به حيره رفت و فرمود : اين دو شهر ( كوفه و حيره ) به يكديگر مىپيوندند ، و با دستش به حيره اشاره كرد و افزود : زمانى فرا مىرسد كه يك ذراع از زمين ميان كوفه و حيره به مبلغ دو دينار فروخته مىشود ، و در حيره ، مسجدى ساخته مىشود كه 500 در دارد و حضرت مهدى ( عج ) در آن‌جا نماز مىخواند زيرا مسجد كوفه گنجايش آنان را ندارد و در آن دوازده امام عادل نماز مىخوانند . عرض كردم : اى امير مؤمنان ( ع ) آيا آن روز ، مسجد كوفه نيمى از نمازگزاران حاضر را در بر مىگيرد ؟ فرمود : براى آنها چهار مسجد بنا مىشود كه كوچكترين آنها مسجد كوفه است و دو مسجد در دو طرف مسجد\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nكوفه ساخته مىشود از اين سمت - و با دستش به سوى رودخانه بصريين و عرنيين اشاره كرد - .\r\nدر همين كتاب به نقل از ابى بصير از امام باقر ( ع ) در حديثى طولانى از وى روايت شده كه فرمود : هرگاه حضرت مهدى ( عج ) ظهور كند به كوفه مىرود و چهار مسجد را در اين شهر ويران مىكند و هر مسجدى كه بر روى زمين داراى بالكن باشد خراب كرده ، آن را انباشته از مصالح مىكند ، و جادهء اصلى را وسعت داده ، همهء پستيها و بلنديهاى راه را هموار مىكند ، و مستراحها و ناودانهايى را كه در كنار جاده‌ها قرار دارند ، خراب مىكند . تمام بدعتها را از بين مىبرد و همه سنّتها را به پا مىدارد و كشورهاى چين و قسطنطنيه و كوههاى ديلم را فتح مىكند و . . .\r\nدر همين مأخذ به نقل از امام باقر ( ع ) روايت شده كه فرمود : هرگاه حضرت مهدى ( عج ) در مكه ظهور كند و بخواهد به كوفه برود ، منادى او ندا مىدهد كه هيچ كس غذا و آب به همراه نياورد ، بلكه سنگ موسى بن عمران ( ع ) را با خود بياورد ، پس آن را بار شتر مىكنند و در هر منزلى كه آن سنگ را به زمين مىگذارند ، چشمه از آن مىجوشد و هر كس گرسنه باشد ، سير مىشود و هر كس تشنه باشد ، سيراب مىشود و آن توشهء راهشان است تا در نجف كه پشت كوفه قرار دارد ، فرود آيند .\r\nدر همين كتاب به نقل از ابى جارود از امام باقر ( ع ) روايت كرده كه گفت : از حضرت سؤال كردم : قائم شما كى ظهور مىكند ؟ فرمود : اى ابا جارود ! شما او را نمىبينيد ؛ عرض كردم : معاصران او چطور ؟ فرمود : كسانى كه با وى همزمان هستند ، او را مىبينند ، قائم ما پس از يأس و نوميدى شيعيان ، به حق ظهور مىكند و سه روز مردم را فرا مىخواند ولى هيچ كس به او پاسخ نمىدهد و هنگامى كه روز چهارم فرا مىرسد ، امام خود را به پرده‌هاى خانه كعبه آويخته ، مىگويد : پروردگارا ! مرا يارى فرما ، و دعايش مستجاب مىشود . خداوند به ملائكه‌اى كه در جنگ بدر پيامبر ( ص ) را يارى كردند و زينهاى اسبان و سلاحهايشان را بر زمين نگذاشتند ، امر مىفرمايد تا با امام ( ع ) بيعت كنند آنان نيز چنين مىكنند . سپس سيصد و ده نفر از مردم نيز با وى بيعت مىكنند ، آن گاه امام ( ع ) به همراه مردم به مدينه مىرود تا خدا خشنود شود و هزار و پانصد نفر را مىكشند كه جز\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nفوج ربيبيه كسى در آن نيست . سپس به مسجد حائط وارد مىشود ، آن را ويران مىكند و ديوار شهر را خراب كرده ، به سوى كوفه حركت مىكند و شانزده هزار نفر از كوفه خارج مىشوند ، در حالى كه قارى قرآن ، فقيه دينى ، غرق در سلاح آماده نبرد هستند و نفاق آنان را فرا گرفته است ، همگى يكصدا مىگويند : اى فرزند فاطمه ! بازگرد ، كه ما به تو نيازى نداريم . امام غروب دوشنبه در پشت كوفه به آنها حمله مىكند ؛ از عصر تا شب با آنها مىجنگد و همه را به قتل مىرساند و هيچ كس جان سالم به در نمىبرد و يارانش هيچ آسيبى نمىبينند ، و خونهايشان مايهء تقرب به خداوند است . آن گاه وارد كوفه شده آن قدر مىكشند تا خدا خشنود شود .\r\nراوى مىگويد : معناى كلام امام ( ع ) را نفهميدم و مدتى درنگ كردم . پس از آن عرض كردم : فدايت شوم ، منظور شما از جمله ( تا خدا خشنود شود ) چيست ؟ فرمود : اى ابا جارود ! خداوند به مادر موسى وحى كرد در حالى كه حضرت مهدى ( عج ) از مادر موسى برتر است و به زنبور عسل سفارش كرد با اين كه حضرت از زنبور برتر مىباشد ، پس مطلب را درك كردم . امام ( ع ) فرمود : مطلب را فهميدى ؟ عرض كردم : بلى . فرمود :\r\nحضرت مهدى ( عج ) سيصد و نه سال حكومت مىكند چنان كه اصحاب كهف نيز در غار كهف همين اندازه درنگ كردند و زمين را از عدل و قسط پر مىكند ، پس از آن كه از ظلم و ستم پر شده باشد . و خداوند شرق و غرب زمين را بر روى او مىگشايد و او مردم را به قتل مىرساند تا حدّى كه تنها دين پيامبر ( ص ) مشاهده مىشود و به سيرهء حضرت سليمان بن داود ( ع ) عمل مىكند . خورشيد و ماه را فرا مىخواند و آنها وى را اجابت مىكنند ، زمين زير پاى او درنورديده مىشود ، خداوند به او وحى مىكند و او به امر خداوند گردن مىنهد .\r\nدر همين كتاب به نقل از امام باقر ( ع ) روايت شده كه فرمود : نخستين شهرى كه حضرت مهدى ( عج ) به آن‌جا مىرود ، انطاكيه است و تورات را از غارى كه در آن عصاى موسى و انگشتر سليمان است ، بيرون مىآورد . فرمود : خوشبخت‌ترين مردم ، اهل كوفه هستند و افزود : آن حضرت ، مهدى ( عج ) ناميده شد چون مردم را به امور پنهان هدايت مىكند ، به طورى كه شخصى را به سوى مردى مىفرستد تا او را بكشد با وجود اين كه\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمردم گناهى از او سراغ ندارند و هنگامى كه شخصى در خانه‌اش سخن مىگويد ، مىترسد كه ديوار عليه او شهادت دهد .\r\nدر همين مأخذ ، امام صادق ( ع ) فرمود : گويا حضرت مهدى را در پشت نجف مىبينم ، هرگاه وى به پشت نجف برسد بر اسبى سياه و سفيد سوار است كه ميان دو چشمش نشانه‌اى وجود دارد ، سپس اسبش را به حركت در مىآورد و مردم تمام شهرها مىپندارند كه وى در شهر آنان است ، هنگامى كه پرچم رسول خدا ( ص ) به اهتزاز درآيد ، سيزده هزار ملك نزد وى فرود آمده ، منتظر ظهور قائم مىشوند و اين ملائكه عبارتند از : همراهان حضرت نوح ( ع ) در كشتى ، ياران حضرت ابراهيم ( ع ) در زمان افكندن وى در آتش و حواريون حضرت عيسى ( ع ) هنگام عروج وى ، چهار هزار ملك نشانه‌دار صف كشيده ، سيصد و سيزده ملك كه روز جنگ بدر فرود آمدند ، و چهار هزار ملك كه براى نبرد در كنار امام حسين ( ع ) به زمين آمدند ولى به آنان اجازه داده نشد و به آسمان بازگشتند و هنگامى كه به زمين فرود آمدند ، حضرت ( ع ) به شهادت رسيده بود .\r\nآنها با حالتى ژوليده و غبارآلود ، نزد مرقد امام حسين ( ع ) تا روز قيامت مىگريند ، و ميان آرامگاه او و آسمان ، محل آمد و شد ملائكه است .\r\nدر همين كتاب ، امام صادق ( ع ) فرمود : هرگاه سفيانى با خبر شود كه حضرت مهدى ( عج ) از سوى كوفه مىآيد ، با سپاهش نزد وى مىرود تا امام را ملاقات كند ، پس از آن امام ( ع ) نزد آنها رفته مىفرمايد : پسر عمويم را نزد من آوريد ، آن گاه سفيانى به خدمت امام مىرسد و با ايشان بيعت مىكند سپس نزد سپاهش باز مىگردد ، آنها به وى مىگويند چه كردى ؟ مىگويد : اسلام اختيار كردم و از امام پيروى مىكنم . آنها به او مىگويند : تصميم بدى گرفتى ، در حالى كه ديگران از تو پيروى مىكنند ، تو خود پيرو ديگران شدى . سفيانى به سوى امام رفت ، تا شب با ايشان مىجنگد و فرداى آن روز ، جنگ را از سر مىگيرند ، و آن روز را هم به جنگ مىپردازند ، تا اين كه خداوند ، حضرت مهدى ( عج ) و يارانش را بر آنها مسلط مىكند و آن قدر مىجنگند تا سپاهيان سفيانى را نابود مىكنند ، به طورى كه اگر مردى در پناه درخت يا سنگى مخفى شود ، آن درخت و سنگ مىگويند : اى مؤمن ، مرد كافرى به من پناه آورده است ، او را بكش ، و درندگان از\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nگوشت كافران سير مىشوند . حضرت مهدى ( عج ) در كوفه ، دستورهاى الهى را به اجرا درمىآورد . امام فرمود : حضرت مهدى ( عج ) در كوفه ، سه سپاه تشكيل مىدهد ، سپاهى را به قسطنطنيه كه خداوند ، آن را به دست مسلمانان فتح مىكند ، و سپاهى به چين و سپاهى به جبال ديلم مىفرستد ، كه خداوند ، فتح آن را نصيب حضرت مىكند .\r\nدر همين كتاب به نقل از امام صادق ( ع ) روايت كرده كه فرمود : گويا حضرت قائم ( عج ) را بر روى منبر مسجد كوفه مىبينم كه پيرامون او سيصد و سيزده نفر ، به تعداد اصحاب بدر حضور دارند كه اصحاب برگزيده و حكمرانان خدا بر مردم در زمين مىباشند ، تا اين كه از درون جامه‌اش كتابى بيرون مىآورد كه به مهرى از طلا ممهور شده است و اين امرى است كه رسول خدا ( ص ) به آن خبر داده است . سپاه دشمن مانند گوسفندان از اطراف او مىرمند ، به طورى كه فقط وزير ( منظور از وزير ، حضرت عيسى بن مريم ( ع ) است ) و سلمان فارسى از سرداران و يازده سردار ديگر ، نزد وى باقى مىمانند ، همان‌طور كه موسى بن عمران ( ع ) نيز داراى يازده سردار بود . آنان بر روى زمين به گردش مىپردازند ولى جز طريق امام راهى نمىيابند و به نزد امام باز مىگردند .\r\nبه خدا سوگند ، سخنى را كه امام ( ع ) به آنها مىگويد ، ولى آنان نمىپذيرند ، مىدانم .\r\nدر وسائل و بحار الأنوار به نقل از امام صادق ( ع ) روايت شده كه به ابى بصير فرمود :\r\nاى ابا محمد ، گويا مىبينم كه حضرت مهدى ( عج ) به همراه اهل بيتش وارد مسجد كوفه مىشوند . عرض كردم : فدايت شوم ، آن‌جا منزل امام است ؟ فرمود : بلى ، آن‌جا منزل حضرت ادريس ( ع ) و حضرت ابراهيم خليل ( ع ) است و خداوند هيچ پيامبرى را برنگزيند مگر اين كه در آن نماز خواند و در آن ، منزل حضرت خضر ( ع ) قرار دارد ، كسى كه در اين مسجد اقامت كند ، گويا در خيمهء رسول خدا ( ص ) سكنى گزيده است و تمام مردان و زنان با ايمان مشتاق زيارت آن هستند . در اين مسجد ، سنگى است كه بر روى آن تصوير همه پيامبران ترسيم شده است . هر كس در مسجد كوفه نماز بخواند و با نيّت پاك به درگاه خدا دعا كند ، خداوند حاجتهاى او را برآورد و هيچ بنده‌اى نيست كه به خدا پناه برد مگر اين كه خداوند ، او را از آنچه مىترسد ، پناه مىدهد .\r\nعرض كردم : فضيلت اين مسجد همين قدر است ؟ فرمود : بيش از اين روايت بگويم ؟\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nگفتم : بلى ، فرمود : اين جا محلى است كه خداوند دوست دارد به درگاهش دعا خوانده شود ، و در هر شبانه‌روز ، ملائكه ، اين مسجد را زيارت كرده ، و در آن به عبادت پروردگار مىپردازند ، اگر من نيز مانند شما نزديك مسجد بودم ، تمام نمازهايم را آن‌جا مىخواندم . اى ابا محمد ! مطالبى را كه نگفتم بيش از آن است كه ذكر كردم . عرض كردم :\r\nفدايت شوم آيا هميشه حضرت مهدى ( عج ) در مسجد كوفه است ؟ فرمود : بلى . گفتم :\r\nپس از ايشان كيست ؟ فرمود : تا روز قيامت حضرت مهدى ( عج ) آن‌جا خواهد بود .\r\nدر بحار الأنوار به نقل از ابو حمزهء ثمالى روايت كرده كه گفت : حضرت صادق ( ع ) فرمود : اى ابا حمزه آيا شبى كه عمويم زيد خروج كرد ، وى را ديدى ؟ عرض كردم : بلى ، فرمود : آيا در مسجد سهيل نماز خواند ؟ گفتم : مسجد سهيل كجاست شايد منظور شما مسجد سهله است ؟ فرمود : بله ، عرض كردم : خير در آن مسجد نماز نخواند ، امام فرمود :\r\nكسى كه دو ركعت نماز در اين مسجد بخواند و به خدا پناه ببرد ، خداوند يكسال او را در پناه لطف خويش قرار مىدهد . عرض كردم پدر و مادرم به فدايت ، اين مسجد سهله است ؟ فرمود : بله ، خانهء حضرت ابراهيم ( ع ) كه از آن به سوى قوم عمالقه رفت و منزل حضرت ادريس ( ع ) كه در آن خياطى مىكرد در آن است . اين مسجد ، اقامتگاه مسافران است و سنگ سبزى در آن قرار دارد كه تصوير همهء پيامبران بر روى آن ترسيم شده است ، و پيامبر ( ص ) از آن‌جا به معراج رفت ، و اين مسجد فاروق اعظم ، محل عبور مردم و جزئى از كوفه است . روز قيامت در مسجد سهله در صور دميده مىشود و هفتاد هزار نفر از آن‌جا محشور و بدون حسابرسى وارد بهشت مىشوند و ايشان افرادى هستند كه خداوند عذر آنها را مىپذيرد و نعمتها و پاداش آنان را چندين برابر مىكند . آنان پيشتازان ، پيروزمندان و پرهيزكاران هستند و دوست دارند تكبّر و خودپسندى را از خويش دور كنند و در روز قيامت در عدل الهى زندگى كنند ، گويا خدا را ملاقات مىكنند .\r\nاينها در عبادت خداوند شتاب مىكردند ، و به كارهاى خير مىپرداختند و مىدانستند خدا به آنچه مىكنند ، بيناست و روز قيامت بازخواست و عذاب نمىشوند ، و كينه و دشمنى آنها از بين مىرود و مؤمنان پاك مطهر مىشوند ، از وسط اين شهر كوه اهواز مىگذرد و زمانى فرا مىرسد كه آن‌جا آباد مىشود .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمجلسى گويد : شايد مراد امام صادق ( ع ) از اين جمله كه فرمود : پيامبر ( ص ) از مسجد سهله به معراج رفت ، اين باشد كه وقتى پيامبر در شب معراج در مسجد كوفه فرود آمد و نماز خواند ، به مسجد سهله آمد و از آن‌جا به آسمان عروج كرد ، يا منظور ، معراج معنوى است كه در اين مسجد براى مؤمنان حاصل مىشود .\r\nكلام امام ( ع ) كه فرمود : مسجد سهله فاروق اعظم است يعنى پيامبر ( ص ) از موضعى از اين مسجد به نام غار به معراج رفت يا مقصود اين است كه در مكانى از آن ، حضرت مهدى ( عج ) ميان حق و باطل جدايى مىافكند ، چنان كه در روايت ديگرى آمده است كه اين مسجد ، مظهر عدل الهى است .\r\nمقصود از كلام امام كه فرمود : اين مسجد ، محل عبور مردم است ، محل عبور مردم به سوى محشر مىباشد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nانتقال حجر الأسود از مكه به كوفه\r\nعلامهء مجلسى در بحار الأنوار به نقل از اصبغ بن نباته از حضرت على ( ع ) روايت كرده كه فرمود : اى مردم كوفه ! خداوند متعال ، چيزى به شما عطا فرموده كه به هيچ كس نداده است ، عبادتگاه شما بر خانهء حضرت آدم ( ع ) ، نوح ( ع ) ، ادريس ( ع ) ، عبادتگاه ابراهيم خليل ( ع ) و پرستشگاه برادرم خضر ( ع ) . . . برترى دارد . تا آن‌جا كه فرمود : زمانى فرا مىرسد كه حجر الاسود در آن نصب مىشود و اين محل ، عبادتگاه فرزندم مهدى ( عج ) خواهد شد . . .\r\nعلامه ( ره ) در كتاب البيان گويد : روزى فرا مىرسد كه . . . تا آن‌جا كه مىگويد : چه بسا نصب حجر الاسود از سوى معصوم ( ع ) به حق صورت گيرد ، نه از روى دشمنى و ستم كه مانند بسيارى از موارد ، از جمله ويژگيهاى زمان آن حضرت ( ع ) مىباشد . به اين مطلب بدين طريق خدشه وارد مىشود كه اين انتقال و جابه‌جايى در شمار ويژگيهاى آن زمان ذكر نشده است . شايد منظور اين روايات ، واقعه‌اى است كه از روى دشمنى و ستم در زمان قرمطيان به وقوع پيوست ، به طورى كه حجرالاسود را از مكه به كوفه انتقال دادند و در مسجد كوفه نصب كردند ، و آن سنگ به مدت طولانى در آن مسجد قرار داشت تا حكومت قرمطيان منقرض شد و به جايگاه نخست انتقال يافت . مشهور است كه هنگام جابه‌جايى آن از مكه به كوفه به سبب سنگينى آن بسيارى از شتران از حملش ناتوان شدند ، اما هنگام بازگرداندن آن به مكه ، تنها يك شتر ، سنگ را حمل مىكرد . باز گرداندن حجرالاسود در عصر محمد بن قولويه صورت پذيرفت كه داستان عجيبى نيز از وى نقل كرده‌اند .\r\nسبب جابه‌جايى حجر الاسود ، اين بود كه زكرويهء قرمطى در سال 293 ( ه . ق ) خروج كرد و دين جديدى آورد و مردم را به سوى خود فرا خواند و آنان نيز وى را اجابت كردند و كار او بالا گرفت و شروع به قتل عام مردم كرد . تا اين كه زكرويه در يكى از ميدانهاى\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنبرد كشته شد . ابو طاهر قرمطى ، جانشين وى شده و تا سال سيصد و هفده ه . ق به قتل و غارت مردم پرداخت . سپس به سوى مكه حركت كرد و در روز ترويه وارد مكه شد . در مسجد الحرام و خانهء خدا و دره‌هاى مكه ، حاجيان را قتل عام و اموالشان را غارت كرد و حجرالاسود را از جاى كند و به شهر هجر فرستاد . مردم مكه قيام كرده با وى جنگيدند ولى او همهء مردم را كشت . آن گاه ابو طاهر در خانهء خدا را كند و مردى از يارانش را براى كندن ناودان به پشت‌بام خانهء خدا فرستاد ولى او سقوط كرد و جان سپرد ، ولى آن ملعون قرمطى خشمگين شد و كشته شدگان را در چاه زمزم انداخت و ساير مقتولين را در مسجد الحرام و جايى كه به قتل رسيده بودند دفن كرد . و پوشش خانه را برگرفته ، ميان يارانش قسمت و خانه‌هاى مردم مكّه را غارت كرد . آن ملعون بر فراز خانه خدا رفته ، اين شعر را سرود :\r\nمن با خدا و خدا با من است او مردم را آفريد و من از بين مىبرم « 1 »\r\nهنگام كندن حجرالاسود ، اين شعر را سرود :\r\nاگر اين خانه ، عبادتگاه پروردگار ما بود مىبايست از فراز آن آتش بر ما فرو مىريخت زيرا ما همانند دوران جاهليت ، حج به جا آورديم از روى نيرنگ ، كه هيچ سودى براى ما نداشت ما ميان زمزم و كوفه صفا رها كرديم جنازه‌هايى را كه جز خدا ، پروردگارى نمىجستند « 2 »\r\nاين شعر ، نشانهء كفر ابو طاهر است . حجرالاسود ، بيست و دو سال نزد آنان بود و به دستور يك حاكم ترك كه در روزگار راضى باللّه بر بغداد استيلا داشت ، پنجاه هزار دينار براى بازگرداندن حجرالاسود به قرمطيان پرداخت شد ولى آنان از بازگرداندن آن امتناع ورزيدند و آن را به كوفه بردند و بر مسجد جامع كوفه آويختند تا مردم آن را ببينند و در سال سيصد و نه ، سنگ را به مكه بازگرداندند و گفتند : به حكمى حجرالاسود را گرفتيم\r\n\r\n\r\n","description":"","footnote":"\r\n( 1 ) -\r\n انا باللّه و باللّه انا * يخلق الخلق و افنيهم انا \r\n( 2 ) -\r\n و لو كان هذا البيت معبد ربنا * لصب علينا النار من فوقه صبا \r\n لانا حججنا حجة جاهلية * مما حلة لم تبق شرقا و لا غربا \r\n و انا تركنا بين زمزم و الصفا * جنايز لا تبغي سوى ربّها ربا \r\n","page_name":" 138 ","page_number":138},
  {"content":"\r\n\r\nو به حكمى بازگردانيديم . قرمطيان در ماه ذى قعده ، حجرالاسود را به جاى خود باز گرداندند .\r\nدر كتاب خرايج و جرايح به نقل از ابو قاسم جعفر بن محمد بن قولويه ، روايت شده كه گفت : هنگامى كه در سال سيصد و سى و هفت به بغداد رسيدم ، قصد سفر حج كردم و اين ، در همان سالى بود كه قرمطيان حجرالاسود را به جايگاهش در خانهء خدا بازگرداندند و بسيار علاقه‌مند بودم تا به كسى كه حجرالاسود را نصب مىكند ، دست يابم زيرا تنها كسى سنگ را در جايش مىنهد ، كه امام زمان ( ع ) باشد ، چنان كه در دوران حجاج ، حضرت زين العابدين ( ع ) حجرالاسود را در مكانش گذاشت و مستقر كرد در آن هنگام من به بيمارى سختى مبتلا شدم . تا حدّى كه نسبت به جانم بيمناك شدم و آنچه را كه قصد داشتم ، امكان‌پذير نشد . باخبر شدم كه ابن هشام به حرم مىرود ، نامه‌اى نوشتم و مهر كرده ، به او دادم ، در اين نامه از مدت عمرم سؤال كردم و اين كه آيا با همين بيمارى از دنيا مىروم يا نه ؟ و به او گفتم : منظور من ، رساندن اين نامه به كسى است كه حجرالاسود را در جايش مىگذارد .\r\nابن هشام گفت : به حرم رفتم ، همراه خود كسى را بردم تا مرا از ازدحام مردم محافظت كند ، و هرگاه شخصى مىخواست آن سنگ را در جايش قرار دهد ، تكان مىخورد و استوار نمىماند ، در اين زمان ناگهان جوانى ، گندم‌گون و زيباروى از راه رسيد ، سنگ را برداشت و در جايش گذارد و آن سنگ استوار ماند ، آن چنان كه گويا هرگز از جايش حركت نكرده است ، سروصداى مردم بالا گرفت و آن جوان از در مسجد الحرام خارج شد ، من از جايم برخاستم و به دنبالش رفتم و مردم را از سمت راست و چپ او دور مىكردم ، به طورى كه مردم گمان كردند من ديوانه شده‌ام ، مردم برايش راه باز مىكردند و من به او خيره شده بودم تا اين كه از مردم جدا شد و به سرعت دنبالش حركت مىكردم ولى او آهسته راه مىرفت ، با وجود اين نمىتوانستم به او برسم ، هنگامى كه به جايى رسيد كه هيچ كس جز من او را نمىديد ، ايستاد و رو به من كرده ، گفت : بيا جلو ، چه همراه دارى ، نامه را به او دادم ، و بدون نگاه كردن به نامه گفت : به او بگو كه نگران اين بيمارى نباشد ، او تا سى سال ديگر زندگى مىكند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nگفت : از ترس و نگرانى هيچ حركتى نكردم ، او مرا به حال خود رها كرد و رفت ، ابو القاسم گويد : ابن هشام نزد من آمد و مرا از كلام امام آگاه كرد ؛ ابن هشام گفت : پس از اين كه سى سال سپرى شد ، ابو القاسم بيمار شد ، و با تهيهء لوازم و نوشتن وصيت ، خود را براى مرگ آماده كرد و در اين باره جدّيّت داشت ، به او گفته شد : نگرانى تو براى چيست ؟ ما از خداوند مىخواهيم كه به تو سلامت و تندرستى عنايت فرمايد ، پس نگران نباش . وى گفت : امسال ترس بر من غلبه كرده است و به همان بيمارى درگذشت .\r\nعلّامهء بزرگ سيد محمّد طباطبايى در كتابش كه دربارهء فضيلت مسجد كوفه نوشته و علامه مجلسى نيز در مبحث بازگرداندن حجرالاسود بدان اشاره كرده گفته است : نقل شده هنگامى كه محمد بن قولويه در بغداد بود ، باخبر شد كه حجرالاسود به مكه بازگردانده مىشود ، بدين سبب همراه با حجر عازم سفر شد تا امام زمان ( عج ) را ببيند زيرا مىدانست كه تنها معصوم ( ع ) ، حجرالاسود را در جايش قرار مىدهد . هنگامى كه به كوفه رسيد ، به شدت مريض و از ادامه راه عاجز شد . از اين‌رو ، يكى از افراد مورد اطمينان خود را با دارايى بسيار به منظور برپايى مسجد الحرام و خدمت به آن اعزام كرد و به او گفت : از آنها بخواه تا هنگامى كه حجر الاسود را در جايش قرار مىدهند به تو اجازه دهند كنار ركن حضور يا بى . و همچنين نامهء مهر شده‌اى را به وسيله او براى امام زمان ( عج ) فرستاد و به او گفت : اين نامه را به كسى كه حجرالاسود را در محلّش مىگذارد بده ، آن شخص امين همراه او رفت تا به مكه رسيد و آنچه را كه بدان امر شده بود انجام داد و هنگامى كه خواستند حجرالاسود را در جايش قرار دهند و متصديان به او اجازه دادند كنار ركن حضور يابد ، بزرگان و سران عرب آمده ، حجرالاسود را در پارچه‌اى نهادند و همه با هم آن پارچه را بلند كردند تا به برابر جايگاه حجرالاسود رسيد . ناگهان جوانى خوش چهره ، سنگ را از روى پارچه برداشت و در جايش گذاشت .\r\nو از ميان مردم و داخل مسجد بيرون رفت ، و به دنبال او شتافتم تا اين كه به سوى پشت كوههاى مكه رفت و صدا زد : اى فلان ! نامهء محمد بن قولويه را برايم بياور ، او نيز نزد امام ( عج ) رفت و نامه را به وى داد و او گفت : به محمد بن قولويه بگو ، من برايت دعا كردم ، خداوند اين درد جانكاه را شفا مىدهد ، و تو به بيمارى شديدى مبتلا مىشوى كه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nهر كس تو را مىبيند از بهبوديت مأيوس مىشود . و تا سى سال ديگر با تندرستى زندگى مىكنى . و در فلان ساعت و فلان شب خداوند ، بدون بيمارى جانت را مىگيرد . آن گاه امام ( عج ) غايب شد . آن فرستاده گفت : حال فهميدم كه او امام زمان ( عج ) است ، و چون به بغداد بازگشت ، آنچه را كه ديده و شنيده بود ، براى مولايش نقل كرد .\r\nمحمد بن قولويه پس از آن بيمارى سخت ، بارها بيمار شد و پزشكان و نزديكانش از بهبودى او نااميد شدند ولى او آنها را دلدارى مىداد و مىگفت : من به سبب اين بيمارى از دنيا نمىروم . زمانى كه شب موعود فرا رسيد ، بستگان و دوستانش را جمع كرد و به آنان گفت : من امشب در فلان ساعت از دنيا مىروم ، آنها گفتند : تو بارها به بيمارهاى سخت مبتلا شدى و ما از بهبودى تو مأيوس شديم ، دلداريمان مىدادى و امشب كه به بيمارى و مرضى مبتلا نيستى چطور چنين سخنى مىگويى و از كجا باخبر شدى ، او ماجرا را برايشان نقل كرد و در ساعت موعود درگذشت .\r\nوى همچنين مىگويد : روزى فرا مىرسد كه حجرالاسود در جايش نصب مىشود ، چه بسا اين گفتار ، در تأييد مطالبى باشد كه ما ذكر كرديم ، چون اين سخن ، بيانگر اين است كه حادثهء مذكور ، نزديك به عهد امام زمان ( عج ) به وقوع مىپيوندد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nكوفه در فرهنگنامه‌ها\r\nدر قاموس و شرح آن ، كتاب تاج العروس مىگويد : واژهء كوفه - به ضم كاف - به معناى شن سرخى است كه در جايى انباشته شده باشد و برخى گفته‌اند : دايره‌وار باشد ، يا شنى كه با سنگريزه مخلوط باشد و يا هر گونه شنى .\r\nكوفه يكى از شهرهاى بزرگ عراق ، مركز جهان اسلام و محل مهاجرت مسلمانان است و گفته شده كه سعد بن ابى وقاص ، آن را به صورت شهر درآورد و پيش از آن ، منزل حضرت نوح ( ع ) بوده ، او مسجد اعظم كوفه را ساخت .\r\nدربارهء سبب نام‌گذارى كوفه ، اختلاف شده است ؛ برخى دايره‌وار بودن ، بعضى اجتماع مردم در آن و گروهى ديگر وجود شن سرخ در آن محل را سبب نام‌گذارى مىدانند . بر طبق ديدگاه نو وى به سبب آميخته بودن خاك آن‌جا با شن ، به آن‌جا كوفه مىگويند . صاغانى مىگويد : رامهء دختر حصين بن منقذ بن طماح وارد كوفه شد ولى آب و هواى كوفه به او نساخت و اين اشعار را سرود :\r\nاى كاش مىدانستم آيا مىتوانم يك شب در كوفه بمانم در حالى كه ميان من و كوفهء دو رود فاصله است اگر كسى كه مرا براى سفر به كوفه تشويق كرد ، نجاتم دهد ناگزيرم با كينه‌توزى زندگانى كنم « 1 » .\r\nبه اين شهر كوفان مىگويند ، نووى اين مطلب را در شرح مسلم از ابى بكر حازمى حافظ و جز او نقل كرده است و آنان به ضمّ آن اكتفا كرده‌اند .\r\nابو نواس چنين سروده است :\r\nكوفه ما را به سوى خود برد ديگر نمىتوانم براى ديدن اهالى بزرگوار آن صبر كنم « 2 » .\r\n\r\n\r\n","description":"","footnote":"\r\n( 1 ) -\r\n الاليت شعرى هل ابيتن ليلة * و بينى و بين الكوفة النهران \r\n فان ينجنى منها الذي شاقنى لها * فلا بد من عمر و من شنآن \r\n( 2 ) -\r\n ذهبت بنا كوفان مذهبها * و عدمت من ظرفائها صبرى \r\n","page_name":" 142 ","page_number":142},
  {"content":"\r\n\r\nليحانى مىگويد : كوفان ، نام ديگر كوفه است كه در گذشته به آن ناميده مىشد .\r\nكسائى مىگويد : در گذشته به كوفه ، كوفان مىگفتند ؛ وى گفته است : كوفان به فتح خوانده مىشود و اين مطلب را از ابن عباد نقل كرده است كه مىگويد : در كلام عرب آمده است : آن شهر گوفان است ، چنان كه در آينده ذكر خواهد شد . به كوفه كوفة الجند هم مىگويند زيرا در دوران عثمان ، نقشه‌هاى عرب در آن طرح‌ريزى شد و در زمان عمر در عباب ، سائب بن اقرع بن عوف ثقفى طرح اين نقشه‌ها را به عهده گرفت . و او همان كسى است كه با نعمان بن مقرن در فتح نهاوند حضور داشت . سپس حاكم اصفهان شد و همان جا درگذشت و هنوز نسل او در آن‌جا هستند .\r\nعبدة بن طبيب عبشمى چنين مىسرايد :\r\nآن زن مهاجرى كه در كوفة الجند ، خانه ساخت مهر و محبتش تأثير پيشامدهاى ناگوار قرار گرفت « 1 » .\r\nكوفه ؛ كوفان ناميده شد . و آن كوه كوچكى است كه آن را مسطح و سپس نقشه‌كشى كردند . اين نظريه ، بيشتر از لحيانى و كسايى نقل شد .\r\nيا كلمهء كوفه از كيف گرفته شده كه به معناى واگذارى است زيرا پرويز ، كوفه را به بهرام واگذار كرد و يا اين كه كوفه ، قسمتى از كشور است . اصل كوفه ، كيفه است و چون ياء ساكن و ماقبل آن مضموم بوده ، ياء به واو تبديل شده است . و يا اين كه كوفان از اين سخن عرب و كيف ، كوف مىشود برداشت شده كه گفته‌اند : آن گروه در كوفان هستند ، به ضم و به فتح [ كاف 
  ] كه فتح از ابن عباد و ضم از اموى نقل شده است .\r\nكوّفان با حركت و واو مشدّد به معناى عزت و مناعت است ، يا براى اين كه كوه « ساتيذما » مانند كاف آن را دربرگرفته است يا هنگامى كه سعد بن وقاص خواست كوفه را بنا كند ، هدفش ايجاد مقام و منزلتى براى مسلمانان بود و به آنها گفته در اين محل اجتماع كنيد « 2 » يا گفت : اين شنها را كنار بزنيد و بنشينيد ، اين سخن مفضل بود كه ابن سيده آن را نقل كرده است .\r\n\r\n\r\n","description":"","footnote":"\r\n( 1 ) -\r\n ان التي ضربت بيتا مهاجرة * بكوفة الجند غالت و دها غول \r\n( 2 ) - سعد ، واژه تكوف را به كار برد و به آنها گفت : تكوّفوا في هذا المكان - م .\r\n","page_name":" 143 ","page_number":143},
  {"content":"\r\n\r\nياقوت گويد : هنگامى كه عبد اللّه بن زياد ، مسجد كوفه را ساخت بالاى منبر رفت و گفت : اى مردم كوفه ! من مسجدى براى شما ساختم كه تاكنون مانند آن بر روى زمين ساخته نشده است و براى ساختن هر ستون آن يكصد و هفده دينار صرف كردم و جز افراد سركش و حسود ، كسى آن را ويران نمىكند .\r\nاز بشر بن عبد الوهاب قرشى ، مولاى بنىاميه كه در دمشق اقامت داشت ، روايت شده كه گفت : كوفه را اندازه‌گيرى كرده‌ام ، مساحت آن 3 / 2 16 ميل مىباشد و در كوفه پنجاه هزار خانه از آن قبايل ربيعه و مضر و بيست و چهار هزار خانه از آن ساير عربها و سى و شش هزار خانه از آن يمنيها و فاصلهء ميان كوفه و مدينه حدود بيست روز راهپيمايى بوده است .\r\nو كويفه مانند جهينه محلى است نزديك كوفه و به فرزند عمر ( عبد اللّه بن عمر خطاب ) منسوب است ، صاغانى نيز اين چنين گفته است : سخن درست همان است كه در زبان عرب رايج است كه عربها به آن كويفه عمرو مىگويند و او عمرو بن قيس ، اهل اردكان مىباشد . هنگامى كه پرويز از بهرام گور شكست خورد ، پرويز نزد عمرو آمد و عمرو نيز به گرمى از وى پذيرايى كرد و زمانى كه پرويز خواست به كشورش باز گردد ، آن محل را به عمرو واگذار كرد .\r\nكوفان به فتح و ضم از ابن عباد نقل شده است . كوفه و كوفان بر وزن هيبان و جلسان به معناى شنى است كه به شكل دايره انباشته شده باشد و اين يكى از وجوه نامگذارى كوفه است ، سرزمينى دايره‌اى شكل است . مىگويند : آن گروه در كوفان رها شدند .\r\nجوهرى گويد : تكوف الرمل تكوفا و كوفانّا بالفتح يعنى شنها گرد شد و همچنين درباره مردى گفته مىشود ، و تكوف الرجل يعنى آن مرد به كوفيان شباهت يافت يا به آنان منسوب شد و يا اين كه به كوفيان پيوست و راه و روش آنها را پيش گرفت . افزون بر آن ، كوّف الشيىء : بدان جهت داد . گفته شده : آن را گرد آورد . و كوف القوم يعنى به كوفه آمدند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nروزى آن زن ، سوارى را ديد كه از همسايگان مىپرسد و در پى او مىگردد « 1 » .\r\nيعقوب گويد : كوف به كوفه تغيير يافت ( أ ه ) وى در مختصر الصحاح گويد : كوفه به موضع شنهاى سرخ گويند و بدين سبب ، اين شهر كوفه ناميده شد .\r\nدر مصباح المنير گويد : كوفه ، شهر مشهورى در عراق است . وى افزوده است : به سبب دايره‌وار بودن ساختارش به كوفه نامگذارى شد . زيرا گويند : تكوف القوم : هرگاه مردم اجتماع كرده ، گرد هم آيند .\r\nابن اثير در النهايه ، در شرح حال سعد گويد : آن گاه كه سعد ، قصد بناى كوفه داشت ، گفت : تكوفوا فى هذا الموضع يعنى در اين مكان گرد آييد و بدين سبب آن‌جا را كوفه ناميدند .\r\nبرخى گفته‌اند : در گذشته ، نام آن كوفان بوده است .\r\n\r\n\r\n","description":"","footnote":"\r\n( 1 ) -\r\n اذا ما رأت يوما من الناس راكبا * يبصر من جيرانها و يكوف \r\n","page_name":" 145 ","page_number":145},
  {"content":"\r\n\r\n\r\nكوفه در عصر ابن جبير جهانگرد\r\nجهانگرد بزرگ ابن جبير در سفرنامه‌اش كوفه را توصيف مىكند ، او كه روز جمعه 28 محرم سال 580 ( ه . ق ) وارد كوفه شد و آثار زيباى آن را مشاهده كرد ، مىگويد :\r\nكوفه ، شهرى بزرگ با ساختارى كهن است كه بيشتر بناهاى آن ويران شده و خرابى آن از آبادانيش بيشتر است . يكى از عوامل ويرانى اين شهر ، قبيلهء خفاجه همسايهء كوفه بود كه پيوسته كوفه را مورد تاخت و تاز قرار مىداد و بايد از نشيب و فرازهاى روزگار عبرت بگيريد . اين شهر به ويژه با آجر ساخته شده ، ولى دور آن ديوار ندارد . مسجد جامع قديمى در انتهاى شهر و پس از جهت شرقى آن است و از سمت شرق هيچ ساختمانى به آن نمىپيوندد . اين مسجد جامع بزرگ در سمت قبله و داراى پنج طاق مىباشد و در زواياى ديگر مسجد دو طاق وجود دارند ، اين طاقها بر روى ستونهايى قرار دارند كه از رده‌هاى قطعه سنگهاى تراشيده و بر روى هم نهاده ، ساخته و ميان آنها با سرب پر شده است از استحكام زيادى برخوردار نيست ؛ و اين ديوارها به حدى بلند است كه به سقف مسجد اتصال پيدا مىكند و اختلاف ارتفاع آنها چشم را خيره مىكند و در روى زمين ، مسجدى با ستون و سقفى بلندتر از آن ديده نشده است . اين مسجد شريف ، داراى آثار ارزشمندى است . يكى از آنها خانه‌اى است كه مقابل محراب از سمت راست قبله قرار دارد . گويند : آن‌جا ، عبادتگاه حضرت ابراهيم خليل ( ع ) بوده است . بر روى اين محراب ، پارچه‌اى سياه قرار دارد كه از محراب محافظت مىكند و خطيبى كه لباسى سياه به تن دارد براى ايراد خطبه از آن‌جا خارج مىشود ، و مردم براى اقامهء نماز در اين مكان مقدس گرد مىآيند . در نزديكى آن و پس از سمت راست قبله ، محرابى است كه چوبهاى ساج پيرامون آن به كار برده شده كه از صحن رواق نيز بلندتر است ، و همانند مسجد كوچكى به نظر مىرسد و اين همان محراب امير مؤمنان حضرت على ( ع ) مىباشد . در همان محل ، مردى شقى و ملعون به نام عبد الرحمن ملجم ، وى را با ضربت\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nشمشير به شهادت رسانيد . از اين‌رو ، مردم با چشمانى اشكبار و ثناگويان در آن‌جا نماز مىخوانند .\r\nدر گوشه‌اى از انتهاى رواق قبله كه به انتهاى رواق غربى متصل است ، مكانى شبيه مسجدى كوچك وجود دارد كه چوبهاى ساج ، پيرامون آن را فرا گرفته است و اين ، همان جوشيدن تنور است كه يكى از معجزات حضرت نوح ( ع ) به شمار مىآيد . پشت آن ، بيرون مسجد ، خانه‌اى است كه حضرت نوح ( ع ) در آن مىزيسته است ، و پشت آن ، خانهء ديگرى است كه گويند عبادتگاه حضرت ادريس ( ع ) بوده است و محوطه‌اى متصل به ديوار سمت قبله مسجد نيز به آنها چسبيده است ، چنان كه گويند آن‌جا مبدأ حركت كشتى حضرت نوح ( ع ) بوده است . در انتهاى اين محوطه ، خانهء حضرت على ( ع ) و خانه‌اى كه در آن‌جا او غسل داده شده است ، قرار دارد . در مجاورت آن ، خانه‌اى است كه مىگويند خانهء دختر حضرت نوح ( ع ) بوده است .\r\nاين آثار ارزشمند را از زبان بزرگان كوفه شنيديم ، در سمت شرق مسجد جامع ، خانهء كوچكى است كه در بلندى قرار گرفته و آرامگاه مسلم بن عقيل ابى طالب آن‌جاست .\r\nداخل مسجد و در فاصلهء كمى از آن ، سقّاخانهء بزرگى از آب فرات است كه سه حوض بزرگ دارد . ما صبح روز شنبه ، سفرمان را شروع كرديم و نزديك ظهر به رودى كه از فرات سرچشمه مىگرفت ، رسيدم . فاصلهء فرات از كوفه ، حدود نيم فرسخ از سمت شرقى است . در تمام سمت شرقى ، باغهاى انبوه خرما قرار دارد كه به حومه شهر مرتبط است و تا چشم كار مىكند ، به نظر مىرسد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nكوفه در عهد ابن بطوطه جهانگرد\r\nجهانگرد بزرگ ، ابن بطوطه نيز در سفرنامه‌اش كوفه را توصيف مىكند . وى در اواخر سال 725 ( ه . ق ) وارد شهر كوفه شد . او مىگويد : كوفه يكى از عمده‌ترين شهرهاى عراق است كه با برخوردارى از چند ويژگى از ساير شهرها متمايز مىشود ؛ كوفه آرامگاه صحابه و تابعين ، جايگاه دانشمندان و صالحان و مقام حضرت على بن ابيطالب ( ع ) است . ولى اين شهر بر اثر تجاوز دشمنان و نيز فساد و تباهى خفاجه كه در مجاورت آن زندگى مىكردند و به راهزنى مىپرداختند ، ويران شد . كوفه ديوار نداشت و خانه‌هايش نيز از آجر ساخته شده بود ، بازار زيبايى داشت كه بيشتر خرما و ماهى در آن به فروش مىرسيد ، مسجد جامع اعظم آن مسجد بزرگ و شريفى بود كه هفت طاق آن بر روى ديوارهايى از سنگهاى بزرگ و تراشيده شده قرار داشت . اين سنگها به صورت قطعه‌هايى ساخته و بر روى هم نهاده شده بودند و لابه‌لاى آنها سرب ريخته و بسيار طولانى بودند . اين مسجد داراى آثار ارزشمندى است ؛ در برابر محراب از سمت راست قبله ، خانه‌اى قرار دارد كه گويند عبادتگاه حضرت ابراهيم خليل ( ع ) بوده است و در نزديكى آن محرابى است بلند كه چوبهاى ساج پيرامون آن را فرا گرفته است و محراب حضرت على ( ع ) مىباشد و در همان محل ابن ملجم شقى امام ( ع ) را با ضربت شمشير به شهادت رسانيد و مردم به قصد اقامهء نماز به آن‌جا مىآيند . در گوشهء انتهاى صحن به سمت قبله ، محلّى است بسان مسجدى كوچك كه چوبهاى ساج پيرامون آن را فرا گرفته است . مىگويند : آن‌جا محلى است كه هنگام طوفان نوح ( ع ) از تنور آتش ، آب جوشيد .\r\nپشت اين محل كوچك ، بيرون مسجد ، خانه‌اى است كه ادعا مىكنند خانهء حضرت نوح ( ع ) بوده است و در برابر آن خانه‌اى وجود دارد كه به گمان آنها عبادتگاه حضرت ادريس ( ع ) مىباشد . محوطه‌اى است متصل به ديوار قبلهء مسجد كه گفته مىشود : محل ساختن كشتى نوح ( ع ) بوده است و در انتهاى اين محوطه ، خانهء على بن ابى طالب ( ع ) و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nخانه‌اى كه در آن غسل داده شده واقع است ، و در مجاورت آن خانه‌اى است كه مىگويند خانهء حضرت نوح ( ع ) است .\r\nدر سمت شرق مسجد جامع ، خانه‌اى است كه در بلندى قرار گرفته ، آرامگاه حضرت مسلم بن عقيل بن ابى طالب ( ع ) آن‌جاست . و در نزديكى آن ، بيرون مسجد ، قبر عاتكه و سكينه ، دو دختر امام حسين ( ع ) قرار دارد .\r\nدار الاماره : سعد بن ابى وقاص ، قصر اماره را در كوفه بنا كرد كه جز زيربناى آن چيزى باقى نمانده است . فاصله فرات از كوفه ، حدود نيم فرسخ از سمت شرقى است ، اين قصر به وسيله باغهاى انبوه خرما كه به يكديگر پيوسته‌اند ، زينت يافته است و در سمت غربى قبرستان كوفه مكانى بسيار سياه در سرزمينى ساده و سفيد رنگ ديدم و به من خبر دادند كه آن‌جا قبر ابن ملجم ملعون است . مردم كوفه هر ساله ، هيزم بسيار مىآورند و هفت روز بر سر قبرش مىافروزند ، و در نزديكى آن گنبدى است كه مطلع شدم بر فراز آرامگاه مختار بن ابى عبيد ثقفى است .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nكوفه از نگاه تاريخ\r\nبا وجود بحث و بررسى فراوان پيرامون تاريخ كوفه هنوز بسيارى از زواياى آن پوشيده است . سزاوار است كوفه از سوى مورخان و برنامه‌ريزان مورد تحقيق و بررسى قرار گيرد زيرا از بزرگترين شهرهاى عراق است و شمار بسيارى از اصحاب و تابعان و پيروان تابعان و دانشمندان و صالحان و حاكمان و واليان و شاعران و جز آنان در آن‌جا اقامت داشتند . در اين شهر ، آثار و اماكن متبركه‌اى وجود دارد كه در خور شناسايى و معرفى مىباشد ، اگر پژوهشگر بخواهد همهء آثار و زندگينامه‌هاى كسانى را كه به كوفه وارد شده‌اند يا در آن اقامت كردند يا حوادث و رويدادهايى را كه در آن به وقوع پيوست ، مورد بررسى قرار دهد با مشكل مواجه خواهد شد . ما نيز مطالب اندكى را كه با بحث و تحقيق از آن آگاهى يافتيم و آنچه را كه نفس انسان بدان آرامش مىيابد و قرائن به آن دلالت دارند ، بيان مىكنيم . در ابتدا بخشى از سخن مورخان راجع به شهر شدن كوفه را ذكر مىكنيم .\r\nابن حوقل مىگويد : از نظر قدمت ، شهر كوفه به شهر بصره نزديك است . هواى كوفه سالمتر و آبش گواراتر از بصره است و در ساحل فرات قرار دارد . ساختارش مانند بصره است و شهر كوفه براى قبيله‌هاى عرب طرح‌ريزى شد ، جز آن كه بر خلاف بصره ، كوفه ويران شد ، زيرا اراضى كوفه ، بسيار قديمى و اراضى بصره از زمينهاى مواتى بود كه در زمان اسلام احيا شد .\r\nقزوينى مىگويد : مسلمانان دو سال پس از بصره به آبادانى كوفه پرداختند . آب در حالى كه گوارا و خنك است به اين شهر سرازير مىشود امّا به بصره پس از تغيير يافتن و تيره شدن مىرسد . گمان مىرود كه صادق‌ترين سخن مردم درباره ساكنان هر شهرى ، اين سخن آنها راجع به مردم كوفه است : « كوفى وفا ندارد » . از عواملى كه موجب شد اهل كوفه مورد خشم و نفرت قرار گيرند ، اين است كه آنها حسن بن على را با خنجر مجروح\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nكردند و امام حسين ( ع ) را پس از دعوت به كوفه به شهادت رسانيدند .\r\nسراج الدين گويد : ابن وردى در خريدة العجايب آورده كه كوفه ، شهرى علوى است و حضرت على ( ع ) آن را به شهر تبديل كرد . كوفه ، شهرى بزرگ و زيبا در ساحل فرات است كه بناهاى زيبا و دژ مستحكمى دارد . اين شهر ، داراى نخلهاى فراوان و ميوه‌هاى بسيار خوش طعمى است ، با وجود اين كه كوفه شش ميل از بصره فاصله دارد ، ولى ساختمانهاى آن شبيه بصره است . در اين شهر بارگاه باشكوهى قرار دارد كه مىگويند مرقد حضرت على بن ابى طالب ( ع ) آن‌جاست و پيرامون آن ، آرامگاه خاندان حضرت على ( ع ) است . اين بارگاه در زمان ابو عباس عبد اللّه بن حمدان در حكومت بنى عباس ساخته شد .\r\nبلاذرى در فتوح البلدان مىگويد : عمر بن خطاب ، نامه‌اى به سعد بن ابى وقاص نوشت و به وى دستور داد تا براى مسلمانان محلى را براى سكونت انتخاب كند ، و ميان خود و آنان دريا را فاصله قرار ندهد . سعد بن وقاص به شهر انبار آمد و خواست آن را مركز حكومت كند ولى به سبب فراوانى مگس به محل ديگرى نقل مكان كرد و چون آن جا نيز شايستهء مركزيّت نبود ، به كوفه رفت و طرح آن را ريخت و خانه‌ها را ميان مردم تقسيم و قبيله‌ها را در مكانهايشان مستقر كرد . سعد ، مسجد كوفه را ساخت و اين واقعه در سال هفده ( ه . ق ) روى داد .\r\nهمچنين گويند : هنگامى كه سعد بن ابى وقاص از جنگ قادسيه فراغت يافت به سوى مداين رفت و با مردم روم و بهر سير صلح كرد . سپس مداين را فتح كرد و دو شهر اسبانبر و كردبنداذ را با زور شمشير گرفت و سپاه خود را بر آنها مسلط كرد . عمر به سعد نوشت تا آنها را به جاى ديگر منتقل كند ، او نيز آنها را به سوق حكمه منتقل كرد . برخى مىگويند : آنها را به كويفه ، نزديك كوفه انتقال داد .\r\nاثرم گويد : تكوف به معنى اجتماع آمده است . گويند : مكانهاى دايره‌اى شكلى كه از شن ساخته مىشوند ، كوفان ناميده مىشوند ، برخى ديگر گويند : كوفه به سرزمينى گفته مىشود كه در آن سنگريزه همراه با گل و شن باشد . گويند : در كوفه ، مردم در معرض خطر پشه‌ها قرار گرفتند ، او را آگاه كرد . عمر در پاسخ نوشت ! عرب مانند شتر است و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nويژگيها و خصوصيات شتر را داراست . جايگاهى خوش آب و هوا براى آنها برگزين ، و ميان من و آنها دريا را فاصله قرار مده ، او طرح‌ريزى خانه‌هاى مردم را به عهدهء ابا الهياج اسدى و عمرو بن مالك بن جناده « 1 » نهاد ، آن گاه عبد المسيح بن بقيله نزد سعد آمد و گفت :\r\nتو را به سرزمينى راهنمايى مىكنم كه سطح آن از صحرا پست‌تر و از زمينهايى كه باران سيل‌آسا بر آن فرو مىريزد بلندتر باشد و آن گاه وى را به جايگاه كوفه كنونى برد ، كه در گذشته به آن سورستان مىگفتند . چون به موضع مسجد آن رسيد به مردى فرمان داد تا تيرى به سمت قبله بيفكند . پس آن‌جا را كه تير فرو نشست ، نشانه‌اى نهاد ، سپس تيرى ديگر به سوى شمال پرتاب كرد و آن‌جا را نيز نشانى نهاد ، باز تيرى به جانب جنوب افكند و نشانى نهاد . تيرى ديگر بدان سوى كه باد صبا آيد ، افكند و آن‌جا را نيز علامتى نهاد . آن گاه مسجد و دار الاماره را در جايگاه تيرانداز و اطراف آن معيّن كرد . سپس ميان نزار و اهل يمن قرعه انداخت تا به نام هر كس اصابت كند ، جانب چپ كه بهترين اين دو بخش است ، از آن وى باشد . قرعه به اهل يمن افتاد و زمينهايى كه در جانب شرقى قرار داشت ، از آن ايشان شد و زمين نزاريان ، در سمت غرب و بالاتر از آن علامتها قرار گرفت و زمينهاى نزديكتر را به صحن مسجد و دار الاماره اختصاص دادند . سپس مغيرة بن شعبه ، آن را گسترش داد و زياد آن را ساخت و استوار كرد و دار الاماره را نيز بنا كرد . زياد\r\n\r\n\r\n","description":"","footnote":"\r\n( 1 ) - مسجد جامع ، نخستين مكانى بود كه ابو الهياج در كوفه طرح‌ريزى كرد و آن را در محل بازار صابون و خرما بنا كرد و اين بجز محلى است كه سعد هنگام فرود آمدن در كوفه طرح‌ريزى كرد ، پس از آن در كوفه خندقى حفر كرد و در ابتداى خندق ، جايگاهى از سنگ مرمر كه از حيره آورده شده بود ، ساخت كه اندازهء آن دويست ذراع بود ، تا مردم در آن گرد آمده ، ازدحام نكنند ، سپس ستونهاى مسجد را بدون كناره و دنباله بنا كرد ، اين مسجد ديوار نداشت .\r\nابن شبرمة از شعبى روايت كرد كه هر كس در مسجد كوفه مىنشست ، باب جسر و دير هند را مىديد و تا زمان معاويه به اين صورت باقى مانده تا اين كه مغيرة بن شعبه در دوران حكمرانىاش در كوفه ، بناهايى بدان افزود ، پس از وى زياد بن ابيه ، بيست ذراع بدان افزود و آن را به طرز باشكوهى بنا كرد و درها و ديوارهايى براى آن ساخت كه ارتفاع آن سى ذراع بود و سنگهاى مرمر آن را از كوههاى اهواز آورده بودند .\r\nدر هر ستون ، هزار و سيصد سنگ به كار رفت ، پس از آن حجاج بن يوسف ثقفى آن را ويران كرد و دوباره ساخت . در روزگار يوسف بن عمر ثقفى ، ديوار مسجد كه پس از خانه مختار بن ابى عبيد ثقفى قرار داشت ، فرو ريخت كه مجددا آن را ساخت .\r\n","page_name":" 152 ","page_number":152},
  {"content":"\r\n\r\nگفت براى هر يك از ستونهاى مسجد كوفه يكصد و هجده دينار پرداختم ، عمرو بن حريث مخزومى نيز در كوفه بنايى ساخت ، هر بار كه زياد به بصره مىرفت وى را به جاى خويش در كوفه مىگماشت . آن گاه ديگر كارگزاران به ساختمان‌سازى در اين شهر پرداختند و از وسعت حياط و آستانهء منازل كاستند . گويند صاحب كوى عمرو در كوفه ، قبيله عمرو بن حريث بن عمرو بن عثمان بن عبد اللّه بن عمر بن مخزوم بن يقيطه بوده‌اند .\r\nاز شعبى روايت شده كه گويد : ما يعنى اهل يمن ، دوازده هزار نفر بوديم و نزاريان هشت هزار نفر ، مگر نه اين است كه بيشتر مردم كوفه اهل يمن هستند ، چون قرعه زدند ناحيهء شرقى به نام ما افتاد و زمينهاى ما در همان جايى قرار گرفت كه اينك واقع است .\r\nهمچنين او مىگويد : مغيره ، مسجد كوفه را وسعت داد و آن را ساخت ، زياد نيز بر آن چيزى افزوده اما سبب ريختن ريگ در آن مسجد و مسجد بصره آن بود كه هنگام نماز وقتى كه نمازگزاران دستهايشان را بالا مىبردند ، دستهايشان غبارآلود و خاكى مىشد و آن را مىتكاندند ، زياد گفت . مىترسم به مرور زمان مردم گمان كنند كه تكاندن دست در نماز ، سنّت است . او ساختمانهايى نيز به مسجد افزود و آن را گسترش داد و دستور صادر كرد كه شن بياورند و در صحن مسجد بريزند . كسانى كه مأمور جمع‌آورى آن بودند ، با مردم به خشونت رفتار مىكردند و به كسانى كه به اين كار گمارده بودند ، مىگفتند : همان‌طور كه شما را راهنمايى كرديم ، بياوريد . آنها نيز انواع مختلفى شن برگزيدند . و در صدد يافتن مشابه آن بودند و به ثروتى دست يافتند . و گفته‌اند : حكمرانى چه نيكوست گرچه بر سنگى باشد .\r\nاثرم مىگويد : ابو عبيده گفت : طرح‌ريزى كوفه در سال 18 ( ه . ق ) صورت پذيرفت .\r\nوى مىافزايد : زياد در مسجد كوفه ، اتاق كوچكى اختيار كرد و خالد بن عبد اللّه قسرى به نوسازى آن پرداخت .\r\nوى مىگويد : مسلمانان در مداين اقامت و بناى آن را طرح‌ريزى كردند ، و مسجدهايى در آن ساختند ولى مسلمانان آن‌جا را آلوده يافته ، آب و هوايش را نپسنديدند . سعد بن ابى وقاص در اين باره نامه‌اى به عمر نوشت و عمر چنين پاسخ داد :\r\nآنها را در جاى دورى منزل بده .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nسعد به كويفه بن عمر رفت مشاهده كرد كه آب آن را در بر گرفته ، لذا از آن‌جا خارج شد و تا ظهر به محل كوفه امروزى رسيد و اين سرزمين « خدا العذراء » ناميده مىشد و سنبل وحشى ، بابونه ، انواع گياهان خوشبو ، نوعى از بومادران و گل لاله در آن مىروييد ، سپس بناى آن را طرح‌ريزى كرد .\r\nپيرمردى از كوفيان برايم روايت كرد : ميان كوفه و حيره سرزمينى بود كه ملطاط ناميده مىشد . وى افزود : خانهء عبد الملك بن عمير مهمانسرا بود زيرا عمر دستور داده بود تا خانه‌اى را براى پذيرايى كسانى كه از راههاى دور مىآيند ، آماده كند و مهمانها در آن‌جا مسكن مىگزيدند ، وى مىگويد : سعد بن ابى وقاص ، درى از چوب ساخت و براى قصرش نيز سايبانى از نى بنا كرد ، عمر بن خطاب محمد بن مسلمه انصارى را فرستاد تا درونى را به آتش بكشد ، سپس سعد در مسجد كوفه بر منبر رفت و در اين باره جز خير و نيكى سخن نگفت .\r\nهمچنين آن مرد گفت : در روز جنگ قادسيه ، چهار هزار نفر سرباز همراه رستم فرخزاد بود كه گارد شاهنشاه ناميده مىشدند ، آنها اجازه خواستند تا هر جا كه دوست داشتند فرود آيند و با هر كه خواستند ، هم پيمان شوند ، و سهمى از بيت المال براى آنها قرار دهند ، پس آنچه را خواستند ، دريافت كردند ، آنها با زهرة بن جويريه سعدى از بنى تميم هم پيمان شدند . سعد هر جايى را كه برگزيدند به آنها مسكن داد ، و سهم آنان از بيت المال را يك ميليون دينار قرار داد . آنها رئيسى داشتند كه به او ديلم مىگفتند . حمراء ديلم نيز گفته شده است .\r\nهمچنين او گفت : قبرستان سبيع به فرزند سبيع بن سبع بن صعب همدانى منسوب است و صحراى بنى قرار به بنى قرار بن ثعلبة بن مالك بن حرب بن طريف بن نمر بن يقدم بن عنزة بن اسد بن ربيعة بن نزار نسبت داده شده است .\r\nاو گفت : دار الروميين ، زباله‌دان مردم كوفه بود كه زباله‌ها و كثافات در آن ريخته مىشد ، تا اين كه عنبسة بن سعيد بن عاصى از يزيد بن عبد الملك خواست تا آن را به او واگذار كند و يزيد دار الروميين را به وى واگذار كرد ، عنبسه نيز با صرف هزينه‌اى معادل يكصد هزار و پنجاه درهم خاك و زباله ، آن را به جاى ديگر منتقل كرد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاو گفت : حمام اعين به اعين مولاى سعد بن ابى وقاص منسوب است و همين اعين بود كه حجاج بن يوسف ، او را به سوى عبد اللّه بن جارود عبدى از زستفاباذ فرستاد و اين ، هنگامى بود كه وى به مخالفت ورزيد و به منظور بيرون كردن حجاج از عراق با مردم همدست شد و از عبد الملك خواست تا حكومت را به شخص ديگرى واگذار كند .\r\nهنگامى كه عبد اللّه بن جارود ، نامه را به عبد الملك داد ، عبد الملك به او گفت : اگر فرستاده نبودى ، تو را مىكشتم .\r\nابن مسعود گويد : شنيدم كه حمام پيش از او ، از آن مردى پرهيزكار به نام جابر برادر حيان بود كه اعشى نام او را ذكر كرده است . وى صاحب سناة جابر در حيره است كه حمام را از وارثان وى خريد .\r\nاو مىگويد : چهارسو « 1 » در بجيله قرار دارد و منسوب به بنى بجله مىباشد و آنان فرزندان مالك بن ثعلبه فرزند بهثة بن سليم بن منصور مىباشند و بجله ، مادرشان است كه در نسب بر آنها برترى دارد و مردم به غلط به او بجيله مىگويند .\r\nاو مىگويد : آرامگاه بشر به بشر بن ربيعة بن عمرو بن منارة بن قمير خثعمى منسوب است . وى در اين باره مىسرايد :\r\nشترم كنار در قادسيه به وجد آمد در حالى كه سعد بن وقاص حكومت داشت « 2 » .\r\nوى گويد : ابن مسعود گفت : در كوفه موضعى سياه گونه است كه عنتره حجام ناميده مىشود ، هنگامى كه مردم خراسان وارد كوفه شدند به آن محل حجام عنتره مىگفتند ، مردم نيز اين نام را تغيير ندادند و همين طور است حجام فرج و ضحاك رواس .\r\nاو مىگويد : كاخ مقاتل به مقاتل بن حسان بن ثعلبة بن اوس بن ابراهيم بن ايوب بن محروق ، يكى از فرزندان امرىء القيس ، فرزند زيد مناة بن تميم منسوب است .\r\nوى مىگويد : روستاى ابى صلابه كه در ساحل فرات قرار دارد ، به صلابه ، فرزند\r\n\r\n\r\n","description":"","footnote":"\r\n( 1 ) - چهارسو ، لفظى فارسى است كه معناى آن به زبان عربى ( اربع جهات ) مىباشد و حموى در معجم مىگويد :\r\nچهارسو در حله قرار دارد و در بصره نيز محله‌اى به اين اسم وجود دارد ولى محله‌اى به اين نام در كوفه ذكر نكرده است .\r\n( 2 ) -\r\n تحن بباب القادسيه ناقتى * و سعد بن وقاص على امير \r\n","page_name":" 155 ","page_number":155},
  {"content":"\r\n\r\nمالك بن طارق بن جبر بن همام عبدى نسبت داده شده است ، و اقساس مالك منسوب به مالك بن قيس بن عبد هند بن لجم يكى از فرزندان حذاقة بن زهر بن نزار مىباشد .\r\nاو مىگويد : معبد قره از آن يكى از فرزندان امية بن حذاقه بود و دير السوا منسوب به آنهاست . سوا به معناى عدل است ، نصارى به منظور قضاوت به آن جاى مىآمدند و سوگند ياد مىكردند ، برخى از راويان گويند : سوا ، نام زنى از نصار است .\r\nدير جماجم متعلق به اياد است كه ميان آنها و بهراء بن عمر بن الحاف بن قضاعه و بنى القين بن جسر بن شيع اللّه بن وبرة بن ثعلب بن حلوان بن عمران بن الحاف جنگى در گرفت ، گروهى از اياد در اين جنگ به قتل رسيدند ، هنگامى كه جنگ پايان يافت ، كشته‌هاى خود را كنار دير به خاك سپردند . پس از آن مردم آن‌جا را كنده ، جمجمه‌ها را بيرون آوردند ، لذا دير جماجم ناميده شد ، اين مطالب را شرقى بن قطامى نقل كرده است .\r\nمحمد بن سائب كلبى مىگويد : مالك مطاماح بن محرز ايادى ، قومى از اهالى فارس را كشت و جمجمه‌هاى آنها را جلوى دير نصب كرد ، لذا دير جماجم نام گرفت . گويند دير كعب از آن أياد است و برخى گويند : از آن ديگران بوده است و دير هند از آن مادر عمرو بن هند است و او عمرو بن منذر ، فرزند ماء السماء و مادرش كنديه بود . گويند نام او طيزناباذ بوده است كه ضيزناباذ خوانده مىشد ولى اسمش را تغيير دادند و به ضيزن فرزند معاوية بن عبيد سليحى منسوب است و نام سليح عمر بن طريف بن عمران بن الحاف بن قضاعة مىباشد و ربة الخضراء النضيره دختر ضيزن است و مادر ضيزن جبهله دختر يزيد بن عمر بن الحاف بن قضاعه مىباشد .\r\nاو مىگويد : مسجد سماك كوفه به ابن مخرمة بن حمين اسدى از فرزندان مالك بن عمر بن اسد منسوب است كه اخطل اين شعر را براى او سرود :\r\nماهيگيرى براى خانواده‌اش سرفرازى را به ارمغان آورد تا زمان مرگ و عمل خير پيشى مىجويد وى را برده‌اى مىپنداشتم و او را از اين موضوع آگاه مىكردم امروز ،\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nآتش از جامهء او دور شد « 1 » .\r\nهالك ، اولين كسى بود كه به آهنگرى پرداخت ، فرزندانش به سبب شغل پدرشان مورد نكوهش قرار مىگرفتند . ماهيگير به اخطل گفت : واى بر تو ! چه چيزى تو را ناتوان كرده است ، خواستم مدح مرا بگويى نه اين كه به بدگويى و سرزنش من بپردازى ، او از دست حضرت على بن ابيطالب ( ع ) از كوفه گريخت و در رقه ساكن شد .\r\nابن كلبى گويد : محل سكونت عيسى بن موسى كه امروزه معروف است ، از آن علاء بن عبد الرحمن بن محرز بن حارثة بن ربعة بن عبد الغرى بن عبد شمس بن عبد مناف است و علاء در زمان حكومت ابن زبير در يكى از مناطق كوفه زندگى مىكرد و كوچه ابن محرز منسوب به وى است ، و در كوفه كوچه‌اى است كه عميرة بن شهاب بن محرز بن ابى شمر كندى منسوب است كه خواهرش همسر عمر بن سعد بن ابى وقاص بود و حفص بن عمر را به دنيا آورد ؛ و صحراء شبث بن ربعى رياحى از قبيله تميم بود .\r\nاو مىگويد : خانهء حجير در كوفه به حجير بن جعد جمحى منسوب است .\r\nوى گويد : چاه مبارك در آرامگاه جعفى به مبارك بن عكرمة بن حمير جعفى منسوب است و يوسف بن عمر ، زمامدارى بعضى از نواحى عراق را به عهده گرفت ، گويد :\r\nمسجد نبى عنز منسوب به بنى عنز بن وائل بن قاسط است . و مسجد بنى جذيمه به خاندان جذيمة بن مالك بن نصر بن قعين بن حارث بن ثعلبة بن دودان بن اسد منسوب است ، گويند اين مسجد به خاندان جذيمة بن رواحه عبسى منسوب مىباشد ، و در آن مغازه‌اى صرافى قرار داشته است .\r\nدر كوفه مسجدى است كه به قبيله مقاصف بن ذكوان بن زبيبة بن حارث بن قطيعة بن عبس بن بغيض بن ريث بن غطفان بن سعد بن قيس بن عيلان منسوب مىباشد ، كه هيچ كس از آنها باقى نمانده است .\r\nاو مىگويد : مسجد بنى بهدلة منسوب به خاندان بهدلة بن مثل بن معاويه از كندة است و افزوده است : چاه جعد در كوفه به جعد وابستهء همدان منسوب است و خانه ابى\r\n\r\n\r\n","description":"","footnote":"\r\n( 1 ) -\r\n ان سما كابنى مجدا لاسرته * حتى الممات و فعل الخير يبتدر \r\n قد كنت احسبه قينا و اخبره * فاليوم طير عن اثوابه الشرر \r\n","page_name":" 157 ","page_number":157},
  {"content":"\r\n\r\nارطاة به ارطاة بن مالك بجلى نسبت داده شده است .\r\nهمچنين گويد : خالد بن عبد اللّه بن اسد بن كرز قسرى از اهالى بجيله بود و براى مادرش خانه‌اى ساخت كه امروزه جادهء پست در كوفه است و مادرش مسيحى بود .\r\nخالد دستور داد تا مغازه‌هايى بسازند و سقفهاى آنها را با استفاده از آجر و گچ ، مستطيل شكل قرار دهند . خالد ، رودى احداث كرد كه به رود جامع شهرت دارد و در روستا كاخى ساخت كه به كاخ خالد معروف است . برادرش اسد بن عبد اللّه ، روستايى را مقرّ خويش قرار داد كه به بازار اسد مشهور است و آن را به بازار تبديل و مردم به آن‌جا رفتند و به آن بازار اسد گفته شد . در طرف ديگر ، زمين عتاب بن ورقا ، رياحى قرار دارد .\r\nزمانى كه او به عنوان حكمران خراسان به آن ديار رفت ، پايگاه وى كنار همين بازارش بود .\r\nهمچنين گويد : ابن مسعود گفته است : عمر بن هبيرة بن معية الفزارى در دوران حكومتش بر عراق ، پل كوفه را ساخت ، سپس خالد بن عبد اللّه قسرى آن را مرمت كرد و در حفظ آن كوشيد ، پس از آن نيز اين پل چندين بار مرمت شد .\r\nگويد : برخى از بزرگان ما مىگويند اولين كسى كه مسجد كوفه را بنا كرد ، مردى از پارسايان از قبيله جعفى در دورهء جاهليت بود ، سپس مسجد ويران و در محل آن پلى ساخته شد . پس از ظهور اسلام ، زياد بن ابى سفيان آن را بنا كرد . پس از وى خالد بن عبد اللّه و يزيد بن عمر بن هبيره آن را ساختند ، پس از بنى اميه نيز بارها مرمت شد .\r\nاو مىگويد : ابن مسعود كوفى براى من روايت كرد و به نقل از يحيى فرزند سلمة بن كهيل حضرمى از مشايخ اهل كوفه گفت : هنگامى كه مسلمانان ، مداين را فتح كردند ، به فيلى دست يافتند ، آنان در گذشته هر فيلى را كه مىيافتند ، مىكشتند . امّا اين بار نامه‌اى به عمر نوشتند . او در جواب نوشت اگر خريدارى يافتيد ، فيل را به او بفروشيد . لذا مردى از حيره فيل را خريد و نزد خود نگهدارى مىكرد و آن را به مردم نشان مىداد و فيل را مىآراست و در روستا مىگرداند . مدتى فيل نزد وى بود تا اين كه مادر ايوب ، دختر عمارة بن ابى معيط ، همسر مغيرة بن شعبه - زياد پس از مغيره با آن زن ازدواج كرد - تمايل پيدا كرد كه آن فيل را ببيند و او در خانهء پدرش زندگى مىكرد . فيل را آوردند و كنار\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nدر مسجد كه امروزه به باب فيل شهرت دارد ، ايستاد . مادر ايوب ، فيل را ديد و به صاحب آن انعامى داد و برگشت . و هنوز فيل چند گام كوتاه برنداشته بود كه بر زمين افتاد و مرد ، لذا اين در به نام باب فيل مشهور شد . گويند : زن وليد بن عقبة بن ابى معيط ، آن را ديد .\r\nگفته شده است : جادوگرى چنين به مردم وانمود كه او فيلى را سوار بر الاغى از اين در خارج كرد و اين قول باطل است . برخى گفته‌اند : ظرف بزرگى كه در مسجد بود بر روى فيل حمل و از اين در وارد مسجد شد و بدين سبب باب فيل ناميده شد . برخى از راويان گويند : فيل يكى از حاكمان به اين در هجوم آورد ، لذا به فيل منسوب شد . روايت اول از روايات ديگر ، مستدل‌تر است .\r\nهمچنين مىگويد : منصور ، اهل كوفه را به حفر خندق وادار و هر يك از آنان را به پرداخت چهل درهم مجبور كرد و نيز آنها را به سبب تمايل به طالبيان و شايعه‌سازى عليه سلطان مورد نكوهش قرار داد .\r\nمىگويد : ابو نصر تمار به نقل از شريك بن عبد اللّه بن ابى شريك عامرى از جندب از سلمان فارسى روايت كرده كه گفت : كوفه ، مركز جهان اسلام است ، زمانى فرا مىرسد كه هيچ مؤمنى باقى نمىماند مگر اين كه در كوفه اقامت و يا قلبش به سوى آن تمايل دارد .\r\nابن جرير طبرى در تاريخ بزرگ در مورد حوادث سال 17 ه . ق مىگويد : عمر نامه‌اى بدين مضمون به سعد نوشت : به من خبر بده كه چه باعث شده عربها رنگ پريده و ناتوان شوند ؟ سعد نوشت : بدى آب و هواى مداين و رود دجله ، چهره‌هاى آنها را چروكيده كرد و رنگ آنها را تغيير داده است . عمر به او نوشت : عربها تنها در سرزمينهايى كه با زندگى شتران سازگار است مىتوانند اقامت كنند در حالى كه اين جا براى زندگى آنها مناسب نيست ، سلمان و حذيفه را به عنوان جلودار سپاه بفرست تا براى يافتن محلى مناسب در خشكى يا دريا جستجو كنند به طورى كه ميان من و شما دريا و پلى حايل نباشد . سعد هر كدام از امور لشكر را به شخصى واگذار كرد ، و حذيفه و سلمان را براى انجام مأموريت فرستاد . سلمان رفت تا به انبار رسيد ، او سمت غرب فرات را درنورديد و محلى را نپسنديد تا اين كه به كوفه رسيد - كوفه داراى زمينى شنزار بود و به شن سرخ ،\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nسهله گويند ، و هر سرزمينى كه شن و ريگ با هم آميخته باشد ، كوفه ناميده مىشود - هر دو به سرزمينى شنزار كوفه رسيدند در آن‌جا سه دير بود ، دير حرقه ، دير امّ عمر ، و دير سلسله و ميان اين سه دير تعدادى آبادى قرار داشت و اين بقعه آن دو نفر را شگفت‌زده كرد . هر دو از مركب پايين آمده ، در آن سرزمين نماز خواندند و هر يك از آن دو اين دعا را خواند : اى پروردگار آسمان و آنچه كه آسمان بر آن سايه افكنده و پروردگار زمين و هر آنچه بر روى آن است و خداوند باد و آنچه در فضا مىپراكند و خداوند ستارگان و آنچه فرود آيد و پروردگار درياها و آنچه در جريان است و پروردگار شيطانها و آنچه گمراه مىكنند و خداوند آباديها و آنچه در آن مىرويد ! كوفه را براى ما مبارك فرما و منزل اقامت و ثبات قرار بده . و شرح ماجرا را براى سعد نوشتند .\r\nهنگامى كه مردم در نبرد جلولاء شكست خوردند ، سعد همراه مردم بازگشت و زمانى كه عمار آمد ، مردم را به مداين برد و آنها از ماندن در آن شهر بدشان آمد . عمار گفت : آيا شرايط آب و هوايى آن براى زندگى شتر مناسب است . گفتند : نه ، آن‌جا پشه است ، عمار گفت كه عمر مىگويد عربها در سرزمينى كه آب و هوايش براى زندگى شتر مناسب نيست اقامت نمىكنند ، گويند : عمار همراه مردم خارج شد تا به كوفه رسيد .\r\nاو مىگويد : پس از اين كه ما وارد مدائن شديم دريافتيم كه مسلمانان از ماندن در اين شهر اظهار ناراحتى مىكنند و گرد و غبار و مگس آزارشان مىدهد . عمر به سعد نوشت تا كسانى را بفرستد كه جايگاهى بجويند كه هواى گرم و مرطوب داشته باشد ، زيرا شرايط آب و هوايى سرزمينى را براى عربها سازگار است كه براى شتر و بز مناسب باشد . سعد از كسانى كه نزد وى بودند دربارهء جايى كه داراى چنين ويژگى باشد سؤال كرد و از ميان سران عرب - آنها كه عراق را ديده بودند - لسان را نام بردند . محل كوفه را لسان مىگفتند كه ميان نهرين تا چشمه بنى حذاء بود ، عربها مىگفتند : صحرا در روستا زبان خود را بيرون آورده است . آنها آنچه را كه مجاور فرات بود ، ملطاط ( ساحل ) مىگفتند . و آنچه مجاور گل بود ، نجاف ( جاى بلند ) مىناميدند . آن گاه عمر نامه‌اى به سعد نوشت و در اين باره دستور داد . همچنين او مىگويد : هنگامى كه مسلمانان و خذيفه نزد سعد آمده ، دربارهء كوفه خبر آوردند ، نامهء عمر دربارهء آنچه به وى گفته\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبودند ، رسيد ، سعد به قعقاع بن عمرو نامه‌اى نوشت كه قباذ را همراه پيروانتان و عجمهايى كه همراه وى آمده‌اند به جلولاء بگمار ، قعقاع چنين كرد و با سپاه خود نزد سعد آمد ، و سعد به عبد اللّه بن معتم نوشت كه مسلم بن عبد اللّه را كه در جنگ قادسيه اسير شده با سردارانى كه دعوتتان را پذيرفته يا همراه شما هستند ، به حكومت موصل منصوب كن . عبد اللّه دستور او را اجرا كرد و با سپاه خويش نزد سعد آمد . آن گاه سعد به همراه مردم از مداين خارج شد و در محرّم سال هفدهم ه . ق در كوفه اردو زد . از جنگ مداين تا ورود به كوفه حدود يك سال و دو ماه طول كشيد ؛ و از زمان عمر تا طرح‌ريزى كوفه ، سه سال و هشت ماه به طول انجاميد و كوفه در چهارمين سال خلافت وى در محرّم سال هفدهم از مبدأ تاريخ ( ه . ق ) طرح‌ريزى شد . در محرّم همين سال در شهر مداين پيش از سفر ، هدايايى به مردم دادند ، و در محرّم سال شانزدهم در شهر بهر سير ، نيز به مردم هديه داده بودند و مردم بصره نيز پس از سه نوبت اقامت در كوفه سرانجام در محرّم سال هفدهم ( ه . ق ) در محل كنونى استقرار يافتند و اين كار در مدت يك ماه انجام شد .\r\nواقدى گويد : از قاسم بن معن شنيدم كه مردم در آخر سال هفدهم ( ه . ق ) در كوفه اقامت كردند . او مىگويد : ابن ابى الرقاد به نقل از پدرش مىگفت : كوفه در آغاز سال هجدهم ( ه . ق ) منزلگاه شد .\r\nهمچنين مىگويد : عمر به سعد بن مالك و عتبة بن غزوان نوشت كه با مردم در فصل بهار در بهترين سرزمينها اقامت كنند و دستور داد در بهار هر سال ، كمكها و در محرّم هر سال ، مقرّرى مردم را بدهند . و غنيمت را هنگام طلوع ستارهء شعرا در هر سال ، هنگامى كه غله به دست مىآيد ، بدهند . و پيش از اين كه مردم در كوفه مستقر شوند ، دو مقرّرى مىگرفتند .\r\nاو مىگويد : هنگامى كه سعد در كوفه اقامت كرد ، به عمر نوشت : در كوفه‌اى اقامت كرده‌ام كه ميان حيره و فرات است و صحرايى و دريايى مىباشد و گياهان خوبى در آن مىرويد و در مداين ، مسلمانان را مخيّر كردم و هر كس اقامت در آن‌جا را پسنديد ، او را به عنوان پياده نظام در آن‌جا گماردم و گروهى از قبايل ديگر نيز ماندند كه بيشترشان از\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبنى عبس هستند .\r\nگويد : وقتى مردم كوفه در شهر كوفه ، ساكن شدند و مردم بصره در جاى خود استقرار يافتند ، و هويت خويش را باز يافتند و نيروى از دست رفته را دوباره به دست آوردند ، مردم كوفه اجازه خواستند تا بناهايى از نى بسازند و مردم بصره نيز در اين باره اجازه خواستند . عمر گفت : لشكر براى نبرد با شما از آمادگى و تيزهوشى بيشترى برخوردار است ولى مايل نيستم با شما مخالفت كنم ، نى چيست ؟ گفتند : علفى است كه آبيارى شده ، استحكام يافته و به نى تبديل شده است . گفت : خود دانيد ، و مردم دو شهر بناهايى از نى ساختند . سپس در كوفه و بصره ، آتش سوزى رخ داد ولى آتش سوزى كوفه شديدتر بود و هشتاد سايبان سوخت و يك نى هم باقى نماند . اين واقعه در ماه شوّال روى داد و مردم ، پيوسته از آن ياد مىكردند . آن گاه سعد تعدادى از آنها را به سوى عمر فرستاد تا از وى اجازه بگيرند كه خانه‌ها را با خشت بسازند . آنان خبر آتش سوزى و خسارات آن را به وى گفتند ، آنان هيچ كارى را بدون نظرخواهى و مشورت با او انجام نمىدادند . عمر گفت : بسازيد ولى هيچ‌كس بيش از سه اتاق نسازد و خانه‌ها را مرتفع و بلند نسازند ، و به سنّت پايبند باشيد تا دولت و حكومت شما پايدار بماند . فرستادگان به كوفه بازگشتند و عمر به عتبه و اهل بصره نيز همين فرمان را دستور داد تا منازل مردم كوفه را ابو الهياج بن مالك خانه‌هاى مردم بصره را عاصم بن دلف ابو حرباء معيّن كنند ، عمر به فرستادگان دستور داد و به مردم گفت كه هيچ ساختمانى را بيش از اندازه بالا نبرند . آنها گفتند : اندازه چيست ؟ گفت : مقدارى است كه شما را به اسراف نزديك نكند و از اعتدال بيرون نبرد . همچنين او مىگويد : شهرهاى فتح شده عبارت بودند از : سواد و حلوان و ماسبذان و قرقيسياء . كوفه داراى چهار مرز بود : حلوان كه فرماندار آن قعقاع بن عمرو بود ، ماسبذان كه ضرار بن خطاب فهرى در آن حكومت داشت ، قرقيسياء كه عمر بن مالك يا عمر بن عتبة بن نوفل بن عبد مناف حاكم آن‌جا بود و موصل كه عبد اللّه بن معتم در آن‌جا حكمرانى داشت و اين فرمانداران در مرزهاى مذكور مستقر بودند ، در حالى كه مردم در مداين اقامت داشتند و پس از آن كه سعد به شهرسازى كوفه پرداخت ، مسؤولان مرزها به كوفه بازگشتند و جانشينانى براى خود تعيين كردند تا كار مرزها را\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nسامان بخشند . جانشين قعقاع در حلوان ، قباذ بن عبد اللّه ، نايب عبد اللّه در موصل ، مسلم بن عبد اللّه ، جانشين ضرار ، رافع بن عبد اللّه و نايب عمر عشنق بن عبد اللّه بودند ، عمر به عاملان مرزها نوشت تا از سواران فارس كه به كارشان نياز دارند ، كمك گيرند ، و جريمه از آنها بردارند و آنان چنان كردند .\r\nهنگامى كه كوفه طرح‌ريزى و اجازه ساختمان به مردم داده شد ، مسلمانان درهاى منازل خويش را از مداين به كوفه بردند و بر ساختمانهايى كه بنا كرده بودند نصب كردند و در كوفه اقامت گزيدند و مرزهايشان همين بود و از روستا جز اين در اختيار نداشتند .\r\nاو مىگويد : كوفه و روستاها و مرزهاى آن عبارت بودند از حلوان و موصل و ماسبذان و قرقيسياء . وى مىافزايد : پس از طراحى كوفه ، سعد بن مالك سه سال و نيم حاكم آن بود ، به جز مدتى كه پيش از آن ، در مداين بود و در كوفه و حلوان و موصل و ماسبذان و قرقيسياء تا حدود بصره عاملانى داشت .\r\nاصطخرى در كتاب مسالك و ممالك مىگويد : كوفه از نظر وسعت به بصره نزديك است . هواى آن خوشتر و آبش گواراتر و به فرات نزديك است و ساختار آن مانند ساختار بصره است و سعد بن ابى وقاص ، آن را به شهر تبديل كرد و براى سكونت قبايل عرب طرح‌ريزى شد ، جز آن كه كوفه بر خلاف بصره از سرزمينهاى خراجى به شمار مىرفت زيرا زمينهاى كوفه همان زمينهاى عصر جاهليّت بود و زمينهاى بصره در زمان اسلام احيا شد و احكام احياى موات بر آن جارى است .\r\nقادسيه و حيره و خورنق بر كرانهء بيابان ، سمت مغرب است و پيرامون آنها در سمت مشرق درختان خرما ، رودها و كشتزارهاست و اين شهرها با كوفه ، فاصلهء كمى دارند .\r\nحيره ، شهرى قديمى و بزرگ با خاكى پاك و ساختمانهايى با شكوه است ولى چون كوفه را بنا كردند ، حيره خالى از سكنه شد ، هوا و خاك حيره از كوفه سالمتر و از آن‌جا تا كوفه ، يك فرسنگ راه است . مرقد مطهر حضرت على ( ع ) نزديك كوفه قرار دارد .\r\nمسعودى در كتاب تنبيه و اشراف ، چاپ ليدن ، مىگويد : درباره بنياد كوفه به وسيله سعد بن ابى وقاص اختلاف است ، بعضى گفته‌اند : اين واقعه در سال هفدهم ( ه . ق ) روى داد . واقدى و ديگران نيز همين نظر را پذيرفته‌اند ، گروهى ديگر گفته‌اند : بنياد آن در سال\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nپانزدهم ( ه . ق ) بوده است و عبد المسيح بن بقيله غسانى ، سعد را به محل آن رهنمون شد و گفت : جايى را به تو نشان مىدهم كه از باتلاق بالاتر و از فلات پايين‌تر باشد . اختلافى نيست كه بصره و كوفه پس از فتح مداين ، پايتخت ايران و رفتن يزدگرد پسر شهريار ، پسر كسرا از آن‌جا به حلوان و پس از جنگ جلولاء بنياد شده است . مسعودى در مروج الذهب مانند اين مطالب را نيز ذكر كرده است .\r\nحمد اللّه بن ابى بكر بن احمد مستوفى قزوينى متوفاى سال 750 ( ه . ق ) در كتاب نزهة القلوب مىگويد : شهر كوفه ، سرزمين حكمرانى ، مرقد حضرت على ( ع ) ، اقليم سوم و شهرى اسلامى است . طولش از جزاير خالدات ، نود و نه درجه و سى و دو دقيقه و عرض آن از خط استوا شصت و يك درجه است . اين مقدار طول و عرض برحسب « تجلس : عط ، لب ، لال » مىباشد .\r\nآن گاه مىگويد : در زمانهاى قديم ، هوشنگ كوفه را ساخت ، پس از چندى خراب شد و سعد بن ابى وقاص ، آن را تجديد عمارت كرد و طالع عمارتش برج دلو بود . حضرت على ( ع ) در كنار آن روستاهايى بنياد نهاد و منصور دوانيقى بناى كوفه را به اتمام رسانيد و در آن مكانى براى حكومت بنا كرد كه پيرامون آن هجده هزار گام است . هواى آن‌جا گرمتر از بغداد است و در آن‌جا باد بيشترى مىوزد . آبش از رودخانه ناحيه « 1 » است كه از فرات سرچشمه مىگيرد و درختان نخل بسيارى دارد و چهارپايان آن‌جا زيباتر و فربه‌تر از مناطق ديگر است « 2 » ، و تنورى كه در زمان نوح ( ع ) از آن آب برآمد از كوفه سرچشمه مىگيرد ، و كلام خداوند در قرآن مجيد :  « وَ فارَ التَّنُّورُ »  شاهد آن است و از مكانى سرچشمه گرفته كه اكنون داخل مسجد ، در گوشه‌اى ميان سمت قبله و غرب است .\r\nهنگامى كه ابن ملجم مرادى ملعون در اين مسجد به حضرت ضربت زد ، حضرت دستش را بر ستونى گذارد كه اثر دست مبارك وى در آن پديدار شد ، و مدتى اثر دست او بر آن ستون باقى بود ولى چون مردم به منظور تبرك جستن دست بر آن ماليدند ، آثار آن محو شد .\r\n\r\n\r\n","description":"","footnote":"\r\n( 1 ) - در كتاب نزهة القلوب ناحيه ذكر شده است - م .\r\n( 2 ) - در كتاب نزهة القلوب چنين آمده است : روستاهاى آن‌جا نيكوتر و بزرگتر از ولايتهاى ديگر مىباشد - م .\r\n","page_name":" 164 ","page_number":164},
  {"content":"\r\n\r\nحضرت على ( ع ) در كوفه چاهى حفر نمود و در تمام كوفه به جز آن ، چاه آب شيرين وجود نداشت و ساير چاهها ، آبى شور و تلخ داشت . اكنون بيشتر شهر كوفه ويران است و اكثر مردم آن شيعهء اثنى عشرى هستند ، و به زبان عربى تكلم مىكنند ، و در آن ، زيارتگاههاى بسيارى از صحابه قرار دارد كه آخرين آنها آرامگاه عبد اللّه بن بكر است كه در سال هشتاد و شش ( ه . ق ) هيچ اثرى از قبر وى بر جاى نماند . از جمله آرامگاههاى بزرگان و علما در كوفه ، آرامگاه ابو عمر است .\r\nكوفه در ميان شهرهاى هفتگانه ، رتبهء سوم را داراست . و ولايتهاى بسيار و توابع بزرگى داشته است . و حقوق ديوانى آن شهر از اموالى مشخص تأمين مىشده است ، شهرهاى عراق و باغهاى آن ماليات بسيارى مىپرداختند كه بعضى از زمان قديم و برخى اخيرا مقرر شده بود ، به ميزان 3 / 1 از كشتهاى زمستانى و تابستانى براى ديوان ، 3 / 1 براى صاحبان زراعت و 3 / 1 براى پرداخت مخارج و خريد بذر برداشت مىشد . مالكيت زمينهاى كوفه در آن زمان از سوى حكومت تعيين مىشد .\r\nمرقد حضرت على ( ع ) به سمت قبله در دو فرسنگى كوفه قرار دارد كه آن را مشهد غروى مىنامند زيرا هنگامى كه ابن ملجم مرادى ملعون در مسجد كوفه حضرت را مجروح كرد ، حضرت وصيت فرمود تا پس از وفات ، جسد مباركش را بر روى شترى حمل كنند و فرمود : هرگاه مرا بر پشت شتر گذاشتيد ، آن را رها كنيد تا به تنهايى حركت كند ، هر جا شتر ايستاد ، مرا همان جا دفن كنيد . اين كار را كردند ، آن شتر در محلى كه اكنون مرقد آن حضرت است ، خوابيد .\r\nيعقوبى ، احمد بن ابى يعقوب بن واضح كاتب در كتاب بلدان « 1 » مىگويد : كوفه شهر بزرگ عراق و مصر اعظم و قبّة الاسلام و محل هجرت مسلمانان و نخستين شهر در عراق است كه مسلمانان در سال چهاردهم ( ه . ق ) آن را طرح‌ريزى كردند و زمينهاى عرب آن‌جاست . كوفه ، كنار بخش بزرگى از فرات قرار دارد و آب آشاميدنى اهل كوفه از آب فرات تأمين مىشود ، كوفه از پاكيزه‌ترين ، وسيعترين ، حاصلخيزترين و گسترده‌ترين\r\n\r\n\r\n","description":"","footnote":"\r\n( 1 ) - همان كتاب ص 39 ، چاپ ليدن .\r\n","page_name":" 165 ","page_number":165},
  {"content":"\r\n\r\nشهرهاست و ماليات آن جزو ماليات نواحى عراق مىباشد و ناحيه‌هايى كه به آن منسوب است ، عبارتند از : طسّوج جبّه « 1 » ، طسوج بداه ، فرات بادقلا ، سالحين ، نهر يوسف و حيره كه حيره در سه ميلى كوفه و بر فراز نجف قرار دارد و نجف ساحل درياى شور بوده است .\r\nابن قتيبه در كتاب معارف گويد : هنگامى كه مسلمانان در مداين فرود آمدند ، و توقف آنها طولانى شد و گرد و غبار و مگس آزارشان مىداد ، عمر به سعد نوشت : جايگاهى بيابيد كه هواى گرم و مرطوب داشته باشد ، آب و هواى سرزمينى براى عربها سازگار است كه براى شتر و بز مناسب باشد ، سعد از كسانى كه نزد وى بودند دربارهء جايى كه داراى چنين ويژگى باشد سؤال كرد و از ميان سران عرب آنها كه عراق را ديده بودند لسان را نام بردند ، محل كوفه را لسان مىگفتند . عربها مىگفتند : صحرا در روستا ، زبان خود را بيرون آورده است ، آنها آنچه را كه مجاور فرات بود ملطاط ( ساحل ) مىگفتند ، و آنچه مجاور گل بود ، نجاف ( جاى بلند ) مىناميدند . آن گاه عمر نامه‌اى به سعد نوشت و در اين باره دستور داد ، و آنها در سال هفدهم ( ه . ق ) در كوفه اقامت كردند ، و بصره سه سال از كوفه قديمىتر است .\r\nابن اثير در كامل در مورد حوادث سال هفدهم ( ه . ق ) گويد : كوفه طرح‌ريزى شد و سعد از مداين به آن‌جا رفت زيرا سعد ، هيأتى را نزد عمر فرستاد تا خبر فتحهاى ياد شده را به اطلاع وى برسانند . هنگامى كه عمر آنها را ديد ، علت رنگ پريدگى و تغيير حال آنها را پرسيد . آنها گفتند : بدى آب و هواى محل اقامت ما ، حال ما را دگرگون كرده است .\r\nعمر دستور داد تا محلى براى سكونت مردم بيابند . ميان آن گروه چند تن از قبيلهء ثعلب بودند كه براى عقد اتحاد نزد عمر آمده بودند تا بتوانند با بقيهء قوم خود مطيع اسلام شوند ، عمر گفت : من با شما پيمان مىبندم كه هر شخصى از شما مسلمان شود با ساير مسلمانان يكسان و در خوبى و بدى و همهء حالات با آنها شريك باشد و هر كس اسلام را نپذيرد ، بايد جزيه بدهد . آنها گفتند : بنابراين ديگران مىگريزند و عجم مىشوند . آنها\r\n\r\n\r\n","description":"","footnote":"\r\n( 1 ) - طسّوج به معناى ناحيه و جبّه نام چندين محل ، از جمله محلى در سواد كوفه است - م .\r\n","page_name":" 166 ","page_number":166},
  {"content":"\r\n\r\nحاضر شدند به دين خود ( مسيحيت ) باقى بمانند و ماليات بدهند ، عمر نپذيرفت ولى مبلغ جزيه را تخفيف داد و به اندازهء ماليات مقرر كرد ، به شرط اين كه آنها طفلى را كه تازه به دنيا آمده و پدر و مادرش مسلمان شده‌اند مسيحى كنند . آنها اين شرط را قبول كردند ، ثعلبيها و ياران و پيروانشان از قبيله‌هاى بنى نمر و اياد نزد سعد در مداين مهاجرت و پس از آن همراه سعد در كوفه اقامت كردند .\r\nگويند : حذيفه به عمر نوشت كه عربها در مداين ناتوان شده‌اند ، شكم آنها به پشت چسبيده ، بازوان آنها ضعيف شده ، رنگ آنها پريده و تغيير كرده است . در آن هنگام حذيفه همراه سعد بود . عمر به سعد نوشت به من خبر بده چه باعث شده عربها رنگ پريده و ناتوان شوند ؟ سعد نوشت : بدى آب و هوا و شرايط محيط باعث اين دگرگونى شده است زيرا عربها تنها در محيطى كه با زندگى شتران سازگار است ، اقامت مىكنند .\r\nعمر به او نوشت : سلمان و حذيفه را به عنوان جلودار سپاه بفرست تا براى محلى مناسب در خشكى يا دريا جست‌جو كنند به طورى كه ميان من و شما دريا و پلى حايل نباشد . سعد ، آنها را فرستاد ، سلمان رفت تا به انبار رسيد . او سمت غرب فرات را درنورديد و محلى را نپسنديد تا اين كه به كوفه رسيد - هر سرزمينى كه شن و ريگ با هم آميخته باشد ، كوفه ناميده مىشود - هر دو به سرزمين شنزار كوفه رسيدند ، در آن‌جا سه دير بود ، دير حرقه ، دير ام عمر و دير سلسله و ميان اين سه دير ، تعدادى آبادى قرار داشت و اين بقعه ، آن دو نفر را شگفت‌زده كرده بود . هر دو از مركب پايين آمده ، در آن سرزمين نماز خواندند و دعا كردند تا خداوند آن محل را منزل اقامت و ثبات قرار دهد ، سپس نزد سعد بازگشتند ، و ماجرا را براى او شرح دادند . نامه و دستور عمر هم رسيد ، سعد نيز به قعقاع بن عمرو عبد اللّه بن معتم نوشت كه جانشينان خود را انتخاب كنند و نزد وى بروند ، آنها نيز دستور وى را اجابت كردند . سعد از مداين به سوى كوفه حركت كرد تا اين كه در محرّم سال هفدهم ( ه . ق ) به كوفه رسيد .\r\nفاصلهء زمانى ميان جنگ قادسيه و اقامت در شهر كوفه يك سال و دو ماه بوده است .\r\nو از آغاز خلافت عمر تا احداث شهر كوفه ، سه سال و هشت ماه به طول انجاميد ، چون سعد به كوفه آمد به عمر نوشت : من در كوفه محلى را برگزيدم كه ميان حيره و فرات قرار\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدارد و گرم و مرطوب است و دو گياه حلفا و نسفى در آن مىرويد . من مسلمانان را ميان انتخاب كوفه يا مداين مخيّر كردم ، هر كه اقامت در مداين را پسنديد ، او را مانند پاسدار ، در آن محل مستقر كردم ، هنگامى كه عربها در كوفه اقامت كردند و هويّت خويش را باز يافتند و نيروى از دست رفته خويش را دوباره به دست آوردند ، آن گاه مردم كوفه اجازه خواستند تا بناهايى از نى بسازند ، مردم بصره نيز همين اجازه را خواستند . اهل بصره پس از سه نوبت اقامت در كوفه ، در همان ماهى كه مردم كوفه اقامت كردند در شهر كوفه استقرار يافتند . عمر به آنها نوشت : لشكر براى نبرد با شما سرسخت‌تر است ، ولى مايل نيستم با شما مخالفت كنم . و مردم دو شهر بناهايى از نى ساختند ، سپس در كوفه و بصره آتش‌سوزى رخ داده ولى آتش‌سوزى كوفه شديدتر بود . آن گاه سعد ، تعدادى از آنها را به سوى عمر فرستاد تا از وى اجازه بگيرند خانه‌ها را با خشت بسازند ، آنها نيز خبر آتش سوزى و خسارات آن را به وى دادند و از او اجازه خواستند تا خانه‌هايى از خشت بنا كنند . عمر گفت : بسازيد ولى هيچ يك از شما نبايد بيش از سه اتاق بسازد و خانه‌ها را بلند و مرتفع نسازيد و به سنّت پايبند باشيد تا حكومت و دولت شما پايدار بماند ، فرستادگان به كوفه بازگشتند و عمر به مردم بصره نيز مانند آن نوشت .\r\nابو هياج بن مالك ، مأمور اسكان مردم كوفه و عاصم بن دلف ابو حرباء ، مأمور اقامت مردم بصره بود . آنها خيابانها را چهل ذراع و ميان خيابانها را بيست ذراع ، كوچه‌ها را هفت ذراع و ميدانها را شصت ذراع قرار دادند .\r\nنخستين چيزى كه در آن دو شهر پىريزى و بنا شد ، دو مسجد آن دو شهر است . در ميان هر يك از دو مسجد ، يك مرد تيرانداز ماهر و نيرومند ايستاد و به هر يك از چهار جهت تيرى رها كرد و دستور داد تا در انتهاى محل فرود تير ، پايه‌گذارى كنند . سايبانى در جلو مسجد كوفه و بر روى ستونهايى از سنگ مرمر كه از ويرانه‌هاى خسروان به دست آمده بود ، بنا نهادند . پيرامون صحن ، خندقى حفر كردند تا دشمن بر آن هجوم نبرد و در مقابل آن ، خانه‌اى براى سعد ساختند كه امروزه قصر كوفه است و روزبه ، آن را از بقاياى آجر و سنگ كاخ خسروان در حيره بنا كرد . بازارها را مانند مساجد قرار داد به طورى كه هر كاسبى كه زودتر آن مكان را اشغال مىكرد تا پايان آن روز در اختيار وى بود تا زمانى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nكه دست از كار مىكشيد . به عمر خبر رسيد كه سعد گفته است : - هنگامى كه سر و صداى مردم را از بازار شنيده بود - هياهوى بازاريان را از من دور كنيد كه اين سر و صدا مانع آرامش و آسايش من است و شنيده بود كه مردم ، آن عمارت را كاخ سعد ناميده بودند . عمر ، محمد بن مسلمه را فرستاد و به او دستور داد تا در قصر سعد را به آتش كشد و بازگردد . او هم اين دستور را انجام داد . سعد از اين موضوع آگاه شد و گفت : اين فرستاده‌اى است كه به اين مأموريت فرستاده شده است . آن گاه وى را فرا خواند ولى او از حضور خوددارى كرد ، سعد نزد او رفت و مخارج سفر او را پرداخت ، او نپذيرفت .\r\nولى نامهء عمر را به سعد داد ، كه چنين بود : شنيده‌ام تو كاخى ساخته ، آن را دژ و پناه‌گاه خود قرار داده‌اى ، كه به نام قصر سعد معروف شده است ، ميان خود و مردم در و دربان قرار داده‌اى ، آن كاخ تو نيست بلكه جاى ديوانگان است ، از آن قصر بيرون بيا و در يكى از خانه‌هاى نزديك بيت المال مسكن گزين و در آن را هم ببند و قصر هم در نداشته باشد تا مانع ورود مردم شود ، سعد سوگند ياد كرد كه چنين كارى مرتكب نشده است . محمد بازگشت و سخنان سعد را به عمر ابلاغ كرد ، عمر هم كلام سعد را تصديق كرد .\r\nكوفه داراى چهار مرز بود ، حلوان كه فرماندار آن قعقاع بن عمرو بود و ماسبذان كه ضرار بن خطاب فهرى در آن حكومت داشت ، قرقيسياء كه عمر بن مالك يا عمر بن عتبه نوفل بن عبد مناف حاكم آن‌جا بود و موصل كه عبد اللّه بن معتم در آن‌جا حكمرانى داشت ، اگر اين حاكمان نمىآمدند يا به مسافرت مىرفتند براى خويش ، جانشين معين مىكردند . پس از احداث كوفه ، سعد به مدت سه سال و نيم امير كوفه شد البته بجز مدتى كه در مداين حكومت مىكرد .\r\nابو بكر احمد بن محمد هذانى ، معروف به ابن فقيه در كتاب بلدان ( صفحه 163 ، چاپ ليدن ) مىگويد : قطرب گفت : كوفه ، نام خود را از اين سخن عربها گرفته است كه مىگويند : تكوف الرمل يعنى شن روى هم انباشته شد . و كوفان به معناى دايره‌اى شكل است .\r\nابو حاتم سجستانى مىگويد : كوفه به معناى شن دايره‌اى شكل مىباشد . گويند : گويا آنها در كوفان هستند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمغيرة بن شعبه گويد : ايرانيانى كه در حيره بودند براى ما روايت كرده ، گفتند : قبل از ظهور اسلام ميان حيره و نخيله در محل كوفه ، آتشى شعله‌ور ديديم و هنگامى كه به آن‌جا رسيديم ، چيزى نديديم و حاكم حيره در اين باره به كسرا نوشت ، كسرى به او نوشت كه قدرى از خاك آن را نزد من بفرست . گفت : از اطراف و مركز كوفه ، مقدارى خاك فراهم كرده ، نزد وى فرستاديم و علما و كاهنان ، آن را ديدند و گفتند : در اين محل ، شهرى بنا خواهد شد كه اهالى آن ايرانيان را به قتل مىرسانند ، گفتند : به خدا سوگند در اين محل كوفه را ديديم .\r\nگويند : سعد بن ابى وقاص نخستين كسى بود كه مسجد كوفه را احداث كرد . ديگران گفته‌اند : سائب بن اقرع و ابو الهياج اسدى ، كوفه را بنا نهادند ، عربها مىگويند : صحرا در روستا ، زبان خود را بيرون آورده است ، آنها آنچه را كه مجاور فرات بود ، ملطاط ( ساحل ) مىگفتند و آنچه را مجاور گل بود ، نجف ( جاى بلند ) مىناميدند .\r\nاز حضرت على ( ع ) روايت شده كه فرمود : كوفه ، گنج ايمان و مركز اسلام و شمشير و نيزهء خداوند است كه هر كجا بخواهد مىنهد ، سوگند به خدايى كه جانم به دست اوست ، خداوند متعال ، مردم كوفه را در مشرق و مغرب يارى مىكند چنان كه در حجاز يارى كرد .\r\nحضرت مىفرمود : مرحبا به كوفه ! دشتستان معروفى است كه شتران علفخوار ما آن را مىشناسند گويند : در گذشته ، كوفهء كنونى سورستان ناميده مىشد .\r\nسلمان مىگويد : مردم كوفه ، ملتى الهى هستند و كوفه قبّة الاسلام است كه هر مسلمانى مشتاق ديدار آن مىباشد .\r\nحضرت على ( ع ) فرمود : زمانى فرا مىرسد كه هر مرد و زن با ايمانى در آن جاى مىگيرند و يا قلبشان در شوق ديدار كوفه مىتپد .\r\nعبد اللّه بن عمر مىگفت : اى مردم كوفه ! شما از خوشبخت‌ترين افراد هدايت يافته هستيد .\r\nحضرت على ( ع ) خطاب به كوفه فرمود : واى بر تو كوفه كه همسايهء تو بصره است ! گويا كوفه و بصره را مىبينم كه مانند چرم عكاظى كشيده مىشوند . خداوند متعال مرا\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nآگاه فرمود كه هيچ ستمگرى بر شما ارادهء ظلم و ستم نكند مگر آن كه خداوند او را به بلا و مصيبتى مبتلا مىكند « 1 » .\r\nعمر بن خطاب به مردم كوفه نوشت : من شما را آزمودم و مايلم ميان شما باشم چون حكم خدا و پيامبرش را مىدانم و عمّار بن ياسر را به عنوان حاكم و عبد اللّه بن مسعود را به عنوان مؤذن نزد شما فرستادم و هر دو از مردم نجيب بدر هستند از آنها استفاده و پيروى كنيد ، من با فرستادن عبد اللّه بن مسعود ، شما را بر خودم ترجيح دادم .\r\nهمچنين مىگويد : از ائمه ، حضرت على ( ع ) و امام حسن ( ع ) و از خلفا معاويه و عبد المك و ابو العباس و ابو جعفر منصور و مهدى و هارون الرشيد به كوفه آمدند . پيش از مردم بصره ، از حاكمان كوفه براى استفاده از عطايا دعوت به عمل آمد .\r\nگويند : شمار مردم كوفه هشتاد هزار نفر و سپاهيانش چهل هزار نفر بود . زياد مىگفت : مردم كوفه ، طعام بسيار و مردم بصره پول زيادى داشتند .\r\nاحنف بن قيس گويد : مردم كوفه در خانه‌هاى كسرى ، فرزند هرمز ميان باغهاى انبوه و آبهاى گوارا و رودهاى به هم پيوسته زندگى مىكردند . ميوه‌هاى آنها تازه و بدون پژمردگى به دست آنها مىرسيد . ما ، در سرزمينى خشك اقامت كرديم كه در يك طرف آن صحرا و در طرف ديگر نمك بسيار شور در زمينى شوره‌زار و خشك وجود داشت كه هيچ‌گاه خاك آن خشك نمىشد و هيچ گياهى در آن نمىروييد ، و همان محصولى را مىداد كه در مرغزار ، شتر مرغ مىدهد .\r\nگويد : هنگامى كه حضرت على ( ع ) نزد مردم بصره آمد ، اعشى همدانى ، اين ابيات را سرود :\r\nاگر با يك بصرى برخورد كردى ، او را از خود دور كن زيرا افراد اندك و فرومايه رانده مىشوند شخص كوفى ، حيله‌گر و نيرنگ‌باز است ولى بصرى ، درستكار و بخشنده است اگر خواستيد به ما تفاخر كنيد به ياد آوريد كه چگونه در جنگ جمل با شما رفتار كرديم\r\n\r\n\r\n","description":"","footnote":"\r\n( 1 ) - اين كلام حضرت على ( ع ) در نهج‌البلاغه است كه ابن ابى الحديد و ديگران روايت كرده‌اند و خطاب آن حضرت تنها به شهر كوفه است و در آن سخنى از بصره به ميان نيامده است كه در صفحه 63 همين كتاب گذشت - م .\r\n","page_name":" 171 ","page_number":171},
  {"content":"\r\n\r\nاز پيرمردى كه ريشش را حنا بسته بود تا جوان سفيد ، خندان و نازپرورده همه زره پوشيده نزد ما آمده ، خود را در معرض خطر قرار دادند و پيش از ظهر مانند كشتن شتر ، آنها را به قتل رسانيديم ما شما را بخشيديم ولى شما بخشش ما را از ياد برديد و نعمت خداوند بزرگ را كفران ورزيديد\r\nقطر بن خليفه گويد : قتاده دربارهء كوفه و بصره با من به جدال پرداخت . گفتم : هفتاد نفر از اهالى بدر وارد كوفه شدند و در بصره ، تنها عتبه بن غزوان وارد شد . آن گاه وى سكوت كرد .\r\nحضرت على ( ع ) مىگويد : كوفه ، قبّة الاسلام و مدينه دار الهجره است و ابدال در شام و نجبا در مصر هستند كه تعدادشان اندك است .\r\nگويند : هر كس به كوفه آيد و سه فضيلت مردم كوفه را نپذيرد ، نمىتواند در كوفه اقامت كند : فضيلت آب فرات ، خرماى مشان و فضيلت حضرت على ( ع ) .\r\nگويند : سخاوتمندان كوفه ، هلال بن عتاب و اسماء بن خارجه و عكرمة بن ربعى فياض بودند و از جوانها خالد بن عتاب و ابو سفيان بن عروة بن مغيرة بن شعبه و عمرو بن محمد بن حمزه را مىتوان نام برد .\r\nسعيد بن مسعود مازنى به سليمان بن عبد الملك گفت : شكيباترين مردم ، احنف و صبورترين آنها اياس بن قتاده و سخاوتمندترين آنها طلحه بن عبد اللّه بن خلف و شجاعترينشان عباد بن حصين و حريش و پرهيزكارترين آنها عامر بن عبد قيس است .\r\nناظران كوفه گويند : شجاعترين شخص در ميان ما اشتر ، سخاوتمندترين ، خالد بن عتاب و صبورترين عكرمه الفياض و پرهيزكارترين عمرو بن عتبه بن فرقد مىباشند .\r\nهمهء آنان مىگويند : هرگاه علم شخصى ، حجازى ، عبادتش شامى و سخاوتش كوفى باشد ، انسان كاملى است .\r\nابن خلدون در تاريخش ( ج 2 ، صفحه 110 ) مىگويد : در اين سال ، يعنى در سال چهاردهم ( ه . ق ) به عمر گفتند : عربها رنگشان دگرگون شده است . عمر نيز اين دگرگونى را در چهرهء هيأتهايى كه نزد وى مىآمدند ، ديد و سبب آن را پرسيد . گفتند : در اثر ناسازگارى و بدى آب و هواى شهر است .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nبعضى مىگويند : حذيفه كه همراه سعد بود ، در اين باره به عمر نامه نوشت . عمر از سعد بن وقاص سبب آن را جويا شد . سعد گفت : بدى آب و هواى بلاد ، رنگشان را دگرگون كرده و آب و هوايى براى عربها سازگار است كه براى شترش سازگار باشد . عمر به سعد نوشت : سلمان و حذيفه را به جانب مشرق بفرستد تا سرزمينى كه در خور زندگى عربها باشد ، بيايند ، آنها هيچ‌جا را مناسبتر از كوفه نيافتند . در آن‌جا نماز به جاى آوردند و دعا كردند كه قرارگاهى نيكو باشد ، سپس نزد سعد بازگشتند . سعد به قعقاع و عبد اللّه بن معتم نوشت كه كسى را به جاى خود بگمارند و نزد او بروند و خود از مداين به كوفه آمد . اين واقعه در سال هفدهم ( ه . ق ) يعنى دو سال و دو ماه بعد از فتح قادسيه و سه سال و هشت ماه از آغاز خلافت عمر رخ داد . سعد به عمر نوشت : من در سرزمين كوفه كه ميان حيره و فرات است ، و به بيابان و دريا پيوستگى دارد ، اقامت گزيده‌ام و ترديد دارم كه اين جا را ترك كنيم و يا بمانيم و پيروز شويم . مردم را ميان آن و مداين مخيّر كردم و هر كس كه مداين را پسنديد ، او را به عنوان يك نظامى آن‌جا گذاشتم . چون عربها در كوفه استقرار يافتند ، حالشان نيكو شد و نيرو و سلامت از دست رفته را باز يافتند . مردم بصره نيز در همان زمان همراه مردم كوفه در منازل خود ساكن شدند ؛ آنها پيش از اين ، سه بار در آن‌جا منزل گزيده بودند . مردم دو شهر از عمر براى ساختن خانه‌هاى نيين اجازه خواستند . عمر نوشت : لشكر براى نبرد با شما سرسخت‌تر است ولى دوست ندارم با شما مخالفت كنم . با نى خانه بسازيد ، پس در هر دو شهر آتش سوزى رخ داد و خانه‌ها بسوخت . بار ديگر از او اجازه خواستند كه خانه‌هاى خود را با خشت بسازند . عمر اجازه داد و گفت : بدان شرط كه هيچ‌كس بيش از سه اتاق نسازد و به ارتفاع خانه‌ها نيفزايد ؛ شما سنّت را رعايت كنيد تا دولت شما پاينده باشد .\r\nابو الهياج بن مالك ، مأمور اسكان مردم كوفه و عاصم بن الدلف الحرباء ، مأمور اقامت مردم بصره بود . كوفه چهار مرز داشت : حلوان كه فرمانرواى آن قعقاع بود ، ماسبذان كه ضرار بن خطاب در آن حكومت داشت ، قرقيسياء كه عمر بن عبد الملك حاكم آن‌جا بود و موصل كه عبد اللّه بن معتمر در آن حكمرانى داشت ، هر زمان كه اين حاكمان از حوزه‌هاى مأموريت خود به جايى مىرفتند ، براى خود جانشينانى معيّن مىكردند .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nدر كتاب حماة الاسلام ، ج اول ، ص 99 آمده است : مداين ، مدتى پايتخت عراق بود تا اين كه عمر ديد رنگ مردم دگرگون و بدنشان ضعيف و ناتوان شده است ، لذا به سعد دستور داد تا مكان ديگرى برگزيند . او نيز كوفه را برگزيد و آن را طرح‌ريزى كرد و خانه‌هاى آن را با خشت ساخت و وسعت خيابانهاى اصلى را چهل متر ، ميان خيابانها را سى ذراع و كوچه‌ها را هفت ذراع قرار داد و مسجد آن را بنياد نهاد . شهر كوفه به صورت مركز عراق درآمد و از شهرهاى ايران ، الباب ، آذربايجان ، همدان ، رى ، اصفهان ، ماه ، موصل و قرقيسياء كه همگى در قسمت شمالى قرار دارند از توابع آن به شمار مىرفت .\r\nآنچه گفته شد ، سخن مورخان پيرامون احداث كوفه بود كه براى شما بازگو كرديم و اگر به اختلافات موجود در بعضى از مواد تاريخى بنگريد ، در مىيابيد كه بسيارى از اين اختلافات درباره احداث كوفه است و اين كه آيا سعد بن ابى وقاص ، مسؤوليت احداث كوفه را به ابى الهياج اسدى سپرد يا به سائب بن اقرع يا به هر دو ؟ چون او در سال احداث كوفه حضور نداشت و نيز آيا احداث كوفه در سال چهاردهم ( ه . ق ) بوده است ، يا پانزدهم ، يا شانزدهم ، يا هفدهم و يا اوايل سال هجدهم ؟ لذا اگر سخنان مورخان را به طور صحيح مورد بررسى قرار دهى ، درمىيابى كه سال هفدهم ( ه . ق ) مستدلتر و اين نظريه از ديگر نظرات مشهورتر است .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nمرزهاى كوفه\r\nكوفه ، بسيار بزرگ بوده و روستاها و بيابانهاى آن به فرات اصلى و روستاهاى عذار اتصال داشته و مساحت آن به 3 / 2 16 ميل مىرسيده است .\r\nياقوت در معجم مىگويد : نقل شده كه در كوفه ، پنجاه هزار خانه از آن عربهاى قبيلهء ربيعه و مضر و بيست و چهار هزار خانه از آن ساير عربها و شش هزار خانه از آن اهل يمن بوده است . و در تاريخ طبرى قبيله‌هاى ازد ، بجيله ، خثعم ، انصار ، خزاعه ، قضاعه و حضرموت را از يمنيان و تميم ، هوزن ، بنى اعصر ، اسد ، غطفان مذحج و همدان را از جمله مضريان بر شمرده است .\r\nبراقى گويد : يكى از مرزهاى آن ، خندق كوفه است كه به بكرى سعد شهرت دارد و مرز ديگر قاضى ناميده مىشود كه نزديك قائم است و تا نزديكى روستايى كه امروزه به شنافيه معروف است ، مىرسد ؛ مرز ديگر فرات مىباشد كه از ديوانيه تا حسكه و روستايى كه امروزه به « ابو قوارير » معروف است ، امتداد دارد ؛ مرز چهارم ، روستاهاى عذار است كه از مناطق حله سيفيه به شمار مىرود .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nطرح‌ريزى كوفه\r\nطبرى در تاريخ كبير ( ج 4 ، صفحه 191 ) دربارهء حوادث سال هفدهم ( ه . ق ) گويد :\r\nهنگامى كه تصميم گرفتند كوفه را بنا كنند ، سعد نزد ابى الهياج فرستاد و او را از نامهء عمر درباره معابر آگاه كرد كه گفته بود : معابر بزرگ ، چهل ذراع و معابر كم‌اهميت‌تر ، سى ذراع و معابر متوسط بيست ذراع و كوچه‌ها هفت ذراع باشد و از اينها كمتر نباشد .\r\nقطعه‌ها را شصت ذراع معين كرده بود مگر قطعه‌اى كه از آن بنى ضبّه بود . افراد مطّلع براى تعيين مساحت گردهم آمدند و چون چيزى را معلوم مىكردند ، ابو الهياج تقسيم مىكرد . نخستين جايى كه در كوفه طرح‌ريزى و ساخته شد ، مسجد بود و آن را در محل بازار صابون و خرما بنياد نهادند ، آن گاه تيراندازى نيرومند در ميان مسجد ايستاد و تيرى به سمت راست پرتاب كرد و گفت : هر كه خواهد آن سوى محل اين تير ، خانه بسازد و از روبه‌برو و پشت سر خود نيز تير انداخت و گفت : هر كه خواهد آن سوى محل تيرها بنا بسازد . مسجد در چهار گوشه مرتفعى قرار داشت و در جلو آن رواقى ساخته شد كه كناره و دنباله نداشت و اين چهار گوشه براى گرد آمدن مردم و جلوگيرى از ازدحام بود ، همهء مسجدها به جز مسجد الحرام چنين بود كه به پاس حرمتش مسجدها را مانند آن نمىساختند . رواقش دويست ذراع بود و بر ستونهاى مرمر كه به خسروان تعلق داشت ، بنا شده بود و سقف آن به سقف كليساهاى رومى شباهت داشت . دور صحن ، خندقى حفر كردند تا كسى در داخل آن ، خانه نسازد و براى سعد در كنار مسجد خانه‌اى ساختند كه اكنون قصر كوفه است . ميان آن دو ، راهرو سرپوشيده‌اى به طول دويست ذراع وجود داشت كه خزانه‌ها را در آن قرار دادند و بناى آن را روزبه از آجر بناى خسروان در حيره ساخت ، و پشت صحن مسجد ، پنج معبر بزرگ ، سمت قبله ، چهار معبر و سمت شرق ، سه معبر بنا كردند و قبيلهء سليم و ثقيف را پشت صحن و كنار دو معبر بزرگ جاى دادند و همدان ، كنار يك معبر و بجيله كنار يك معبر و تيم و تغلب كنار معابر ديگر جاى گرفتند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nبنى اسد در سمت قبله صحن و نزديك آن اقامت كردند . ميان بنى اسد و نخع ، معبرى بود ، ميان نخع و كنده نيز معبرى وجود داشت . ميان كنده و ازدهم ، معبرى بود . در سمت شرقى صحن ، انصار و مزينه را در يك معبر ، قبيله تميم و محارب را در يك معبر و اسد و عامر را در معبرى ديگر جاى دادند ، و در سمت غربى صحن ، قبيلهء بجاله و بجله را در يك معبر ، جديله و گروهى متفرق را در يك معبر و جهيه و گروهى پراكنده را در يك معبر جاى دادند .\r\nاين قبايل مجاوران صحن بودند و ساير مردم در ميان آنها و پشت سر آنها قرار داشتند و بدين ترتيب ، جايگاهها به دو قسمت تقسيم شد . اينها معبرهاى بزرگ [ كوفه 
  ] بود و معبرهاى ديگرى نيز مقابل آنها ساختند كه به اين معبرها مىرسيد و معبرهاى ديگر موازى آن بود كه وسعت كمترى داشتند ، محله‌ها پايين‌تر و ميان معبرها بود . اين محله‌ها را بيرون صحن احداث كردند .\r\nده گروه از سپاهيان قادسيه و غير قادسيه را در آن جاى دادند . براى مرزداران و اهل موصل مكانى برگزيدند تا آنها به آن‌جا بروند ، چون بقيهء گروه اول و دوم [ به كوفه 
  ] رسيدند ، به علت كثرت جمعيت ، محله‌ها تنگ شد . كسى كه تعداد گروهش بسيار بود ، محلهء خود را رها كرده ، نزد آنان مىرفت . و كسى كه تعداد گروهش كم بود به گروهى كه در همسايگىاش قرار داشتند و تعدادشان نيز اندك بود مىپيوست و در غير اين صورت ، بر تعدادشان مىافزودند و بر خودشان سخت مىگرفتند .\r\nگويند : در روزگار عمر ، صحن [ مسجد كوفه 
  ] به حال خود رها شده بود و قبايل در آن طمع نمىكردند و جز مسجد و قصر در آن نبود ؛ بازارها نيز بنياد و حدّ مشخصى نداشت .\r\nعمر گفته بود بازارها همانند مسجدهاست ، هر كه زودتر به جايگاهى رسد از آن اوست تا زمانى كه به خانهء خود رود يا از فروش فراغت يابد .\r\nبراى هر كه از راه مىرسيد ، توقفگاهى آماده بود و هر كه مىآمد در آن‌جا منزل مىكرد ( آن توقفگاه امروزه خانهء مردم بنى بكاست ) تا نزد ابو الهياج روند و او كار آنها را عهده‌دار شود و هر جا خواستند محلى برايشان تعيين كند .\r\nسعد در مساحتى كه براى قصر معيّن شده بود ، قصرى ساخت كه اكنون مجاور\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمحراب مسجد كوفه است و بنياد آن را محكم كرد و خزانه را در آن جاى داد و يك طرف آن سكنى گزيد ، اتفاقا به خزانه نقب زده ، مال آن را به يغما بردند ، سعد ، ماجرا را به عمر نوشت و او را از موقعيّت خانه و خزانه نسبت به صحن آگاه كرد . عمر نوشت : مسجد را به جاى ديگرى منتقل كن تا مجاور خانه باشد و خانه روبه‌روى مسجد واقع شود زيرا شب و روز در مسجد كسانى هستند و مال خويش را حفظ مىكنند . سعد ، مسجد را جابه‌جا كرد و خواست بنياد نهد ، دهقانى از اهالى همدان به نام روزبه ، پسر بزرگمهر گفت : من مسجد و قصر را مىسازم و آن دو را به هم متصل مىكنم ، تا يك بنا باشد ، و قصر كوفه را طبق طرح موجود طرح‌ريزى كرد و آن را در مساحت فعلى از آجرهاى قصرى كه خسروان در حيره داشتند ، ساخت ولى سعد اجازه ادامه كار به او نداد و مسجد را در مقابل خزانه‌هاى قصر ساخت و تا انتهاى قصر وسعت داد كه سمت راست آن به سوى قبله بود و آن گاه از سمت راست خزانه تا انتهاى صحن حضرت على ( ع ) آن را امتداد بخشيد تا قبلهء مسجد به سوى صحن و سمت راست قصر باشد . بناى مسجد بر ستونهاى مرمرينى بىكناره كه خسرو در كليساها به كار برده بود ، استوار شد بر اين وضعيت بود تا اين كه در روزگار معاوية بن ابى سفيان به دست زياد به صورت كنونى ساخته شد . هنگامى كه زياد مىخواست مسجد را بنياد نهد ، تنى چند از بنايان روزگار جاهليت را فرا خواند و محل و مساحت مسجد و مقدار ارتفاع آن را كه در نظر داشت ، براى آنها توضيح داد و گفت : ارتفاعى مورد نظر من است ولى نمىتوانم آن را توصيف كنم . يكى از بنايان گفت : اين كار به وسيله ستونهايى ميسر است كه بايد از كوههاى اهواز آورده ، درونش سوراخ شود و با سرب و ميله‌هاى آهن ، آن را پر كنند و آن گاه آن را سى ذراع در آسمان بالا ببرى سپس سقف بزنى و كناره‌ها و دنباله‌هايى براى آن بسازى تا محكمتر شود . زياد گفت : اين وصف در ذهنم بود اما نمىتوانستم آن را بيان كنم .\r\nسعد در قصر را بست ، و بازارها در برابر وى و در محل قصر ساخته مىشد و سر و صداى بازاريان مانع گفت‌گوى سعد مىشد . وقتى قصر را بنا كرد ، مردم سخنانى به وى نسبت دادند كه نگفته بود ، آنان گفتند كه سعد گفته است : اين سر و صداها را خاموش كنيد ، اين سخن به عمر رسيد و شنيد كه مردم ، آن قصر را قصر سعد مىنامند . لذا محمد\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبن مسلمه را فرا خواند و به سوى كوفه فرستاد و گفت : به سوى قصر برو و در آن را بسوزان و از راهى كه رفته‌اى باز كرد . محمد بن مسلمه رفت تا به كوفه رسيد ، مقدارى هيزم خريد به در قصر برد و آن را آتش زد . چون اين خبر را به اطلاع سعد رساندند ، گفت : اين شخص را براى اين كار فرستاده‌اند ، او شخصى را فرستاد تا ببيند آن مرد كيست ، معلوم شد محمد بن مسلمه است و شخصى را نزد او فرستاد تا به قصر وارد شود اما نپذيرفت . سعد نزد وى رفت و از او خواست كه بيايد و اقامت كند ولى نپذيرفت ، و خواست مبلغى به وى بپردازد ، قبول نكرد و نامهء عمر را به سعد داد كه نوشته بود : شنيده‌ام قصرى ساخته‌اى و آن را پناهگاهى كرده‌اى كه آن را قصر سعد مىنامند و ميان خودت و ديگران درى نهاده‌اى ، اين قصر تو نيست ، قصر ديوانگان است .\r\nدر منزلى مجاور خزانه‌ها سكنى گزين و در آن را ببند ، اما براى قصر ، درى قرار نده كه مانع ورود مردم به آن شود و هنگامى كه به مجلس تو آيند يا تو از خانه‌ات خارج شوى ، حقوق آنها را رعايت كنى . سعد سوگند ياد كرد كه سخنى را كه به وى نسبت داده‌اند ، نگفته است . محمد بن مسلمه فورا بازگشت ، چون نزديك مدينه رسيد ، توشهء او تمام شد و پوست درخت خورد و نزد عمر رفت و همهء خبرها را به اطلاع عمر رساند . عمر گفت : چرا پول سعد را قبول نكردى ؟ گفت : اگر مىخواستى بگيرم يا مىنوشتى يا اجازه مىدادى . عمر گفت : خردمند كامل ، كسى است كه وقتى دستورى از پيشواى خود ندارد ، دورانديشانه عمل كند يا سخن گويد تا در نماند . محمد بن مسلمه ، سوگند سعد و گفتار او را به عمر گفت . عمر ، گفتهء سعد را تصديق كرد و گفت : او از كسى كه عليه وى سخن گفته و آن كه نزد من آورد ، راستگوتر است .\r\nعطاء ابى محمد وابستهء اسحاق بن طلحه گويد : قبل از آن كه زياد ، مسجد اعظم را بنا كند در آن مىنشستم و كناره و دنباله نداشت و از آن‌جا دير هند و دروازه پل را مىديدم .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nسازماندهى عشاير و قبايل\r\nطبرى گويد : تعداد بعضى از گروههاى دهگانه از گروههاى ديگر بيشتر شد و سعد دربارهء منظم كردن آنها به عمر نامه نوشت و عمر در جواب نوشت : آنان را منظم كن .\r\nسعد ، گروهى از نسب شناسان و صاحب‌نظران و خردمندان عرب از جمله سعيد بن غران و مشعلة بن نعيم را فرا خواند و آنها گروهها را به ترتيب هفتگانه تنظيم كردند و هفت گروه شدند . كنانه و هم پيمانهاى آنها از حبشيان و جز آنان يك گروه شدند و جديله كه از تيرهء بنى عمرو بن قيس عيلان بودند ، يك گروه را تشكيل دادند ، و قبيلهء قضاعه كه تيرهء غسان بن شبام از آنها بود ، با بجيله و خثعم و كنده و حضرموت و ازد نيز يك گروه شدند و مذحج ، حمير ، همدان و وابستگانشان يك گروه را تشكيل دادند و تميم و ديگر قوم رباب و هوازن نيز يك گروه شدند و طايفه اسد و غطفان و محارب و نمرود ضبعه و تعلب يك گروه را تشكيل دادند ، و اياد و عك و عبد القيس و مردم و عجمان يك گروه شدند و در روزگار عمر ، عثمان و على ( ع ) و بيشتر دوران حكومت معاويه بدين‌گونه بودند تا اين كه زياد ، آنها را به چهار گروه تقسيم كرد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nسازماندهى مجدد مردم\r\nطبرى گويد : اين گروهها را بر مبناى يكصد هزار درهم سازماندهى مىكردند ، و هر يك از سرداران قادسيه مسؤوليت تقسيم يكصد هزار درهم ميان چهل و سه مرد و چهل و سه زن و پنجاه تن از اعضاى خانواده‌هايشان را بر عهده گرفت و هر يك از سرداران جنگهاى گذشته نيز مسؤول تقسيم يكصد هزار درهم ميان بيست مرد شدند تا آنها ميان سه هزار و بيست زن و اعضاى خانوادهء آنها كه سهمشان يكصد درهم بود ، قسمت كنند ، و پيشواى طبقهء اول نيز مسؤوليت تقسيم يكصد هزار درهم را ميان شصت مرد و شصت زن و چهل نفر از اعضاى خانواده‌شان كه سهم مردانشان يكهزار و پانصد دينار بود ، بر عهده گرفت و به همين ترتيب .\r\nعطيه بن حارث گويد : يكصد سرگروه را مىشناختم . مردم بصره نيز به همين ترتيب به وسيله عربها ، مقرريى را به سران هفت گروه و پرچمداران و راويان پرداخت مىكردند و آنها به سردستگان و نقيبان و افراد امين مىدادند تا در خانه‌ها به صاحبانش برسانند .\r\nيعقوبى احمد بن ابى يعقوب بن واضح كاتب در كتاب بلدان چاپ نجف مىگويد :\r\nعمر بن خطاب به سعد بن ابى وقاص ، پس از آن كه عراق را فتح كرد ، نوشت و به او دستور داد تا در كوفه منزل كند و به مردم دستور دهد تا آن را طرح‌ريزى كنند . پس هر قبيله‌اى با رئيس خود طرح‌ريزى كردند . سپس عمر به هر يك از اصحاب رسول خدا ( ص ) قطعه‌اى زمين بخشيد و قبيلهء عبس كنار مسجد واقع شدند ، سپس قومى از ايشان به اطراف كوفه انتقال يافتند و سلمان بن ربيعه باهلى و مسيب بن نجبهء فزارى و مردمى از قيس در مقابل خانهء ابن مسعود منزل گرفتند . و عبد اللّه بن مسعود و طلحة بن عبيد اللّه و عمرو بن حريث پيرامون مسجد خانه‌هايى ساختند . و عمر به جبير بن مطعم ، قطعه زمينى بخشيد . او نيز خانه‌اى ساخت و به موسى بن طلحه فروخت . به سعد بن قيس نزديك خانهء سلمان بن ربيعه كه ميان آن دو راهى فاصله بود ، نيز قطعه زمينى داد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nسعد بن ابى وقاص براى خود ، زمين همان خانه‌اى را كه به خانهء عمر بن سعد معروف است ، برگزيد و به خالد بن عرفطه و جناب بن ارث و عمرو بن حارث بن ابى ضرار و عمارة ابن رويبه تميمى و ابو مسعود عقبة بن عمرو انصارى قطعه‌اى زمين داد . و به بنى شمج بن فزاره نيز نزديك جهينه زمين داد .\r\nبه هاشم بن عتبة بن ابى وقاص در چهار سوى خنيس قطعه زمينى واگذار كرد و به شريح بن حارث طائى نيز زمينى بخشيد ، و به عمر بن اسامة بن زيد ، خانه‌اى ميان مسجد و عمرو بن حارث بن ابى ضرار زمينى بخشيد . و نصف آلارى را كه محوطه‌اى نزديك مسجد بود ، به ابو موسى اشعرى داد و نصف ديگر آلارى را به حذيفه بن يمان با جماعتى از عبس بخشيد . آلارى ، محوطه‌اى براى نگهدارى ستوران مسلمانان بود . به عمرو بن ميمون آلارى همان ميدانى را كه به نام على بن ابى طالب ( ع ) معروف است بخشيد .\r\nبه ابا جبيرهء انصارى كه رئيس سپاهيان بود ، قطعه زمينى داد و ناحيه جبانه بشر را به عدى حاتم و ديگر رجال طى واگذار كرد و زمينى به زبير بن عوام داد و به جرير بن عبد اللّه بجلى و ديگر رجال بجيله ، زمينى وسيع و بزرگ بخشيد و قطعه زمينى از ناحيه جهينه تا بنى اود به اشعث بن قيس كندى و رجال كنده واگذار كرد .\r\nقوم ازد آمدند و ميان بجيله و كنده زمينى تهى به دست آوردند و همان جا منزل گزيدند و قبيلهء همدان در كوفه پراكنده شدند و تميم و بكر و اسد آمدند و در اطراف شهر ساكن شدند و به ابو عبد اللّه جدلى در بجيله زمينى داد . آن گاه جرير بن عبد اللّه گفت : چرا اين مرد با اين كه از ما نيست در ميان ما اقامت كرده است ؟ عمر به او گفت : به جايى كه براى تو بهتر است برو .\r\nو او هم به بصره رفت و قبيله عامه احمس پس از مجاورت با جرير بن عبد اللّه به جبانه منتقل شدند .\r\nنقشه‌ها تغيير يافت و به نام قومى كه بعدها خريدند و ساختمان كردند ، معروف شد .\r\nهر قبيله ، آرامگاهى داشت كه به نام آن قبيله و سرورانشان معروف بود از آن جمله آرامگاه عرزم ، كنده ، صائدين ، صحراى اثير ، بنى شكر و بنى عامر را مىتوان نام برد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nعمر بن خطاب به سعد نوشت كه كوچه‌هاى كوفه را پنجاه ذراع به طور يكسان قرار دهد ، و بازارها از قصر و مسجد تا سراى وليد تا قلائين تا خانه‌هاى ثقيف و اشجع قرار داده شد ، و سايبانهايى از بوريا داشت ، تا دوران خالد بن عبد اللّه قسرى كه بازارها را ساخت و براى هر صنفى سرايى قرار داد و كرانه آنها را به سپاهيان اختصاص داد ، زيرا ده هزار مرد جنگى در كوفه اقامت داشتند .\r\nعلّامه شيخ على شرقى در مجله اعتدال نجفى ، بخش اول ، صفحه 41 از جلد چهارم تحت عنوان عروبة المتنبّى گويد : كوفه در سال هفدهم ( ه ق ) تبديل به شهر شد . و طى مدت پنج سال به صورت يك شهر كوخ‌نشين درآمده و در دوران مغيره ، ديوارهايى از خشت خام ساخته شد و پس از آن خيمه‌هاى بزرگى برپا شد ، و در روزگار زياد با آجر بنا شد و نخستين جايى كه با آجر ساخته شد ، در خانه‌ها بود . و اولين خانه‌هايى كه بدين شيوه ساخته شد در خيابان كنده كه محله متنبى است ، واقع شده بود .\r\nكوفه دو سوى مسجد طرح‌ريزى شد : شرقى و غربى . سمت شرق ، امتياز بيشترى داشت و يمنىها به آب نزديكتر بودند و سمت غرب از آن نزار بود ، و براى اداره آن چهار بخش تشكيل شد و هر بخش ، سرپرستى داشت كه آن را اداره مىكرد .\r\nدر طرح‌ريزى كوفه ، قسمتى نيز به اردوگاه بزرگ نظامى اختصاص يافت كه طبق تقسيمات نظامى از هفت دسته تشكيل مىشد و هر دسته به يكى از محله‌هايى كه به نام قبيله‌شان شهرت داشت ، مىپيوست . در ابتدا ، كوفه خيابان‌كشى نشده بود ، بلكه اين شهر داراى هفت مجموعه بود كه هر مجموعه از چند قبيله تشكيل مىشد كه در يك سوى شهر اقامت داشتند . عربها در ابتداى ورود به عراق در كنارهء رودخانه‌ها اعم از روستا و غير روستا ساكن مىشدند و خانه‌هاى خود را به شكل هندسى كه از دو خيمه تشكيل شده بود ، مىساختند ، و هنگامى كه رودخانه طغيان مىكرد از ساحلها بالا آمده به خيمه‌هاى بزرگ بصره و كوفه پناه مىبردند . تقسيمات هفتگانهء كوفه به شرح ذيل است :\r\n1 - كنانه و هم پيمانانش و جديله ، اين قبيله‌ها از زمان سعد تا دوران امويان پشتيبان والى كوفه بودند و آنان به اهل عاليه شهرت داشتند ، و تعداد آنها زياد و بتدريج از تعداد\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآنها كاسته مىشد .\r\n2 - قبيلهء قضاعه و بجيله و غسان و خثعم و كنده و حضرموت و ازد .\r\n3 - قبيلهء مذحج و حمير و همدان ، اين گروه در حوادث كوفه نقش بسزايى ايفا كرد و از جايگاه برجسته‌اى برخوردار بود .\r\n4 - قبيلهء تميم و رباب .\r\n5 - قبيلهء بنى اسد و محارب و نمر از بنى بكر و تغلب ، كه بيشتر آنها از قبيلهء ربيعه بودند .\r\n6 - قبيلهء اياد و بنى عبد قيس و مردم هجر و حمر ، دو قبيلهء نخست از اين دسته هستند و ساير قبيله‌ها از گذشته در آن‌جا اقامت داشتند ، بنى عبد قيس به سرپرستى زهرة بن حويه از بحرين آمدند . خاندان حمر از هم پيمانان قبيلهء زهره بودند و با آنها ساكن شدند ، تعداد قبيله حمر چهار هزار سرباز ايرانى بود كه به نام سپاه شاهنشاه ناميده مىشدند ، چنان كه بلاذرى مىگويد : در روز نبرد قادسيه امان خواستند تا هر جا مايل باشند اقامت كنند و با هر كه خواستند هم پيمان شوند ، و سهمى از بيت المال به آنان اختصاص يابد .\r\nآن گاه هر آنچه خواسته بودند به آنها داده شد . رئيس آنها ديلم نام داشت لذا به آنها حمراء ديلم مىگفتند . هنگامى كه دوران زياد فرا رسيد ، آنها را در شام و بصره و كوفه پراكنده كرد . گروه ششم در كوفه و بصره نقش فرهنگى داشت .\r\n7 - قبيلهء طى از برجسته‌ترين قبايل ململمه بودند ، هنگامى كه حضرت على ( ع ) حكومت كوفه را عهده‌دار شد ، تشكيلات اين گروهها را به ترتيب ذيل تغيير داد :\r\n1 - قبيلهء همدان ، حمير و حمر .\r\n2 - خاندان مذحج ، اشعر و طى ، پرچمدار اين گروه نصر بن مزاحم بود .\r\n3 - قبيله قيس ، عبس ، ذبيان و عبد قيس .\r\n4 - خاندان كنده ، حضرموت ، قضاعه و مهره .\r\n5 - قبيله ازد ، بجيله ، خثعم و انصار .\r\n6 - خاندان بكر ، تغلب و ساير افراد قبيله ربيعه .\r\n7 - قبيلهء قريش ، كنانه ، اسد ، تميم ، ضبه و رباب .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهنگامى كه احداث كوفه پايان يافت ، خيابانها و كوچه‌هايى در آن ساخته شد ، كه عرض هر كوچه پنجاه ذراع بود و در طول شب ، كوچه‌ها به وسيله مشعلهايى روشن مىشد و كوچه‌هايى كه تاكنون بر جاى مانده عبارتند از : كوچه بريد ، علاء ، بنى محرز ، شبث ، عميره و كوچه دار الروميين كه نزديك دار الاماره است ؛ كوچه‌هاى بسيار ديگرى نيز هست كه به نام اشخاص و تاجران نامگذارى مىشد مانند كوچه عنتره حجام .\r\nمهمترين كوچهء كوفه بريد است كه ميان پلى در سمت شرق و ميان قصر و كناسه واقع شده بود و امروزه قصر در جهت جنوب شرقى مسجد جامع قرار دارد .\r\nكناسه در شمال شرقى ميان مسجد سهله و كوفه واقع شده است ، چهار بخش كوفه به پانزده منطقه تقسيم مىشد : مناطق بخش اول كه در شمال مسجد جامع قرار داشت شامل محله‌هاى سليم ، ثقيف همدان ، بجيله ، تيم اللات و تغلب مىباشند و مناطق بخش دوم كه در جنوب و سمت قبله قرار داشت شامل محله‌هاى بنى اسد ، نخع ، كنده و ازد مىباشند و مناطق بخش سوم كه در سمت شرقى مسجد واقع شده ، شامل محله‌هاى انصار ، مزينه ، تميم ، محارب ، اسد و عامر مىباشند . و مناطق بخش چهارم كه در جهت غربى مسجد قرار دارد شامل محله‌هاى بجيله غطفان ، بجيله قيس ، جديله ، جهينه و جز آنها از ساير قبيله‌ها مىباشند .\r\nبراى كوفه ، ديوارى ساخته شد . ولى در جهت شمال شرقى كوفه ، خندقى بود و مسناة جابر در محلهء مزينه قرار داشت . در جنوب شرقى كوفه ، رودخانهء بنى سليم بود . و از آن‌جا بازارها و حمامها ساخته شد . منصور ، كوفيان را واداشت تا در اطراف كوفه خندقى حفر كنند . آب اين شهر را از فرات مىگرفتند و به وسيله پلها از روى آن عبور مىكردند و اين پلها داراى چندين در بود ، و قايقها براى آسان كردن كارهاى تجارى در اين خندق در رفت و آمد بودند و در طول قرن اول براى به دست آوردن آب ، چاهى در كوفه نبود ولى چند قنات وجود داشت ، و مردم به سقاهايى كه از رودخانه آب مىآوردند وابسته بودند ، پس از مدتى چاه على را يافتند و مردم ، آب خود را از آن تأمين مىكردند .\r\nابن هبيره ، پل كوفه را احداث كرد ، شايد پل كوفه همان جايى باشد كه امروزه نزد مردم به نام ( كنيدره ) شهرت دارد و در جنوب شرقى مسجد جامع قرار گرفته است .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nسپس خالد قسرى ، پل كوفه را ترميم كرد . اين پل پس از وى نيز چندين بار مرمت شد .\r\nگويند : اين پل كوچك ، پيش از اسلام ايجاد شد ، و پس از مدتى فرو ريخت و پلى به جاى آن ساختند و پس از آن ، زياد و ابن هبيره و خالد قسرى و يزيد بن عمر ، اين پل را بنا كردند و پس از بنى اميه نيز چندين بار مرمت شد . از مكانهاى مورد توجه در طرح نقشه كوفه ، آرامگاهها و ميدانهاست در هر قطعه زمين و وسط هر محله ، ميدان وسيعى ايجاد مىكردند كه امروزه مانند آن در شهرهاى عربى همچون يثرب ، نجف ، كوفه ، زبير و شطرهء منتفك كه به آن صفا و صفاوه و فضوه و مناخه مىگويند ، نيز ديده مىشود . به قسمتى از اين ميدان جبانه مىگفتند . و آن مكانى بود كه اهالى آن محله ، مردگان خود را در آن دفن مىكردند و به بقيهء آن صحرا اطلاق مىشد كه محل جشنها و گردهماييهاى عمومى بود ، قديمترين و مهمترين آنها آرامگاه ثويه متعلق به قبيلهء ثقيف و قريش بود .\r\nدر شهر متنبى چندين بار نام ثويه تكرار شده است و اكنون ميان نجف و كوفه قرار دارد و نزد عامه مردم به كميل مشهور است و آن آرامگاه كميل بن زياد يكى از تابعين است كه در ثويه به خاك سپرده شد . بسيطه نزديك ثويه است و آن ، محلهء جديدى از محله‌هاى نجف است كه به محلهء غازى شهرت دارد ، دربارهء آن متنبى چنين مىسرايد :\r\nاى بسيطه آرام باش كه باران بر تو خواهد باريد و چشمان بندگان مرا متحير كردى « 1 » .\r\nآرامگاه سبيع و آن محلى است كه در شعر متنبى ذكر شده است .\r\nآرامگاه عرزم فزارى متعلق به قبيله قيس .\r\nآرامگاه بشر خثعمى ، از آن خاندان طى .\r\nآرامگاه مخنف متعلق به قبيله ازد .\r\nآرامگاه سالم از آن بنى عامر از قبيلهء قيس .\r\nآرامگاه مراد متعلق به قبيله مذحج .\r\nآرامگاه كنده از آن خاندان كنده و ربيعه . محلهء كنده در شعر متنبى ذكر شده است .\r\nآرامگاه صعيديين متعلق به بنى اسد كه از قبيلهء قيس هستند .\r\n\r\n\r\n","description":"","footnote":"\r\n( 1 ) -\r\n بسيطة مهلا سقيت القطارا * تركت عيون عبيدى حيارى \r\n","page_name":" 186 ","page_number":186},
  {"content":"\r\n\r\nآرامگاه عثير اسدى كه نخست از آن قبيلهء عبس بود ، سپس به قبيلهء سكون برگشت .\r\nو محلهء سكون در شعر متنبى ذكر شده است .\r\nآرامگاه رهط سرپرست ، قبيلهء همدان و اين مكان معروفى بود كه براى گردهماييهاى عمومى مورد استفاده قرار مىگرفت و حجاج ، خانه‌اش را در آن ساخت .\r\nآرامگاه ميمون ، يشكر ، يعقوب ، بنى عامر . ماسينيون مستشرق مىگويد :\r\nهنوز اين آرامگاهها شناسايى نشده‌اند .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nميدانگاههاى كوفه\r\nميدانگاههاى عبد قيس ، عثير ، شبث ، ام سلمه ، سالم ، بردخت ( منسوب به بردخت شاعر ضبى ) ، عزرم ، بنى قرار و اثير .\r\nدر كوفه ، نوعى واگذارى زمين وجود داشت ، و آن واگذارى زمينهايى بود كه در وسط آن خانه‌هايى ساخته شده بود يا واگذارى زمينهاى كشاورزى ، يعنى واگذارى زمين براى سكونت و كشاورزى .\r\nاما زمينهاى واگذار شده براى سكونت در كنار زمينى قرار داشت كه به آن صحارى مىگفتند و خانه‌هايى در وسط ميدانهايى وسيع براى برخى از افراد شريف ساخته شد و طبق نظام واگذارى اسكان داده شدند ، و به صحابه تنها نوزده خانه واگذار كردند .\r\nدر زمان امويان نيز چندين خانه به همين ترتيب به گروهى اختصاص يافت .\r\nاما واگذارى زمين يا تقسيم اراضى كشاورزى ميان سربازانى كه در فتوحات شركت داشتند ، صورت پذيرفت . چون عراق يا زمينهاى كوفه با قهر و غلبه فتح شده ، زمينهاى آن حكم اراضى خراجيه را دارد و داراى سه نوع است :\r\n1 - زمينهايى كه عربهاى حيره در آن سكونت داشتند و به دنبال حوادث فتح از آن‌جا رفتند . اين زمينها نقشه‌بردارى و به نام مالكان آنها ثبت شده بود ، چنان كه امروزه بدان ( لزمه ) گويند .\r\n2 - زمينهايى كه مأموران جمع‌آورى ماليات ساسانى ، از آنها ماليات مىگرفتند و امروزه بدان ( اميريه ) مىگويند .\r\n3 - زمينهاى ملكى ساسانيان كه امروزه به طاپو معروف است .\r\nتمامى انواع اين زمينها روستا به روستا ، به سرپرستان و اشراف واگذار شد ، چنان كه مشهور است ، واگذارى زمين از زمان عثمان آغاز نشد بلكه ظاهرا پيش از او نيز بوده است . به عنوان نمونه ، ابا عبيد ثقفى ، قهرمان قس ناطف ، منطقه‌اى را در نزديك بابل كه\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاز آن وى بود به فرزند برگزيده‌اش واگذار كرد . و ابو عبيد ، دوران حكومت عثمان را درك نكرده بود .\r\nطبرى گويد : هنگامى كه اين زمينها به سرزمين ملطاط كه ميان حيره و كوفه ، واقع شده است ، رسيد ، باعث درگيرى ميان اشراف كوفه شد .\r\nدر زمان متنبى ، كوفه به نهايت آبادانى و عمران رسيد و مساحت مناطق آباد آن در حدود شانزده و دو سوم ميل بود ، در كوفه پنجاه هزار خانه از آن قبيلهء ربيعه و مضر ، بيست و چهار هزار خانه از آن ساير عربها ، شش هزار خانه از آن اهل يمن وجود داشت ، و اين وضعيت كوفه در سال سيصد و چهارده ( ه . ق ) بنابر قول شبر بن عبد الوهاب قرشى بود .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nوضعيت اقتصادى و تأثير اموال و داراييها در كوفه\r\nكارهاى اقتصادى بسيار خوب و دقيقى در حيره ، كوفه ، مداين و بغداد صورت پذيرفت كه شرح آن چنين است :\r\nحيره ، مركز بزرگ تجارى ميان كشورهاى ايران ، هند ، سوريه ، روم و يونان بود .\r\nحركت اقتصادى رونق گرفت و اموال و داراييها تا حدّى افزايش يافت كه مردم حيره ثروتمند شدند ، در ابتدا با طلا معامله مىكردند . اوس بن قلام براى ايوب بن محروف ، زمينى براى بناى خانه به بهاى سيصد اوقيه طلا خريد ، و براى ساختن آن ، دويست اوقيه پرداخت كرد . صرافان و بازرگانان از عباديان يعنى مسيحيان حيره بودند .\r\nبلاذرى مىگويد : هنگامى كه نوبت كوفه فرا رسيد مسلمانان در كوفه شهر روزى يا خانه روزى احداث كردند . و نظير آن را در بصره و فسطاط ساختند ، در اين خانه ابتدا توشهء جنگ گردآورى مىشد ، سپس به محل معاملات اقتصادى تبديل شد . در خلال آشوبهاى كوفه اين محل نقش بسزايى داشت ، و از نظر موقعيت ، نزديك خيابان يهود و ميان پلى در سمت شرقى كوفه و محلى معروف به ( بنى يونس ) قرار داشت . امروزه مقام بنى يونس ، در قصبه كوفه شهرت دارد و در كنار رودى در وسط ساختمانهايى كه در سمت شمال غربى مسجد جامع است ، قرار گرفته است . بنابراين خانهء روزى و يا شهرروزى در محل بازارى كه اكنون به نام بازار ( آل شمسه ) معروف است يا نزديك آن قرار دارد .\r\nبازارهاى كوفه از دار الاماره به ترتيب واقع شده بودند . دار الاماره در سمت شرق مسجد جامع بود و از سويى به خانهء وليد بن عقبه و از سوى ديگر به منازل قبيله ثقيف و اشجع منتهى مىشد . امروزه اين بازارها در سمت شرقى مسجد جامع قرار دارند و تا نزديك مسجد سهل ( سهله ) امتداد يافته‌اند زيرا اين بازارها به كناسه پيوسته بودند ، و چنان كه به زودى متوجه خواهيد شد ، كناسه در اين محل قرار دارد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاين بازارها با حصير پوشيده شده بود و در زمان خالد قسرى با سنگ بسته شد در اين بازارها ، محكمه قضاوتى بود كه محتسب در آن مىنشست و به قضاوت مىپرداخت . در اين بازار ، صرّافان و وام‌دهندگان حضور داشتند . محلهاى فروش بندگان و شرطبندى بر روى حيوانات باربر كه در كناسه گرد آورده شدند نيز در اين بازار قرار داشت . صرّافى در كوفه ، كارى بزرگ و پرسود بود زيرا اين صرّافها مخارج توطئه‌ها و حوادث را با معاملات پر سود تأمين مىكردند و وام دهندگان و صرّافان با كارشان قسمتى از شهر را تصاحب كرده بودند . بدين ترتيب ، ابن مقرن صرّاف در سال 145 ( ه . ق ) نزد منصور تعهد كرد تا آرامش و امنيت كوفه را تأمين كند . كوفه كار صرّافى را تكميل كرد و آن را به صورت بانكدارى امروزى سامان بخشيد ، و صرّافان در بغداد امروزى به سبب كارشان وامدار كوفه هستند زيرا كوفه مستقيما مداين را با كار صرافى اداره مىكرد . در مداين ، اقليت مسيحى بودند كه در صرّافى مهارت داشتند تا حدّى كه تنها واسطهء ميان نقره ايران و طلاى روم شدند . و بزرگترين مكانهاى صرّافى در كوفه از آن مسيحيانى بود كه در حيره زندگى مىكردند ، و در قرن دهم ( ه . ق ) گروهى از يهوديان بغداد ، هنر صرّافى را از مداين فرا گرفتند .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nكناسه و تعيين موقعيّت آن\r\nدر آغاز ، اين محل ، به كناسه اسد شهرت داشت ، سپس به محله بازار يا مركز تجارى بزرگ عرب تغيير شهرت يافت . كناسه در كوفه مانند مربد در بصره است و در جهت دروازه غربى كوفه قرار گرفته است آن‌جا ، مركز كارهاى تجارى با كشورهاى عربى و همچون انبارى براى حمل و نقل كالا بود كه بارها را در آن‌جا مىگذاشتند و برمىداشتند .\r\nدر يكى از قسمتهاى كناسه ، بازار چهارپايان قرار داشت كه فروشندگان ، چهارپايانى از قبيل استر ، الاغ و شتر مىفروختند و يا كرايه مىدادند ، آن‌جا بردگان نيز به فروش مىرسيدند ، در كناسه ، محلى نيز براى اعدام وجود داشت كه در آن‌جا جسد زيد بن على را در معرض ديد همگان قرار دادند . امروزه ، ساختمانى ميان مسجد سهيل ( سهله ) و نزديك آن مسجد كوفه وجود دارد و مردم به آن‌جا مىروند كه به نام زيد بن على معروف است . مردم معتقدند كه در آن محل ، جسد به دار آويختهء او در معرض ديد همگان قرار گرفت . امروزه ، كناسه ميان مسجد سهله و مسجد كوفه واقع شده است .\r\nاين سخن استاد شرقى پيرامون كناسه و تعيين جايگاه آن بود . و چنين سخنانى از وى بسيار بعيد است زيرا امروزه و در زمانهاى گذشته وجود ساختمانى ميان مسجد سهله و كوفه كه مردم به آن‌جا بروند و نزد آنها به نام زيد بن على شهرت داشته باشد سراغ نداريم ، تا يكى از آنان معتقد باشد به اين كه جسد به دار آويخته زيد در آن‌جا در معرض ديد همگان قرار گرفته است و در نتيجه ، استاد حكم كند كه كناسه آن‌جاست ، ساختمانى كه امروزه آن‌جا قرار دارد ، همان مسجد زيد بن صوحان ، ياور حضرت على ( ع ) است كه مردم به آن‌جا مىروند و نزد آنها به نام مسجد زيد بن صوحان شهرت دارد . و مردم در آن‌جا ، وظايف شرعى خويش را در كتابهاى دعا ذكر شده است ، انجام مىدهند . حموى در معجم البلدان درباره كناسه بيش از اين سخن نگفته است ، كناسه به ضمّ كاف نام محلى در كوفه است كه در آن‌جا يوسف بن ثقفى به زيد بن على بن حسين بن على بن ابى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nطالب يورش برد .\r\nعلامهء خبير سيد عبد الرزّاق موسوى مقرم در كتاب زيد شهيد ، صفحه 153 مىگويد :\r\nشناخت موقعيت كناسه با تمام شهرتى كه دارد و با وجود تكرار نام آن در صفحات تاريخ به مناسبت حوادثى كه در آن رخ داده ، كار آسانى نيست زيرا در هيچ نقشه‌اى ، نواحى آن ترسيم نشده و هيچ اثرى به جز نشانه‌هاى فرسوده و تصاوير ناشناخته از كناسه بر جاى نمانده است تا بتوان به وسيلهء آن از وضعيت آن اطلاعاتى به دست آورد . چنان كه در مور آثار ملتهاى پيشين و سرزمينهاى خالى از سكنه به اين روش عمل مىشود ! و پژوهشگر جز با حدس و گمان و آگاهى از آثار و تپه‌ها و حفاريها يا اعتماد به سخنان متداول در كتابهاى سيره نمىتواند به اين آثار اطمينان يابد . تاكنون هيچ يك از آن موارد فراهم نشده ، به جز آنچه در كتاب فلك النجاة تأليف جناب علامه سيد مهدى قزوينى ( قدّس سرّه ) يافتيم : « محل مشهور شهادت زيد بن على كه مردم به زيارت وى مىروند و بدان تبرك مىجويند ، همان محل اعدام و سوزاندن جسد وى است » .\r\nبايد سخنان اين سيد پژوهشگر با توجه به دانش سرشار و آگاهى بسيار وى ، مورد عنايت قرار گيرد ، سيد به اين مطالب اطمينان داشته و آنها را به عنوان مطالبى قطعى و مسلم از معتبرترين منابع نقل كرده است ، لذا ما چاره‌اى جز قبول آن نداريم ، بدين معنا كه محل شهادت وى در سمت شرقى روستاى ذى الكفل كه در محل كناسه است ، قرار دارد . در تأييد اين مطلب بايد گفت كه هدف از به دار آويختن و مانند آن ، ترسانيدن مردم و مجسم كردن قدرت اراده و سختگيرى سلطان است كه جز در محافل عمومى و گروههاى مختلف مردم صورت نمىگيرد و اين مكان ، نزديك نخيله قرار دارد و همان عباسيه در كلام ابن نما است . و امروزه به نام عباسيات شهرت دارد و شكى نيست كه نخيله دروازهء كوفه به سوى شام ، مداين و كربلا بوده است .\r\nهنگامى كه حضرت على ( ع ) به سوى صفين حركت كرد ، در اين مكان اردو زد ، و حسن بن على ( ع ) نيز زمانى كه به سوى معاويه حركت كرد ، در اين محل اردو زد ، و هنگامى كه ابن زياد ، سپاهيان خود را براى جنگ با امام حسين ( ع ) آماده مىكرد ، در آن‌جا اردو زد . و سزاوار بود كه به دار آويختن در محل عمومى يا نزديك به آن انجام شود\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nتا هدف مورد نظر ، يعنى ترسانيدن مردم و قصد قهر و غلبه و قدرت سلطان از بين نرود و شواهدى وجود دارد كه مطالبى را كه سيد محقق نقل كرده است ، مورد تأييد قرار مىدهد . و تنها تعيين محلى كه زيد قبل از نبش قبر در آن به خاك سپرده شد ، باقى مىماند كه آن را بر عهدهء تاريخ و توانايى پژوهشگر مىنهيم .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nمكتب كوفه\r\nشهرها ، بر خلاف روستاها و دهكده‌ها ، همواره مركز دانش ، هنر و ادب بوده‌اند زيرا شهرها از امكانات فراوان‌تر و آبادانى بيشترى برخوردارند و ابزارى كه زمينه را براى حركت فكرى آماده مىكند بيش از ساير مناطق در آنها يافت مىشود زيرا آبادانى و ابزار آن با توانگرى و آسايش همراه است و اين نيز رشد فكرى ، عاطفه و ذوق ادبى را به دنبال دارد . در اين حالت است كه نظريه‌ها و روشها پديد مىآيد و دانش و ادب ، رشد و پيشرفت مىكند ، آرى ، كارها و آداب اين كارهاست كه قوانينى را ايجاب مىكند و اين قوانين نيز علومى را سامان مىبخشد كه موجب پيشرفت انديشه مىشود .\r\nامور عراق عرب در كوفه و بصره تمركز يافت و شهرها از لحاظ طرز تفكر حاكم در آنها با يكديگر اختلاف داشتند . و مكتب موجود در اين شهرها پيرو عواملى بود كه آن طرز تفكر را ايجاب مىكرد . بنابراين ، مكتب كوفه ، بيشتر مكتب ادبيات زبان عربى بود ، نه ساير علوم زيرا همه چيز در اين شهر به سبك عربى بود .\r\nبرخى مىگويند : ادبيات زبان عربى ، ميراث كوفه است و كوفه از پيامدهاى طرز تفكر هندى كه امواج آن در بصره سرازير شده و از ادبيات فارسى كه مكتب بغداد را در برگرفته بود ، فاصله داشت . ايرانيان يا سپاهيان غير عرب بر شيوهء ادبى آن تأثير مىگذاشتند . كوفه از خطوط گونه دوشيزگان زيباتر و جايگاه برجسته‌اى است كه ادبيات عرب در دوران حكومت مناذره در حيره شكوفا شد .\r\nكوفه ، امانت [ ادبيات عرب 
  ] را از حيره تحويل گرفت و ما نيازى به داستان حماد نداريم كه مىگويد : اشعار و امتيازات ادبى عربها براى نعمان بن مندر رونويسى مىشد و او آنها را در كاخ سفيدش نگهدارى مىكرد و مردم كوفه به آن‌جا اشاره كرده ، مىگفتند :\r\nآن‌جا گنجى پنهان است . تا اين كه مختار آمد و محل آن را پيدا كرد و گنجهاى ادبى عرب و محل كاخ سفيدى كه امروزه در جعاره قرار دارد ، پديدار شد . خانهء خاندان زوين يا\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمهمانسرايشان در آن‌جا بنا شد و آنها خاندان علوى شريفى بودند و تاكنون نيز به آن مكان قصر مىگويند .\r\nدر كوفه آثار آبادى قديمى از قبيل حصار شهر و ديوارهاى خانه ، نمايان است كه نيازى به ذكر آن نيست ، زيرا وحدت مكانى ، زمانى ، زبانى ، نژادى و درهم آميختگى حيره و كوفه مستلزم اين است كه ويژگيهاى ادبى از حيره به كوفه منتقل شود ، همان‌طور كه بدون هيچ ترديدى از كوفه به نجف انتقال يافت و حيره با كوفه و كوفه با نجف درهم آميخت .\r\nبنابراين ، گونهء دوشيزه‌اى كه يكى از خطوط آن شهر نجف فعلى و خط ديگر در جنوب آن با فاصلهء ده ميل ، حيره و در سمت شرقى آن ، با فاصلهء پنج ميل ، كوفه است ، هنوز مركز ادبيات والاى عربى به شمار مىرود .\r\nمكتب كوفه در دوران متنبى تنها به زبان عربى اختصاص داشت . اين موضوع را با مراجعه به كتاب فهرست ابن نديم به خوبى درمىيابى ، ابن نديم با متنبّى معاصر بود و اندكى پس از وى پا به عرصهء وجود نهاد و اين كتابش بهترين دليل بر طرز رشد فكرى در كوفه در روزگار متنّبى است . او خواننده را از تأليفات عربى در كوفه آگاه مىكند . در همين مكتب عربى ، متنّبى با فرهنگ ناب عربى پرورش يافت و در سنّ كودكى به مدارس بزرگان راه يافت . و پس از فراغت از تحصيل به جرگهء انجمن ادبى كوفه پيوست . اين انجمن از جمله اجتماعات و محافل علمى ادبى بود كه در مسجد كوفه و حومهء اين شهر تشكيل مىشد . او نزد بزرگان ادبيات عرب درس خواند و از خبرها ، منازل و آبهاى ديار عرب اطلاع يافت .\r\nاما سطح علمى متنبّى در زبان عربى ، نخستين گواه بر آن ، مجموعهء ارزشمندى مشتمل بر ديوان اشعار وى است گواه دوم : لطايف و داستانهاى شنيدنى اوست كه در محافل علماى زبان عربى نقل مىشد و از آن ميان شهادت ابى على است ، هنگامى كه در باره جمع بر وزن فعلى به وى پاسخ داد .\r\nاما آگاهى وى از منازل و آبهاى عرب ، امرى است كه قصيده مقصور وى بر آن گواهى مىدهد . اين قصيده بسيارى از منازل و آبهايى را كه وى در هنگام مسافرت به مصر\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nپيموده را در برمىگيرد ، راهى كه او پيموده و در مقصوره‌اش از آن ياد كرده ، راهى بوده است كه فقط راهنماى دانا و با تجربه مىتوانسته از آن عبور كند .\r\nدر آغاز با سفر به صحرا و جزيره ، فرهنگ عربى خويش را خالص كرد و كوشيد به اخلاق ، آداب و رسوم عربى را باز يافته ، در خود تقويت كند ، تا آن‌جا كه خلق و خوى ناب غربى پيدا كرد و روح و خون وى تازه شد . هنگامى كه به كوفه بازگشت به كتابفروشيهاى عمومى و مغازه‌هاى كاغذ فروشان رفت و آمد مىكرد . مغازه‌هايى كه از كاغذهاى چينى ، تهامى ، خراسانى ، مصرى و پوستها و مداركى كه علوم عربى و دستاوردهاى فكرى را حفظ مىكرد ، آكنده بود .\r\nاو بسيار خوش حافظه بود ، چنان كه داستان وى در مغازهء يكى از كتابفروشان به اين مطلب اشاره دارد ، هنگامى كه يكى از كتابهاى اصمعى را از يكى از دلالها دريافت كرد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nرودخانهء سدير در حيره يا كرى سعد در كوفه « 1 »\r\nدر تاريخ حيره و كوفه ، دو رودخانه شهرت دارند و هنوز نام آنها بر زبان مردم جارى است ؛ يكى رودخانه « سدير » كه از بقاياى آثار حيره است و « نعمان » شهرت دارد ، و ديگرى « كرى سعد » كه از آثار كوفه مىباشد .\r\nآثار رودخانهء سدير نزديك « خورنق نعمان » است كه از سمت جنوب بر صحراى حيره مشرف مىباشد و با مسافتى حدود سيصد متر در غرب همين خورنق قرار دارد و به صحراى حيره مىريزد .\r\nاما آثارى كه به كرى سعد نسبت داده مىشود ، در ميان آثار بناهاى كوفه كه در دوران اسلام احداث شده قرار دارد . و از آنچه مىديديم و مىشنيديم ، چنين برمىآمد كه اين دو رود يا جدا از يكديگرند ولى سرانجام به يكديگر مىپيوندند ولى كاوشهاى پىدرپى ما ثابت كرد كه آنها يك رود هستند . و اين دو رود ، در حقيقت يك رود هستند كه در حيرهء قديم به نام سدير نعمان خوانده مىشد ، در كوفة الجند اسلامى به نام كرى سعد ياد مىشود .\r\nبررسى اين اثر از رودخانهء سدير كه قبلا نامش ذكر شد ، آغاز كرديم ، در حالى كه تنها در يك مسير در كرانه رود حركت مىكرديم . در آغاز ، آثار رود سدير را از نزديك بقاياى حيره قديم كه حدود شش كيلومتر از آن فاصله داشت ، مورد بررسى قرار داديم و نخست به آثار كوفه رسيديم . ناگهان آثار كرى سعد كه در وسط شهر كوفه قرار داشت نمايان شد ، ولى در خلال بررسى و تحقيقى كه بين آثار برجستهء آن انجام داديم ، هيچ‌گونه اختلافى مشاهده نكرديم . و اين فقط يك رود بوده كه پس از عبور از ميان آثار حيره و كوفه از بسترش جريان پيدا مىكرده و در پشت شهر كوفه در يك خط مستقيم امتداد\r\n\r\n\r\n","description":"","footnote":"\r\n( 1 ) - اين مطالب را از مجله اعتدال ، ج 6 ، سال دوم ، ص 249 نقل كرديم . - م .\r\n","page_name":" 198 ","page_number":198},
  {"content":"\r\n\r\nمىيافته و با طى مسافتى حدود نود و پنج كيلومتر به اطراف زمين كربلا مىرسيده است .\r\nنشانه‌هايى وجود دارد كه نشان مىدهد رود سدير به اراضى ديلم كه در سمت غرب كربلا واقع شده ، اتصال داشته و پيرامون زمينهاى غربى از سمت شمال تا زمين كربلا ، غرى ( بحر نجف ) و حيره جريان پيدا مىكرده است . انشعابهايى همچون جوييها و قناتهاى زيرزمينى و قديمى از اين رود سرچشمه گرفته‌اند كه در نواحى مختلف شهر نجف و زمين حيره ، مشخاب ، محاجير و جز آنها جريان دارند و در نزديكى مسجد سهيل در كوفه و ميان مسجد قديمى كوفه و قصر خورنق به چند شاخه تقسيم مىشوند و اين شاخه‌هاى رود بيانگر اين است كه رود سدير ، جويى اصلى براى آبيارى در دوران حكومت عرب قبل از اسلام بوده است . به طورى كه در ميان آثار شهر قديمى حيره ( كنبدره ) قناتهاى زيرزمينى وجود دارد كه در ميان آثار بناهاى شهر قديمى قرار گرفته است و در زمينهاى پست حيره ( ميان نجف و ابو ضحير ) مىريزد . وجود اختلاف در نامگذارى اين دو رود ، سبب شده تا باور كنيم رود سدير و كرى سعد ، يكى است ، و علت آن ، اختلاف حكومتهاى عرب و حضور متوالى آنها در روزگاران گذشته در اين منطقه مىباشد .\r\nمىتوانيم علت صحت اين ظن را مشاهدات خود در عصر كنونى بدانيم ، به طورى كه امروزه اسامى كاريزها و رودها بلكه بيشتر طرحها به اعتبار حكومتهايى كه هرچند وقت يك بار و يكى پس از ديگرى روى كار مىآيند ، تغيير مىكند مانند رودخانهء فعلى نجف كه در گذشته به علت انتساب به سلطان عبد الحميد در عهد عثمانى سنيه ناميده مىشد ولى امروزه پس از بازسازى مجدد به نام ملك غازى ياد مىشود .\r\nهمچنين رود بديريه در ناحيهء حيره كه امروزه فيصلى ناميده مىشود و به فيصل اول منسوب است . براساس اين قانون ، كه در تاريخ گذشته و حاضر شايع است ، كه چه بسا نام سدير نعمان در دوران فاتح اين سرزمين سعد بن ابى وقاص به كرى سعد تبديل شده باشد زيرا چنان كه مشاهده مىكنيم زمين يكى و رود هم يكى است و تاريخ در تمام امور تكرار مىشود . همان گونه كه در اين قطعه از زمين مىبينيم بعضى از آثار به بعضى ديگر مرتبط است كه بخشى از آنها آثار حيره و بخش ديگر آثار كوفه ناميده مىشوند ، در\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nحالى كه اين دو يك شهر است كه اسامى آن بر حسب مقتضيات و شرايط زمانى و حوادثى كه در آن رخ داده ، به نامهاى مختلف تغيير يافته است .\r\nبه هر حال پس از تحقيقات همراه با غور و بررسى فنى و نقشه‌بردارى جديد كه موقعيت پستى و بلنديهاى زمين اين منطقه را براى ما آشكار كرد ، مشخص شد كه اين رودخانه ، تنها منبع آبيارى شهرهاى عربى قديمى در پشت كوفه از طريق زمين كربلا بوده است ، و هرگاه عربها بر مكان مرتفعى از زمينهاى فرات ميانه تسلط مىيافتند ، آب رود جارى مىشد ، چه در زمان حكومت بابل و چه در زمان مناذره يا جز آن دو ، و چه در حيره قبل از اسلام و چه در كوفه بعد از اسلام و شكى نيست در اين كه اين رود از انبار حبانيه در لواى ديلم سرچشمه مىگيرد .\r\nآرى ، آثار اين رود ، بيانگر اين است كه هرگاه سطح آب در قسمتهاى مرتفع زمينهاى فرات بالا مىآمده ، آب رود جارى مىشده است و تفاوت نمىكند كه اين جريان آب به علت جمع‌آورى آب در مخزن بوده كه ذكر آن گذشت يا به وسيله سدهاى فنى . و هرگاه صلح و امنيت در اين سرزمين حكمفرما مىشد ، جريان آب ادامه مىيافت و هرگاه سيستم آبيارى در مخزن خراب مىشد ، يا به سبب خرابى سدها و كانالها كه بر اثر جنگها و حوادث تاريخى مانند جنگهاى چنگيز و تاتار و مانند اينها پديد مىآمد ، سطح آب در قسمتهاى مرتفع فرات كاهش مىيافت و يا سلطه و قدرت عربها كه به وسيله آن از سدها محافظت مىكردند ، كاهش پيدا مىكرد ، جريان آب اين رود قطع مىشد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nمنازل ميان كوفه و مكه ، بصره و دمشق\r\nابن رسته در كتاب اعلاق نفيسه ، راههايى را كه مسافران از كوفه به مكه و بصره مىپيمودند ، بيان كرده است . او در صفحات 175 - 176 از اين كتاب مىگويد : از كوفه تا قادسيه 15 ميل ، و از قادسيه تا عذيب 6 ميل راه بوده است ؛ عذيب اردوگاه ايرانيان بوده كه بر سر راه بيابان قرار داشته است . ميان عذيب و قادسيه ، دو ديوار متصل به هم وجود دارد كه در اطراف آنها نخلستانهايى قرار گرفته است و هرگاه از عذيب خارج شوى به بيابان وارد مىشوى . از قادسيه تا مغيثه 30 ميل است و مغيثه كاروانسرايى است كه بركه‌هايى براى جمع‌آورى آب باران دارد و استراحتگاه شبانه آن در وادى السباع در 15 ميلى قادسيه واقع است .\r\nاز مغيثه تا قرعاء 32 ميل و از قرعاء تا واقصه 24 ميل است و آن منزلگاهى است كه ساكنان بسيار و خانه‌ها و كاخهايى دارد . آب آشاميدنى آن از بركه‌ها و چشمه‌ها تأمين مىشود . از واقصه تا عقبه 39 ميل و از عقبه تا قاع 24 ميل راه است .\r\nاز قاع تا زبله ، 24 ميل است و آن روستايى بزرگ ، و داراى بازارهايى است از زبله تا شقوق 21 ميل است ، از شقوق تا بطان كه قبر العبادى در آن است ، 39 ميل مىباشد ، از بطان تا ثعلبيه 39 ميل است ؛ پيرامون ثعلبيه ديوارى است و در اين شهر چندين گرمابه و بازار قرار دارد . اين شهر در ثلث راه مكه واقع شده و داراى مسجد جامع و منبر است ، آب آشاميدنى آن از بركه‌ها تأمين مىشود .\r\nاز ثعلبيه تا خزيميه 32 ميل است . در گذشته اين منزلگاه زرود ناميده مىشده است .\r\nاز خزيميه تا الأجفر 42 ميل و از الاجفر تا فيد 31 ميل است . . . .\r\nاما راه كوفه به بصره چنان كه ابن رسته در كتاب اعلاق نفيسه گويد ، چنين است : از كوفه به قرعاء مىرسيم كه مسجد سعد ، آن‌جاست ، از قرعاء به مارق و از مارق به قلع مى رسيم سپس به سلمستان و از آن‌جا به اقر و پس از آن به اخاديد و از آن‌جا به عين صيد و\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nسپس ، عين جمل و سرانجام به بصره مىرسيم . اين راه ميان كوفه و بصره بود كه كارگزاران بنىاميه اين مسافت را كه 85 فرسخ بوده است ، مىپيموده‌اند .\r\nهشام بن كلبى از پدرش روايت كرده است و ابن بلال بن ابى برده نيز گفته است كه در روزگار فرمانروايى خالد بن عبد اللّه قسرى ، راه ميان بصره و كوفه را در يك شبانه‌روز طى كرده است .\r\nدربارهء راه كوفه به دمشق ، ابن خرداذبه « 1 » چنين گويد : از حيره به قطقطانه مىرسيم و از آن‌جا به بقعه ، اعناك اذرعات ، منزل و دمشق مىرسيم .\r\nيعقوبى در كتاب بلدان دربارهء راه كوفه به مدينه و مكه مىگويد : كسى كه بخواهد از كوفه به حجاز رود ، بايد از سمت قبله و از ميان منزلهايى آباد و آبخورهايى داير كه قصرهاى خلفاى بنى هاشم در آن قرار داشت ، بيرون رود . نخستين منزل ، قادسيه است ، سپس مغيثه ، قرعاء ، واقصه ، عقبه قاع ، زباله ، شقوق و بطان قرار دارند و اين چهار محل ديار بنى اسد است ، و ثعلبيه شهرى است كه پيرامون آن ديوارى قرار دارد و زرود و اجفر از منازل طى مىباشد ، سپس شهر فيد ، همان جايى كه عاملان راه مكه در آن منزل مىكنند و اهالى آن طائىاند و اين شهر در پايين كوه معروفشان سلمى است ، و شهر توز ، اينها منازل قبيله طى مىباشند و سميراء و حاجز كه اهالى آن دو قبيله قيس و بيشترشان بنى عبس‌اند ، و نقره و معدن نقره كه اهالى آن مردمى آميخته از قيس و جز آنهايند و هر كس بخواهد به مدينهء رسول خدا ( ص ) برود ، از همين جا به سوى بطن نخل باز مىگردد .\r\nو هر كس قصد مكه كند ، به مغيثه الماوان برود كه ديار بنى محارب است . سپس به ربذه سليله ، عمق ، معدن بنى سليم ، افيعيه ، مسلح ، غمره مىرسد ، و از اين جا براى حج محرم مىشود پس از آن به ذات عرق ، بستان بن عامر و بالاخره به مكه مىرسد .\r\nاصطخرى در كتاب مسالك و ممالك ، چاپ ليدن گويد : از كوفه تا مدينه ، حدود بيست مرحله راه است و از مدينه تا مكه حدود ده مرحله - و راه مستقيم از كوفه به مكه حدود سه مرحله از اين راه كوتاهتر است - هنگامى كه به معدن نقره مىرسند ، از راه\r\n\r\n\r\n","description":"","footnote":"\r\n( 1 ) - مسالك و ممالك ، ص 99 .\r\n","page_name":" 202 ","page_number":202},
  {"content":"\r\n\r\nمدينه نمىروند بلكه به سوى معدن بنى سليم و سپس ذات عرق مىروند تا به مكه برسند .\r\nراه بصره تا مدينه ، حدود هجده مرحله است ، و در نزديكى معدن نقره با دو راه كوفه تلاقى مىكند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nفرهنگ الفبايى اسامى كوفه ، روستاها و محله‌هاى آن\r\nاينك فرهنگى كه براساس حروف الفبا تنظيم شده ، از نظر ما مىگذرد كه اسامى كوفه ، روستاها ، محلات ، روستاهايى كه در حومهء آن قرار دارند ، مناطق ، اراضى ، آبها ، بيابانها ، دره‌ها ، خانه‌ها و كاخها و جز اينها را كه با تاريخ كوفه ارتباطى ندارند ، دربردارد .\r\nو اينك گفتار ياقوت حموى در معجم البلدان و صاحب مراصد الاطلاع را بدين ترتيب بيان مىكنيم :\r\nاستينيا نام روستايى در كوفه است .\r\nمداينى گويد : مردم نزد عثمان بن عفان مىرفتند و از او مىخواستند تا به جاى زمينهايى كه از آنان در حجاز و تهامه باقى مانده است ، زمينهايى در كوفه و بصره به آنها واگذار كند . بنابراين ، وى استينيا را كه روستايى در كوفه است به جناب بن ارت داد .\r\nاقساس ، نام روستايى در كوفه يا منطقه‌اى است كه به آن اقساس مالك مىگويند چون به مالك بن هند بن نجم بن منعة بن بر جان بن دوس بن ديل بن اميه بن حذافة بن زهو بن اياد بن نزار منسوب مىباشد . وقس در لغت به معناى بررسى و جستجوى چيزى است و جمع آن اقساس مىباشد ، لذا مىتوان گفت مالك در جست‌جوى اين مكان و در پى آبادانى آن بود و بدين علت اقساس ناميده شده است . اين محل ، به ابو محمد بن يحيى بن حسن بن محمد بن على بن محمد بن يحيى بن حسين بن زيد بن على بن ابى طالب ( ع ) نيز منسوب است .\r\nاقساسى در سال چهارصد و هفتاد و اندى در كوفه وفات يافت ، و گروهى از علويان بدان نسبت داده مىشوند .\r\nاكيراح ، نام روستاى خوش آب و هوايى در سرزمين كوفه است .\r\nهمچنين اكيراح به معناى خانه‌هاى كوچكى است كه راهبان بدون عبادتگاه در آن اقامت داشتند . به مفرد آن كرح گويند كه در نزديكى آن ، دو عبادتگاه قرار دارد ، به يكى\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاز آن دو ، دير مرعبدا و به ديگرى دير حنه مىگويند كه محلى در حومه شهر كوفه است و باغها و گلزارهاى بسيارى دارد ؛ دربارهء آن ابو نواس چنين مىسرايد :\r\nاى دير حنه از منطقهء اكيراح هر كس به تو اعتنا نكند ، من تو را ارج مىنهم اشخاصى كه سرهاى خو را تراشيده‌اند و از روى زهد و پارسايى لباسهاى فرسوده بر تن دارند به زيارت تو مىآيند همراه با جوانانى كه ترس از هشدارهايى كه به آنها داده شد ( وقايعى كه در آخرت رخ مىدهد ) آنها را به صورت شبح درآورده است آنها با ظرف به سوى آب نمىروند بلكه با كف دست از چاه آب برمىدارند « 1 » .\r\nمفسّران دربارهء كلام خداوند متعال :  وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ  گويند : بابل ، اسم منطقه‌اى است كه كوفه و حله جزء آن است و جادوگرى و شرابخوارى به آن نسبت داده شده است . بابل قراق و بابل دنباوند نيز گفته شده است .\r\nبانقيا يكى از مناطق كوفه است . در كتاب فتوح و اخبار ابراهيم خليل ( ع ) دربارهء آن چنين ذكر شده است : در حالى كه وى بر الاغى سوار بود به همراه فرزند برادرش لوط كه گوسفندان را هدايت و سطلى را بر دوش خود حمل مىكرد ، خارج شد تا اين كه به بانقيا رسيد ، وسعت آن دوازده فرسخ بود و هر شب زمين مىلرزيد . چون ابراهيم شب را نزد آنها به سر برد ، زمين به لرزه درنيامد . پيرمردى كه ابراهيم شب را نزد او سپرى كرده بود ، به آنها گفت : به خدا سوگند ! خداوند اين بلا را فقط به خاطر پيرمردى كه شب را نزد من به سر برد از شما دور كرد ، او بسيار نماز مىخواند ، مردم نزد ابراهيم آمدند و به او پيشنهاد كردند تا نزد آنها بماند و بسيار كوشيدند تا نظر او را جلب كنند ، ابراهيم گفت :\r\nمن به سوى پروردگارم هجرت كردم و از آن‌جا رفت تا به نجف رسيد ، چون نجف را زيارت كرد از همان راهى كه آمده بود ، بازگشت . لذا آن مردم به يكديگر مژده دادند و گمان كردند كه پيشنهاد آنها را پذيرفته است ، حضرت به آنها گفت : اين سرزمين ( نجف )\r\n\r\n\r\n","description":"","footnote":"\r\n( 1 ) -\r\n يا دير حنة من ذات الاكيراح * من يصح عنك فانى لست بالصاحى \r\n يعتاده كل محفر مفارقه * من الدهان عليه سحق امساح \r\n فى فتية لم يدع منهم تخوفهم * وقوع ما حذروه غير اشباح \r\n لا يدلفون الى ماء بباطيه * الا اغترافا من الغدران بالراح \r\n","page_name":" 205 ","page_number":205},
  {"content":"\r\n\r\nاز آن كيست ؟ گفتند : از آن ماست . فرمود : پس به من بفروشيد . گفتند : اين زمين از آن تو امّا به خدا سوگند ، چيزى در آن نمىرويد . فرمود : مايلم آن را بخرم و گوسفندانى را كه همراه داشت به آنان داد و در نبطيه به گوسفند « نقيا » مىگفتند . فرمود : من كراهت دارم بدون پرداخت پول اين زمين را بگيرم . آنان نيز همان كارى را كردند كه مردم بيت المقدس با مولاى خود كردند . آنها زمين خود را به او بخشيدند و هنگامى كه آباد شد ، به آن‌جا بازگشتند .\r\nحضرت ابراهيم ( ع ) فرمود : هفتاد هزار شهيد از فرزندان وى از آن موضع محشور مىشوند ؛ يهوديان نيز مردگان خود را به اين مكان منتقل مىكردند .\r\nبنابراين چون حضرت ( ع ) متوجه ظلم و جور آنان شد ، آنها را ترك كرده به سوى مكه رهسپار شد كه داستان مفصّلى دارد و اعشى چنين سروده است .\r\nاگر آب رود نيل مصر بالا آيد يا درياى بانقيا پر آب شود هرگز به بخشندگى او نيستند زيرا هنگامى كه از برخى از آنها درخواستى شود با ناله خوددارى مىكنند « 1 » .\r\nو نيز گويد :\r\nاز بانقيا تا عدن مسافرت كردم و در ميان عجمها ، بسيار رفت و آمد مىكردم « 2 » .\r\nدر فتوح آمده است كه احمد بن يحيى گويد : چون خالد بن وليد به عراق آمد ، بشير بن سعد ابا نعمان بن بشير انصارى را به بانقيا فرستاد ، و فرخبنداذ با سپاهى بر وى يورش برد ولى بشير ، سپاه او را شكست داد و فرخبنداذ را كشت ، سپس بازگشت و خود زخمى جانكاه در بدن داشت و زمانى كه در عين التمر بود ، درگذشت ، پس از آن خالد ، جرير بن عبد اللّه بجلى را به جنگ اهل بانقيا فرستاد و بصبهرى بن صلوبا نزد وى شتافت و از جنگ سرباز زد و طلب صلح كرد . جرير در مقابل هزار درهم و يك طيلسان با وى صلح كرد ، و گويد : جز اهل حيره ، اليس و بانقيا ، هيچ يك از مردم ، سواد عهدنامهء صلحى ندارند ، لذا گويند : در اين سوى جبل ، خريد و فروش هيچ زمينى جز زمينهاى نبوصلوبا\r\n\r\n\r\n","description":"","footnote":"\r\n( 1 ) -\r\n فما نيل مصر اذ تسامى حبابه * و لا بحر بانقيا اذا راح مفعما \r\n بأجود منه نائلا ان بعضهم * اذا سئل المعروف صد و حمحما \r\n( 2 ) -\r\n قد سرت ما بين بانقيا الى عدن * و طال فى العجم تكرارى و تسيارى \r\n","page_name":" 206 ","page_number":206},
  {"content":"\r\n\r\nو حيره جايز نيست .\r\nدستخط ابى عامر عبدرى را كه به شعبى اسناد داده بود ، خواندم كه در آن اسحاق بن بشير ابو حذيفه چنين گفته بود : خالد بن وليد از حيره حركت كرد و نزد صلوبا فرمانرواى بانقيا و سميا اقامت كرد و صلوبا هزار درهم به خالد داد و او در مقابل ، امان‌نامه‌اى براى آنها نوشت كه تاكنون معروف است .\r\nگويد هنگامى كه خالد در بانقيا و در كرانهء فرات فرود آمد ، از شب تا صبح با وى نبرد كردند و ضرار بن ازور اسدى در اين باره چنين سروده است :\r\nدر بانقيا خواب به چشمم نيايد و هر كس رنجهايى را كه من در جنگ با انقيا متحمل شدم ، تجربه كند ، هرگز خواب به چشمانش راه نمىيابد « 1 » .\r\nچون مردم توان جنگيدن با وى نداشتند ، تقاضاى صلح كردند ، خالد نيز با آنها صلح كرد و امان‌نامه‌اى بدين مضمون براى آنها نوشت : « به نام خداوند بخشاينده مهربان ، اين امان‌نامه‌اى از خالد بن وليد به صلوبا بن بصبهرى است كه در كرانه فرات سكونت دارد .\r\nتو با پرداخت جزيه‌اى معادل هزار درهم از جانب خود ، همسايگان و اهالى روستايت بانقيا و سميا ، از كشته شدن در امان هستيد . ما اين را از شما پذيرفتيم و مسلمانان همراه من نيز رضايت دارند و تو در امان خدا ، حضرت محمد ( ص ) و مسلمانان هستى ، گواهان اين امان‌نامه هشام بن وليد ، جرير بن عبد اللّه بن ابى عوف و سعيد بن عمرو بودند و در سال سيزدهم ه . ق نوشته شد » .\r\nبنابر روايتى اين امان‌نامه در سال دوازدهم ه . ق نوشته شد .\r\nبداة : نام ناحيه‌اى در حومهء كوفه است .\r\nبرئه : محلّى در اطراف كوفه است كه در روايات نيز از آن ذكرى به ميان آمده است .\r\nبردان : در كوفه قرار دارد و منزل و برة بن رومانس در آن‌جا بوده است . هشام گويد : او و برة الاصغر بن رومانس بن معقل بن محاسن بن عمرو بن عبدود بن عوف بن كنانة بن عوف بن عذرة بن زيد لات بن رفيدة بن ثور بن كلب بن وبره و برادر مادرى نعمان بن منذر\r\n\r\n\r\n","description":"","footnote":"\r\n( 1 ) -\r\n ارقت ببانقيا و من يلق مثل ما * لقيت ببانقيا من الحرب يأرق \r\n","page_name":" 207 ","page_number":207},
  {"content":"\r\n\r\nبود . چون درگذشت ، وى را در همان محل به خاك سپردند ، لذا مكحول بن حرثه در رثاى او چنين سرود :\r\nاى ديدگان ! بسيار بگرييد در سوك و بره از قبيله قضاعه در عراق دنيا هيچ كس را زنده نمىگذارد و هيچ زنده‌اى در دنيا باقى نمىماند در بردان قبرستانى بر جاى نهادند و بر آن شدند تا با رفتن از آن ديار ، پراكنده شوند « 1 » .\r\nبقيقا : از روستاهاى كوفه است كه جنگ با خوارج در آن‌جا به وقوع پيوست ، و مصعب ، حرث بن عبد اللّه بن ابى ربيعه قباع را به جانشينى خود در كوفه برگزيد . و به او اطلاع دادند كه قطرى بن فجاءه به مداين آمد ، او به قباع رفت . مسافرت او از كوفه تا باجوا يك ماه به طول انجاميد . در اين باره برخى از شاعران چنين سرودند :\r\nما با حركتى آرام به سوى قباع مىرفتيم و از بقيقا تا بديقا را در حدود پنج ماه طى كرديم « 2 » .\r\nگويد : ميان اين دو شهر حدود دو ميل فاصله بوده است ، و نيز گويد :\r\nما با خشنودى به سوى قباع حركت كرديم يك روز راه مىپيموديم و يك ماه اقامت مىكرديم « 3 » .\r\nبويب : مصغر باب مىباشد . و نام نهرى در عراق و در موضع كوفه است ، دهانهء آن كنار دار الرزق قرار دارد و از فرات سرچشمه مىگيرد . در اين مكان ، جنگى در روزگار فتوحات ميان مسلمانان و ايرانيان و در زمان ابو بكر درگرفت ، اين رود به محل خانه صالح بن على در كوفه نيز جريان داشت و در روزهايى كه آب فرات بالا مىآمد ، مردم از آب آن مىگرفتند و با اين آب ، آبگير را پر مىكردند ، آنها اين آبگير را ساختند تا كشتيها در آن لنگر بياندازند .\r\n\r\n\r\n","description":"","footnote":"\r\n( 1 ) -\r\n الا يا عين جودى با ندفاق * على مردى قضاعة بالعراق \r\n فما الدنيا بباقية لحى * و لا حى على الدنيا بباق \r\n لقد تركوا على البردان قبرا * و هموا للتفرق بانطلاق \r\n( 2 ) -\r\n ساربنا القباع سيرا ملسا * بين بقيقا و بديقا خمسا \r\n( 3 ) -\r\n ساربنا القباع سيرا نكرا * يسير يوما و يقيم شهرا \r\n","page_name":" 208 ","page_number":208},
  {"content":"\r\n\r\nبهتصاذ : نام پنج طسوج « 1 » مىباشد كه يكى از آنها كوفه است .\r\nمعبد خالد : اين معبد به خالد بن عبد اللّه قسرى ، فرمانرواى كوفه منسوب مىباشد ، و او آن را براى مادر مسيحىاش ساخت و پيرامون آن مغازه‌هايى با آجر و گچ بنا كرد كه پس از چندى به جادهء بريد تبديل شد .\r\nمعبد عدى : وى عدى بن دميك لخمى بود و در كوفه اقامت داشت .\r\nتاجيه : نهرى است كه در كنار دهستانى در منطقه كوفه واقع شده است .\r\nتل بونّا : از روستاهاى كوفه است .\r\nمالك بن اسماء فزارى چنين سروده است :\r\nخوشا امشب كه تل بونابه سر مىبريم شراب مىنوشيم و به نوازندگى مىپردازيم . از زنان خوشبو و آوزه‌خوان و شراب گذر كرديم و نزد آنان نشستيم هرطور شيشه چرخيد ، ما نيز چرخيديم به طورى كه نادانان انگاشتند ما ديوانه‌ايم « 2 » .\r\nثويّه : گويند ثويه اسم مصغر و نام محلى نزديك به كوفه مىباشد . گفته شده : ثويه ويرانه‌اى است كه در كنار حيره قرار گرفته است و حدود يك ساعت با آن فاصله دارد .\r\nبرخى از علما گويند : ثويه ، زندان نعمان بن منذر بوده است و هر كسى را كه مىخواست به قتل برساند در آن زندانى مىكرد ، و به هر كس كه در آن‌جا زندانى مىشد ، به او مىگفتند ثوى ، يعنى در آن‌جا اقامت كرد و بدين علت ثويه ناميده شد و متنبّى آن را در شعر خود ذكر كرده است .\r\nجبّانه : در اصل ، جبان به معناى صحراست ، و مردم كوفه به قبرستان ، جبانه مىگفتند ، چنان كه مردم بصره ، مقبره مىناميدند . در كوفه ، محله‌هايى است كه به اين اسم ناميده مىشوند . و جبانه به اسامى بعضى از قبايل اضافه مىشود ، از جمله جبانهء مشهور كنده ،\r\n\r\n\r\n","description":"","footnote":"\r\n( 1 ) - استان از چند رستاق تشكيل شده است و هر رستاق به چند طسوج [ - ناحيه 
  ] تقسيم مىشود و هر طسوج شامل چند روستاست و اين كلمه بيشتر در سواد عراق به كار مىرود و سواد عراق را به شصت طسوج تقسيم كرده‌اند و هر طسوج به اسمى اضافه شده است .\r\n( 2 ) -\r\n حبذا ليلتى بتل بونا * حيث نسقى شرابنا و نغنى \r\n و مررنا بنسوة عطرات * و سماع و قرقف فنزلنا \r\n حيث ما دارت الزجاجة درنا * يحب الجاهلون انا جننا \r\n","page_name":" 209 ","page_number":209},
  {"content":"\r\n\r\nجبانه سبيع است ، كه مختار بن عبيد در آن‌جا به خاك سپرده شد و جبانه ميمون كه به ابى بشير ميمون ، وابستهء محمد بن على بن عبد اللّه بن عباس ، مؤلف كتاب طاقات ، منسوب است . ابن جبانه در بغداد و نزديك دروازهء شام واقع است . برخى از علما ، عرزمىّ را به جبانه عرزم نسبت داده‌اند . جبانهء سالم ، به سالم بن عمارة بن عبد الحارث بن ملكان بن نبار بن مرة بن صعصعة بن معاوية بن بكر بن هوازن منسوب است و جز اين ، كه همه در كوفه قرار دارند .\r\nجبّه : نام طسوجى از سواد كوفه « 1 » است .\r\nجرزه : نام زمينى در يمامه از اراضى كوفه و متعلق به بنى ربيعه است .\r\nجرعة : صدفى به سكون ، اعراب گذارى كرده است . مكانى هموار و شنزار در نزديكى كوفه است ، گويند : جرع و جرع و جرعاء به يك معنا آمده است و يوم الجرعه كه در كتاب مسلم ذكر شده ، نيز به اين موارد افزوده مىشود و آن روزى است كه سعد بن عاص به عنوان والى كوفه از سوى عثمان به كوفه آمد ، ولى مردم از شهر خارج شده ، از ورود وى جلوگيرى كردند و ابو موسى اشعرى را به سرپرستى خويش برگزيدند . سپس در اين باره از عثمان سؤال كردند و او نيز كتبا ابو موسى را به حكمرانى آنان گماشت .\r\nهنگامى كه خالد به عراق آمد در جرعه كه ميان نجفه و حيره قرار داشت ، فرود آمد ، جرعة را به سكون را ثبت كرده‌اند .\r\nجزير : نام محلى در كوفه است ؛ هنگام ورود عبيد اللّه بن زياد ، در اين محل نبردى در گرفت .\r\n\r\n\r\n","description":"","footnote":"\r\n( 1 ) - سواد : باغها و كشتزارهايى است كه داراى نخلها و درختان انبوه مىباشد ، و سواد كوفه پس از رود فرات از سمت شرقى مسجد كوفه تا پشت كوفه از جهت شمال امتداد دارد ، رود فرات همان فرات حلهء سيفيّه است و منبع اصلى آب آن منطقه به شمار مىآيد و به سوى محلى كه امروزه به ديوانيه شهرت دارد و شهر نوبنيادى است ، جريان مىيابد . سپس به سمت روستاى خمره جارى مىشود ، تا اين كه به سوى چند روستا از آن جمله ام نجرس ، ابو قوارير و رميثه كه به آن دهله نيز مىگويند ، سرازير مىشود . پس از آن به شهر سماوه مىرسد . از فرات حله چند رود جارى كردند . روستاهاى كوفه به رود فرات متصل است و باغها و كشتزارهاى آن در كرانهء فرات قرار دارد و به علت فراوانى و انبوهى آنها ، سواد نام گرفته است .\r\nدر مجمع البحرين گويد : سواد كوفه ، نخلستانها و درختان آن است و سواد عراق نيز مانند آن مىباشد ، و به علت سرسبزى درختان و گياهانش به اين اسم ناميده شد .\r\n","page_name":" 210 ","page_number":210},
  {"content":"\r\n\r\nجوسق خرب : در حومه كوفه و جنب نخيله قرار دارد . خوارج در روز جنگ نهروان با يكديگر اختلاف پيدا كردند و گروهى متشكل از پانصد سوار همراه فروة بن نوفل اشجعى زجنگ كناره‌گيرى كردند و گفتند : ما به مبارزه با على ( ع ) معتقد نيستيم بلكه با معاويه مىجنگيم و از خوارج جدا شدند و در منطقهء شهر زور فرود آمدند . چون پس از شهادت حضرت على ( ع ) معاويه از كوفه به شام بازگشت ، خوارج اجتماع كردند و گفتند :\r\nهيچ عذرى در جنگيدن با معاويه باقى نماند و حركت كردند تا اين كه در نخيله كه در حومهء شهر كوفه قرار دارد ، فرود آمدند . معاويه نيز گروهى از سپاهش را به سوى آنها گسيل داشت و خوارج آنها را شكست دادند ، معاويه به مردم كوفه گفت : اين عملكرد شماست و خودتان امر ايشان را به عهده گيريد ، و مردم كوفه به خوارج حمله كرده با آنها جنگيدند و آنان را به قتل رساندند و جنگ در جوسق خرب درگرفت . شايد خوارج به حومهء آن پناه بردند و قيس بن اصم در رثاى خوارج چنين مىسرايد :\r\nمن به مرام و آيين خوارج گرويده‌ام در جنگ نخيله و كنار جوسق خرب كسانى كه به پيروى از پيشينيان خوارج به جنگ رفتند البته پيش از اين كه دچار شك و ترديد شوند قومى كه هرگاه ديگران به آنها تذكر دهند يا خودشان خدا را به ياد آورند از ترس خدا به سجده درافتند آنها به سوى خدا مىروند و در اتاقهايى كه داراى تختهاى زيباست و در خانه‌اى از طلا ساكن مىشوند مدت اندكى در اين دنيا درنگ كردند آن سفيد رويان بى آلايش بلند بالا سرانجام از بين رفتند و بيننده ، سرهاى آنها را ديد كه شتران جوان ، تندرو و نجيب آنها را مىبردند آنها نسبت به دنيا دلبستگى نداشتند و به هدف دوردست خود دست يافتند « 1 » .\r\n\r\n\r\n","description":"","footnote":"\r\n( 1 ) -\r\n انى ادين بما دان الشراة به * يوم النخيله عند الجوسق الخرب \r\n النافرين على منهاج اولهم * من الخوارج قبل الشك و الريب \r\n قوما اذا ذكروا باللّه او ذكروا * خروا من الخوف للاذقان و الركب \r\n ساروا الى اللّه حتى انزلوا غرفا * من الارائك فى بيت من الذهب \r\n ما كان الا قليلا ريث وقفتهم * من كل ابيض صافى اللون ذى شطب \r\n حتى فنوا و رأى الرائى رؤسهم * تغدو بها قلص مهرية نجب \r\n فاصبحت عنهم الدنيا قد انقطعت * و بلغو الغرض الاقصى من الطلب \r\n","page_name":" 211 ","page_number":211},
  {"content":"\r\n\r\nحبانية : معروف است كه يكى از روستاهاى كوفه مىباشد و جنگى ميان زياد بن خراس عجلى از خوارج و گروه همراه وى و ميان مردم كوفه در اين محل درگرفت . در اين جنگ كوفيان شكست خوردند و گروهى از آنها كشته شدند و اين واقعه در زمان زياد بن ابيه روى داد .\r\nحراضة : نام بازارى در كوفه است كه در آن چوبك به فروش مىرسد .\r\nحرام : در لفظ ، مقابل حلال است . محله و منطقهء بزرگى در كوفه مىباشد كه به اهالى آن بنو حرام مىگويند ، چون شاخه‌اى از قبيلهء تميم است ، و او حرام بن سعد بن مالك بن سعد بن زيد منات بن تميم است و عيسى بن مغيره حرامى از آنان به شمار مىرود . حرام از شعبى و جز او روايت كرده و ثورى نيز از حرام روايت كرده است .\r\nحروراء : روستايى در خارج شهر كوفه و گفته شده نام موضعى در دو ميلى آن است و خوارجى كه با حضرت على ( ع ) مخالفت ورزيدند ، در آن مكان اقامت گزيدند ، لذا به آن جا نسبت داده شدند .\r\nابن انبارى گويد : حروراء نام روستايى است . ابو منصور گويد : خوارج به محلى در خارج كوفه منسوب مىباشند ، و حروريه يا خوارج به حروراء نسبت داده شده‌اند .\r\nنخستين داورى و گردهمايى آنها هنگام مخالفت با حضرت على ( ع ) در اين مكان بود .\r\nحصاصّة : از روستاهاى سواد در نزديكى قصر ابى هبيره و از توابع شهر كوفه است .\r\nحفر سبيع : سبيع نام قبيله‌اى است . و او سبيع بن صعب بن معاوية بن كثير بن مالك بن جشم بن حاشد بن خيوان بن نوف بن همدان است . و آنها منطقهء معروفى در كوفه دارند .\r\nمحمد بن سعد گويد : حفر سبيع ، نام محلى در كوفه است كه ابو داود حفرى منسوب به آن است . و او از خورى روايت مىكند . ابو بكر بن ابى شيبه از ثورى روايت كرده كه وى در سال 203 ه . ق و به قولى 206 ه . ق وفات يافت .\r\nحمام اعين : حمام اعين در كوفه قرار دارد و نام آن در روايات مشهور است ، اين محل به اعين وابستهء سعد بن ابى وقاص منسوب مىباشد .\r\nحمام سعد : نام محلى در مسير حركت حاجيان به كوفه است .\r\nحوز : محلى در كوفه است ، و ابو على حسن بن على بن زيد بن هيثم حوزى به آن‌جا\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nنسبت داده شده و او از محمد بن حسن نحاس حديث نقل كرده است . ابى برسى و محمد بن ميمون و فرزندش ابو محمد يحيى بن حسن بن على بن زيد حوزى از وى روايت كرده‌اند و او از محمد بن عبد اللّه بن هشام تيملى حديث نقل كرده و پدرم نيز از وى روايت كرده است .\r\nخانقين : نام سرزمينى در كوفه است .\r\nخدعذراء : در كتاب ساجى آمده است كه كوفه را به سبب پاكيزگى و شادابى و درختان و رودهاى بسيار ، خدالغدراء مىگفتند .\r\nخرّاره : محلى در نزديكى سيلحون از نواحى كوفه است .\r\nناحيهء بن‌ى عبد اللّه بن دارم : در كوفه پس از خندق قرار دارد .\r\nخفان و خفيه : دو بيشه نزديك مسجد سعد بن ابى وقاص در كوفه است .\r\nخندق سابور « 1 » : شاپور پادشاه ايرانيان در دشت كوفه از بيم عربها ميان خود و عربها خندقى حفر كرد . گويند : هيت و عانات از توابع ناحيهء انبار بود . هنگامى كه انوشيروان به اين جا رسيد ، تعدادى از قبايل عرب از سواد تا باديه را مورد حمله قرار مىدادند ، او دستور داد تا ديوار شهرى را كه به نسر معروف بود ، بازسازى كنند . اين شهر را شاپور ذوالاكتاف بنا كرد . آن را پاسگاه مرزى قرار داد تا اطراف باديه را محافظت كند و دستور\r\n\r\n\r\n","description":"","footnote":"\r\n( 1 ) - ابن اثير در كامل گويد : منصور به سبب بخلش ، دوانيقى خوانده مىشد . هنگامى كه وى خندقى در كوفه احداث كرد ، به هر يك از كارگران ، يك دانك نقره پرداخت و دستور داد خندق را حفر كنند . دانك 6 / 1 درهم است ، سپس گفت : منصور در سال 155 ( ه . ق ) در كوفه و بصره ، ديوار و خندقى ساخت و دستور داد تا به هر كسى كه در ساخت ديوار و خندق مشاركت كند ، پنج درهم بپردازند ، هنگامى كه كار به پايان رسيد ، دستور داد آنها را جمع كردند و از هر يك چهل درهم گرفت ! شاعر در اين باره چنين مىسرايد :\r\nاى مردم ! شما كجايى تا ببينيد كه ما از امير المؤمنين چه ديديم پنج درهم ميان ما تقسيم كرد و چهل درهم از ما گرفت * .\r\nاين همان خندقى است كه شاپور در كوفه احداث كرد و منصور به تجديد بناى آن پرداخت كه امروزه به نام كرى سعد شهرت دارد .\r\n( * )\r\n يالقوم ما لقينا * من امير المؤمنينا \r\n قسم الخمسة فينا * و جبانا الاربعينا \r\n","page_name":" 213 ","page_number":213},
  {"content":"\r\n\r\nداد تا از هيت خندقى حفر كنند كه از وسط زمين باديه عبور كرد تا كاظمه كه پس از بصره قرار دارد ، امتداد يابد و به دريا برسد ، و بر روى آن برجهاى ديدبانى و قلعه‌هايى بنا كرد ، و با برپا كردن پايگاه نظاى بدان نظم بخشيد تا مانع درگيرى اهل باديه با مردم سواد شود به سبب حفر اين خندق ، هيت و عانات از ناحيهء شاه فيروز خارج شد زيرا عانات روستاهاى پيوسته به هيت بودند .\r\nخورنق : عربها در اشعارشان نام آن را ذكر كرده‌اند و در كلامشان ضرب المثل‌هايى از آن به كار برده‌اند . خورنق منطقه‌اى در كوفه است .\r\nابو منصور گويد : خورنق نهرى است و دربارهء آن چنين سرود :\r\nماليات رودهاى سيلحون و جز آن صريفون و خورنق گرفته مىشود « 1 » .\r\nوى مىگويد : ابن سكيت نيز درباره خورنق چنين گفته است . بنابر گواهى آثار و اخبار ، خورنق كاخى بود كه پشت شهر حيره قرار داشت . دربارهء بنيانگذار آن اختلاف شده است ، هيثم بن عدى گويد : نعمان بن امرىء القيس بن عمرو بن عدى بن نصر بن حارث بن عمرو بن لخم بن عدى بن مرة بن ادد بن زيد بن كهلان بن سبا بن يعرب بن قحطان ملك ، در هشتاد سال پيش ، دستور بناى كاخ را صادر كرد ، خورنق در مدت شصت سال ساخته شد . و مردى از روم به نام سنمار كاخ او را ساخت . وى دو سه سال به ساختن بنا مىپرداخت و حدود پنج سال بيشتر يا كمتر ناپديد مىشد ، در جست‌وجوى وى مىرفتند ولى وى را نمىيافتند . سپس مىآمد و عذر و بهانه مىآورد ، و پيوسته تا شصت سال بدين شيوه عمل مىكرد تا اين كه از ساخت آن فراغت يافت ، و نعمان بر بالاى كاخ رفت و در برابرش دريا و در پشت سرش خشكى را ديد و ماهى ، سوسمار ، آهو و نخل را مشاهده كرد و گفت : هرگز مانند اين بنا نديده‌ام . سنمار به او گفت : من محل آجرى را مىدانم كه اگر آن آجر برداشته شود تمام كاخ فرو مىريزد ، نعمان گفت : آيا شخص ديگرى جز تو جاى آن را مىداند ؟ سنمار گفت : خير . نعمان گفت : البته آن را پنهان مىدارم و هيچ كس از آن اطلاعى پيدا نمىكند ، سپس دستور قتل او را صادر و از\r\n\r\n\r\n","description":"","footnote":"\r\n( 1 ) -\r\n و تجبى اليه السيلحون و دونها * صريفون في انهارها و الخورنق \r\n","page_name":" 214 ","page_number":214},
  {"content":"\r\n\r\nبالاى كاخ به پايين پرتاب كرد و قطعه قطعه شد . اين واقعه نزد عربها ضرب المثل شد ؛ لذا شاعر در اين باره مىسرايد :\r\nاو مرا مجازات كرد ، خداوند به بدترين صورت مانند سنمار بىگناه ، او را مجازات كند وى تمام كاخ را در مدت شصت سال بنا كرد و كاشيها و سرب در آن به كار برد هنگامى كه مشاهده كرد كار ساختمان به پايان رسيد و مانند كوهى بلند و استوار شده است سنمار گمان كرد به او عطاياى بسيار مىدهند و به محبت و نزديكى به نعمان دست مىيابد ولى نعمان گفت : اين خدانشناس را از بالاى قصر به زير افكنيد به خدا سوگند ، اين از شگفت انگيزترين پيش آمدهاست « 1 » .\r\nبسيارى از عربها از وى نام برده و به سنمار مثل مىزنند .\r\nهمين نعمان چندين بار با شام جنگيد و از همهء پادشاهان ، قدرتمندتر بود . يكى از روزها هنگامى كه بر جايگاه خود در خورنق نشسته بود و بر نجف و باغها و نخلستانها و گلزارها و رودخانه‌هايى كه در سمت غرب آن قرار داشتند و همچنين بر سمت غرب و شرق فرات و خورنق كه مقابل فرات بود ، اشراف داشت به نظرش رسيد فرات همانند خندقى شهر خورنق را كه بر ساحل محل پرپيچ و خم فرات قرار داشت ، احاطه كرده است ؛ سرسبزى ، روشنايى و رودهاى آن ، وى را شگفت‌زده كرد . نعمان به وزيرش گفت :\r\nآيا تا به حال چنين منظرهء زيبايى ديده‌اى ؟ وزير گفت : به خدا سوگند ، خير اى پادشاه ! چنين منظره‌اى نديده‌ام ولى اين منظره هم دوام ندارد . نعمان گفت : پس چه چيزى دوام مىيابد ؟ وى گفت : آنچه نزد خدا در آخرت است . گفت : با چه به دست مىآيد ؟ وزير گفت : با ترك دنيا و عبادت خدا و درخواست آنچه نزد اوست ، نعمان همان شب ، حكومت را رها كرد و ردايى پوشيد و به طور پنهانى گريخت و هيچ كس متوجه رفتن او\r\n\r\n\r\n","description":"","footnote":"\r\n( 1 ) -\r\n جزانى جزاه اللّه شر جزائه * جزاء سنمار و ما كان ذا ذنب \r\n سوى رمه البنيان ستين حجّة * يعل عليه بالقراميد و السكب \r\n فلما رأى البنيان تم سحوقه * و آض كمثل الطود و الشامخ الصعب \r\n فظن سنمار به كل حبوة * و فاز لديه بالمودة و القرب \r\n فقال اقذفوا بالعلج من فوق رأسه * فهذا العمر اللّه من اعجب الخطب \r\n","page_name":" 215 ","page_number":215},
  {"content":"\r\n\r\nنشد ، و تاكنون هيچ خبرى از وى در دست نيست . صبحدم كه بنابر آداب و رسوم به در منزل او رفتند ، اجازهء ورود نيافتند . چون اجازه دادن به تأخير افتاد ، علت آن را نفهميدند ، لذا در اين باره سؤال كردند و چندين روز ، امر بر آنها مشتبه بود ، پس از مدتى مشخص شد كه او از حكومت كناره‌گيرى كرد و براى عبادت به كوه و دشت پناه برده است ، ديگر ، هيچ‌گاه ديده نشد . گويند : وزيرش نيز همراه وى رفت . در اين باره عدى بن زيد چنين مىسرايد :\r\nبه يادآور پادشاه خورنق را كه روزى به كار نظارت مىكرد و ارشاد و راهنمايى انديشه مىطلبد او به سبب ديدنيها ، فزونى ثروت و دارايى درياى پهناور و كاخ سدير ، خوشحال و مسرور شد ناگهان به خود آمد و گفت : چه خوشى و سرورى براى انسان زنده‌اى است كه به زودى خواهد مرد پس از كاميابى پادشاهى و توانگرى قبرستانها آنان را پنهان كردند پس همه مردند مانند برگهاى خشكيده‌اى كه بادهاى صبا و دبور ، آنها را درهم پيچيد « 1 » .\r\nهنگامى كه در روزگار خلافت ابو بكر ، خالد بن وليد بر حيره تسلط يافت ، عبد المسيح بن عمرو بن بقيله چنين سرود :\r\nآيا پس از دو مندر ، چهارپايانى را خواهم ديد كه ميان خورنق و سدير رفت و آمد كنند ؟ دلاوران هر قبيله از رويارويى با وى اجتناب مىورزند به خاطر ترس از غرش رعد آساى شير ( شخص ممدوح ) ما پس از مرگ ابو قبيس مانند گوسفندانى شده‌ايم در روز بارانى قبيله‌هاى معد ، خاندان ما را تجزيه كردند گويا ما مانند بعضى از اعضاى شتر ، پاره پاره شده‌ايم « 2 » .\r\n\r\n\r\n","description":"","footnote":"\r\n( 1 ) -\r\n و تبين رب الخورنق اذ شر * ف يوما و للهدى تفكير \r\n سره ما رأى و كثرة ما يم * لك و البحر معرضا و السدير \r\n فارعوى قلبه و قال فما غب * طة حى الى الممات يصير \r\n ثم بعد الفلاح و الملك و الام * ة وارتهم هناك القبور \r\n ثم صاروا كانهم ورق ج * ف فألوت به الصبا و الدبور \r\n( 2 ) -\r\n أبعد المنذرين ارى سواما * تروح بالخورنق و السدير \r\n تحاماه فوارس كل حى * مخافة ضيغم عالى الزئير \r\n فصرنا بعد هلك ابى قبيس * كمثل الشاة فى اليوم المطير \r\n تقسمنا القبائل من معد * كانا بعض اجزاء الجزور \r\n","page_name":" 216 ","page_number":216},
  {"content":"\r\n\r\nابن كلبى گويد : فرمانرواى خورنق و كسى كه دستور بناى آن را صادر كرد ، بهرام گور ، فرزند يزدگرد ، فرزند شاپور ذى الاكتاف بود ، و براى يزدگرد هيچ فرزندى نمىماند ، و فرزندش بهرام گور در كودكى به بيمارى شبيه استسقا مبتلا شد ، لذا در جستجوى محل خوش آب و هوايى بود كه از امراض و بيماريها دور باشد تا بهرام را از ترس بيمارىاش به آن‌جا بفرستد ، پزشكانش توصيه كردند تا او را به سرزمين عرب بفرستد تا بول و شير شتر بنوشد يزدگرد نيز او را نزد نعمان فرستاد و به او دستور داد تا براى فرزندش كاخى مانند كاخ خورنق بسازد . نعمان نيز كاخى براى او ساخت و بهرام را در آن جاى داد و به معالجهء او پرداخت تا بهبودى يافت . پس از آن بهرام از پدرش اجازه خواست تا نزد نعمان بماند . يزدگرد نيز به او اجازه داد ، و پيوسته نزد نعمان و در كاخ خورنق بود تا اين كه به بلوغ رسيد و پدرش درگذشت ، و مصمم شد تا به حكومت دست يابد ، و به آن نيز رسيد چنان كه رسم شاهان چنين است .\r\nهيثم بن عدى گويد : هيچ حاكمى به كوفه وارد نشد مگر اين كه در كاخ معروف آن در خورنق بناى جديدى ساخت . هنگامى كه ضحاك بن قيس به كوفه آمد ، چند جايى در كاخ بنا كرد و آنها را با گچ سفيد كرد ، و در آن به جستجو پرداخت . روزى شريح قاضى نزد وى آمد و ضحاك به او گفت : اى ابا اميه ! آيا بنايى زيباتر از اين ديده‌اى ؟ شريح گفت :\r\nبله ، آسمان و كسى كه آن را بنا كرده است . . . گفت : من دربارهء آسمان از تو سؤال نكردم ، سوگند ياد كن كه ابا تراب را ناسزا بگويى . گفت : اين كار را نمىكنم . ضحاك گفت : چرا ؟\r\nگفت : ما به زندگان قريش احترام مىگذاريم و به مردگان آنها ناسزا نمىگوييم . ضحاك گفت : خداوند به تو جزاى خير دهد .\r\nعلى بن علوى كوفى مشهور به حمانى چنين سروده است :\r\nخداوندا ، محل خوش آب و هوايى را كه ميان خورنق و كثيب قرار دارد ، آبيارى فرما به وسيلهء چشمه‌هايى كه اطراف قصر ابى خصيب قرار دارند كاخى كه پادشاهان ، آن را برگزيدند و نظر خردمندان را به خود جلب مىكند روزگارى من در دل زيبارويان جاى داشتم كه اگر مىتوانستند مرا ميان گردن و سينهء خود ، جاى مىدادند زمانى من و آنان از هيچ گناهى اجتناب نمىورزيدم آن دو جوان هنگام رويارويى با ناملايمات با اشك\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nجارى ، شكايت خود را ابراز مىكردند آنها تنها تيره‌روزى را جدايى و باز داشتن محبوبى از دلبرش مىدانند « 1 » .\r\nعلى بن محمد كوفى نيز مىسرايد :\r\nچه توقفهاى زيادى در خورنق داشتى كه بهتر و بيشتر از توقفهاى ديگران است از غدير تا سدير تا كليساهاى كشيشان تا راههاى راهبانى كه لباسهاى كهنه و مندرس پوشيده و ترسان و بيمناك هستند حتى باغهاى مناطق متروك و دور افتادهء آن نشانه‌هاى لباسهاى پر نقش و نگار را مىپوشاند گويا بركه‌ها و تالابهاى آن مانند جزوهاى قرآن است و شاخه‌هاى درختان آن با وزش بادهاى شديد تكان مىخورد موى جلو سر دختران نوجوان با حاشيهء كتابها برخورد مىكند و شاخ و برگهاى رنگين درختان ابتدا و انتهاى آن را به يكديگر پيوند مىدهند زمستانهاى آن هواى دريايى دارد و در مناطق خشك و بيابانى آن ، ييلاقهايى وجود دارد شرابى به درخشندگى مرواريد و به خوش بويى كافور از زمينهاى بلند آن به دست مىآيد « 2 » .\r\n\r\n\r\n","description":"","footnote":"\r\n( 1 ) -\r\n سقيا لمنزلة و طيب * بين الخورنق و الكثيب \r\n بمدافع الجرعات من * اكناف قصر ابى الخصيب \r\n دار تخيرها الملو * ك فهتكت رأى اللبيب \r\n ايام كنت من الغوا * نى فى السواد من القلوب \r\n لو يستطعن خبأننى * بين المخانق و الجيوب \r\n ايام كنت و كن لا * متحرجين من الذنوب \r\n غرين يشتكيان ما * يجدان بالدمع السروب \r\n لم يعرفا نكدا سوى * صد الحبيب عن الحبيب \r\n( 2 ) -\r\n كم وقفة لك بالخور * نق ما توازى بالمواقف \r\n بين الغدير الى السدي * ر الى ديارات الاساقف \r\n فمدارج الرهبان فى * اطمار خائفة و خائف \r\n دمن كأن رياضها * يكسين اعلام المطارف \r\n و كانما غدرانها * فيها عشور فى مصاحف \r\n و كانما اعضانها * تهتز بالريح العواصف \r\n طرر الوصائف يلتقي * ن بها الى طرر المصاحف \r\n تلقى اواخرها اوا * ئلها بالوان الرفارف \r\n بحرية شتواتها * برية فيها المصائف \r\n","page_name":" 218 ","page_number":218},
  {"content":"\r\n\r\nدار حكيم : محله‌اى مشهور در كوفه است كه به حكيم بن سعد بن ثور بكائى از فرزندان بكاء بن عامر بن ربيعة بن عامر بن صعصعه منسوب است .\r\nدر احتمام : در كوفه قرار دارد و به قمامه ، دختر حارث بن هانى كندى نسبت داده شده و در كنار دار اشعب بن قيس واقع شده است .\r\nدار مقطع : در كوفه و به مقطع كلبى منسوب است ، عدى بن رقاع دربارهء او چنين مىسرايد :\r\nچشم ، مكان نشانه‌گذارى شده را مىشناسد چنان كه ميهمانان ، دار المقطع را مىشناسند « 1 » .\r\nدرتا : يكى از مناطق كوفه است و تعداد زيادى از مردم آن‌جا زندگى مىكردند و يكصد و بيست هزار درخت نخل و انواع مختلف درختان انبوه در آن‌جا وجود داشته است .\r\nدوران : محلى كه پشت پل كوفه واقع شده و كاخ اسماعيل قسرى ، برادر خالد بن عبد اللّه قسرى ، حاكم كوفه ، آن‌جا بوده است .\r\nدوبا : در كوفه و نجف محله‌اى از آن است . گويند اسم آن دومه است زيرا هنگامى كه عمر « اكيدر » حاكم دومة الجندل را راند ، او به حيره رفت و در آن‌جا درى ساخت و آن را دومه ناميد .\r\nديارات اساقف : ديارات جمع دير ، و اساقف جمع اسقف است ، و آنان رؤساى مسيحيان هستند . اين ديارات در نجف پشت كوفه قرار دارند ، و نجف در ابتداى حيره واقع شده است . و آن گنبدها و قصرهايى است كه در برابرش رودى معروف به غدير جريان مىيابد و در سمت راست آن ، كاخ ابى خصيب و در سمت چپ آن سدير واقع شده و دربارهء آن على بن محمد بن جعفر علوى حمانى چنين سروده است :\r\nچه توقفهاى زيادى در خورنق داشتى كه بهتر و بيشتر از توقفهاى ديگران است از غدير تا سدير تا كليساهاى كشيشان تا راههاى راهبانى كه لباسهاى كهنه و مندرس\r\n\r\n\r\n","description":"","footnote":"\r\n درية الصهباء كا * فورية منها المشارف \r\n( 1 ) -\r\n على ذى منا اتعرف العين متنه * كما تعرف الأضياف دار المقطع \r\n","page_name":" 219 ","page_number":219},
  {"content":"\r\n\r\nپوشيده و ترسان و بيمناك هستند حتى باغهاى مناطق متروك و دور افتادهء آن نشانه‌هاى لباسهاى پرنقش و نگار را مىپوشاند گويا بركه‌ها و تالابهاى آن مانند جزوهاى قرآن است زمستانهاى آن ، هواى دريايى دارد و در مناطق خشك و بيابانى آن ، ييلاقهايى وجود دارد « 1 » .\r\nديراعور : در پشت كوفه قرار دارد و مردى از قبيله اياد ، مشهور به اعور از فرزندان خذافة بن زهر بن اياد آن را بنا كرد .\r\nديرحنه : در پشت كوفه و حيره واقع شده است .\r\nديرشاء : در زمين كوفه است و حدود هفت و نيم كيلومتر از نخيله فاصله دارد .\r\nرحا عمارة : نام محله‌اى در كوفه كه به عمارة بن عقبه بن ابى معيط منسوب است .\r\nرحبة خنيس : محله‌اى در كوفه كه به خنيس بن سعد برادر نعمان بن سعد جدّ ابى يوسف يعقوب بن ابراهيم بن حبيب بن خنيس قاضى نسبت داده شده است .\r\nرصافة كوفه : منصور عباسى آن را ساخت و حسين بن سرى ، كوفى نام آن را در شعرش آورده است :\r\nبه رصافه و ثنيه و خورنق نظر افكندم خرابى و ويرانى ، آن مناطق را فرا گرفته و آثار آنها از ميان رفته و فرسوده شده بودند « 2 » .\r\nزراره : محله‌اى در كوفه است و به نام زرارة بن يزيد بن عمرو بن عدس از قبيله بنو بكّار ناميده شده ، زيرا در آن‌جا منزل وى بوده است . اما معاويه آن را از وى گرفت و در شمار زمينهاى حكومت درآورد تا اين كه سرانجام ابو جعفر ، آن را به محمد بن اشعث بن\r\n\r\n\r\n","description":"","footnote":"\r\n( 1 ) -\r\n كم وقفه لك بالخور * ما توازي بالمواقف \r\n بين الغدير الى السدي * ر الى ديارات الاساقف \r\n فمدارج الرهبان فى * اطمار خائفة و خائف \r\n دمن كأن رياضها * يكسين اعلام المطارف \r\n و كانما غدرانها * فيها عشور فى مصائف \r\n بحرية شتواتها * برية فيها المصائف \r\n( 2 ) -\r\n و لقد نظرت الى الرصا * فة فالثنية فالخورنق \r\n جر البلى اذياله * فيها فادرسها و اخلق \r\n","page_name":" 220 ","page_number":220},
  {"content":"\r\n\r\nعقبه خزاعى واگذار كرد . هنگامى كه سعيد بن عاص در كوفه بود ، زراره در ملكيت سعيد بن عاص بود . در حديثى آمده است كه حضرت على ( ع ) به زراره نظر افكند ، فرمود : اين چه روستايى است ؟ گفتند : روستايى كه به آن زراره مىگويند و در آن گوشت و شراب به فروش مىرسد . آن گاه حضرت از روى پلى كه بر روى فرات بود به سوى روستاى زراره رفت و فرمود : براى من آتش بياوريد ، و آن را برافروزيد زيرا خبيث از درون خورده مىشود . وى افزود : زراره از سمت غرب آتش گرفت و آتش به باغ خواستابر حيرونا نيز سرايت كرد .\r\nزوره : محله‌اى در كوفه است .\r\nزيدان : موضعى در كوفه است .\r\nسكن : محله‌اى در زمين كوفه مىباشد .\r\nسنينيا : روستايى از مناطق كوفه است و عثمان بن عفان آن را به عمار بن ياسر واگذار كرد .\r\nسواديه : روستايى در كوفه است و به سواد بن زيد بن عدى بن زيد بن ايوب بن محروق بن عامر بن عصبة بن امرىء القيس بن زيد منات بن تميم منسوب مىباشد .\r\nسواريه : محله‌اى در كوفه مىباشد و به سوار بن يزيد بن عدى بن يزيد عبادى شاعر نسبت داده شده است .\r\nبازار اسد : در كوفه قرار دارد و به اسد بن عبد اللّه قسرى برادر خالد بن عبد اللّه حاكم كوفه و بصره منسوب است .\r\nبازار حكمه : نام محلى در مناطق كوفه است .\r\nاحمد بن يحيى بن جابر گويد : اين بازار به حكمة بن خديفة بن بدر منسوب است . او كنار اين بازار مىنشست . او مىگويد : مادر حكمه همان مادر قرفه است كه عليه رسول خدا ( ص ) توطئه‌چينى مىكرد و زيد بن حارثه ، وى را در منزلش كشت .\r\nابو يقظان گويد : اين بازار به مردى از فرزندان حكمه كه به وى حكم مىگفتند ، منسوب است و خداوند ، داناتر است .\r\nدر اين بازار ، جنگى ميان حجاج و شبيب خارجى در گرفت كه عتاب بن ورقاء رياحى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدر آن جنگ كشته شد .\r\nبازار يوسف در كوفه قرار دارد و به يوسف بن عمر بن محمد بن حكم بن عقيل ثقفى منسوب است .\r\nسهله : « زمين نرم و هموار » معناى آن مشخص است ، و مسجدى در كوفه است .\r\nابو حمزه ثمالى گويد : ابو عبد اللّه جعفر بن محمد صادق ( ع ) به من فرمود : اى ابا حمزهء ثمالى ! آيا مسجد سهيل را مىشناسى ؟ گفتم : نزد ما مسجدى است كه به آن سهله مىگويند . فرمود : بله ، منظورم همين است ، اگر زيد به اين مسجد مىآمد و نماز مىخواند و از كشته شدن به خدا پناه مىبرد ، خدا به او پناه مىداد . در اين مسجد ، جايگاه خانه‌اى است كه ادريس ( ع ) در آن خياطى مىكرد و از آن‌جا به آسمان رفت . و از اين مسجد ، حضرت ابراهيم ( ع ) نزد عمالقه رفت ، و در آن محل ، صخره‌اى است كه تصوير پيامبران بر آن نقش بسته است و خاكى كه پيامبران الهى از آن آفريده شدند ، از آن جاست و آن‌جا محل توقف خضر بود و هيچ اندوهگينى به آن‌جا نيامد مگر اين كه خداوند ، اندوه او را از بين برد .\r\nسيب : در اصل به معناى محل جريان آب است مانند رودخانه و آن كوره‌اى « 1 » از سواد كوفه بود و اينها دو سيب بودند ، سيب بالا و سيب پايين از طسوج سورا ، و كنار كاخ ابن هبيرة قرار داشتند . احمد بن محمد بن احمد بن على سيبى ابو بكر - فقيه شافعى - منسوب به آن است . وى در سال 276 ( ه . ق ) در كاخ ابى هبيره به دنيا آمد و در سال 392 ( ه . ق ) درگذشت .\r\nشانيا : روستايى از نواحى كوفه كه از طسوج سورا و از سيب بالاست .\r\nشوميا : محلى در زمين كوفه است كه سپاه مهران براى جنگ با مثنى و مسلمانان به آن‌جا آمدند ، گويند : شوميا ، محل دار رزق در كوفه است .\r\nشيلى : يكى از نواحى كوفه است ، و رودخانه‌اى به نام شيلى دارد ، در كتاب فتوح نيز ذكر شده است ، اين رودخانه ، امروز به نام رود زياد شهرت دارد و به زياد بن ابيه منسوب\r\n\r\n\r\n","description":"","footnote":"\r\n( 1 ) - كوره به ناحيه‌اى گفته مىشود شامل چند روستا ، كه يك قصبه يا شهر ، يا رودخانه‌اى داشته باشد .\r\n","page_name":" 222 ","page_number":222},
  {"content":"\r\n\r\nاست و خداوند ، داناتر است .\r\nصحرا اثير : گويا تصغير اثر است . صحراى اثير در كوفه قرار دارد و به اثير بن عمرو سكونى ، پزشك كوفى ، معروف به ابن عمريا منسوب است .\r\nعبد اللّه بن مالك مىگويد : هنگامى كه ابن ملجم ملعون به حضرت على ( ع ) ضربت زد ، همهء پزشكان براى مداواى حضرت على ( ع ) گرد آمدند و از ميان آنان ، اثير مهارت بيشترى در پزشكى داشت اثير شش گرم گوسفندى را برداشت و در جستجوى رگى برآمد و آن را بيرون آورد و در جراحت على ( ع ) وارد كرد ، سپس در رگ دميد و آن را خارج كرد ، ناگهان ديد كه سفيدى مغز آن چسبيده است و متوجه شد كه ضربت بر پوست اطراف مغز سر رسيده است و گفت : اى امير المؤمنين ! وصيت كن كه از دنيا خواهى رفت .\r\nدر صحراى اثير ، حضرت على بن ابى طالب ( ع ) گروه غاليان را به آتش كشيد .\r\nصحراى ام سلمه : محلى در كوفه كه به ام سلمه ، دختر يعقوب بن سلمه ، فرزند عبد اللّه بن وليد بن مغيره فخروميه ، همسر سفاح منسوب است . چند موضع در كوفه هست كه به آن صحرا گويند .\r\nصحراى بردخت : نام محله‌اى در كوفه كه به بردخت ، شاعر ضبى عكلى نسبت داده شده و اسم او على بن خالد است .\r\nصريفين : از روستاهاى كوفه كه حسين بن محمد بن حسين بن على بن سليمان دهقان مقرى معدل صريفينى ابو القاسم كوفى منسوب به آن‌جاست و يكى از بزرگان و سران آن به شمار مىآيد و بسيارى از مردم نزد وى قرآن را ختم كردند : وى قارى دانايى بود و بسيار حديث نقل مىكرد و راستگو ، امين و رازدار بود و به مذهب زيديه اعتقاد داشت .\r\nوى در محرّم سال 480 ه . ق وارد بغداد شد و مردم نزد وى حديث فرا گرفتند و ابا محمد جناح ابن نذير بن جناح محارى و جزوى نزد او به استماع حديث پرداختند و گروهى از وى روايت كردند ، و در شب هفدهم ماه محرم در سال 490 ( ه . ق ) درگذشت .\r\nالصنين : نام شهرى در حومه كوفه است و يكى از منازل منذر بود و يك رودخانه و چند مزرعه داشت ، عثمان بن عفان ، آن را از طلحة بن عبيد اللّه خريد و نامه‌اى به وى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nنوشت كه نزد محدثان مشهور و زبانزد است و من به علت بيهودگى آن نامه ، از نقل آن خوددارى كردم .\r\nصين : عمرانى گويد ، نام محلى در كوفه است .\r\nضبّاب : قلعه‌اى در كوفه كه شريف ابو البركات عمر بن ابراهيم بن محمد بن محمد بن حمزه حسينى علوى ضبابى زيدى نحوى منسوب به آن است .\r\nعبس : محله‌اى در كوفه كه به قبيلهء عبس نسبت داده شده و او عبس بن بغيض بن ريث بن غطفان بن سعد بن قيس عيلان بن مضر بن نزار است كه به آن قبيله منسوب مىباشد .\r\nعراقان : منظور بصره و كوفه است .\r\nعرزم : نام آرامگاهى در كوفه است . گويند عرزم ، محلّه‌اى است در كوفه كه به آرامگاه عرزم معروف است و به مردى كه در آن آجر مىساخت و نامش عرزم بود ، منسوب مىباشد .\r\nگروهى از دانشمندان از جمله عبد الملك بن ميسرة بن عمر بن محمد بن عبيد اللّه به آن جا منسوب مىباشند ، ابو عبد اللّه بن ابى سليمان از عطاء و سعيد بن جبير حديث نقل و از سفيان ثورى و شعبة بن حجاج و يحيى بن سعيد قطان و جز آنان نيز روايت كرده است . او ثقه‌اى بود كه در برخى احاديث دچار اشتباه مىشد و در سال 145 ( ه . ق ) درگذشت .\r\nفرزند برادرش ابو عبد الرحمن محمد بن عبيد اللّه ابى سليمان عرزمى نيز از عطاء روايت مىكند و ابو افنون از وى حديث نقل مىكند . وى در سال 155 ( ه . ق ) فوت كرد .\r\nعقربابل : روستايى در نواحى كوفه و نزديك كربلاست . روايت شده هنگامى كه حسين بن على ( ع ) به كربلا رسيد و سواران عبيد اللّه بن زياد ، وى را احاطه كردند ، حضرت با اشاره به عقر فرمود : نام اين روستا چيست ؟ عرض كردند : اسم آن عقر است .\r\nفرمود : از عقر به خدا پناه مىبرم . نام سرزمينى كه در آن هستم چيست ؟ گفتند : كربلا ، فرمود : اين جا سرزمين اندوه و مصيبت است و خواست از آن‌جا خارج شود ولى از خروج ايشان جلوگيرى كردند ، تا آن حادثه ناگوار روى داد .\r\nدر سال 102 ( ه . ق ) يزيد بن مهلب بن ابى صفره در اين مكان كشته شد و او از فرمان بنى مروان سرپيچى كرد و مردم را به سوى خود فراخواند و مردم بصره ، اهواز ، فارس و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nواسط از او پيروى كردند و با هزار و صد و بيست نفر قيام كرد . يزيد بن عبد الملك ، برادرش مسلمه را براى مبارزه با او برگزيد ، مسلمه در عقر از سرزمين بابل با يزيد برخورد كرد و اين جنگ به قتل يزيد بن مهلب منجر شد .\r\nعين جمل : از مناطق كوفه ، بخشى از نجف و نزديك قطقطانه است چون در آن‌جا شترى مرد به اين اسم ناميده شد . برخى مىگويند : كسى كه آن‌جا را كشف كرد ، نامش جمل بود .\r\nغاضريه : منسوب به غاضره از بنى اسد كه روستايى از نواحى كوفه و نزديك كربلاست .\r\nغريان : تثنيه غرى است ، و آن جسم آغشته به چسب است ، غرى به معناى بتى كه گوسفندان را در برابرش ذبح مىكردند نيز آمده است ، غريان يعنى طربالان و آنها دو ساختمان شبيه صومعه هستند كه در حومه كوفه و نزديك مرقد حضرت على ( ع ) قرار دارند .\r\nگويد : غريان در كوفه است ، هشام بن محمد كلبى گفت شرقى بن قطامى براى من روايت كرده ، گفت : منصور مرا نزد برخى از پادشاهان فرستاد ، و من دربارهء عربها و نسب ايشان سخن گفتم ، ولى او نه خشنود شد و نه شگفت‌زده . وى گويد : مردى از يارانش به من گفت : اى ابا مثنى ! در كلام عرب غرى چيست ؟ گفتم : غرى به معناى زيبايى است ، و عرب مىگويد : هذا رجل غرى يعنى اين ، مرد زيبايى است اين دو ساختمان به علت زيبايى آنها در آن زمان غريين ناميده شدند ، و غريانى كه در كوفه قرار دارد مانند غريانى بنا شده كه فرمانرواى مصر آنها را در كشورش ساخت و بر آنها نگاهبانانى گماشت و هر كسى كه در اين دو بنا نماز نمىخواند ، كشته مىشد ، لكن وى را ميان پذيرش در امر مخير مىكرد كه به هر حال ، از مرگ رهايى نداشت و نبايد درخواست حكومت مىكرد و فورا آنچه را مىخواست به وى مىداد ، سپس او را مىكشت و روزگارى بدين منوال سپرى شد . وى گويد : روزى رختشويى از افريقا با الاغ و چوبدستىاش به آن‌جا آمد و از كنار غريان گذشت ولى در برابر آنها نماز نخواند ، لذا نگهبانان او را گرفتند ، رختشوى گفت : چرا مرا گرفتيد ؟ گفتند : چرا نزد غريان نماز\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nنخواندى ؟ گفت : نمىدانستم . آنها وى را نزد فرمانروايشان بردند و گفتند : او در برابر غريان نماز نخوانده است . فرمانروا گفت : چرا نزد آنها نماز نخواندى ؟ گفت : نمىدانستم من مردى غريب از افريقا هستم . دوست داشتم نزد شما باشم تا لباس تو و نزديكانت را بشويم و در سايهء تو نفعى ببرم . اگر مىدانستم براى آنها هزار ركعت نماز مىخواندم ، فرمانروا گفت : آرزويت چيست ؟ گفت : چه بخواهم ؟ گفت : دربارهء حكومت و رهايى خودت را كشته شدن درخواست نكن و جز اينها هر چه مىخواهى آرزو كن . مىگويد :\r\nرختشوى رفت و برگشت و به ناله و زارى پرداخت و گفت مرا معذور بداريد زيرا من غريب هستم ولى فرمانروا از پذيرش آن امتناع كرد . وى گفت : من ده هزار درهم از تو مىخواهم ، گفت : ده هزار درهم نزد من آوريد . رختشوى گفت : پيكى بياوريد ، پيكى آمد و ده هزار درهم را به او داد و گفت : هرگاه به افريقا رسيدى ، از منزل فلان رختشوى سؤال كن و اين ده هزار درهم را به خانواداش بده . سپس فرمانروا گفت : آرزوى دومت را بگو ، وى گفت : هر يك از شما را سه بار با چوبدستى بزنم ضربت اول شديد ، ضربت دوم متوسط و ضربت آخر آرام گويد : فرمانروا دچار ترديد شد و مدت زيادى درنگ كرد ، سپس به افرادى كه در مجلسش نشسته بودند ، گفت : نظر شما چيست ؟ گفتند : نظر ما اين است كه سنّتى را كه پدرانت پايه‌ريزى كردند ، قطع نكنيم . گفتند : از چه كسى شروع مىكنى ؟ گفت : از فرمانروا ، فرزند فرمانروايى كه اين سنت را نهاده است . گفت :\r\nفرمانروا از تختش پايين آمد و رختشوى ، چوبدستى را بلند كرده ، به پشت گردنش زد .\r\nفرمانروا به روى زمين افتاد ، و به او گفت : كاش مىدانستم اين چه ضربات سنگينى است ؛ به خدا سوگند ، اگر اين ضربه ، آهسته بود و پس از آن ضربهء متوسط و شديد بر من وارد مىشد ، حتما مىمردم . آن گاه به نگهبانان نظر افكند و گفت : حرام‌زاده‌ها ! گمان مىكنيد او در برابر غريان نماز نخوانده است ولى به خدا سوگند ، من او را ديدم كه نماز مىخواند ، او را رها كنيد و غريان را خراب كنيد ، گويد : رختشوى خنديد به حدّى كه از شدت خنده پايش را به زمين مىكشيد .\r\nمىگويم : به نظر من هنگامى كه منذر ، غريان را در حومه كوفه ساخت اين سنت را هم نهاد ولى برآوردن سه حاجتى را كه پادشاه مصر مقرّر كرده بود ، شرط نكرد ؛ خداوند\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآگاه و داناست .\r\nغريان در حومه كوفه قرار داشت و منذر بن امرىء القيس بن ماء السماء آنها را بنا كرد و سببش اين بود كه وى داراى دو خدمتكار از خاندان اسد بود كه به يكى از خالد بن نضله و به ديگرى عمر بن مسعود مىگفتند ، آنها شبى در حالى كه فرمانروا مست بود ، نزد او رفتند ، تا در مورد مطلبى با وى صحبت كنند . فرمانروا نيز در حال مستى فرمان داد تا در حومهء كوفه ، دو قبر براى آن دو حفر كنند و آنها را زنده دفن كنند . صبح روز بعد ، آن دو را فرا خواند . وى را از آنچه بر سر آن دو آورده بود ، آگاه كردند . او از اين خبر اندوهگين شد و كنار قبر آن دو رفت و دستور داد ، دو طربال بر روى آنها ساختند و طربال همان صومعه است . منذر گفت : تمام زايران عرب بايد از ميان دو قبر عبور كنند ، و هيچ كس نبايد با فرمان من مخالفت كند . و در هر سال براى آنها روز بدبختى و روز خوشبختى مقرر كرد . و در روز بدبختى ، هر كس را مىديد ، مىكشت و طربالها را به خون او آغشته مىكرد و اگر حيوانى نزد او مىآمد ، اسبها آن را تعقيب مىكردند و اگر پرنده‌اى مىآمد ، بازهاى شكارى را به سراغش مىفرستاد و هر چه در برابرش ظاهر مىشد ، مىكشت و آن دو بنا را به خونش آغشته مىكرد ، و بخشى از دوران حكومتش بدين‌سان سپرى شد ، يكى از دو روز ، روز بدبختى ناميده شد ، و آن روزى بود كه هر انسان و حيوانى ديده مىشد ، به قتل مىرسيد و روز ديگر ، روز خوشبختى نام گرفت و در آن روز هر شخصى را كه مىديد ، مورد حمايت خويش قرار مىداد و به او خلعت مىبخشيد ، در يكى از روزهاى بدبختى منذر از كاخ خارج شد و با عبيد بن ابرص اسدى شاعر روبه‌رو شد كه در حال مديحه‌سرايى پيش مىآمد . چون منذر او را ديده ، گفت :\r\nچرا مرگ براى تو باشد ، اى عبيد ؟ عبيد گفت : خائن با پاى خود نزد تو آمد و گوينده سخن اين جمله را ضرب المثل قرار داد . منذر به او گفت : مرگت فرا رسيده است . مردى كه همراه شاعر بود گفت : لعنت و نفرين از تو دور باد ، او را رها كن ، زيرا گمان مىكنم آشنايى او به شعر ، بهتر است از آنچه از قتلش مىخواهى ، به اشعار او گوش كن و اگر اشعار خوبى شنيدى از او بيشتر بخواه ، و اگر جز اين بود ، او را مىكشى و تو بر اين امر توانايى . عبيد نشست ، غذا خورد و آب نوشيد . آن گاه منذر او را فرا خواند و گفت : نظرت\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nرا به من بگو ، عبيد گفت : خودم را در آستانهء مرگ مىبينم ، سپس منذر گفت : برايم شعر بخوان كه شهرت تو مرا به شگفت مىآورد ، عبيد گفت : حال من ، حال شخص اندوهگين و پريشانى است كه توان سرودن شعر ندارد و كارد به استخوانم رسيده است ، و گوينده ، اين دو جمله را ضرب المثل قرار داد . برخى از حاضران در مجلس گفتند : مادرت به عزايت بنشيند براى فرمانروا سرود بخوان ، عبيد گفت : سخن شخصى كه به زودى كشته مىشود چه تأثيرى دارد ، و آن را به صورت ضرب المثل آورد يعنى كسى كه به تو اهميت نمىدهد ، او را در كارهايت دخالت مده . منذر گفت : مرا خسته كردى ، پيش از آن كه دستور قتل تو را صادر كنم ، مرا آسوده كن . عبيد گفت : عزيز كيست و آن را به صورت ضرب المثل آورد . منذر گفت : شعرت را برايم بسراى ، آيا ملحوب خالى از سكنه شد ؟ « 1 »\r\nعبيد چين سرود :\r\nعبيد از خاندانش جدا شد و امروزه كارى از او ساخته نيست مرگى برايش پيش آمد كه او را از زندگى محروم كرد و به وسيلهء آن دو مرگش فرا مىرسد « 2 » .\r\nمنذر گفت : اى عبيد ! قبل از اين كه تو را بكشم ، شعرت را بخوان . . . عبيد سرود :\r\nبه خدا سوگند ، اگر بميرم زيان نمىكنم و اگر زنده بمانم ، تنها نيستم به فرزندانم و عموهايشان بگو كه سرانجام ، مرگ فرا مىرسد مرگ ، زمان معيّنى دارد كه همهء مردم با وجود بيزارى از آن به سويش مىروند براى مرگى كه به شما نزديك مىشود بىتابى نكنيد زيرا مادر براى مرگ مىزايد « 3 » .\r\nمنذر گفت : واى بر تو ! ادامه بده . عبيد چنين سرود :\r\n\r\n\r\n","description":"","footnote":"\r\n( 1 ) - اقفر من اهله ملحوب . . .\r\n( 2 ) -\r\n اقفر من اهله عبيد * فاليوم لا يبدى و لا يعيد \r\n عنت له منية تكود * و حان منهما له ورود \r\n( 3 ) -\r\n و اللّه ان مت ماضرنى * و ان عشت ما عشت فى واحده \r\n فابلغ بنى و اعمامهم * بان المنايا هى الوارده \r\n لها مدة فنفوس العباد * اليها و ان كرهت قاصده \r\n فلا تجزعوا لحمام دنا * فللموت ما تلد الوالده \r\n","page_name":" 228 ","page_number":228},
  {"content":"\r\n\r\nاز روى تمسخر به شراب ، طلا مىگويند چنان كه به گرگ ، ابا جعده مىگويند « 1 » .\r\nمنذر گفت : اى عبيد بايد كشته شوى ، و تو مىدانى كه نعمان از بين رفته است و اگر او را در روز شوم مشاهده كنم ، ناگزيرم او را بكشم ولى اگر اين امر به تو تعلق گرفت ، مىتوانى يكى از اين روشهاى مرگ را انتخاب كنى كه يا رگ پا و يا رگ دستت را قطع كنيم . عبيد گفت : لعنت و نفرين از تو دور باد ! سه محدوده بسان ميدانهايى وجود دارد كه هر كس به آن‌جا رود ، يا از آن رو گردان شود و يا از آن‌جا باز گردد ، براى او نامبارك خواهد بود ، و هر كس به آن‌جا رفت و آمد كند ، خيرى نمىيابد . اگر حتما مىخواهى مرا بكشى ، به من شراب بده تا پس از اين كه اعضا و جوارحم از كار افتاد و هوش از سرم رفت هرطور خواستى مرا به قتل برسانى . منذر براى او شراب خواست ، او نوشيد و مست شد و به وجد آمد ، منذر او را پيش فرستاد و عبيد شروع به خواندن اين اشعار كرد :\r\nپادشاه در روز شوم مرا ميان چند روش مخير كرد كه در تمام آنها مرگ و نيستى را آشكار و نمايان مىبينم چنان كه قوم عاد ، يك بار در طول روزگار ، مخيّر شد ابرهايى كه براى شخص نكوكار ، خير و بركتى در بر ندارد ابرهايى كه به سرزمينى فرستاده نمىشود مگر اين كه آن را مانند شبى گرم قرار مىدهد « 2 » .\r\nسپس منذر ، دستور قتل وى را صادر كرد ، و رگ دست او را زدند و خون زيادى از او رفت . پس از اين كه درگذشت ، غريين را به خونش آغشته كردند .\r\nپيوسته چنين بود تا در يكى از روزهاى شوم ، مردى از قبيلهء طى به نام حنظله از مقابل منذر عبور كرد و نزديك بود منذر او را بكشد . مرد گفت : لعن و نفرين از تو دور باد ! من به زيارتت آمدم تا از درياى سخاوت تو براى خانواده‌ام توشه برگيرم ، پس آذوقهء آنها را قتل من قرار نده ، منذر گفت : بايد تو را بكشم ، حاجتهاى خود را بخواه تا قبل از مرگت برآورم . گفت : يكسال به من مهلت بده تا نزد خانواده‌ام بازگردم و دربارهء آنها تصميم\r\n\r\n\r\n","description":"","footnote":"\r\n( 1 ) -\r\n هى الخمر بالهزل تكنى الطلا * كما لذئب يكنى ابا جعده \r\n( 2 ) -\r\n و خيرنى ذو البؤس فى يوم بؤسه * خلالا ارى فى كلها الموت قد برق \r\n كما خيرت عاد من الدهر مرة * سحائب ما فيها لذى خيرة انق \r\n سحائب ريح لم توكل ببلدة * فتتركها الا كما ليلة الطلق \r\n","page_name":" 229 ","page_number":229},
  {"content":"\r\n\r\nبگيرم . آن گاه به سوى تو مىآيم ، و فرمانت اجرا مىشود . منذر گفت : چه كسى تعهد مىكند كه تو باز گردى ؟ حنظله نگاهى به حاضران كرد و شريك بن عمرو بن شراحيل شيبانى را شناخت و چنين سرود :\r\nاى شريك ! اى فرزند عمرو ! آيا از مرگ گريزى هست ؟ اى شريك ! اى فرزند عمرو ! اى برادر كسى كه برادر ندارد اى برادر منذر ! امروز مرا آزاد كن كه ممكن است آسيبى به من برسد اى برادر هر شخصى كه خود را به طايفه‌اى نسبت مىدهد و برادر كسى كه برادر ندارد شيبان كه قبيله شيبان منسوب به اوست شخصيتهاى خود را گرامى مىدارند ابو الخيرات عمرو و شراحيل حماله امروز در مجد و عظمت و مدح و ستايش آنها رقيبان تو هستند « 1 » .\r\nشريك از جا پريد و گفت : لعن و نفرين از تو دور باد ! تعهد مىكنم اگر تا مهلت مقرّر نيامد به جاى او دست مرا قطع كنيد و خونم را بريزيد . لذا منذر او را آزاد كرد .\r\nسال آينده منذر بر تخت نشسته در انتظار حنظله بود ولى عبيد تأخير كرد و شريك جلو آمد تا كشته شود . ناگهان سوارى ظاهر شد ، او حنظله بود ، حنوط كرده و كفن پوشيده ، همراه او نوحه‌گرى بود كه برايش مرثيه مىخواند ، هنگامى كه منذر اين منظره را ديد ، از وفاى به عهد او تعجب كرد و گفت : چه باعث شد خودت را به كشتن دهى ؟\r\nگفت : اى فرمانروا ! من دينى دارم كه مرا از خيانت باز مىداشت . منذر گفت : دين تو چيست ؟ گفت : مسيحيت . منذر سخنان او را پسنديد و هر دو را آزاد كرد و اين رسم را در آن سال باطل كرد و چنان كه مورخان نقل كرده‌اند ، اين امر ، علت مسيحى شدن منذر و مردم حيره شد .\r\n\r\n\r\n","description":"","footnote":"\r\n( 1 ) -\r\n يا شريك يابن عمرو * هل من الموت محاله \r\n يا شريك يابن عمرو * يا اخا من لا اخاله \r\n يا اخا المنذر فك ال * يوم رهنا قد اناله \r\n يا اخا كل مضاف * و اخا من لا اخاله \r\n ان شيبان قبيل * اكرم الناس رجاله \r\n و ابو الخيرات عمرو * و شراحيل الحماله \r\n رقباك اليوم فى المج * د و فى حسن المقاله \r\n","page_name":" 230 ","page_number":230},
  {"content":"\r\n\r\nشرقى بن قطامى روايت كرده مىگويد : غرى به معناى خوبى هر چيزى است و غريان را به سبب نيكويىشان به اين اسم ناميدند و منذر ، غريان را به صورت دو بت ساخت ، و قبلا برخى از فرمانروايان مصر ، آن را ساخته بودند .\r\nدر پشت كتاب شرح سيبويه كه از آن مبرد بود ، به دستخط اديب عثمان بن عمر صقلى ، نحوى خزرجى بدين مضمون خواندم : دستخط ابى بكر سراج ( ره ) را در پشت يكى از بخشهاى كتاب سيبويه يافتم كه نوشته بود : ابو عبد اللّه يزيدى به من خبر داده ، گفت : ثعلب برايم روايت كرد و گفت : معن بن زائده از نجف و كربلا عبور مىكرد كه يكى از آن دو را آشفته و ويران ديد ، لذا اين اشعار را سرود :\r\nاگر قرار بود در طول زمان هيچ چيز ويران نشود سزاوار بود كه نجف و كربلا ويران نشوند ولى روزگار ، ميان آن دو جدايى افكند و هر انس و الفتى سرانجام به جدايى و دورى منجر مىشود « 1 » .\r\nغطط : نام روستايى در كوفه است كه از سيب بالا نزديك سورا و به شانيا مرتبط است .\r\nقبّه : قبهء كوفه يعنى سرزمين كوفه ، عمر بن كثير قبّى كوفى منسوب به آن است و اين مطلب از سعيد بن جبير نيز شنيده شده است و حسّان بن ابى يحيى كندى از سعيد روايت كرده كه نسب عمر يحيى بن معين است .\r\nقسّين : يكى از نواحى كوفه است .\r\nقصر ابى خصيب : در حومهء كوفه و نزديك سدير است ، ميان آن و سدير خانه‌هاى اسقفهاست ، و آن يكى از مناطق خوش آب و هوا و مشرف بر نجف است . ابو خصيب بن ورقاء وابستهء منصور ، يكى از دربانان او بود .\r\nبرخى دربارهء ابن خصيب چنين سرودند :\r\nاى خانه‌اى كه وزش بادهاى شمال و جنوب شكل آن را تغيير داده است ميان خورنق و سدير و داخل قصر ابى خصيب قرار دادى دير و نجف عالى مقام كوههاى مسيحيان به\r\n\r\n\r\n","description":"","footnote":"\r\n( 1 ) -\r\n لو كان شىء له ان لا يبيد على * طول الزمان لما باد الغريان \r\n ففرق الدهر و الايام بينهما * و كل الف الى بين و هجران \r\n","page_name":" 231 ","page_number":231},
  {"content":"\r\n\r\nشمار مىروند « 1 » .\r\nقصر عدسيين : جمع عدسى است و عدسى شخصى است كه عدس مىپزد . اين قصر در كوفه و در كنار حيره قرار داشت و عماد بن عبد المسيح بن قيس بن حرملة بن علقمة بن عثير بن رماح بن عامر مذمم بن عوف بن عامر اكبر بن عوف بن بكر بن عذرة بن زيدلات بن رفيده بن ثور بن كلب بن وبره آن را بنا كرد و قصر را به مادرشان عدسه دختر مالك بن عامر بن عوف كلبى نسبت دادند .\r\nابن كلبى نيز در جمهره‌اش چنين مىگويد : عدسيين نخستين جايى بود كه مسلمانان هنگام حمله به عراق آن را فتح كردند .\r\nقصر كوفه : عبد الخالق بن محمد بن مبارك هاشمى ابو جعفر بن ابى هاشم بن ابى القاسم قصرى كوفى منسوب به آن است . وى در سال 513 ( ه . ق ) به دنيا آمد و در دوم رجب سال 589 ( ه . ق ) در بغداد جان سپرد و در باب ازج كنار ابن خلال به خاك سپرده شد .\r\nقصر ابن هبيره : به يزيد بن عمر بن هبيرة بن معيد بن سكين بن خديج بن بغيض بن مالك بن سعد بن عدى بن فزاره بن ذبيان بن بغيض بن ريث بن غطفان منسوب است .\r\nهنگامى كه ابن هبيره از سوى مروان بن محمد بن مروان عهده‌دار حكومت عراق شد ، در كنار فرات كوفه شهرى ساخت و در آن ساكن شد و هنوز آن را تمام نكرده بود كه مروان بن محمد به او نامه‌اى نوشت و دستور داد تا از مجاورت با مردم كوفه اجتناب ورزد . او نيز آن شهر را ترك كرد و قصر معروفش را نزديك پل سورا ، ساخت . هنگامى كه سفاح به حكومت رسيد ، به آن قصر رفت و اتاقهاى قصر را با سقف پوشانيد و بناى قصر را توسعه داد و آن را هاشميه ناميد ولى مردم ، طبق عادت نخست به آن ، قصر ابن هبيره مىگفتند . سفاح گفت : مىبينم كه هنوز نام ابن هبيره بر روى آن است ، لذا آن‌جا را ترك كرد و در كنارش شهرى ساخت و در آن ساكن شد و بناى آن را كامل كرد و در آن‌جا\r\n\r\n\r\n","description":"","footnote":"\r\n( 1 ) -\r\n يا دار غيّر رسمها * مر الشمال مع الجنوب \r\n بين الخورنق و السدير * فبطن قصر ابى الخصيب \r\n فالدير فالنجف الاشم * جبال ارباب الصليب \r\n","page_name":" 232 ","page_number":232},
  {"content":"\r\n\r\nاقامت گزيد و بخشهايى بدان افزود و آن را به صورتى كه مىخواست درآورد ، سپس به بغداد رفت و شهرى بنا كرد و آن را مدينه السّلام نام نهاد .\r\nابن طاهر گويد على بن محمد بن على بن حسن مكنى به ابا الحسن و برادر احمد بن محمد در اين كاخ روايت كرده است . وى از عبد اللّه بن ابراهيم ازدى و ديگران نيز روايت كرد ، و برادرزاده‌اش ابو عبد اللّه احمد بن محمد و عبد اللّه بن ابراهيم بن محمد بن حسن ازدى قصرى ضريره از وى حديث نقل كرده است و او نيز از حسن حلوانى و احمد دورقى روايت كرده است .\r\nابو احمد بن عدى و ابو بكر اسماعيلى و ديگران و عبد الكريم بن على بن احمد بن على بن حسين ابن عبد اللّه و ابو عبيد اللّه تميمى مشهور به ابن سينى قصرى از او روايت كرده‌اند ، او از محمد بن عمر بن زنبور و ابى محمد اكفائى نيز روايت كرده است و ابو بكر خطيب از او نقل حديث و او را تأييد كرده است . وى در سال 459 ( ه . ق ) درگذشت .\r\nابوبكر محمد بن جعفر بن رميس قصرى و محمد بن طوسى قصرى كه حاشيه كتاب ابى على فارسى منسوب به اوست ، نيز از او روايت كرده‌اند . اين مطلب را ابو منصور اصبهانى در كتابش كه دربارهء محكوميّت ابى حسن اشعرى تأليف كرد ، آورده است .\r\nقطوان : ابو الفضل بن طاهر مقدسى گويد : قطوان نام محلى در كوفه است و نام قبيله‌هاى نيست كه ابو هيثم خالد بن مخلد قطوانى ، محدث مشهور و عبد اللّه بن ابى زياد قطوانى ، منسوب به آن است . او از عبيد اللّه بن موسى روايت كرده است و ابو بكر بن خزيمه و ديگران از وى روايت كرده‌اند ، يحيى بن يعلى ابو زكريا اسلمى قطوانى همان يحيى بن يعلى محاربى نيست زيرا محاربى ثقه بود ولى اسلمى ضعيف است و همچنين اسماعيل بن خالد قطوانى كوفى .\r\nقورا : يكى از نواحى كوفه و رودى است كه در كنار آن چند روستا قرار دارد ، از جمله روستاهاى سورا و غرما .\r\nكناسه : نام محله‌اى در كوفه است و در اين مكان ، يوسف بن عمر ثقفى با يزيد بن على بن حسين على بن ابى طالب جنگيد . شاعر دربارهء او مىسرايد :\r\nاى سوارى كه بامدادان به سوى مقصدش در حركت است و قومش را به سوى مكه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nراهبرى مىكند اگر به قبيله‌هاى عمرو رسيدى يا روزى در نزديكى خانهء آنها بودى ، به آنها بگو ما خشمگين هستيم ، شما در شهر خود ، كناسه بمانيد اى مردم پست و تهيدست ! سرزمينى كه افتخارات مردان در آن به گونهء ديگرى است چنان كه سفيدى ريسمان به سياهى تبديل مىشود « 1 » .\r\nكوفان و كوفه يكى است و على بن محمد كوفى علوى مشهور به حمانى چنين سروده است :\r\nآيا مىشود كوفه را ببينيم ؟ كه چشمها با نظر كردن بدان روشن مىشود ضب كه نزديك سدير است ، كوفه را وارونه جلوه مىدهد هرگاه دو نفر آن‌جا بايستند در آن‌جا كاخ خورنق و ماديان با رواقهايشان در مكان بلندى قرار گرفته‌اند آيا آنها و تپه‌هاى اطرافشان صبح زود از خواب بيدار مىشوند ؟ آنها كه مانند دره‌هاى شاهجان پيدا و درخشان‌اند شكوفه‌ها و گلهاى آن مانند لباس پيامبر آغشته به مشك و زعفران است « 2 » .\r\nابو نواس به كوفه رفت و آن‌جا را پسنديد و مدتى در آن اقامت كرد و راجع به آن چنين سرود :\r\nكوفه ، ما را به سوى خودش برد ديگر نمىتوانم براى ديدن اهالى بزرگوار آن صبر كنم من مردى هستم كه به دوستى شخص بصرى اهميت مىدهم « 3 » .\r\nكوفه : شهر معروفى در سرزمين بابل از ناحيه عراق است و قومى آن را خدالعذراء\r\n\r\n\r\n","description":"","footnote":"\r\n( 1 ) -\r\n يا ايّها الراكب الغادى لطيته * يوم بالقوم اهل البلدة الحرم \r\n ابلغ قبائل عمرو ان اتيتهم * او كنت من دارهم يوما على امم \r\n انا وجدنا فقروا فى بلادكم * اهل الكناسة اهل اللؤم و العدم \r\n ارض تغير احساب الرجال بها * كما رسمت بياض الربط بالحمم \r\n( 2 ) -\r\n الأهل سبيل الى نظرة * بكوفان يحيى بها الناظران \r\n يقلبها الضب دون السدير * و حيث اقام بها القائمان \r\n و حيث اناف بارواقه * محل الخورنق و الماديان \r\n و هل ابكرن و كثبانها * تلوح كأودية الشاهجان \r\n و انوارها مثل برد النبى * ردع بالمسك و الزعفران \r\n( 3 ) -\r\n ذهبت بنا كوفان مذهبها * و عدمت من اربابها صبرى \r\n فاذاك الا اننى رجل * لا استخف صداقة البصرى \r\n","page_name":" 234 ","page_number":234},
  {"content":"\r\n\r\nناميدند .\r\nابوبكر محمد بن قاسم گويد : به سبب دايره‌وار بودن كوفه به اين نام ناميده شد و اين برگرفته از كلام عرب است كه مىگويند : رايت كوفانا و كوفانا به فتح و ضم كاف ، يعنى شن دايره‌وار .\r\nگويند : كوفه به علت گرد آمدن مردم در آن كوفه ناميده شد . و اين برگرفته از قول عرب است كه مىگويند : قد تكوف الرمل يعنى شنها در يك جا جمع شدند ، طول جغرافيايى كوفه ، شصت و نه و نيم درجه و عرض آن سى و يك و نيم درجه است . كوفه در اقليم سوم قرار دارد . يتكوف تكوفا يعنى اجزاى آن با يكديگر تركيب شدند .\r\nگويند : كوفه از كوفان گرفته شده است ، وقتى مىگويند ايشان در كوفان هستند يعنى در بلا و بدى به سر مىبرند ، برخى گفته‌اند : كوفه بدين نام خوانده شد چون بخشى از آن سرزمين است ، چنان كه عربها مىگويند : به آن شخص كيفه دادم يعنى يك بخش از آن را دادم . هرگاه بخواهى چيزى را قسمت كنى ، مىگويند : كفت اكيف كيفا . بنابراين ، كوفه به معناى قطعه است و در اصل ، كيفه بوده كه به علت ساكن بودن ياء و مضموم بودن ماقبلش به واو تبديل شده است .\r\nقطرب مىگويد : گفته مىشود : القوم فى كوفان ، يعنى آن گروه دربارهء امرى گرد هم آمده‌اند .\r\nابو القاسم مىگويد : گروهى معتقدند كه كوفه را به سبب موقعيتى كه در زمين دارد ، كوفه ناميده‌اند ، زيرا هر شنى كه با ريگ آميخته شود به آن كوفه مىگويند . ديگران گفته‌اند : چون كوه ساتيد همانند ابرى آن را در برگرفته ، آن را كوفه مىخوانند .\r\nابن كلبى گويد : كوفه به كوه كوچكى كه در وسط آن قرار داشت و به آن كوفان مىگفتند ، ناميده شد و افراد باتجربه ، محل آن را طرح‌ريزى كردند و اين كوه ، بالاتر از سطح زمين كوفان بود ، لذا به اين ناميده شد ، و اين وجه تسميه كافى است عبدة بن طبيب آن را كوفة الجند ناميد و چنين سرود :\r\nآن زن مهاجرى كه در كوفة الجند خانه ساخت مهر و محبتش تحت تأثير پيشامدهاى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nناگوار قرار گرفت « 1 » .\r\nولى آغاز شهرسازى كوفه در سال 17 ( ه . ق ) در زمان عمر بن خطاب صورت گرفت و در همان سالى كه مصر به شهر تبديل شد ، گروهى مىگويند : شهرسازى كوفه ، دو سال پس از بصره در سال 19 ( ه . ق ) انجام شد و بنابر قولى سال 18 ( ه . ق ) .\r\nابو عبيده معمر مثنى گويد : هنگامى كه سعد بن ابى وقاص از جنگ با رستم در قادسيه فراغت يافت و كدخدايان روستاها امور خويش را عهده‌دار شدند ، سعد شخصى را فرستاد تا از آنها آمار بگيرد و تا زمانى كه عمر نظرش را دربارهء آنها بيان نكرد ، نام آنها را ذكر نكند . كشاورزان ، مسلمانان را نصيحت مىكردند و آنها را از عيوب و نقايص ايران آگاه و هدايايى به آنها تقديم مىكردند و بازارهايى براى آنها برپا مىداشتند . سپس سعد به قصد جنگ با يزدگرد به مداين رفت و خالد بن عرفطه هم‌پيمان قبيله ، زهرة بن كلاب را به فرماندهى طلايه سپاه روانه كرد و خود بماند تا خالد ساباط مداين را فتح كرد . آن گاه به سوى مداين حركت كرد ولى پلهاى چوبين را سر راه خود نيافت . سرانجام وى را به گذرگاهى در روستاى ماهيگيران كه در پايين مداين قرار داشت راه نمودند . سواران وارد آب شدند و از آن بركه گذشتند و يزدگرد به اصطخر گريخت ، و خالد با زور و خشونت كربلا را گرفت و مردمش را اسير كرد و سعد نيز زمين كربلا را بين يارانش تقسيم كرد و هر قبيله در ناحيه‌اى كه قرعه به نامشان اصابت مىكرد ساكن مىشدند و آن را آباد مىكردند ؛ در اين باره ، سعد نامه‌اى به عمر نوشت ، و عمر در پاسخ به وى نوشت آنها را به سوق حكمه منتقل كن . گفته شده است كه كويفه بن عمر در فراسوى كوفه بود ولى آنها به دستور وى عمل نكردند و سعد در اين باره به عمر نوشت ، عمر چنين پاسخ داد : آنچه كه شايستهء گوسفندان و شتران است ، عربها را سزد ، و چنان كه ميان من و ايشان دريايى فاصله نشود . پس جاى خوش آب و هوايى براى ايشان برگزين ، روزى ابن بقيله نزد سعد آمد و گفت : آيا تو را به سرزمينى راهنمايى كنم كه سطح آن از صحرا پست‌تر و از زمينهايى كه باران سيل‌آسا بر آن فرو مىريزد ، بلندتر\r\n\r\n\r\n","description":"","footnote":"\r\n( 1 ) -\r\n ان التى وضعت بتيا مهاجرة * بكوفة الجند غالت و دعا غول \r\n","page_name":" 236 ","page_number":236},
  {"content":"\r\n\r\nباشد ؟ گفت : آرى ، آن گاه وى را به جايگاه كوفه كنونى برد و در گذشته به آن شورستان مىگفتند ، چون به موضع مسجد آن رسيدند به مردى فرمان داد تا تيرى به سمت قبله بيفكند ، پس آن‌جا كه تير فرو نشست ، نشانى نهاد ، سپس تير ديگرى به سمت شمال افكند ، آن‌جا را نيز نشانه‌گذارى كرد ، آن گاه مسجد و دارالاماره را در جايگاه تيرانداز و اطراف آن معيّن كرد . سپس ميان نزار و اهل يمن ، قرعه انداخت تا به نام هر كس كه افتد ، جانب راست از آن وى باشد و اين بخش ، نيكوتر از بخش ديگر بود . قرعه به نام اهل يمن افتاد ، و زمينهايى كه در حاشيه شرقى قرار داشت ؛ از آن ايشان شد و زمين نزاريان در سمت غرب بالاتر از آن علامتها افتاد و زمينهاى نزديكتر را به صحن مسجد و دار الاماره ا ختصاص دادند كه هنوز به همان صورت باقى است .\r\nابن عباس گويد : منازل مردم كوفه پيش از اين كه با گچ بنا شود ، با نى ساخته مىشد و هنگام جنگ آنها را برداشته در راه خدا مىبخشيدند ، و هرگاه باز مىگشتند ، دوباره خانه‌هايى از نى مىساختند . اين قوم ، هنگام جنگ نيز زنانشان را همراه خود مىبردند .\r\nدر زمان مغيرة بن شعبه ، قبايل ، خانه‌هايشان را با خشت و كم ارتفاع مىساختند ولى اين نوع بنا معمول نبود . در دوران حكومت زياد ، درها را با آجر ساختند ، و بيشتر درهاى آجرى از آن قبايل مراد و خزرج بود و عمر بن خطاب به سعد نوشت كه محل مسجد جامع را براى چندين تن از مبارزان طرح‌ريزى كند و آن را براى چهل هزار نفر طرح‌ريزى كردند .\r\nهنگامى كه زياد به كوفه وارد شد بيست هزار نفر به جمعيت آن افزوده شد و آجر و ستونهاى مسجد را از اهواز آوردند .\r\nابوالحسن محمد بن على بن عامر كندى بندار گويد : على بن حسن بن صبيح بزاز به ما خبر داده ، گفت : از بشر بن عبد الوهاب قرشى وابسته بنى اميه كه شخصى نيكوكار و با فضيلت و ساكن دمشق بود ، شنيدم كه مساحت كوفه را 3 / 2 16 ميل ذكر كرد و گفت : در كوفه ، پنجاه هزار خانه از آن عربهاى قبايل ربيعه و مضر و بيست و چهار هزار خانه از آن ساير عربها و شش هزار خانه از آن اهل يمن بود . وى اين مطالب را در سال 314 ( ه . ق ) به اطلاع من رساند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nشعبى مىگويد : مردم يمن ، دوازده هزار نفر و نزاريان هشت هزار تن بودند . سعد بن ابى وقاص ، طرح‌ريزى كوفه را بر عهده سائب بن اقرع و ابالهياج اسدى نهاد . فرزند اقرع به جميل بن بصبهرى ، كشاورز فلوجه گفت : محلى در اين روستا برايم برگزين ، جميل گفت : ميان آب و دار الاماره ، مكانى است كه خانه‌هاى قبيله ثقيف نيز همان‌جا طرح‌ريزى شده است .\r\nكلبى گويد : حجاج بن يوسف نزد عبد الملك بن مروان رفت و اشراف كوفه و بصره همراه وى بودند ، هنگامى كه بر عبد الملك بن مروان وارد شدند ، دربارهء كوفه و بصره با او مذاكره كردند .\r\nمحمد بن عمير عطاردى گفت : كوفه از شام پايين‌تر و پست‌تر است و بيمارى وبايى كه در شام شيوع يافت ، در كوفه نبود ولى كوفه از بصره بلندتر و مرتفعتر و گرمايش كمتر مىباشد ، كوفه ، سرزمينى خوش آب و هوا و حاصلخيز است . هرگاه باد شمال بوزد ، مسافت يك ماه را مانند پودر كافور طى مىكند ، و هنگامى كه باد جنوب بوزد ، رايحهء عراق ، گلها ، ياسمنها و ترنجهايش را براى ما به ارمغان مىآورد . آب ما ، گوارا و زندگانيمان پربار است .\r\nعبد الملك بن اهثم سعدى مىگويد : به خدا سوگند ، اى امير مؤمنان ! ما از مناطق بيابانى بيشتر و سپاهان آماده‌ترى نسبت به آنها برخورداريم ، فرزندان و جمعيت ما از آنها بيشتر است ، آب كوفه به طور طبيعى از زمين مىجوشد و زلال و شفاف است ، و همهء ما رهبر و فرمانده هستيم .\r\nحجاج گفت : اى امير مؤمنان ! من از دو شهر بصره و كوفه ، اطلاعاتى دارم . خليفه گفت : كسانى را بياور كه در ميان آنها بوده ولى از آنها نباشند . گفت : امّا بصره مانند پيرزنى با موهاى سفيد و سياه و دهان و بدنى بدبوست ، با وجود اين ، داراى تمام زيورآلات هست . . . و اما كوفه مانند دوشيزه‌اى فاقد جواهرات ، با گردنى بلند است كه وسايل زينتى ندارد ، عبد الملك گفت : مىبينم كه تو كوفه را بر بصره ترجيح دادى .\r\nحضرت على ( ع ) فرمود : كوفه گنج ايمان ، نشانهء اسلام ، شمشير و نيزهء خداوند است كه هر جا اراده كند ، قرار دهد . سوگند به خدايى كه جانم در دست اوست ، خداوند ،\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمردم كوفه را در مشرق و غرب زمين پيروز مىكند چنان كه مردم حجاز را پيروز كرد .\r\nو سلمان فارسى مىگفت : مردم كوفه ، الهى هستند و كوفه ، مركز اسلام است و همهء مؤمنان ، مشتاق زيارت آن هستند ، و كرامات بسيارى در مسجد كوفه مشاهده شده است . . . حبة العرنى روايت كرده ، گفت : نزد حضرت على ( ع ) نشسته بودم كه مردى وارد شد و گفت : اى امير مؤمنان ! اين مركب و توشهء من است و مىخواهم به سوى بيت المقدس بروم . حضرت فرمود : « توشه‌ات را مصرف كن و مركبت را به فروش و به مسجد كوفه برو زيرا آن ، يكى از چهار مسجد مبارك است ، و دو ركعت نماز در آن‌جا معادل ده ركعت در مساجد ديگر است . خير و بركت آن تا دوازده ميل از هر طرف پراكنده است ، و اين بركت از فاصلهء هزار ذراع در اين زمين نازل مىشود و در گوشهء آن از تنور آب جوشيد و كنار ستون پنجم حضرت ابراهيم نماز خواند ، و هزار پيامبر و وصى پيامبر در آن نماز خواندند و عصاى حضرت موسى و درخت كدو آن‌جاست . و اقوام يغوث و يعوق در اين مسجد به هلاكت رسيدند ، و مسجد كوفه ، فاروق و جدا كنندهء حق و باطل است و در آن ، راهى است كه به كوه اهواز منتهى مىشود و عبادتگاه حضرت نوح ( ع ) در آن است » .\r\n« روز قيامت هفتاد هزار نفر از اين مسجد بدون حسابرسى محشور مىشوند و مركز اين مسجد ، باغى از باغهاى بهشت است و سه چشمهء بهشتى در آن قرار دارد ، كه آلودگى را بر طرف كرده ، مؤمنان را پاك مىكند . اگر مردم فضيلت آن را بدانند حتى با كشيدن خود بر روى زمين به سوى آن مىروند » .\r\nشعبى گويد : مسجد كوفه ، شش جريب « 1 » و قفيز « 2 » وسعت دارد . زادان فروخ مىگويد :\r\nوسعت آن نه جريب است و هنگامى كه عبيد اللّه بن زياد ، مسجد كوفه را بنا كرد ، مردم را گرد آورد ، سپس از منبر بالا رفت و گفت : اى مردم كوفه ! براى شما مسجدى ساختم كه تا كنون مانند آن بر روى زمين ساخته نشده است ، براى هر ستون آن يكصد و هفده دينار پرداخت كردم و جز سركش و كافر آن را ويران نمىكند .\r\n\r\n\r\n","description":"","footnote":"\r\n( 1 ) - جريب ، مساحتى از زمين كه معادل ده هزار متر مربع است - م .\r\n( 2 ) - قفيز ، مقدار يكصد و چهل و چهار گز از زمين است .\r\n","page_name":" 239 ","page_number":239},
  {"content":"\r\n\r\nعبد الملك بن عمير گويد : زياد را ديدم كه دور مسجد كوفه مىگشت و مىگفت :\r\nچقدر به مسجدهاى ديگر شباهت دارد و من براى هر ستون آن يكصد و هجده دينار پرداختم . پس از چندى بخشى از آن فرو ريخت و حجاج آن را ويران كرد و دوباره ساخت ، سپس ديوارى كه پس از خانهء مختار قرار داشت ، فرو ريخت و يوسف بن عمر آن را ساخت .\r\nسيد اسماعيل بن محمد حميرى دربارهء مسجد كوفه چنين سرود :\r\nبه جانم سوگند ، هيچ مسجدى در مكه يا نمازخانه‌اى در مدينه ، هنگام ظهر نيست و در شرق و غرب هيچ مسجد آباد و دور افتاده‌اى سراغ ندارم كه فضيلت آنها از مسجد مبارك كوفان كه گسترده ، داراى درختان سرو و شنزار است ، بيشتر باشد مسجدى كه نوح در آن شرافت و عظمت يافت و در آن ، كشتى خود را ساخت در آن مسجد از تنور ، آب جوشيد و همان‌جا به نوح وحى رسيد كه به كشتى سوار شو و در خانهء حضرت امير مؤمنان ( ع ) كه به مسجد كوفه گشوده مىشد ، محل گذر امير مؤمنان پاك بود « 1 » .\r\nاز مالك بن دينار روايت شده كه گفت : هنگامى كه حضرت على بن ابى طالب ( ع ) به كوفه نزديك مىشدند ، مىفرمودند :\r\nخوشا جايگاهى كه در كوفه داريم سرزمينى هموار و معروف كه حتى شتران علفخوار ما نيز با آن انس دارند « 2 » .\r\nسفيان بن عيينه مىگويد : عبادات را از اهل مكه ، قراءت قرآن را از مردم مدينه و حلال و حرام را از اهل كوفه فرا گيريد ، با وجود آنچه ما دربارهء صفات پسنديدهء كوفه\r\n\r\n\r\n","description":"","footnote":"\r\n( 1 ) -\r\n لعمرى ما من مسجد بعد مسجد * به مكه ظهرا او مصلى بيثرب \r\n بشرق و لا غرب علمنا مكانه * من الارض معمورا و لا متجنب \r\n بأبين فضلا من مصلى مبارك * بكوفان رحب ذى اراس و محصب \r\n مصلى به نوح تأثل و ابتنى * به ذات حيزوم و صدر محنب \r\n و فار به التنور ماء و عنده * ليه قيل يا نوح ففى الفلك فاركب \r\n و باب امير المؤمنين الذى به * ممر امير المؤمنين المهذب \r\n( 2 ) -\r\n يا حندا مقامنا بالكوفه * ارض سواء سهلة معروفة \r\n تعرفها جمالنا العلوفه \r\n","page_name":" 240 ","page_number":240},
  {"content":"\r\n\r\nگفتيم ، هر زيبايى ، مورد سرزنش نكوهش كننده‌اى نيز قرار مىگيرد .\r\nنجاشى در هجو اهل كوفه چنين مىسرايد :\r\nهرگاه خداوند ، قومى را به وسيلهء ابرهاى بارنده سيراب كند ولى اهل كوفه را سيراب نكند آنها كسانى هستند كه زنانشان را در حال پاكى رها مىكنند و در ساحل دجله ، گاو را مىكشند در تاريكى شب به سرقت مىپردازند و در روشنايى روز ، ديوارهاى شهر را خراب مىكنند خداوندا ! كينه و دشمنى ميان آنها بيفكن تا به وسيلهء دشمنانشان كشته شوند « 1 » .\r\nمنازل نعمان بن منذر و حيره و نجف و خورنق و سدير و غريان و مناطق خوش آب و هوا و عبادتگاههاى بزرگ ، در حومهء كوفه قرار دارند و در اين كتاب اسامى آنها را به ترتيب ذكر كردم ، رامه ، دختر حسين بن منقذ بن طماح به كوفه آمد ولى آب و هواى آن‌جا به او نساخت و اين اشعار را سرود :\r\nاى كاش مىدانستم آيا مىتوانم يك شب در كوفه بمانم در حالى كه ميان من و كوفه دو رود فاصله است ؟ اگر كسى كه مرا براى سفر به كوفه تشويق كرد ، نجاتم دهد ناگزيرم با كينه‌توزى زندگانى كنم « 2 » .\r\nمسافتها ، از كوفه تا مدينه حدود بيست منزل و از مدينه تا مكه از راه جاده نيز بيست منزل و مسافت كوفه تا مكه كوتاهتر از اين راه و حدود سه منزل است . هنگامى كه حاجيان به معدن نقره مىرسند ، از سوى مدينه ، مسير خود را تغيير داده به معدن بنى سليم ، مىروند و از آن‌جا به ذات عرق و سرانجام به مكه مىرسند .\r\nيكى از حافظان كوفه ، محمد بن علاء بن كريب همدانى كوفى است و او نيز از عبد اللّه بن مبارك و عبد اللّه بن ادريس ، حفص بن غياث ، و كيع بن جراح و جز آنان حديث فرا\r\n\r\n\r\n","description":"","footnote":"\r\n( 1 ) -\r\n اذا سقى اللّه قوما صوب غادية * فلا سقى اللّه اهل الكوفه المطرا \r\n التاركين على طهر نساءهم * و النايكين بشاطى دجلة البقرا \r\n و السارقين اذا ما جن ليلهم * والدارسين اذا ما اصبحوا السورا \r\n ألق العداوة و البغضاء بينهم * حتى يكونوا لمن عاداهم جزرا \r\n( 2 ) -\r\n الا ليت شعرى هل ابيتن ليلة * و بينى و بين الكوفه النهران \r\n فان ينجنى منها الذى ساقنى لها * فلا بد من عمر و من شنآن \r\n","page_name":" 241 ","page_number":241},
  {"content":"\r\n\r\nگرفت .\r\nمحمد بن يحيى ذهلى و عبد اللّه بن يحيى بن حنبل و ابو يعلى موصلى و حسن بن سفيان ثورى و ابو عبد اللّه بخارى ، مسلم بن حجاج ، ابو داود سجستانى ، ابو عيسى ترمذى ، ابو عبد الرحمن نسائى ابن ماجه قزوينى ، ابو عروه مرادى و جز آنان از وى روايت كرده‌اند .\r\nابن عقده ، ابن كريب را در حفظ و كثرت نقل حديث بر تمام استادان كوفه مقدّم مىداشت و مىگفت : سيصد هزار حديث از ابن كريب در كوفه نقل شده است . وى بنابر اجماع علما ثقه بود و در 27 جمادى الاولى سال 243 ( ه . ق ) درگذشت و وصيت كرد تا كتابهايش را زير خاك پنهان كنند و چنين كردند .\r\nلسان : بيابانى است كه همچون زبان به سوى روستا امتداد يافته باشد ، كوفهء امروزى در محلّ اين روستا قرار دارد و در گذشته نيز حيره آن‌جا قرار داشت ، گويند : هنگامى كه سعد خواست به شهرسازى كوفه بپردازد ، سران عرب كه مردم عراق را ديدند ، پيشنهاد كردند تا آن را لسان نام نهند ؛ به حومهء كوفه نيز لسان مىگفتند كه منطقه‌اى حدّ فاصل بين النّهرين تا عين بنى حراء بود ، و عربها مىگفتند : بيابان ، زبانش را در روستا بيرون آورده است ، آنها آنچه را كه مجاور فرات بود ، ملطاط ( ساحل ) مىگفتند و آنچه مجاور گل بود ، نجاف ( جاى بلند ) مىناميدند .\r\nمحلهء سبيع : نام محله‌اى در كوفه بود كه حجاج بن يوسف در آن سكونت داشت و به علت انتساب آن به قبيلهء ابى اسحاق سبيعى به آن قبيلهء سبيع مىگفتند . وى سبيع بن سبع بن صعب بن معاوية بن كثير بن مالك بن جشم بن حاشد بن جشم بن خيوان بن نوف بن همدان و آن نام همدان بن اوسلة بن مالك بن زيد بن اوسلة بن زيد بن ربيعة بن خيار بن مالك بن زيد بن كهلان بود ، و گروهى از علما نيز به اين محله منسوب مىباشند .\r\nمحلّهء شيطان : شيطان ، شاخه‌اى از قبيله تميم است كه محله‌اى در كوفه به آن نسبت داده شده و او شيطان بن زبير بن شهاب بن ربيعة بن مالك بن حنظلة بن زيد مناة بن تميم است .\r\nمسجد جذيمه : اين مسجد به جذيمة بن مالك بن نضر بن قعين از بنى اسد منسوب\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاست .\r\nمسليه : نام محله‌اى در كوفه كه به نام مسلية بن عامر بن عمرو بن علة بن جلد بن مالك بن ادد بن زيد بن يشجب ، كه مالك همان مذحج است ، نامگذارى شده است . ابو عباس احمد بن يحيى بن ناقه مسلى ، مدتى در اين محله سكونت داشت و به آن منسوب شد .\r\nوى فاضل و شاعر بود و بسيار سماع حديث مىكرد و در اين باره كتابى گردآورى كرد .\r\nوى از ابا البقا معمر بن محمد بن على بن حبال و ابا الغنائم ابى نرسى سماع حديث كرد و ابو سعد در كتاب شيوخش نام او را ذكر كرده است .\r\nمصران : منظور ، بصره و كوفه است .\r\nملح : موضعى در حومهء كوفه است .\r\nنجف : در حومهء كوفه قرار دارد و مانند سيل شكن از جريان آب جلوگيرى مىكند تا كوفه و قبرستانهاى آن را فرا نگيرد . نام ديگر نجف ، قشور صليان است ، و آرامگاه حضرت على بن ابى طالب ( ع ) نزديك اين محل قرار دارد . شاعران دربارهء نجف ، اشعار بسيارى سروده‌اند ، از جمله على بن محمد علوى معروف به حمانى كوفى چنين سروده است :\r\nدريغا از نجف خالى از سكنه و درّه‌هاى آكنده از شكوفه‌هاى بابونه خورنقى كه با باغها و بستانها فرش شده و در مناطق وسيعى از آن آب جارى است واى بر شكارچيانى كه نقشه‌هايشان در محل حمايل شمشيرهاست ! « 1 »\r\nاسحاق بن ابراهيم موصلى ، ضمن مدح واثق از نجف نيز ذكرى به ميان مىآورد :\r\nاى سوار بر مركب ! شتاب مكن و بايست ما به منزل سعدى درود مىفرستيم و باز مىگرديم و در جايگاههاى سعدى و دختر همسايه‌اش گريه كن زيرا شفاى عاشق بيمار در گريه است اى سعدى ، از سوزش جگرم به خدا شكايت مىكنم سزاوار است كه هرگاه من تو را ياد مىكنم ، دلم بلرزد من دلباخته سعدى هستم ولى او مرا ترك مىكند به\r\n\r\n\r\n","description":"","footnote":"\r\n( 1 ) -\r\n فيا اسفى على النجف المعرى * و ادوية منورة الا قاحى \r\n و ما بسط الخورنق من رياض * مفجرة با فنية فساح \r\n و وا أسفا على القناص تغدو * خرائطها على مجرى الوشاح \r\n","page_name":" 243 ","page_number":243},
  {"content":"\r\n\r\nجان تو سوگند ، اين حالت ، ناسازگارى است سعدى را رها كن زيرا وى از نزد تو رفته است از عشق و محبت نسبت به سعدى صرف‌نظر كن و با لحن خوش سخن بگو هيچ يك از مردم در بيابانها و كوهها به خوش آب و هوايى و حاصلخيزى نجف نديده است گويا خاكش مشكى است كه بوى آن همه جا پخش مىشود يا عنبرى كه عطار با صدف درهم مىآميزد پيرامون نجف را خشكى و دريا احاطه كرده است دريا در سويى و خشكى در سوى ديگر است و ميان آنها باغهايى است كه رودخانه‌اى با صدايى شديد در آن جريان دارد پيوسته نسيمى از اطراف نجف بوى خوش مرغزارى بكر را براى تو به ارمغان مىآورد پيش از بامداد ، رايحه‌اى به سوى تو مىآيد كه حتى بيمارى را كه در آستانهء مرگ قرار گرفته است ، شفا مىدهد بيمار به اميد شفا به سوى آن مىرود و از بيماريها و دردها شفا مىيابد هر روز خليفه در سرزمين نجف انواع هدايا را به مردم ارزانى مىدارد شكار به آن‌جا نزديك است اگر قصد شكار داشته باشى به صورت گروهى ولى به اشكال گوناگون نزد تو مىآيند چه منزلى كه سكونت در آن گواراست جايگاه كسى است كه در جستجوى سراى افتخار و شرافت است همت خليفه واثق باللّه ، تقوا ، اطاعت و فرمانبردارى از خداوند بود « 1 » .\r\n\r\n\r\n","description":"","footnote":"\r\n( 1 ) -\r\n يا راكب العيس لا تعجل بناوقف * نحى دارا لسعدى تم ننصرف \r\n و ابك المعاهد من سعدى و جارتها * ففى البكاء شفاء الهائم الدنف \r\n اشكو الى اللّه يا سعدى جوى كبد * حرى عليك متى ما تذكرى تجف \r\n اهيم و جدا بسعدى و هى تصرمنى * هذا لعمرك شكل غير مؤتلف \r\n دع عنك سعد فسعدى عنك نازحة * واكفف هواك و عد القول فى لطف \r\n ما ان ارى الناس فى سهل و لا جبل * اضفى هواء و لا اغدى من النجف \r\n كان تربته مسك يفوح به * او عنبر دافه العطار فى صدف \r\n حقت ببر و بحر من جوانبها * فالبر فى طرف و البحر فى طرف \r\n و بين ذاك بساتين تسيح بها * نهر به يجيش مجارى سيله القصف \r\n و ما يزال نسيم من ايا منه * ياتيك منه بريا روضة انف \r\n تلقاك منه قبيل الصبح رائحة * تشفى السقيم اذا اشفى على التلف \r\n لوحله مدنف يرجو الشفاء به * اذا شفاه من الاسقام و الدنف \r\n يؤتى الخليفة منه كلما طلعت * شمس النهار بانواع من التحف \r\n والصيد منه قريب ان هممت به * ياتيك مؤتلفا فى زى مختلف \r\n","page_name":" 244 ","page_number":244},
  {"content":"\r\n\r\nنشاستج : كشتزار يا رودخانه‌اى در كوفه است كه از آن طلحة بن عبيد اللّه تميمى بوده است ، نشاستج بسيار بزرگ و پردرآمد بود ، طلحه آن را با دارايى كه در خيبر داشت از اهالى كوفه كه در حجاز اقامت داشتند . خريدارى و آن را آباد كرد . لذا درآمدش فزونى يافت ، و چون به سعيد بن عاص گفته شد كه طلحة بن عبيد اللّه شخصى بخشنده است ، گفت : كسى كه ملكى همچون نشاستج دارد سزاوار است بخشنده باشد ، به خدا سوگند ، اگر تو نيز مانند آن داشتى ، خداوند به تو زندگانى مرفّهى عطا مىفرمود .\r\nواقدى به نقل از اسحاق بن يحيى از موسى بن طلحه روايت كرده مىگويد : نخستى كسى كه زمينهاى متعلق به آل كسرى و زمينهايى را كه اهالى آن مهاجرت كرده بودند ، در عراق به مردم واگذار كرد ، عثمان بن عفان بود . وى نشاستج را به طلحة بن عبيد اللّه واگذار كرد و مىگويند : عثمان ، نشاستج را در عوض اموالى كه طلحه در حضرموت داشت ، به وى داد .\r\nنعماباذ : كلبى گويد روستايى در حومهء كوفه قرار دارد كه به آن نعماباذ مىگويند و آن به چهارپايان سريه نعمان كه از اموال شخصى او بودند ، منسوب مىباشد و به آن نامگذارى شده است .\r\nرودخانهء سورا : گويند سورا ، يكى از مناطق كوفه است .\r\nرودخانهء لقورا : طسوج ، يكى از نواحى كوفه است كه در آن چند روستا از جمله سورا ، قرار دارند .\r\nنينوا : نام منطقه‌اى در حومهء كوفه است كه بخشى از آن كربلاست .\r\nوادى السباع : يكى از نواحى كوفه است .\r\nهاشمية : شهرى است كه سفاح در كوفه ساخت و چون به خلافت رسيد ، در قصر ابن هبيره ساكن شد و بناى آن را تكميل و به شهر تبديل كرد و هاشميه ناميد . طبق معمول ، مردم آن را به ابن هبيره نسبت مىدادند وى گفت : گمان مىكنم آن شهر همواره بنام ابن هبيره خواند مىشد لذا آن شهر را نپذيرفت و در برابر آن شهرى بنا كرد و هاشميه نام\r\n\r\n\r\n","description":"","footnote":"\r\n فيا له منزلا طابت مساكنه * بحيز من حاز بيت الغر و الشرف \r\n خليفة واثق باللّه همته * تقوى الإله به حق اللّه معترف \r\n","page_name":" 245 ","page_number":245},
  {"content":"\r\n\r\nنهاد و در آن ساكن شد . پس از چندى خواست در انبار اقامت كند و شهر معروف خود را در آن ساخت و هنگامى كه از دنيا رفت ، در همان شهر به خاك سپرده شد و سفّاح ، منصور را به جانشينى خود برگزيد و بنايى را كه ناتمام مانده بود ، تكميل كرد و هر آنچه خواست بدان افزود . سپس آن‌جا را ترك كرده ، شهر بغداد را ساخت و آن را مدينة السلام ناميد .\r\nمنصور عبد اللّه بن حسن بن حسن بن على بن ابى طالب ( ع ) و خاندانش را در هاشميه زندانى كرد .\r\n\r\nيادداشت\r\nمكانهايى كه براساس معجم هجايى ذكر كرديم ، عينا همان اماكنى است كه ياقوت در معجم البلدان و عبد المؤمن صفى الدين در مراصد الاطلاع بدان تصريح كرده است . چنان كه مىدانيد بسيطه جزو اين اماكن نيست ولى استاد شرقى كه قبلا ذكرى از وى به ميان آمد ، بسيطه را ذكر كرده و گفته است : ( بسيطه ، محلهء جديدى از محله‌هاى نجف است كه به محلّهء غازى شهرت دارد ) و همچنين به سبب توجه و عنايتى كه متنبى به بسيطه داشته ، آن را در شعرش آورده است . شارحان ديوان متنبّى و ياقوت در معجم ، بسيطه را به عنوان سرزمينى در بيابان ميان شام و عراق ذكر كرده‌اند . بسيطه از سمت شام به آبى منتهى است كه به آن امر گويند و از جهت قبله به موضعى محدود مىشود كه به آن قعبة العلم مىگويند . بسيطه زمينى هموار است كه بهترين نوع شن رنگين در آن وجود دارد ولى آب و چراگاهى در آن نيست و دورترين سرزمين خداست كه مردم آن را پيموده‌اند .\r\nابو طيب متنبّى هنگامى كه از مصر به عراق گريخت ، از آن‌جا عبور كرد و چون به وسط بسيطه رسيد ، يكى از بردگانش گاو وحشيى ديد و آن را منارهء مسجد پنداشت و گفت :\r\nاين منارهء مسجد جامع است و يكى ديگر از آنها گفت - در حالى كه شترمرغى ديده بود - اين درخت نخلى است ، آن گاه همه خنديدند و متنبّى اين اشعار را سرود :\r\nاى بسيطه ! آهسته باش ، باران تو را سيراب كند چشمان بندگان مرا حيران كردى آنها شترمرغى را در سرزمين تو ، درخت نخل پنداشتند و گاوهاى وحشى را مناره‌هايى تصور\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nكردند يارانم را با جهاز شترانشان حفظ كن و بسيار خنديدند و از حد خارج شدند « 1 » .\r\nآنچه را كه متنبى در شعرش مورد توجه قرار داده ، بسيطه نيست زيرا آن نام محلى ميان كوفه و حزن يربوع يا سرزمينى ميان عذيب وقاع است و متنبّى بدان جا نرفت و شعرى دربارهء آن نسرود . رجوع كنيد به معجم حموى ، ج 2 ، ص 183 و 184 .\r\n\r\n\r\n","description":"","footnote":"\r\n( 1 )\r\n بسيطة مهلا سقيت القطارا * تركت عيون عبيدى حيارى \r\n فظنوا النعام عليك النخيل * و ظنوا الصوار عليك المنارا \r\n فامسك صحبى باكوارهم * و قد قصد الضحك منهم و جارا \r\n","page_name":" 247 ","page_number":247},
  {"content":"\r\n\r\n\r\nرودخانه‌ها ، چشمه‌ها و قناتها\r\nچند رودخانه ، چشمه و قنات را كه در كوفه ، نواحى و حومهء آن وجود دارند ، ذكر مىكنيم ، چه آن رودخانه‌ها ، چشمه‌ها و قناتهايى كه در كوفه قرار دارند و چه آنها كه در خارج كوفه مىباشند ، ولى از زمين آن عبور مىكنند . نام برخى از آنها را نيز در معجم هجايى آورده‌ايم .\r\nفرات ، سرچشمهء رودخانه‌هايى است كه آنها را نام مىبريم و از آب آنها كشتزارها سيراب و سرسبز مىشوند . فرات ، يكى از رودهاى بهشت است .\r\nدر روايتى آمده است كه فرات و نيل ، مؤمن و دجله و برهوت ، كافر هستند ، عبد الملك بن عمير گويد : فرات ، يكى از رودهاى بهشت است ، اگر آلوده نشود ، و هيچ بيمارى با آن خود را معالجه نمىكند ، مگر اين كه خدا او را شفا مىدهد و ملكى كنار فرات است كه دردها را از آن دور مىكند .\r\nسرچشمهء فرات ، فاليقلاست و اين كوهها را دور زده ، وارد سرزمين روم مىشود و به سوى كمخ ، ملطيه و جبلتا و چشمه‌هاى آن جريان مىيابد تا به سميساط مىرسد و از آن جا ، قابل كشتيرانى است ؛ پس از آن رودهاى كوچك مانند رود سنجه ، كيسوم ، ديصان و بليخ در آن مىريزد ، سپس به رقه رسيده ، از آن‌جا به چند شعبه تقسيم مىشود از جمله رود سورا ، كه بزرگترين رود آن به شمار مىرود ، و رود ملك ، صرصر ، عيسى و صراتين ، خندق ، كوثى ، سوق اسد ، كوفه و فرات قديم « 1 » مىباشد .\r\nرود سورا : شاخهء اصلى فرات است . سرچشمهء اين رود از روستايى معروف به جديده از روستاهاى عذار است و از ميان روستاى ذى الكفل و روستاى قاسم بن امام كاظم ( ع ) جريان مىيابد و به روستاى قاسم ( ع ) نزديكتر است .\r\n\r\n\r\n","description":"","footnote":"\r\n( 1 ) - به نقل از كتاب بلدان ، تأليف ابى بكر احمد بن محمد همدانى ، مشهور به ابن فقيه ، چاپ ليدن ، ص 174 .\r\n","page_name":" 248 ","page_number":248},
  {"content":"\r\n\r\nسورا ، شهرى قديمى است و رود بزرگى در آن قرار دارد . حموى در معجم مىگويد :\r\nسورا ، نام موضعى در عراق از سرزمين بابل است ، و آن شهر سريانيهاست كه نزديك وقف و حله مزيديه مىباشد .\r\nعلامهء بزرگ ، سيّد مهدى قزوينى ( ره ) در كتاب خود فلك النجاة مىگويد : قاسم بن كاظم ( ع ) در سورا مىباشد ، كه اكنون به نام زمين رود جربوعيه از توابع حله سيفيه است .\r\nرود سورا پس از آبيارى مزارع و بهره‌بردارى مردم از آن زيادى آبش به بطائح كوفه مىريزد . در ناحيهء سيب ، روستاهاى زيادى وجود دارند ، كه از طريق اين رود آبيارى مىشوند و آن گاه ، زيادى آب آن به بطائح مىريزد كه منطقه‌اى در بيابان كوفه و حومه نجف است .\r\nرودخانهء كوثى : حموى در معجم به نقل از ابو منذر مىگويد : رودخانهء كوثى در عراق از نام كوثى ، يكى از فرزندان ارفخشد بن سام بن نوح ( ع ) گرفته شده است و چون او اين رودخانه را لايروبى كرد ، به وى منسوب شد . وى جدّ حضرت ابراهيم ( ع ) و پدر مادرش يونا ، دختر كزنبا بن كوثى بود ، اين نخستين رودخانه‌اى بود كه در عراق از فرات منشعب شد . آن گاه سليمان با تحمل سختى و مشقت رودخانه‌اى احداث كرد و پس از آن رودخانه‌ها رو به فزونى نهاد . عراق داراى دو كوثى است : يكى كوثى طريق و ديگرى كوثى ربى . محل ولادت و آرامگاه حضرت ابراهيم خليل ( ع ) در آن است ، و اين دو محل ، جزو سرزمين بابل هستند ، و حضرت ابراهيم ( ع ) در همين مكان درون آتش افكنده شد و آنها دو منطقه هستند . در سال دهم ( ه . ق ) سعد از قادسيه حركت و كوثى را فتح كرد .\r\nميان دو كوثى ، تپه‌هايى از خاكستر قرار دارند ، گويند : اين خاكستر از خاكستر آتشى است كه نمرود براى سوزاندن حضرت ابراهيم خليل ( ع ) افروخته بود ؛ خداوند به حقايق امور آگاه است ، و رودخانه كوفه در سمت غرب آن است .\r\nرودخانهء ابّا : ميان كوفه و قصر ابن هبيره قرار دارد كه ابا بن صمغان نبطى ، آن را احداث كرد .\r\nرودخانهء بردان : در كوفه است كه وبرة بن رومانس ، آن‌جا اقامت داشت .\r\nرودخانهء بويب : دهانهء اين رودخانه ، كنار دار الرزق بود ، رودخانهء بويب از فرات\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nسرچشمه مىگرفت و به سوى محلّ خانهء صالح بن على در كوفه جريان مىيافت و به جوف عتيق مىريخت .\r\nرودخانهء غدير : نزديك عبادتگاه اسقفهاى مسيحى بود .\r\nرودخانهء شيلى : اين رودخانه در يكى از مناطق كوفه قرار داشت و امروزه به نام رودخانهء زياد معروف است كه از رود فرات سرچشمه مىگيرد .\r\nرودخانهء صنين : در حومهء كوفه قرار دارد و در كنار آن ، كشتزارهاست .\r\nرودخانهء نرس : اين رودخانه را نرسى ، فرزند بهرام ، فرزند بهرام ، فرزند بهرام در يكى از نواحى كوفه احداث كرد ، رودخانهء نرس از رود فرات سرچشمه مىگيرد و در كنار آن ، چند روستا واقع شده و قبيله‌اى نيز بدان منسوب است و لباس نرسى از آنهاست .\r\nرودخانهء نشاستج : گويند نشاستج نام رودخانه‌اى است . برخى ديگر گويند : زمين حاصلخيزى در كوفه ، و از آن طلحة بن عبيد اللّه تميمى بوده است . اين سرزمين ، بزرگ و پردرآمد بود كه طلحه آن را با مالى كه در خيبر داشت از مردم كوفه كه در حجاز اقامت داشتند ، خريد و آن را آباد كرد . لذا درآمد آن فزونى يافت .\r\nرودخانهء قورا : يكى از نواحى كوفه است كه در كنار آن چند روستا از جمله سورا واقع است .\r\nچشمهء جمل : در يكى از مناطق كوفه ، در حومهء نجف و نزديك قطقطانه قرار دارد .\r\nچشمهء صيد : اين چشمه ميان واسط عراق و خفان و پس از « برتعد » در صحراى كوفه قرار دارد و به سبب صيد فراوان ماهى بدين نام ناميده شد .\r\nچشمهء نسوخ : آن ، چشمه‌اى است كه در كنارش روستايى متعلق به فرزند عيسى بن على بن عبد اللّه بن عباس قرار دارد كه به آن نسوخ گويند و در پشت آن ، خفان واقع شده كه در سمت چپ قادسيه قرار دارد .\r\nچشمهء رهيمه : هرگاه بخواهى از كوفه به شام به روى ، اين چشمه سه ميل پس از خفيه واقع شده است .\r\nخليج نيل : نيل ، شهركى در حومهء كوفه ، نزديك حله نبى مزيد است ، كه خليج بزرگى از وسط آن عبور كرده ، از فرات اصلى منشعب مىشود . حجاج بن يوسف آن را احداث\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nكرد و نيل مصر نهام نهاد .\r\nرودخانهء ناجيه : از رود فرات سرچشمه مىگيرد ، از مسجد كوفه عبور مىكند و به نجف منتهى مىشود . مورّخ مشهور ، محمد بن خاوند شاه در كتاب روضة الصفا مىگويد : در روزگار ابا آقاخان بن هلاكوخان ، خواجه شمس الدين محمد ، فرزند صاحب ديوان خواجه و برادرش علاء الدين « 1 » عطا ملك جوينى ، در سرزمين نجف رودخانه‌اى احداث و بابت آن بيش از يكصد هزار دينار سرخ صرف كرد تا سرانجام آب را به مسجد كوفه رسانيد .\r\nوصاف افندى در تاريخش مىگويد : هنگامى كه ابا آقاخان عادل ، فرزند هلاكوخان بن اورخان بن چنگيزخان به حكومت رسيد و بغداد را فتح كرد و مستعصم ، آخرين خليفهء عباسى را كشت و حكومت بغداد منقرض شد ، مردم پس از تحمل ترس و ذلت از قدرت ابا آقاخان ، امنيت يافته و به زندگى راحت و آسوده‌اى دست يافتند . در اين ميان ، نوعى حالت مهربانى و توجه به مردم به وزير ابا آقاخان دست داد . اين وزير ، او را به كارهاى خير و صدقات جارى راهنمايى مىكرد .\r\nاز جمله وى با لطف و مهربانى و خوش اخلاقى و عدالتش معماران را گرد آورد و به\r\n\r\n\r\n","description":"","footnote":"\r\n( 1 ) - صاحب عطاء الملك ، همان علاء الدين بن بهاء الدين محمد ، برادر شمس الدين محمد است . وى و برادرش در دوران حكومت هلاكوخان ، دوران پادشاه عادل ابا آقاخان بن هلاكوخان و سلطان احمد ، عهده‌دار وزارت بودند و در زمان حكومت سلطان احمد ، اصلاح و ساماندهى امور به دست ايشان بود و در دربار وى به چنان شكوه و جلالى دست يافتند كه قابل توصيف نيست و كارهاى پسنديدهء بسيارى انجام دادند و به دانشمندان و اديبان نزديك شدند و مدارس و مهمانخانه‌ها و خانقاههايى براى صوفيان بنا كردند و هر دو سخاوتمند بودند و بسيارى از دانشمندان خدمات ارزشمند آنها را در كتابهايشان ذكر كردند ، و شاعران مدح و ثناى آنان گفتند ، محمد بن على عريضى در مدح عطاء الملك چنين سرود :\r\nتو برادرت و فرزندانتان خانه‌اى برفراز فرقد ساخته‌ايد كه با گذشت زمان هنوز پابرجاست خانه‌اى كه ارتفاع آن ، كمتر از شش عمود است * .\r\nصاحب عطاء الملك در سال 623 ه . ق به دنيا آمد و برادرش محمد در ماه شعبان سال 683 ه . ق درگذشت .\r\n[ نقل از كتاب گذشته و حال نجف - 
  ] . ؛\r\n( * )\r\n و لأنت و ابن ابيك قد شيد تما * و بنوكما بيتا فويق الفرقد \r\n يبقى على مر الزمان وقا و هى * بيت يقل ذراه ستة اعمد \r\n","page_name":" 251 ","page_number":251},
  {"content":"\r\n\r\nآنها دستور داد تا كارهاى خير انجام دهند و به همهء مردم نيكى و احسان كرد و اعمال پسنديده‌اى انجام داد و دستور داد رودخانه‌اى احداث كنند تا آب را از رود فرات به زمين نجف جريان دهد ، پس از اين كه ابا آقاخان ، اموال بسيارى افزون بر يكصد هزار دينار از طلاى سرخ هزينه كرد ، مهندسان و معماران دستورهاى وى را اطاعت و در اجراى خواسته‌ها و اميال وى شتاب كردند و از آب فرات كه گواراتر از چشمهء خوشگوار زندگى است ، رودخانه‌اى احداث كردند و اين آب به سوى كوفه جريان يافت كه خداوند روح ساكنانش را شاد فرمايد .\r\nدر گذشته ، در اين سرزمين ، خانه و ساختمانى وجود نداشت و خالى از سكنه بود و چون جاى خوش آب و هوا و سرسبزى نداشت و روى آبادانى به خود نديده بود ، با احداث اين رودخانه ، درختان رشد و نمو كردند و اطراف آنها جويهايى جريان يافت  وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا  « 1 »  إِنَّا لا نُضِيعُ أَجْرَ مَنْ أَحْسَنَ عَمَلًا  « 2 » . آب رودخانه در زمينى خشك جريان يافت ، و پس از اين كه آثار آن متروك مانده بود اطراف آن گلزارهايى به وجود آمد . و گلهاى سفيدى در كنار آن رودخانه روييد .\r\nدر گذشته از هيچ حاكمى ساخته نبود كه چنين كار خيرى براى كسب ثواب اخروى انجام دهد ، با وجود اين كه آنها به گردآورى و ذخيرهء مال و ثروت مىپرداختند . تاج الدين على بن امير الدين ، يكى از دانشمندان آن زمان به شمار مىرفت ، و يكى از مأموران اجراى اين طرح و استخراج آب فرات ، اين خير و بركت سرشار بود . برخى دربارهء اين رود گفته‌اند :\r\nالفاظش همچون سلسل [ - آب گوارا 
  ] زيباست ، امّا آب فرات كجا و آب گواراى بهشتى كجا ؛ معانى آن باغهاى بهشت را كوچك مىشمرد . گوينده‌اى دربارهء اين سخنان چنين گفته است : به سبب اين رود ، سرزمين نجف به باغى زيبا و محلى سرسبز و خرم تبديل و پس از آلودگى و پاكيزه شد ؛ گويا زمين آن ، عنبر ساييده يا مشك شكافته شده است و آب زلال باران از ابر آن به شدت بر روى زمين جارى مىشود و از آهنگ به هم خوردن آب\r\n\r\n\r\n","description":"","footnote":"\r\n( 1 ) - كهف / 46 : باقيات و صالحات ( ارزشهاى پايدار و شايسته ) ثوابش نزد پروردگارت بهتر و اميد بخش‌تر است - م .\r\n( 2 ) - كهف / 30 : ما پاداش نيكوكاران را ضايع نخواهيم كرد .\r\n","page_name":" 252 ","page_number":252},
  {"content":"\r\n\r\nفرات ، انسان به وجد مىآيد  فَسُقْناهُ إِلى بَلَدٍ مَيِّتٍ فَأَحْيَيْنا بِهِ الْأَرْضَ بَعْدَ مَوْتِها كَذلِكَ النُّشُورُ  « 1 » .\r\nآب در گودالها درخشان به نظر مىرسد مانند دريا كه با نور خورشيد مىدرخشد هنگامى كه آب در گلزارها جريان مىيابد ، تصور مىكنى كه مارى مواظب است تا تير به او اصابت نكند شاخه‌ها از خوشحالى رسيدن آب مىرقصند و آب به شدّت از جويبارها عبور مىكند « 2 » .\r\nبا شكوفه دادن درختان ، باغها سرسبز شده‌اند ، و با گلهاى گلزارها ، زمين سبزه‌زار شده و بوى خوش گياهان و نسيم باغها ، تمام آن سرزمين را فرا گرفته است ؛ گويا چمدان تاجران يا خانه عطاران را گشوده‌اى ! و شاعر چه نيكو سروده است :\r\nچه روز خوبى بود آن روز بارانى كه بين خورنق و سدير بوديم و آب مانند شكم مارها بر روى زمين موج مىزد و شبنم بر روى آثار برجاى مانده زمين مانند بكرى در لباس ابريشمين به نظر مىرسيد « 3 » .\r\nدرندگان از بيابان به آن‌جا پناه مىآورند و آبها براى رفع تشنگى پرندگان ، گرد آن حلقه مىزنند ، هر شخص آشنا و بيگانه ، شهرنشين و بيابان‌نشين كه از راه دور و نزديك بيايد از آن بهره‌مند مىشود .\r\nمحمد بن احمد هاشمى گويد : باغى است كه از آن‌جا ديدگان گلها و غنچه‌ها را مىنگرند ، و آنها را مانند مرواريد تصور مىكنى و چون فكر و انديشه ، آنها را بررسى كند ، سحر و جادو مىپندارد و تو نمىدانى كه باغ مىبينى يا درياى علم و فضيلت او را ، و\r\n\r\n\r\n","description":"","footnote":"\r\n( 1 ) - فاطر / 9 : ما اين ابرها را به سوى سرزمين مرده‌اى مىرانيم و به وسيلهء آن ، زمين را پس از مرگش زنده مىكنيم ؛ رستاخيز نيز به همين گونه است - م .\r\n( 2 ) -\r\n و الماء يبدو فى الوقائع لامعا * كالبحر مع نور الغزالة تشرق \r\n فاذا تخلل فى الخمائل خلته * صلا يحاذر وقع نصل يمرق \r\n تتراقص الاغصان من فرح بها * و يمر بالانهار و هو يصفق \r\n( 3 ) -\r\n يا نزهة اليوم المطير * بين الخورنق و السدير \r\n و الماء شبه بواطن ال * حيات مجدول الظهور \r\n والطل فى دمن الثرى * كالبكر فى ثوب حرير \r\n","page_name":" 253 ","page_number":253},
  {"content":"\r\n\r\nاين شگفت‌آور و دور از انتظار نيست ، شخصى را كه صاحب اعظم تأييد كند خوشبخت و سعادتمند است . وى با سياست اصلاح طلبانه‌اش آب فرات را در سرزمين نجف جارى مىكرد و با انديشهء نيكويش توانست تمام ميوه‌ها و محصولات را با بهره‌گيرى از آب فرات در سرزمين نجف به وجود آورد و دوباره آن زمين را زنده كند . آب فرات از كوهها جارى شد ، چه كار نيك و پسنديده‌اى ! او پيشاپيش ، پاداش عملش را دريافت كرد ، و آوازهء آن فراگير شد ؛  فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها  « 1 » .\r\nهمت بلندش او را مخاطب قرار داد در جايى كه همهء مردم از انجام آن باز ماندند و بعيد مىدانست كه آب فرات را در اطراف نجف ببيند در حالى كه با شدت در جريان است چن دانست اين كار امكان‌پذير است آب بسيارى از فرات به داخل نجف جارى كرد و آن را امرى شگفت‌انگيز ديد سرانجام با اراده‌اى استوار و سخاوت بسيار شروع به كار كرد و هر امر سختى را آسان كرد وى در انجام آن مصمم شد تا كار پايان يافت و به آرزوى خويش دست يافت او كار جديدى و نوظهورى انجام داد كه نتيجه آن پاداش و قدردانى بسيار تا ابد است اين نجف دور افتاده را آب فرات فرا گرفت و درختان نخل و انگور را سيراب كرد و همچنين در كوفه كه مسجد جامعش آباد شده آب جارى كرد ، هدفش اين بود كه به پاداش اخروى آن دست يابد خداوند ، حكومت او را جاودانه كند كه نمىخواست هيچ جا ويرانه بماند خداوند در تأييد حكومت و گسترش دامنهء قدرتش آنچه را شمس الدين « 2 » مىخواهد ، به او عطا فرمايد شمس الدين و عطاملك دو همزادى هستند كه از يكديگر جدا نشوند و در خورشيدى كه هيچ گاه غروب نكنند دو ماهى هستند كه نقصان نيابند و دو ستاره‌اى كه هرگز افول نكنند اى فرزندان صاحب ديوان ! پيوسته دين اسلام به وجود شما براى مردم برقرار باد « 3 » . خداوند به سبب شما اسلام را\r\n\r\n\r\n","description":"","footnote":"\r\n( 1 ) - روم / 30 : به آثار رحمت الهى بنگر كه چگونه زمين را پس از مردنش زنده مىكند .\r\n( 2 ) - منظور از شمس الدين ، خواجه محمد ، فرزند صاحب ديوان حكومت است .\r\n( 3 ) - منظور او فرزندان صاحب ديوان ، شمس الدين مذكور و برادرش صاحب عطاملك فرزندان محمد جوينى است و اين دو برادر در دوران وزارتشان خدمات ارزنده‌اى انجام داده‌اند ، از كارهاى آنها مىتوان ساختن ضريح مسلم بن عقيل ( ع ) در سال 681 ه . ق را برشمرد چنان كه بر روى يكى از ديوارهايش نوشته شده است توليت آن نيز با محمد بن محمود رازى و ابو محاسن بن احمد تبريزى بود ولى امروزه از اين كتيبه اثرى بر جاى نيست .\r\n","page_name":" 254 ","page_number":254},
  {"content":"\r\n\r\nيارى فرمود و او آنچه را بخشيد باز پس نمىگيرد « 1 » .\r\nسيد بن طاوس در كتاب فرحة الغرى گويد : صاحب عطا ملك بن محمد جوينى ، صاحب ديوان دولت ايلخانى كار نيكى انجام داد : بطورى كه وى در ماه رجب سال 676 ( ه . ق ) آب فرات را به سوى نجف جارى كرد و در ماه ذى قعده و اوايل ذى حجه سال 667 ( ه . ق ) ساختن حوض آبى در مسجد جامع كوفه را آغاز كرد و در سال 669 ( ه . ق ) آن را به پايان رسانيد ، و اين رودخانه را به علت انتساب به مسؤول احداث آن ، سيد تاج الدين على بن امير الدين ، رود تاجيه ناميدند ؛ وى يكى از فضلا و دانشمندان آن زمان بود .\r\nاين رودخانه غير از رود تاجيه‌اى است كه حموى در معجم در حرف تا از آن ياد كرده و گفته است : آن رودى است در نواحى كوفه كه در كنار آن چند دهستان قرار دارد زيرا اين رود در اواخر قرن ششم و در زمان وى يا قبل از آن احداث شد ، چنان كه دانستيد نهر تاجيه در اواخر قرن هفتم احداث شد .\r\nرودخانهء شاه يا مكريه : اين رود پس از تاجيه احداث شد زيرا پس از گذشت سالها ، رود تاجيه [ بر اثر انباشته شدن خاك 
  ] پر شد و سرانجام رو به ويرانى نهاد .\r\n\r\n\r\n","description":"","footnote":"\r\n( 1 ) -\r\n ناجته همته العليا بما نكصت * كل الخواطر عن امكانه ركبا \r\n و استبعدت ان يرى ماء الفرات باك * ناف الغرى و يجرى دافعا صببا \r\n و استكثرت دونه الانفاق اذ علمت * امكانه فرأت انفاقه عجبا \r\n حتى اتاه بعزم نافذ و ندى * غمر فسهل منه كل ما صعبا \r\n فصمم العزم حتى تم مطلبه * و نال منه الذى فى نيله رغبا \r\n و افتض مكرمة بكرا فأولدها * اجرا جزيلا و شكرا ينفد الحقبا \r\n و صير ( النجف ) المهجور يغمره * ماء الفرات فيسقى النخل و العنبا \r\n و هكذا ( الكوفه ) المعموره جامعها * اجرى بها الماء يبغى اجر من شربا \r\n لانه خلد الرحمن دولته * يريد ان لا يخلى موضعا خرفا \r\n فاللّه يعطيه فى تاييد دولته * و بسط قدرة شمس الدين ما طلبا \r\n صنوان لا افترقا شمسان لا احلا * بدران لا نقصا نجمان لا غربا \r\n ايا بنى صاحب الديوان كابرح ال * دين الحنيف بكم للخلق منتصبا \r\n اللّه قد وهب الاسلام نصرته * بكم و لم يسترد اللّه ما وهبا \r\n","page_name":" 255 ","page_number":255},
  {"content":"\r\n\r\nدر سال 943 ( ه . ق ) شاه طهماسب « 1 » صفوى دستور داد تا رودى از فرات به كوفه و از آن‌جا به نجف احداث كنند ، ولى توفيق اين كار را نيافت . هنگامى كه اين رود به نزديكى محلى معروف به نمرود رسيد ، كار متوقف شد . به سبب انتساب اين رود به شاه طهماسب به آن طهماسيه نيز مىگويند ولى طهمازيه نيز آمده است . هنگامى كه شاه عباس اول « 2 » در سال 1032 ( ه . ق ) براى زيارت حضرت امير مؤمنان على ( ع ) به نجف آمد ، دستور داد تا رودى را كه شاه اسماعيل اول در سال 914 ( ه . ق ) از فرات كشيده بود ، لايروبى كند ، شاه اسماعيل اول در اين سال به زيارت جدش حضرت على ( ع ) مشرف شد زيرا اين رود در زمان حكومت سلطان سليم كه روم زمين نجف را محاصره كرد ، پر شد . لذا شاه اسماعيل اول ، آن نهر را لايروبى و مرمت كرد و آب در آن جريان يافت تا وارد مسجد كوفه شد .\r\nاين رود به سبب انتساب به شاه عباس مذكور به نام رود شاه معروف است و امروزه به آن رود مكريه گويند .\r\nرود شاه صفى : هنگامى كه در سال 1042 ( ه . ق ) شاه صفى « 3 » مرقد حضرت على ( ع ) را زيارت كرد دستور داد تا رودى از اطراف حله تا مسجد كوفه و از آن‌جا به خورنق و قناتى از خورنق تا بحر نجف احداث كنند و آن‌جا درياچه‌اى ساختند كه آب در آن جمع مىشد . سپس آن را به شهر متصل كردند . در مادة تاريخ آن چنين آمده است : آب ما از مدد ساقى كوثر آمد « 4 » .\r\nرود هندى : يحيى خان ، ملقّب به آصف الدولة الكهنوى ، متوفاى سال 1220 ( ه . ق ) از شخصيتهاى مشهور هند به شمار مىآيد ، وى آثار جاويد و شهرت بسيار دارد . آصف\r\n\r\n\r\n","description":"","footnote":"\r\n( 1 ) - شاه طهماسب اول ، فرزند شاه اسماعيل اول در روز چهارشنبه 28 ذى حجه سال 919 ( ه . ق ) در روستاى شهاب آباد از توابع اصفهان به دنيا آمد و 19 سال حكومت كرد . وى در سال 930 ( ه . ق ) بر تخت سلطنت جلوس كرد و در دهم ماه صفر سال 984 ( ه . ق ) درگذشت - م .\r\n( 2 ) - شاه عباس اول ، فرزند شاه محمد خدابنده ، فرزند طهماسب بود . وى در شب دوشنبه در آغاز ماه رمضان سال 979 ( ه . ق ) در هرات چشم به جهان گشود و در شب پنجشنبه سال 1037 ( ه . ق ) درگذشت - م .\r\n( 3 ) - شاه صفى ، نوهء شاه عباس اول است و در سال 1062 ( ه . ق ) در كاشان درگذشت - م .\r\n( 4 ) - به كتاب ماضى النجف و حاضر ما چاپ صيدا ، ص 130 مراجعه كنيد - م .\r\n","page_name":" 256 ","page_number":256},
  {"content":"\r\n\r\nالدوله ، وزير محمد شاه هندى بود . وى اموال بسيارى نزد علامهء بزرگوار سيد على كبير طباطبايى فرستاد تا براى احداث رودى از فرات و رساندن آن به نجف صرف كند .\r\nقبيله‌ها اجتماع كردند ، علامه ، اموالى به آنها داد تا ساختن اين رود را از عمود فرات ( مسيب ) كه سرچشمهء اصلى آب آن است ، آغاز كنند . اين رود احداث شد و رود هندى ناميده شد ، چنان كه امروزه نيز به همين نام خوانده مىشود و هنگامى كه آن را به كوفه متصل كردند ، در وسط خندق كوفه ، قناتى به نام كرى سعد احداث و آب را به سوى نجف جارى كردند ، اين واقعه در سال 1208 ( ه . ق ) رخ داد ، و در ماده تاريخ آن ، « صدقهء جاريه » آمده است . اين رود در مسيرش با زمينهاى پست مواجه مىشود ، و آب در آنها جريان مىيابد و از آن تالابهايى پديد آمد كه هور الدخن ، عويبه ، ابو طرفه ، كفل ، درياچه يونس ، بحر شنافيه و بحر نجف از آن جمله به شمار مىروند و مسافران مىتوانستند مسير بصره تا نجف را با كشتى طى كنند . در كنار اين رود ، درختان و بوستانها و كشتزارهاى بسيارى به وجود آمد ، همچنين روستاهاى بسيارى مانند طوتريج ، جعاره ، شنافيه ، ام بعرور و جز آن احداث شد و قبايل بسيارى همچون آل فتله ، بنى حسن ، حميدات ، آل شبل آل زياد و جز آنان در ساحل آن ساكن شدند و پيشرفت عمرانى اين روستاها تاكنون بىوقفه ادامه داشته است .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nقبايلى كه در كوفه سكونت داشتند\r\nمحل سكونت قبايل را هنگام طرح‌ريزى كوفه طبق بيان طبرى در تاريخش پيرامون حوادث سال هفدهم ه . ق مىآوريم . اسامى قبيله‌هايى كه پيش از اسلام در آن سكونت داشتند « 1 » ، عبارتند از تغلب ، نمر و زياد و قبيله‌هايى كه پس از اسلام ، آن‌جا اقامت داشتند به ترتيب ذيل مىباشند :\r\n1 - كنده : نام وى ثور بن عفر بن عدى بن حارث بن ادد بن زيد بن عمر بن عريب ابن كهلان بود و چون نسبت به احسان و نيكى پدرش ناسپاسى كرده بود ، به كنده ملقب شد و به همين نام شهرت يافت . اين قبيله از چند دسته تشكيل يافته است : معاويه ، اشرس ، بنى عمر و بنى وهب ، سكون ، سكاسك ، تجيب ، عوادر و صدف .\r\n2 - مذحج : او فرزند ادد بن زيد بن عمر بن عريب بن كهلان است كه شعبه‌هاى آن بدين قرار مىباشند ، جلد ، سعد العشيره ، مراد - نام ديگر آن يحابر است - عنس ، حارثيون ، عبد المدان بنودنان ، بنو مسليه ، آنها مسجدى در كوفه دارند . نخ ، جنب ، مرثد ، مازن ، ادد ، صداء فلى هفان ، شمران سيحان ، بنو عبيده ، حكم ، صعب ، جعفر ، حرث غطيف ، سلمان ، قرن - داراى مسجدى در كوفه هستند - انعم ، سيف ، محادره ، رواق زهر ، حرب ، يام قريه حكم ، قدح هيس ، صدقه ، بندقه ، عمر و صومعه ، بنو عبد الجد ، عبس ، حجافل ، بنو نهيك ، صعب .\r\n3 - طى : نام وى جلهمه بن ادد بن زيد بن عمر بن عريب بن كهلان بود ، كه فرزندان وى به چند تيره تقسيم مىشوند : جذيله ، غوث ، ثعالب - ثعلبة بن رومان ، ثعلبة بن ذهل و ثعلبة بن جدعان بن ذهل ابن رومان - بنو تيم - اين غير از تيم قريش است - بنو صنبر ، بنو طريف ، بنو ثمامه ، بنو لام بنو ثعل ، تحبر ، سنبس ، جرم ، تيهان و بولان .\r\n\r\n\r\n","description":"","footnote":"\r\n( 1 ) - اسامى اين قبيله‌ها را از يك نسخهء بسيار ضعيف نقل كرديم و پاره‌اى از آنها نياز به بررسى دارد ؛ بنابراين به منابع مراجعه كنيد - م .\r\n","page_name":" 258 ","page_number":258},
  {"content":"\r\n\r\n4 - اشعر : برادر طى و مذحج است كه داراى چند تيره مىباشد ، جماهر ، جده انعم ، ادعم كاهل ، عبد شمس ، عبد الثريا ، عامر ، عارض ، ثابت ، ناعم ركب ، تاج ، شعذف يقرم ، جماد ، شهله ، محتار ، حسيب ، عيدل ، افحوذ ، اخلود ، اخيوق ، اخدوع ، اعيوق ناجيه ، حنيك ، وائل ، غاسل ، دحران ، صمامه ، حسامه ، سدوس ، سايب ، ياسر ، مجيد ، بجيله ، مريطه ، زعيج ، بنواعر ، زجاله ، زماله ، بنو بجير ، مساور ، بنو حكيم ، عبس .\r\n5 - لخم : اسم او ، مالك بن عدى بن حارث بن مره است . اين قبيله از داريون ، بنواراش بنو جدس و بنو نماره تشكيل يافته است .\r\n6 - جذام : نامش عامر و برادر لخم است و به چند گروه تقسيم مىشود كه عبارتند از :\r\nاقصى ، غطفان و عامله .\r\n7 - ازد : وى فرزند غوث بن نبت بن مالك بن زيد بن كهلان است . اين قبيله ، داراى چند تيره است كه عبارتند از : جفنه ، غلبه خزاعه ، مازن ، بارق ، لمعى ، حجر ، عتيك ، راسب عامل ، والبه ، ثماله لهب زهران ، الحدان ، يشكر ، عك دوس ، فهم الجهاضم ، اشاقر ، قسامل قراديس ، سليح ، عوف ، بنو عدى ، بنو فهير ، سلول ، مصطلق الحبا .\r\n8 - خثعم : اين قبيله شعبه‌هايى دارد همچون : شهران ، نهيس ، ولود ، اكلب ، قسر ، خالد بن عبد اللّه قسرى حاكم عراق از آن‌جاست . عرينه ، احمس و دهن .\r\n9 - همدان : اين قبيله نيز به چند شاخه تقسيم مىشود كه عبارتند از : حاشد ، بكيل ، حجور ، قدم ادران اهنوم راهب ، شاور ، خيوان ، غدر ، وادعه ، يام شبام ، جشم ، تغلب ، مذكر ، هبيره ، العزه ، دعام ، مرهبه ، ارحب شاكر ، سفيان ، ذبيان ، بنو حريم ، بنو صاع ، بنو مدلج ، بنو حمله ، اسلم افروح ؛ و همه اينها نزارى بودند .\r\n10 - مضريها كه شامل قبايل ذيل مىباشند :\r\n1 - قيس عيلان و شاخه‌هاى آن از قبيل : هوازن ، غطفان ، سليم ، فهم ، عدوان ، غنى باهله و مدركه است . اين قبيله نيز به چند دسته تقسيم مىشود : قريش ، اسد ، قاره و هذل .\r\nطابخه نيز از چند تيره تشكيل شده است : تميم ، رباب ، ضبه ، مزينه ، حميس ، كاهل ، فقعس دودان ، عمرو ، صعب ، والبه ، صيدا ، ناشب ، غاضره ، غنم ، ثعلبه ، عضل ، بنو لحيان ، بنو دهمان بنو غازيه ، بنو صاهله ، بنو ضاعنه ، بنو قباعه ، هذيل ، تميم بن مر ، دارم ، مجاشع ،\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنهشل ، سدوس حنظله ، يربوع ، رياح ، سليط ، براجم ، كليب ، هجيم ، مازن ، بنو منقره ، عمرو قيس ، غالب طلقة ، ظليم بنو عنبر ، بنو عطارد ، بنو عدانه ، عدى ، عوف ، ثور ، اطحل ، اشيب ، عكل عامر ، كلاب الضباب ، جعده ، جريش ، قشيل ، عقيل ، حفاجه ، عجلان ، نمير هلال ، سلول نصير ، غزيه ، جشم ، ثقيف ، عامر ، بنو مطرود ، بنو شريد ، بنو ذكوان ، بنو ابهر ، ذبيان ، عبس ، بنو اشجع ، بنو عبد اللّه ، بنو اعود ، بنو مخزوم ، بنو رواحه ، بنو سهم ، بنو فزاره ، بنو انمار ؛ همهء اينها وابسته به قبيله حمراء هستند .\r\n2 - ربيعه ، برادر مضر است و شعبه‌هاى آن عبارتند از : عنزه ، عبد قيس ، تيم ، بنو غدن ، جشم ، بنو حصين و بنو ارقم .\r\n3 - اياد ، برادر مضر و ربيعه است . اين قبيله به چند دسته تقسيم مىشود : بقت ، بنو حذافه بنو دعمى ، بنو طماح .\r\n4 - قضاعه : اين قبيله نيز از چند تيره تشكيل شده است : بنو حارث ، بنو الحافى ، بنو عمران بنو اسلم ، بنو حلوان ، نهد ، جهينه ، عذره ، جرم ، برك ، كلب ، اسد ، حيران ، مهره ، بلى ، مجيد ، يزيد ، بهرا ، خولان حى ، رزاح ، صحارى ، هانى ، رسوان ، سعد ، وداعه ، اقارع ، مسبح ، كحل ، هزان ، كرب ، منبه ، بنو جماعه ، بنو غالب ، بنو جرب ، ربيعه ، بنو ابحر ، عقارب ، بنو عوف ، بنو مالك ، انبار ، فاطميون ، بنو عبيده ، بنو سليح ، بنو تنوخ القين ، حنش ، زبيد - وى غير از زبيد مذحج است - اينها شاخه‌هايى از قبيله قضاعة بن معد بن عدنان مىباشند .\r\n5 - عكوك : از فرزندان عك بن عدنان برادر معد است . اين قبيله از چند تيره تشكيل شده است همچون نعمان ، ضحاك ، شهد و عبد اللّه ، كه اينها نيز به چند دسته تقسيم مىشوند : غافق ، ساعده ، بنوقين ، بنو مقصر ، رهينه ، رامى ، دب ، لعسان ، شبام ، ركب ، لام ، صخر ، دعج ، بعج ، رعل ، قاصيه ، علافه ، هامل ، والبه ، قحر ، فخر ، وابصه ، وزن ، رقابه ، راشد ، زهير ، مالك ، زوال ، صريف ، زيد ، بنو حبيس ، بنو محدون ، عبيده ، حجبه ، غنم ، ناج ، منك ، عمران ، مجيله ، خبا ، هزمه ، حويه ، سيعه - آنان مردم روستايى به نام سيعه بودند - مطارفه ، حديون ، صهيب ، زيول ، اضم ، هليل ، واعظ ، عبديون ، كعبيون ، مياريون ، راسيون ، بنو رضوان ، بنو حبيش ، بنو و هبان ، عليون - به على بن راشد منسوب است - حربيون . اينها حدود چهار صد تيره هستند كه در كوفه اقامت كردند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nلوط بن يحيى ازدى و عبد اللّه بن علا و ابو الحسن بكرى و جز آنان گويند : در كوفه سيصد و شصت قبيله و چهارصد پرچم وجود داشت .\r\nاشعريها نيز از آن جمله بودند ، آنها از كوفه هجرت كرده ، در شهر قم كه يكى از شهرهاى ايران است ، ساكن شدند و سببش اين بود كه چون حجاج بن يوسف ثقفى ، محمد بن سائب بن ملك اشعرى را كشت ، اشعريها از تحت سلطهء وى گريختند و در شهر قم اقامت گزيدند و محافل علمى در آن شهر تأسيس كردند و آثار مذهبى را گسترش دادند و با وجود آنها شهر به رشد و شكوفايى رسيد .\r\nعلامه مجلسى در سماء و عالم از بحار الانوار مىگويد : بيشتر مردم قم را اشعريها تشكيل مىدادند ، در اين كتاب و تاريخ قم از پيامبر اكرم ( ص ) روايت شده كه فرمود :\r\nخداوندا ، بزرگ و كوچك اشعريها را بيامرز .\r\nفرمود : اشعريها از من و من از آنها هستم . يكى از نخستين كسانى كه در شهر قم اظهار تشيّع كرد ، موسى بن عبد اللّه بن سعد اشعرى بود .\r\nروايت شده كه حضرت على بن موسى الرضا ( ع ) به زكريا بن آدم بن عبد اللّه بن سعد اشعرى فرمود : خداوند به وسيلهء تو بلا و مصيبت را از مردم قم دور مىكند چنان كه به سبب آرامگاه حضرت موسى بن جعفر ( ع ) بلا و مصيبت را از مردم بغداد دور مىكند ، و آنها جامهء حضرت رضا ( ع ) را از دعبل خزاعى شاعر معروف به مبلغ يكهزار درهم طلا خريدند .\r\nروايت شده كه امام جعفر صادق ( ع ) به عمر بن عبد اللّه اشعرى فرمود : خداوند در روزى كه جز سايهء رحمت او سايه‌اى نيست ، بر تو سايه افكند . دربارهء فضيلت اشعريها ، روايات بسيارى وجود دارد كه در كتاب السماء و العالم از بحار الأنوار و تاريخ قم و جز آنها خواهيد يافت .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nتفاخر ميان كوفيان و بصريان\r\nهر كس به تاريخ به ويژه به دورهء اوّل عباسى نظرى بيفكند ، در مىيابد كه مناظره و تفاخر در بسيارى از مسائل مانند فقه ، نحو ، ادبيات ، زبان و جز آن ميان كوفيان و بصريان رواج داشته و اين امر ، باعث جدايى دو گروه از يكديگر شده است به طورى كه هر يك به مكتبى گراييده‌اند ، تا اين كه مكتب كوفيان و مكتب بصريان پديد آمده است .\r\nگويند : مردم بصره ثابت قدم ، بسيار دانا و مورد اعتماد هستند ، ولى به مقتضاى سياست ، پس از تأسيس حكومت عباسى ، كوفيان روى كار آمدند و خلفاى عباسى ، آنها را مقدم مىداشتند زيرا كوفيان از ياران آنها به شمار مىرفتند و هنگامى كه عباسيان براى در دست گرفتن حكومت قيام كردند ، كوفيان به كمك آنها شتافتند ، و بدين دليل ، عباسيان ، آنها را بر خلاف بصريان به خود نزديك كرده ، استادان فرزندانشان را از ميان آنها برمىگزيدند . . . كسائى ، فراء ، مفضل ، ضبى ، شرقى و ابن قطامى همه اهل كوفه بودند ، و فرزندان خلفا را آموزش مىدادند و اگر اغراض سياسى نبود ، هرگز نامى از آنها به ميان نمىآمد .\r\nكينه‌جويى امين نسبت به سيبويه در مجلس مناظره‌اى دربارهء عقرب و زنبور كه ميان وى و كسايى برپا شده بود ، مشهورتر از آن است كه نياز به بيان داشته باشد و در آينده خواهيد ديد كه چگونه ابو العباس سفاح نسبت به كوفيان تعصب داشت به طورى كه پس از پايان تفاخر مىگويد : « كوفه ، سرزمين دانش و فرهنگ و سيماى عراق و خاستگاه مردم عراق است . . . » اكنون تصوير تفاخر ميان كوفيان و بصريان را كه ابن فقيه در كتاب بلدان ( ص 167 ، چاپ ليدن ) آورده است ، ملاحظه مىكنيد . وى مىگويد : گروهى از خاندان على و عباس نزد ابو العباس سفّاح اجتماع كردند ، بصريان و كوفيان نيز در ميان آنها بودند و از آن ميان ، ابو بكر هذلى ، اهل بصره و ابن عباس اهل كوفه بود . ابو العباس گفت : مناظره كنيد تا معلوم شود كدام يك از شما فاضلتر هستيد . گروهى از خاندان على گفتند : مردم\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبصره در روز جنگ جمل با حضرت على ( ع ) جنگيدند و ميان مسلمانان تفرقه افكندند .\r\nابو العباس گفت : اى ابو بكر ! چه مىگويى ؟ گفت : از جهالت مردم بصره به خدا پناه مىبرم ! فقط گروه اندكى از آنها از راه راست منحرف شدند و شيطان بر آنها چيره شد و در هر قومى ، افراد شايسته و نابه‌كار وجود دارد اما مردم بصره ، اموال و فرزندان بسيارى دارند و نسبت به سلطان ، مطيع و به آداب و رسوم اسلام ، آگاهترند .\r\nاين عياش گفت : ما نسبت به فتوحات از شما آگاهتريم ؛ ما كسرا را از كشور رانديم و لشكريانش را نابود كرديم ؛ حكومت او را براى خود روا داشتيم ، و شهرها را فتح كرديم .\r\nبصره در برابر عراق به منزلهء مثانه نسبت به جسد است كه آب پس از تغيير و آلودگى به آن‌جا مىرسيد . بيرون بصره ، با سخت‌ترين و كم فايده‌ترين سنگها انباشته شده و قسمت بالاى اين شهر ، بيابان است . بصريها آب شهر خود را گوارا مىدانند كه اگر اين گونه نبود ، از زندگى ، بهره‌اى نمىبردند . بصره از سمت پايين به وسيلهء دريا احاطه شده است و ما ، در شنزار ، آنها را اندك شمرديم و سپاهيانى به سوى مردم بصره فرستاديم تا تكيه‌گاه آنها باشند . مردم بصره به منزلهء فرستادگان ما هستند . . . موقعيّت كوفه ، همچون جايگاه زبان كوچك و بزرگ نسبت به بدن است و در آغاز اراضى [ آن منطقه 
  ] قرار گرفته است و آب خنك و گوارا به اين محل فرو مىريزد و از آن‌جا در سراسر كشور ما پخش مىشود و با گوارايى و خوشبويى از دجله و فرات عبور مىكند و بصره نسبت به عراق به منزله مثانه به جسد است .\r\nابوبكر گفت : شما پيامبران بسيارى را برشمرديد در حالى كه ما جز يك پيامبر به نام محمد ( ص ) نداريم و تمام پيامبران شما از وى سخن گفته‌اند . ابو العباس خنديد به حدّى كه نزديك بود از تخت بيفتد ، سپس گفت : اى ابو بكر ! خدا به تو جزاى خير دهد . ابوبكر گفت : آيا نديدى چگونه پيامبران در شهر كوفه به دار آويخته شده بودند ؟\r\nابن عياش گفت : مردم كوفه به سبب وجود سه ديوانهء فرومايه كه به علت ديوانگى ادعاى پيامبرى كرده بودند ، مورد نكوهش قرار گرفتند ، و خداوند ، آنها را در كوفه به دار آويخت ، و اما مردم بصره بر اثر وجود افرادى سرزنش شدند كه ادعاى خردمندى و شرافت و نقل حديث داشتند و هر يك از آنها گمان مىكرد كه خودش باعث هدايت و\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nگمراهى خويشتن است . كسى كه از روى ديوانگى ، ادعاى پيامبرى كند ، آسانتر است از شخصى كه با سلامت عقل ، ادعاى هدايت و گمراهى خود را مطرح مىكند و حتى برخى از آنان ادعاى ربوبيت نيز كرده‌اند . ابو العباس گفت : اى ابو بكر ! آيا كيفر مدّعى ربوبيت يا مدّعى نبوت ، يكى است و يا شديدتر ؟ برخى از علويان به آنها اعتراض كردند از آن جمله حسن بن زيد كه گفت : اى ابو بكر ! در جنگ جمل با حضرت على ( ع ) نبرد كرديد ؟ . ابوبكر گفت : بله ، گروه كوچكى با او جنگيدند . ولى خداوند عز و جل ، به سبب توجهى كه به ما داشت ، دستها و سلاحهاى ما را از كشتن او باز داشت . سپس على ( ع ) به كوفه بازگشت و مردم كوفه [ او و نوه 
  ] و پسرعموهايش را كشتند و حسن بن على را نيز پس از بيعت با وى ، ازين شهر بيرون كردند تا آن‌جا كه وى از آنها گريخت .\r\nابن عياش گفت : بلكه خداوند با يارى كردن و قدرت بخشيدن مردم كوفه ، دست شما را كوتاه كرد . چگونه ما را به كار ناشايستى كه از يكى از كوفيان سر زده است و شما از انجام آن ناتوان هستيد ، سرزنش مىكنيد ؟ بزرگان نخع براى من روايت كردند كه در جنگ جمل ، نه هزار نفر از مردم كوفه در ركاب حضرت على ( ع ) بودند ، در حالى كه از مردم بصره ، سى هزار نفر طلحه ، زبير و عايشه را همراهى مىكردند ، امّا زمانى كه اين دو لشكر در مقابل يكديگر قرار گرفتند ، مردم بصره مانند خاكستر در روز طوفانى بودند كه باد به شدت آنها را به هر سو مىبرد .\r\nابوبكر گفت : چه زمانى سى هزار نفر از مردم بصره با حضرت على ( ع ) مىجنگيدند ، در حالى كه احنف بن قيس در سعد و رباب از آنها جدا شد و ما پس از آن وارد كوفه شديم و شش هزار نفر از ياران مختار را مانند چهارپايان به قتل رسانديم . البته بجز كسانى كه پس از آمدن اسماء بن خارجه فزارى ، محمد بن اشعث كندى و شبث بن ربعى تميمى گريختند و از مردم بصره كمك خواستند و از مختار و يارانش به آنان شكايت كردند كه مردانشان را به قتل رسانده و حريم آنها را مباح شمرده‌اند ، لذا با مصعب بن زبير خارج شديم و سرانجام مختار نبى « 1 » مردم كوفه را كشتيم ، و هر يك از ياران او را كه\r\n\r\n\r\n","description":"","footnote":"\r\n( 1 ) - مختار ، پيامبر مردم كوفه نبود ، و چنين ادعايى نداشت ولى مخالفان او چنين نسبتى به او دادند مانند چيزهاى ديگرى كه براى ايجاد تفرقه و نفرت مردم از وى جعل كردند ، و اين نسبتهاى دروغين به عنوان\r\n","page_name":" 264 ","page_number":264},
  {"content":"\r\n\r\nما را در اين كار يارى كرد ، از قيد بندگى رها كرديم . پس ما بر اهل كوفه برترى داريم ، ما نسبت به آنها و گذشتگانشان حق داريم اگر سپاسگزار باشند .\r\nابن عياش گفت : در جنگ جمل ، مردم كوفه همراه حضرت على ( ع ) به شما حمله كردند ، و شما را به قتل رساندند و من مردم كوفه را چه پيروز شوند و چه شكست بخورند ، بر حق و مردم بصره را پيروز يا شكست خورده بر باطل مىدانم . ابوالعباس گفت : اى ابو بكر ! گمان مىكنم ابن عيّاش ، سخنور و اهل بحث و مجادله است .\r\nابوبكر گفت : آنها در برابر ما ، تاب و توان ندارند .\r\nابن عياش گفت : ما با هم در جنگ نيستيم تا پيروز مشخص شود ؛ ما در حال گفت و گو هستيم و بهترين كلام آن است كه داراى واضحترين دليل باشد . حسن بن زيد گفت : اى ابوبكر ! با مردم كوفه ستيزه و بر آنها تفاخر مكن زيرا تعداد فقها و افراد شرافتمند آنان از شما بيشتر است .\r\nابوبكر گفت : پناه بر خدا ! چگونه چيزى ممكن است ؟ در ميان آنها شريفى نيست مگر آن كه شريفتر از وى در بين ماست . در قبيلهء تميم كوفه مانند احنف در تميم بصره وجود ندارد ؛ همچنين در قبيلهء عبد القيس كوفه ، شخصى مانند حكم بن جارود در عبد القيس بصره نيست و در قبيلهء قيس كوفه مانند قتيبة بن مسلم در قيس بصره وجود\r\n\r\n\r\n","description":"","footnote":"\r\nشايعاتى از سوى طرفداران زبير در حجاز و بصره و امويان در شام و بازماندگان قاتلان امام حسين شهيد ( ع ) در كوفه مطرح شد و راويان نابه‌كار آنها را در سندهاى ضعيف و متون بىاساس براى آيندگان تأليف كردند و افراد فريب خورده ، آنها را حقيقتى استوار پنداشتند . مختار ، تنها كسانى را به هلاكت رسانيد كه دين خداوند ، آنها را مهدور الدّم دانسته است يعنى كسانى كه سواره و پياده بر خاندان پيامبر حمله كردند و با ظلم و ستم آنها را كشتند و آنها را از نوشيدن آب باز داشتند ، خيمه‌هايشان را غارت كردند و زنانشان را به اسارت درآوردند چنان كه زنان ترك و ديلم را به اسارت مىبرند ، و سينه و پشت فرزند پيامبر ( ص ) را زير ستوران لگدمال كردند . چه احترامى براى سردمداران كفر و الحاد وجود دارد تا اين كه به سبب كشته شدن آنها ، مختار مورد نكوهش قرار گيرد ، چگونه ممكن است مختار آن گونه كه آنها ادعا مىكنند ، باشد ، در حالى كه امام باقر ( ع ) و امام صادق ( ع ) از خداوند براى او طلب رحمت كردند و امام باقر ( ع ) دروغگو بودن او را رد فرمود و از دشنام دادن وى نهى كرد و امام سجاد ( ع ) از خداوند براى او پاداش خير خواست . تفصيل اين مطالب را در كتاب سبيك النضار فى تنزيه المختار تأليف علامهء بزرگ ميرزا محمد على غروى اردوبادى مىيابيد - م .\r\n","page_name":" 265 ","page_number":265},
  {"content":"\r\n\r\nندارد .\r\nابن عياش گفت : اى ابو بكر ! اگر بيشتر مىدانى بگو كه ما چند برابر آنچه گفتى مىدانيم ، و به خواست خدا ، تو بيش از اين ، مطلبى براى گفتن ندارى .\r\nابوبكر گفت : افتخار و عزّت و شرف به همين مقدار كافى است .\r\nابن عياش گفت : اى ابو بكر ، اميدت به يأس و نوميدى مبدل شود به آرزويت نمىرسى ، اهل بصره مانند رشتهء مرتب سرگين هستند كه در وسط آن سنگى گرانبها باشد و اين سنگ در ميان آنها مشخص است و مردم كوفه مانند رشتهء سنگهاى گرانبها كه ميانهء آن نيز از همين سنگهاى گرانبهاست و اين سنگها را نظاير بسيارى است . از تميم بصره ، احنف را بر شمردى و ما نيز از تميم كوفه [ اين افراد را نام مىبريم : 
  ] محمد بن عمير بن عطارد بن حاجب بن زرارة بن عديس را مطرح مىكنيم كه به نيابت از تمام عربها كمانش را گرو گذاشت ، و نعمان بن مقرن نيز يكى از اصحاب پيامبر ( ص ) بود كه در زمان عمر بن خطّاب ، طلايه‌دار تمام لشكرهاى مسلمانان محسوب مىشد ، حسان بن منذر بن ضرار از بيت ضبه ، بزرگ كوفه و سخاوتمند عرب عتاب بن ورقاء ، شبث بن ربعى تميمى ، فرماندار مردم بصره در زمان مصعب بن زبير بود و عكرمة بن ربعى كه دربارهء وى گفته‌اند : « عكرمه ، منبع فيوضات و صاحب فضايل بسيارى است » اينها بزرگان تميم كوفه هستند ، شگفتا كه تو به مالك بن مسمع بن بكر بن وائل در برابر مصقلة بن هبيره افتخار مىكنى در حالى كه گروهى نزد حضرت على بن ابى طالب ( ع ) به شرافت و فضيلت مصقله گواهى دادند كه از آن ميان مىتوان خالد بن معمر و شقيق بن ثور سدوسى و سويد بن منجوف و حريث بن جابر و حصين بن منذر و محدوج مخزومى و يزيد بن رويمه شيبانى و قعقاع بن شور ذهلى را بر شمرد .\r\nاما افتخار تو به قتيبة بن مسلم ، او به تو ارتباطى ندارد زيرا او از قبيلهء باهله است كه حجاج او را تربيت كرد . وى شرافت را از قيس در قبيلهء عامر بن صعصه و در بنى لبيد بن ربيعه ، شاعر جاهلى - اسلامى كسب كرده است و تو ، به يكى از صد تا افتخار كردى ولى من براى تو خلاصه مىكنم : فرمانرواى ما ، حضرت على بن ابى طالب ( ع ) ، مؤذن ما ، عبد اللّه بن مسعود و قاضى ما ، شريح است ؛ حال اگر مىتوانى ، از اهل بصره يك نفر مانند\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاينها بياور .\r\nابوبكر گفت : عبد اللّه بن عباس ، حاكم ماست .\r\nابن عياش گفت : ما از نزديكان ، پشتيبانان ، ياران و لشكريان عبد اللّه عليه شما هستيم و ما از شما به او سزاوارتريم .\r\nابو بكر گفت : اگر مؤذن شما ، عبد اللّه بن مسعود است ، انس بن مالك ، خادم پيامبر ( ص ) نيز مؤذن ماست .\r\nابن عياش گفت : انس و ابن مسعود قابل مقايسه نيستند بجز كسانى كه من نام بردم ، هفتاد نفر از ياران رسول خدا ( ص ) وارد كوفه شدند كه ما يك نفر را در برابر انس قرار مىدهيم و به شصت و نه نفر ديگر افتخار مىكنيم .\r\nابوبكر گفت : اگر شريح ، قاضى شماست ، حسن بصرى ، بزرگ تابعان و ابن سيرين كه در فضل فقاهت ، نمونه هستند ، قاضيان ما مىباشند .\r\nابن عياش گفت : اگر اين دو نفر را برشمردى و به آنها افتخار مىكنى ، ما نيز اويس قرنى را كه كلامش در قبيله‌هايى مانند ربيعه و مضر پذيرفته است و ربيع بن خثيم ، اسود بن يزيد ، علقمه ، مسروقا ، هبيرة بن بريم و پدرش سيره ، سعيد بن جبير و حارث اعور از ياران و راويان حضرت على بن ابى طالب ( ع ) را نام مىبريم ، و تو مانند او در زمانش از ياران پيامبر ( ص ) سراغ ندارى و همين طور كسى را باحافظه‌تر در آنچه مىشنود و فقيه‌تر در دين و راستگوتر در نقل حديث و آگاهتر به جنگهاى پيامبر ( ص ) و عربها و حدود الهى ، واجبات و علوم غريبه و شعر نمىشناسى و هيچ كس را مانند عامر بن شراحيل شعبى نمىيابى كه بتواند هر پديده‌اى را به اين زيبايى توصيف كند ، وى گفت :\r\nبه طور كلى همهء اشخاصى كه آن روز در كوفه زندگى مىكردند ، اين گونه بودند ؛ چهار خاندان عرب در كوفه وجود داشت ، حاجب بن زراره خاندان تميم ، آل زيد خاندان قيس ، آل ذى الجدين خاندان ربيعه ، آل قيس بن معدى كرب زبيدى خاندان يمن .\r\nدلاوران عرب در دوران جاهليت و اسلام چهار نفر بودند : عمرو بن معدى كرب ، عباس بن مرداس سلمى ، طليحه بن خويلد اسدى و ابو محجن ثقفى . مردم كوفه لشكر سعد بن ابى وقاص در جنگ قادسيه و اصحاب جمل و صفين و خانقين و جلولا و نهاوند بودند . و\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدلاوران آنان كه در اسلام اندك هستند ، عبارتند از : مالك بن حارث اشتر نخعى ، سعد بن قيس همدانى ، عروة بن زيد طايى ، فرمانده نبرد ديلم و عبد الرحمن بن محمد اشعث كندى .\r\nابوبكر گفت : او همان كسى است كه قطيفهء حضرت حسين بن على ( ع ) را دزديد و مردم كوفه ، او را عبد الرحمن قطيف ناميدند ؛ شايسته است كه نامى از وى به ميان نياورى . ابوالعباس از كلام ابو بكر خنديد .\r\nابن عياش گفت : او كسى است كه مردم كوفه و بصره و گروهى از اهل عراق و تمامى قبايل عرب در كوفه به او پيوستند كه تنها يكى از آن قبيله‌ها در بصره است و حضرت على بن ابى طالب ( ع ) دربارهء آنها چنين سرود :\r\nاگر دربان بهشت بودم به قبيلهء همدان مىگفتم با سلامت و امنيت وارد بهشت شويد « 1 » .\r\nابو بكر گفت : كسانى را كه نام بردى ، قاتلان حسين بن على ( ع ) و اهل بيتش و يا كسانى بودند كه آنها را يارى نكردند يا اموالشان را ربودند و سينه‌هايشان را زير سم اسبان لگدمال كردند .\r\nابن عياش گفت : تفاخر را كنار گذاشتى و به سرزنش رو آوردى ، شما پدرش على بن ابى طالب ( ع ) را كشتيد ، در روز عاشورا ، چهل تن از هفتاد نفرى كه همراه امام حسين ( ع ) به شهادت رسيدند اهل كوفه بودند و هر يك قبل از شهادت ، دشمن خود را كشت .\r\nابوبكر گفت : مردم كوفه ، رابطهء خويشاوندى را گسستند و به بيگانگان پيوستند . آنها به امام حسين ( ع ) نوشتند ما يك صد هزار نفر همراه تو هستيم و او را فريب دادند و هنگامى كه امام ( ع ) آمد ، بر وى تاختند و امام ( ع ) و خاندانش را از كوچك و بزرگ به شهادت رساندند ، سپس به خونخواهى او رفتند ، آيا هيچ كس چنين ماجرايى شنيده است ؟\r\nابن عياش گفت : ابو عبد اللّه جدلى از مردم كوفه بود و هنگامى كه ابن زبير ، خاندان\r\n\r\n\r\n","description":"","footnote":"\r\n( 1 ) -\r\n و لو كنت بوابا على باب جنة * لقلت لهمدان ادخلى بسلام \r\n","page_name":" 268 ","page_number":268},
  {"content":"\r\n\r\nبنى هاشم را محاصره كرد ، به يارى آنها شتافت ، به طورى كه خداوند ، اوضاع را به دلخواه بنى هاشم تغيير داد ، آيا يك نفر بصرى در ميان آنها بود ؟\r\nابوالعباس برخاست ، در حالى كه مىگفت : كوفه ، سرزمين دانش و فرهنگ ، سيماى عراق و خاستگاه مردم عراق است ، و قبيلهء حجاش آن‌جا زندگى مىكنند و كوفه ، مقصد جوينده و منزل اصحاب برگزيده و شرافتمندان است و اهل بصره ، شبيه‌ترين مردم به آنها هستند آن گاه برخاست .\r\nابن فقيه در كتابش به نقل از مدائنى مىگويد : مردم عراق نزد يزيد بن عمر بن هبيره گرد آمدند و ابن هبيره گفت : كدام يك از كوفه و بصره داراى بهترين ميوه هستند ؟ خالد بن صفوان گفت : اى فرمانروا ! ميوهء ما بهتر است و صفات آنها را برشمرد .\r\nعبد الرحمن بن بشير عجلى گفت : اى امير ! شكى ندارم كه شما چيزهاى برگزيده را نزد خليفه مىفرستيد ؟ وى گفت : بله . عبد الرحمن گفت : ما راضى هستيم كه به نفع يا ضرر ما حكم كنى ، چه نوع خرمايى نزد خليفه مىفرستى ؟ گفت : مشان . عبد الرحمن گفت : حتى يك دانه از اين خرما در بصره نيست ، پس چه خرمايى مىفرستى ؟ گفت :\r\nنرسيان . عبد الرحمن گفت : اين خرما نيز در بصره وجود ندارد ، گفت : خرماى هيرون و ازاد . گفت : از اين خرما هم در بصره يافت نمىشود و افزود : چه نوع خرمايى نزد او مىبريد ؟ امير گفت : خرماى عنبر . گفت : از اين نوع هم در بصره نيست . امير گفت : و تو مىدانى كه چگونه ابن هبيره ، امير كوفه به شهرش پايبند و به حكم او كوفه از بصره برتر است زيرا ميوه كوفه را از بصره بهتر مىداند .\r\nاين شيوهء حكمرانان و اميران كوفه بود كه همه گونه مجالس و محافل مناظره اعم از فقهى ، كلامى ، نحوى ، لغوى يا جز اينها از علوم ديگر تشكيل مىدادند و هرگاه مىديدند يكى از كوفيان در مسأله‌اى بر شخص بصرى پيروز مىشود ، به وجد مىآمدند ، و اين حالت هر انسانى نسبت به ديار خويش و سنت خداوند در ميان خلقش است و هرگز در سنت خداوند ، تغير و دگرگونى نمىيابيد .\r\nاز خالد دربارهء كوفه پرسيدند ، گفت : ما داراى نيزارها و رودخانه‌هاى شگفت‌انگيز هستيم ، ميوهء ما خرما و سرزمين ما از طلاست .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاحنف گفت : زمين ما از شما وسيع‌تر است ، و از درياى گسترده‌تر و سرزمين حاصلخيزترى نسبت به شما برخورداريم .\r\nابوبكر هذلى گفت : ما از درخت ساج و عاج و پارچه حرير و ماليات و رودخانهء خروشان « 1 » بيشترى نسبت به شما برخورداريم .\r\n\r\n\r\n","description":"","footnote":"\r\n( 1 ) - ابن قتيبه ، عيون الأخبار ، ج 1 ، ص 217 ، چاپ سال 1343 ( ه . ق ) .\r\n","page_name":" 270 ","page_number":270},
  {"content":"\r\n\r\n\r\nتاريخ خط عربى يا خط كوفى\r\nدر ميان آثار عربها مدركى وجود ندارد كه نشان دهد آنها نوشتن را مىدانستند ، مگر اندگى پيش از اسلام ، با وجود اين كه آنها از سمت شمال و جنوب به وسيلهء ملتهاى عربى احاطه شده بودند كه آثار خطى بسيارى از خويش بر جاى نهادند ، مشهورين اين ملتها حمير در يمن بود كه با حرف مسند مىنوشتند و انباط در شمال كه با حرف نبطى مىنوشتند و تاكنون آثار آنها در نواحى حوران و بلقاء باقى است زيرا خوى صحرانشينى بر حجازيان يا عرب مضر چيره شده بود ، و نوشتن از ابزار تمدن به شمار مىرفت .\r\nبنابراين ، برخى از آنان كه قبل از ظهور اسلام به عراق يا شام سفر كرده بودند ، رفتار و اخلاق شهرنشينى را كسب كردند و نوشتن را از آنها به عاريت گفتند و بازگشتند . برخى از آنها عربى را با حرف نبطى ، عبرانى يا سريانى مىنوشتند ولى نبطى و سريانى تا پس از فتوحات اسلام دوام يافت و خط نسخى ( دارج ) پس از نبطى و خط كوفى ( منسوب به شهر كوفه ) وارد شد . پيش از اسلام به خط كوفى ، حيرى مىگفتند زيرا اين خط به حيره نسبت داده مىشد و آن ، شهر عربهاى عراق پيش از اسلام بود و مسلمانان ، كوفه را در كنار آن ساختند .\r\nبدين معنا كه سريانيها در عراق با چند نوع قلم ، خط سريانى را مىنوشتند از جمله قلمى كه به آن ( سطر نجيلى ) مىگفتند و با آن كتابهاى مسيحيت را مىنوشتند ، و در قرن اول پيش از اسلام عربها آن خط را فرا گرفتند كه از عوامل آن نهضت ، نزد آنها به شمار مىرفت ، خط كوفى از همين خط جدا شد و تاكنون نيز آن دو خط با يكديگر شباهت دارند .\r\nدربارهء اين كه چه كسى آن خط را به كشورهاى عربى منتقل كرد ، اختلاف است .\r\nمشهور اين است كه مردم انبار ، آن خط را انتقال دادند و مردى از انبار به نام بشر بن عبد الملك كندى ، برادر اكيدر بن عبد الملك حاكم ذومة جندل ، اين خط را از انبار\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nآموخت و به مكه رفت و با صهباه ، دختر حرب ابن اميه ، خواهر ابو سفيان و پدر معاويه ازدواج كرد و به گروهى از مردم مكه آموخت . لذا تعداد افرادى كه هنگام ظهور اسلام در مكه و از قبيلهء قريش « 1 » مىنوشتند ، افزايش يافت . از اين‌رو ، برخى توهم كرده‌اند كه سفيان بن اميه ، نخستين كسى است كه خط را به عربها منتقل كرد .\r\nخلاصه اين كه عربها در خلال تجارتشان با شام ، خط نبطى را از حوران فرا گرفتند و اندكى قبل از هجرت ، خط كوفى را از عراق آموختند و اين دو خط پس از اسلام به صورت دو خط مشهور نزد آنها درآمد .\r\nبهتر اين است كه بگوييم آنها از دو خط استفاده مىكردند : با خط كوفى ، قرآن كريم و متون مذهبى را مىنوشتند چنان كه قبل از آن ، سريانيها از سطر نجيلى براى نوشتن كتابهاى مسيحيت استفاده مىكردند و با خط نبطى ، نامه‌هاى معمولى را مىنوشتند .\r\nدليل اين كه خط كوفى پس از سطر نجيلى آمده ، اين است كه اگر الف به صورت حرف مدّ در وسط كلمه بيايد ، حذف مىشود تا چه رسد به شكل آن ، و اين يك دستور كلى در نوشتار سريانى بود كه در اوايل اسلام به ويژه در نگارش قرآن مجيد رواج داشت . بر مبناى اين قاعده به جاى كتاب ، كتب و به جاى ظالمين ، ظلمين مىنوشتند .\r\nهنگامى كه اسلام ظهور كرد ، مردم حجاز با فنّ كتابت آشنا بودند ولى اين فن رواج نداشت و فقط حدود 13 تا 19 نفر نگارش را مىدانستند كه بيشتر آنها از اصحاب بزرگ پيامبر ( ص ) بودند از جمله حضرت على بن ابى طالب ( ع ) ، عمر بن خطاب ، طلحه بن عبيد اللّه ، عثمان و ايان ، دو فرزند سعيد بن خالد بن حذيفه ، يزيد بن ابى سفيان ، حاطب بن عمرو بن عبد شمس ، علاء بن حضرمى ابو سلمة بن عبد الاشهل ، عبد اللّه بن سعد بن ابى سرح ، حويطب بن عبد الغرى ، ابو سفيان بن حرب و فرزندش معاويه و جهيم بن صلت بن مخرمه . سپس ساير صحابه كتابت را آموختند . از ميان آنها نويسندگان ديوانهاى خلفاى راشدين و نامه‌ها و قرآن كريم برخاستند و در دوران خلفاى راشدين و بنى اميه ، قرآن را به خط كوفى نوشتند و در روزگار آنها ، خط مذكور به چهار نوع تقسيم شد كه\r\n\r\n\r\n","description":"","footnote":"\r\n( 1 ) - المزهر ، ج 2 ، ص 177 .\r\n","page_name":" 272 ","page_number":272},
  {"content":"\r\n\r\nبعضى از آنها را نويسنده‌اى به نام قطبه مشتق كرد . وى مشهورترين نويسنده زمانش بود و براى بنى اميه كتابهايى مىنوشت .\r\nپس از او ، ضحاك بن عجلان در اوايل حكومت عباسيان به شهرت رسيد و بر قلمهاى قطبه افزود . پس از وى ، اسحاق بن حماد و جز او نيز قلمهايى افزودند ، و تا اوايل حكومت عباسيان به دوازده قلم رسيد كه عبارتند از :\r\n1 - قلم جليل 2 - قلم سجلات 3 - قلم ديباج 4 - قلم اسطور مار كبير 5 - قلم ثلاثين 6 - قلم زنبور 7 - قلم فتح 8 - قلم حرم 9 - قلم مدامرات 10 - قلم عهود 11 - قلم قصص 12 - قلم حرفاج .\r\nهنگامى كه هاشميان بر سر كار آمدند ، خطى به وجود آمد كه به آن عراقى مىگفتند و اين ، همان خط محقق است و پيوسته رو به فزونى بود تا به زمان مأمون رسيد و نويسندگان وى به اصلاح خطهاى خود پرداختند و مردى مشهور به احول محرر پيدا شد و دربارهء اشكال آن نظراتى داد و چندين نوع خط نيز ابداع كرد . سپس قلم مرصع ، نساخ ، رياسى منسوب به پديد آورندهء آن ، فضل بن سهل ذو الرياستين و قلم غبار حليه « 1 » به وجود آمدند و خطها از بيست شكل نيز فزونى يافت و همهء آنها از خطوط كوفى به شمار مىروند .\r\nاما خط نسخى يا نبطى به عنوان خطهاى غير رسمى ميان مردم رواج داشت تا هنگامى كه ابن مقله متوفاى سال 328 ( ه . ق ) از ديگران پيشى جست و خط مذكور را اصلاح كرد و آن را به صورت كنونى درآورد و آن را در نوشتن ديوانها به كار برد . نزد مورخان مشهور است كه ابن مقله ، خط را از صورت قلم كوفى به قلم نسخى منتقل كرد .\r\nاعتقاد راسخ ما بر اين است كه اين دو خط در اوايل ظهور اسلام رواج داشتند ، كوفى براى كتابها و نظير آن و نسخى يا نبطى براى نامه‌ها و مانند آن به كار برده مىشد ، چنان كه گذشت . ابن مقله ، خط نسخى را بر قاعدهء زيبايى قرار داد تا قابليت نوشتن كتابها را داشته باشد . ما در نمايشگاه خطهاى عربى قديم در كتابخانهء سلطانيه ، قبالهء ازدواجى\r\n\r\n\r\n","description":"","footnote":"\r\n( 1 ) - جلبى ، كشف الظنون ، ج 1 ، ص 466 .\r\n","page_name":" 273 ","page_number":273},
  {"content":"\r\n\r\nديديم كه در اواسط قرن سوم هجرى سال 264 ( ه . ق ) بر روى پوستى مستطيل شكل نوشته شده بود . در بالاى آن ، عقد ازدواج با خط منظم كوفى و در پايين آن ، دستخط گواهان با خط نسخ در نهايت بىنظمى . ولى ابن مقله اين خط را سامان بخشيد و در نوشتن كتابها به كار برد .\r\nبا گذشت سالها ، خط نسخ مذكور به انواع مختلفى تقسيم شد . و قلمهاى اصلى در زبان عربى دوتاست كوفى و نسخى و هر يك از آنها به چند قسم تقسيم مىشوند ، پس از قرن هفتم هجرى ، شش قلم معروف بود : ثلث ، نسخ ، تعليقى ، ريحانى ، محقق و رقاع .\r\nگروه بزرگى از نويسندگان به شهرت رسيدند و در اين باره كتابها و رساله‌هايى نوشتند كه برخى از آنها دربارهء ابزار خط بود مانند قلمها و راههاى تراشيدن آنها و حالات شكافتن و تراشيدن قلم و دوات و مداد و كاغذ و جز آن « 1 » و تا به امروز ، پيوسته خط به اقسامى تقسيم شده است ، و تا زمانى كه خدا بخواهد بنا بر سنّت تكامل بدين‌گونه خواهد بود « 2 » .\r\nقلقشندى در كتاب صبح اعشى ، ص 15 ، ج 3 مىگويد : اكنون خط عربى به نام خط كوفى معروف است و از آن چند نوع خط گرفته شده كه در حال حاضر نيز موجود است .\r\nابن حسين در كتابش راجع به قلم ثلث چنين مىگويد : اصل خط كوفى كه داراى اقسام متنوعى است ، به تقوير و بسط باز مىگردد .\r\nمقور : اكنون از آن به خط لين تعبير مىكنند و آن خطى است كه رگه‌هايش و آنچه در معناى آن است به سمت پايين تمايل دارد ، مانند ثلث ، رقاع و نظير آنها .\r\nمبسوط : اكنون به آن يابس مىگويند و آن خطى است كه هيچ گونه پستى و افتادگى در آن نيست مانند محقق و خطهايى كه الان وجود دارد ، به ترتيب اين دو اصل هستند .\r\nمؤلف كتاب اعانة المنشى گفته است : نخستين بار كه خط عربى از كوفى به خطهايى كه اكنون به كار مىروند منتقل شد ، در اواخر حكومت بنىاميه و اوايل خلافت عباسيان بود .\r\nچگونه تنها خط كوفى در ابتداى ظهور اسلام شهرت يافت ؟\r\n\r\n\r\n","description":"","footnote":"\r\n( 1 ) - كشف الظنون ، ج 1 ، ص 467 .\r\n( 2 ) - تاريخ تمدن اسلامى ، ج 3 ، ص 54 ، 56 .\r\n","page_name":" 274 ","page_number":274},
  {"content":"\r\n\r\nبىشك اسلام ، خاستگاه تمدن عرب و بزرگترين پايگاه در تمدن آنهاست ، و خط نيز از ابزار تمدن و آثار آبادانى به شمار مىرود ، چنان كه ابن خلدون بدان تصريح كرده است و در مقدمهء كتابش چنين مىگويد : « از اين رو در مىيابيم كه بيشتر باديه‌نشينان ، بى سوادند و نمىتوانند بنويسند و بخوانند و هر كس هم كه بخواند يا بنويسد ، خواندنش دقيق و نوشتنش كامل نيست . آموزش خط را در شهرهايى كه از آبادانى بسيارى برخوردارند رساترين ، زيباترين و آسانترين راه براى استحكام صنعت خط در اين شهرها مىيابيم » . بىترديد اسلام به بسيارى از شهرها كه وارد شد و حتّى هر كشورى را كه در زمان خلفاى راشدين از نظر زبان و آداب و رسوم ، تحت سلطهء اسلام قرار گرفت ، به آيين اسلام فرا خواند . امروزه به عرب بودن خود افتخار مىكنند و بخشى از جهان را تحت تسلط خود دارند ، به اين علت است كه آنها ملتهاى ديگر را به آيين اسلام فرا مىخواندند و حامل قرآن كريم بودند و همچنين قرآن به زبان آنها نازل شد و اين امر باعث شد تا آنان ، بيشتر به تعصبات عربى روى آورند و هرگاه آنها كشورى را فتح مىكردند و به آبادانى آن مىپرداختند ، بزرگترين چيزى كه عربها پس از اسلام رعايت مىكردند ، آداب و رسومشان بود كه اسلام آن را پذيرفته و تأييد كرده بود و از آن ميان ، نوشتن بود كه گرچه در كشور يمن معروف شد و خط آنها حميرى بود و خط مردم عراق جزم نام داشت ، ليكن به وسيله نخستين مسلمانان كه آن را فرا گرفتند ، انتشار يافت و آنان ، قرآن را با اين خط نگاشتند « 1 » و در آن روزگار ، همهء مسلمانها از آنها پيروى مىكردند ، سرانجام ، دستخط حميرى يمن از بين رفت و خط كوفى جايگزين آن شد .\r\nاين نوشته را بر روى يكى از آرامگاههاى مسلمانان در كوفه ديدم ولى تاريخ آن ذكر نشده است تا كاملا زمان آن براى ما مشخص شود .\r\n\r\n\r\n","description":"","footnote":"\r\n( 1 ) - در كشف الظنون ج 1 ، ص 466 مىگويد : ابن اسحاق از ميان پيشينيان ، نخستين كسى بود كه كتابها را نوشت .\r\nخالد بن ابى الهياج به خوش خطى مشهور بود و سعد ، وى را به نوشتن قرآن ، شعر و روايات براى وليد بن عبد الملك گمارد .\r\nاز ديگر نويسندگان قرآن مىتوان خشنام بصرى و مهدى كوفى را نام برد كه در روزگار رشيد مىزيستند . يكى ديگر از آنها ابو حدى بود كه در دوران معتصم ، قرآنهاى بزرگان و خبرگان كوفه را مىنوشت .\r\n","page_name":" 275 ","page_number":275},
  {"content":"\r\n\r\nنمونه هايى از خط كوفى در سمت راست اين نوشتار آية الكرسى را با « العلى العظيم » كه با بسم اللّه الرحمن الرحيم آغاز شده است مىبينيم و در سمت چپ آن ، سورهء توحيد است و در آخر آن نوشته شده : اين آرامگاه جعفر بن معمر است كه خداى او را رحمت كند و بيامرزد ، درود خدا بر محمد و خاندان او باد ، و در ذيل آن نوشتار چنين آمده است . « اللّه ولى التوفيق » اما داخل مربعى كه در وسط قرار گرفته صلوات بر محمد و خاندانش نوشته شده است .\r\nدو سطر مستطيل شكل كه در پايين قرار دارند ، عبارتند از : بسم اللّه الرحمن الرحيم و آيهء :        وَ السَّابِقُونَ السَّابِقُونَ أُولئِكَ الْمُقَرَّبُونَ فِي جَنَّاتِ النَّعِيمِ ثُلَّةٌ مِنَ الْأَوَّلِينَ وَ قَلِيلٌ مِنَ الْآخِرِينَ عَلى سُرُرٍ مَوْضُونَةٍ مُتَّكِئِينَ عَلَيْها        ، و اما سطرهاى ديگر را نتوانستيم بخوانيم .\r\nكاتبان وحى از مهاجران و انصار بودند كه سند كتابت آنها به حرب بن اميه پدر صهبا ، همسر بشر بن عبد الملك كندى يا بشر به تنهايى مىرسد ، چنان كه گذشت .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nخط آنها در آن روزگار و پس از آنان به نام خط كوفى مشهور شد و شكى نيست كه پس از آن ، مسلمانان از روش كاتبان وحى پيروى كردند كه نخستين كاتبان اسلام بودند و شكل حروف را از آنها گرفتند ، در نتيجه ، خطّ كوفى فراگير شده است ، در آن هنگام ، هيچ كس به غير اين روش دعوت نمىكرد تا اين كه اسلام پيشرفت زيادى يافت و شهرهايش پراكنده شدند ، و كشورها در اطاعت اوامر اسلام دچار اختلاف شدند « 1 »\r\n\r\n\r\n","description":"","footnote":"\r\n( 1 ) - رسالهء خط از علامه استاد شيخ احمد رضا عاملى نباطى ، ص 17 - 18 ، كه در سال 1332 ( ه . ق ) در صيدا به چاپ رسيد . ( م ) .\r\n","page_name":" 277 ","page_number":277},
  {"content":"\r\n\r\n\r\nسران سادات در كوفه\r\n\r\nمقدمه\r\nرياست : منظور رياست سادات است ، و سبب اين نامگذارى اين است كه نقابة الاشراف به سادات مسلمانان مربوط مىشود و آنها خاندان پيامبر ( ص ) هستند . در اوايل ظهور اسلام ، خاندان پيامبر ( ص ) به سبب نزديكى به پيامبر ( ص ) مورد احترام بودند .\r\nبنابراين ، خاندان پيامبر ( ص ) رئيسى از ميان خودشان قرار دادند كه عهده‌دار امور آنها باشد و نسبهاى آنها را ثبت كند و ولادتها و وفاتها را بنويسد و آنها را از كارهاى پست و ارتكاب گناه بر حذر بدارد ، حقوق آنها را مطالبه كند و آنها را به اداى حقوق ديگران دعوت كند ، و در مطالبهء حقوقى كه آنان در سهم خويشاوندان پيامبر ( ص ) از خراج و غنيمت دارند ، از آنها نيابت و ميان آنها تقسيم كند ، زنهاى بىشوهر خودشان را از ازدواج با كسانى كه همتاى آنها نيستند ، برحذر بدارد .\r\nنبهانى در شرف مؤبد ص 47 مىگويد : نقيب بايد دوازده حق را نسبت به بنى هاشم عهده‌دار شود :\r\n1 - حفظ نسب ساداتى كه در كوفه هستند ولى از اهالى آن و يا در بيرون كوفه هستند و از اهالى آن‌جا مىباشند .\r\n2 - نسب آنان را شناسايى و قبيلهء ايشان را مشخص كند و آنگاه در دفترش به ثبت برساند .\r\n3 - شناخت پسران و دخترانى كه به دنيا مىآيند و ثبت نام آنها ، و شناخت كسانى كه در كوفه مىميرند و ذكر نامشان .\r\n4 - آنها را به رعايت آداب و رسومى وادار كند كه با شرافت نسب و تبار والاى آنها همسان باشد تا در دلها مورد احترام باشند و حرمت رسول خدا ( ص ) در ميان آنها\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمحفوظ ماند .\r\n5 - آنها را از شغلهاى حرام و خواسته‌هاى ناشايست باز دارد ، تا هيچ كس تحقير نشود و مورد ستم قرار نگيرد .\r\n6 - آنها را از انجام گناهان و تجاوز و بىحرمتى برحذر دارد ، تا در برابر دينى كه آن را يارى كردند ، غيرتمندتر و در مقابل كار زشتى كه از ميان بردند ، هوشيارتر باشند . در اين صورت ، هيچ زبانى آنها را نكوهش نمىكند و هيچ كس با آنها دشمنى نمىورزد .\r\n7 - هم سادات را از تسلط بر مردم به سبب شرافتشان و هم ديگران را از ستم بر آنها به علت نسبشان باز دارد زيرا اين امر ، آنها را به دشمنى و كينه‌جويى فرا مىخواند و به خشونت و دورى جستن وا مىدارد ، همچنين ، نقيب بايد تشويق كند كه محبت و انس دلهاى مردم را به دست آورند ، تا علاقهء مردم به آنان بيشتر و دلهايشان نسبت به ايشان پاكتر شود .\r\n8 - در گرفتن حقوقشان ، پشتيبان آنها باشد ، تا احساس ناتوانى نكنند و نيز در گرفتن حقوق ديگران از آنها ياورشان باشد تا مبادا صاحبان حق را از حقوقشان محروم كنند و بدين ترتيب ، با كمك به آنان در گرفتن حقوقشان ، دادستان و با كمك به آنان درگرفتن حقوق ديگران از آنها ، دادگر باشد زيرا رفتار عادلانه ، آن است كه آنها هم حق خود را بگيرند و هم حق ديگران را بپردازند .\r\n9 - به نمايندگى از آنها حقوقشان را از بيت‌المال مسلمانان بگيرد .\r\n10 - از ازدواج زنهايشان جلوگيرى كند مگر با كسانى كه هم‌كفوشان باشند ، تا نسب و احترام اين زنان كه از ساير زنان شريفترند ، حفظ شود .\r\n11 - افراد خطاكار آنها را اصلاح كند و از لغزش افراد آبرومند درگذرد ، و پس از پند دادن ، او را مورد عفو و بخشش قرار دهد .\r\n12 - موقوفات آنها را با حفظ اصول و رشد فروع آن ، حفظ و نگاهدارى و آنها را طبق شرايط و اوصاف [ موقوفه 
  ] ميان سادات تقسيم كند و افزون بر موارد ياد شده ، در رياست عمومى پنج مورد ديگر نيز وجود دارد :\r\n1 - هنگام درگيرى ، ميان آنها داورى كند .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n2 - سرپرستى اموال يتيمانشان را عهده‌دار شود .\r\n3 - اجراى حدود الهى بر آنان هنگامى كه مرتكب گناه شوند .\r\n4 - تزويج كنيزانى كه سرپرستهاى آنها مشخص نيست ، يا مشخص است ولى مانع ازدواجشان مىشوند .\r\n5 - به محجوريت ديوانگان يا سفيهان يا سبك‌سران حكم كند تا هنگامى كه بهبود يافته ، عاقل شوند .\r\nواگذارى مقام رياست سادات ، تنها از سوى يكى از سه نفر انجام مىشود : يا از سوى حاكم كه بر تمام امور اشراف دارد ، يا كسى كه رسيدگى امور به وى واگذار شده است مانند وزير مختار ، يا فرمانده كشور و يا رئيس تام الاختيار كه - منظور رئيس كل « 1 » است .\r\nزعامت سادات ، يكى از مقامهاى عالى به شمار مىرفت و پس از خلافت ، مقام اول احترام را داشت . بدين سبب شريف رضى پيشواى سادات با قصيدهء ذيل ، خليفه قادر باللّه عباسى را چنين مورد خطاب قرار مىدهد :\r\nاى امير مؤمنان ! به ما توجه كن كه ما زير سايبان بزرگى هستيم و از يكديگر جدا نمىشويم در روز افتخار ، ميان ما هيچ گونه تفاوتى نيست ما هر دو در شرافت و مقام ، اصالت داريم به جز اين كه تو از امتياز حكومت برخوردارى من از آن بىبهره‌ام ولى تو از آن بهره‌مندى « 2 » .\r\nخلفا براى سران سادات ، عهدنامه‌ها و احكامى مىنوشتند كه بر عظمت و والايى مقام آنها دلالت مىكرد .\r\nبيشترين عهدنامه‌هايى كه براى آنها مىنوشتند دربارهء آب دادن به حاجيان و دفتر رسيدگى به شكايتها بود كه از طرحهاى عالى به شمار مىرفت . حكومت اسلامى پيوسته و در تمام دورانها حتى زمان دولت عثمانى ، زعامت سادات را مورد احترام قرار مىدادند\r\n\r\n\r\n","description":"","footnote":"\r\n( 1 ) - ماوردى ، الاحكام السلطانيه ، ص 92 .\r\n( 2 ) -\r\n عطفا امير المؤمنين فاننا * فى دوحة العلياء لا نتفرق \r\n ما بيننا يوم الفخار تفاوت * ابدا كلانا فى المعالى معرق \r\n الا الخلافة ميرتك فاننى * انا عاطل منها و انت مطوق \r\n","page_name":" 280 ","page_number":280},
  {"content":"\r\n\r\nو اين امر تاكنون ادامه دارد زيرا در اين دولت ، پيشواى سادات در مراسم رسمى بر ديگر دولتمردان والامقام حتى نخست‌وزير و شيخ الاسلام مقدم داشته مىشود « 1 » .\r\nاينك اسامى كسانى كه زعامت كوفه را عهده‌دار شدند ذكر مىكنيم و از ميان آنها كسانى بودند كه زعامت نجف و كربلا و حله را با هم داشتند ، چنان كه برخى از آنها ، سرپرستى حاجيان و رسيدگى به شكايتهاى مردم را نيز بدان افزودند ، و تعدادى از آنان پيشواى نقيبان عراق بودند :\r\n1 - قاسم بن حسين سبيعى كه كينهء او ، ابا القاسم بود ، وى فرزند قاسم بن احمد بن عبد اللّه بن على شديد بن حسن بن زيد بن حسن بن امام على بن ابى طالب ( ع ) بود ، كه به محله‌اى در كوفه به نام سبيعيه نسبت داده شد .\r\n2 - ناصرالدين مطهر ، فرزند رضى الدين محمد بن على بن عرب شاه حمزة بن احمد بن سيد عبد العظيم بن عبد اللّه بن على شديد حسينى . وى چند ماهى ، زعامت نجف و كربلا و حله و كوفه را عهده‌دار بود .\r\n3 - ابو جعفر محمد ، فرزند حسن اعور جواد بن محمد بن عبد اللّه اشتر كابلى بن محمد ذى نفس ذكيه حسنى بود كه كشته شد .\r\n4 - ابو عبد اللّه حسين ، فرزند حسن اعور جواد حسنى است كه پيشتر نام برده شد . وى بازماندگانى در كوفه دارد كه به خاندان اشتر معروف هستند و پس از اين كه تا قرن ششم تعداد اندكى از آنها باقى بود ، منقرض شدند .\r\n5 - ابو الحسن محمد ملقب به كمال شرف ، فرزند ابى القاسم اديب حسن بن ابى جعفر محمد بن على زاهد بن محمد اقساسى و شريف مرتضى زعامت كوفه و سرپرستى حاجيان را عهده‌دار شد و چندين بار با مردم حج گزارده و در خاندان او نيز بزرگى و رياست باقى ماند .\r\n6 - ابو الحسن محمد ، فرزند حسين بن على كتيله بن يحيى بن يحيى بن حسين ذى العبرة بن زيد شهيد ( ع ) بود .\r\n\r\n\r\n","description":"","footnote":"\r\n( 1 ) - تاريخ تمدن اسلامى ، ج 1 ، ص 245 .\r\n","page_name":" 281 ","page_number":281},
  {"content":"\r\n\r\n7 - ناصر ، فرزند على بن محمد بن على معروف به دخ بن حسين بن على كتيله مذكور بود .\r\n8 - زيد ، فرزند ابى فتح ناصر بن ابى حسين زيد بن حسين بن على كتيله مذكور كه نقب نجف و كوفه بود و ابن مهنا عبدلى در كتاب شجره‌اش آن را ذكر كرده است .\r\n9 - سيد شرف الدين محمد ، معروف به ابن سدره . وى با ابا الحسن زيد اسود بن حسين بن كتيله درگير شد و بر او سخت گرفت و او را شكست داد و جانشين وى شد و به نجف سفر كرد و تا سال 1308 ( ه . ق ) در آن‌جا اقامت گزيد تا درگذشت و از خود ، هفت پسر و پنج دختر بر جاى نهاد و تعداد آنها زياد شد و پراكنده شدند و به نام خاندان سدره شهرت يافتند .\r\n10 - جلال الدين عبد الحميد فرزند ابى طالب محمد بن عبد الحميد بن عبد اللّه تقى نسابه بن اسامه حسينى ، وى دانشمندى فاضل و نسب شناس بود كه زعامت نجف و كوفه را برعهده گرفت و در سال 666 ه . ق درگذشت و در نجف به خاك سپرده شد .\r\n11 - ابو الفتح محمد فرزند ابى طاهر عبد اللّه بن امير ابى الفتح محمد بن امير ابى حسن محمد اشتر بن عبيد اللّه ثالث بن على بن عبيد اللّه ثانى حسينى بود .\r\n12 - ابو محمد عمر فرزند ابى فتح بن طاهر حسينى كه پيشتر نام برده شد .\r\n13 - ابو عبد اللّه احمد ، سرپرست حاجيان ، فرزند ابى على محمد ، امير حاجيان ، فرزند امير محمد اشتر كه نام برده شد . او در طول مدت حياتش زعامت طالبيان را به عهده داشت و در سال 389 ( ه . ق ) درگذشت و برادرش ابو العلاء مسلم احوال حسينى نيز آن‌جا كشته شد .\r\n14 - امير شمس الدين ابو الفتح محمد ، فرزند ابى طاهر محمد بن ابى بركات محمد بن زيد بن حسين بن احمد بن ابى على محمد حاكم كوفه . كه در سال 353 ( ه . ق ) با حاجيان حج گزارد . وى ، فرزند امير ابى الحسن محمد اشتر است .\r\n15 - شهاب الدين ابو عبد اللّه احمد ، فرزند ابى محمد عمر ، نقيب كوفه ، فرزند ابى فتح مجد الدين ، نقيب كوفه ، فرزند فقيه ابى طاهر عبد اللّه ، نقيب كوفه ، فرزند ابى الفتح محمد ، نقيب كوفه .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nابن مهنا عبيدلى نسبش را در كتاب مشجرهء خطىاش ، اين گونه بيان كرده است .\r\n16 - ابوالعباس غراب البين ، فرزند ابى طاهر محمد بن على بن شهاب الدين محمد بن ابى طاهر بن ابى البركات محمد بن زيد بن حسين بن احمد بن ابى على محمد بن امير ابى الحسن محمد اشتر كه زعامت نجف ، كربلا و كوفه را عهده‌دار بود و ابن مهنا عبيدلى در كتاب مشجره‌اش ذكرى از وى به ميان آورده است .\r\n17 - عميد الدين ابو جعفر ، فرزند ابى نزار عدنان ، نقيب نجف ، فرزند عبد اللّه ابى فضل بن ابى على عمر مختار بن ابى علاء مسلم احول بن ابى على محمد امير حاجيان ، فرزند امير محمّد اشتر .\r\n18 - شمس الدين ابو القاسم على ، ناظر كوفه ، وى سرپرستى كوفه و نجف را با هم داشت . . . ابن انجب در كتابش به نام الدرّ الثمين فى اسماء المصنفين مىگويد : به خانهء وى در كوفه وارد شدم ، به گرمى از من پذيرايى كرد و ديوان شعرش را كه خودش نوشته بود ، به من هديه كرد ، وى فضلاى علوى حسينى اهل كوفه را گرد آورده بود . چون ناصر از فضل وى آگاه شد ، او را به بغداد فرا خواند تا زعامت طالبيان را عهده‌دار شود . وى وارد بغداد شد و دادخواستى نوشت و خواستار زعامت كوفه شد و خواسته وى مورد قبول واقع شد و ناصر ، حكم او را نوشت و خلعتى را به خانهء وزير فرستاد . شمس الدين در شبى كه صبح آن روز مىخواستند خلعت زعامت بر او بپوشانند ، به خانهء زعيم الدين استاد دار بن ضحاك رفت و در آن شب ، باران شديدى مىباريد . وى شبانه ، سوار بر مركبى شد و به سوى خانه‌اش كه پشت باب مراتب قرار داشت ، حركت كرد . در بين راه از روى مركب به زمين افتاد و پايش شكست ، او را به وسيلهء تختى به خانه‌اش بردند .\r\nچون توان خود را از دست داد ، مقرّر شد تا برادرش عهده‌دار زعامت طالبيان شود .\r\n19 - فخرالدين اطروش ، نامى را كه در حكم آمده بود ، تغيير داد و خلعت زعامت « 1 » را بر فخر الدين پوشانيد . به فرمان ناصر عباسى ، شمس الدين در كوفه زندانى شد . در آن روزگار ، عموى مادرش صفى الدين فقيه محمد بن معد مقام و منزلت والايى نزد ناصر و\r\n\r\n\r\n","description":"","footnote":"\r\n( 1 ) - غاية الاختصار ، ص 19 .\r\n","page_name":" 283 ","page_number":283},
  {"content":"\r\n\r\nوزير قمى او داشت . شمس الدين نامه‌اى به صفى الدين نوشت تا او را يارى برساند و از وى خواست تا به كار او رسيدگى كند تا از زندان آزاد شود و اين قصيده را سرود :\r\nاى قادران بر احسان و نيكى ! شما را چه مىشود با وجود اين كه ما بىگناهيم ، نعمتها و نيكيهاى شما به ما نرسيد چرا شتران را از آبشخورها مىرانيد در حالى كه شما داراى خصلتهاى پسنديده‌اى هستيد « 1 » .\r\nدر كتاب غاية الاختصار آمده است كه وى در سال 536 ( ه . ق ) به دنيا آمد و تا سال 584 ( ه . ق ) زيست ، چنان كه در كتاب فرحه الغرى ، ص 71 در مقام بيان برخى از كراماتى كه در ماه رمضان همان سال رخ داد ، ذكر شده است . گويند وى هنگام ورود مغول به بغداد كشته شد « 2 » .\r\n20 - ابو طاهر هبة اللّه ، ملقّب به زين الدين ابن فقيه عامل فخر الدين يحيى بن ابى طاهر هبة اللّه بن شمس الدين ابى حسن على بن محمد مجد الشرف بن ابى نصر احمد بن احمد ابى الفضل على بن ابى تغلب على ، پيشواى نقيبان در سورا ، فرزند حسن اصم سورادى ابن ابى الحسن محمد فارس نقيب بن يحيى بن حسين نسابه بن احمد بن عمر بن يحيى بن حسين ذى العبره بود .\r\nنسب او در كتاب عمدة الطالب ، ص 251 نيز ذكر شده است . وى گفت : ابو طاهر ، زعامت طاهريان و رياست شهرهاى فرات و جز آن را عهده‌دار شد . وى در سال 701 ( ه . ق ) به حومهء بغداد رسيد و خاندان محاسن به خونخواهى صفى الدين بن محاسن ، او را كشتند زيرا سيد ابو طاهر ، دستور قتل وى را صادر كرد و او را لگدمال كردند و به طرز فجيعى به قتل رساندند و حاكم بغداد ( ادينه ) نيز به آنها اجازه داد بود تا وى را بكشند .\r\nدر كتاب غاية الاختصار ، ص 73 و 74 آمده است : نقيب بزرگ ، زين الدين هبة اللّه بن ابى طاهر در سال 667 ( ه . ق ) متولد شد و حكومت و رياست شهرهاى حلّه و كوفه و نجف و كربلا را عهده‌دار شد ، وى به عنوان سياستمدار ، حاكم و جوانمرد در آن‌جا\r\n\r\n\r\n","description":"","footnote":"\r\n( 1 ) -\r\n يا قادرين على الاحسان ما لكم * من غير جرم عدتنا منكم النعم \r\n مالى اذا دكما ديدت محلأة * عن وردها ولديكم مورد شيم \r\n( 2 ) - ماضى النجف و حاضرها ، ص 209 .\r\n","page_name":" 284 ","page_number":284},
  {"content":"\r\n\r\nاقامت كرد . او امروزه يكى از شريفترين طالبيان به شمار مىرود و از نظر سخاوت ، نجابت ، بزرگوارى ، نماز بخشش و شرافت از همگنان خود پيشى گرفته است . پدرش فقيه فخر الدين ، موجب روشنى ديدگان و شادى دلها بود . برادرش تاج الدين نيز اين گونه بود .\r\n21 - حضرت على بن ابى طالب ( ع ) نقيب و حاكم عالم كوفه بود .\r\n22 - حسين ، فرزند احمد بن عمر بن يحيى بن حسين بن زيد شهيد ابو عبد اللّه كه به گردآورى نسبها اشتغال داشت و تعليقهء ابن دينار نسابه كوفى را گرفت و ابن دينار به اوراق او دست يافت و از آنها استفاده كرد .\r\n23 - شريف ابو حسين فخر الدين حمزه از فرزندان شريف امير على حاج ابى الحسن محمد ، فرزند حسن بن محمد بن على بن محمد بن يحيى بن حسين بن زيد بن على شهيد ( ع ) بود .\r\nاينها كسانى هستند كه به زعامتشان در كتابهاى عمدة الطالب ، المجدى ، غاية الاختصار و مشجره ابن مهنا عبيدلى تصريح شده است .\r\nشايد در كوفه ، نقيبان بسيارى بوده‌اند ولى ما علىرغم جست‌وجوى فراوان به آنها دست نيافتيم .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nقاضيان كوفه\r\n\r\nمقدمه\r\nقضاوت - منظور از آن ، مقام داورى ميان مردم در نزاعها و درگيريهاست - داراى سابقه زيادى است . انسان از ابتداى آفرينش هيچگاه از وجود كسى كه داورى مشكلات وى را به عهده گيرد ، بىنياز نبوده است . قاضيان قبيله‌ها ، افراد عاقل و بزرگ آنها بودند .\r\nهمچنين آنها حاكمان و فرمانروايان قبايل نيز به شمار مىرفتند . هرگاه شخصى از نظر عقلانى و جسمانى به كمال رشد خود مىرسيد ، حكومت قبيله‌اش را عهده‌دار مىشد و در مورد مسائل و دعاوى آن قضاوت مىكرد و اين حالت بيابان نشينان بود كه ريشه در فطرتشان داشت .\r\nعربهاى جاهليت نيز اين گونه بودند و براى قضاوت نزد پيشوايان و خردمندانشان مىرفتند ، از ميان قاضيان پيش از اسلام ، گروه بزرگى به شهرت رسيدند كه هر يك از آنها در قبيله‌اش به قضاوت مىپرداخت . قاضيان قبيلهء تميم عبارتند از : حاجب بن زراره ، اقرع بن حابس و ربيعة بن فحاشن .\r\nقاضى قبيلهء ثقيف ، غيلان بن مسلمه بود و قاضيان قبيله قريش ، هاشم بن عبد مناف و عبد المطلب بن هاشم ، ابو طالب بن عبد المطلب ، عموى پيامبر ( ص ) و عاص بن وائل بودند .\r\nقاضى قبيلهء بنى اسد ، ربيعة بن حذار و قاضى كنانه سلمى بن نوفل . . . بودند ، جز اينها نيز قاضيانى مانند اكثم بن صيفى و عامر بن ظرب و جز آنها هستند كه در ميان تمام قبايل معروف بودند .\r\nعربها براى قضاوت نزد پيشگويان و منجمان و . . . نيز مىرفتند . و قضاوت ، قبل از ظهور اسلام اين گونه بود .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nمقام قضاوت\r\nقضاوت ، مقام و منزلت بزرگ و ارجمندى است و يكى از دلايل شرعى به شمار مىرود و شاخه‌اى از درخت بزرگ رياست عامه است كه به پيامبر ، امامان ( ع ) و جانشينان آنها اختصاص دارد . خطر قضاوت ، بسيار زياد است زيرا قاضى در پرتگاه جهنم قرار دارد .\r\nهنگامى كه حضرت على ( ع ) شريح را به قضاوت در كوفه منصوب فرمود ، با وى شرط كرد كه قبل از اجراى حكم ، دعوا را به حضرت ارجاع دهد . روزى حضرت بر شريح فرمود : اى شريح ! در جايى نشسته‌اى كه جز پيامبر يا انسان شقى و تيره‌بخت در آن نمىنشيند .\r\nاز پيامبر ( ص ) روايت شد ، كه فرمود : زبان قاضى بين دو اخگر است تا زمانى كه قضاوت كند ، آن گاه يا اهل بهشت است يا اهل دوزخ .\r\nدين اسلام ، قضاوت را بر هر كسى كه شايستگى آن را داشته باشد ، واجب كفايى مىداند به طورى كه اگر شخص باكفايتى عهده‌دار قضاوت شود ، اين تكليف از ديگران برداشته مىشود . و اسلام ، آن را بر هر كسى كه تمام شرايط قضاوت را دارا باشد ، واجب عينى مىداند و اين در صورتى است كه در آن شهر يا نزديك آن ، شخصى كه شايستگى قضاوت را داشته باشد ، جز او يافت نشود كه رجوع به او براى دادرسى دشوار نباشد و در اين هنگام ، قضاوت براى او ، واجب عينى است ، البته بر فرض اين كه مردم به قاضى نيازمند باشند و به قاضى ديگرى دسترسى نداشته باشند .\r\nدين اسلام ، شرايط بسيارى براى قاضى معيّن كرده كه يكى از آنها اجتهاد است . لذا حكم غير مجتهد اجرا نمىشود ، گرچه از نظر علم و فضل به مراتب بالايى رسيده باشد زيرا مسلمانان در اين باره اجماع كرده‌اند . چنان كه مىدانيد ، مقام قضاوت به پيامبر ( ص ) و ائمه ( ع ) اختصاص دارد به دليل كلام خداوند كه مىفرمايند :  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ  « 1 »\r\n\r\n\r\n","description":"","footnote":"\r\n( 1 ) - نسا ، 59 : و هرگاه در چيزى نزاع كرديد ، آن را به خدا و پيامبر ارجاع دهيد .\r\n","page_name":" 287 ","page_number":287},
  {"content":"\r\n\r\nسخن حضرت على ( ع ) به شريح قاضى پيشتر بيان شد و براساس اين سخن ، روا بودن قضاوت اشخاص به جز پيامبر و ائمه ( ع ) به اجازهء آنها بستگى دارد ، و آثارى از ائمهء هدى ( ع ) وارد شده كه آنان به مجتهد عادل به ويژه مجتهدى كه توانايى استنباط احكام را از دلايل شرعى دارا باشد ، اجازهء قضاوت داده‌اند .\r\nشيخ صدوق ( ره ) در كتاب فقيه روايت كرده كه امام صادق ( ع ) فرمود : از اين كه دعاوى خود را نزد ستمگران ببريد ، اجتناب ورزيده ولى به شخصى كه به اندكى از علوم ما آگاهى دارد ، مراجعه كنيد و او را به داورى برگزينيد چون من او را به عنوان قاضى تعيين كرده‌ام ، دعاوى خود را نزد وى ببريد .\r\nامام ( ع ) مىفرمايند : قضات به چهار گروه تقسيم مىشوند كه سه گروه ، اهل دوزخ و يك گروه اهل بهشت هستند ، مردى كه با آگاهى ، به ستم قضاوت كند ، اهل جهنم است ، مردى كه بدون آگاهى ، به ناحق حكم كند ، نيز اهل دوزخ است و كسى كه بدون آگاهى به حق قضاوت كند ، اهل دوزخ است . شخصى كه با آگاهى ، به حق قضاوت كند اهل بهشت است ، خداوند متعال مىفرمايد :  مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ  « 1 » و در آيهء ديگر ، هم الكافرون آمده است .\r\nدين اسلام ، رشوه گرفتن قاضى را حرام كرده و رشوه ، چيزى است كه يكى از طرفين دعوا به قاضى مىدهد تا به ناحق به نفع او حكم كند ، يا اين كه راه مخالفت را به او بياموزد تا بر دشمنش پيروز شود .\r\nخداوند متعال فرمود :  وَ لا تَأْكُلُوا أَمْوالَكُمْ بَيْنَكُمْ بِالْباطِلِ وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ  . « 2 »\r\nآيين اسلام ، دريافت حقوق قاضى از بيت المال مسلمانان را جايز شمرده است زيرا بيت المال براى مصالح مسلمانان فراهم شده و قضاوت ، يكى از مصالح آنان است چون نظم و انضباط امور مسلمانان به قضاوت بستگى دارد . گرچه شايسته است كه قاضى به\r\n\r\n\r\n","description":"","footnote":"\r\n( 1 ) - مائده / 47 : و كسانى كه بر طبق آنچه خدا نازل كرده است ، حكم نمىكنند ، فاسق هستند .\r\n( 2 ) - بقره / 188 : و اموال يكديگر را به باطل و به ناحق در ميان خود نخوريد و براى خوردن قسمتى از اموال مردم به گناه ، قسمتى از آن را به قاضيان ندهيد .\r\n","page_name":" 288 ","page_number":288},
  {"content":"\r\n\r\nمنظور اختصاص بيت المال به ساير مصالح مسلمانان از دريافت حقوق اجتناب ورزد و بسيارى از قاضيان از روى پارسايى و پرهيزكارى در امر دين ، يا به منظور صرفه‌جويى در منافع مسلمانان ، حقوقى از بيت المال دريافت نمىكردند .\r\nحضرت على ( ع ) آداب و شرايط قضاوت را به شريح قاضى آموزش داد . در همين مورد ، شيخ كلينى در كافى در باب شرايط قاضى از سلمة بن كهيل روايت كرده كه گفت :\r\nاز حضرت على ( ع ) شنيدم كه به شريح فرمود : به افرادى كه اداى دين خويش را به تأخير مىاندازند و به پرداخت حقوق مردم از سوى توانمندان و ثروتمندان كه اموال مردم را به حاكمان مىدهند ، توجه و رسيدگى كن و حقوق مردم را از آنها بگير و املاك و خانه‌هاى آنها را به فروش . من از پيامبر خدا ( ص ) شنيدم كه فرمود : تأخير مسلمان متمكن در اداى دينش ظلم و ستم به ساير مسلمانان است و كسى كه املاك و خانه و دارايى ندارد ، مورد مؤاخذه قرار نمىگيرد .\r\nبدان تنها كسى مردم را به حق وا مىدارد كه آنها را از باطل جدا كند . بنابراين ، هنگام نگاه كردن ، سخن گفتن و نشستن ميان مسلمانان ، مواسات را رعايت كن تا خويشاوندت در بىعدالتى تو طمع نورزد دشمن تو از عدالتت مأيوس نشود و سوگند خوردن را از مدعى با بيّنه بردار زيرا اين كار از گمراهى دور تر و در قضاوت ، استوارتر است . و بدان كه برخى از مسلمانان نسبت به برخى ديگر ، عادل هستند ، مگر كسى كه در اجراى حدّى كه از آن توبه نكرده ، تازيانه خورده باشد و شخصى كه به شهادت دروغ و بخل معروف باشد . از ناراحتى و آزار رساندن در مجلس قضاوت كه خداوند پاداشى براى آن مقرّر فرموده است ، بپرهيز و به كسى كه به حق قضاوت كند ، اندوختهء نيكويى مىدهد .\r\nبدان كه هر گونه صلحى ميان مسلمانان جايز است ، مگر صلحى كه در آن حلالى حرام ، يا حرامى حلال شده باشد ، اگر كسى به داشتن شاهدانى ادعا كرد كه حضور ندارند ، به آنها مهلت بده . اگر آنها را حاضر كرد ، حق او را بگير ولى اگر آنها را حاضر نكرد ، عليه او حكم مىشود . از اجراى احكام قصاص يا حدود الهى يا حقوق مسلمانان اجتناب كن ، مگر اين كه قبلا به من اطلاع دهى - اگر خدا بخواهد - و در مجلس قضاوت منشين ، مگر اين كه سير باشى .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاين سخنان گهربار و جامعى كه حضرت على ( ع ) به شريح قاضى آموخت ، مجموعهء شايسته‌اى از قوانين اسلامى است در آن ، بيشتر احكام قضاوت به صورت مختصر و رسا بيان شده است .\r\nروزى حضرت على ( ع ) به عمر بن خطاب فرمود : اگر سه چيز را حفظ كنى و در زندگى به كار برى از ساير امور ، تو را كفايت مىكند و اگر آنها را رها كنى ، هيچ چيزى جز آنها به تو سود نمىرساند . عمر گفت : اى ابا الحسن ! آنها چيست ؟ حضرت فرمود : اجراى حدود الهى بر هر كس ، خويشاوند يا غريبه ، حكم كردن براساس قرآن در حالت خشنودى و خشم و قضاوت عادلانه ميان سرخ و سياه . عمر گفت : جانم به فدايت ! مختصر و رسا بيان فرمودى . « 1 »\r\n\r\nقضاوت در اسلام\r\nنخستين كسى كه در اسلام ، امر قضاوت را برعهده گرفت ، پيامبر اكرم ( ص ) صاحب شريعت اسلام بود . پس از وى جانشينانش عهده‌دار قضاوت شدند ، زيرا قضاوت يكى از مقامهاى وابسته به حكومت است ، چنان كه مىدانيد . در صدر اسلام خلفا مستقيما قضاوت را برعهده مىگرفتند . و به افراد ديگر واگذار نمىكردند ، تا اين كه دامنه حكومت آنها گسترش يافت و مسئوليتهايشان فزونى يافت و مجبور شدند كه قضاوت در مركز حكومت و توابع آن را به شخص ديگرى واگذار كنند . نخستين كسى كه از ميان خلفا اين كار را كرد ، عمر بن خطاب بود ، او ابو درداء را كه همراه وى در مدينه بود . به عنوان قاضى برگزيد و پس از او ، قضاوت بصره را به شريح و قضاوت كوفه را به ابو موسى اشعرى سپرد .\r\nدر مصر ، قضاوت به عهدهء حاكمانش بود و آنها قاضيان مصر را منصوب مىكردند .\r\nعمر بن خطاب خواست همان طورى كه قاضيان مدينه ، بصره و كوفه را تعيين مىكرد ، قاضى مصر را نيز برگزيند . از اين‌رو ، نامه‌اى به عمرو بن عاص نوشت و از او خواست تا\r\n\r\n\r\n","description":"","footnote":"\r\n( 1 ) - به كتاب قضا از فروع كافى ، تأليف محمد بن يعقوب كلينى ( ره ) مراجعه كنيد . - م .\r\n","page_name":" 290 ","page_number":290},
  {"content":"\r\n\r\nكعب بن يسار بن ضبه را كه در دوران جاهليت نيز به قضاوت اشتغال داشته ، به اين امر بگمارد ولى كعب از پذيرش آن امتناع كرد و گفت : در دوران جاهليت قضاوت كردم ولى مايل نيستم در زمان اسلام به آن رجوع كنم . لذا عمرو بن عاص ، قضاوت را بر عهدهء عثمان بن قيس بن ابى العاص نهاد و پيوسته حاكم مصر ، قاضيان را به كار مىگمارد تا اين كه حكومت به بنى عباس رسيد ، آنها مىخواستند حكومت خويش را در مصر مستقر كنند ، لذا سرپرستى امور قضايى را به آنها واگذار كردند .\r\nعبد اللّه بن لهيعه حضرمى ، اولين قاضى مصر بود كه مستقيما توسط حكمرانان منصوب شد ، گويند : ابو جعفر منصور در سال 155 ( ه . ق ) او را به اين كار گمارد ، سپس حاكمان ، سرپرستى امور قضايى مصر را تا زمان حكومت عثمانى بر عهده داشتند .\r\nدر آغاز ، هر قاضى در منطقه‌اى خاص به قضاوت مىپرداخت ، چون كشور آباد شد و تعداد قاضيان افزايش يافت ، هر قاضى در شهرهاى بزرگ ، دادرسى بخشى از آن را به عهده داشت ، و تا زمان رشيد ، خليفه ، تنها كسى بود كه قاضيان را منصوب مىكرد ، در دوران حكومت او ، بغداد وسعت يافت و قاضى ابو يوسف مشهور پا به عرصه نهاد و رشيد او را گرامى مىداشت ، و به او لقب قاضى القضاه داد ، وى نخستين كسى است كه به اين نام خوانده شد .\r\nقاضى القضاة پس از وى ، قاضيان شهر بغداد و ساير شهرها را منصوب مىكرد و افرادى كه معاصر عباسيان بودند ، از آنها پيروى كردند و حاكمانى در اندلس و مصر جانشين آنها شدند ، آنها قاضى القضاة را تعيين و او قاضيان را منصوب مىكرد .\r\nدر آغاز ظهور اسلام ، وظيفهء قاضى ، تنها دادرسى ميان طرفهاى درگير بود ، سپس به متقضاى شرايط و به علت اين كه حاكمان به امور سياسى اشتغال داشتند ، به كارهاى ديگر نيز رسيدگى مىكردند ، لذا باز پس گيرى بعضى از حقوق عموم مسلمانان در شمار وظايف قاضى قرار گرفت مانند : رسيدگى به اموال كسانى كه از تصرف در اموالشان منع شده‌اند مانند : ديوانگان ، يتيمان ، مفلسان و سفيهان ، در مورد وصيتها و وقفهاى مسلمانان ، ترويج كسانى كه همسرانشان را از دست داده‌اند ، تا آن‌جا كه دامنهء قدرت آنها تا حد رسيدگى به امنيت راهها و ساختمانها و بررسى شاهدان امنا و نمايندگان و شناخت\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nعدالت آنها گسترش يافت . برخى از حاكمان ، وظايف قاضى را از اين هم بيشتر عنوان كردند به طورى كه رهبرى جهاد در لشكرهاى طوايف را بر عهدهء آنها نهادند كه يكى از آن قاضيان يحيى بن اكثم است . وى در زمان مأمون به جنگ تاتبساز در روم مىرفت ، همين‌طور منذر بن سعيد قاضى عبد الرحمن ناصر اموى در اندلس بود و عزيز باللّه فاطمى ، على بن نعمان را به قضاوت مصر گماشت و سپس قضاوت شام ، مكه و مدينه ، مغرب و تمام مملكتش و امور خطابه و امامت و تعيين عيار طلا و نقره و وزنها و پيمانه‌ها را به وى واگذار كرد . در سال 441 ه . ق ابو محمد بازورى قضاوت را بر عهده گرفت و پست وزارت نيز بدان ملحق شد و او تنها قاضيى بود كه مقام قضاوت و وزارت را با هم داشت ، و اين مقام پس از وى نيز به قاضيان ديگر اعطا شد .\r\nدر گذشته ، چنان كه مشاهده كرديد ، مقام قضاوت ، بسيار دامنه‌دار بوده ، ولى در تمام دورانها اين گونه نبوده و با تغيير حكومتها نيز دستخوش تغيير و تحول مىشده است . در اوايل ظهور اسلام ، خلفا تنها عربهاى قبايل خود را موالى خود را كه از طريق هم‌پيمانى ، بردگى يا سرپرستى در اختيار داشتند و از شايستگى و بىنيازى او از دريافت اموال ديگران ، مطمئن بودند ، به منصب قضاوت مىگماردند و زمانى كه اهداف حكومت اسلامى از مسائل مذهبى به مسائل سياسى تغيير يافت و حكومت اسلامى به نظام پادشاهى و سلطنتى تبديل شد و شرايط گذشته تضعيف شد ، آنگاه زمام امور كشور به دست غير عرب افتاده ، و به تدريج وظايف قاضى به داورى ميان طرفين دعوا و حكم كردن در احوال شخصى كاهش يافت ، تا حدى كه امروزه به رسيدگى به احوال مشخصى در دادگاه مدنى محدود شده است .\r\nقاضيان براى صدور حكم در مساجد ، ميان مردم مىنشستند و هرگاه طرفين دعوا مراجعه مىكردند ، همان جا ميان آنها قضاوت مىكردند ، حضرت على بن ابى طالب ( ع ) نيز در دوران خلافتش در مسجد جامع كوفه و در محلى كه معروف به دكة القضاءات و در كنار موضعى معروف به بيت الطلشت قرار داشت ، براى قضاوت ميان طرفين دعوا مىنشست .\r\nدر آن‌جا ، ستون كوچكى وجود داشت كه جمله ( ان اللّه يا مر بالعدل و الاحسان ) بر\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nروى آن نوشته شده بود ، ولى حاكمان ستمگر ، آن را از بين بردند ( چنان كه آثار ديگر را محو كردند ) امروزه هيچ اثر و نشانه‌اى از آن باقى نيست .\r\nدر گذشته ، مردم با توجه به دستورهاى اسلام ، امر قضاوت را از كارهاى پرزحمت و خطرناك مىدانستند ، چون مسئوليت سنگينى است و گاهى قاضى عليه صاحب حقى حكم مىكند و بر او ستم روا مىدارد و در قبال او مسئول است . دانشمندان و افراد پرهيزكار بيشتر اوقات از پذيرفتن قضاوت امتناع مىكردند و در بسيارى از موارد هم به پذيرش قضاوت مجبور مىشدند ، برخى از قاضيان از روى تقوا و احتياط ، در برابر كار قضاوت تقاضاى حقوق ماهيانه نمىكردند .\r\nهنگامى كه قاضى را منصوب مىكردند ، او را به مسجد جامع مىآوردند و با قرائت حكم قضاوت وى ، جشنى برپا مىكردند و قاضى در صدور حكم آزاد بود و بر طبق مذهب و اجتهادش حكم مىداد و مجبور نبود كه طبق يكى از مذاهب حكم كند ، ولى با گذشت روزگار و پس از اين كه بيشتر كشورهاى اسلامى تحت سلطهء دولت عثمانى در آمدند كه بيشتر حكمرانانش پيرو ابى حنيفه ، نعمان بودند ، سرانجام ، كار به جايى رسيد كه قضاوت بايد تنها بر طبق مذهب پيشواى آنان صورت مىگرفت « 1 » .\r\nحقوق قاضى در حكومتها و زمانهاى مختلف دستخوش تغيير مىشده ، عمر خطاب ، شريح را به عنوان قاضى بصره منصوب كرد و حقوق ماهيانه او را يكصد درهم معيّن كرد و سهمى از گندم نيز براى او قرار داد ، حقوق قاضيان در زمان خلفاى راشدين بر همين منوال بود ، تا اين كه در زمان بنى اميه افزايش يافت مانند افزايش حقوق لشكريان و ساير كارگزاران .\r\nدر زمان عباسيان ، حقوق قاضى مصر به سى دينار در ماه رسيد . ابن الهيعه ، نخستين كسى بود كه اين حقوق را دريافت كرد و چنان كه گذشت منصور او را به اين سمت منصوب كرد . در روزگار مأمون ، حقوق قاضى افزايش زيادى يافت ، تا حدّى كه حقوق عيسى بن مكدر ، قاضى مصر در آن روز ، به چهار هزار درهم يعنى حدود دويست و\r\n\r\n\r\n","description":"","footnote":"\r\n( 1 ) - ولى در عصر حاضر ، هر قاضى بدون هيچ گونه اجبارى طبق مذهبش حكم مىكند - م .\r\n","page_name":" 293 ","page_number":293},
  {"content":"\r\n\r\nهفتاد دينار رسيد كه حقوق بالايى است . شايد اين حقوق به منظور خاصى مقرر شده بود ، چون وى افزون بر آن ، هزار دينار نيز به عنوان مزايا دريافت مىكرد ، حقوق قاضى مصر پس از بيست و اندى سال بعد به هزار دينار در سال رسيد . اولين كسى كه اين حقوق را دريافت كرد ، به كار بن قتيبه بود كه قضاوت مصر را در زمان احمد بن طولون در سال 245 ه . ق عهده‌دار شد . حقوق قاضى در حكومت فاطميان افزايش يافت و حقوق قاضى القضاة در آن روز به دوازده هزار دينار در سال رسيد ؛ البته به جز آذوقه و هدايا ، و شايد در حكومت ايوبيان و حكومتهايى كه پس از آنها آمدند ، همين شيوه ادامه داشته است .\r\nحقوق قاضى در بغداد در زمانهاى مختلف تغيير مىكرد ، حقوق ماهيانهء قاضى در زمان معتضد حدود پانصد دينار بود كه از آن ، حقوق ده تن از فقها و جانشين خود را نيز مىپرداخت . سپس قضاوت به صورت معاهده درآمد و قاضيان متعهد مىشدند تا درآمد قضاوت را به خليفه يا سلطان بپردازند و عبد اللّه بن حسن بن ابى شوارب ، نخستين كسى بود كه در سال 350 ( ه . ق ) در زمان معز الدوله بن بابويه قضاوت را به صورت معاهده پذيرفت و لقب قاضى القضاة بغداد را از آن خود كرد و متعهد شد تا ساليانه دويست هزار درهم بپردازد ، اين شيوه پس از وى متداول شد و آنها ، ادارهء امور حسبى و امنيتى را به عهده گرفتند . « 1 »\r\nاينك اسامى گروه زيادى از كسانى را كه از هنگام شهرسازى كوفه تا اواخر دوران عباسى و پس از آن قضاوت كوفه را بر عهده داشتند ، ذكر مىكنيم .\r\n1 - عروة بن ابى جعد ، عمر قبل از شريح ، وى را به قضاوت كوفه منصوب كرد .\r\n2 - شريح بن حارث بن قيس ، در زمان عمر قضاوت كوفه را عهده‌دار شد ، و تا دوران يزيد بن معاويه در اين منصب باقى بود . مختار از شريح خواست تا قاضى كوفه شود ، چون مردم اين خبر را شنيدند ، گفتند : شريح طرفدار عثمان است ، او عليه حجر بن عدى شهادت داد و پيامى را كه هانى بن عروه به او داد به مردم كوفه ابلاغ نكرد ، و خود را به\r\n\r\n\r\n","description":"","footnote":"\r\n( 1 ) - تاريخ تمدن اسلامى ، ج 1 ، صص 225 - 230 .\r\n","page_name":" 294 ","page_number":294},
  {"content":"\r\n\r\nبيمارى زد و عبد اللّه بن عتبة بن مسعود را به قضاوت گمارد ، عبد اللّه بن عتبه نيز بيمار شد و عبد اللّه بن مالك طائى را به جانشينى خود گماشت ، شريح در زمان عبد اللّه بن زبير نيز قضاوت را بر عهده داشت . وى در سال 76 ( ه . ق ) يا 78 ( ه . ق ) يا 79 ( ه . ق ) يا 80 ( ه . ق ) در كوفه درگذشت .\r\n3 - سلمان بن ربيعة بن يزيد بن عمر بن سهم بن ثعلبة بن غنم توسط عمر به قضاوت منصوب و در زمان خلافت عثمان در جنگ بلنجر كه در سال 30 ( ه . ق ) روى داد ، كشته شد .\r\n4 - مسروق بن اجدع عبد الرحمن بن اميه كه زياد از او خواست تا به مدت يك سال قضاوت كوفه را بر عهده گيرد ، وى براى قضاوت حقوقى نمىگرفت . شريح قاضى با وى مشورت مىكرد و در سال 63 ( ه . ق ) در سلسله واسط درگذشت .\r\n5 - عبد الملك بن عمير بن سويد بن حارثه قرشى ، كه به او لخمى ابو عمرو نيز مىگفتند و به نام قبطى شهرت داشت . زياد بن ابيه ، او را به قضاوت گمارد و در سال 136 ( ه . ق ) در گذشت . وى هنگام مرگ 103 سال داشت .\r\n6 - عبد اللّه بن عتبة بن مسعود هذلى همپيمان قبيله زهرة بن كلاب . از ابن مسعود روايت شده كه وى در زمان مختار و مصعب بن زبير قضاوت مىكرد و در سال 73 ( ه . ق ) يا به قولى 74 ه . ق درگذشت .\r\n7 - ابو بردة بن ابى موسى اشعرى ، نام او عامر بن عبد اللّه بن قيس بود ، او پس از شريح به درخواست حجاج ، قضاوت كوفه را عهده‌دار شد ، و سعيد بن جبير او را وادار كرد تا به عنوان كاتب و وزير او خدمت كند . وى در سال 103 ( ه . ق ) يا 104 ( ه . ق ) وفات يافت .\r\n8 - عبد اللّه بن عبد اللّه بن عتبة بن مسعود هذلى ، او در زمان عبد الملك بن مروان قضاوت را بر عهده گرفت و در سال 94 ( ه . ق ) و بنا بر قولى 95 ( ه . ق ) يا جز اينها درگذشت .\r\n9 - ابو قرة بن سلمه كندى ، قضاوت كوفه را بر عهده گرفت ، سلمان و حذيفة بن يمان اين مطلب را نقل كرده‌اند .\r\n10 - بكر بن عبد الرحمن بن عبد اللّه بن عيسى بن عبد الرحمن بن ابى ليلى انصارى به\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمدت ده سال و اندى قاضى كوفه بود ، سپس معزول شد و در سال 211 ( ه . ق ) يا 212 ( ه . ق ) در كوفه درگذشت .\r\n11 - نوح بن دراج نخعى ، مولاى قبيلهء نخع و قاضى بخش شرقى كوفه بود . شيخ طوسى در كتاب رجالش او را يكى از ياران امام صادق ( ع ) به شمار آورده است . او مذهبش را مخفى مىكرد ، كشى در كتاب رجالش از محمد بن مسعود روايت كرده است كه گفت : از ابا جعفر حمدان بن احمد كوفى دربارهء نوح بن دراج سئوال كردم گفت : او ، شيعه مذهب و قاضى كوفه بود ، به او گفته شد : چرا امر قضاوت را پذيرفتى ؟ گفت : من قضاوت را نپذيرفتم مگر اين كه روزى با برادرم جميل در اين باره مشورت كردم ، گفتم :\r\nچرا در مسجد حاضر نمىشوى ؟ گفت : زيرا لباسى ندارم . وى در سال 182 ( ه . ق ) وفات يافت .\r\n12 - عامر بن شراحيل بن عبد الشعبى كوفى از قبيلهء حمير بود و در سال 19 ( ه . ق ) متولد شد و در همدان پرورش يافت . عبد الحميد بن عبد الرحمن بن زيد بن خطاب او را به قضاوت كوفه منصوب كرد . وى از سوى عمر بن عبد العزيز ، زمامدارى عراق را بر عهده داشت ، شعبى در سال 103 ( ه . ق ) يا جز آن درگذشت .\r\n13 - قاسم بن عبد الرحمن بن عبد اللّه بن مسعود هذلى ، وى در زمان يزيد بن عبد الملك بن مروان عهده‌دار قضاوت شد و در سال 120 ( ه . ق ) و به قولى 116 ( ه . ق ) درگذشت . وى براى قضاوت و دادرسى خود ، هيچ گونه حقوقى دريافت نمىكرد .\r\n14 - قاسم بن معن بن عبد الرحمن بن عبد اللّه بن مسعود هذلى ابو عبد اللّه ، قاضى كوفه بود . او براى داورى ميان مردم حقوقى نمىگرفت . وى شاعر و نحوى نيز بود ، وى به سال 175 ( ه . ق ) در حال قضاوت جان سپرد .\r\n15 - سعد بن نمران همدانى ، بزرگ خاندان همدان و كاتب حضرت على ( ع ) بود ، وى از سوى عبد اللّه بن زبير به قضاوت منصوب شد .\r\n16 - ابوبكر بن ابى موسى اشعرى ، قاضى وليد بن عبد الملك بن مروان بود .\r\n17 - حسين بن حسن كندى از سوى يزيد بن عبد الملك به قضاوت منصوب شد .\r\n18 - محارب بن دثار از قبيلهء سدوس بن شيبان بن ذهل بن ثعلبة بن عكابة بن\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nصعب بن على بكر بن وائل ابو مطرف ، قاضى خالد بن عبد اللّه قسرى بود و در زمان خلافت خالد بن عبد اللّه قسرى در سال 116 ( ه . ق ) درگذشت .\r\n19 - سعيد بن عمرو بن اشوع همدانى ، در زمان حكومت هشام عهده‌دار قضاوت بود و در دوران زمامدارى خالد بن عبد اللّه قسرى به سال 110 ( ه . ق ) فوت كرد .\r\n20 - محمد بن عبد الرحمن بن ابى ليلى بن بليل بن احيحة بن جلاح انصارى ، قاضى هشام بن عبد الملك بود و پس از وى در زمان حكومت عيسى بن موسى از سوى ابى العباس سفاح به قضاوت كوفه منصوب شد و در سال 148 ( ه . ق ) درگذشت .\r\n21 - عبد اللّه بن شبرمة بن حسان بن منذر بن ضرار بن عمرو بن مالك بن زيد بن كعب بن مجله ضبى ابو شبرمه كوفى ، او مردى شاعر و سخاوتمند بود و در سال 72 ( ه .\r\nق ) متولد شد و در سال 144 ( ه . ق ) درگذشت ، وى از سوى هشام بن عبد الملك به مقام قضاوت منصوب شده بود .\r\n22 - سرى بن اسماعيل همدانى ، از صائديان و نويسنده و پسر عموى شعبى بود و پس از وى عهده‌دار قضاوت شد ، و پس از سال 100 ( ه . ق ) درگذشت .\r\n23 - عيسى بن مسيب بجلى ، از سوى خالد بن عبد اللّه قسرى به قضاوت منصوب شد و در دوران خلافت ابى جعفر منصور عباسى درگذشت .\r\n24 - غيلان بن جامع بن اشعث محاربى ابو عبد اللّه كوفى ، او قاضى كوفه بود و از محمد بن ابى ليلى حديث آموخت . وى در زمان حكومت يزيد بن عمر بن هبيره بر عراق جان سپرد و قبيله سود ، در ابتداى ورودشان ميان واسط و كوفه در سال 132 ( ه . ق ) او را به قتل رساندند .\r\n25 - حجاج بن عاصم محاربى ، در زمان حكمرانى مروان حمار قضاوت را بر عهده گرفت و در دوران بنى اميه جان سپرد .\r\n26 - شريك بن عبد اللّه بن ابى شريك حارث بن اوس بن حارث بن اذهل بن وهبيل بن سعيد بن مالك بن نخع از قبيلهء مذحج و كنيه‌اش ابو عبد اللّه بود . ابو جعفر منصور با اجبار ، او را به مقام قضاوت كوفه منصوب كرد و او تا هنگام مرگ ابو جعفر در كوفه بود .\r\nچون مهدى ، زمام امور را به دست گرفت ، او را در مقامش ابقا و پس از مدتى از كار بر\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nكنار كرد ، شريك در روز شنبه ، هلال ماه ذى قعده سال 177 ( ه . ق ) در سنّ هشتاد و چند سالگى در كوفه وفات يافت .\r\n27 - حفص بن غياث بن طلق بن معاوية بن مالك بن حارث بن ثعلبة بن عامر بن ربيعه ابو عمر ، هارون ، قضاوت بخش شرقى بغداد را بر عهده او نهاد و پس از مدتى او را به عنوان قاضى كوفه منصوب كرد و تا هنگام مرگش يعنى دهم ذى حجه سال 194 ( ه . ق ) قضاوت آن را بر عهده داشت .\r\n28 - سعيد بن جبيره والبى ، وابستهء كوفى والبيان ، استاد قرائت ، مفسّر ، فقيه ، محدث و يكى از بزرگان بود حجاج ، او را به قضاوت كوفه گمارده ولى مردم كوفه آشوب به پا كردند و گفتند : تنها شخص عرب ، شايستهء قضاوت است ، لذا حجاج او را عزل كرد و ابا بردة بن موسى اشعرى را جانشين وى كرد و به او دستور داد تا بدون مشورت با وى حكمى صادر نكند ، سپس او را در سال 195 ( ه . ق ) به قتل رساند .\r\n29 - حكم بن عتيبة بن نهاس عجلى كوفى ، قاضى كوفه بود و در سال 115 ( ه . ق ) جان سپرد .\r\n30 - عدى بن ثابت انصارى ، قاضى شيعه مذهب و امام مسجد كوفه بود . وى در سال 116 ( ه . ق ) درگذشت .\r\n31 - ابو عتاب منصور بن معتمر سلمى حافظ با اجبار قضاوت كوفه را پذيرفت و دو ماه قاضى بود و در سال 132 ( ه . ق ) در مدينه وفات يافت .\r\n32 - حفص بن سليمان غافرى كوفى ، شاگرد عاصم بود . وى نود سال زيست و سرانجام در سال 180 ( ه . ق ) درگذشت .\r\n33 - على بن غراب كوفى - شيعه مذهب - در سال 184 ( ه . ق ) وفات يافت .\r\n34 - حفص بن غياث بن طلق نخعى ، ابو عمر قاضى كوفه و بغداد بود و از مورد اعتمادترين ياران اعمش به شمار مىرفت ، وى در آخر سال 194 ( ه . ق ) درگذشت .\r\n35 - احمد بن بديل ابو جعفر اليامى كوفى ، به سبب عبادتش به راهب كوفه ملقب شده بود ، او در سال 258 ( ه . ق ) به روزگار مهدى عباسى از دنيا رفت .\r\n36 - ابو الحسن على بن محمد بن هارون حميرى كوفى فقيه ، در دوران راضى باللّه\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nعهده‌دار قضاوت شد و در سال 323 ( ه . ق ) روى در نقاب خاك كشيد .\r\n37 - احمد بن كامل بن شجره ابو بكر بغدادى ، شاگرد محمد بن جرير كه داراى تأليفاتى در علوم مختلف نيز مىباشد ، وى نود سال زيست و سرانجام در محرم سال 350 ( ه . ق ) در روزگار معز الدوله درگذشت .\r\n38 - ابو عبد اللّه حسين بن هارون بغدادى ضبى ، قضاوت شهر منصور و كوفه را در زمان قادر باللّه به عهده گرفت و در سال 298 ( ه . ق ) از دنيا رفت .\r\n39 - عبد الواحد بن احمد بن محمد ثقفى ابو جعفر ، مستنجد او را به قضاوت گمارد و در سال ( ه . ق ) 555 چشم از جهان فرو بست .\r\nاين اسامى تعدادى از قاضيان است كه تاكنون گردآورى شده است و شكى نيست كه اشخاص بسيارى در كوفه تا زمان تخريب آن به ويژه در زمان زمامداران شيعه عهده‌دار قضاوت شدند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nزمامدارى كوفه\r\n\r\nمقدمه\r\nمنظور از ولايت ، فرمانروايى بر شهرهاست . و سلطان يا حاكم ، جانشين خود را در حكومت بر ولايتها مىگمارد كه در اصطلاح به آنها كارگزار مىگويند . اين شيوهء حكومت از ديرباز وجود داشته است . هنگامى كه مسلمانان ، شام را فتح كردند ، يكى از ولايتهاى روم به نام ولايت شرق به شمار مىرفت و به يازده اقليم تقسيم مىشد كه هر اقليم شامل چند شهر و روستا بود و حاكم يا كارگزارى كه در آن حكومت مىكرد معمولا بطريق بود .\r\nبطريق ، نزد روميان غير از بطريرك است كه لقب گروهى از شرافتمندان كشور روم مىباشد . اين گروه با آداب و رسوم شهر روم پرورش يافته بودند و در دولت روم ، نفوذ زيادى داشتند و پس از تقسيم كشور روم ، مقام آنها پايين آمد و نتوانستند در حكومت به كار بپردازند . زمانى كه كشور روم تا افريقا و ديگر كشورهاى شرقى امتداد يافت ، حكومت متوجه شد كه اين شهرهاى دور به سرپرستى متين و قدرتمند نياز دارند . لذا آنها را به حكمرانى مستعمرات از جمله شام ، مصر و جز آنها منصوب كردند .\r\nدر هر يك از اقليمهاى شام ، حاكمى بود كه در مركز آن زندگى مىكرد و سپاهيانى داشت كه در دژها به سر مىبردند در انطاكيه يك فرمانرواى كل حكومت مىكرد كه بر تمام اين اقليمها نظارت داشت و عزل و نصب حاكمان اقليمها به دستور وى بود ، او جمع آورى ماليات ، تأمين مخارج سپاهيان و ساير كارهاى حكومت را نيز برعهده داشت .\r\nمصر نيز از نظر تقسيم شدن به اقليمها و شهرها ، به همين صورت بود و فرمانرواى كل آن در اسكندريه اقامت داشت .\r\nعراق و كشور فارس هم اين گونه بودند و چه بسا حاكمان آنها ، به سبب نزديكى پايتخت ، فرمانبردارتر از حاكمان شام بودند .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nولايتها در زمان اسلام « 1 »\r\nهنگامى كه اسلام ظهور كرد و مسلمانان به فتح سرزمينهاى ديگر اقدام كردند ، هرگاه مىخواستند فرمانده‌اى را براى فتح سرزمينى اعزام كنند ، پيش از حركت او را به حكومت آن ديار منصوب مىكردند ، يا با او شرط مىكردند كه اگر آن‌جا را فتح كند ، حاكم آن خواهد شد ، و اين روش آنها از روزگار پيامبر ( ص ) بود . چه ، پيامبر ( ص ) در سال هشتم ( ه . ق ) ابو زيد انصارى و عمرو بن عاص را به همراه نامه‌اى براى دعوت مردم به اسلام فرستاد و به آنها فرمود : ( اگر مردم حق را پذيرفتند و از خدا و رسولش پيروى كردند ، عمرو بن عاص عهده‌دار حكومت و ابو زيد امام جماعت شود و مردم را به اسلام دعوت كند و به آنها قرآن و آداب اسلام را بياموزد ) و چنين شد . « 2 »\r\nهنگامى كه ابو بكر ، زمام امور را به دست گرفت و گروههايى براى فتح شام گسيل داشت ، روش او چنين بود كه هرگاه براى يكى از آنها لشكرى براى فتح شهر يا اقليمى ترتيب داده مىشد ، قبل از عزيمت سپاه ، او را به حكومت آن ديار منصوب مىكرد - وى درباره اولين گروه اعزامى چنين رفتار كرد - و آنها سه نفر بودند . او سپاهى به فرماندهى عمرو بن عاص ترتيب داد و به وى دستور داد تا عمدا راه ايله به فلسطين را بپيمايد و سپاهى ديگر نيز براى يزيد بن ابى سفيان آراست و به او دستور داد تا از راه تبوك به دمشق برود و به سپاه شرحبيل بن حسنه امر كرد تا از مسير تبوك به اردن حركت كند و به هر يك از آنها حكومت سرزمينى را كه در صدد فتحش بود واگذار كرد و به آنها گفت :\r\n« هرگاه جنگ درگرفت ، فرمانده شما كسى است كه در ركاب او مىجنگيد » .\r\nچون عمر بن خطاب به حكومت رسيد ، ابو عبيدة بن جراح را به زمامدارى تمام شام و فرماندهى فرماندهان در جنگ و صلح منصوب كرد و عملكرد وى در شام مشابه\r\n\r\n\r\n","description":"","footnote":"\r\n( 1 ) - به عهدنامهء حضرت على بن ابى طالب ( ع ) به مالك اشتر مراجعه كنيد . هنگامى كه او را به زمامدارى مصر و توابع آن گمارد و اين ، در زمانى اتفاق افتاد كه حكومت امير آن محمد بن ابى بكر آشفته شد . اين عهدنامه طولانىترين و جامعترين عهدنامه‌اى است كه حضرت على ( ع ) نوشته و شريف رضى ( ره ) در نهج‌البلاغه آن را ذكر كرده است ، رجوع كنيد به شرح ابن ابى الحديد ، ج 4 ، ص 119 - 153 چاپ مصر . اين عهدنامه ، داراى شرحهاى بسيارى است و به زبانهاى خارجى نيز ترجمه شده است . - م .\r\n( 2 ) - بلاذرى ، فتوح البلدان . - م .\r\n","page_name":" 301 ","page_number":301},
  {"content":"\r\n\r\nوضعيت آن پيش از فتح بود . بدين صورت كه در هر اقليم كارگزار و حاكمى بود و يك فرمانرواى كل بر كار كارگزاران اقليمها نظارت مىكرد ، چنان كه قبلا مشاهده كرديد . ولى فرمانده روم در انطاكيه اقامت داشت و مسلمانان ، دمشق را به جاى آن برگزيدند ، چون از دريا دور و به كشورهاى عربى نزديك بود به منظور عمل كردن به گفتهء عمر بن خطاب كه مسلمانان در مكانى كه آب ميان او و آنها فاصله شود ، اقامت نكنند .\r\nدر آغاز ، زمامدارى كارگزاران به اشغال نظامى بيشتر شباهت داشت تا مالكيت ، و كارگزاران يا حاكمان همان لشكريانى بودند كه در اطراف شهرهاى فتح شده ، اقامت داشتند و به آنها رابطه يا حاميه مىگفتند ، و سپاه اسلام به نيروهايى تقسيم شده بودند كه بنا به دلايلى كه گفته شد ، در اردوگاههايى نزديك صحرا به سر مىبردند ، نه نزديك ساحل .\r\nلشكريان شام به چهار سپاه تقسيم شدند كه در دمشق ، حمص ، اردن و فلسطين اقامت مىكردند و از اين رو ، اين اقليمها را اخباد ناميدند و نيروهاى عراق در كوفه و بصره و نيروهاى مصر در فسطاط و اطراف اسكندريه مستقر شدند و در روستاها و شهرها ساكن نشدند و با اهالى آنها معاشرت نمىكردند . عمر بن خطاب ، آنها را از پرداختن به زراعت بر حذر داشت و بر آنها سخت گرفت . آنها تا فصل بهار در اردوگاههايشان به سر مىبردند و اسبهايشان در مرغزارها به چرا مىپرداختند و پيروانشان آنها را در روستاها مىگرداندند و همراه آنها ، گروههايى از سادات نيز بودند كه به پرورش اسبها و فربه كردن آنها اهميت زيادى مىدادند .\r\nعمرو بن عاص خطاب به سپاهيانش در مصر چنين گفت : « نبينم مردى نزد من آيد كه خودش را فربه و اسبش را لاغر كرده باشد ، و بدانيد كه من به وضعيت اسبان مانند مردان رسيدگى مىكنم ، پس هر كس بدون علت به اسبش رسيدگى نكند ، به همان مقدار از سهم او كم مىكنم » .\r\nهرگاه بهار فرا مىرسيد ، عمرو بن عاص به تمام قبيله‌ها مىنوشت تا وضعيت گياهان و لبنيات را به وى گزارش كنند و هر جا خواستند بروند ، بنابراين ، عربها بر اساس قبيله‌هايشان در روستاها پراكنده شدند به ويژه قبايل منوف ، سمنود ، اهناس و طحا .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nروستاهاى مصر در تمام اقليمها آكنده از قبطيان و روميان بود و پس از يك قرن از تاريخ هجرت ، اسلام در روستاهاى مصر انتشار يافت و پيروانش در اواسط قرن دوم دو برابر شدند و مسلمانان تنها در قرن سوم قدرت يافتند . مؤيد اين مطلب ، آن است كه مسلمانان قبل از اين زمان در روستاها مسجدهايى بنا نكردند و هرگاه قبطيان شكست مىخوردند ، مسلمانان را به رنج مىافكندند و براى مسلمانان آسان نبود تا قبطيان را تحت سلطهء خويش درآورند و پيوسته اين گونه بودند تا اين كه در سال 216 ( ه . ق ) مأمون با آنها جنگيد و اسلام در روستاها رواج يافت .\r\nوضعيت اندلس نيز هنگام فتح مسلمانان در سال 92 ( ه . ق ) به همين صورت بود .\r\nآنها مردم اندلس را بر نظام ادارى ، سياسى و دينى پيشين خود باقى گذاردند و كارهاى حكومت و ادارهء امور آن را در اختيار آنها قرار دادند . و تنها رياست كل و فرماندهى سپاه را برعهده گرفتند .\r\nوضعيت ولايتهاى اسلام در اوايل ظهورش اين گونه بود ، مگر ولاياتى كه به مركز خلافت نزديك بودند مانند شام در دوران بنى اميه و عراق در روزگار بنى عباس .\r\nدر دوران خلفاى راشدين ، فرمانداران و استانداران ، فرماندهان سپاه بودند كه آن ولايتها را فتح كردند و مهمترين وظيفهء آنها حفاظت از حاكمان هنگام سفر در شهرهاى فتح شده ، اقامهء نماز و گرفتن ماليات بود .\r\nكارهاى حكومتى در كشورهاى فتح شده همچون مصر ، شام و عراق تا اواسط دوران بنىاميه ، طبق نظام حاكم بر اين كشورها پيش از فتح انجام شدند . سپس سرپرستى ولايتها از اواخر حكومت خلفاى راشدين به حكومتهاى محلى منتقل شد تا اين كه عبد الملك بن مروان ، سلطهء اسلام را با واگذارى ديوانها به مسلمان كامل كرد ، سپس ولايتها تنوع يافت و به مقتضاى زمان و مكان داراى سطحهاى متفاوتى شد ، ليكن دو نوع حكومت داشتند : عام و خاص . حكومت عام نيز بر دو قسم بود حكومت استكفا و حكومت استيلا . استكفا يا تفويض : مقامى بود كه خليفه براى يكى از كارگزاران شايسته‌اش برمىگزيد و حكومت آن منطقه را به او و تمام خانواده‌اش واگذار مىكرد و او را در همهء امورش تام الاختيار قرار مىداد و دامنهء اختيارات او شامل هفت امر مىشد :\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n1 - رسيدگى به سپاهيان و تقسيم منظم آنها در مناطق و ارزيابى آذوقه‌هايشان ، مگر اين كه خليفه آنها را برآورد كرده باشد .\r\n2 - رسيدگى به احكام ، برعهده گرفتن قضاوت و تعيين حاكمان .\r\n3 - جمع‌آورى ماليات و گرفتن صدقات ، به كار گماردن كارگزاران در اين امور ، و توزيع آنها در ميان مستحقان .\r\n4 - جانبدارى از دين و دفاع از حريم آن\r\n5 - اجراى حدود شرعى .\r\n6 - امامت در نمازها .\r\n7 - اعزام حجاج ، و اگر منطقهء مورد نظر با دشمن هم مرز باشد ، بايد امر هشتم را نيز عهده‌دار شود ، يعنى جهاد با دشمن ، تقسيم غنيمتها در جنگ و دادن خمس غنايم به افرادى كه شايستگى دريافت آن را دارند .\r\nبيشتر ولايتهاى اسلام اين گونه بودند ، به ويژه ولايتهايى كه از مركز حكومت دور بودند مانند عراق در عهد بنى اميه و مصر و شام در زمان بنى عباس و خراسان در دوران بنى اميه و بنى عباس .\r\nكارگزاران استكفا در دوران بنى اميه در عراق عبارت بودند از : زياد بن ابيه و فرزندش عبيد اللّه ، بشر بن مروان ، حجاج بن يوسف ، يزيد بن مهلب ، مسلمة بن عبد الملك ، عمر بن هبيره ، خالد بن عبد اللّه قسرى ، يوسف بن عمر ثقفى ، عبد اللّه بن عمر بن عبد العزيز ، و يزيد بن عمر بن هبيره ، و به حكومت هر يك از آنها ( امارة العراقين ) مىگفتند ، چون كوفه و بصره را نيز شامل مىشد .\r\nهر اميرى از آنها مانند حاكمى مستقل با كيفيتى كه قبلا ذكر كرديم ، در حكومتش رفتار مىكرد و كارگزاران سرزمينهايى را كه تحت حكومت وى بود و ساير كارگزاران حكومتش را تعيين مىكرد . اموال را جمع‌آورى مىكرد و از آنها به سپاهيانش مىداد و به مقتضاى حكومت در ترميم پلها و حفر نهرها و مانند آن صرف مىكرد و هر قدر از اموال كه نزد وى باقى مىماند ، به بيت المال شام مىفرستاد .\r\nوضعيت مصر نيز اين چنين بود ، و حاكم آن از زبان عمرو بن عاص و پس از وى از\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nكارگزاران استكفا بود و چه بسا حاكم مصر نسبت به شهرهاى ديگر ، استقلال بيشترى داشت ، به ويژه عمرو بن عاص كه براى آخرين بار به دستور معاويه ، پس از يارى كردن وى عليه حضرت على ( ع ) عهده‌دار آن شد و شايد معاويه ، اين حربه را نسبت به زياد ابيه هنگامى كه او را به حكومت خراسان منصوب كرد و دربارهء مغيرة بن شعبه ، زمانى كه او را به زمامدارى كوفه گمارد ، نيز به كار برد تا بدين وسيله ، اين افراد زيرك را تطميع كند .\r\nچون حكومت به بنى عباس رسيد ، آنان نيز طبق همين برنامه پيش مىرفتند ، و ليكن به علت نزديكى عراق به مركز حكومت بندرت امور آن را به كارگزاران واگذار مىكردند .\r\nبه علاوه ، آنها در مناطق دور مانند شام ، مصر و خراسان و ديگر شهرهايى كه در ماوراى عراق و در قسمت مشرق تا دورترين شهرهاى ترك و ماوراء النهر قرار داشتند ، به كارگزاران اختيار تام مىدادند .\r\nهنگامى كه برمكيان قدرت يافتند و نفوذشان در حكومت غالب شد ، رشيد ، يكى از آنها را به نام جعفر بن يحيى به زمامدارى تمام مغرب از انبار تا آفريقا منصوب كرد ، و تمام شرق از شروان تا دورترين شهرهاى ترك را در سال 176 ( ه . ق ) به برادرش فضل يحيى واگذار كرد . جعفر ، مصر را به عنوان پايتخت خود برگزيد و فرمانداران خود را به شام ، افريقا و جز آنها فرستاد ولى فضل به سوى محل حكومتش رهسپار شد تا به خراسان رسيد . او به كارها رسيدگى كرد ، برخى از كارگزاران را تغيير داد و كسان ديگرى را جانشين آنها كرد و به عراق بازگشت .\r\nبسيار اتفاق مىافتاد كه خلفا ، بعضى از كارهاى حكومتى را به برخى از نزديكانشان واگذار مىكردند ، و او نيز كسى را مىفرستاد تا جانشين وى شود و او در شهر خود خليفه مىماند . اين مورد بيشتر در حكومت عباسيان روى مىداد .\r\nحكومت استكفا از جمله سببهايى بود كه به تجزيهء حكومت عباسيان به يك دولت مستقل كمك كرد ، زيرا فرماندار در ولايت خود ، مانند يك حكمران مستقل زندگى مىكرد ، مگر در مواردى چون فرستادن باقيماندهء ماليات نزد حاكم ، خطبه ، ضرب سكه به نام او و امور ديگرى كه با استقلالش منافاتى نداشت . هرگاه فرماندارى زيرك بود و ضعفى از خليفه مىديد ، مردم تحت فرمان خود را گرد مىآورد و مستقل عمل مىكرد ، يا\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبا استقلال كامل ، يا به وسيله مال معينى كه نزد خليفه در بغداد مىفرستاد و يا شرطهاى ديگرى كه تعيين مىكرد .\r\nبا اين روش اغالبه در افريقا ، ابن طاهر در خراسان ، ابن طولون در مصر استقلال يافتند ، ولى اين نواحى همچنان جزو حكومت عباسيان به شمار مىرفت و به آن امارت استكفا مىگفتند .\r\nحكومت استيلا - منظور اين است كه خليفه از روى اجبار ، ناحيه‌اى را به فرماندارى واگذار كند . البته پس از اين كه فرماندارى با زور ، آن ناحيه را تصرف كرده باشد و خليفه او را در منصبش ابقا و ادارهء امور سياسى را به او واگذار مىكند . فرماندار با استيلا بر حوزهء حكومت خود به طور مستقل به امور سياسى و اداره امور كشور مىپرداخت و خليفه با نظر وى ، احكام دين را اجرا مىكرد ، اين حكومت شرايطى داشت كه بايد فرماندار آنها را رعايت مىكرد ، اين شرايط عبارتند از :\r\n1 - حفظ منصب امامت در جانشينى از پيامبر و رسيدگى به امور مردم .\r\n2 - اظهار اطاعت از امور دينى .\r\n3 - وحدت كلمه در مهربانى و هميارى ، تا مسلمانان عليه دشمنان متحد شوند .\r\n4 - قراردادهاى حكومتهاى مشروع جايز و احكام در آنها اجرا شود .\r\n5 - كاملا اموال شرعى را بگيرد به طورى كه بدهكار دين خود را ادا كند .\r\n6 - حدود الهى را به طور كامل نسبت به كسانى كه مستحق كيفر هستند اجرا كند .\r\n7 - فرماندار به حفظ دين اهتمام ورزد ، وظيفه فرماندار استيلا به كارگيرى وزيران و جز آنها بود . و دولت عباسى به وسيله همين حكومتها تجزيه شد و حكومتهاى كوچكى در آن به وجود آمد مانند حكومت حمدان آل بويه ، غزنويان ، اخشيديه و جز آن و همهء آنها ، حكومتهاى مستقلى بودند كه خليفه را بر روى منبرها دعا و سكه‌ها را به نام او ضرب مىكردند و هر ساله مال معيّنى كه مورد توافق قرار گرفته بود ، براى او مىفرستادند و او فرماندارانش را منصوب مىكرد و اين حكومت پيوسته پس از اين فرماندار ، در بازماندگانش نيز ادامه مىيافت ، مانند حكومت خديويان مصر نسبت به دولت عثمانى . آنچه گفته شده درباره حكومت عامه بود .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاما حكومت خاص ، در اين نوع حكومت ، وظايف فرماندار منحصر بود به رسيدگى به امور سپاهيان ، تدبير امور مردم و حمايت از كيان اسلام و دفاع از حرمت دين با رعايت حدود الهى ، ولى نمىتوانست عهده‌دار قضاوت شود ، يا احكام را اجرا كند ، يا ماليات و صدقات را جمع‌آورى كند حتى امامت در نماز كه قاضى در اين كار از وى شايسته‌تر بود .\r\nدر اين نوع حكومت ، خليفه ، قاضيان و مأموران جمع‌آورى ماليات را تعيين مىكرد و مأموران ، ماليات را به حساب بيت المال مركزى جمع‌آورى مىكردند و از همين اموال ، هزينه سپاهيان و جز آن را تأمين مىكردند . تعداد حكومتهاى خاص در دوران حكومت عباسيان كم بود .\r\nحقوق كارگزاران را پس از تدوين ديوانها و معين كردن حقوق سپاهيان ، عمر بن خطاب تعيين مىكرد . و او نخستين كسى بود كه اين كار را كرد ، هنگامى كه عمار بن ياسر را به كوفه فرستاد و امامت جماعت و فرماندهى سپاهيان را بر عهده وى نهاد ، حقوق او را ششصد درهم در ماه قرار داد و براى فرمانداران ، كاتبان ، مؤذنها و همراهانش نيز حقوقى معين كرد و عثمان بن حنيف را براى اندازه‌گيرى زمين و عبد اللّه بن مسعود را براى قضاوت به كوفه فرستاد . وى شريح را نيز به قضاوت بصره منصوب كرد و براى عثمان روزى 4 / 1 گوسفند و 5 درهم قرار داد و حقوق ساليانه او را پنج هزار درهم مقرر كرد و حقوق عبد اللّه را يكصد درهم در ماه 4 / 1 گوسفند در روز و حقوق شريح را يكصد درهم و ده جريب زمين در ماه تعيين كرد .\r\nاز آنچه گذشت ، متوجه مىشويد كه عمار بن ياسر بر تمام آنها برترى داشت زيرا او امام جماعت و فرمانده سپاه بود كه در آن روز ، اماره مىگفتند . هنگامى كه عمر ، معاوية بن ابى سفيان را به حكومت شام منصوب كرد ، براى او ساليانه هزار درهم معيّن كرد .\r\nدر زمان بنى اميه ، فرمانداران مناطق ، امتيازهاى زيادى به دست آوردند . معاويه به منظور ادامهء حكومتش ، براى تشويق ايشان ، اين امتيازها را به آنها بخشيد . لذا حكومت بصره ، خراسان و سجستان را بر عهدهء زياد بن ابيه نهاد ، و هرچه خواست در اختيارش گذاشت و همين كار را دربارهء عمرو بن عاص در مصر نيز انجام داد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nعباسيان نيز اين روش را ادامه دادند . هنگامى كه مأمون ، فضل بن سهل را بر نواحى شرقى گمارد ، حقوق ساليانهء او را سه مليون درهم قرار داد و حقوق فرمانداران نسبت به نوع ، گستردگى و اهميت كار تغيير مىكرد . « 1 »\r\nاينك اسامى فرمانداران كوفه از ابتداى شهرسازى آن تا دوران عباسيان را طبق مطالبى كه به دست آورديم ، در ذيل ذكر مىكنيم :\r\n1 - سعد بن ابى وقاص ابو اسحاق : او قادسيه را فتح كرد و در كوفه اقامت گزيد و آن را به شهر تبديل كرد - چنان كه در گذشته آگاهى يافتيد - و عمر بن خطاب وى را به حكومت اين شهر منصوب كرد ، عثمان نيز مدتى او را در اين سمت منصوب و سپس او را عزل كرد . سعد به مدينه بازگشت و مدت كمى در آن اقامت گزيد . پس از چندى نابينا شد و در سال 55 ( ه . ق ) در قصرش در عقيق مرد در قبرستان بقيع دفن شد .\r\n2 - مغيرة بن شعبه ابو عبد اللّه : عمر بن خطاب ، او را منصوب و عثمان بن عفان عزلش كرد ، چون معاويه عهده‌دار خلافت شد ، مغيره را به حكومت كوفه گمارد و او پيوسته در كوفه بود تا اين كه در سال 50 ( ه . ق ) درگذشت .\r\n3 - عمار بن ياسر ابو يقظان : عمر او را به زمامدارى كوفه گمارد . در سال 37 ( ه . ق ) در جنگ صفين كشته و همان‌جا به خاك سپرده شد ، وى هنگام مرگ 93 سال داشت .\r\n4 - وليد بن عقبة بن ابى معيط : عثمان در سال 25 ( ه . ق ) پس از سعد بن ابى وقاص ، او را به حكومت كوفه گمارد وى برادر مادرى عثمان و مادرشان اروى ، دختر عامر كريز بود . عثمان سپس او را بر كنار كرد . او در سال 61 ( ه . ق ) جان سپرد .\r\n5 - سعيد بن العاص بن سعيد بن العاص : عثمان بعد از بر كنار كردن وليد بن عقبه او را به حكومت كوفه منصوب كرد و مردم كوفه در سال 34 ( ه . ق ) او را بيرون كردند و خواستند ابو موسى اشعرى حاكم كوفه شود ، لذا نامه‌اى به عثمان نوشتند . او نيز ابو موسى اشعرى را منصوب كرد .\r\n6 - عقبة بن عمرو بن ثعلبه انصارى بدرى : كنيه‌اش ابو مسعود بود . حضرت على ( ع )\r\n\r\n\r\n","description":"","footnote":"\r\n( 1 ) - تاريخ تمدن اسلامى ، ج 1 ، صص 128 و 134 .\r\n","page_name":" 308 ","page_number":308},
  {"content":"\r\n\r\nهنگامى كه عازم جنگ صفين بود ، او را عزل كرد . وى در سال 40 ( ه . ق ) درگذشت .\r\n7 - عمارة بن شهاب در سال 36 ( ه . ق ) فرماندار حضرت على ( ع ) بود .\r\n8 - ابو موسى اشعرى عبد اللّه بن قيس بن سليم بن حضار بن حرب از قبيله اشعر از قحطان صحابى : در سال 17 ( ه . ق ) عمر ، او را به حكومت بصره گمارد و چون عثمان به زمامدارى رسيد ، او را در اين مقام ابقا و سپس وى را عزل كرد . ابو موسى به كوفه رفت .\r\nمردم كوفه از عثمان خواستند تا او را به زمامدارى بگمارد ، - پس از اين كه سعيد بن عاص را اخراج كردند ، چنان كه گذشت - عثمان نيز او را به حكومت كوفه منصوب كرد .\r\nابو موسى تا زمان كشته شدن عثمان در كوفه بود ، چون حضرت على ( ع ) به خلافت رسيد ، او را در اين منصب ابقا فرمود . پس از مدتى جنگ جمل پيش آمد و حضرت على ( ع ) شخصى را نزد مردم كوفه فرستاد تا از آنها بخواهد تا وى را در جنگ يارى كنند ، ولى ابو موسى به آنها دستور داد تا از جنگ خوددارى ورزند ، لذا حضرت على ( ع ) او را از كار بر كنار كرد و تا زمان حكميت اين گونه بود تا اين كه عمرو بن عاص او را فريب داد و ابوموسى به كوفه بازگشت و در سال 44 ( ه . ق ) درگذشت .\r\n9 - زياد بن ابيه : معاويه او را به حكومت بصره و كوفه گمارد ، و تا زمان مرگ در سال 53 ( ه . ق ) عهده‌دار حكومت آن‌جا بود .\r\n10 - ضحاك بن قيس بن خالد فهرى قرشى : در سال 53 ( ه . ق ) معاوية بن ابى سفيان پس از مرگ زياد بن ابيه ، او را منصوب كرد . او نيز رفت و مردم را به بيعت با عبد اللّه بن زبير دعوت كرد و با مروان بن حكم جنگيد و در سال 65 ( ه . ق ) در مرج راهط كشته شد ، وى در سال 5 ( ه . ق ) متولد شد .\r\n11 - عبد اللّه بن خالد بن اسيد بن ابى العيص مخزومى : معاوية بن ابى سفيان ، او را به زمامدارى كوفه گمارد .\r\n12 - سعد بن زيد بن عمرو بن نفيل بن عبد الغرى : او از قبيله خزاعه بود . معاويه ، او را منصوب كرد . وى در سال 50 يا 51 ( ه . ق ) درگذشت .\r\n13 - عبد الرحمن بن عبد اللّه بن عثمان بن ربيعه ثقفى : وى فرزند ام حكم ، خواهر معاوية بن ابى سفيان بود . دايىاش معاويه در سال 57 ( ه . ق ) او را به حكومت كوفه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nمنصوب كرد . او اخلاق پسنديده‌اى نداشت ، لذا مردم كوفه او را بيرون كردند ، پس به شام بازگشت و معاويه ، او را به حكومت مصر گمارد و در سال 66 ( ه . ق ) درگذشت .\r\n14 - نعمان بن بشير بن سعد بن ثعلبه انصارى خزرجى : كنيهء او ابو عبد اللّه بود و آخرين كسى به شمار مىرود كه از سوى معاوية بن ابى سفيان ، عهده‌دار زمامدارى كوفه شد . وى در سال 65 ( ه . ق ) به قتل رسيد .\r\n15 - عبيد اللّه بن زياد بن ابيه : يزيد بن معاويه زمانى او را به حكومت كوفه منصوب كرد . كه در سال 60 ( ه . ق ) مسلم بن عقيل بن ابيطالب ( ع ) به منظور دعوت مردم براى يارى رساندن امام حسين ( ع ) به كوفه آمد . قبلا عبيد اللّه از سوى يزيد ، حاكم بصره بود ، سپس كوفه را نيز بدان افزود . در آن روز ، حاكم كوفه ، نعمان بن بشير انصارى بود . يزيد او را بر كنار كرد و زمامدارى هر دو شهر را به عبيد اللّه واگذار كرد . در سال 67 ( ه . ق ) عبيد اللّه توسط ابراهيم بن مالك اشتر ، فرمانده مختار بن ابى عبيد ثقفى كشته شد .\r\n16 - عمرو بن حريث بن عمر بن عثمان مخزومى قرشى : وى از سوى زياد بن ابيه ، عهده‌دار حكومت كوفه شد و هرگاه زياد از كوفه بيرون مىرفت ، او را جانشين خود قرار مىداد ، وى ، جانشين عبيد اللّه بن زياد نيز بود و سرانجام در سال 85 ( ه . ق ) جان سپرد .\r\n17 - عامر بن مسعود بن امية بن خلف بن وهب بن حذافة بن جمع جمحى ، او پس از مرگ يزيد به انتخاب مردم كوفه ، زمامدارى كوفه را به دست گرفت ، تا اين كه خليفه تعيين شود . سپس از سوى عبد اللّه بن زبير به حكومت كوفه منصوب شد .\r\n18 - سائب بن مالك اشعرى : هرگاه مختار به مداين مىرفت ، او را به حكومت كوفه مىگمارد .\r\n19 - عبد اللّه بن يزيد بن زيد خطمى : او از قبيلهء خطمة اوسى انصارى و از ياران حضرت على ( ع ) بود . در كودكى در جنگ حديبيه حضور يافت و در جنگهاى جمل و صفين در ركاب حضرت على ( ع ) بود ، وى از سوى عبد اللّه بن زبير به حكومت مكه رسيد ، سپس زمامدارى كوفه را به وى واگذار كرد . عبد اللّه در حدود سال 70 ( ه . ق ) جان سپرد .\r\n20 - عبد اللّه بن مطيع بن اسود كعبى قرشى عدوى : ابن زبير ، او را به حكومت كوفه\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمنصوب كرد ، و مختار بن ابى عبيد او را از كوفه بيرون كرد وى به مكه بازگشت و در آن جا ماند تا اين كه همراه ابن زبير در محاصرهء حجاج قرار گرفت و به قتل رسيد و سر او به همراه سر ابن زبير و صفوان به شام فرستاده شد . اين واقعه در سال 73 ( ه . ق ) روى داد .\r\n21 - مصعب بن زبير بن عوام اسدى قرشى : در سال 67 ( ه . ق ) برادرش عبد اللّه او را به حكمرانى بصره گمارد ، سپس به مدت يك سال او را از كار بر كنار كرد و در اواخر سال 68 ( ه . ق ) مجددا او را منصوب كرد ، و حكومت كوفه را نيز بدان افزود . سرانجام در سال 71 ( ه . ق ) سپاه عبد الملك بن مروان او را كشتند .\r\n22 - حارث بن عبد اللّه ابى ربيعة بن ابى ربيعه عمرو بن مغيرة بن عبد اللّه بن عمر مخزوم امير مخزومى معروف به قباع بود ، او به طور مرسل از پيامبر اكرم ( ص ) روايت كرده است . ابن زبير ، او را به حكومت بصره گمارد . سپس زمامدارى كوفه را به وى واگذار كرد . حارث قبل از سال 70 ( ه . ق ) از دنيا رفت .\r\n23 - قطن بن عبد اللّه حارثى : وى از سوى عبد الملك بن مروان عهده‌دار حكومت كوفه شد .\r\n24 - بشر بن مروان بن حكم بن ابى العاص قرشى اموى : او به فرمان برادرش عبد الملك ، عهده‌دار فرمانروايى بصره و كوفه شد و در سال 75 ( ه . ق ) در سن چهل و چند سالگى درگذشت .\r\n25 - حجاج بن يوسف بن حكم ثقفى : عبد الملك بن مروان ، او را به زمامدارى كوفه گمارد و حكومت كوفه و بصره را بر عهده او نهاد . وى با مردم ، رفتارى ظالمانه داشت .\r\nترمذى از طريق هشام بن حسان مطلبى نقل كرده كه چنين است « طبق آمارى كه گرفتيم ، حجاج بيش از يكصد و بيست هزار نفر را زير شكنجه به قتل رسانيد » و گروهى از آنان از جمله سعيد بن جبير ، نخعى ، مجاهد ، عاصم بن ابى نجود ، شعبى و جز آنان او را تكفير كردند ، تا آن‌جا كه عمر بن عبد العزيز گفت : اگر هر ملتى با تبهكارترين شخص خود بيايد و ما با حجاج ، بر آنها چيره مىشويم . « 1 » حجاج در سال 95 ( ه . ق ) در واسط مرد و بر قبر\r\n\r\n\r\n","description":"","footnote":"\r\n( 1 ) - رجوع كنيد به تهذيب التهذيب ، ج 2 ، صص 210 - 213 و نيز : وفيات الاعيان ، و نيز : معجم البلدان ، ج 8 ، ص 280 . - م .\r\n","page_name":" 311 ","page_number":311},
  {"content":"\r\n\r\nاو آب جارى شد و از ميان رفت .\r\n26 - عروة بن مغيره بن شعبه ثقفى ابو يعفور : او در سال 75 ( ه . ق ) به دستور حجاج ، حكومت كوفه را عهده‌دار شد . وى از بزرگان خاندانش بود و پس از سال 90 ( ه . ق ) وفات يافت .\r\n27 - يزيد بن ابى كبشه سكسكى دمشقى از خاندان لهيا : وليد بن عبد الملك ، او را به جانشينى خود برگزيد . وى پس از سال 100 ( ه . ق ) و در زمان خلافت سليمان بن عبد الملك درگذشت .\r\n28 - يزيد بن مهلب بن ابى صفره ازدى : كنيه‌اش ابو خالد بود . سليمان بن عبد الملك بن مروان ، او را منصوب كرد و مسلمة بن عبد الملك پس از جنگى كه ميان آن دو در سال 102 ( ه . ق ) رخ داد ، يزيد بن مهلب را كشت . وى در سال 53 ( ه . ق ) متولد شد .\r\n29 - حرمله لخمى : وى از سوى سليمان بن عبد الملك بن مروان به فرمانروايى كوفه منصوب شد .\r\n30 - بشر بن حسان نهدى : سليمان بن عبد الملك بن مروان ، او را به حكومت كوفه گمارد .\r\n31 - عبد الحميد بن عبد الرحمن بن زيد بن خطاب عدوى : كنيهء وى ابو عمر بود و به دستور عمر بن عبد العزيز ، حكمرانى كوفه را عهده‌دار شد و در حدود سال 105 ( ه . ق ) و در زمان حكومت هشام در حران وفات يافت .\r\n32 - محمد بن عمر ذوشامه ، به دستور يزيد بن عبد الملك بن مروان ، حكمرانى كوفه را به دست گرفت .\r\n33 - مسلمة بن عبد الملك بن مروان : برادرش يزيد در سال 101 ( ه . ق ) او را به فرمانروايى كوفه و بصره گمارد . وى در سال 121 ( ه . ق ) درگذشت .\r\n34 - عمر بن هبيره فزارى : وى از سوى يزيد بن عبد الملك به حكومت كوفه منصوب شد . سپس در سال 105 ( ه . ق ) هشام بن عبد الملك ، او را بر كنار كرد و پس از آن خبرى از وى در دست نيست . وى در سال 110 ( ه . ق ) درگذشت .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n35 - خالد بن عبد اللّه بن يزيد بن اسد قسرى از قبيلهء بجيله : در سال 105 ( ه . ق ) هشام بن عبد الملك ، او را به زمامدارى كوفه و بصره گمارد ، وى در كوفه اقامت گزيد و تا سال 120 ( ه . ق ) كه هشام او را از كار بر كنار كرد در كوفه بود . هشام ، يوسف بن عمر ثقفى را جانشين وى كرد و به او دستور داد تا خالد را مورد بازخواست قرار دهد و يوسف او را زندانى كرد و شكنجه داد ، سپس در سال 126 ( ه . ق ) و در زمان حكومت وليد بن يزيد در حيره او را به قتل رسانيد . خالد متهم به زندقه و ناصبى متعصبى بود كه به حضرت على ( ع ) ناسزا مىگفت .\r\n36 - يوسف بن عمر بن محمد بن حكم : كنيهء او ابو يعقوب ثقفى بود و در سال 121 ( ه . ق ) پس از كشته شدن خالد بن عبد اللّه قسرى ، هشام بن عبد الملك او را به حكمرانى كوفه گمارد . وى تا زمان يزيد بن وليد در كوفه بود ، تا اين كه در اواخر سال 123 ( ه . ق ) يزيد او را بر كنار كرد . سپس او را دستگير و در دمشق زندانى كرد . سرانجام در سال 127 ( ه . ق ) يزيد بن خالد قسرى به خونخواهى پدرش او را به قتل رسانيد .\r\n37 - منصور بن جمهور : وى به دستور يزيد بن وليد بن عبد الملك ، عهده‌دار زمامدارى كوفه شد .\r\n38 - عبد اللّه بن عمر بن عبد العزيز بن مروان : يزيد بن وليد بن عبد الملك ، او را به حكومت كوفه منصوب كرد .\r\n39 - نضر بن محمّد بن موسى جرشى : كنيهء وى ابو محمد ، اهل يمامه و بزرگ بنى اميه بود . مروان حمار ، او را منصوب كرد و در سال 200 ( ه . ق ) درگذشت .\r\n40 - يزيد بن عمر بن هبيره فزارى . وى در سنّ چهل و پنج سالگى به دستور مروان حمار ، حكومت كوفه و بصره را عهده‌دار شد و سرانجام در سال 32 ( ه . ق ) ابو جعفر منصور ، او را كشت .\r\n41 - موسى بن طلحة بن عبيد اللّه بن عثمان بن عمرو بن كعب بن سعد بن تيم بن مرة :\r\nوى فرماندار عمر بن هبيره در كوفه بود و در سال 103 ( ه . ق ) جان سپرد . اين مطلب را ابن سعد در كتاب طبقات ذكر كرده است .\r\n42 - صقر بن عبد اللّه مزنى : او فرماندار عمر بن هبيره در كوفه بود .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n43 - داود بن على بن عبد اللّه بن عباس بن عبد المطلب : وى توسط عمويش سفاح عباسى به زمامدارى كوفه گمارده شد ، سپس او را عزل كرد و حكومت مدينه ، مكه ، يمن ، يمامه و طائف را به او واگذار كرد . وى در سال 133 ( ه . ق ) درگذشت .\r\n44 - عيسى بن موسى بن محمد بن على بن عبد اللّه بن عباس : در سال 132 ( ه . ق ) سفاح او را به فرمانروايى كوفه و حومهء آن منصوب كرد و او را وليعهد منصور قرار داد ولى در سال 147 ( ه . ق ) منصور او را از ولايت عهدى خويش عزل كرد ، سپس او را از حكومت كوفه هم بر كنار كرد و با دادن اموال بسيار رضايت او را جلب كرد و او را به ولايت عهدى فرزندش مهدى منصوب كرد ، هنگامى كه در سال 160 ( ه . ق ) مهدى به حكومت رسيد ، پس از تهديد ، او را از كار بر كنار كرد و تا زمان مرگش يعنى سال 167 ( ه . ق ) در كوفه اقامت گزيد .\r\n45 - محمد بن سليمان بن على بن عبد اللّه بن عباس : او به فرمان منصور ، زمامدارى كوفه را برعهده گرفت و در سال 155 ( ه . ق ) توسط او بر كنار شد . وى در سال 173 ( ه . ق ) جان سپرد .\r\n46 - عمر بن زهير صبى : وى برادر مسيب بن زهير ، رئيس نيروهاى امنيتى منصور و مهدى بود . منصور پس از بر كنار كردن محمد بن سليمان در سال 155 ( ه . ق ) او را به حكومت گمارد .\r\n47 - روح بن حاتم بن قبيصة بن مهلب ازدى : وى به دستور مهدى عباسى حكمرانى سند را عهده‌دار شد ، سپس مهدى او را به فرمانروايى بصره و كوفه گمارد و در سال 171 ( ه . ق ) رشيد او را حاكم قيروان كرد و تا زمان مرگش در سال 174 ( ه . ق ) حكومت آن ديار را در اختيار داشت .\r\n48 - اسحاق بن صباح بن عمران بن اسماعيل بن محمد بن اشعث كندى : كنيه‌اش ابو يعقوب بود ، مهدى عباسى ، حكومت كوفه را به وى واگذار كرد و پس از مرگ مهدى ، توسط رشيد در اين مقام ابقا شد . او در سال 277 ( ه . ق ) در مصر وفات يافت .\r\n49 - اسماعيل بن ابى اسماعيل : او به دستور مهدى عباسى ، حكمرانى كوفه را عهده‌دار شد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n50 - هاشم بن سعيد بن منصور : مهدى عباسى ، او را به فرمانروايى كوفه منصوب كرد .\r\n51 - موسى بن عيسى بن موسى بن محمد بن على بن عبد اللّه بن عباس . او از سوى هادى عباسى حكومت كوفه را برعهده گرفت ، سپس رشيد ، او را در اين مقام ابقا كرد . و سرانجام در سال 183 ( ه . ق ) در بغداد از دنيا رفت .\r\n52 - يعقوب بن ابى جعفر : رشيد ، او را به زمامدارى كوفه گمارد .\r\n53 - محمد بن ابراهيم : او به فرمان رشيد ، حاكم كوفه شد .\r\n54 - عبيد اللّه بن محمد بن ابراهيم : رشيد ، فرمانروايى كوفه را بر عهدهء وى نهاد .\r\n55 - عباس بن عيسى بن موسى عباسى : او به دستور رشيد به حكومت كوفه منصوب شد .\r\n56 - جعفر بن ابى جعفر : رشيد ، زمامدارى كوفه را به وى واگذار كرد .\r\n57 - عباس بن موسى عباسى : به دستور رشيد ، حكومت كوفه را به دست گرفت .\r\n58 - عبيد اللّه بن عبد اللّه بن حسن بن جعفر بن حسن بن حسن بن حضرت على بن ابى طالب ( ع ) : وى از سوى مأمون عباسى به حكمرانى كوفه منصوب شد .\r\n59 - ابو عيسى بن هارون الرشيد : در سال 204 ( ه . ق ) برادرش مأمون ، وى را به فرمانروايى كوفه گمارد .\r\n60 - سليمان بن منصور : حسن بن سهل ، وزير مأمون ، حكومت كوفه را بر عهدهء وى نهاد .\r\n61 - عباس بن موسى بن عيسى : او به دستور امين ، برادر مأمون ، حاكم كوفه شد و در سال 199 ( ه . ق ) در لبيس چشم از جهان فرو بست .\r\n62 - عباس بن امام موسى بن جعفر علوى : حميد بن عبد الحميد ؛ كارگزار حسن بن سهل ، وزير مأمون در كاخ ابن هبيره در زمان مأمون عباسى ، او را به حكمرانى كوفه گمارد و به او دستور داد تا پس از مأمون براى برادرش حضرت على بن موسى الرضا ( ع ) دعا كند . اين واقعه در سال 202 ( ه . ق ) رخ داد .\r\n63 - فضل بن محمد بن صباح كندى : در سال 202 ( ه . ق ) در دوران حكومت ابراهيم مهدى هنگامى كه سعيد بن ساجور ، سپاه ابو البط و ياران آنها به كوفه حمله كردند ، او را\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبه زمامدارى كوفه گماردند . سپس به علت تمايل او نسبت به مردم شهرش او را بر كنار كرده ، شخص ديگرى را به جانشينى او منصوب كردند .\r\n64 - غسان بن ابى فرج : او حكومت كوفه را عهده‌دار شد و پس از آن كه ابا عبد اللّه ، برادر ابى سرايا را كشت ، او را بر كنار كردند و شخصى را به جانشينى وى گماردند .\r\n65 - هول بن اخى سعيد بن ساجور : وى زمامدارى كوفه را بدست گرفت . او در كوفه بود تا اين كه حميد بن عبد الحميد آمد و با ورود وى هول از كوفه گريخت « 1 » .\r\n66 - ناصر دين اللّه ابو احمد موفق : در سال 261 ( ه . ق ) برادرش معتمد ، او را به حكومت كوفه منصوب كرد .\r\n67 - جعفر بن ورقاء شيبانى : او در دوران مقتدر عباسى ، فرمانروايى كوفه را عهده‌دار شد .\r\n68 - ايوب بن حسن بن موسى بن جعفر بن سليمان هاشمى : وى در سال 250 ( ه . ق ) و در زمان خلافت مستعين احمد بن معتصم بن عباسى به دستور محمد بن عبد اللّه بن طاهر خزاعى به حكمرانى كوفه منصوب شد و اين همان سالى است كه يحيى بن عمر بن يحيى بن حسين بن زيد بن على بن حسين بن على بن ابى طالب ( ع ) در كوفه قيام كرد و محمد بن طاهر عبد اللّه بن طاهر با وى جنگيد « 2 » .\r\n69 - احمد بن نصير بن حمزة بن مالك خزاعى : او به دستور معتز باللّه به حكمرانى كوفه منصوب شد .\r\n70 - ابو احمد محمد بن جعفر بن حسن بن جعفر بن حسن بن حسن على بن ابى طالب ( ع ) معتز ، زمامدارى كوفه را به او واگذار كرد ، البته پس از اين كه در سال 251 ( ه .\r\nق ) مزاحم بن خاقان يكى از علويان به نام حسين بن احمد بن حمزة بن عبد اللّه بن حسين بن على بن ابى طالب ( ع ) را كه در كوفه قيام كرده بود ، شكست داد .\r\nاين اسامى حاكمان كوفه بود كه با سعى و تلاش بسيار به دست آورديم و شايد با وجود تحقيق و بررسى ، نتوانسته باشيم از بسيارى از آنها آگاهى يابيم .\r\n\r\n\r\n","description":"","footnote":"\r\n( 1 ) - به تفصيل اين مطلب در تاريخ ابن اثير ، ج 6 ، ص 127 چاپ بولاق مراجعه كنيد .\r\n( 2 ) - به تفصيل مطلب در تاريخ ابن اثير در حوادث سال 250 ( ه . ق ) مراجعه كنيد .\r\n","page_name":" 316 ","page_number":316},
  {"content":"\r\n\r\n\r\nصدارت خلافت در كوفه\r\nصدارت خلافت ، يكى از مقامهاى بلند پايه بود و اين صفت جز در اواسط قرن هفتم شناخته نمىشد . به نظر مىرسد كه اين مقام در اصل ، يكى از مقامهاى حكومتى ايرانيان و مقام رياستى بوده كه فرماندار يا پادشاه اعطا مىكرده است .\r\nاين مقام در تمام كشور يا قسمتى از آن ، بنابر مسئوليت عام يا خاص خود ، به كارهاى حكومت رسيدگى مىكرد ؛ افرادى كه در اواخر قرن هفتم اين مقام را عهده‌دار شدند ، عبارتند از :\r\n1 - نقيب بزرگ زين‌الدين هبة اللّه بن ابى طاهر ، متولّد سال 667 ( ه . ق ) ، حكومت و سرپرستى شهرهاى حلّه و كوفه و نجف و كربلا را عهده‌دار شد . وى به عنوان سياستمدار ، رئيس و شخصى سخاوتمند در آن‌جا اقامت كرد « 1 » . مؤلف كتاب غاية الاختصار ( ص 73 - 74 ) گويد : وى امروزه يكى از شريفترين طالبيان به شمار مىرود و از نظر سخاوت ، نجابت ، بزرگوارى ، نماز ، بخشش و شرافت از همگنان خود پيشى گرفته بود ، پدرش فقيه فخر الدين موجب روشنى ديدگان و شادى دل بود و برادرش تاج‌الدين نيز اين گونه بود .\r\n2 - فخرالدين مظفر بن طراح به دستور حاكم عراق ، جمال الدين دستجردانى به حكومت حله ، كوفه و مسيب منصوب شد . وى سخاوتمند ، بخشنده ، زيرك و سياستمدار بود ، عربها و مردم از او بيم داشتند . او چندين بار به مقام صدارت رسيد و\r\n\r\n\r\n","description":"","footnote":"\r\n( 1 ) - هبة الدين مذكور ، ملقّب به زين الدين است . وى فرزند فقيه عامل ، فخر الدين يحيى بن ابى طاهر هبة اللّه بن شمس الدين ابى حسن على بن محمد مجد شرف بن ابى نصر احمد بن احمد ابى الفضل على بن ابى تغلب على ، رئيس نقيبان فرزند حسن اصم سوراوى بن ابى الحسن محمد فارس نقيب بن يحيى بن حسين نسابة بن احمد عمر بن يحيى بن حسين ذى العبرة . نسب او در كتاب عمدة الطالب ، ص 251 نيز چنين آمده است . ما نيز در كتاب عداد النقباء ، ص 205 اين گونه ذكر كرديم . به منظور كسب اطلاع بيشتر به آن مراجعه كنيد - م .\r\n","page_name":" 317 ","page_number":317},
  {"content":"\r\n\r\nبر كنار شد ، وضعيت او تا زمان كشته شدنش در سال 694 ( ه . ق ) چنين بود . جسد او در حرم حضرت موسى بن جعفر ( ع ) به خاك سپرده شد . وى هنگام مرگ شصت سال داشت . فخر الدين ، اشعار خوبى مىسرود و داراى اشعار بسيارى است . صاحب علاءالدين بن جوينى و برادرش شمس الدين از شعرهاى او تعريف كرده‌اند . وى آخرين اشعارش را در زندان دارالنيابه در بغداد و چند روز قبل از كشته شدن سرود . اشعار ذيل را به دستخط او يافتم :\r\nاين سخن را كه مىگويند عمر ما به بيهودگى گذشته است رها كن و بر مقدّرات شكيبا باش اگر مصيبتى به تو روى آورد ، صبر پيشه كن زيرا صبر ، زيباترين زيور انسان است .\r\nتا آن‌جا كه وى گفته است :\r\nتمام حوادث روزگار براى انسان آسان است اگر انسان در طول آنها سالم بماند به ستمگران بگو ، واى بر سرنوشتى كه در انتظار شماست خوشحال باشيد كه شير شرزه از ميان شما رفت به شمشيرهاى بران بگو كه در نيامها بمانيد كه من از دنيا رفتم مرگ مظفر شير بيشه نزديك شده است پس از وى دشمنانش خوشحال مىشوند « 1 » .\r\n( رجوع كنيد به كتاب حوادث جامعه ، مبحث حوادث سال 496 ( ه . ق ) - م .\r\nعز الدين عبد العزيز اربلى ، حكومت كوفه را عهده‌دار شد ، و در سال 687 ( ه . ق ) به امير اشراف ، سعد الدوله در عراق دستور داد تا اموالى را كه در آن سال به عنوان قرض از مردم گرفته‌اند باز پس دهند . سپس فرمانداران ولايتها و مسئولان نسبت به باقيماندهء اموالى كه نزدشان بود ، مورد بازخواست و بدرفتارى قرار گرفتند ، لذا اموال ، بسيارى را پس دادند . عز الدين عبد العزيز اربلى را زدند و او مجبور شد تا املاكش را بفروشد ، ولى\r\n\r\n\r\n","description":"","footnote":"\r\n( 1 ) -\r\n القول فيما مضى من عمرنا هدر * فدعه و اصبر لا ياتى به القدر \r\n و استشعر الصبر إن نابتك نائبة * فالصبر اجمل ما حلي به البشر \r\n و كل حادثه فى الدهر هينة * اذا غدا سالما فى طيها العمر \r\n قل للعتات من الغايات و يحكم * طيبوا فقد فقد الرئبالة الذمر \r\n و قل لبيض السيوف المرهفات لدى ال * اغماد قرى فقد اودى به القدر \r\n مضى المظفر ليث الغاب عن كثب * فليهنى اعداءه من بعده الظفر \r\n","page_name":" 318 ","page_number":318},
  {"content":"\r\n\r\nكارهايى را كه بر عهدهء وى نهاده بودند ، انجام نداد . او بيمار بود و به سبب تنبيه و شكنجه‌هاى پياپى درگذشت . ( رجوع كنيد به كتاب حوادث جامعه ، صفحه 454 . )\r\nدر سال 274 ( ه . ق ) ابو طريف عليان بن شمال خفاجى سرپرستى كوفه را عهده‌دار شد و اين نخستين امارت بنى شمال به شمار مىرود . « 1 »\r\n\r\n\r\n","description":"","footnote":"\r\n( 1 ) - تاريخ ابن اثير در حوادث سال 374 ( ه . ق ) . - م .\r\n","page_name":" 319 ","page_number":319},
  {"content":"\r\n\r\n\r\nمسكوكات كوفه\r\nدر اين مبحث ، پولهاى مورد معاملهء مردم كوفه را ذكر مىكنيم . اين پولها با خط كوفى ضرب شده بودند ، و محل ضرب سكه يا كوفه بود يا ساير شهرهاى عراق .\r\nپيش از ظهور اسلام ، عربها با پول كسرا و قيصر معامله مىكردند و آن پولها درهم و دينار بود . دينار از طلا و درهم از نقره بود . آنها به پول طلايى ، عين و به پول نقره‌اى ، ورق مىگفتند . پولهاى سربى نيز داشتند كه به آن حبه و وانق مىگفتند . ملاك ارزش اين پولها ، وزن كردن بود چون منظور از دينار ، قطعه‌اى از طلا بود كه يك مثقال وزن داشت و بر روى آن تصوير پادشاهى حك مىشد كه به دستور وى سكه ضرب شده بود . و منظور از درهم ، وزن درهم نقره‌اى است كه به آن وافى مىگفتند .\r\nهر دينار نزد آنها ، معادل ده درهم بود و چه بسا تا 13 يا 15 درهم يا بيشتر برحسب شرايط ، اختلاف قيمت داشت .\r\nپولها بر دو دسته بودند : سوداء وافيه كه همان بغليه است و طبريه عتق كه معمولا مردم با اين پولها معامله مىكردند . آنها درهمهاى ديگرى نيز داشتند كه به آنها جوارقيه يا سمريه سنگين مىگفتند كه وزن هر درهم شش مثقال بود و درهمهاى سمريه سبك كه وزن هر يك از آنها پنج مثقال بود ، و تمام اين درهمها فارسى بودند .\r\nاندكى قبل از ظهور اسلام ، دينارهاى عرب به دو گونه تقسيم مىشد : هر قلى يا رومى و كسروى يا ايرانى ، درهمها نيز اين گونه بودند ، ولى معمولا با دينارهاى رومى و درهمهاى فارسى معامله مىكردند ، لذا دينارهاى هر قلى نزد آنها محبوبيت و جذابيت بسيار داشت تا حدّى كه براى زيبايى و درخشندگى آن ضرب‌المثل ساختند .\r\n\r\nپولهاى اسلامى\r\nعربها همچنان با پولهاى ايرانى و رومى معامله مىكردند . هنگامى كه حضرت محمد ( ص ) به پيامبرى مبعوث شد ، شيوهء دادوستد مردم مكه را تأييد كرد و ايشان ملاك\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nسنجش را ترازوى مردم مكه قرار داد ، و در روايتى ، ترازوى مدينه ذكر شده است . زمانى كه ابو بكر به خلافت رسيد ، هيچ‌گونه تغييرى در معاملهء آنها نداد . همچنين هنگامى كه عمر عهده‌دار حكومت شد ، از آن جلوگيرى نكرد و به همان صورت باقى گذارد .\r\nچون سال 18 ( ه . ق ) فرا رسيد هيأتهايى نزد وى آمدند . يكى از آنها ، هيأت بصره بود كه احنف بن قيس در ميان آنها بود . وى دربارهء امور مردم بصره و جز آن با عمر بن خطاب صحبت كرد . پس از آن ، عمر ، درهمها را با نقش كسروى ضرب كرد و به همان صورت طرح‌ريزى كردند ، با اين تفاوت كه در برخى ( الحمد للّه ) و در بعضى ( محمد رسول اللّه ) و در سكه‌هاى ديگر ( لا إله الا اللّه وحده ) افزوده ، و در اواخر عمرش وزن هر ده درهم را شش مثقال معيّن كرد .\r\nدميرى در كتاب حيات الحيوان ، ج 1 ، در فصل خلافت عبد الملك بن مروان ، سبب نامگذارى درهم به بغلى را ذكر كرده ، مىگويد : رأس بغل ( نام يك ضرب كننده مشهور سكه است ) در زمان اسلام براى عمر بن خطاب سكه كسروى ضرب مىكرد كه بر روى آن تصوير پادشاه نقش بسته بود و زير تخت به فارسى نوشته شده بود ( نوش خور ) يعنى بخور ، گوارايت باد .\r\nهنگامى كه عثمان بن عفان به حكومت رسيد ، درهمهايى با نقش ( اللّه اكبر ) ضرب كرد . برخى از متخصصان از جلد 17 دائرة المعارف انگلستان ، ص 904 ، چاپ سيزدهم چنين نقل كرده‌اند : « حضرت على ( ع ) نخستين كسى بود كه در سال 40 ( ه . ق ) مطابق با 166 م در بصره دستور داد تا سكه‌هاى اسلامى را بر نقره ضرب كنند » .\r\nدر مجله مقتطف ، ج 49 ، ص 58 چنين آمده است ، در دوران خلافت حضرت على ( ع ) در اطراف سكه‌اى كه در سال 27 ( ه . ق ) با خط كوفى ضرب شده بود ( ولى اللّه ) نقش بسته بود .\r\nدر زمان حكومت معاويه ، سكه‌هاى خرد سياهى از شش دانگ ضرب مىكردند كه حدود پانزده قيراط وزن داشتند و از يك حبّه و دو حبّه كمتر بودند . زياد هم در زمانى كه فرماندارى كوفه و بصره را برعهده داشت ، از اين نوع سكه‌ها ضرب كرد و وزن هر ده درهم را هفت مثقال قرار داد ، و جملاتى بر روى آن نوشت . اين سكه‌ها جايگزين\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدرهمها شدند . معاويه ، دينارهايى نيز ضرب كرد كه بر روى آنها تصوير مردى شمشير به كمر بسته ، حك شده بود .\r\nهنگامى كه عبد اللّه بن زبير ، حكومت مكه را عهده‌دار شد ، درهمهاى دايره‌اى شكل ضرب كرد ، وى ، اولين شخصى بود كه درهمهاى دايره‌اى شكل ضرب كرد . سكه‌هايى كه قبل از حكومت او ضرب مىشد ، ناخوانا ، درشت و كوچك بود . در اطراف اين سكه اسم عبد اللّه ، در يكرو ( محمد رسول اللّه ) و در روى ديگر ( امراللّه بالوفاء و العدل ) نقش بسته بود .\r\nبرادر او ، مصعب بن زبير نيز در عراق درهمهايى ضرب كرد و وزن هر ده درهم را هفت مثقال معين كرد و در مراسم اعطا به مردم داد ، تا اين كه حجاج بن يوسف به دستور عبد الملك بن مروان از عراق آمد و گفت : ما روش فاسق ( مصعب بن زبير ) را از بين مىبريم و با اين كه منافق ( مصعب بن زبير ) قوانينى وضع كرد و حجاج آن را تغيير داد .\r\nهنگامى كه حكومت ، بعد از كشته شدن عبد اللّه و مصعب - فرزندان زبير - به عبد الملك بن مروان رسيد ، وى در سال 76 ( ه . ق ) پولها ، وزنها و ضرب دينارها و درهمها را مورد بررسى قرار داد ، او بر حسب پول شامى ، وزن دينار را بيست و دو قيراط و يك حبّه كم قرار داد و درهم را پانزده قيراط مساوى معيّن كرد . قيراط ، معادل چهار حبّه است و هر دانگ با دو قيراط و نيم برابر است . وى نامه‌اى به حجاج كه در آن زمان در عراق اقامت داشت نوشت كه سكه ضرب كند و او نيز ضرب كرد . من به شهر مدينه رفتم در حالى كه هنوز برخى از ياران پيامبر ( ص ) آن‌جا بودند و آنها تنها به تصوير روى پولها اعتراض داشتند .\r\nاين سكه‌ها در كشورهاى اسلامى رسميت نداشت بلكه بيشتر معاملاتشان با پولهاى رومى و ايرانى انجام مىشد . عبد الملك بن مروان در زمان حكومتش ( از سال 65 تا 86 ه . ق ) خواست تا شيوهء ضرب سكه را از رومى به عربى تغيير دهند . اين كار بر پادشاه روم گران آمد ، لذا هيأتى نزد عبد الملك فرستاد و او را تهديد كرد كه بر روى دينارهايش ناسزا بر پيامبر ( ص ) را حك مىكند . اين مطلب ، عبد الملك را ناراحت كرد ، لذا بزرگان مسلمانان را گرد آورد و با آنها مشورت كرد ، ولى از هيچ يك از آنها پيشنهادى كه بتوان به\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمرحله اجرا درآورد ، نيافت . روح بن زنباع به او گفت : تو راه حل اين مشكل را مىدانى ، ولى عمدا به آن عمل نمىكنى ، عبد الملك گفت : واى بر تو ! منظورت چه كسى است ؟\r\nاو گفت : به حضرت باقر ( ع ) از خاندان پيامبر ( ع ) مراجعه كن ، عبد الملك سخن او را تصديق كرد ولى در اين باره ترديد داشت ، سپس نامه‌اى به فرماندارش در مدينه نوشت كه محترمانه نزد محمد بن على بن حسين ( ع ) برود و يكصد هزار درهم براى هزينهء سفر و سيصد هزار درهم براى مخارج در اختيار وى قرار بده و وسايل آسايش او و همراهانش را فراهم كن و تا هنگام رسيدن حضرت باقر ( ع ) پيك روم را زندانى كرد .\r\nهنگامى كه حضرت رسيد ، وى را از قضيه آگاه كرد ، حضرت باقر ( ع ) فرمود : اين بر تو گران نيايد چون به دو دليل اهميتى ندارد ، نخست اين كه خداوند به پادشاه روم اجازه نمىدهد تا به پيامبر اكرم ( ص ) دشنام دهد ، دوم اين كه اين مسأله راه حلى دارد . سپس امام باقر ( ع ) او را از راه حل آن آگاه فرمود .\r\nعبد الملك پولهايش را به تمام شهرهاى اسلام فرستاد ، و به مردم دستور داد تا با اين پولها معامله كنند و هر كس را كه با غير اين سكه‌هاى درهم و دينار يا ساير سكه‌ها معامله كند ، تهديد به مرگ كرد و دستور داد ، پول روميان باطل شده ، به ضرابخانهء آنها باز پس داده شود ، تا به سكه‌هاى اسلامى تبديل شود . - براى اطلاع از مشروح داستان به كتاب حيات الحيوان دميرى ، جلد 1 ، فصل خلافت عبد الملك بن مروان مراجعه كنيد - به دينارهاى عبد الملك ، دينارهاى دمشقيه نيز مىگفتند .\r\nحجاج به فرماندارش در عراق دستور داد تا درهمهايى معادل پانزده قيراط از نوع قيراطهاى دينارها ضرب كند . بيشتر اوقات ، حاكمان عراق براى بنىاميه سكه ضرب مىكردند .\r\nعبد الملك درگذشت ولى ضرب سكه طبق روال گذشته تا زمان خلافت وليد ، سليمان بن عبد الملك ، عمر بن عبد العزيز تا جانشينى يزيد بن عبد الملك ادامه يافت ، و عمر بن هبيره سكه هبيريه را با عيار شش دانگ در عراق ضرب كرد .\r\nچون هشام بن عبد الملك به فرمانروايى رسيد ، به خالد بن عبد اللّه قسرى دستور داد تا عيار را به هفت دانگ افزايش دهد و سكه‌هاى تمام شهرها را بجز واسط باطل كند . او\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nفقط در واسط درهم ضرب و سكه‌ها را بزرگ كرد . تا زمان عزل خالد در سال 120 ( ه . ق ) درهمها بر روى سكه‌هاى ( خالديه ) ضرب مىشد . پس از عزل خالد ، يوسف بن عمر ثقفى روى كار آمد او سكه‌ها را كوچك كرد ، و عيار آن را هفت دانگ معيّن كرد و تنها در واسط سكه‌ها را ضرب مىكرد تا اين كه وليد بن يزيد در سال 126 ( ه . ق ) كشته شد .\r\nهنگامى كه مروان بن محمد جعدى ، آخرين خليفه بنى اميه به حكومت رسيد ، وى درهمها را بر روى سكه و به سبك حران در جزيره ضرب مىكرد و سرانجام او نيز به قتل رسيد .\r\nحكومت عباسيان به روى كار آمد و عبد اللّه بن محمد سفاح درهمها را در انبار ضرب مىكرد و نقش دينارها را بر روى آنها حك مىكرد ، و بر روى آن مىنوشت ، « السكة العباسيه » و به مقدار يك حبّه و بعد دو حبّه از وزن آن كاست .\r\nزمانى كه ابو جعفر منصور پس از وى به حكومت رسيد ، سه حبّه از وزن آن كم كرد و اين درهمها را 4 / 3 قيراط مىناميدند زيرا قيراط ، 4 / 1 حبّه بود و درهمها نيز چنين بودند و در سال 158 ( ه . ق ) سكهء هاشميه به وزن يك مثقال بصرى ضرب شد . مهدى محمد بن جعفر نيز سكه‌اى دايره‌اى شكل ضرب كرد كه در وسط آن نقطه‌اى قرار داشت . ولى از موسى هادى بن محمد مهدى ، سكه‌اى در دست نيست .\r\nضرب سكه تا ماه رجب سال 178 ( ه . ق ) بدين صورت ادامه يافت و حدود يك قيراط و 4 / 1 حبّه كم ، از عيار آن كاسته شد ، چون هارون الرشيد ضرب سكه‌ها را بر عهده جعفر بن يحيى برمكى نهاد ، و او نام هارون را در مدينه سلام و دررى محمديه بر روى دينارها و درهمها ضرب كرد و از هر درهم يك قيراط و يك حبه كم كاست .\r\nمأمون ، دينارها و درهمهايى ضرب كرد و اسم برادرش محمد امين را از روى اين سكه‌ها محو كرد . ديرى نپاييد اين سكه‌ها به نام رباعيات مشهور شد ، و اين شيوه تا ماه رمضان سال 184 ( ه . ق ) ادامه يافت . و چهار قيراط و يك حبّه و نصف حبّه از عيار آن كاسته شد .\r\nهنگامى كه هارون الرشيد ، جعفر را به قتل رساند ، ضرب سكه‌ها را به سندى واگذار\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nكرد . وى درهمها را به مقدار دينارها ضرب مىكرد . و در تمام مواردى كه گفته شد ، شيوهء ضرب دينارها مانند درهمها بود . چون ماه رجب سال 191 ( ه . ق ) فرا رسيد ، نصف حبّه از عيار دينارهاى هاشميّه كاسته شد و هنگامى كه امين محمد بن هارون الرشيد ، عهده‌دار حكومت شد ، ضرب سكه‌ها را به عباس بن فضل بن ربيع واگذار كرد . وى در بالاترين قسمت سكه ( ربّى اللّه ) و در پايين‌ترين قسمت آن ( العباس بن الفضل ) را حك كرد ، چون امين فرزندش موسى را به ولايت عهدى خويش منصوب كرد و لقب الناطق بالحق المظفر باللّه را به او داد ، دينارها و درهمها را نيز به نام او ضرب كرد و وزن هر كدام را ده قيراط تعيين ، و بر روى آنها دو بيت زير را نقش كرد .\r\nتمام شرافتها و سرافرازيها از آن موسى مظفر است پادشاهى كه بخصوص نامش در قرآن ذكر شده است « 1 » .\r\nزمانى كه امين كشته شد و حكومت به عبد اللّه بن مأمون رسيد ، كسى را كه بتواند بر روى درهمها حكاكى كند ، نيافت ، لذا با آلت خراطى ، نقشهايى بر روى آن حك شد ، چنان كه بر روى انگشترها حك مىشود .\r\nمأمون ، درهمها را به نام حضرت على بن موسى الرضا ( ع ) ضرب كرد و اين رخداد پس از ولايت عهدى حضرت صورت پذيرفت .\r\nگويند اسمش بر روى دينار و درهم ضرب شد ، براى اطلاع بيشتر به كتاب اغانى ابى الفرج اصفهانى ، ج 18 ، ص 29 و وفيات الاعيان ، مبحث شرح حال حضرت رضا ( ع ) و تذكرة الخواص سبط بن جوزى و كشف الغمه تأليف اربلى و جز آنها مراجعه كنيد .\r\nپولهاى دوران حكومت مأمون ، معتصم ، واثق و متوكل نيز اين گونه بود . هنگامى كه متوكل به قتل رسيد و غلامان ترك پيروز شدند ، رشته خلافت از هم گسست ، دولت عباسى به سبب افراط در خوش‌گذرانى ضعيف شد ، كارگزار هر ناحيه‌اى بر محل تحت فرمانش استيلا يافت و بر اثر تسلط حاكمان بر اطراف ، هزينه‌ها افزايش و مالياتها كاهش يافت و بدعتهاى بسيار پديد آمد كه از آن جمله مىتوان درهمهاى تقلبى را برشمرد !\r\n\r\n\r\n","description":"","footnote":"\r\n( 1 ) -\r\n كل عز و مفخر * فلموسى المظفر \r\n ملك خص ذكره * فى الكتاب المظفر \r\n","page_name":" 325 ","page_number":325},
  {"content":"\r\n\r\nگويند عبيد اللّه بن زياد ، نخستين كسى بود كه هنگام فرار از بصره در سال 64 ( ه . ق ) درهمهاى تقلبى ساخت و پس از آن ، درهمهاى تقلبى در شهرها رواج يافت .\r\nپولهاى اسلامى ، تاريخ طولانى دارد ولى ما به طور خلاصه مىگوييم كه سكه‌هاى اسلامى در تمام پايتختها و مشهورترين شهرهاى اسلام از جمله عراق ، شام ، اندلس ، خراسان ، سيسيل ، هند و جز اينها ضرب مىشد . اين سكه‌ها در حكومتها و دورانهاى مختلف از نظر شكل ، اندازه و نقش با يكديگر تفاوت داشتند .\r\nدر آغاز با خط كوفى بر روى سكه‌ها مىنوشتند . سپس در زمان حكمرانى عزيز محمد بن صلاح الدين ايوبى در مصر ، سال 621 ( ه . ق ) به خط نسخ معمولى تبديل شد .\r\nتا اوايل قرن دوم هجرى قمرى نام شهرى را كه سكه‌ها در آن ضرب مىشد ، ذكر نمىكردند و قبل از نوشتن تاريخ ضرب ، لفظ سنة را مىآوردند . سپس لفظ عام را جايگزين آن كردند و در بيشتر اوقات چنين مىگفتند : ( شهور سنه كذا ) يا ( شهور عام كذا ) يا ( در روزگار حكومت فلان ) .\r\nدر ابتدا ، تاريخ با حروف به حساب جمله‌ها نوشته مىشد . سپس با اعداد نوشته شد و در سال 614 ( ه . ق ) به قديمترين اثرى كه با اعداد ، تاريخ‌گذارى شده بود ، دست يافتند .\r\nدر گذشته ، وجود ضرابخانه براى حكومت ضرورى بود ، چنان كه امروزه نيز اين ضرورت را احساس مىكنيم و تمام حكومتهاى متمدن داراى ضرابخانه هستند حكومتهاى اسلامى در تمام دورانها ، اين كار را انجام مىدادند و همهء پايتختها و شهرها ، اعم از بغداد ، قاهره ، دمشق ، بصره ، قرطبه ، محلى براى ضرب سكه داشتند ، به پولهايى كه در ضرابخانه ضرب مىشد ، مالياتى تعلق مىگرفت كه به آن ، پول هيزم يا دستمزد ضراب مىگفتند و مقدار آن يك درهم از يكصد درهم يعنى يك درصد بود ، و شايد اين ماليات در شهرهاى مختلف ، تفاوت داشت ، و حكومت از اين طريق درآمد خوبى به دست مىآورد .\r\nصنعت ضرب سكه در آن دوران بسيار ساده و ابزار آن عبارت بود از يك مهر آهنى و كلماتى را كه مىخواستند بر روى سكه ضرب كنند ، وارونه بر روى آن حك مىكردند .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nسپس طلا يا نقره را به قطعات مختلف به وزن دينارها و درهمها تقسيم مىكردند و مهر را روى آن قطعه قرار مىدادند و با چكشى سنگين بر آن مىكوبيدند تا نوشته بر روى قطعه نقش بندد و نمودار شود .\r\nدر ابتدا به اين قطعه آهنى سكه مىگفتند ، سپس اين نام به اثرش يعنى مسكوكاتى كه داراى آن نقش بودند ، انتقال يافت ، و آنگاه ، بر عهده گرفتن اين كار و نظارت بر تأمين لوازم و شرايط آن را كه شغل و متامى محسوب مىشد سكّه ناميدند ، لذا سكّه ، نام اين وظيفه و مقام شد « 1 » .\r\nابن اثير در جلد ششم تاريخش در ضمن بيان حوادث قيام ابى سرايا در كوفه به سال 199 ( ه . ق ) آورده است كه ابى سرايا در كوفه ، درهمها را به نام خودش ضرب كرد .\r\nيوسف رزق اللّه غنيمة در كتاب حيره ، ص 281 مىگويد : هيأت باستانشناسى ، سكه‌هايى را كشف كرد و تاريخ بعضى از آنها را شناسايى كرد و متوجه شد كه يكى از اين سكه‌ها ضرب بصره در سال 152 ( ه . ق ) ، سكه‌اى ضرب كوفه در سال 167 ( ه . ق ) و دو سكه ضرب بغداد در سال 157 ( ه . ق ) است و حدود بيست قطعه سكه كه در نيمهء قرن دوم هجرى ضرب شده بود ، محل ضرب مشخصى نداشت .\r\nاز آنچه بيان شد ، دانستيد كه در كوفه ، ضرابخانهء پولهاى اسلامى وجود داشته ، چنان كه در شهرهاى ديگر نيز بوده است . بدون ترديد ، بسيارى از سكّه‌هاى اسلامى كه در شهرهاى ديگر ضرب مىشد ، در كوفه مورد معامله قرار مىگرفت و اين آخرين مطلبى بود كه مىخواستيم در اين بحث اثبات كنيم .\r\n\r\n\r\n","description":"","footnote":"\r\n( 1 ) - كتاب شندرو العقود فى ذكر النقود تاليف مقريزدى ، چاپ نجف ، سال 1356 ( ه . ق ) ، و تاريخ تمدن اسلامى ، جرجى زيدان ، ج 1 ، ص 120 - 123 - م .\r\n","page_name":" 327 ","page_number":327},
  {"content":"\r\n\r\n\r\nروحيهء مردم كوفه\r\nبا وجود شهرت اين شهر بزرگ ، موقعيّت خاص تاريخى آن در ابتداى آبادانى ، مركزيت بزرگ خلافت به مدت طولانى ، استعداد سرشار بزرگان كوفه ، كه همه اينها فضيلتهايى شايسته قدردانى است تاريخ دربارهء بزرگان اين شهر مطلبى ثبت نكرده است ، گويا كسى پس از آبادى كوفه به آن‌جا مىرود و به منظور ترويج خصومت و دشمنى در آن اقامت مىكند يا در اطراف آن ، بذر نفاق مىافشاند و ميان آن عوامل فساد را پنهان مىكند از اين رو ، هنگامى كه رشد كرد و شاخه‌هاى آن بلند شد بجز انحراف از حق و اهل آن و تمايل به ظلم و ستم و توجه به مبلّغان گمراهى ، ثمره‌اى در برنداشت .\r\nاين اخلاق و روحيهء ملتى است كه آن را از دوران علويان آشكار كردند . روزى على ( ع ) در جنگ جمل از آنان يارى خواست ولى ابو موسى اشعرى ، آنها را از يارى على ( ع ) باز داشت و آنان نيز پس از اين كه امام ( ع ) را مورد ملامت و سرزنش قرار دادند ، براى جهاد به سويش رفتند ، سپس مالك اشتر وارد شد و با قدرت زياد آنان را به جهاد برانگيخت . روزى كه قرآنها را در جنگ صفين بلند كردند ، از ياد نبريد و روزى كه آن فاجعهء بزرگ ، ناگوار و بسيار دشوار را پديد آوردند و سپس از عمل خويش در برابر حضرت على ( ع ) پشيمان شدند و بدون توبه از كارهاى ناشايسته‌شان جنگ نهروان را برافروختند و با دليل باطل ، مسئوليت آن را بر عهدهء حضرت على ( ع ) گذاردند ، پس از اين كه شمشير الهى آنان را فرا گرفت و همه مردم براى جنگ با معاويه حركت كردند ، پيوسته امام ( ع ) با آنان مشورت مىكرد و هر شخصى را كه مىديد يا عذر و بهانه را سپر خود قرار داده ، يا در پناه شكست و خيانت خود را پنهان كرده بود و يا از گروهى جانبدارى مىكرد و آن قدر حضرت على ( ع ) را آزار دادند تا آنها را از خود راند ، و آرزو كرد كه اى كاش يك نفر شامى را با ده تن از آنان معاوضه مىكرد همچون معاملهء دينار به\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nدرهم ، و به آنان گفت : « قاتلكم اللّه لقد ملأتم قلبى قيحا . . . » « 1 » .\r\nآنان ناگواريها و مصيبتها را در برابر امام حسن ( ع ) گرد آوردند و روزى كه ايشان به سوى معاويه رفت ، آنان با هم درگير بودند ، ذلت و رسوايى را كاملا پذيرفته ، از عيب و رسوايى آكنده و از دوستى شهوات و اميال نفسانى سرمست بودند . بنابراين دعوت كننده به حق را در برابر معاويه رها كردند و همين موجب شكست و زبونى آنان شد . با اين وجود دست از اعمال ناشايسته‌شان برنداشتند تا اين كه خيمهء ايشان را غارت كردند ، حرمت امام ( ع ) را از بين بردند ، تا حدّى كه جسارت كرده خنجر به رانش زدند .\r\nهر خيانتى را كه در مورد اهل كوفه فراموش كنيم ، خيانتى را كه نسبت به امام حسين ( ع ) روا داشتند نمىتوانيم از ياد ببريم زيرا مصيبت بارترين و ناگوارترين فاجعه را آفريدند .\r\nنوشته‌هاى آنان به سوى لشگريان آمد حتى نام نويسندگان را نيز نوشته بودند « 2 » .\r\nنامه‌هاى اهل كوفه ( حدود دوازده هزار نامه ) به حضرت رسيد ، كه مردم كوفه به يك صدا مىگفتند :\r\nاى فرزند دختر پيامبر ! اگر به سوى ما بيايى روزگار بنده و زمان خدمتگذار توست « 3 » .\r\nهنگامى كه امام ( ع ) وارد شد ، آنان به ايشان پشت كردند و با نوك نيزه‌ها و لبهء شمشيرها از او استقبال و خاندان پيامبر ( ص ) و ذريّهء پاك رسول خدا و گروه مؤمنان را قتل عام كردند و تا روز قيامت ، نامهء اعمال سياهى از خود بر جاى گذاردند و به اين هم اكتفا نكردند بلكه مرتكب اعمالى شدند كه بر تارك بشريت عرق شرم نشست و پوست صورت انسانيت چروكيده شد . يعنى پرده نشينان خاندان پيامبر ( ص ) را به شام بردند و لباس غم و اندوه بر آنان پوشانيدند .\r\nپيش از اين فاجعه دلخراش ، نبرد مسلم بن عقيل ( رض ) روى داد . حدود دوازده هزار نفر يا بيشتر براى يارى و راهنمايى با وى بيعت كردند و چقدر سريع از اطراف او پراكنده\r\n\r\n\r\n","description":"","footnote":"\r\n( 1 ) - خطبه 27 نهج‌البلاغه ، يعنى : خدا شما را بكشد كه دل مرا بسيار چركين كرديد . - م .\r\n( 2 ) -\r\n انت كتبهم فى طهين كتائب * و ما رقمت الا بسم الاراقم \r\n( 3 ) -\r\n ان اقدم علينا يابن بنت محمد * لك الدهر عبد و الزمان غلام \r\n","page_name":" 329 ","page_number":329},
  {"content":"\r\n\r\nشدند ، حتى يكديگر را به ذلت و زبونى مىافكندند ، تا اين كه هيچ كس براى راهنمايى او باقى نماند .\r\nسپس نبرد مختار و برخورد وى با آنان و وفادارى آنها با ابن مطيع روى داد . پس از آن خروج ابن اشتر ( ابراهيم ) به منظور رويارويى با ابن سميه و گرد آمدن پيرامون پرچم ابن زبير اتفاق افتاد ، به طور كلى مردم كوفه هيچ‌گاه از سرزنش و خوارى اهل بيت دست بر نداشتند ، و هر روز يكى از آنها به وسيلهء دشمنانشان فريفته مىشدند ، آنگاه وى را كه تنها مانده بود ، به كام بلا مىسپردند .\r\nاهل كوفه به زيد شهيد خيانت كردند . در ابتدا حدود بيست و پنج هزار نفر از اهالى كوفه با او بيعت كردند ، ولى سرانجام بدترين قاتلان ، او را كشتند و جسد پاكش را حدود دو سال يا بيشتر در بازار رفتگران به صورت واژگون به دار آويختند ، تا اين كه كبوتر در آن لانه ساخت ، سپس او را از دار پايين آورده سوزاندند . او را در قصرها گذاشتند و با كشتى بردند و در رود فرات افكندند .\r\nافزون بر اينها ، آنان گناهان توجيه ناپذير بسيار و جنايتهايى مرتكب شدند كه عذرى براى انجام دهنده آنها نيست و تاريخ ، آنها را به ثبت رسانده است ، حكايت خوارى و ذلت آنان هميشه باقى و عذاب قيامت ، شديد و جاودان است . « 1 »\r\nهنگامى كه سكينه ، دختر امام حسين ( ع ) پس از شهادت شوهرش مصعب بن زبير خواست از كوفه به مدينه سفر كند ، اهل كوفه او را احاطه كرده ، گفتند : اى دختر رسول خدا ؛ خدا يارانت را خير دهد . حضرت ( س ) فرمود : خدا به شما جزاى خير ندهد و خلافت خوبى نصيب شما نكند ؛ پدر ، جدّ ، برادر ، عمو و شوهرم را كشتيد و مرا در كودكى و بزرگى يتيم كرديد . « 2 »\r\n\r\n\r\n","description":"","footnote":"\r\n( 1 ) - كتاب زيد شهيد ، صص 131 - 133 .\r\n( 2 ) - عقد الفريد ، ج 4 ، طبع مصر ، سال 1353 ( ه . ق ) ، ص 277 .\r\n","page_name":" 330 ","page_number":330},
  {"content":"\r\n\r\n\r\nخطبهء ام كلثوم ( ع ) در كوفه\r\nهنگامى كه ام كلثوم دختر امام حسين ( ع ) همراه اسيران به كوفه آورده شد ، از باطن اهل كوفه پرده برداشت و خيانت و فريب و گمراهى و نفاق آنان را آشكار كرد .\r\nابو الفضل احمد بن ابى طاهر طيفور از سعيد بن محمد حميرى ابو معاذ از عبد اللّه بن عبد الرحمن - مردى از اهل شام - از شعبه از خدام اسدى روايت كرده كه گفت : در سال 61 ( ه . ق ) همان سالى كه امام حسين ( ع ) به شهادت رسيد ، وارد كوفه شدم . آن روز زنان كوفه را ديدم كه گريبان چاك داده بودند ، و حضرت على بن حسين ( ع ) را ديدم كه بر اثر بيمارى لاغر شده بود و با صدايى ضعيف مىفرمود : اى اهل كوفه ! شما بر ما مىگرييد ، چه كسى جز شما مسبب شهادت ما بود و . . .\r\nبه خدا سوگند بىپرواتر و سخنورتر از ام كلثوم نديدم ، گويا با زبان على ( ع ) سخن مىگفت ، وى به مردم اشاره كرد تا ساكت شوند و هنگامى كه سر و صدا فرو نشست ، گفت : با حمد خداوند و درود و تحيت بر پيامبرش سخنم را آغاز مىكنم ، اى مردم كوفه ! اى اهل خيانت و رسوايى ! از حوادث گذشته پند نگرفتيد ، و آواى غمناك و حزين شما فرو نشسته است ، مثل شما مانند كسى است كه عهد خويش را پس از ضعف و ناتوانى شكست و ايمانتان را درآمدى ميان خود قرار داديد ، آيا در ميان شما جز گزافه‌گو و دشمن ، كنيزان فرومايه و دشمنان عيبجو يافت مىشود ؟ آيا شما جز چراگاهى بر روى زباله‌دان و نقره بر گورستان هستيد ؟ چه عمل زشتى مرتكب شديد ، خشم خدا بر شما باد ! در عذاب خدا جاودانه هستيد ، آيا مىگرييد ؟ به خدا سوگند ، بگرييد كه سزاوار گريستن هستيد ، بسيار بگرييد و اندك بخنديد ، به ننگ و بدنامى آن دست يافتيد ، و هرگز نمىتوانيد با شست‌وشو آن را از بين ببريد . چگونه مىتوانيد ننگ كشتن فرزند خاتم پيامبران و مبدأ رسالت را محو كنيد كه او سرور جوانان اهل بهشت و چراغ راه هدايت ، سرچشمهء برهان و پناهگاه مصيبتهاى شما بود . تيره‌بختى و فرومايگى نثارتان باد ! تلاش\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nو كوشش ما ناكام باد ! در اين معامله زيان ديديد ، خشم خداوند را برانگيختيد و خوار و ذليل شديد .   لَقَدْ جِئْتُمْ شَيْئاً إِدًّا تَكادُ السَّماواتُ يَتَفَطَّرْنَ مِنْهُ وَ تَنْشَقُّ الْأَرْضُ وَ تَخِرُّ الْجِبالُ هَدًّا   « 1 » ، آيا مىدانيد جگر چه كسى را دريديد ؟ و فرزند چه كسى را بيرون كرديد و خون چه كسى را ريختنيد ؟ شما مرتكب فاجعه‌اى رقّت‌انگيز و خارق العاده شديد كه شرّ آن زمين و آسمان را فرا گرفته است اگر از آسمان خون ببارد ، تعجب نكنيد  وَ لَعَذابُ الْآخِرَةِ أَخْزى وَ هُمْ لا يُنْصَرُونَ  « 2 » ، مهلت دادن خداوند را سبك نشماريد ، و شتاب ، خداوند را وادار به انجام كارى نمىكند ، در پيشگاه خداوند خون آنها پايمال نمىشود و پروردگار مراقب اعمال ماست . آن گاه حضرت ام كلثوم از آن جماعت روى گرداند .\r\nوى گفت : مردم را حيران ديدم كه دستهايشان را به دهانشان گرفته بودند و پيرمرد سالخورده‌اى از خاندان بنى جعفى ديدم كه ريشش از اشكهاى ديدگانش خضاب شده بود و مىگفت : « 3 » سالخوردگان آنان ، بهترين سالخوردگان و خاندانشان هنگام شمارش نسل ، فاسد و رسوا نمىشوند « 4 » .\r\nچقدر اهل كوفه بدبخت هستند ! آنان نسبت به عمّار ياسر ، آن بنده صالح خدا كه چندين سال امير آنان بود ، خصومت ورزيدند . تا جايى كه عطارد نسبت به او جسارت كرد و گفت : اى برده ناقص العضو ! از او نزد عمر بن خطاب شكايت كردند و به او گفتند :\r\nكارى از او ساخته نيست و امانتدار نمىباشد و اهل كوفه او را قبول ندارند و افزودند : او با كفايت و سياستمدار نيز نيست ، و دربارهء كارى كه به او سپردى ، شناختى ندارد . عمر ، او را فراخواند و گروهى همراه وى خارج شدند و آن گروه نسبت به عمار از ساير افرادى كه در كوفه ماندند ، بيشتر سختگيرى مىكردند و سعد بن مسعود ثقفى ، عموى مختار و جرير بن عبد اللّه نيز از آن گروه بودند ، و نزد عمر از او سعايت كردند در نتيجه عمر ، او را\r\n\r\n\r\n","description":"","footnote":"\r\n( 1 ) - مريم / 89 و 90 : شما سخن بسيار زشتى بر زبان آورديد ، نزديك است به سبب اين سخن ، آسمانها فرو ريزد ، زمين بشكافد و كوهها متلاشى شود .\r\n( 2 ) - فصلت ، 16 : و عذاب آخرت از آن هم خوار كننده‌تر است و آنان يارى نمىشوند . م .\r\n( 3 ) - بلاغات النساء ، ابى الفضل احمد بن ابى طاهر طيفور ، در گذشته به سال 204 ( ه . ق ) ، چاپ مصر ، سال 1316 ( ه . ق ) ، صص 27 - 29 . م .\r\n( 4 ) -\r\n كهو لهم خير الكهول و نسلهم * اذا عد نسل لا يبور و لا يخزى \r\n","page_name":" 332 ","page_number":332},
  {"content":"\r\n\r\nبر كنار كرد . عمر به عمار گفت : آيا بركنارى از منصب بر تو ناگوار است ؟ عمار گفت :\r\nهنگامى كه مرا به كار گماردى ، خوشحال شدم زمانى كه مرا بر كنار كردى ناراحت شدم .\r\nعمر گفت : مىدانستم كه اهل كار نيستى ولى به تفسير اين آيه عمل كردم :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ  « 1 » . آن گاه عمر به اهل كوفه روى كرده ، گفت : چه كسى را به رياست خود انتخاب مىكنيد ؟ گفتند : ابو موسى اشعرى ، و عمر پس از عمار ، وى را امير آنان كرد و اين حادثه در سال 22 ( ه . ق ) روى داد .\r\nدر اين سال قحطى و خشكسالى اتفاق افتاد و غلام عمار ، علفها را فروخت ، وليد بن عبد شمس و يارانش از اين موضوع نزد عمر شكايت كردند و گفتند : غلام عمار در اراضى ما تجارت مىكند . عمر نيز غلام را از آنان جدا و به بصره تبعيد كرد ، عمر سراقه را هم به جزيره فرستاد . پس از اين ماجرا ، عمر تنها شد و خوابيد ، آن گاه مغيرة بن شعبه وارد شد و از او محافظت كرد تا بيدار شد . مغيره گفت : اى امير مؤمنان ! كار بسيار مهمى انجام دادى ، عمر گفت : چه امرى مهمتر از اين كه صد هزار نفر اطراف كوفه را محاصره كرده‌اند و از اميرشان رضايت ندارند ، اميرشان نيز از آنها راضى نيست ، در اين هنگام يارانش از راه رسيده ، گفتند : دستور چيست ؟ عمر گفت : مردم كوفه بر من سخت گرفتند .\r\nسپس با آنان درباره انتخاب سرپرست و امير مشورت كرد . عمر گفت : نظر شما دربارهء سرپرستى مردى مسلمان و ضعيف يا مردى نيرومند و درستكار چيست ؟ مغيره گفت :\r\nمسلمان ضعيف ، اسلامش به نفع خودش و ضعف او متوجه توست و اما مرد نيرومند و مقاوم استقامتش براى خودش و قدرتش براى مسلمانان سودمند است .\r\nمغيره ، حاكم كوفه شد و تا هنگام مرگ عمر در اين سمت باقى ماند و اين مدت ، حدود دو سال و اندى مىباشد . « 2 »\r\n\r\n\r\n","description":"","footnote":"\r\n( 1 ) - قصص / 5 : اراده ما بر اين قرار گرفته است كه به مستضعفان نعمت بخشيم و آنها را پيشوايان و وارثان روى زمين قرار دهيم .\r\n( 2 ) - تاريخ ابن اثير ، در حوادث سال 22 ( ه . ق )\r\n اذا سقى اللّه قوما صوب غادية * فلا سقى اللّه ارض الكوفة المطرا \r\n القى العداوة و البغضاء بينهم * حتى يكونوا لمن عادهم جزرا \r\n","page_name":" 333 ","page_number":333},
  {"content":"\r\n\r\nوضع كوفه و اهلش اين چنين بود ، افراد نادان و گمراه بر آن دست يافتند ، خردمندان آن ، اندك و نابخردان آن ، زياد بوده و اين حوادث هيچ‌گونه اثرى در دل مردم نگذاشت و از آن پند نگرفتند ، پس از آن آشوبها و حوادثى در كوفه رخ داد كه با خواست خدا در آينده مطلع مىشويد .\r\nاگر خداوند گروهى را از باران صبحگاهى سيراب كند ولى زمين كوفه را سيراب نكند كينه و دشمنى را ميان آنان افكند تا نسبت به كسى كه با آنان دشمنى مىورزند ، سرسخت باشند .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nحوادث و آشوبهاى كوفه\r\nكوفه با محافل با شكوه و پايتختهاى بزرگ هم عصرش اختلاف چندانى نداشت .\r\nتوده‌هاى گوناگون مردم از نقاط مختلف به سوى اين شهر روى مىآوردند ، از جويندهء دانش و ثروت گرفته ، تا طالب متاعى اندك ، پناهنده از پيشامد ناگوار و تجاوز آشوبگران و كسى كه مىخواهد با كم فروشى در اين شهر ثروتى گرد آورد . و در همين حال گروههاى ديگرى نيز در اين شهر بودند كه با وضعيت موجود سازگار بودند از قبيل دانشمندان درستكار ، پارسايان پرهيزكار ، خردمندان سياستمدار ، مالكان فرمانروا ، قاتلان شورشى و تودهء مردم . بنابراين ، نظرات مختلف و گرايشهاى متضادى در كوفه وجود داشت . چه بسا حقيقت ، اهلش را تقويت مىكند و خوشيها و كامرانيها به حرص و شكم‌پرستى يارى مىرساند . هرگاه شهرت يكى از دو گروه از بين مىرفت ، گروه ديگر ، اطراف آن كمين مىكرد ، تا بار ديگر يارش را خوار و ضعيف كند و از نيروى آن بكاهد ، و هنوز برنامه‌هاى اين پايتخت اسلامى داراى اختلاف و ناهماهنگى بود ، تا اين كه به حكم الهى ، حوادث و آشوبهايى در آن روى داد كه منجر به نابودى و ويرانى آن شد .\r\nشگفت اين كه كوفه مركز خلافت امير مؤمنان على ( ع ) بود و شيعيان ، شيفتگان و ياران ايشان در اين شهر بودند ، و انجمنهاى تهديد كنندهء صلح و امنيت تنها به ضرر شيعيان ، پيروان ، فرزندان و خويشاوندان امام بود . معمولا ستمگران و بيدادگران براى از بين بردن حكومت كوفه با امام و شيعيان دشمنى مىكردند .\r\nدر كوفه ، مردم پستى هستند ، با هر خواننده‌اى منحرف مىشوند و ياور ستمگرانند ، ولى حقيقت ناب ، براى حضرت على ( ع ) ، فرزندان و پيروانش تاريخى روشن و يادبودى جاودان باقى گذارد ، آنچه نزد خداست باقى و پايدار است ، كسانى كه با اين خاندان مخالفت كنند ، شدت مرگ و پيشامد ناگوار ، آنها را از بين خواهد برد . اينك نه ياد نيكى از آنها باقى مانده و نه قبرى كه بدان روى آورند . فساد و بدعت ، لباس ذلت و خوارى را بر\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nآنان پوشاند و عذاب قيامت ، شديد و جاودانى است .\r\nمهمترين شورشها و حوادثى كه پىدرپى در طول قرنها در شهر كوفه رخ داده است و ما از معتبرترين منابع تاريخى گرد آورده‌ايم ، بدين قرار است :\r\n\r\nحادثهء ابن حيسمان خزاعى\r\nكوفه ، نخستين شهرى است كه شيطان ، ميان مسلمانانش تخم نفاق پاشيد - همان‌طور كه قبلا دانستيد - در زمان خلافت عثمان ، طبق وصيت عمر براى نخستين بار سعد بن ابى وقاص امير كوفه شد ، و عبد اللّه بن مسعود خزانه‌دار بود . سعد از بيت المال پولى قرض گرفت ، هنگامى كه موعد پرداخت فرا رسيد ، ابن مسعود نزد سعد رفت و به او گفت :\r\nپولى را كه بدهكارى ، بده . سعد گفت : تو با فتنه و بدى مواجه مىشوى ، آيا تو ابن مسعود بنده‌اى از قبيله هذيل نيستى ؟ گفت : بلى ، به خدا سوگند ، ابن مسعود هستم و تو ابن حمينه هستى . در اين هنگام ، هاشم بن عتبة بن ابى وقاص گفت : آرى ، به خدا سوگند ، ياران مورد توجه رسول خدا ( ص ) هستيد ، سعد چوبى را كه در دست داشت انداخت - او مرد خشنى بود - دستش را به سوى آسمان بلند كرد و گفت : خدايا ، اى پروردگار آسمانها و زمين ! عبد اللّه گفت : واى بر تو ! سخن خير بر زبانت جارى كن ، و نفرين مكن .\r\nسعد گفت : به خدا سوگند ، اگر از خدا نمىترسيدم ، آن چنان نفرينت مىكردم كه بدان دچار مىشدى . عبد اللّه به سرعت برگشت تا خارج شود . سعد به سرعت نتوانست مال را به عبد اللّه بدهد ، لذا عبد اللّه براى گرفتن مال از مردم كمك خواست و سعد از گروهى براى رسيدگى به كار عبد اللّه يارى طلبيد ، آنها پراكنده شدند ، برخى سعد و برخى ديگر عبد اللّه را مورد سرزنش و ملامت قرار دادند . خبر اين ماجرا به عثمان رسيد . وى بر آنان خشم گرفت و از كار آنها ناراحت شد ، آن گاه سعد را بر كنار و دارايىاش را مصادره كرد ، و عبد اللّه بن مسعود اقرار كرد و او را مقدّم داشت ، چون عثمان ، سعد را عزل كرد ، وليد بن عقبه والى كوفه شد . - وى قبلا در زمان عمر ، كارگزار وى در جزيرة العرب بود - هنگامى كه وليد آمد ، نسبت به مردم ، بسيار با محبت و مهربان بود و اين موضوع ، پنج سال ادامه داشت و در اين مدت ، همه از وى راضى بودند .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nدر خلال زمامدارى وليد ، جوانانى از كوفه به خانه حيسمان خزاعى وارد شدند . او مىدانست كه آنان از نظر تعداد از او بيشترند ، با شمشير به آنان حمله كرد ، زمانى كه فزونى آنان را ديد ، فرياد كشيد ، ابو شريح خزاعى ، همسايهء وى و از اصحاب رسول اللّه ( ص ) بود كه خانواده‌اش را از مدينه به كوفه منتقل كرده بود تا به صحنه جنگ نزديك باشد ، وقتى كه ابو شريح فرياد ابن حيسمان را شنيد ، به همراه پسرش به منزل حيسمان سركشيد و ديد كه جوانان به همسايه‌اش مىگويند : كار درستى نكردى ، اكنون با ضربتى تو را هلاك مىكنيم . و آن قدر او را زدند تا كشته شد . ابو شريح ، فرياد كشيد و مردم ، آنان را محاصره و دستگير كردند . در ميان آن جوانان ، زهير بن جندب ازدى ، مورع بن ابى مورع اسدى شبيل بن ابى ازدى با تعدادى ديگر نيز بودند . ابو شريح و فرزندش شهادت دادند كه آنها بر حيسمان حمله كرده ، او را كشتند . وليد در اين باره نامه‌اى به عثمان نوشت و ابو شريح نيز به مدينه سفر كرد و خانواده‌اش را به آن‌جا برد و به علت اين ماجرا ، قسّامه به وجود آمد و عثمان به گفتهء ولىّ مقتول ، استناد جست تا مردم را از قتل در برابر ديگران باز دارد ، عثمان گفت : قسامه بر متهم و اولياى دم واجب است ، و در صورت نبودن بيّنه ، پنجاه نفر از آنان سوگند مىخورند ، اگر تعداد آنها كاسته شد يا يكى از آنها از سوگند خوردن امتناع كرد ، قسّامه باطل مىشود و ادعاى مدعيان ثابت مىشود ، و اگر پنجاه نفر آنان سوگند بخورند ، مستحق مرگ مىشوند و قتلشان به اثبات مىرسد وليد دربارهء آنها به عثمان نامه نوشت . عثمان ، دستور قتل آنان را صادر كرد و در شهر رحبه كنار قصر كشته شدند ، عمرو بن عاصم تميمى در اين باره گفت :\r\nهرگز حقوق همسايگانتان را پايمال نكنيد افراد فاسق و عياش در قلمرو ابن عفان هستند ابن عفانى را كه آزموديد دزدان را با استناد به قرآن درهم شكست هنوز به كتاب خدا عمل مىكند و بر همهء امور ، نظارت كامل دارد « 1 » .\r\nپس از اين كه گروه مذكور به سبب قصاص افرادى كه كشته بودند ، به قتل رسيدند ،\r\n\r\n\r\n","description":"","footnote":"\r\n( 1 ) -\r\n لا تأكلوا أبدا جيرانكم سرفا * اهل الدعارة فى ملك ابن عفان \r\n ان ابن عفان الذى جربتموا * فطم اللصوص بمحكم الفرقان \r\n مازال يعمل بالكتاب مهيمنا * فى كل عنق منهم و بنان \r\n","page_name":" 337 ","page_number":337},
  {"content":"\r\n\r\nپدرانشان از وليد ، كينه به دل گرفتند و منتظر فرصتى بودند تا به او ضربه‌اى وارد كنند وليد ، افرادى داشت كه شب را به افسانه‌گويى با آنان سپرى مىكرد ، يكى از آنها مردى مسيحى به نام ابو زبيد طايى بود كه به شرابخوارى شهرت داشت ، وليد وى را از دوران مسيحيتش مىشناخت ، وى در زمانى كه وليد در جزيره حكومت مىكرد ، در ميان دايىهايش در قبيله ثعلب زندگى مىكرد ، و در زمانى كه وليد در جزيره يا مدينه بود ، با او رفت و آمد داشت .\r\nزمانى كه وليد به كوفه آمد ، ابو زبيد به پيشواز وى آمد . وليد در اسلام آوردن ابو زبيد ، نقش داشت ، زيرا هنگامى كه داييهاى او به علت مسلمان شدنش او را مورد ظلم و ستم قرار دادند ، وليد ، حق او را بازستاند و ابو زبيد از وليد تشكر و قدردانى كرد و از او جدا شد و در حالى كه مسلمان شده بود ، با احترام به كوفه نزد وليد آمد ، همان‌طور كه قبلا در جزيره و مدينه به حضورش مىرسيد ، او شاعرى عرب زبان بود و به دين مقدس اسلام اعتقاد راسخ يافته بود زمانى كه شخصى نزد ابو زينب و ابو مورع و جندب آمد آنان به علت كينه‌اى كه از زمان قتل فرزندانشان در دل داشتند ، از او روى برتافتند . او گفت : آيا دربارهء وليد كه با ابا زبيد شراب مىنوشد ، تصميمى نمىگيريد ؟ آنان از اين سخن به خشم آمده ، به گروهى از مردم كوفه گفتند : اين امير شما و ابو زبيد ، بهترين دوست اوست كه هر دو به شرابخوارى عادت دارند . آنها به همراه مردم كوفه به منزل وليد رفتند ، در خانه‌اش باز بود ، بر او هجوم بردند ، وليد غافلگير شد ، چيزى را برداشته زير تخت گذاشت . يكى از آنها با مشاهدهء اين عمل ، دست خود را به زير تخت برده ، آن را خارج كرد . ناگهان با سينيى كه روى آن خوشه‌هاى انگور قرار داشت ، مواجه شدند ، و مشخص شد كه او چون خجالت مىكشيد مردم آن سينى را با چند خوشه انگور ببيند ، آن را كنار گذاشت . آن گاه مردم به سوى آشوبگران رفتند و به آنها ناسزا گفته ، لعنتشان مىكردند و برخى در اين باره سخن مىگفتند ، و اين امر سبب شد تا در اين زمينه به بحث و بررسى بپردازند .\r\nوليد اين امر را مخفى كرد و آن را از عثمان پنهان داشت و نخواست ميان مردم ظاهر شود . او سكوت و صبر پيشه كرد ، تا اين كه جندب به همراه گروهى نزد ابن مسعود\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nآمده ، گفتند : وليد ، پيوسته به شرابخوارى مشغول است ، ابن مسعود گفت : اگر كسى چيزى را از ما پنهان كند ، ما از آن جستجو نكرده ، رسوايش نمىكنيم . سخنان ابن مسعود به وليد رسيد و او ابن مسعود را سرزنش كرد و گفت : آيا شخصى همچون تو راضى مىشود كه دربارهء مسائل خصوصى و شخصى من ، پاسخگوى عده‌اى ستمديده باشد و اين كلام تو در مورد شخصى صادق است كه مورد اطمينان و اعتماد نباشد . آن دو يكديگر را سرزنش و ملامت كرده با خشم از يكديگر جدا شدند . آشوبگران اعتياد وى به شرابخوارى را فاش كرده بر زبان مردم انداختند .\r\nزمانى كه وليد در كوفه بود جادوگرى را آورد و نزد ابن مسعود فرستاد ، تا از او دربارهء حكم و حدّ شرعى جادوگر بپرسد . ابن مسعود گفت : از كجا فهميديد او جادوگر است ؟\r\nگفتند : خودش ادعا مىكند . ابن مسعود از وى پرسيد : آيا تو جادوگرى ؟ گفت : بلى ، ابن مسعود سؤال كرد : آيا مىدانى سحر چيست ؟ گفت : بلى . آن گاه برخاست به طرف الاغش رفت و از طرف دمش سوار شد و اين گونه وانمود كرد كه از دهانش وارد شد ، و از مخرجش بيرون آمد . يا از مخرجش وارد شده از دهانش بيرون آمد . ابن مسعود گفت : او را بكش . وليد رفت در مسجد اعلام كردند كه مردى نزد وليد جادوگرى مىكند .\r\nجندب آمد - در حالى كه در پى فرصت بود - و گفت : او كجاست ؟ جادوگر را به او نشان دادند . آن گاه او را زد و كشت . عبد اللّه و وليد بر حبس او همرأى شدند . جندب عذر خواهى كرد و گفت كه او گمان كرده كه وليد نمىخواهد حد او را جارى كند و او خواسته آن را انجام دهد . وليد نامه‌اى به عثمان نوشت ، عثمان در پاسخ نامه گفت : طبق نظر خودتان او را به خدا سوگند دهيد كه او در اين مورد كه گمان كرده حدّ اجرا نشده ، راستگوست . اگر چنين بود ، او را تعزير و رها كنيد و در كارها نسبت به مردم پيشدستى كن تا به گمان خويش عمل نكنند . و حدود الهى را بدون اجازهء حاكم اجرا نكنند ، ما خطا كار را دربند و درستكار را تأديب مىكنيم .\r\nوليد ، دستورهاى عثمان را نسبت به جندب اجرا كرد . ياران جندب خشمناك شدند و با هم قرار گذاشتند تا براى فريب دادن و آزردن وليد به مدينه بروند و از وى نزد خليفه شكايت كنند و از او بخواهند كه وليد را بر كنار كند . بدين منظور نزد عثمان رفتند . وى\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nگفت : شما به گمان خودتان عمل مىكنيد و در دين اسلام مرتكب خطا شديد و بدون اجازه از شهر و ديارتان خارج شديد ، باز گرديد . . . هنگامى كه به كوفه بازگشتند ، تمام ستمديدگان به سراغشان آمدند و همه بر يك نظر به توافق رسيده ، حكمى صادر كردند .\r\nسپس وليد را غافلگير كردند - محافظى نداشت - و ابو زينب ازدى و ابو مورع اسدى نزد او رفتند ، و آن‌جا ماندند تا وى خوابيد و در حال خواب ، انگشترش را از انگشتش بيرون آوردند ، پس از اين كه وليد از خواب برخاست ، انگشترش را نيافت ، در اين باره از دو كنيزش سئوال كرد ؟ آنها گفتند : دو مرد نزد تو آمدند ، دست يك از آنها در دست تو بود ، سپس اوصاف آن دو را بيان كردند و وليد فهميد آنها ابو زينب و ابو مورع هستند و افزود :\r\nنيرنگى در كار آنهاست ، و اى كاش مىدانستم قصدشان چيست ! ابو زينب و ابو مورع را طلبيد ولى آنها را نيافت . آن دو نفر به مدينه رفتند و به حضور عثمان رسيدند ، همراه آنان گروهى بودند كه عثمان آنها را مىشناخت و از كسانى بودند كه وليد را از كار بر كنار كرده بودند . عثمان گفت : چه كسى شهادت مىدهد ؟ گفتند : ابو زينب و ابو مورع و چند تن ديگر گفت : چگونه او را ديديد ؟ ابو زينب و ابو مورع گفتند : ما از دوستان او بوديم ، زمانى كه بر او وارد شديم ، شراب قى مىكرد .\r\nدر روايت ديگر اين‌طور آمده است : در حالى كه وليد قى مىكرد ، شراب را از ريشش گرفتيم . عثمان گفت : فقط شرابخوار شراب قى مىكند و شخصى را به سوى وليد فرستاد ، زمانى كه وليد آمد ، آنها را نزد عثمان يافت و گفت :\r\nاگر در مورد كارى نگران شوم ، آن را رها مىكنم دربارهء اين امور آشفته از تو نترسيدم « 1 » . وليد سوگند خورد و او را از ستم آنان مطّلع كرد . عثمان گفت : حدّ را جارى مىكنيم و شاهد دروغگو در آتش است ، و اى برادرم شكيبا باش ! آن گاه به سعيد بن عاص دستور داد تا او را چهل ضربه تازيانه زند . اين عمل دشمنى ميان فرزندان آنان را در پىداشت و صحيح اين است كه عبد اللّه بن جعفر بن ابى طالب او را تازيانه زد زيرا على ( ع ) به فرزندش امام حسن ( ع ) فرمود تا او را تازيانه بزند ، و امام حسن ( ع ) فرمود : اين\r\n\r\n\r\n","description":"","footnote":"\r\n( 1 ) -\r\n ما ان خشيت على امر خلوت به * فلم اخفك على امثالها حار \r\n","page_name":" 340 ","page_number":340},
  {"content":"\r\n\r\nكار را بر عهده كسى بگذاريد كه از عهدهء عاقبت آن نيز برآيد . آن گاه به عبد اللّه بن جعفر دستور داد و او را تازيانه زد . سپس عثمان او را از حكومت كوفه بر كنار كرد و سعيد بن عاص را به عنوان حاكم كوفه برگزيد . وى از نوادگان عاص بن اميّه بود و اين واقعه در سال 30 ( ه . ق ) روى داد .\r\nسعيد با جمعى از نزديكان وليد همچون ابو خشنه غفارى ، جندب بن عبد اللّه ، ابو مصعب بن جشامه راهى كوفه شد ، از منبر بالا رفت و پس از حمد و ثناى الهى گفت : به خدا سوگند ، با بىميلى به سوى شما آمدم ولى چارهء ديگرى جز امر به مشورت نمىيابم ، فتنه و آشوب ، چشم و دهانش را به ما مىنماياند . به خدا سوگند ، ضربهء مهلكى به آن خواهم زد كه يا منجر به نابودىاش شود يا مرا از پاى درآورد و امروز به ميل خودم رفتار مىكنم . سپس از منبر پايين آمد و از احوال اهل كوفه جويا شد و از وضع و حال مردم كوفه آگاه شد و نامه‌اى به عثمان نوشت كه به اين جمله ختم شد : اهل كوفه ، وضع آشفته‌اى دارند و اشراف ، افراد بانفوذ و با سابقه و پيشينيان و با ديدنشان بر اين شهر تسلط دارند ، و اشراف و مصيبت ديدگان اعم از مهاجران و ساكنان مورد توجه قرار نمىگيرند . در پاسخ ، عثمان نامه‌اى به سعيد نوشت : فضيلت افراد باسابقه ، اين است كه خداوند اين شهر را توسط آنان فتح كرد ، و بايد كسى كه به سبب آنان در كوفه ساكن شده ، پيرو آنان باشد ، مگر اين كه آنان در راه حق ، اهمال و سستى كرده ، بدان عمل نكنند ، اگر به حق عمل كردند ، مقامشان را حفظ كن و با عدالت ، حق همهء آنها را ادا كن ، آشنايى با منزلت و موقعيت مردم ، سبب رسيدن به عدالت است . عثمان ، سعيد را به سوى مردمى كه در جنگ قادسيه حضور داشتند ، فرستاد و گفت : شما بسان چهرهء مردم كوفه هستيد و چهره ، بيانگر باطن است ، پس نياز نيازمندان و گرفتارى گرفتاران را به ما ابلاغ كنيد . اى سعيد ! كسى را كه احتمال مىدهى از پيروان ، دوستان قاريان و شب‌نشينان باشد ، همراهشان كن و گويى كوفه خشك بوده و آتش گرفته است . با اين ضربت ، گروه آنان از هم پاشيد و بدگويى و شايعه پراكنى آنها فاش شد . و اين امر بديهى است زيرا افراد بدگويى كه وليد را از حكومت بر كنار كردند ، نزد سعيد آن قدر ارزش نداشتند كه آنها را در سلطنت خود سهيم كند و دستورى بدون اجازهء آنها صادر نكند و فقط دستور\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nآنان مطاع باشد و زمانى كه اميدشان به سلطنت به يأس مبدل شود ، به روش قبلى خود باز گردند .\r\nسعيد به دستور آنها نامه‌اى به عثمان نوشت . زمانى كه نامهء سعيد به عثمان رسيد مؤذن ، مردم را به مسجد جامع فرا خواند ، مردم جمع شدند و آنان را از اخبار ، سخنان و شايعات مردم كه سعيد از ابتداى حكومتش ارسال كرده بود ، آگاه كرد . مردم گفتند : به درستى عمل كردى ولى نمىتوانى آنها را نجات دهى و آنها را در آنچه شايستگىاش را ندارند ، به طمع نينداز زيرا شخص نالايق اگر به كارى اقدام كند ، پايدارى نمىكند و موجب فساد آن مىشود ، عثمان ، ساكنان شهر را نصيحت كرد تا اموالشان را در حجاز و جزيرة العرب با اموالى در اطراف كوفه و فارس مبادله كنند ، منظور وى اين بود كه در اين شهرها ، قومى با سابقه و با فضيلت گرد آورد تا سرپرست و فرمانرواى آنها باشد و حرص و طمع ديگران در سياست و حكومت از بين برود ولى اين تصميم نيز كارساز نبود بلكه اوضاع بدتر شد و نهال فساد رشد كرد .\r\n\r\nحادثهء عبد الرحمان بن حبيش\r\nفقط ساكنان كوفه ، فرماندهان جنگى ، اهالى قادسيه ، قاريان قرآن و افراد نامدار مىتوانستند با سعيد بن عاص ملاقات كنند و اينان هنگام فراغت به نزدش مىآمدند ولى زمانى كه بار عام داشت ، همه به ديدارش مىآمدند . روزى بار عام داشت و هنگامى كه همه نشسته بودند و صحبت مىكردند ، حبيش اسدى گفت : چقدر طلحة بن عبد اللّه بخشنده و جوانمرد است . سعيد گفت : هر كسى كه مثل املاك ، نشاسته داشته باشد سزاوار است كه بخشنده باشد . به خدا سوگند ، اگر من هم مانند آن داشتم ، خداوند ، زندگانى خوشى براى شما فراهم مىكرد . و عبد الرحمن بن حبيش كه جوانى نوخاسته بود ، گفت : به خدا سوگند ، دوست دارم اين املاك كنار فرات از آن تو باشد ، - يعنى املاك خاندان كه در ساحل فرات و بعد از كوفه قرار دارد - آنان گفتند : خدا دندانهايت را بشكند به خدا سوگند ، ما نگران حال تو بوديم . پدرش گفت : حبيش پسر بچه است از خطايش درگذريد ، گفتند : او در آرزوى سرزنش ماست . وى گفت : او چند برابر اين را براى شما\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمىخواهد . گفتند : نه براى ما بخواهد ، نه براى خودش ، گفت : چرا اين‌گونه رفتار مىكنيد ؟ گفتند : تو پدر او هستى و او را به گفتن چنين مطالبى امر كردى ، آن گاه ابن ذى الحنكه و جندب و صعصعه و ابن الكواو عمير بن ضابى به حبيش هجوم آورده ، دستگيرش كردند . پدرش خواست آنان را از اين كار باز دارد ولى آن گروه هر دوى آنها را زدند تا بىهوش شدند . سعيد از آنها خواست تا آن دو را رها كنند ولى آنها هيچ توجهى به گفتهء او نكرده ، از آن دو انتقام گرفتند ، قبيلهء بنى اسد از اين واقعه آگاه شدند و به همراه طليحه به آن‌جا آمده ، قصر را محاصره كردند و قبيله‌هاى ديگر هم به آنها ملحق شدند .\r\nضاربان به سعيد پناه برند و گفتند : ما نجات يافتيم . سعيد نزد مردم رفت و گفت : اى مردم ! گروهى با هم نزاع كردند و خداوند سلامتى دهد . پس از آن ، مردم نشستند و سخن خود را از سر گرفتند و عقب‌نشينى كردند ، و سعيد با آنان به سؤال و جواب پرداخت و هنگامى كه آن دو مرد به هوش آمدند ، به آنان گفت : آيا زنده‌ايد ؟ گفتند : اطرافيان تو مىخواستند ما را بكشند . سعيد گفت : به خدا سوگند ، ديگر آنها نزد من نمىآيند و زبانتان را نگهداريد و به مردم جسارت نكنيد و آنان نيز چنين كردند .\r\nاز سعيد نقل شده كه گفت : اين سرزمين ، باغ قريش است و در آن هنگام مالك بن كعب ارحى و اسود بن يزيد و علقمة بن قيس نخعيان و جز آنان حضور داشتند و به او تعرض كرده و با رئيس نگهبانانش بدرفتارى كردند . بدين علت ، سعيد از شب نشينى آنان نزد وى جلوگيرى كرد . زمانى كه اين گروه از رفتن به مجلس سعيد نااميد و خانه‌نشين شدند ، به شايعه پراكنى و دشنام دادن به عثمان و سعيد پرداختند ، تا جايى كه مردم كوفه بر اثر سستى و سكوت سعيد در برابر اشرار ، او را ملامت كردند و سعيد و اشراف كوفه نامه‌اى به عثمان نوشتند و از وى خواستند تا آنان را از كوفه اخراج كند .\r\nعثمان به آنان نوشت : هنگامى كه بزرگان شما در اين زمينه با يكديگر به توافق رسيدند ، آنان را نزد معاويه بفرست . آنان را با ذلت و خوارى بيرون كردند و نزد او فرستادند .\r\nمعاويه هم سخت آنها را سرزنش كرد . آن گاه ، عثمان دستور داد آنها را به كوفه باز گردانند ولى آنها ترسيدند و در جزيره ماندند .\r\nدر خلال اين مدت ، سعيد ، حكمرانان و كارگزاران خود را به مناطق مجاور فارس ،\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nفرستاد و شهر كوفه از رؤسا و اشراف و افراد با سابقه خالى شد . سعيد به سوى عثمان رفت و مردم از بازگشت اين افراد غافلگير شدند و آنان به ظلم و فساد خويش ادامه دادند . هنگامى كه سعيد خواست به كوفه بازگردد ، آنها در منطقهء جرعه با او برخورد كردند و او را بازگرداندند زيرا نمىخواستند به عنوان امير وارد كوفه شود ، سعيد نزد عثمان برگشت ولى او خواستهء مردم را تغيير نداد . مردم از عثمان خواستند تا ابو موسى اشعرى را به سرپرستى آنان بگمارد او در برابر خواستهء آنها كوتاه آمد و ابو موسى اشعرى را به رياست آنها گماشت و سعيد را بر كنار كرد . و اين حادثه در سال 33 ( ه . ق ) به وقوع پيوست .\r\n\r\nحادثهء ابو موسى اشعرى\r\nهنگامى كه حضرت على ( ع ) در سال 36 ( ه . ق ) به منظور شركت در جنگ جمل به بصره رفت ، ابو موسى اشعرى از سوى حضرت ( ع ) ، حاكم كوفه بود ولى مردم كوفه ، حضرت ( ع ) را يارى نكردند . زمانى كه اين خبر در ذى قار به حضرت على ( ع ) رسيد ، ايشان محمد بن ابو بكر و محمد بن جعفر را به سوى وى فرستاد و در اين باره او را نكوهش كرد و او را از فساد و تباهى برحذر داشت ولى ابو موسى خوددارى نكرد و آن دو بازگشتند . سپس حضرت على ( ع ) مالك اشتر و ابن عباس را نزد او فرستاد ولى فايده‌اى نبخشيد و بر مخالفت خود اصرار ورزيد ، آنان نيز نزد حضرت بازگشتند و ايشان را از جريان آگاه كردند . آن گاه حضرت ، فرزندش امام حسن ( ع ) و عمار بن ياسر ( ره ) را به سوى او فرستاد . آنان آمدند و داخل مسجد شدند ، امام حسن ( ع ) خطاب به ابو موسى اشعرى فرمود : چرا مردم را از يارى با ما باز مىدارى ؟ به خدا سوگند ، ما جز اصلاح جامعه قصدى نداريم ، شخصيتى همچون امير مؤمنان ( ع ) از هيچ چيز باك ندارد . ابو موسى گفت : پدر و مادرم به فدايت ، تو راست مىگويى ولى رايزن بايد راستگو و مورد اطمينان باشد ، من از پيامبر ( ص ) شنيدم كه فرمود : جنگى به وقوع مىپيوندد كه در آن نشسته از برخاسته و برخاسته از پياده و پياده از سواره بهتر است . خداوند ما را برادران دينى قرار داد و ريختن خون يكديگر و ربودن اموال را بر ما حرام كرد . عمار خشمناك\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nشد و به او دشنام داد و برخاست و گفت : اى مردم ! پيامبر ( ص ) فقط به او فرمود كه اگر تو در جنگ بنشينى ، بهتر است از اين كه برخيزى و بستيزى ، آن گاه مردى از بنى تميم برخاست و به عمّار دشنام داد و گفت : تو ديروز همراه شورشيان و افراد فرومايه بودى و امروز به امير ما ناسزا مىگويى . زيد بن صوحان با گروهى از ياران خود برخاست و به ابو موسى حمله كردند . مردم نيز به آنها ملحق شدند ، و ابو موسى با دست از خود دفاع مىكرد ، زيد كنار در مسجد ايستاد و نامهء عايشه را براى مردم خواند . عايشه به او دستور داده بود كه يا ما را يارى كن و يا در خانهء خود بنشين ، عايشه ، نامهء ديگرى نيز به همين مضمون براى مردم كوفه نوشته بود كه زيد ، آن را هم براى مردم قرائت كرد .\r\nبعد از فراغت از قرائت نامه گفت : در قرآن به عايشه امر شده كه در خانهء خويش بماند و به ما دستور داده شده بجنگيم تا فتنه و آشوب برپا نشود ، عايشه آنچه را كه به خودش امر شده بود به ما دستور داد و آنچه را كه به ما امر شده بود ، خودش انجام داد و ما را به خانه‌نشينى امر مىكند ، ناگاه شبث بن ربعى خطاب به زيد گفت : اى عمانى ! - زيرا آنها از خاندان عبد القيس بودند كه در عمان سكونت داشتند - تو در « جلولا » دزدى كردى و دستت را قطع كردند و اكنون از فرمان عايشه سرپيچى مىكنى ، مردم شورش كردند . ابو موسى گفت : اى مردم ! از من اطاعت كنيد و اصالت عربى خود را حفظ كنيد كه ستمديده را پناه دهيد و بيمناك نزد شما در امان باشد . اگر فتنه روى آورد ، مردم را حيران مىكند و اگر رو برگرداند ، مردم را گرفتار مىكند ، فتنه مانند درد شكم ، سخت و جانكاه است و بادهاى شمال ، جنوب و شرق و غرب آن را شديدتر و فروزنده‌تر مىكند .\r\nاين فتنه مرد بردبار را در برابر كار انجام شده متحيّر و مبهوت مىكند ، شمشيرها را دور كنيد و نيزه‌ها را بشكنيد و زهها را پاره كنيد و در خانه‌هاى خود بنشينيد و آرام باشيد ، قريش را به حال خود رها كنيد تا از مدينه بيرون روند . و از مردم دانا و مطلع بر عاقبت كار جدا بمانند ؛ پند مرا بپذيريد و به من بدگمان نشويد ؛ مرا اطاعت كنيد تا دين و دنياى شما محفوظ بماند . كسانى كه اين فتنه را برانگيخته‌اند ، خود دچار آن خواهند شد .\r\nزيد دوباره برخاست و دست بريدهء خود را بلند كرد و گفت : اى عبد اللّه بن قيس ! اگر بتوانى آب رود فرات را از مسير سرازير آن به بالا و سرچشمهء اصلىاش باز گردانى ،\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nخواهى توانست كه آنچه بر تو هجوم آورده ، بازگردانى . بنابراين ، آنچه را كه قادر بر دفع آن نيستى ، به حال خود رها كن . اى مردم ! نزد امير مؤمنان ( ع ) و سالار مسلمانان برويد ، همه به يارى على ( ع ) بشتابيد كه به حق خواهيد رسيد .\r\nقعقاع بن عمرو برخاست و گفت : من خيرخواه و دلسوز شما هستم و علاقه‌مندم تا به راه راست هدايت شويد و جز حق سخنى نمىگويم ، سخن امير شما ( ابو موسى ) درست بود ، اگر راهى براى رسيدن به آن مىيافتيد . اما سخن زيد ، بدانيد كه زيد دشمن اين حكومت است ، پند او را نپذيريد . اما سخن حق اين است كه من مىگويم : مردم بايد حكومتى داشته باشند كه مردم را سامان دهد ، ستمگر را دفع و ستمديده را حمايت كند و اين امير مؤمنان است كه سرپرستى جامعه را به عهده دارد و در دعوتش انصاف را رعايت مىكند و به اصلاح فرا مىخواند . . شما همه به يارى او قيام كنيد و قيام و يارى شما علنى باشد ، تا همه شاهد و ناظر آن باشند .\r\nعبد الخير خيوانى گفت : اى ابو موسى ! آيا طلحه و زبير بيعت كردند ؟ ابو موسى گفت : آرى . گفت : آيا على ( ع ) كار ناروايى كرد ، كه موجب نقض بيعت شود ؟ ابو موسى گفت : نمىدانم . گفت : اميدوارم هميشه نادان باشى ، ما تو را ترك مىكنيم تا زمانى كه دانا شوى ! آيا كسى را مىشناسى كه از اين فتنه رهايى يافته باشد ؟ مردم چهار دسته شده‌اند ، على ( ع ) و پيروان او در پشت كوفه ، طلحه و زبير در بصره ، معاويه در شام و گروه ديگرى نيز در حجاز هستند كه نفعى ندارند و قادر به جنگيدن با دشمن نيستند .\r\nابو موسى گفت : اهل حجاز بهترين مردم هستند زيرا دچار فتنه نمىشوند . عبد الخير گفت : اى ابو موسى ! خيانت بر تو چيره شده است . سيحان بن صوحان گفت : اى مردم ! براى سامان بخشيدن به وضع موجود و اين مردم بايد حاكمى باشد تا ستمگر را دفع كرده ، از ستمديده حمايت كند ، وى بايد مردم را جمع و اداره كند ، اينك امير شما حضرت على ( ع ) شما را دعوت مىكند تا ميان او و طلحه و زبير قضاوت كنيد ، اين امير مورد اعتماد و فقيه و داناست و هر كس به يارى او به پا خيزد ما با او همراه خواهيم بود .\r\nهنگامى كه سخنان سيحان به پايان رسيد ، عمار بن ياسر گفت : او پسر عموى پيامبر ( ص ) است كه شما را به جنگ با عايشه ، همسر رسول خدا ( ص ) و طلحه و زبير فرا\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمىخواند و من گواهى مىدهم كه عايشه در دنيا و آخرت ، همسر رسول خداست . شما دربارهء اين حقيقت ، خوب تأمّل و داورى كنيد و با على ( ع ) همراه باشيد و جنگ كنيد .\r\nمردى برخاست و گفت : ما با كسى خواهيم بود كه تو گواهى دادى او اهل بهشت است و عليه كسى كه به اهل بهشت بودن او شهادت ندادى .\r\nامام حسن ( ع ) برخاست و فرمود : ديگر سخن نگو ، چون افراد شايسته‌اى براى اصلاح جامعه هستند . آن گاه حضرت برخاست و فرمود : « اى مردم ! دعوت امير خود را اجابت كنيد و نزد برادران خود برويد ، كسانى هستند كه به سوى حضرت رفته ، او را يارى كنند ، به خدا سوگند ، اگر خردمندان در حال يا آينده ، عهده‌دار اين امر شوند ، بهتر از كسان ديگر خواهند بود و عاقبت كار با تسلط خردمندان نيكوتر خواهد شد دعوت ما را اجابت كنيد و ما را بر آنچه بدان دچار شديم و شما را نيز مبتلا كرده ، يارى دهيد . امير مؤمنان ( ع ) مىفرمايد : من براى انجام اين كار بپاخاستم ، خواه ستمگر باشم خواه ستمديده يعنى هرطور باشد بايد كار را سامان بخشم ، من هر شخص خداشناسى را به نام خدا دعوت مىكنم ، كسى نيست كه حق خدا را بشناسد و از يارى ما خوددارى كند .\r\nاگر ستمديده باشم ، به من كمك كند و اگر ستمگر باشم ، حق را از من بستاند . به خدا سوگند ، طلحه و زبير ، نخستين كسانى بودند كه با من بيعت كردند و آن دو ، نخستين اشخاصى بودند كه خيانت كردند . آيا من مالى را به خود اختصاص داده ، يا حكم خدا را عوض كرده‌ام ، برخيزيد و شتاب كنيد و امر به معروف و نهى از منكر كنيد همهء مردم سخن امام حسن ( ع ) را شنيدند و دعوت او را اجابت كردند و خشنود شدند .\r\nگروهى از قبيلهء طى نزد عدى بن حاتم رفته ، گفتند : نظر شما دربارهء وضع موجود چيست و چه دستور مىدهيد ؟ گفت : ما با اين مرد بيعت كرده‌ايم و او ما را به نيكى و انديشه و تأمّل در اين حادثه بزرگ فرا خوانده است حال مىرويم و در آينده نتيجهء اين را خواهيم ديد .\r\nهند بن عمرو برخاست و گفت : امير مؤمنان ( ع ) ما را دعوت كرده و نمايندگانى به سوى ما فرستاده حتى فرزندش نزد ما آمده است . سخن او را بشنويد و به فرمان او كمر بنديد و سوى امير خود بشتابيد و همراه او اين كار را سامان دهيد و با فكر و رأى خود ، او\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nرا يارى كنيد .\r\nحجر بن عدى برخاست و گفت : اى مردم ! دعوت امير مؤمنان ( ع ) را اجابت كنيد ، برخيزيد و برويد خواه سبك‌بار و خواه سنگين‌بار باشيد . من نخستين كسى هستم كه او را يارى مىكنم . مردم اطاعت كردند و آمادهء سفر شدند . امام حسن ( ع ) فرمود : اى مردم ! من فردا خواهم رفت ، هر كه خواهد ، سواره با من بيايد و هر كه نتواند ، با كشتى برود ، حدود نه هزار نفر با او همراه شدند ، شش هزار و دويست سوار از طريق صحرا و دو هزار و چهار صد نفر با كشتى روانه شدند . گويند حضرت على ( ع ) پس از فرزندش امام حسن ( ع ) مالك اشتر و عمار ياسر را به سوى كوفه فرستاد ، اشتر وارد مسجد شد ، در حالى كه مردم اجتماع كرده ، ابو موسى بر فراز منبر نشسته بود و سخنرانى مىكرد تا مردم را از يارى حضرت على ( ع ) باز دارد ، و امام حسن ( ع ) و عمار و همچنين ساير مردم با او به بحث پرداختند چنان كه گذشت . اشتر از هر قبيله كه مىگذشت وى را به يارى حضرت على ( ع ) دعوت مىكرد و مىگفت : به دنبال من تا قصر بياييد . . . تا آن كه با گروهى از مردم داخل قصر شد در آن هنگام ابو موسى بر منبر مشغول خطابه بود تا مردم را از يارى حضرت على ( ع ) باز دارد ، امام حسن ( ع ) فرمود : اى بىمادر ! در كار ما دخالت نكن ، از منبر ما پايين بيا و برو ، عمار هم با او بحث مىكرد ، اشتر رسيد و غلامان ابو موسى را از كاخ بيرون كرد . آنها در حال فرار فرياد مىزدند : اى ابو موسى ! اشتر وارد قصر شد ، ما را زد و از قصر بيرون كرد . ابو موسى از منبر پائين آمد و وارد قصر شد . مالك اشتر به او نهيب زد و گفت : اى بىمادر ! خدا جان تو را بگيرد ، از قصر خارج شو . ابو موسى گفت : امشب را به من مهلت بده . اشتر گفت : فقط امشب بمان ولى هرگز در قصر مباش . مردم شورش كردند و وارد قصر شدند و اموال ابو موسى را به يغما بردند ولى اشتر مانع شد و گفت : او در حمايت من است ، مردم هم خوددارى كردند ، و آن گروه براى جنگ و يارى حضرت على ( ع ) عازم شدند ، گويند : تعداد كسانى كه از كوفه به يارى حضرت على ( ع ) رفتند ، دوازده هزار نفر بودند .\r\nابو طفيل گويد : من از حضرت على ( ع ) شنيدم كه قبل از رسيدن آنها ، تعدادشان را ذكر فرمود ، من هم براى شمردن آنها آماده شدم ، چون آنها را شمردم ، حتى يك نفر زياد\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nيا كم نبود . فرمانده قبايل كنانه ، اسد ، تميم ، رباب و مزينه ، معقل بن سيار رياحى بود .\r\nفرمانده سبع ، قيس بن سعد بن مسعود ثقفى عموى مختار بود ، فرمانده بكر و تغلب ، و علة بن محدوج ذهلى بود ، فرمانده قبيله مدحج و اشعريها ، حجر بن عدى بود و فرمانده جبيله و انمار و مثعم و ازد ، مخفف بن سليم ازدى بود ، همه درذى قار به خدمت حضرت على ( ع ) رسيدند ، حضرت على ( ع ) با گروهى از پيروانش به استقبال آنها رفت ، ابن عباس هم همراه آنها بود ، حضرت ( ع ) به آنها خوش آمد گفته ، چنين فرمود : اى مردم كوفه ! شما با پادشاهان عجم نبرد كرديد و اجتماع آنان را درهم شكستيد تا آن كه ميراث آنها به شما رسيد . آن گاه ، منطقهء خود را حفظ و از آن دفاع كرديد و مردم را عليه دشمنان يارى كرديد ، من شما را دعوت كردم تا همراه ما و برادرانمان از اهل بصره حضور يابيد .\r\nاگر آنها برگردند و با ما همراه شوند كه بازگشتن آنها خواستهء ماست و اگر به لجاجت و دشمنى بپردازند ، ما با آنها مدارا مىكنيم تا آن كه خودشان ظلم و ستم را شروع كنند و صلاح را در هر حال بر فساد ترجيح خواهيم داد ، به خواست خداوند . سپس آنها به بصره رفتند و كارشان به آنجا رسيد كه مشهود است .\r\n\r\nحادثهء امير مؤمنان حضرت على ( ع )\r\nاين حادثه ، مهمترين ، اندوهبارترين و سخت‌ترين حادثهء اسلام بود . شيخ مفيد در كتاب ارشاد از فضل بن دكين از حبان بن عباس از عثمان بن مغيره روايت كرده ، كه گفت :\r\nچون ماه رمضان فرا مىرسيد ، حضرت على ( ع ) يك شب نزد امام حسن ( ع ) شبى نزد امام حسين ( ع ) و شبى نزد عبد اللّه بن عباس - جعفر خ ل - برادرزاده و دامادش افطار مىكرد و بيش از سه لقمه تناول نمىفرمود و در يكى از اين شبها ، يكى از فرزندانش سبب كم خوراكى او را پرسيد ؟ فرمود : امر خدا ( مرگ ) خواهد آمد و مىخواهم در حال گرسنگى دعوت حق را اجابت كنم و فقط يك يا دو شب ديگر مانده است و آخر همان شب ضربت خورد . حضرت على ( ع ) پيش از اين كه از دنيا برود ، به خانواده و پيروانش از شهادت خود خبر داد :\r\nحضرت على ( ع ) بر فراز منبر فرمود : چه چيز باز مىدارد بدبخت‌ترين اين امت را كه\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nآن را از بالايش با خون خضاب كند ؟ و دست بر محاسنش گذاشت ، حسن بن كثير از پدر خود روايت مىكند كه او چنين مىگويد : حضرت على ( ع ) هنگام فجر از خانه بيرون رفت ، در آن خانه ، غاز و مرغابى بود ، غازها سروصدا كردند و رو به روى او مىايستادند .\r\nآنها را دور كردند ، على ( ع ) فرمود : آنها را به حال خود رها كنيد كه نوحه سرايى مىكنند در پايان همان شب ، ابن ملجم او را با شمشير ضربت زد .\r\nامام حسن ( ع ) در روزى كه على ( ع ) ضربت خورد فرمود : من ديشب از خانه بيرون رفتم ، پدرم در نمازخانهء منزل ، نماز مىخواند ، به من فرمود : اى پسرم ! ديشب اهل خانه را بيدار كردم ، زيرا شب جمعه و شبى بود كه در صبح آن واقعهء بدر رخ داد ، خواب بر چشمم مسلط شد ، اندكى به خواب رفتم ، در عالم رؤيا پيامبر ( ص ) را ديدم ، عرض كردم :\r\nاى رسول خدا ! بسيار نافرمانى و دشمنى از امت تو ديدم . فرمود : آنها را نفرين كن . گفتم :\r\nخداوندا ! به جاى ايشان بهترين اشخاص را به من بده و به جاى من بدترين كس را بر آنها بگمار . آنگاه ابن نباح آمد و على ( ع ) را براى اقامه نماز صدا زد ، و حضرت ( ع ) پس از او خارج شد كه ابن ملجم او را ضربت زد و به شهادت رسانيد . ابن ملجم در شب نوزدهم ماه رمضان به حضرت ضربت زد و در شب بيست و يكم سال چهل ( ه . ق ) قبل از طلوع فجر به شهادت رسيد . هرگاه حضرت ( ع ) ، ابن ملجم را مىديد ، مىفرمود :\r\nمن مىخواهم به او اكرام كنم و او مرگ مرا مىخواهد شخصى را بياور كه قصدم را دريابد « 1 » .\r\nعلت قتل او اين بود كه عبد الرحمان بن ملجم مرادى و برك بن عبد اللّه تميمى صريمى - گفته شده نام برك ، حجاج بود - و عمرو بن بكر تميمى سعدى كه هر سه از خوارج بودند ، گرد آمده ، دربارهء اوضاع و احوال مردم گفت و گو مىكردند و عملكرد حاكمان را مورد انتقاد قرار مىدادند . بعد ، اهل نهروان را به ياد آوردند و بر آنها ترحم كردند و گفتند : زندگى پس از آنها ارزشى ندارد ، اى كاش جان خود را فدا كرده بوديم و پيشوايان گمراهى را مىكشتيم و كشور را از وجود آنها پاك و مردم را آسوده مىكرديم ! ابن ملجم\r\n\r\n\r\n","description":"","footnote":"\r\n( 1 ) -\r\n اريد حياته و يريد قتلى * عذيرك من خليلك من مرادي \r\n","page_name":" 350 ","page_number":350},
  {"content":"\r\n\r\nگفت : قتل على را من بر عهده مىگيرم . برك بن عبد اللّه هم گفت : كشتن معاويه بر عهدهء من باشد ، عمرو بن بكر گفت : من نيز عمرو بن عاص را مىكشم . هر سه پيمان بستند و سوگند ياد كردند كه هيچ يك از آنان نسبت به كارى كه بر عهده گرفته ، كوتاهى نكند و شخصى را كه در نظر گرفتند بكشد يا خود كشته شود . هر سه نفر شمشيرهاى خود را زهرآلود كردند و قرار گذاشتند تا در نوزدهم ماه رمضان ، نقشه خود را عملى كنند و هر يك از آنها راه مقصد خويش را در پيش گرفت .\r\nابن ملجم وارد شهر كوفه شد ، ياران خود را ديد ولى آنها را از تصميم خويش آگاه نكرد . روزى ياران خود را كه از قبيلهء تيم رباب بودند و على ( ع ) در جنگ نهروان تعدادى از آنها را كشته بود ، ملاقات كرد . آنها كشتگان خود را به ياد آوردند . همراه آنها زنى به نام قطام از قبيلهء تيم رباب بود كه پدر و برادرش در جنگ نهروان كشته شده بودند . آن زن بسيار زيبا بود ، چون او را ديد ، شيفته‌اش شد و او را خواستگارى كرد . او گفت : من با تو ازدواج نمىكنم مگر اين كه آرزوهاى مرا برآورده كنى گفت : چه مىخواهى ؟ قطام گفت :\r\nسه هزار درهم و يك غلام و يك كنيز و قتل على ، ابن ملجم گفت : اما قتل على ، گمان نمىكنم تو در اين كار مرا دوست داشته باشى ( پس از كشتن او زنده نخواهم ماند و مرا به قصاص خواهند كشت ) . قطام گفت : آرى ، ولى تو او را غافلگير كن . اگر او را به قتل رساندى ، آرزوى من و خودت را برآورده‌اى و از زندگى با من بهره‌مند مىشوى . و اگر كشته شدى كه ثواب و پاداش خداوند براى تو از تمام دنيا و هر چه در آن است ، بهتر خواهد بود . گفت : به خدا سوگند ! فقط تصميم بر قتل على ، انگيزهء آمدن من به اين شهر است . بنابراين ، هر چه خواستى براى تو فراهم شده است . قطام گفت : من براى يارى تو كمك خواهم خواست . سپس نزد يكى از افراد قبيلهء خود فرستاد كه نام او وردان بود ، با وى سخن گفت و او اجابت كرد . ابن ملجم نزد مردى از قبيلهء اشجع به نام شبيب بن بجره رفته ، به او گفت : آيا دوست دارى شرف دنيا و آخرت را به دست آورى ؟ شبيب گفت :\r\nچگونه ؟ ابن ملجم گفت : با كشتن على ، شبيب گفت : مادرت به عزاى تو نشيند ، تو كار زشتى در نظر گرفته‌اى ، چگونه مىتوانى او را بكشى ؟ گفت : ما در مسجد كمين مىكنيم ، چون او براى نماز صبح بيرون رود ، بر او حمله مىكنيم و او را مىكشيم . اگر نجات يافتيم\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nكه به آرزوى خود رسيده‌ايم و اگر كشته شويم ، پاداش خداوند از دنيا و هر چه در آن است بهتر خواهد بود . شبيب گفت : واى بر تو ! اگر شخص ديگرى بجز على بود ، كار او آسان بود . تو فضيلت و سابقهء جهاد او را در اسلام خوب مىدانى و من از قتل او خرسند نخواهم بود . ابن ملجم گفت : مگر تو نمىدانى كه او اهل نهروان و مردم پرهيزكار را كشته است ؟ شبيب گفت : بلى ، مىدانم . گفت : ما او را به خونخواهى يارانمان مىكشيم ، شبيب پذيرفت چون شب جمعه فرا رسيد - و آن شبى بود كه ابن ملجم و دو يارش بر كشتن على ، معاويه و عمرو هم پيمان شده بودند ابن ملجم شمشيرش را برداشت . شبيب و وردان نيز همراه او بودند . هر سه نفر در برابر باب سده كه حضرت براى اقامه ، نماز از آن جا وارد مسجد مىشد ، نشستند . پيش از آن اشعث بن قيس را نيز از قصد خود آگاه كرده بودند و او با آنان همداستان شد و اشعث بن قيس در آن شب براى يارى رساندن آنها در مورد نقشه ، مورد توافق حضور يافت .\r\nدر آن شب حجر بن عدى ( ره ) در مسجد بيتوته كرده بود و صداى اشعث را شنيد كه مىگفت : اى ابن ملجم ! براى انجام كارت شتاب كن زيرا صبح ، تو را رسوا مىكند ، حجر از مقصود اشعث آگاه شد و به او گفت : اى يك چشم ! مىخواهى على را بكشى ؟ حجر با شتاب از مسجد خارج شد تا نزد امير مؤمنان ( ع ) برود و او را از ماجرا باخبر كند و از توطئهء آنها برحذر دارد ولى حضرت على ( ع ) از راه ديگرى به سوى مسجد آمد و حجر او را نديد ، حضرت وارد مسجد شد و ابن ملجم پيش از وى آمده بود و او را با شمشير زد .\r\nچون حجر وارد شد ، مردم مىگفتند : امير مؤمنان ( ع ) كشته شد .\r\nعبد اللّه بن محمد ازدى گويد : من در آن شب در مسجد اعظم كوفه نماز مىخواندم و در كنار من گروهى از اهالى كوفه حضور داشتند كه از ابتدا تا پايان ماه رمضان در مسجد نماز مىخواندند . ناگهان مردانى را ديدم كه نزديك باب سده نماز مىخواندند ، در اين هنگام حضرت على بن ابى طالب ( ع ) براى اداى نماز صبح وارد مسجد شد و ندا داد : اى مردم ! نماز ، نماز ؛ و من متحير بودم كه سروصدا كنم يا درخشش شمشيرها را بنگرم .\r\nشنيدم كسى گفت : حكم از آن خداست و از آن تو اى على و يارانت نيست .\r\nهنگامى كه ابن ملجم به حضرت على ( ع ) ضربت زد ، حضرت فرمود : اين مرد را\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبگيريد كه نگريزد ، در ابتدا شبيب بن بجره او را با شمشير زد ولى شمشير به چوب در خورد و مردم به سوى درهاى مسجد گريختند و به دستگيرى آنها پرداختند ، شبيب بجره را مردى دستگير كرد و او را بر زمين زد و بر سينهء او نشست و شمشير را از دستش گرفت تا او را بكشد ، در آن هنگام مردم را ديد كه به سوى او مىآيند ، ترسيد كه مردم در كشتن او شتاب كنند و كلام او را نشنوند ، لذا از روى سينه او برخاست و او را رها كرد و شمشير را انداخت . شبيب گريخت و به خانهء خود پناه برد ، پسرعمويش نزد وى آمد و ديد كه حرير را از سينه مىگشايد و گفت : اين حرير چيست شايد امير مؤمنان ( ع ) را كشته‌اى ؟ در ابتدا شبيب مىخواست انكار كند ولى سپس ماجرا را براى او تعريف كرد و پسرعمويش رفت ، شمشيرش را برداشت و آمد و او را با شمشير زد و به قتل رسانيد .\r\nمردى از قبيله همدان نيز ابن ملجم را دستگير كرد و پارچه‌اى را كه در دست داشت ، بر روى او انداخت و او را بر زمين زد . شمشير را از دستش گرفت و او را نزد امير مؤمنان ( ع ) آورد ، سومين نفر گريخت و ميان مردم ناپديد شد .\r\nچون ابن ملجم نزد امير مؤمنان ( ع ) آمد ، حضرت نگاهى به او كرده ، فرمود : نفس در برابر نفس قصاص مىشود ، اگر از دنيا رفتم ، همان گونه كه مرا كشت ، او را به قتل برسانيد ، و اگر زنده ماندم كه خود دربارهء او تصميم مىگيرم .\r\nابن ملجم گفت : به خدا سوگند ، من اين شمشير را كه به يك هزار درهم خريدم و به يك هزار درهم زهر را تهى كردم مردم و شمشير را به زهر آغشته كردم و اگر كارگر واقع نشود ، خداوند آن را از من دور كند . روايت شده كه ام كلثم دختر على ( ع ) خطاب به او گفت : اى دشمن خدا ! بر پدرم باكى نيست ولى خدا ترا رسوا كرده است ، ابن ملجم گفت :\r\nپس چرا گريه مىكنى ؟ به خدا سوگند ، ضربتى به او زدم كه اگر ميان تمام مردم شهر توزيع شود ، يك تن از آنها زنده نمىماند .\r\nهنگامى كه ابن ملجم را از نزد حضرت ( ع ) بيرون بردند ، مردم به او حمله كردند و مانند درندگان او را مىگزيدند و به او مىگفتند : اى دشمن خدا ! چه كار كردى ؟ امت محمد ( ص ) را نابود كردى و بهترين مردم را كشتى ، ابن ملجم ساكت بود و حرفى نمىزد ، او را به زندان بردند ، سپس مردم نزد امير مؤمنان ( ع ) رفتند و به او عرض كردند :\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nاى امير مؤمنان ! دربارهء دشمن خدا به ما دستور بده زيرا امت را هلاك و دين را تباه كرد .\r\nحضرت على ( ع ) به آنها فرمود : اگر من زنده ماندم كه خودم دربارهء او تصميم مىگيرم و اگر كشته شدم ، همان‌طور كه قاتل پيامبر ( ص ) قصاص مىشود ، او را بكشيد ، سپس جسد او را با آتش بسوزانيد .\r\nگويد : چون حضرت على ( ع ) به شهادت رسيد و خاندانش از مراسم خاك‌سپارى وى فراغت يافتند ، امام حسن ( ع ) ابن ملجم را احضار كرد ، و او را آوردند ، هنگامى كه در برابر امام ( ع ) ايستاد ، حضرت ( ع ) به او فرمود : اى دشمن خدا ! امير مؤمنان را به قتل رساندى ، و فساد بزرگى در دين به وجود آوردى ، سپس دستور داد تا گردنش را بزنند .\r\nام هيثم بنت اسود نخعيه از امام حسن ( ع ) درخواست كرد تا جسد ابن ملجم را به او بدهند تا آن را بسوزاند . حضرت نيز جسد را به او تحويل داد و ام هيثم ، جسد او را با آتش سوزانيد .\r\nدربارهء قطام و شهادت امير مؤمنان ( ع ) ابن مياس مرادى چنين مىسرايد :\r\nمن هيچ مهرى نديده‌ام كه مرد سخاوتمندى آن را بدهد مانند مهر قطام ميان عرب و عجم سه هزار درهم ، يك غلام و يك كنيز و ضربت زدن به على با شمشير تيز زهرآگين هر قدر هم كه مهرى گران باشد ، باز گرانتر و بهتر از على نيست و هيچ كشتارى پست‌تر از كشتار ابن ملجم نيست « 1 » .\r\nامام دو مردى كه با ابن ملجم پيمان بسته بودند تا معاويه و عمرو بن عاص را بكشند ، يكى از آنها هنگامى كه معاويه به ركوع رفته بود به وى حمله كرد ولى ضربت شمشيرش به سرين او اصابت كرد و از مرگ نجات يافت و در همان زمان ، وى را دستگير و به قتل رسانيدند .\r\nاما شخص ديگر در آن شب نزد عمرو بن عاص رفت ، عمرو بيمار شده بود ، لذا به خارجة بن ابى حبيب عامرى دستور داد تا امامت نماز را بر عهده گيرد . او كه مىپنداشت\r\n\r\n\r\n","description":"","footnote":"\r\n( 1 ) -\r\n فلم أدر مهرا ساقه ذو سماحة * كمهر قطام من فصيح و اعجم \r\n ثلاثه آلاف و عبد وقينة * و ضرب على بالحسام المسمم \r\n و لا مهر اغلى من على و ان غلا * و لا فتك الا دون فتك ابن ملجم \r\n","page_name":" 354 ","page_number":354},
  {"content":"\r\n\r\nوى عمرو بن عاص است ، بر او حمله كرد و با شمشير ضربتى به او زد . مردم او را گرفتند و نزد عمرو بن عاص بردند و عمرو او را كشت ، خارجه نيز روز بعد درگذشت .\r\n\r\nحادثهء حجر بن عدى و عمرو بن حمق و ياران آنها\r\nسبب اين فاجعهء بزرگ - كشتن حجر بن عدى « 1 » و عمرو بن حمق « 2 » و ياران آنها - اين بود كه چون در سال چهل و يك ( ه . ق ) معاويه ، مغيرة بن شعبه را به حكمرانى كوفه گمارد ، او را نزد خود فراخواند و به وى گفت : بدان كه پيش از اين ، مرد بردبار به نصيحت و تذكر نياز نداشت و مرد حكيمى همچون تو به آموزش . خواستم موارد زيادى را به تو سفارش كنم ولى با اعتماد به بينش تو از آنها صرف‌نظر مىكنم . امّا چند مورد را بايد به تو بگويم :\r\nمبادا دشنام و بدگويى از على و طلب رحمت و آمرزش براى عثمان و عيبجويى و تبعيد ياران على را ترك كنى ؛ ياران عثمان را مورد مدح و ثنا قرار ده و آنها را به خود نزديك كن .\r\nمغيره گفت : من تجربه‌هاى بسيار اندوخته‌ام . و پيش از تو نيز براى كسان ديگر حكومت كرده‌ام . ولى مرا نكوهش نكرده‌اند و تو مرا امتحان خواهى كرد يا از من خشنود مىشوى و مرا تحسين مىكنى و يا خشمناك مىشوى و مرا ملامت مىكنى . معاويه\r\n\r\n\r\n","description":"","footnote":"\r\n( 1 ) - حجر بن عدى بن معاوية بن جبلة بن عدى بن ربيعة بن معاويه اكرمين كندى و برادرش هانى بن عدى از جمله كسانى بودند كه خدمت پيامبر اكرم ( ص ) رسيدند و در جنگهاى قادسيه ، جمل و صفين به همراه حضرت على ( ع ) بودند و از شيعيان آن حضرت به شمار مىرفتند .\r\nحجر بن عدى گويد : - چنان كه كشى در كتاب رجالش نقل مىكند - حضرت على بن ابى طالب ( ع ) به من فرمود : چه كار مىكنى اگر تو را بزنند و به تو دستور بدهند تا مرا لعنت كنى ؟ عرض كردم : چه بكنم ؟ فرمود :\r\nمرا لعنت كن ولى از من بيزارى مجوى چون من پيرو دين الهى هستم . وى گويد : محمد بن يوسف ، او را زد و به او فرمان داد تا حضرت على ( ع ) را نفرين كند و او را وادار كند تا كنار در مسجد صنعا بايستد حجر گفت :\r\nامير - معاويه - به من دستور داد تا على را لعنت كنم ، پس او را نفرين كنيد و لعنت خدا بر او باد تنها يكنفر از ميان جمعيت مقصود او را فهميد و نجات يافت - م .\r\n( 2 ) - عمرو بن حمق بن كاهن خزاعى در همه جنگها همراه حضرت على ( ع ) شركت كرد و از جمله كسانى بود كه نزد عثمان رفت و مردم را به كشتن وى تشويق كرد . زياد او را دستگير كرد و دستور داد تا نه نيزه بر بدنش بزنند ، ولى او پس از اصابت نيزهء اول يا دوم به شهادت رسيد . اين واقعه در سال 51 ( ه . ق ) روى داد و زياد ، سر او را نزد معاويه فرستاد و اين نخستين سرى بود كه در تاريخ اسلام حمل شد . - م .\r\n","page_name":" 355 ","page_number":355},
  {"content":"\r\n\r\nگفت : انشاءاللّه تو را خواهيم ستود . مغيره هم والى كوفه شد ولى از ناسزاگويى به امير مؤمنان ( ع ) و تهمت زدن به آن حضرت خوددارى نمىورزيد و عثمان را دعا و براى او طلب آمرزش مىكرد . هنگامى كه حجر بن عدى مىشنيد كه كسى به حضرت على ( ع ) ناسزا مىگويد ، مىگفت : لعنت و نفرين خداوند بر شما باد . سپس مىايستاد و مىگفت من گواهى مىدهم كه شخصى را كه شما لعنت مىكنيد سزاوار ستايش و آن كس را كه شما پاك مىدانيد ، سزاوار نفرين است . مغيره هميشه به او مىگفت : اى حجر از خشم سلطان بپرهيز زيرا غضب او اشخاصى مانند تو را هلاك مىكند و مغيره نيز او را عفو و رها مىكرد .\r\nچون اواخر حكومت مغيره فرا رسيد ، مجددا درباره حضرت على ( ع ) و عثمان سخنان پيشين را تكرار كرد ، حجر برخاست و فريادى زد كه صداى او را هر كه در مسجد بود شنيد ، بعد گفت : اى انسان ( مغيره ) دستور بده حقوق ما را كه از پرداخت آن جلوگيرى كردى ، بپردازند ، تو چنين حقى ندارى كه پرداخت حقوق ما را به تأخير بيندازى ، و به بدگويى و دشنام دادن به امير مؤمنان ( ع ) عادت كرده‌اى ، بيش از 3 / 2 مردم برخاستند و گفتند : حجر راست گفت ، او شخصى راستگوست . حقوق ما را بپرداز و اين كار ( ناسزاگويى ) كه تو بر آن اصرار مىورزى سودى به حال ما ندارد و از اين گونه سخنها بسيار گفتند .\r\nمغيره از منبر پايين آمد ، خويشاوندان او اجازه خواستند و نزد وى رفتند و گفتند : چرا اين مرد را آزاد گذاشته‌اى تا نسبت به تو گستاخ شود و اين چنين با تو سخن گويد تا موجب تضعيف حكومت تو شود و معاويه از تو خشمگين شود . مغيره به آنها گفت : من او را كشته‌ام زيرا پس از من ، اميرى خواهد آمد و حجر او را مانند من مىپندارد و همين برخوردى كه با من دارد ، نسبت به او هم انجام مىدهد ، او هم حجر را دستگير كرده ، به قتل مىرساند . زمان مرگ من هم فرا رسيده و نمىخواهم نيكان اين شهر را بكشم تا آنها سعادتمند و من ، بدبخت شوم و معاويه در دنيا عزيز و مغيره در آخرت تيره‌بخت باشد .\r\nپس از آن مغيره درگذشت و زياد به حكومت رسيد . او هنگام ورود به كوفه خطبه خواند و از خدا براى عثمان طلب رحمت كرد . يارانش را ستود و قاتلان او را مورد نكوهش قرار\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nداد . در اين هنگام ، حجر برخاست همان سخنانى كه به مغيره مىگفت به زياد نيز گفت ، سپس زياد به سوى بصره حركت كرد و عمرو بن حريث را به جانشينى خود منصوب كرد . زياد شنيد كه شيعيان نزد حجر گرد آمده ، آشكارا معاويه را لعن كرده ، از او بيزارى مىجويند و عمرو بن حريث را در مسجد سنگباران كرده‌اند . لذا راه كوفه را در پيش گرفت تا وارد كوفه شد و يكسره به مسجد رفت و بر فراز منبر نشست . در اين هنگام ، حجر در مسجد بود ، زياد پس از حمد و ستايش پروردگار گفت : بدانيد كه عاقبت ستمگرى و گمراهى ، بسيار ناگوار است ، اينها سير و بىنياز شده‌اند و از خشم من ايمنى يافته‌اند كه اين گونه نسبت به خداوند گستاخ شده‌اند ، به خدا سوگند ، اگر راه راست را بنويسيد ، شما را به طريقهء خودتان مداوا خواهم كرد . من هيچم ، اگر نتوانم شهر كوفه را از حجر مصون بدارم ، من او را عبرت آيندگان خواهم كرد ، واى بر مادرت اى حجر كه در آغاز شب گرفتار گرگ شدى ! سپس نزد حجر فرستاد و او را نزد خود فرا خواند . او در مسجد بود ، هنگامى كه فرستادهء زياد نزد او رفت و او را دعوت كرد ، ياران او گفتند : هركز نزد او مرو و به او احترام نگذار . فرستاده هم نزد زياد بازگشت و خبر سرپيچى او را داد ، زياد به فرمانده نگهبانان كه شداد بن هيثم هلالى بود ، دستور داد تا گروهى را براى دستگيرى حجر اعزام كند . او هم دستور را اجرا كرد . ياران حجر آنها را دشنام دادند ، آنها بازگشتند و به زياد اطلاع دادند ، او هم مردم كوفه را گرد آورد و گفت : شما با يك دست سرمىكشيد و با دست ديگر بر زخم سر مرهم مىنهيد ، بدنهاى شما با من و دلهاى شما با حجر احمق است . به خدا سوگند ، اين نمونه‌اى از دسيسه كارى شماست ، به خدا سوگند ، بايد بىگناهى شما براى من اثبات شود و گرنه من قومى را براى اصلاح شما و از بين بردن غرور شما خواهم فرستاد . سران قوم گفتند : به خدا پناه مىبريم ! ما هرگز با آنها هم عقيده نبوديم و جز طاعت تو و خشنوديت مرامى نداريم . زياد گفت : هر يك از شما كه يكى از افراد قبيله و خانواده‌اش با حجر همكارى كرده ، برخيزد و او را نزد خود فرا خواند ، آنها همه برخاستند و بيشتر ياران او را از او جدا كردند . سپس زياد به فرمانده نگهبانانش دستور داد كه نزد حجر برو اگر از تو اطاعت كرد ، او را نزد من بياور و گرنه با شمشير به او حمله كرده ، او را دستگير كنيد و نزد من آوريد . فرمانده نگهبان نزد حجر\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nرفت و او را فرا خواند ولى پيروانش از او حمايت كردند و نگذاشتند دستگير شود ، سر نگهبان با افرادش بر آنها حمله كردند .\r\nابو عمرطه كندى گفت : تو و يارانت شمشير نداريد ، تنها من شمشير دارم و شمشير من براى حمايت شما كافى نيست ، لذا برو و به قبيله‌ات ملحق شو آنها از تو حمايت مىكنند - در آن هنگام زياد بر فراز منبر نشسته بود و شاهد ماجرا بود - ياران زياد بر آنها حمله‌ور شدند ، يكى از ايرانيان با گرز بر سر عمرو بن حمق مىزد تا اين كه از پا درآمد و يارانش او را به سوى قبيله ازد حمل كردند و او در آن‌جا پنهان شد تا زمانى كه بهبودى يافت و از آنجا رفت .\r\nياران حجر هم به ابواب كنده پناه بردند . يكى از نگهبانان با گرز ، دست عائذ بن حمله تميمى را شكست . عائذ هم دليرى كرده ، گرز يكى از نگهبانان را گرفت و با آن جنگيد و از حجر و يارانش دفاع كرد تا اين كه توانستند از باب كنده خارج شوند آن گاه استر حجر را آوردند ، ابو عمر طه به حجر گفت : سوار شو كه تو هم خود و هم ما را كشتى ، سپس به او كمك كرد تا سوار استر شود و ابو عمر طه بر اسب خود سوار شد . در اين هنگام يزيد بن طريف مسلى به او رسيد و با گرز ، ضربتى بر ران او زد ، ابو عمر طه هم شمشير او را گرفت و با آن ضربتى بر سر او زد كه بر زمين افتاد ولى بعد بهبودى يافت .\r\nشمشير ابو عمر طه ، نخستين شمشيرى بود كه در قيام مردم كوفه زده شد . حجر و ابو عمر طه به سوى خانهء حجر حركت كردند و گروه بسيارى از مردم گرد آنها اجتماع كردند ، ولى از قبيلهء كنده ، افراد كمترى آمده بودند . هنگامى كه زياد بر فراز منبر نشسته بود ، فرمان داد تا دو قبيلهء مذحج و همدان تجهيز شده به سوى جبانهء كنده روانه شوند و حجر را دستگير كنند و ساير قبايل يمن را به سوى جبانهء صائدين فرستاد و به آنها دستور داد تا نزد ياور خود حجر بروند و او را دستگير كرده ، نزد وى ببرند ، همهء آنها رفتند ، دو قبيلهء مذحج و همدان وارد جبانهء كنده شدند و هر كه را ديدند ، گرفتند . زياد هم اقدام آنان را ستود .\r\nهنگامى كه حجر ديد يارانش كم شدند ، به آنها دستور داد تا بازگردند و به آنها گفت :\r\nشما نمىتوانيد با كسانى كه به جنگ شما آمده‌اند ، نبرد كنيد و من مايل نيستم توسط اينها\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nكشته شويد . آنها بازگشتند و در راه با قبايل مذحج و همدان روبه‌رو شدند و ناگزير به جنگ پرداختند . در اين درگيرى ، قيس بن يزيد اسير شد و ديگران نجات يافتند . حجر به سوى قبيلهء حرث حركت كرد و به خانهء يكى از آنها به نام سليم بن يزيد پناه برد ولى مأموران از مخفيگاه او اطلاع يافتند ، سليم شمشير خود را كشيد تا با آنها بجنگد ولى دخترانش گريه و زارى كردند . حجر گفت : من براى دختران تو خطر و بلا آوردم ، سليم گفت : به خدا سوگند تا زمانى كه من زنده هستم تو در اين خانه اسير و كشته نمىشوى ، حجر از يك دريچه مخفى خارج شد و به قبيله نخع رفت و به خانهء عبد اللّه بن حارث ، برادر مالك اشتر پناه برد . عبد اللّه به خوبى از وى پذيرائى و نگهدارى كرد . هنگامى كه حجر در خانهء او بود ، ناگاه خبر رسيد كه مأموران در قبيلهء نخع در جستجوى تو هستند ، سبب اقدام مأموران اين بود كه كنيز سياه‌پوستى از قبيلهء نخع با آنها روبرو شد ، آن كنيز از مأموران پرسيد : شما چه كسى را تعقيب مىكنيد ؟ آنها گفتند : حجر بن عدى ، گفت : او به قبيلهء نخع پناه آورده است . حجر ناگزير از آن‌جا خارج شد و به قبيلهء ازد رفت و نزد ربيعة بن ناجد پنهان شد . چون از يافتن او درماندند ، زياد ، محمد بن اشعث رييس قبيلهء كنده را خواست و به او گفت : به خدا سوگند ، اگر او را نزد من حاضر نكنى ، تمام نخلهاى تو را قطع و خانه‌هايت را ويران خواهم كرد ، و از دست من جان سالم به در نخواهى برد و تو را قطعه ، قطعه خواهم كرد ، محمد از او مهلت خواست و زياد ، سه روز به او مهلت داد .\r\nسپس زياد ، قيس بن يزيد را كه اسير شده بود ، احضار كرد و به او گفت : بر تو باكى نيست ، من به خوبى عقيدهء تو را نسبت به عثمان و جنگيدن تو همراه معاويه در جنگ صفين را مىدانم و اگر در كنار حجر جنگيدى فقط از روى تعصب بوده است و من از لغزش تو گذشتم ولى برادرت عمير را نزد من حاضر كن ، او هم براى برادرش امان خواست تا مال و خونش محفوظ باشد ، زياد به برادرش امان داد و او برادرش را در حالى كه سخت مجروح بود ، نزد زياد آورد و او دستور داد تا دست و پاى او را با زنجير ببندند .\r\nسپس به مأمورانش فرمان داد تا او را با همان حال بلند كنند و به زمين بزنند ، و بارها با او چنين كردند . قيس بن يزيد به زياد گفت : مگر تو به او امان ندادى كه خون او را نريزى ؟\r\nزياد گفت : آرى ، من به او امان دادم تا خون او را نريزم و حالا بدون خونريزى او را\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمىكشم . قيس بن يزيد از برادرش ضمانت كرد تا او را آزاد كرد .\r\nحجر بن عدى يك شبانه روز در خانهء ربيعه ماند ، آن گاه به محمد بن اشعث پيغام داد كه براى او از زياد امان بگيرد تا نزد معاويه برود ، محمد هم گروهى از بزرگان از جمله جرير بن عبد اللّه ، حجر بن يزيد و عبد اللّه بن حرث برادر اشتر را گرد آورد ، آنها نزد زياد رفتند و براى حجر امان خواستند تا او را نزد معاويه بفرستند ، زياد هم پذيرفت . آنها به حجر خبر دادند . او نيز نزد زياد حضور يافت ، چون او را ديد ، گفت : خوش آمدى اى ابا عبد الرحمن ! تو هنگام جنگ با ما نبرد مىكردى و اكنون كه مردم با ما صلح كردند در حال جنگ هستى ، تو به خودت ظلم و جنايت مىكنى .\r\nحجر گفت : من از فرمان تو سرپيچى نكردم و از جماعت مسلمانان جدا نشدم ، و هنوز بر بيعت خود هستم . زياد دستور داد تا او را به زندان ببرند . چون او را بردند ، گفت : به خدا سوگند ، من خيلى مايلم كه رگ گردن او را قطع كنم . آن گاه ياران او را تعقيب كرد .\r\nعمرو بن حمق به همراه رفاعة بن شداد به سوى موصل رفتند و هر دو در دامنهء كوهى پنهان شدند . خبر آنها به حاكم رسيد ، او نيز به سوى آنها رفت ، آن دو از مخفيگاه خود خارج شدند ، رفاعه گريخت و عمرو با نيزه كشته شد .\r\nسپس زياد دوازده نفر از ياران حجر بن عدى را زندانى كرد ، آن گاه رؤساى محله‌هاى مختلف را نزد خود فرا خواند كه عبارت بودند از : عمرو بن حريث ، رئيس محلّهء اهل مدينه ، خالد بن عرفطة رئيس محلّه تميم و همدان ، قيس بن وليد ، رئيس كوى ربيعه و كنده و ابو بردة بن ابى موسى اشعرى ، رئيس كوى مذحج و اسد .\r\nآنها گواهى دادند كه حجر بن عدى ، مردم را گروه گروه نزد خود گرد آورده و خليفه را دشنام داده و آنها را به جنگ با معاويه وادار كرده است . او ادعا كرده كه فقط خلافت شايستهء خاندان ابى طالب است . حجر در شهر كوفه قيام و حاكم معاويه را از شهر اخراج و از على بن ابى طالب دفاع كرده و بر او درود فرستاده و از دشمنان و كسانى كه با او جنگيدند بيزارى جسته است و اين گروهى كه همراه او هستند از سران ياران او به شمار مىآيند و با او هم عقيده و همراه هستند .\r\nزياد ، شهادت گواهان را خواند و گفت : من مىخواهم كه تعداد گواهان بيشتر از چهار\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nنفر باشد . آن گاه مردم را فرا خواند تا گواهى دهند . از آن ميان ، اسحاق و موسى ، فرزندان طلحة بن عبيد اللّه ، منذر بن زبير ، عمارة بن عقبة بن ابى معيط ، عمرو بن سعد بن ابى وقاص و جز آنان شهادت دادند .\r\nشريح بن حرث قاضى و شريح بن هانى شهادت گواهان را تأييد كردند ولى شريح بن هانى هميشه مىگفت : من گواهى نداده‌ام و شريح قاضى را سخت سرزنش كردم . سپس زياد حجر بن عدى و يارانش را به وائل بن حجر حضرمى و كثير بن شهاب تحويل و به آن دو دستور داد تا آنها را به سوى شام ببرند و آنها شبانه حركت كردند .\r\nهنگامى كه به نجف رسيدند ، شريح بن قاضى به آنها پيوست و به وائل نامه‌اى داد و گفت : اين نامه را به معاويه برسان . او هم نامه را دريافت كرد . آنها به سفر خود ادامه دادند تا به مرج عذرا در حومهء دمشق رسيدند ، اسيران عبارتند از : حجر بن عدى كندى ، ارقم بن عبد اللّه كندى ، شريك بن شداد حضرمى ، صيفى بن فسيل شيبانى ، قبيصة بن ضبيعه عبسى ، كريم بن عفيف خثعمى ، عاصم بن عوف بجلى ، ورقاء بن سمى بجلى ، كدام حيان ، عبد الرحمن بن حسان عنزيان ، محرزين شهاب تميمى و عبد اللّه بن حويه سعدى تميمى ، تعداد آنها دوازده نفر بود ، زياد دو مرد ديگر به نامهاى عتبة بن اخنس از قبيله سعد بكر و سعد بن نمران همدانى را نيز به آنها ملحق كرد كه تعداد آنها به چهارده نفر رسيد . معاويه دستور داد تا شش نفر آنها را آزاد كنند و هشت نفر ديگر را كشت ، البته پس از اين از آنها خواست تا از حضرت على ( ع ) بيزارى جويند و او را لعنت كنند ولى آنها از اين كار امتناع كردند .\r\nهند ، دختر زيد انصارى كه از شيعيان بود ، در رثاى حجر چنين سرود :\r\nاى ماه روشنايى بخش ! بالا برو شايد حجر را در حال سير و سفر ببينى او به سوى معاوية بن حرب در حركت است تا او را بنا بر ادعاى زياد بكشد پس از حجر ، ستمگران به ظلم و جور پرداختند و كاخهاى خورنق و سدير براى آنها خوش آيند شد « 1 » پس از وى\r\n\r\n\r\n","description":"","footnote":"\r\n( 1 ) -\r\n ترفع ايها القمر المنير * تبصر هل ترى حجر يسير \r\n يسير الى معاوية بن حرب * ليقتله كما زعم الامير \r\n تجبرت الجبابرة بعد حجر * وطاب لها الخورنق و السدير \r\n","page_name":" 361 ","page_number":361},
  {"content":"\r\n\r\nشهرها دچار خشكسالى مىشوند گويا ابرهاى بارانزا آنها را سيراب نكردند اى حجر ! حجر بن عدى تندرستى و شادكامى ، پذيراى تو باد از سرنوشت على ( ع ) و پيرمردى كه در دمشق فرياد مىكشد ، بر تو بيمناكم اگر تو از دنيا به روى ، بدان كه هر سرور قومى نيز از دنيا به سوى مرگ باز مىگردد « 1 » .\r\nگويند : حجر هنگام شهادت به افراد قبيلهءاش گفت : زنجير و بند را از من باز نكنيد و خون را از پيكرم نشوييد تا من با همين حال در قيامت ، معاويه را ملاقات كنم .\r\nابن سيرين گويد : شنيديم كه معاويه هنگام مرگ مىگفت : ( روز حسابرسى من با تو اى حجر ، بسيار طولانى است ) . و اين حادثهء دردناك در سال 51 ( ه . ق ) روى داد . « 2 »\r\n\r\nحادثه جويرية بن مسهر عبدى\r\nجويرية بن مسهر عبدى ، يكى از صالحان و دوست صميمى حضرت على ( ع ) بود و آن حضرت ( ع ) به او علاقه داشت . يك روز كه از راه مىگذشت ، آن حضرت به او نگريست و او را صدا كرد و فرمود : اى جويريه ! به من ملحق شو زيرا هرگاه تو را مىبينم ، به تو بيشتر علاقه‌مند مىشوم .\r\nاسماعيل بن ابان به نقل از صباح از مسلم از حبه عرنى گويد : روزى همراه حضرت على ( ع ) از راهى مىگذشتيم و جويريه در فاصلهء دورى ، پشت سر آن حضرت حركت مىكرد . امام ( ع ) فرمود : اى پدر مرده به من ملحق شو ! آيا نمىدانى من تو را دوست دارم ؟ جويريه به سوى امام ( ع ) دويد . حضرت ( ع ) فرمود : من امورى را به تو مىگويم ، آنها را حفظ كن ، سپس هر دو پنهانى به گفت‌وگو پرداختند . پس از آن جويريه به حضرت ( ع ) عرض كرد : اى امير مؤمنان ( ع ) من فراموشكار هستم . امام ( ع ) فرمود : من\r\n\r\n\r\n","description":"","footnote":"\r\n( 1 ) -\r\n و اصبحت البلاد له محولا * كان لم يحييها مزن مطير \r\n الا يا حجر حجر بن عدى * تلقتك السلامة و السرور \r\n اخاف عليك ما اردى عديا * و شيخا فى دمشق له زئير \r\n فان تهلك فكل زعيم قوم * من الدنيا الى هلك يصير \r\n( 2 ) - تاريخ ابن اثير ، و تاريخ طبرى در حوادث سال 51 ( ه . ق ) مراجعه كنيد .\r\n","page_name":" 362 ","page_number":362},
  {"content":"\r\n\r\nدوباره گفتار خود را براى تو تكرار مىكنم تا به خاطر بسپارى . سپس امام ( ع ) در پايان گفتارش به او فرمود : اى جويريه ! دوست ما را تا زمانى كه ما را دوست دارد ، دوست بدار ، و چون با ما دشمن شد ، او را دشمن بدار و دشمن ما را مادام كه با ما دشمن است ، دشمن بدار و چون دوست ما شد ، او را دوست بدار . گويد : گروهى كه دربارهء حضرت على ( ع ) دچار شكّ و ترديد بودند ، مىگفتند : آيا مىبينيد او مىخواهد جويريه را وصى خود قرار دهد همچنان كه ادعا مىكند ، خود ، جانشين پيامبر ( ص ) است ؟ و اين سخنان را از آن رو مىگفتند كه او را پيوسته همراه على ( ع ) و مورد عنايت خاص او مىديدند .\r\nروزى جويريه نزد حضرت على ( ع ) آمد در حالى كه آن حضرت بر پهلو خوابيده بود و گروهى از يارانش نزد او بودند . جويريه ، آن حضرت را صدا كرد و گفت : اى آن كه خوابيده‌اى ! بيدار شو ، بر سر تو ضربتى زده خواهد شد كه محاسنت به خون آن رنگين مىشود . امير مؤمنان ( ع ) لبخندى زد و فرمود : من هم در مورد سرنوشت تو مىگويم .\r\nآگاه باش ، سوگند به آن كه جانم در دست قدرت اوست ، تو را نزد مردى خودخواه و حرامزاده مىبرند ، دست و پايت را قطع مىكنند و برتنهء درخت خرماى كافرى تو را به دار مىكشند .\r\nراوى گويد : به خداوند سوگند ، مدّتى از اين جريان نگذشته بود كه زياد ملعون ، جويريه را دستگير و دست و پايش را قطع كرد و او را بر تنهء درخت خرماى كوتاهى كه نزديك درخت خرماى ابن معكبر بود و تنه‌اى بلند داشت ، به دار آويخت . « 1 »\r\nزياد بن ابيه از كسانى بود كه به طور آشكار با امير مؤمنان ( ع ) دشمنى مىكرد . او ياران على ( ع ) را مىشناخت ، آنها را تعقيب مىكرد و هر جا مىيافت ، به قتل مىرساند .\r\nعبد الرحمن بن حسان عنزى از ياران على ( ع ) بود كه در كوفه اقامت داشت و مردم را عليه بنى اميه تحريك مىكرد . زياد او را دستگير كرد و به شام فرستاد ، معاويه از او خواست تا از حضرت على بيزارى جويد ولى عبد الرحمن بتندى به او پاسخ داد . لذا معاويه ، او را به سوى زياد فرستاد و در سال 51 ( ه . ق ) او را به شهادت رسانيد .\r\n\r\n\r\n","description":"","footnote":"\r\n( 1 ) - در شرح نهج‌البلاغه ، ابن ابى الحديد ، ج 2 ، ص 291 ، ابن مكعبر ذكر شده ، در حالى كه در متن كتاب ابن معكبر آمده است - م .\r\n","page_name":" 363 ","page_number":363},
  {"content":"\r\n\r\n\r\nحادثهء عبد اللّه بن يقطر ، برادر رضاعى امام حسين ( ع )\r\nعبد اللّه بن يقطر يكى از ياران پيامبر و همسال امام حسين بود - چنان كه ابن حجر در اصابه و جزرى در اسد الغابه آورده‌اند - لدة به معناى همسالى است كه با تو به دنيا آمده و رشد مىكند - زيرا پدر يقطر ، خادم پيامبر ( ص ) بود و همسرش ميمونه در خانهء امير مؤمنان ( ع ) خدمت مىكرد . عبد اللّه ، سه روز پيش از ولادت امام حسين ( ع ) به دنيا آمد و ميمونه ، پرستار امام حسين ( ع ) نيز بود .\r\nلذا عبد اللّه به برادر رضاعى امام حسين ( ع ) شهرت يافت ، با اين كه امام حسين ( ع ) تنها از مادرش فاطمه ( س ) شير خورد .\r\nابو مخنف گويد : پس از اين كه امام حسين ( ع ) از مكه خارج شد و به حاجر از قبايل رمه رسيد ، برادر رضاعىاش عبد اللّه بن يقطر حميرى را در جواب نامهء مسلم بن عقيل نزد وى فرستاد . مسلم در نامه‌اش از امام حسين ( ع ) خواسته بود تا به كوفه بيايد و همراهى مردم را به اطلاع وى رسانده بود ولى حصين بن نمير تميمى در قادسيه عبد اللّه را دستگير كرد و او را نزد ابن زياد فرستاد . او از عبد اللّه خواست تا دربارهء امام ، اطلاعاتى در اختيار وى قرار دهد ولى عبد اللّه چيزى نگفت . لذا ابن زياد به او گفت : به بالاى قصر برو و كذاب بن كذاب را لعنت كن . هنگامى كه پائين آمدى ، دربارهء تو تصميم خواهم گرفت . عبد اللّه به بالاى قصر رفت چون بر مردم تسلط يافت ، گفت : اى مردم ، حسين بن على ( ع ) ، فرزند دختر رسول خدا ( ص ) ، مرا به سوى شما فرستاده است تا او را عليه ابن مرجانه و ابن سميهء حرامزاده ، فرزند حرامزاده يارى كنيد . آن گاه ، عبيد اللّه ، دستور قتل او را صادر كرد . او را از فراز قصر به زمين انداختند كه استخوانهاى وى خرد شد . در آخرين لحظات مردى به نام عبد الملك بن عمير لخمى - قاضى و فقيه كوفه - نزد او آمد و سر او را بريد ، چون مردم به او اعتراض كردند ، گفت : مىخواستم او را آسوده كنم .\r\nهنگامى كه خبر شهادت عبد اللّه بن يقطر ، مسلم بن عقيل و هانى بن عروه به امام حسين ( ع ) رسيد ، در شهر زباله بود ، آن گاه مردم را از اين خبر آگاه كرد و فرمود : خبر ناگوار شهادت مسلم بن عقيل هانى بن عروه و عبد اللّه بن يقطر را دريافت كرديم ، آنها شيعيان ما را خوار و بىياور كردند . . .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nطبرى در تاريخش و اربلى در كشف الغمه آورده‌اند شخصى كه امام حسين ( ع ) در پاسخ نامهء مسلم به كوفه فرستاد ، قيس بن مسهر صيداوى بود كه حصين بن نمير تميمى در قادسيه او را دستگير كرد و نزد عبيد اللّه بن زياد فرستاد . ابن زياد ، نامه را خواست ، قيس گفت : آن را پاره كردم ، گفت : چرا چنين كردى ؟ قيس گفت : براى اين كه از مطالب آن آگاه نشوى . ابن زياد گفت : اين نامه به چه كسانى نوشته شده بود ؟ گفت : به گروهى از مردم كه نامشان را نمىدانم . ابن زياد گفت : حال كه ما را از اخبار آگاه نمىكنى ، بالاى منبر برو و كذّاب بن كذّاب - منظورش امام حسين ( ع ) بود - را دشنام بده . قيس نيز بالاى منبر رفت و گفت : اى مردم ! حسين بن على ( ع ) بهترين مردم و فرزند فاطمه دختر رسول خدا ( ص ) است و من فرستادهء او به سوى شما هستم و من در حاجر از قبايل رمه از او جدا شدم ، او را يارى كنيد . سپس عبيد اللّه بن زياد و زيد بن معاويه و پدرش را لعنت كرد و بر امير مؤمنان ( ع ) درود فرستاد . آن گاه ابن زياد دستور قتل او را داد ، قيس را به بالاى قصر بردند و از بالاى آن به زير انداختند كه قطعه قطعه شد و به شهادت رسيد .\r\nطبرى و اربلى دربارهء عبد اللّه بن يقطر گويند كه امام حسين ( ع ) او را همراه مسلم بن عقيل ( ره ) به كوفه فرستاد و هنگامى كه مسلم پيمان‌شكنى مردم كوفه را ديد ، پيش از اين كه به شهادت برسد ، عبد اللّه بن يقطر را به سوى امام حسين ( ع ) فرستاد تا ايشان را از فرجام كار آگاه كند . ولى در بين راه ، حصين بن نمير تميمى ، او را دستگير كرد و آنچه كه ذكر كرديم ، به وقوع پيوست .\r\n\r\nحادثهء مسلم بن عقيل و هانى بن عروه ( رض )\r\nهنگامى كه خبر مرگ معاويه به كوفيان رسيد ، عليه يزيد ، شايعه ساختند و از خوددارى امام حسين ( ع ) از بيعت با يزيد و حركت وى به سوى مكه آگاه شدند ، شيعيان در خانهء سليمان بن صرد خزاعى گرد آمدند ، و دربارهء مسائل گذشته به بحث و تبادل نظر پرداختند . سپس دربارهء نوشتن نامه به امام حسين ( ع ) براى ورود به كوفه با يكديگر مشورت كردند و خطيبان آنها در اين باره خطبه‌ها ايراد كردند و نامه‌هايى براى او نوشتند و آنها را به وسيلهء عبد اللّه بن مسمع و عبد اللّه بن وال فرستادند و به آنها دستور دادند تا با\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nشتاب حركت كنند . آنها نيز با سرعت رفتند تا اين كه در دهم ماه مبارك رمضان وارد مكه شوند ، پس از دو روز ، نامه‌هاى ديگرى به امام ( ع ) نوشتند و آنها را همراه قيس بن مسهر صيداوى و عبد الرحمن عبد اللّه ارجى روانه كردند . دو روز ديگر نيز نامه‌هايى نوشتند و به وسيلهء هانى بن هانى سبيعى و سعيد بن عبد اللّه حنفى ارسال كردند ، تا اين كه تعداد نامه‌ها به دوازده هزار رسيد . آنها در اين نامه‌ها هلاكت معاويه را مژده داده ، يزيد را تحقير و از امام دعوت كردند تا به كوفه بيايد و تعهد كردند كه در اين راه از بذل جان و مال دريغ نورزند .\r\nكوفيانى كه به حضرت نامه نوشتند ، عبارت بودند از : حبيب بن مظاهر ، مسلم بن عوسجه ، سليمان ابن صرد ، رفاعة بن شداد ، مسيب بن نجبه ، شبث بن ربعى ، حجار بن ابجر ، يزيد بن حرث بن رويم ، عزرة بن قيس ، عمرو بن حجاج ، محمد بن عمير و بزرگانى مانند آنان .\r\nهنگامى كه امام حسين ( ع ) چنين ديد ، مسلم بن عقيل را فرا خواند و به او دستور داد تا به كوفه برود و مسائل مهم را به وى يادآورى كرد و در جواب نامهء مردم كوفه نامه‌اى بدين مضمون نوشت :\r\n« هانى و سعيد آخرين فرستادگان شما با نامه‌هايتان نزد من آمدند ، هر آنچه را كه گفته بوديد ، دانستم ، مهمترين سخن شما اين بود كه امام نداريم ، نزد ما بيا شايد به سبب تو خداوند ما را به راه راست هدايت كند . اينك برادر و پسر عمو و معتمد خود از خاندانم ، مسلم بن عقيل را نزد شما مىفرستم ، اگر او به من بنويسد كه نظر مردم ، خردمندان و افراد با فضيلت همان‌گونه است كه فرستادگان شما به من گفته‌اند و در نامه‌هايتان خوانده‌ام ، به خواست خدا به زودى نزد شما خواهم آمد . به جان خودم سوگند كه امام و پيشوا ، كسى است كه به كتاب خدا عمل كند . عادل و پيرو دين حق باشد و نفس خودش را وقف خداوند كند » . والسلام .\r\nمسلم مانند ساير خاندان على ( ع ) مردى درستكار و وفادار و نمونهء شجاعت و ايمان بود و از دستورهاى خويشاوند و مولايش امام حسين ( ع ) پيروى كرد . هنگامى كه مسلم وارد كوفه شد ، رؤساى قبايل براى بيعت كردن با او اجتماع كردند و او به نمايندگى از\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nسوى امام حسين ( ع ) با آنها بيعت مىكرد ، وى در خانه مختار بن ابى عبيد ثقفى اقامت كرد و شيعيان نزد او مىرفتند . هرگاه شيعيان نزد او اجتماع مىكردند ، مسلم ، نامهء امام حسين ( ع ) را در پاسخ نامهء آنها نوشته بود ، براى آنها قرائت مىكرد و آنها مىگريستند و خطيبان كوفه در حضور مسلم به ايراد خطبه پرداختند مانند عابس بن ابى شبيب شاكرى ، حبيب بن مظاهر اسدى و تعداد افرادى كه با امام ( ع ) بيعت كردن ، هجده هزار نفر يا بيشتر رسيد .\r\nخاندان حضرت على ( ع ) از مردم كوفه ناراضى بودند زيرا آنها امام حسن ( ع ) را يارى نكردند و فريب درهمهاى معاويه را خوردند . ولى استقبال گرمى كه از مسلم به عمل آوردند ، تمام آن نارضايتىها را از بين برد و تمام گناهانشان را زدود ، مسلم نامه‌اى به امام حسين ( ع ) نوشت كه مردم به سوى شما روى آورده‌اند و بزرگان اظهار وفادارى مىكنند و از اين كه نسبت به اهل بيت رسول خدا ( ص ) كوتاهى كردند ، پشيمان هستند زيرا حكومت اين خاندان براى دين و دنياى آنها سودمندتر است . مسلم ، امام حسين ( ع ) را تشويق كرد تا به عراق بيايد و در آن سرزمين آثار نياكانش را احيا كند . مسلم ، نامه را به وسيلهء عابس بن ابى شبيب شاكرى فرستاد و از امام ( ع ) خواست تا به سرعت نزد وى بيايد .\r\nاين رويداد ، اراده‌ها و احساسات را در مراكز امويان برانگيخت و موجب نگرانى هم‌پيمانها و دوستان آنها شد ، عمر بن سعد ، عمارة بن عقبه ، عبد اللّه بن مسلم حضرمى و امثال آنها نامه‌اى بدين مضمون به يزيد نوشتند : مسلم بن عقيل به كوفه آمده است و شيعيان با او بيعت كرده‌اند و اگر تو به سرنوشت كوفه علاقه‌مند هستى ، مردى توانا و دانا بفرست تا فرمان تو را به كار بندد و در رويارويى با دشمنان مانند تو باشد چون نعمان بشير - حاكم كوفه - مردى ضعيف و ناتوان است يا اين گونه وانمود مىكند .\r\nيزيد هيچ كارى را بدون مشورت با سرجون غلام معاويه انجام نمىداد ، يزيد دربارهء نامه‌ها هم با او مشورت كرد كه چه كسى را امير كوفه كند . سرجون به او پيشنهاد كرد تا عبيد اللّه بن زياد را به حكومت عراق بگمارد ولى چون روابط يزيد و ابن زياد به سردى گراييده بود ، سرجون در اين باره عهدنامه‌اى را به يزيد نشان داد كه معاويه اندكى قبل از\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمرگش نوشته بود ، چنان كه مورخان ذكر كرده‌اند . يزيد هم حكومت كوفه را به ابن زياد واگذار كرد . وى در آن زمان حاكم بصره بود و يزيد ، حكومت كوفه را نيز بدان افزود ، و نامه‌اى بدين مضمون به او نوشت : پيروان من از مردم كوفه نامه نوشتند و به من اطلاع دادند كه ابن عقيل در كوفه است و گروههايى از مردم را گرد مىآورد تا ميان مسلمانان تفرقه ايجاد كند . هرگاه نامهء مرا خواندى ، به سوى كوفه حركت كن و چون به كوفه رسيدى همانطور كه براى يافتن مهرهء گمشده‌اى تلاش مىكنى به جستجوى او بپرداز تا او را بيابى ، آن گاه او را با زنجير ببند يا او را به قتل برسان يا تبعيد كن . ابن زياد از نامهء يزيد و فرستاده‌اش قدرت ، فراست و اختيارات وسيعى در مورد صرف اموال و وعده به ديگران يافت و يزيد به او اختيارات تام داد و اين نامه را نوعى ارتقا انگاشت . ابن زياد ، حكومتش را در بصره سامان بخشيد و از بيم انتشار تبليغات ابن زبير يا امام حسين ( ع ) در بصره ، زمام امور را به برادر و ياران با تجربه‌اش سپرد و آماده سفر به كوفه شد به طورى كه مردم از قصد وى آگاه نشدند و با شتاب و گستاخى تمام به سوى كوفه حركت كرد و به طور ناشناس و با نقاب در حالى كه عمامه سياهى بر سر داشت ، وارد كوفه شد و مردم تصور كردند كه او حضرت حسين بن على ( ع ) است و كسانى كه در جاده‌ها و راههاى كوفه با او برخورد مىكردند ، به گمان اين كه او امام حسين ( ع ) نوهء پيامبر اكرم ( ص ) است ، به عنوان امام به او سلام مىكردند و با احترام به او خوش‌آمد مىگفتند و دست و پايش را مىبوسيدند و او بالاى مركبش بود و با هيچ‌كس سخن نمىگفت ، تا اين كه به قصر اماره رسيد و در را كوبيد ، در حالى كه نعمان بن بشير در محاصره بود . زمانى كه او را شناخت ، در را باز كرد و ابن زياد وارد شد . در اين هنگام خبر ورود ابن زياد انتشار يافت . در آن شب ، كوفه مانند ديگى مىجوشيد . برخى ، مردم را به پايدارى و استقامت دعوت مىكردند و برخى ، موجب دلسردى ديگران مىشدند . ابن زياد به تنهايى وارد كوفه شد و مردم را غافلگير كرد و فقط در مركز حكومت فرود آمد ، و اموال و سلاحها را در اختيار گرفت و در همان شب ، مراكز مهمى را كه به طور آشكار با مسلم همكارى نكرده بودند ، نظم بخشيد ، و جارچى او ، مردم را براى شنيدن سخنرانى او در مسجد جامع كوفه گرد آورد ، ابن زياد با بىپروايى از منبر بالا رفت - و بىباكى خطيب به سخنانش قدرت نفوذ\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمىدهد و بر افكار مردم تأثير مىگذارد - ابن زياد نه از سوى خداوند و رسولش بلكه از طرف يزيد به مردم وعده مىداد و آنها را تهديد مىكرد . و سلام و درود يزيد را به آنها ابلاغ كرد ولى در ابتدا مردم ، جواب سلام او را ندادند ، ابن زياد كسانى را كه از او اطاعت مىكردند با وعده‌هاى بزرگ فريب مىداد و مخالفانش را با شمشير بران تهديد مىكرد در حالى كه شمشير آخته در دست داشت . در اين هنگام ، گروه اندكى جواب سلام او را دادند . سپس جارچى او روسا و سرپرستان را براى گرفتن بيعت ، وفاى به عهد ، توزيع هديه‌ها به مجازات شديد مخالفان گرد آورد . با اعلام وى بسيارى از مردم نزد وى شتافتند ، دلها از مسلم برگشت و مردم از وى روى گردان شدند و لحن سخن انجمنها و گروهها تغيير كرد .\r\nآرى ، پس از دقت و بررسى در علل و اسرار شكست قيام كوفه ، جايى براى شگفتى باقى نمىماند زيرا ابن زياد در لباس امام حسين ( ع ) كوفيان را غافلگير كرد و در ميان نگهبانان آماده در دارالاماره مستقر شد .\r\nپس از اين كه امام حسين ( ع ) دعوت مردم كوفه را اجابت كرد و مسلم بن عقيل را به نمايندگى خود فرستاد ، وظيفهء مردم كوفه ، اين بود كه بزرگانشان با يكديگر متحد شوند و محلات آن گرد هم آيند و كارگزار يزيد و اطرافيانش را از شهر بيرون كنند و مراكز كوفه را به نماينده امام حسين ( ع ) تحويل دهند و كارهاى مهمى كه نسبت به آن آگاهى و شناخت بيشتر دارند ، به او پيشنهاد كنند .\r\nمسلم بن عقيل به عنوان حاكمى مختار يا نماينده‌اى تام الاختيار به كوفه نيامد تا بتواند در كارهاى مربوط به خود و ديگران ، آزادانه و با مسئوليت عمل كند . بلكه امام حسين ( ع ) او را به عنوان شخص مورد اعتماد خويش فرستاد تا بر كارهاى آنها نظارت كند و از حقيقت گفتار آنان اطلاع يابد . ولى كوفيان ، او را فريب دادند و خود نيز فريفتهء خودكامگان شدند و از پاكى جامعه و ضعف دشمن استفاده نكردند تا اين كه ابن زياد ، آنها را غافلگير كرد و با وعده و تهديد ميان آنها تفرقه افكند ، و با فريب و تهديد شور و هيجان آنها را فرو نشاند ، هنگامى كه سروصداى اطرافيان مسلم فرو نشست ، ابن زياد ، ياوران مسلم را از شهر تبعيد كرد و بزرگان شيعه مانند مختار بن ابى عبيد ثقفى ، مسيب\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبن نجبه ، سليمان ، رفاعه و افرادى را كه سخت‌گيريها تأثيرى در اراده آنها نداشته است و فريب وعده‌هاى دروغين او را نخورده بودند به زندان انداخت و ديگران را به خدمت گمارد ، پس از آن بيشتر راحت طلبان به گوشهء خانه‌ها پناه بردند .\r\nمسلم - همان كسى كه بيش از سى هزار نفر با او بيعت كردند - پس از دستگيرى ، دوستان بزرگ و با نفوذش مانند مختار ثقفى و سليمان خزاعى تنها و بىياور ماند ، لذا به دوستش هانى پناه برد . هانى از نظر سن ، مقام ، فراست و قبيله بزرگترين شخصيت كوفه به شمار مىرفت زيرا بيش از هشتاد سال عمر داشت ، و رئيس كنده ، بزرگترين محلهء كوفه بود ، به طورى كه هرگاه ، يارى مىخواست ، سى هزار مرد مبارز به كمك او مىشتافتند . هانى و پدرش از دوستداران حضرت على ( ع ) و ياران وى در جنگهاى عراق به شمار مىرفتند .\r\nهانى به گرمى به او خوش‌آمد گفت و به او پناه داد ، تا زمانى كه خداوند ، گرفتارى او را بر طرف كند و هانى براى اين كه دعوت ابن زياد را اجابت نكند ، به منظور مدارا با او خودش را به بيمارى زد ولى ابن زياد به هانى و سابقهء او چشم داشت و فريب دادن افراد با نفوذ و مؤثرى همچون او را كمك بزرگى براى اجراى اهدافش مىدانست .\r\nگويند : هانى و يا شريك به مسلم بن عقيل ، پيشواى خاندان عقيل و نمايندهء امام حسين ( ع ) پيشنهاد كرد تا ابن زياد را با فريب و به طور ناگهانى بكشد ولى مسلم در پاسخ چنين گفت : من از خاندانى هستم كه از خيانت بيزاريم .\r\nاين جمله ، مفهومى ژرفت و وسيع دارد . خاندان على ( ع ) به سبب پايبندى به حق و صداقت با خيانت و حيله‌گرى ، حتى هنگام ضرورت نيز مخالف بودند و پيروزيى را كه با نيروى حق ولى دير به دست آيد بر پيروزيى كه با فريب و نيرنگ ولى زود فراهم آيد ، ترجيح مىدادند ، و اين روش آنان در ميان گذشتگان آنها مشهور است و جانشينان آنها نيز اين شيوه را به ارث برده‌اند ، چنان كه گويى آنها براى برپايى حكومت حقّ و فضيلت در دل عارفان پاكباخته آفريده شده‌اند ، و تاريخ ، جايگاه ويژه آنها را در دلها حفظ كرده است .\r\nابن مرجانه با نيرنگ زمينه قتل هانى را فراهم كرد . لذا او را به بهانهء بحث و تبادل نظر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nدر امور داخلى كوفه نزد خود فرا خواند ولى پس از اين كه هانى نزد او رفت ، ابن زياد به او خيانت كرد و به او دشنام داد . بينىاش را خرد كرد و سرش را بريد .\r\nاين حادثه در ميان سران كوفه و مردم ، انعكاس چشمگيرى داشت و به سبب آن ، مردم متحير و مبهوت و از اطراف مسلم پراكنده شدند ، شب هنگام ، مسلم ، تنها و سرگردان و بىخانمان بود ، در راه با زن پرهيزكارى به نام طوعه از قبيله كنده روبه‌رو شد - او كنيزى بود كه شرافت تاريخ را از آن خود كرد و هنگامى كه قومش اين شرافت جاودان را از دست دادند و مطامع دنيا ، آنها را فريب داد . او ارزش اين فضيلت را دريافت - او جلو در خانه‌اش نشسته بود ، مسلم از او آب خواست ، زن براى مسلم آب آورد و او نوشيد . پس از آن مسلم ايستاد يك بار به ابتداى كوچه و يك بار به انتهاى آن نظر افكند ، گويا انتظار داشت كسى او را تعقيب كند ، آن زن متوجه غربت مسلم شد و در اين باره از او پرسيد . وى گفت : آرى ، من مسلم بن عقيل هستم و اينها مرا تنها گذاشته‌اند ، اين مطلب به طوعه گران آمد ، لذا مسلم را به خانه‌اش دعوت كرد كه تا صبح او را در خانه‌اش مخفى كند ، پس اتاقى را براى او فرش كرد و براى او شام آورد ولى مسلم نخورد . ديرى نپاييد كه فرزندش آمد . او يكى از اوباش بود ، چون مشاهده كرد كه مادرش به يكى از اتاقها زياد رفت و آمد مىكند دچار شك و ترديد شد و به او گفت : به خدا سوگند ، آمد و شد بسيار تو به اين اتاق ، مرا به شك انداخته است . مادرش چيزى نگفت ولى فرزندش بسيار اصرار كرد و مادرش از او تعهد گرفت تا راز او و مسلم بن عقيل ، نمايندهء امام حسين ( ع ) را فاش نكند و بعد از سوگند ياد كردن ، او را از ماجرا آگاه كرد .\r\nبامداد ، جوان نزد ابن اشعث رفت و راز مسلم و محل خوابيدن او را فاش كرد او نيز ابن زياد را در جريان قرار داد و او گروههايى را براى دستگيرى وى فرستاد .\r\nمسلم پس از نماز مشغول تلاوت قرآن بود كه صداى سم اسبان و همهمه سواران را شنيد و به او الهام شد كه زمان مرگش نزديك است . شير خاندان عقيل از آشيانه‌اى خارج شد و به سوى در خانه و سپاهيان رفت . فرمانده آنها ، محمد بن اشعث بود . كار طرفين به جنگ انجاميد ، مسلم پياده و آنها سوار بودند ولى بزرگ خاندان عقيل به آنها حمله‌ور شد چنان كه شير به سوى گوسفندان هجوم مىآورد ، و آنها عقب‌نشينى مىكردند و از\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nنگهبانان يارى طلبيدند و گلوله‌اى آتشين از فراز بامها به سوى او پرتاب مىشد ، مسلم پيوسته با شمشير به آنها حمله مىكرد و هنگام حمله با حالتى برافروخته ، اين اشعار را سرود :\r\nسوگند ياد كرده‌ام كه آزاد كشته شوم اگرچه مرگ ، ناگوار و ناپسند است هر كس روزى دچار گزند و آسيب مىشود و گرم و سرد با هم آميخته است نفس من آرامش و اطمينان يافت ولى بيم دارم كه به من دروغ گفته شود و مرا فريب دهند « 1 » .\r\nسپس دو ضربه ، ميان وى و بكير بن حمران حمرى ردوبدل شد . بكير ، ضربتى به دهان مسلم زد كه لب بالاى وى را قطع كرد و شمشير در لب پايين او نشست ، و دو دندان جلو او را شكست . مسلم نيز ضربتى سخت بر سر وى زد و ضربتى ديگر به گردنش زد كه نزديك بود به شكمش برسد كه يارانش او را نجات دادند و مسلم شعرش را سرود .\r\nابن اشعث به ناچار پيش آمد و به مسلم گفت : اگر سلاحت را بيندازى ، به تو امان مىدهم . مسلم گفت : امان شما اعتبارى ندارد . پس از اين كه چند بار پيشنهاد خود را تكرار كردند ، مسلم براى حفظ جان و جلوگيرى از خونريزى ، تسليم شدن را واجب دانست . لذا خود و سلاحش را در اختيار آنها قرار داد . زمانى كه دشمنان به او دست يافتند ، فهميد كه فريب خورده است و پشيمان شد ولى پشيمانى سودى نداشت و كار از كار گذشته بود .\r\nمحمد بن اشعث ، ابن عقيل را به در قصر آورد و اجازهء ورود خواست . به او اجازه داده شد و او خبر مسلم بن عقيل را با ضربتى كه بكير به او زده بود ، به عبيد اللّه بن زياد گفت . ابن زياد گفت : دور باد . محمد بن اشعث دربارهء امانى كه به مسلم داده بود با وى صحبت كرد ، عبيد اللّه گفت : تو را نفرستاده بودم كه به او امان بدهى ، تو را فرستادم تا او را بياورى . ابن اشعث سكوت كرد .\r\nهنگامى كه مسلم بن عقيل به در قصر رسيد ، تشنه بود . بر در قصر گروهى در انتظار\r\n\r\n\r\n","description":"","footnote":"\r\n( 1 ) -\r\n اقسمت لا اقتل الا حرّا * و ان رأيت الموت شيئا نكرا \r\n كل امرىء يومأ ملاق شرا * او يخلط البارد سخنا مرا \r\n رد شعاع النفس فاستقرا * اخاف ان اكذب او اغرا \r\n","page_name":" 372 ","page_number":372},
  {"content":"\r\n\r\nاجازه ورود نشسته بودند كه عمارة بن عقبة بن ابى معيط ، عمرو بن حريث ، مسلم بن عمرو باهلى و كثير بن شهاب از آن گروه بودند و كوزهء آبى كنار در قصر قرار داشت . مسلم آب خواست . مسلم باهلى گفت : آيا مىبينى اين آب چقدر خنك است به خدا سوگند ، يك قطره از آن نخواهى چشيد تا آن كه آب جوشان را در آتش جهنم بچشى . ابن عقيل گفت :\r\nواى بر تو ، كيستى ؟ گفت : من همان كسى هستم كه وقتى تو منكر حق بودى ، آن را شناخت و زمانى كه به خليفه خيانت مىكردى ، وفادار و نيكخواه او بود و وقتى كه سرپيچى و مخالفت مىكردى ، شنوا و فرمانبردار بود ، من مسلم بن عمرو باهلى هستم .\r\nمسلم بن عقيل به او گفت : مادرت به عزايت بنشيند ! چقدر خشن ، سنگدل ، بىعاطفه و گستاخ هستى . تو اى پسر باهله ! به سرب گداختهء دوزخ و جاويد ماندن در آن از من سزاوارترى . سپس مسلم نشست و به ديوار تكيه داد . عمرو بن حريث ، غلام خود ، سلمان را فرستاد . او كوزهء آبى آورد و به او نوشانيد . عماره نيز غلامش قيس را فرستاد . او كوزهء آبى آورد كه دستمالى روى آن بود و آب را در جامى ريخت و همين كه مىخواست از آن بنوشد ، جام پر از خون مىشد . چون بار سوم قدح را پر كرد و خواست بنوشد ، دو دندانش در آن افتاد و گفت : خدا را شكر ، اگر اين آب ، روزى مقرّر من بود ، آن را مىنوشيدم .\r\nهنگامى كه مسلم بن عقيل را نزد عبيد اللّه بن زياد بردند ، به عنوان حكمران به او درود نفرستاد ، نگهبان به او گفت : چرا به امير سلام نمىكنى ؟ مسلم گفت اگر مىخواهد مرا بكشد ، چرا بايد به او سلام كنم ؟ ابن زياد به او گفت : به جان خودم سوگند ، كشته خواهى شد . مسلم گفت : پس مهلت بده تا به قوم خودم وصيت كنم . گفت : چنين كن . آن گاه ، مسلم به همنشينان عبيد اللّه نگريست كه عمر بن سعد بن ابى وقاص نيز در ميان آنها بود . مسلم خطاب به او گفت : اى عمر ! ميان من و تو ، خويشاوندى است من با تو كارى دارم و اين يك راز است . عمر از شنيدن كلام او امتناع كرد . عبيد اللّه به عمر گفت : از انجام كار پسرعمويت دريغ نكن . آن گاه عمر برخاست و با مسلم در جايى نشست كه ابن زياد ، آنها را مىديد . مسلم به او گفت : من در شهر كوفه ، هفتصد درهم وام گرفته‌ام . شمشير و زره مرا به فروش و قرضم را ادا كن ، هرگاه كشته شدم ، جسد مرا از ابن زياد بگير و به خاك\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبسپار و يك پيك نزد امام حسين ( ع ) بفرست تا او را از آمدن به كوفه منصرف كند زيرا من به او نوشته‌ام و خبر داده‌ام كه مردم با او هستند و يقين دارم كه حركت كرده است و نود نفر مرد و زن و كودك همراه وى هستند ، عمر به ابن زياد گفت اى امير ! مىدانى به من چه مىگويد ؟ ابن زياد به او گفت : چنان كه در عقد فريد آمده است - اسرار پسر عمويت را پنهان كن . عمر گفت : مطالب مهمى است ، او چنين و چنان گفته است . . .\r\nابن زياد گفت : امانتدار خيانت نمىكند ولى ممكن است به شخص خيانتكار ، اعتماد كنند . اما دارايى او از آن اوست و هرطور صلاح مىدانى ، عمل كن و ما مخالفتى نداريم ، اما جسدش ، وقتى ما او را كشتيم به ما مربوط نيست كه با آن چه مىكنند ، اما حسين ، اگر با ما نجنگد ، ما نيز با او نمىجنگيم . سپس ابن زياد به عمر بن سعد گفت : به خدا سوگند ، اين حسين ، كه اكنون نامش برده شد ، هيچ كس جز تو با او نمىجنگد .\r\nآن گاه ابن زياد به او ، امام حسين ( ع ) ، حضرت على ( ع ) و عقيل دشنام داد ولى مسلم با او سخن نگفت ، سپس ابن زياد گفت : او را بالاى قصر ببريد و بكير بن حمران احمرى را كه مسلم او را ضربه زده بود ، براى كشتن مسلم فرا خواندند و او را بالاى قصر بردند ، در حالى كه استغفار مىكرد و به رسول خدا ( ص ) درود مىفرستاد و مىگفت : خدايا ! ميان ما و قومى كه فريبمان دادند و دروغ گفتند خوارمان كردند ، داورى كن . از فراز بام ، بازار قصابان نمايان بود ، بكير بن حمران گردن مسلم را زد و پيكرش را از پى سرش پايين انداخت .\r\nمسلم در روز چهارشنبه هشتم ذى حجه ( روز ترويه ) و همان روزى كه امام حسين ( ع ) به منظور اجابت دعوت مردم كوفه به سوى آن شهر حركت كرد ، به شهادت رسيد ، امام حسين ( ع ) اين خبر دردناك را در زرود دريافت كرد و فقط فرمود : انا للّه و انا اليه راجعون ، و نشانه‌هاى غم و اندوه خود را آشكار نكرد و تمام اندوهش را در اعماق قلبش پنهان كرد زيرا همه در هنگام مصيبتها و گرفتاريها به پيشوايشان مىنگرند و اگر آثار اندوه بر چهرهء او نمايان شود ، غم و اندوه ، دوستان را در بر مىگيرد و هر يك از آنها ، دچار توهماتى مىشوند .\r\nهنگامى كه خبر شهادت مسلم و شورش كوفيان عليه او انتشار يافت در حالى كه او\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nتنها اميد خاندان و يارانش براى عملى كردن آرزوهايشان بود ، بسيارى از دنياطلبان و فرومايگان جامعه به طور پنهان يا آشكار ، شب يا روز از امام ( ع ) جدا شدند و هنگام جنگ ، ولى نعمت خود را تحويل دشمن دادند و او را زمان وقوع پيشامد ناگوار تنها گذاشتند ، پس از اين كه بر سر سفرهء احسان آن حضرت جا را حتّى براى برادران بزرگوار آن حضرت تنگ كردند . باكى نيست كه كاروان امام حسين ( ع ) از افراد فرومايه و فريبكار خالى شود ، در حالى كه جاى خالى آنها را دلاوران راستين كه عاشق امام حسين ( ع ) بودند ، پر كردند ، آن هم نه از ترس جنگاوران او و نه به طمع اموالش بلكه آنان شخصيتى را يافتند كه جان و مالش را فداى اسلام كرد ، آنها نيز همه چيز خود را فداى او كردند . « 1 »\r\nهانى بن عروه نزد ابن زياد زندانى بود . پس از كشتن مسلم ، او را دست بسته به بازار گوسفند فروشان بردند و او فرياد مىكشيد : واى بر مذحج ! مذحج كجاست تا مرا يارى كند ؟ چون ديد كسى او را يارى نمىكند ، دست خويش را كشيد و از بند درآورد و گفت :\r\nآيا عصا ، كارد ، سنگ يا استخوانى وجود ندارد كه يكى با آن از جان خود دفاع كند ؟\r\nمأموران به سوى او هجوم آوردند و او را محكم بستند ، آن گاه به او گفتند : گردنت را پيش بياور ، هانى گفت : من اين چنين سخاوتمند نيستم و شما را عليه خودم يارى نمىكنم .\r\nگويند غلام ترك ابن زياد به نام رشيد ، او را با شمشير زد ولى ضربت او كارگر واقع نشد .\r\nهانى گفت : بازگشت به سوى خداست ، خدايا به سوى رحمت و رضاى تو مىآيم ! آن گاه غلام ترك ، ضربت ديگرى زد و او را كشت . اين واقعه در روز نهم ذى حجه ، يك روز پس از شهادت مسلم روى داد . وى هنگام شهادت نود و هفت سال داشت . ابن زياد دستور داد تا جسد مسلم و هانى را از پا در بازار بكشند و مردم نگاه مىكردند ، منظره‌اى بسيار زننده و مايهء عبرت ديگران بود !\r\nسپس ابن زياد ، سر مسلم و هانى را همراه هانى بن ابى حيه وادعى و زبير بن اروح تميمى ، نزد يزيد پليد فرستاد . جسد آن دو را گرفتند و كنار قصر در محلى كه اكنون آرامگاه آنهاست ، به خاك سپردند و هر يك آرامگاه جداگانه دارند .\r\n\r\n\r\n","description":"","footnote":"\r\n( 1 ) - ابصار العين ، تأليف علامه بزرگ شيخ محمد سماوى چاپ نجف ؛ نهضت حسين نوشته علامهء آگاه سيد هبة الدين حسينى ، چاپ بغداد - م .\r\n","page_name":" 375 ","page_number":375},
  {"content":"\r\n\r\nعبد اللّه بن زبير اسدى در رثاى آنان چنين سرود :\r\nاگر نمىدانى كه مرگ چيست به حال هانى و ابن عقيل در بازار بنگر به مرد دليرى كه شمشير ، صورت او را شكافته و به ديگرى كه كشته شده و از بالاى قصر به زير افكنده شده است ، بنگر « 1 » .\r\nسپس ابن زياد ، گروهى از كسانى را كه مسلم را يارى كرده بودند و براى امام حسين ( ع ) بيعت گرفته بودند ، زندانى كرد و آنها را يكى پس از ديگرى از زندان خارج كرد و دستور داد سر آنها را قطع كنند ، آنها عبارت بودند از :\r\n1 - عبيد اللّه بن عمرو بن عزيز كندى . وى سواركار شجاعى از اهالى كوفه و شيعه بود و در تمام جنگهاى امير مؤمنان على ( ع ) در ركاب آن حضرت ( ع ) بود و از كسانى بود كه با مسلم بيعت كردند . وى و مسلم بن عوسجه از مردم كوفه براى امام حسين ( ع ) بيعت گرفتند . هنگامى كه مسلم بن عقيل ، اجتماع مردم را مشاهده كرد ، مسلم بن عوسجهء اسدى را به فرماندهى قبيله‌هاى مذحج و اسد منصوب و رياست قبايل كنده و ربيعه را به عبيد اللّه بن عمرو بن عزيز كندى واگذار كرد .\r\nهنگامى كه مردم كوفه از يارى مسلم دست كشيدند ، حصين بن نمير تميمى ، او را دستگير كرد و به عبيد اللّه بن زياد تحويل داد و او مسلم بن عقيل را به زندان انداخت .\r\nچون مسلم بن عقيل به شهادت رسيد ، ابن زياد ، عبيد اللّه را احضار كرد و از وى پرسيد :\r\nتو از كدام قبيله هستى ؟ گفت : از كنده . ابن زياد پرسيد : تو فرمانده قبيلهء كنده و ربيعه هستى ؟ گفت : آرى ابن زياد گفت : او را آزاد كنيد و او را به قتل رساندند .\r\n2 - عبيد اللّه بن حارث بن نوفل بن عمرو بن حارث ربيعة بن بلال بن انس بن سعد همدانى : او در زمان صحابه حضور داشت و در جنگ صفين همراه حضرت على ( ع ) بود و از مردم كوفه براى امام حسين ( ع ) بيعت گرفت . هنگامى كه مسلم قيام كرد ، او نيز با پرچم سرخ در حالى كه لباس سرخ بر تن داشت ، به او پيوست و پرچم خود را كنار خانهء عمرو بن حريث در زمين فرو كرد و گفت : آمده‌ام تا از عمرو حفاظت كنم زيرا ابن اشعث\r\n\r\n\r\n","description":"","footnote":"\r\n( 1 ) -\r\n فان كنت لا ندرين ما الموت فانظرى * الى هانى فى السوق و ابن عقيل \r\n الى بطل قد هشم السيف وجهه * و آخر يهوى من طمار قتيل \r\n","page_name":" 376 ","page_number":376},
  {"content":"\r\n\r\nو قعقاع بن شور ذهلى و شبث بن ربعى در آن شبى كه مسلم به سوى قصر ابن زياد آمده بود ، با وى و يارانش سخت جنگيدند .\r\nهنگامى كه مردم ، مسلم بن عقيل را تنها گذاشتند ، عبيد اللّه بن زياد دستور داد تا عبيد اللّه بن حارث را بيابند . كثير بن شهاب ، او را دستگير كرد و به ابن زياد تحويل داد . او نيز عبيد اللّه بن حارث را همراه ديگران زندانى كرد .\r\nهنگامى كه مسلم به شهادت رسيد ، عبيد اللّه ، او را احضار كرد و پرسيد : تو كيستى ؟\r\nعبيد اللّه بن حارث سخن نگفت . ابن زياد به او گفت : تو همان كسى هستى كه با پرچم سرخ قيام كردى و آن را كنار در خانهء عمرو بن حريث بر زمين كوفتى و با مسلم بيعت كردى و از مردم كوفه براى حسين بيعت گرفتى . او سكوت كرد . ابن زياد گفت : او را نزد قومش ببريد و به قتل برسانيد . آنها نيز او را بردند و سرش را قطع كردند .\r\n3 - عبد الاعلى بن يزيد كلبى عليمى : او از قبيلهء عليم بود ، وى قهرمانى با شهامت ، قارى قرآن و از شيعيان كوفه بود . او و حبيب بن مظاهر اسدى از مردم كوفه براى امام حسين ( ع ) بيعت مىگرفتند . سپس همراه مسلم بن عقيل و ديگران قيام كرد . زمانى كه مردم از يارى و حمايت مسلم دست كشيدند ، كثير بن شهاب او را دستگير كرد و به عبيد اللّه بن زياد تحويل داد . او نيز عبد الاعلى را همراه ديگران زندانى كرد .\r\nهنگامى كه مسلم و هانى به شهادت رسيدند ، ابن زياد او را فرا خواند و از حالش جويا شد و به او گفت : مرا از كار خودت آگاه كن عبد الاعلى گفت : خدا امور تو را اصلاح كند ! من از خانه‌ام خارج شدم تا ببينم مردم چه مىكنند و كثير بن شهاب مرا دستگير كرد .\r\nابن زياد گفت : بايد سوگندهاى استوارى ياد كنى كه تنها به سبب آنچه ادعا مىكنى از خانه خارج شدى ولى او از اداى سوگند امتناع كرد . ابن زياد گفت : او را به قبرستان سبيع ببريد و گردن بزنيد ، آنها نيز او را بردند و به قتل رسانيدند .\r\n4 - عباس بن جعدهء جدلى : وى از شيعيانى بود كه با مسلم بن عقيل در كوفه بيعت كردند . او از دوستداران با اخلاص اهل بيت به شمار مىرفت و از مردم براى امام حسين ( ع ) بيعت مىگرفت .\r\nعبد اللّه بن حازم گفت : به خدا سوگند ! من فرستاده ابن عقيل به قصر ابن زياد بودم\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nتا ببينم كار هانى به كجا مىانجامد ، هنگامى كه او را زدند و زندانى كردند ، سوار اسبم شدم و اولين نفر از اهل خانه بودم كه اين خبر را به مسلم دادم . وى به من گفت : ياران او را صدا كنم ، همه نزد او گرد آمدند . مسلم ، عباس بن جعدهء جدلى را فرمانده شهرنشينان قرار داد و آن گاه به سوى قصر حركت كرد . چون ابن زياد از آمدن وى اطلاع يافت ، به قصر پناه برد و درها را بست . هنگامى كه مردم از يارى مسلم دست كشيدند ، محمد اشعث كندى ، عباس بن جعده را دستگير كرد و به ابن زياد تحويل داد و او عباس بن جعده را زندانى كرد .\r\nزمانى كه مسلم به شهادت رسيد ، ابن زياد ، او را احضار كرد و به او گفت : تو عباس بن جعده هستى كه ابن عقيل ، تو را به فرماندهى بخشى از شهر كوفه منصوب كرد . عباس بن جعده گفت : بلى . ابن زياد گفت : او را ببريد و گردن بزنيد . مأموران او را بردند و به شهادت رسانيدند .\r\n5 - عمار بن صلخب ازدى : سوار دلاورى بود و از شيعيانى كه با مسلم بن عقيل بيعت كردند ، به شمار مىآيد . او از مردم كوفه براى امام حسين ( ع ) بيعت مىگرفت و همراه مسلم براى يارى امام قيام كرد . هنگامى كه مردم از يارى او دست برداشتند ، محمد بن اشعث در كوى بنى عماره ايستاد و زمانى كه عمار بن صلخب با سلاح آمد ، او را دستگير كرد و او را نزد ابن زياد فرستاد ، او نيز عماره را زندانى كرد .\r\nهنگامى كه مسلم بن عقيل به شهادت رسيد ، ابن زياد ، عمار را احضار كرد و از او پرسيد : از كدام قبيله هستى ؟ عمار گفت : از قبيلهء ازد . ابن زياد گفت : او را نزد قومش ببريد و گردن بزنيد مأموران نيز او را به قبيلهء ازد بردند و ميان آنها به قتل رسانيدند .\r\n\r\nحادثهء ميثم تمار ( ره )\r\nميثم تمار اسدى از ساكنان كوفه بود و در آن شهر ، فرزندانى داشت و از نزديكان حضرت على ( ع ) بود .\r\nحضرت على ( ع ) بارها از مسجد جامع كوفه خارج مىشد و نزد ميثم مىنشست و با وى سخن مىگفت ، چه بسا هنگامى كه ميثم حضور نداشت ، حضرت براى او خرما\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمىفروخت .\r\nروزى حضرت على ( ع ) به ميثم فرمود : اى ميثم ! آيا به تو مژده بدهم ؟ گفت : اى امير مؤمنان اين مژده چيست ؟\r\nفرمود : تو به دار آويخته از دنيا مىروى . گفت : آيا در آن هنگام مسلمان خواهم بود ؟\r\nفرمود : آرى ، و افزود : اى ميثم ! آيا مىخواهى محل و نخلى را كه بدان آويخته مىشوى به تو نشان بدهم ؟ گفت : بله ، اى امير مؤمنان ! آن گاه حضرت ( ع ) ، ميثم را به ميدان صرافان آورد و به او فرمود : اين جا به شهادت مىرسى ، سپس آن نخل را نيز به او نشان داد و فرمود : بر تنه اين درخت خرما آويخته مىشوى .\r\nميثم پيوسته از آن نخل مراقبت مىكرد تا اين كه نيمى از نخل را بريدند و نيمى از آن باقى ماند ، پس از آن نيز پيوسته از نصف باقى ماندهء نخل مراقبت مىكرد و در آن محل نماز مىخواند و به برخى از مجاوران آن موضع مىگفت : اى فلانى ! من به زودى با تو همسايه مىشوم ، پس همسايه خوبى براى من باش . آن مرد با خود مىگفت : حتما ميثم مىخواهد خانه‌اى در نزديكى من بخرد ، و منظور ميثم را نمىفهميد تا اين كه حضرت على ( ع ) به شهادت رسيد و عبيد اللّه بن زياد و يارانش به روى كار آمدند و ميثم و ديگران را دستگير كرد و دستور داد تا او را بر تنهء آن درخت و در همان جا به دار آويزند . چون آن مرد ديد كه ميثم در نزديكى او به دار آويخته شد ، گفت : انا للّه و انا اليه راجعون . سپس مردم را از ماجراى ميثم و آنچه در زمان زندگانيش گفته بود ، آگاه كرد . پس از آن ، پيوسته ، آن مرد از نخل مراقبت و زير آن را جارو و آن را معطر مىكرد و در كنار آن نماز مىخواند و بارها براى او طلب رحمت و آمرزش مىكرد .\r\nكشى در كتاب رجالش « 1 » روايت كرده مىگويد : ميثم تمار سوار بر اسبش عبور مىكرد كه در محل اجتماع قبيلهء اسد با حبيب بن مظاهر اسدى روبه‌رو شد ، با هم به گفت و گو پرداختند به طورى كه گردن اسبانشان به هم برخورد مىكرد ، سپس حبيب گفت : گويا پيرمردى كم‌مو را كه شكم بزرگى دارد و در دار رزق خربزه مىفروشد مىبينم كه به جرم\r\n\r\n\r\n","description":"","footnote":"\r\n( 1 ) - رجوع كنيد به شرح حال حبيب بن مظاهر اسدى ، ص 52 - م .\r\n","page_name":" 379 ","page_number":379},
  {"content":"\r\n\r\nدوستى با خاندان پيامبر ( ص ) به دار آويخته و شكمش بر روى تخته‌اى پاره مىشود . ميثم گفت : من مرد سرخ چهره‌اى را با دو گيسوى بافته شده مىبينم ، كه براى يارى فرزند دختر پيامبرش قيام مىكند و به شهادت مىرسد و سرش را در شهر كوفه مىگردانند .\r\nسپس از هم جدا شدند .\r\nكسانى كه در مجلس نشسته بودند ، گفتند : ما هيچ كس را دروغگوتر از اين دو نفر نديده‌ايم . راوى گويد : هنوز اهل مجلس پراكنده نشده بودند كه رشيد هجرى به دنبال آنها آمد و دربارهء آنها از اهل مجلس سؤال كرد . گفتند : آنها رفتند و ما مطالبى را كه با يكديگر مىگفتند . . . شنيديم . رشيد گفت : خداوند ، ميثم را رحمت كند ولى او فراموش كرد كه بگويد : - براى كسى كه سر بريده حبيب را بياورد ، يكصد درهم جايزه تعيين مىكنند - سپس رشيد بازگشت ، آن گروه گفتند : به خدا سوگند ، اين مرد از آنها دروغگوتر است . سپس همين گروه گفتند : به خدا سوگند ، هنوز چند روز نگذشته بود كه ديديم او را بر فراز در خانهء عمرو بن حريث به دار آويخته و سر حبيب بن مظاهر را آوردند كه همراه حسين بن على ( ع ) به شهادت رسيده بود ، و هر چه گفته بودند به وقوع پيوست .\r\nابن حجر عسقلانى در كتاب اصابه روايت كرده است كه ميثم ، بردهء زنى از قبيله اسد بود . حضرت على ( ع ) او را خريد و آزاد كرد و به وى فرمود : نام تو چيست ؟ گفت : سالم .\r\nفرمود : رسول خدا ( ص ) به من خبر داد : نامى كه پدر و مادرت در ايران بر تو نهادند ، ميثم بود . گفت : خدا و رسولش و امير مؤمنان راست مىگويند ، به خدا سوگند ، نام من ميثم است . فرمود : تو نامى را اختيار كن كه رسول خدا ( ص ) تو را بدان ناميد و نام سالم را رها كن ، او نيز نام ميثم و كنيه ابى سالم را برگزيد .\r\nروزى حضرت على ( ع ) به ميثم فرمود : پس از من تو دستگير و به دار آويخته مىشوى مورد اصابت سر نيزه قرار مىگيرى . چون روز سوم فرا رسد ، از بينى و دهانت خون جارى مىشود و ريش تو را گلگون مىكند ، و به عنوان دهمين نفر بر فراز در خانهء عمرو بن حريث به دار آويخته مىشوى ، در حالى كه چوبهء دار تو از همهء آنها كوتاهتر و فاصله‌ات تا مطهره از همه آنها نزديكتر است ، بيا برويم تا نخلى را كه بر آن به دار آويخته مىشوى ، به تو نشان دهم ، سپس آن حضرت نخل را به ميثم نشان داد . پس از آن ميثم ،\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nكنار نخل مىآمد و نماز مىخواند و مىگفت : چه نخل مباركى ! من براى تو آفريده شدم و تو براى من رشد كردى ، او پيوسته از آن نخل مراقبت مىكرد تا آن را قطع كردند . هرگاه ميثم ، عمرو بن حريث را مىديد ، به او مىگفت من همسايهء تو مىشوم ، پس همسايگى مرا نيكو بدار . عمرو به او مىگفت : آيا مىخواهى خانهء ابن مسعود يا ابن حكيم را بخرى ، و او از منظور ميثم اطلاع نداشت . ميثم در همان سالى كه به شهادت رسيد ، به حج مشرف شد و نزد ام سلمه ، مادر مؤمنان و همسر پيامبر ( ص ) رفت . ام سلمه پرسيد : تو كيستى ؟ گفت : من ميثم هستم . گفت : به خدا سوگند ، چه بسا از رسول خدا ( ص ) شنيدم كه از تو ياد مىفرمود و دربارهء تو ، به حضرت على ( ع ) سفارش مىكرد ، ميثم راجع به امام زين العابدين ( ع ) جويا شد . ام سلمه گفت : او در بوستان خويش است .\r\nميثم گفت : به آن حضرت اطلاع دهيد كه من دوست داشتم با ايشان سلام و احوالپرسى كنم ولى ايشان را نيافتم . امّا به خواست خدا در روز قيامت با ايشان ملاقات خواهم كرد . ام سلمه او را با دعاى خير بدرقه و ريش او را معطر كرد و گفت : اين ريش از خون گلگون خواهد شد . زمانى كه ميثم به كوفه وارد شد ، مأموران عبيد اللّه بن زياد ، او را دستگير كردند و نزد وى بردند . به عبيد اللّه گفته شد : حضرت على بن ابى طالب ( ع ) اين شخص را بر ديگران ترجيح داد . ابن زياد گفت : واى بر شما ! اين يك عجم است ؟ گفتند :\r\nبله ، ابن زياد به ميثم گفت : پروردگار تو كجاست ؟ ميثم گفت : در كمين ستمگران است كه تو نيز در زمرهء آنان هستى . ابن زياد گفت : تو با همان عجم بودنت به آنچه كه مىخواهى دست مىيابى ، به من خبر بده كه مولاى تو دربارهء كارى كه من نسبت به تو انجام مىدهم ، چه گفته است ؟ ميثم گفت : حضرت على ( ع ) به من خبر داد كه مرا به عنوان دهمين نفر به دار خواهى آويخت ، در حالى كه دار من از همه كوتاهتر است و از همه به مطهره نزديكتر هستم . ابن زياد گفت : ما بر خلاف گفته‌هاى او عمل مىكنيم . ميثم گفت :\r\nچگونه با آن مخالفت مىكنى ، در حالى كه حضرت على ( ع ) از پيامبر اكرم ( ص ) و او از جبرئيل و وى از خداوند متعال روايت كرده‌اند و محلى را كه در آن‌جا به دار آويخته مىشوم ، مىشناسم ، و من در تاريخ اسلام نخستين شخصى هستم كه به من دهنه مىزنند . ابن زياد ، او را به همراه مختار بن ابى عبيد ثقفى زندانى كرد . دو يا سه روز پس از\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nشهادت مسلم بن عقيل و هانى بن عروه ، ميثم به مختار گفت : تو آزاد مىشوى و به خونخواهى امام حسين ( ع ) قيام مىكنى و همين شخصى را كه مىخواهد تو را بكشد ، خواهى كشت .\r\nهنگامى كه عبيد اللّه بن زياد خواست مختار را بكشد ، نامهء يزيد رسيد . وى دستور داده بود كه مختار را آزاد كند ، ابن زياد نيز او را رها كرد و همچنين فرمان داده بود كه ميثم را به دار بكشند . هنگامى كه بر فراز در خانهء عمرو بن حريث ، او را بر بالاى دار بردند ، عمرو گفت : به خدا سوگند ! ميثم به من مىگفت كه من با تو همسايه مىشوم . ميثم بر فراز دار براى مردم از فضايل و صفات پسنديدهء حضرت على ( ع ) و بنى هاشم سخن مىگفت ، به ابن زياد اطلاع دادند كه اين بنده ، تو را رسوا مىكند . ابن زياد دستور داد تا بر او دهنه زدند . وى در تاريخ اسلام ، نخستين شخصى بود كه به او دهنه زدند . چون روز سوم به دار آويختن او فرا رسيد ، او را با سر نيزه زدند و او تكبير گفت و در پايان روز از دهان و بينىاش خون جارى شد و به شهادت رسيد . اين حادثه ، ده روز پيش از ورود امام حسين ( ع ) به عراق به وقوع پيوست .\r\n\r\nحادثهء رشيد هجرى ( رض )\r\nرشيد هجرى « 1 » را حضرت على ( ع ) رشيد البلايا مىناميد - به او راشد نيز مىگويند - حضرت على ( ع ) علم بلايا و منايا - چگونگى و زمان وقوع حوادث و مرگها - را به وى آموخت . او گاهى شخصى را مىديد و به او مىگفت : اى فلان ، فرزند فلان ! تو به اين كيفيت مىميرى يا مىگفت : تو اى فلانى ! به اين صورت كشته مىشوى ، و همان‌گونه كه راشد ( ره ) خبر داده بود ، به وقوع مىپيوست .\r\nثقهء عادل محمد بن حسن صفار در بصائر الدرجات از ابن محبوب از عبد الكريم و به طور مرفوع از رشيد هجرى روايت كرده كه گفت : هنگامى كه عبيد اللّه بن زياد ، رشيد هجرى را طلبيد ، رشيد پنهان شد . يك روز رشيد نزد ابى اراكه رفت ، او همراه گروهى از\r\n\r\n\r\n","description":"","footnote":"\r\n( 1 ) - رشيد ، تصغير كلمهء رشد است و هجرى منسوب به هجر از شهرهاى يمن است . - م .\r\n","page_name":" 382 ","page_number":382},
  {"content":"\r\n\r\nدوستانش جلو در منزلش نشسته بود . رشيد به منزل ابى اراكه وارد شد ، ابو اراكه از ورود وى بيمناك شد ، برخاست و به دنبالش رفت و به او گفت : واى بر تو ! مرا به كشتن دادى و فرزندانم را يتيم و هلاك كردى ، رشيد گفت : چه خبر است ؟\r\nابى اراكه گفت : مأموران در تعقيب تو هستند و تو به خانهء من آمدى ، حتما ياران من تو را ديده‌اند . رشيد گفت : هيچ كس از آنها مرا نديده است . او گفت : آيا مرا مسخره مىكنى ؟ ابى اراكه ، رشيد را گرفت و كتفهاى او را بست و او را به اتاقى برد و در را بر روى وى بست . سپس نزد دوستانش رفت و به آنها گفت : گمان مىكنم پيش از اين پير مردى وارد خانهء من شده است . آنها گفتند : ما هيچ كس را نديدم ، او اين مطلب را چند بار تكرار كرد و هر بار دوستانش مىگفتند ما هيچ كس را نديديم ، ابى اراكه سكوت كرد ولى مىترسيد كه شخص ديگرى جز او رشيد را ديده باشد ، لذا به مجلس زياد بن ابيه رفت تا بررسى كند كه آيا نامى از وى به ميان مىآورند يا نه و اگر متوجه شدند به آنها بگويد كه رشيد نزد اوست و او را به آنها تحويل دهد . چون نزد ابن زياد رسيد به او سلام كرد و نزدش نشست و با او انس گرفت .\r\nراوى گويد : هنگامى كه ابى اراكه نزد ابن زياد نشسته بود ناگهان رشيد سوار بر استر ابى اراكه به سوى مجلس ابن زياد آمد . چون ابو اراكه به او نگريست ، رنگ چهره‌اش تغيير كرد و از كار خود سخت پشيمان شد ، و اطمينان يافت كه ابن زياد ، او را مىكشد .\r\nرشيد از استر پايين آمد و نزد ابن زياد رفت . به او سلام كرد . ابن زياد نيز برخاست ، او را در آغوش گرفت و بوسيد . سپس از او پرسيد : چگونه آمدى ؟ احوال بستگانت چطور است و مسافرت چگونه بود ؟ و او هم به سئوالاتش پاسخ داد . سپس مدتى درنگ كرد و بعد برخاست و رفت . آن گاه ابو اراكه از ابن زياد پرسيد : خداوند امور امير را اصلاح كند ، اين پيرمرد چه كسى بود ؟ او گفت : اين شخص ، يكى از برادران ما از اهالى شام بود كه به ديدار ما آمده بود . ابو اراكه به منزلش بازگشت ناگهان رشيد را به همان حالت در خانه يافت . ابو اراكه به او گفت : اگر چنين علمى دارى كه مشاهده كردم ، آنچه به نظرت مىرسد انجام بده و هرطور كه مىخواهى ، وارد خانهء ما شو .\r\nابو عمرو كشى در رجالش با ذكر سند از ابى حيان عجلى از قنوا ، دختر رشيد هجرى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nروايت كرده است كه گفت : از او پرسيدم آنچه از پدرت شنيدى به من بگو ؟ گفت : از پدرم شنيدم كه مىگفت : حضرت على ( ع ) به من فرمود : اى رشيد ! چگونه شكيبايى خواهى كرد هنگامى كه حرامزادهء اموى تو را احضار ، و دستها و پاها و زبانت را قطع كند ؟ پدرم عرض كرد : آيا پايان اينها بهشت است ؟ آن حضرت به او فرمود : اى رشيد ! تو در دنيا و آخرت با من هستى . او گفت : به خدا سوگند ، هنوز چند روز نگذشته بود كه عبيد اللّه بن زياد ملعون ، مأمورى فرستاد و از رشيد خواست تا از امير مؤمنان على ( ع ) بيزارى جويد و از اين كار امتناع ورزيد . آن حرامزاده به رشيد گفت : او به تو گفت كه چگونه مىميرى ؟ رشيد گفت : محبوبم فرمود كه تو مرا به بيزارى جستن از وى فرا مىخوانى ولى من چنين نمىكنم و تو مرا مىبرى و دستها و پاها و زبانم را قطع مىكنى .\r\nابن زياد گفت : به خدا سوگند ، بر خلاف گفتار او عمل خواهم كرد . آن گاه دستور داد تا او را بردند و به جز زبانش دستها و پاهايش را قطع كردند ، آن گاه دستها و پاهاى قطع شدهء او را بردند . گفتم : اى پدر ! آيا دردى احساس مىكنى ؟ گفت : نه فرزندم ، فقط احساس مىكنم ميان جمعيت انبوهى قرار گرفته‌ام . هنگامى كه او را بردند و از كاخ خارج كردند ، مردم گرد او اجتماع كردند . او گفت : براى من ورق و دوات بياوريد تا براى شما حوادثى را كه تا روز قيامت رخ مىدهد بنويسم . آن گاه عبيد اللّه ؛ دژخيمى فرستاد و او زبان رشيد را قطع كرد و او در همان شب به شهادت رسيد .\r\n\r\nحادثهء توابين\r\nهنگامى كه امام حسين ( ع ) به شهادت رسيد ، ابن زياد از اردوگاهش كه در نخيله بود ، به كوفه بازگشت و شيعيان در اين باره يكديگر را سرزنش مىكردند و از كار خود پشيمان شدند و دريافتند كه مرتكب گناه و خطاى بزرگى شده‌اند زيرا امام حسين ( ع ) را دعوت كردند ولى از يارى او خوددارى ورزيدند ، تا اين كه وى در مجاورت آنها كشته شد ، و دريافتند كه اين ننگ و گناه جز با كشتن قاتلان وى يا كشته شدن در اين راه پاك نمىشود .\r\nلذا آنها در كوفه نزد پنج نفر از بزرگان شيعه رفتند كه عبارت بودند از سليمان بن صرد خزاعى كه يار پيامبر ( ص ) بود ، مسيب بن نجبه فزارى كه از ياران حضرت على ( ع ) بود ،\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nعبد اللّه بن سعد بن نفيل ازدى ، عبد اللّه بن وال تيمى - تيم بكر بن وائل - و رفاعة بن شداد بجلى . اين افراد از بهترين ياران حضرت على ( ع ) بودند كه در منزل سليمان بن صرد خزاعى گرد آمدند ، آن گاه مسيب بن نجبه از همه زودتر سخن آغاز و سخنرانى طولانيى براى يارانش ايراد كرد و پشيمانى خود را از يارى نكردن امام حسين ( ع ) ابراز كرد و يارانش را به قيام براى خونخواهى امام ( ع ) برانگيخت و يكى پس از ديگرى آمدند و سخنرانى كردند و هر يك از آنها شدت پشيمانىاش را در سخنرانىاش اظهار مىكرد و در اين باره به تبادل نظر پرداختند .\r\nآنها پيوسته مىكوشيدند تا ابزار جنگ فراهم آورند و به طور پنهان شيعيان را به خونخواهى امام حسين ( ع ) دعوت مىكردند و گروه گروه دعوتشان را مىپذيرفتند . آنها پيوسته به اين روش عمل مىكردند تا اين كه در سال 64 ( ه . ق ) يزيد بن معاويه هلاك شد . چون يزد مرد ، شيعيان نزد سليمان بن صرد رفتند و به او گفتند : اين ستمگر هلاك شد و پس از وى كارها به سستى گراييده است . اگر خواهى بر عمرو بن حريث حمله كنيم - او جانشين ابن زياد در كوفه بود - و آشكاررا به خونخواهى امام حسين ( ع ) قيام و قاتلان او را تعقيب كنيم . و مردم را به پيروى از خاندانى فرا خوانيم كه ديگران بر آنها ترجيح داده شده‌اند و از حقشان محروم مانده‌اند . سليمان بن صرد گفت : عجله مكنيد ، من در باره آنچه گفتيد ، انديشيدم ، و متوجه شدم كه قاتلان امام حسين ( ع ) بزرگان كوفه و سواران عرب هستند ، و از آنها بايد انتقام خون او را گرفت ، اگر آنها از قصد شما آگاه شوند بر شما سخت مىگيرند . من پيروان خود را مورد ارزيابى قرار دادم و دريافتم كه اگر قيام كنند ، نمىتوانند انتقام خون آنان را بگيرند ، و به آرزوى خود نمىرسند ، و طعمهء دشمنانشان مىشوند ، ولى صلاح در اين است كه مبلغانتان را همه جا بفرستيد و آنها را براى اين كار دعوت كنيد .\r\nآنها هم به دستور او عمل كردند و مبلغانشان را به شهرها فرستادند و پس از هلاكت يزيد ، بسيارى از مردم دعوت آنها را اجابت كردند . در آن هنگام ، مردم كوفه ، عمرو بن حريث را اخراج كردند و براى ابن زبير بيعت گرفتند در حالى كه هنوز سليمان وى يارانش مردم را دعوت مىكردند .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nچون ششماه از هلاكت يزيد نابكار گذشت ، مختار بن ابى عبيد ثقفى در نيمهء ماه رمضان به كوفه آمد . عبد اللّه بن يزيد انصارى از سوى عبد اللّه بن زبير به حكومت كوفه منصوب شد ، و هشت روز مانده به آخر رمضان وارد كوفه شد . ابراهيم بن محمد بن طلحه نيز به عنوان مسئول ماليات كوفه همراه وى بود ، مختار دعوت مردم براى خونخواهى امام حسين ( ع ) را آغاز كرد . وى مىگفت : من از نزد محمد بن حنفيه آمده‌ام و من وزير و امين و نمايندهء او هستم ، آن گاه گروهى از شيعيان به او ملحق شدند . مختار مىگفت : سليمان مىخواهد قيام كند و خودش و پيروانش را به كشتن دهد و او از فنون رزمى اطلاعى ندارد .\r\nعبد اللّه بن يزيد شنيد كه در آن روزها گروهى عليه او در كوفه قيام و شورش مىكنند ، به او گفتند مختار را زندانى كن تا مبادا عاقبت كار سخت و دشوار شود ، عبد اللّه گفت : اگر با ما بجنگند ، ما نيز با آنها خواهيم جنگيد ، اگر با ما كارى نداشته باشند ، ما هم با آنها كارى نخواهيم داشت . آنها به خونخواهى حسين بن على ( ع ) قيام كردند ، خدا به آنها رحم كند و در امان خود بدارد و بايد علنا قيام كنند و به سوى قاتل امام حسين ( ع ) بروند كه به نزد آنها مىآيد - مقصود ابن زياد است - ما هم پشتيبان آنها هستيم ، اين ابن زياد ، قاتل امام حسين ( ع ) و قاتل نيكان و بزرگان شماست كه اكنون به سوى شما مىآيد ، گروهى او را به فاصلهء يك شب راه مانده به پل منبج ديده‌اند ، پيكار با وى و آماده شدن براى جنگ با او بهتر از اين است كه با هم اختلاف كنيد و يكديگر را بكشيد ، تا هنگامى كه دشمن برسد ، شما را ضعيف و ناتوان بيابد ، و آرزوى دشمن نيز همين است ، سرسخت‌ترين دشمنان شما در ميان آفريده‌هاى خدا نزد شما مىآيد ، او و پدرش هفت سال بر شما حكومت كردند و پيوسته ، مردم شريف و پرهيزكار را مىكشتند . او در گذشته نيز نزد شما آمده است و مصيبتها از وى ديده‌ايد ، او شخصى را كه به خونخواهىاش قيام كرده‌ايد ، كشته است ، اينك سوى شما مىآيد ، با تمام نيرو و قدرت از او استقبال كنيد و نيروى خويش را بر ضد او نه خودتان به كار بنديد . من خيرخواه شما هستم . در آن زمان مروان بن زياد را به جزيره فرستاده بود تا پس از سامان دادن آن ديار روانهء عراق شود .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nپس از اين كه سخنان عبد اللّه بن يزيد پايان يافت ، ابراهيم بن محمد بن طلحه گفت : اى مردم ! سخنان اين چاپلوس دربارهء خشونت و شمشير ، شما را فريب ندهد . به خدا سوگند ، هر كه عليه ما قيام كند ، او را خواهيم كشت و اگر يقين كنيم كه گروهى مىخواهند بر ضد ما قيام كنند ، پدر را به جرم فرزند و فرزند را به جرم پدر و دوست را به جرم دوست و رهبر را بر جرم پيروانش دستگير مىكنيم تا تسليم حق شوند و به اطاعت گردن نهند .\r\nمسيب بن نجبه برخاست و سخن او را قطع كرد و گفت : اى پسر پيمان شكنان ! تو ما را از شمشير و خشونت مىترسانى ، به خدا سوگند ، تو پست‌تر و زبونتر از اين هستى كه بخواهى ما را بترسانى . ما تو را دربارهء كينه و دشمنى كه با ما دارى ، سرزنش نمىكنيم زيرا ما پدر و جدّ تو را كشته‌ايم . ولى تو اى امير ، سخنى راست و پسنديده گفتى . ابراهيم گفت : به خدا سوگند ، تو كشته خواهى شد و اين مرد - عبد اللّه بن يزيد - در اين كار سستى مىكند . آن گاه عبد اللّه بن وال به او گفت : چرا در امور ما و اميرمان دخالت مىكنى ؟ تو امير ما نيستى ، تو فقط مسئول جمع‌آورى ماليات هستى ، برو مالياتت را بگير ، شگفتى نيست كه تو امروز امور مردم را تباه مىكنى زيرا پيش از تو پدرانت چنين كردند و به بدبختى و هلاكت آنها منجر شد . گروهى كه همراه ابراهيم بودند به آنها دشنام دادند ، آنها نيز به همراهان ابراهيم ناسزا گفتند .\r\nامير از منبر پايين آمد و ابراهيم او را تهديد كرد كه نامه‌اى به ابن زبير خواهد نوشت و از او شكايت خواهد كرد . عبد اللّه به خانه ابراهيم رفت و از او معذرت خواست ، او هم عذر وى را پذيرفت . آن گاه ياران سليمان بن صرد آشكارا به خريد سلاح پرداختند و خود را آماده نبرد كردند .\r\nهنگامى كه سليمان بن صرد در سال 65 ( ه . ق ) تصميم به لشكركشى گرفت ، و يارانش را نزد سران فرستاد ، آنها نيز در آغاز ماه ربيع الآخر حاضر شدند ، و او با بزرگان ياران به قصد جنگ حركت كرد . آنها قبل از آن با يكديگر عهد كرده بودند تا در آن شب موعود قيام كنند ، چون به محل نخيله رسيدند ، او از لشكر خود بازديد كرد ولى شمار آنان را كافى نديد . آن گاه حكيم بن منقد كندى و وليد بن عصير كنانى را به كوفه فرستاد تا\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nفرياد بزنند : اى خونخواهان حسين قيام كنيد ! آن دو نخستين كسانى بودند كه لب به اين ندا گشودند . روز بعد ، معادل افراد اردوگاه نزد وى آمدند ، او به دفترش مراجعه كرد و ديد كه تعداد بيعت كنندگان به شانزده هزار نفر مىرسد ، گفت : سبحان اللّه ! از آن شانزده هزار نفر جز چهار هزار نفر كسى نيامده است . به او گفتند : مختار ، مردم را از پيوستن به تو باز مىدارد زيرا دو هزار تن از ياران تو به او گرويده‌اند . گفت : بنابراين ، ده هزار نفر ديگر باقى مىماند ، مگر اينها ايمان ندارند ؟ آيا عهد و پيمان خداوند را فراموش كرده‌اند ؟ او سه روز در نخيله ماند و يارانش را به سوى بازماندگان مىفرستاد تا بيعت‌هايشان را به آنها يادآورى كنند تا اين كه هزار نفر ديگر به او ملحق شدند ، آن گاه مسيب بن نجبه برخاست و گفت : خدا تو را رحمت كند ! كسى كه مجبور به جنگيدن شده باشد ، براى تو سودى ندارد ، جز كسانى كه از روى ايمان و با خلوص نيت نزد تو آمده‌اند ، كسى همراه تو مبارزه نمىكند . تو منتظر كسى نباش و درباره كارزار تصميم بگير و كوشا باش . سليمان گفت : رأى و نظر تو خوب است .\r\nسپس سليمان ميان يارانش ايستاد و گفت : اى مردم ! كسى كه براى جلب خشنودى خداوند و پاداش قيامت آمده است ، او با ما و ما با او خواهيم بود ، رحمت خداوند شامل حال او باد خواه زنده بماند يا كشته شود و هر كه دنيا پرست باشد به خدا سوگند ، ما جز رضاى پروردگار ، بهره و غنيمتى در اين راه نمىخواهيم و با خود طلا و نقره و متاعى نداريم ، و جز شمشيرهايمان بارى بر دوش خود نداريم و توشهء ما فقط به قدر كفايت است . هر كس به قصد غنيمت مىآيد با ما همراهى نكند ، همهء يارانش بانگ برآوردند كه ما دنيا طلب نيستيم و براى آن قيام نكرديم ، بلكه براى توبه و به خونخواهى فرزند دختر رسول خدا ( ص ) قيام كرده‌ايم ، سپس حركت كردند تا به مرقد مطهر امام حسين ( ع ) رسيدند ، آن گاه فرياد بلندى كشيدند و تا آن روز اين تعداد گريه كننده بر مزار امام ( ع ) مشاهده نشده بود . و براى آن حضرت طلب رحمت كردند و از اين كه او را تنها و بىياور گذاشتند و همراه او نجنگيدند ، توبه كردند و يك شبانه روز آن‌جا ماندند در حالى كه مىگريستند و تضرع مىكردند و بر آن حضرت و يارانش درود مىفرستادند . آنها كنار قبر\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمطهر امام ( ع ) اين دعا را مىخواندند . « 1 » « خداوندا ! حسين شهيد فرزند شهيد ، هدايت يافته فرزند هدايت يافته ، پرهيزكار فرزند پرهيزكار را قرين رحمت فرما . خداوندا ما گواهى مىدهيم كه پيرو دين آنها و رهرو راهشان دشمن كشندگان آنها و دوست دوستدارانشان هستيم . خداوندا ! ما فرزند دختر پيامبرمان را تنها گذاشتيم ، گناهان گذشته ما را ببخش و توبهء ما را بپذير ، بر امام حسين ( ع ) و ياران شهيد و صديق او درود فرست ، ما شهادت مىدهيم كه پيرو دين آنها و مرامى كه در راه آن به شهادت رسيدند هستيم و اگر تو گناه ما را نبخشى و بر ما رحم نكنى در شمار زيانكاران قرار خواهيم گرفت » .\r\nديدن آرامگاه امام حسين ( ع ) بر كينهء آنها افزود و پس از آن دوباره براى وداع به قبر امام ( ع ) بازگشتند و آن چنان بر گرد مرقد امام اجتماع كرده بودند كه از ازدحام حجاج بر حجرالاسود بيشتر بود . سپس به سوى شهر انبار حركت كردند تا به عين الورده رسيدند .\r\nلشكرهاى شام به فرماندهى عبيد اللّه بن زياد نيز رسيدند و آن‌جا نبرد سختى در گرفت و سليمان بن صرد و يارانش به شهادت رسيدند ، و تنها رفاعة بن شداد و تعداد اندكى نجات يافتند كه به كوفه بازگشتند ، شهادت سليمان و يارانش در ماه ربيع الاخر رخ داد .\r\nهنگامى كه رفاعه به كوفه رسيد ، مختار در زندان عبد اللّه بن يزيد خطمى فرماندار ابن زبير بود ، و مختار نامه‌اى بدين مضمون براى وى نوشت : آفرين بر گروهى كه وقتى رفتند ، خداوند پاداش بزرگى براى آنها قرار داد و هنگامى به شهادت رسيدند ، از كردار آنها خشنود شد . به پروردگار كعبه سوگند ! هر قدمى كه برداشتيد و هر بلندى را كه در نورديديد ، پاداشى كه خداوند در برابر آن به شما مىدهد از ملك دنيا برتر خواهد بود .\r\nسليمان تكليف خويش را ادا كرد ؟ و به رحمت ايزدى پيوست ، خداوند روح وى را با ارواح پيامبران ( ص ) ، صديقان شهدا و نكوكاران محشور فرمايد ! او كسى نبود كه شما با فرماندهى او پيروز شويد ، من آن امير فرمان يافته ، امين مورد اعتماد ، قاتل ستمگران و\r\n\r\n\r\n","description":"","footnote":"\r\n( 1 ) - اللهم ارحم حسينا الشهيد بن الشهيد المهدى بن المهدى الصديق بن الصديق . اللهم انا نشهدك على دينهم و سبيلهم و اعداد قاتليهم و اولياء محبيهم اللهم انا خذلنا ابن بنت نبينا ( ص ) فاغفرلنا ما مضى منا و تب علينا فارحم حسينا و اصحابه الشهداء الصديقين ، و انا نشهدك انا على دينهم و على ما قتلوا عليه و ان لم تغفر لنا و ترحمنا لنكونن من الخاسرين - م .\r\n","page_name":" 389 ","page_number":389},
  {"content":"\r\n\r\nانتقام گيرنده از دشمنان دين و طالب حقوق پايمال شده هستم ، شما آماده و مهيا شويد و بشارت دهيد كه شما را به كتاب خدا و سنت پيامبر ( ص ) و خونخواهى خاندان او و دفاع از افراد ناتوان و نبرد با منحرفان دعوت مىكنم والسلام « 1 » .\r\nسپس مختار در كوفه قيام كرد ، كه در مبحث آينده از ماجراى آن آگاه خواهيد شد .\r\n\r\nحادثهء مختار بن ابى عبيد ثقفى\r\nمختار ، « 2 » نخستين شخصيت بزرگ امّتش نبود . او ميان بزرگانى از خاندان ثقيف كه از رهبرى ، حكمرانى ، فرماندهى لشگر و شهرت در ميان مردم برخوردار بودند بسيار خوب پرورش يافت .\r\nابن قتينه در كتاب معارف ، ص 175 مىگويد : مسعود ، پدربزرگ مختار و بزرگ مكه و طائف بود . گويا منظور آن شخص از كلامى كه خداوند آن را از مشركان قريش نقل مىكند ، مسعود پدربزرگ مختار باشد ، آيهء شريفهء  لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  « 3 » .\r\nابن حجر در اصابه ( ج 3 ، ص 412 ) به نقل از فرزند ابى حاتم از ابن مردويه از ابن عباس مىگويد : اين آيه دربارهء مردى از قبيلهء ثقيف و مردى از قبيلهء قريش نازل شد و منظور از ثقفى ، مسعود بن عمرو است .\r\nدر زمان جنگ با دشمنان و تعقيب اشرار ، دشنام دادن به كسى كه مىخواستند او را بكشند ، امرى طبيعى بود ، و تا حدّ امكان از عوامل بدنام كردن نظير سخنان مرگبار و زشت استفاده مىكردند تا احساسات او را برمىانگيخت و به سبب اين سخنان بيهوده از قدرت او كاسته مىشد ، قدرتى كه به وسيلهء آن به سوى هدف خود رهسپار بود ، و آن را\r\n\r\n\r\n","description":"","footnote":"\r\n( 1 ) - تاريخ ابن اثير در بيان حوادث سال 65 ( ه . ق ) - م .\r\n( 2 ) - ابو اسحاق مختار بن ابى عبيد مسعود بن عمرو بن عمير بن عوف بن عبدة بن غبرة بن عوف بن ثقيف ثقفى .\r\nابن حجر در كتاب اصابه و حاشيه استيعاب ، ج 4 ، ص 130 و ابن اثير در اسد الغابه ، ج 4 ، ص 236 نيز نسب مختار را چنين ذكر كرده‌اند - م .\r\n( 3 ) - زخرف / 31 : و گفتند چرا اين قرآن بر مرد بزرگى از اين دو شهر ( مكه و طائف ) نازل نشده است ؟ ( مترجم ) .\r\n","page_name":" 390 ","page_number":390},
  {"content":"\r\n\r\nدر راه نابودى دشمن و از بين بردن نفوذش به كار مىبرد زيرا او خوشبختى خويش را در اين مىدانست كه براى متفرق كردن مخالفانش به دور كردن مردم از آنها اكتفا كند ، يا در صورت امكان دلهاى مردم را نسبت به آنها پريشان و مضطرب كند ، و اختيار با او بود كه لشكركشى كند و در راه خدا با مال و جان انفاق كند ، تا زمانى كه حكومت را در اختيار گيرد و دست كم ، اين امر ، عملكرد او را توجيه و از بدنامىاش جلوگيرى كند .\r\nمردم در مورد وارد كردن اتهامات گوناگون به دشمنان ، بر حسب شرايط و اوضاع و احوال ، داراى تمايلات مختلفى بودند و اتهامات محافل دينى غير از اتهامات در محافل سياسى بود ، چنان كه اتهامات در جوامع متمدن غير از جوامع متوحش بود .\r\nمختار در جامعهء اصيل اسلامى قيام كرد و آن‌جا ملتهايى بودند كه به خاندان پيامبر ( ص ) علاقهء بسيار داشتند و آنها به مختار پناه آوردند و او را يارى كردند . مركز حكومت مختار ، شهر كوفه بود كه اشراف ، بزرگان ، دلاوران و شجاعان عرب آن‌جا بودند ، و پيوسته كينه و دشمنى ميان مختار و ابن زبير حاكم بود . ابن زبير انتظار داشت كه مختار ، مردم و شهرها را تحت فرمان او قرار دهد . همين كه مختار از ابن زبير جدا شد ، او تسلطش را بر كشورها و شهرها از دست داد . افزون بر آن ، آتش كينه و دشمنى ميان مختار و عبد الملك افروخته شد ، و اين شيوهء علويان در ديندارى و امويان در هواپرستى بود . همچنين مختار به ابن زبير كينه مىورزيد زيرا او بر بخش وسيعى از كشور حكمرانى مىكرد ولى مختار به سبب ويرانى مملكت اسلام ، ضرر و زيان بسيارى متحمل شد . با اين همه ، هنوز قاتلان فرزند پيامبر ( ص ) در ميان تودهء مردم به سر مىبردند و حكومت مختار با از بين بردن بنياد آنها و موانع فراوانى كه در مسير حركت دينى - انسانى ايجاد مىكردند ، اسنوار شد . در ميان آنها افراد خردمند ، حيله‌گر و جاه‌طلب نيز بودند البته بجز كسانى از آنان كه زير پرچم زبيريان و امويان گرد آمده بودند .\r\nاين حوادث موجب افزايش بغض و كينه نسبت به مختار شد و در پى آن جنگهاى سختى ميان مختار و ابن مطيع رخ داد ، ابن مطيع در آغاز فرماندار ابن زبير بود ولى بعد ، او را از كار بر كنار و به كوفه تبعيد كرد . سرانجام مختار با مصعب بن زبير نبرد كرد و به شهادت رسيد . پس از آن ، جنگ خازر در گرفت و بسيارى از مزدوران كفر و شرك از\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nگروه امويان كشته شدند و در اين جنگ فرزند زياد بن ابيه كه با سواران و پيادگانش فرزند رسول خدا را لگدمال كرد ، به هلاكت رسيد . و پيش از اين جنگى ميان ابن زياد و يزيد بن انس اسدى ( ره ) به وقوع پيوست كه در آن يزيد مذكور ، به شهادت رسيد .\r\nدر فاصلهء ميان اين دو جريان ، كوفيان پيمان خود با مختار را شكستند و او ابن اشتر را از رفتن نزد ابن زياد باز گردانيد ، تا اين كه خشم و هيجان آنها فرو نشست و پراكنده شدند . سپس مختار به جنگ ابن زياد بازگشت . در اين هنگام ، مختار را به ادعاى پيامبرى و دريافت وحى الهى متهم كردند و اين اتهام يكشبه و براى متفرق كردن مردم از پيرامون وى طرح‌ريزى شد زيرا پيوسته آنان كسى را كه چنين ادعايى داشت تكفير مىكردند و قتل او را واجب مىدانستند ، و مخصوصا براى پراكندن شيعيان از پيرامون مختار ، وى را به دوستدارى مخالفان اهل بيت ( ع ) و عدم استقامت و پايدارى در راه هدفش متهم مىكردند و براى اين كه پارسايان و پرهيزكاران طرفدار مختار را از او دلسرد و نااميد كنند ، گاهى دروغهايى را به وى نسبت مىدادند و گاهى او را به دوستدارى حكومت و جاه‌طلبى متهم مىكردند و همچنين مىگفتند : مختار با دعوت به خونخواهى خاندان پيامبر ( ص ) افراد ساده لوح را به دام مىاندازد . دشمنان مختار ، ميان بزرگان كوفه شايع كردند كه مختار ، افراد غيرعرب را به خودش نزديك كرده ، آنها را با عربها در غنايم شريك مىكند و عجم را بر عرب مسلط كرده است ، بدين ترتيب ، گروهى از آنان را از يارى دادن مختار باز داشتند .\r\nمختار ، اين گونه در معرض دشنامها و حوادث ناگوار قرار گرفت ، تا اين كه در طول زمان ، افراد بىتجربه ، آن تهمتها را حقايقى پنداشتند كه از دورانهاى گذشته برجاى مانده بود . من تعجب نمىكنم از هواپرستانى كه اين سخنان را در قرنهاى تاريك بگويند ، بلكه در شگفتم از شخص باتجربه كارآزموده‌اى مانند شيخ على محفوظ ، استاد دانشگاه الازهر كه در عصر تمدن رشد كرده است و با وجود اين در كتابش از اين هواپرستان پيروى مىكند ، گرچه شعله‌هاى افروختهء كينه ، صاحبش را به سوى تعصّبات كور سوق مىدهد .\r\nميان مختار و عبد اللّه بن زبير ، كينهء استوارى بود . ابن زبير آرزو داشت كه مختار را نزد\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nخودش بياورد تا در فرماندهى لشكر و تصرف كشورها پشتيبان و ياور او باشد .\r\nمختار در كارهايش بينش و فراست و انديشه‌اى ژرف داشت و در جست‌وجوى دستيابى به يگانه آرزويش يعنى خونخواهى خاندان پيامبر ( ص ) بود و اين امر او را مضطرب و پريشان كرده بود و از زمانى كه به اين خوشبختى سودمند بشارت داده شد ، به انجام آن تمايل بيشترى يافت . شب و روز سپرى مىشد و او از هر راهى كه مىتوانست در جست‌وجوى يارانى مورد اعتماد بود كه او را در اين امر مهم يارى دهند ، تا اين كه روزنه اميدى در ميان لشكريان ابن زبير يافت زيرا مختار پيش از مرگ يزيد بن معاويه به خونخواهى امام حسين ( ع ) و يارانش شعار مىداد و مردم را عليه يزيد تحريك مىكرد و آنها را به قيام وا مىداشت زيرا مختار ابن زبير را بهترين وسيله براى سركوبى و نابودى نيروهاى امويان مىدانست .\r\nهنگامى كه يزيد مرد ، مختار از ابن زبير روى گردان شد و مشخص شد كه ابن زبير ، حكومت را براى خودش مىطلبد و آنچه را كه اظهار مىكرد ، دامى براى صيد شيعيان خاندان محمد ( ص ) بوده است ، زيرا او گرايش عثمانى داشت و سابقه او در اين زمينه از جنگ جمل تا زمانى كه كشته شد معلوم است و هنگامى كه اخبار فعاليتهاى او به مختار رسيد ، به قصد او حركت كرد تا شايد آرزويش را نزد وى بيابد ولى با وجود اشتياق مختار به تحقق آرزويش ، او را - بعد از اين كه مدتى او را آزمود - در حالى ديد كه نظرش را تغيير داده بود و دعوت به خلافت را بدون شايستگى يا تجربه به خودش اختصاص داده بود ، لذا از او كناره‌گيرى كرد و اين شعر را سرود :\r\nمن جوانمرد و سخاوتمند هستم و هر كجا بروم ، شترانم رام و فرمانبردار من هستند من در منزلى اقامت مىكنم كه تو آن را ناپسند مىشمارى هرگاه كفس تو بلغزد ، تو نيز مىلغزى « 1 » .\r\nمختار از مكه خارج شد و به سوى كوفه حركت كرد و در راه با هانى بن ابى حيه وداعى روبه‌رو شد و دربارهء مردم كوفه از او سؤال كرد و گفت : اگر مردى ميان آنها بود كه\r\n\r\n\r\n","description":"","footnote":"\r\n( 1 ) -\r\n ذو مخاريق و ذو مندوحة * و ركابى حيث و جهت ذلل \r\n لابيتن منزلا تكرهه * فاذا زلت بك النعل فزل \r\n","page_name":" 393 ","page_number":393},
  {"content":"\r\n\r\nآنها را براى رسيدن به يك هدف بسيج مىكرد ، بر تمام جهان تسلط مىيافت ، آن گاه مختار گفت : به خدا سوگند ، من آنها را بر حق بسيج و به وسيلهء آنها با لشكريان كفر برخورد مىكنم و تمام ستمگران سركش را به خواست خداوند به قتل مىرسانم و تمام نيروها از آن پروردگار است .\r\nمختار از سليمان بن صرد پرسيد كه آيا او به جنگ كسانى كه حرام خدا را حلال مىدانند ، رفته است ؟ گفت : خير ولى آنها قصد رفتن دارند . سپس مختار رفت تا اين كه روز جمعه به رود حيره رسيد ، از مركب پايين آمد ، غسل كرد ، لباس پوشيد ، شمشير به كمرش بست و سوار مركبش شد و هنگام روز وارد كوفه شد ، از هر مسجد قبيله و مجلس گروهى و محفلى كه عبور مىكرد ، مىايستاد و سلام مىكرد و مىگفت : بشارت بدهيد كه آزاد شديد ، آنچه را دوست داشتيد آوردام ، من بر فاسقان چيره مىشوم و به خونخواهى خاندان پروردگار جهانيان قيام مىكنم .\r\nسپس وارد مسجد شد و نماز خواند ، و مردم را ديد كه به او مىنگرند و برخى به برخى ديگر مىگفتند كه اين مختار است ، او براى آزاد كردن ما آمده است .\r\nابن اثير در كتاب كامل پيرامون حوادث سال 66 ( ه . ق ) مىگويد : در آن سال و در روز چهاردهم ربيع الاول ، مختار در كوفه قيام كرد و عبد اللّه بن مطيع ، امير عبد اللّه بن زبير را اخراج كرد . چون شب موعود فرا رسيد ، ابراهيم اشتر با يارانش نماز خواند . سپس به قصد ديدن مختار خارج شد ، او و يارانش همه مسلّح بودند ، اياس بن مضارب نزد عبد اللّه بن مطيع رفت و به او گفت : مختار در يكى از اين دو شب بر تو قيام خواهد كرد ، من هم فرزند خودم را با گروهى به محل كناسه فرستادم ، اگر تو هر يك از بزرگان كوفه را با گروهى به يكى از محلات كوفه بفرستى ، مختار و يارانش از قيام عليه تو به وحشت خواهند افتاد . ابن مطيع عبد الرحمن بن سعيد بن قيس همدانى را به سوى محله سبيع فرستاد ، و به او گفت : مراقب قوم خود باش تا حادثه‌اى در آن‌جا رخ ندهد . او كعب بن ابى كعب خثعمى را به سوى كوى بشر ، زجر بن قيس جعفى را به محله كنده ، عبد الرحمن مخنف را نيز به كوى صائدين فرستاد .\r\nابن مطيع ، شمر بن ذى جوشن را به محلهء سالم و يزيد بن رويم را به كوى مراد روانه\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nكرد . و به هر يك از آنها هم دستور داد تا مراقب باشند دشمن از طرف آنها نفوذ نكند . او شبث بن ربعى را هم به محل سبخه فرستاد و گفت : هرگاه صداى دشمن را شنيدى گروهى را براى جنگ با آنها بفرست . روز دوشنبه همه در جايگاههاى خود قرار گرفتند .\r\nشب سه‌شنبه هم ابراهيم بن اشتر به قصد ديدن مختار خارج شد . او شنيده بود كه همه محلات ، پر از مردان مسلّح شده است ، و اياس بن مضارب با نگهبانان اطراف بازار و كاخ را محافظت مىكردند . ابراهيم همراه خود يكصد زره پوش برد ولى روى زره‌ها قبا پوشيده بودند . ياران او گفتند : از راه اصلى نرويم ، گفت : به خدا سوگند ، من از ميان بازار و كنار كاخ به طور علنى خواهم رفت ، و دشمن را به وحشت خواهم افكند و به آنها ثابت خواهم كرد كه در نظرم خوار و ناتوان هستند . او از سمت باب فيل و خانهء عمرو بن حريث رفت . آن گاه اياس بن مضارب ، رئيس نگهبانان مسلّح آنها را ديد و به آنها گفت : شما كيستيد ؟ ابراهيم گفت : من ابراهيم بن اشتر هستم . اياس گفت : چرا اين گروه همراه تو آمده‌اند و چه قصدى دارى ؟ من رهايت نخواهم كرد تا اين كه تو را نزد امير ببرم . ابراهيم گفت : راه ما را باز كن ، گفت : اين كار را نمىكنم .\r\nهمراه اياس بن مضارب مردى از همدان به نام ابو قطن بود كه او را گرامى مىداشت ، و دوست ابن اشتر بود ، فرزند اشتر به او گفت : اى ابا قطن پيش بيا ، او نزديك شد و تصور كرد كه ابراهيم از او مىخواهد تا نزد اياس از او شفاعت كند ، چون نزديك شد ، ابراهيم نيزهء او را گرفت و آن را در گلوى اياس فرو برد و او را بر زمين افكند . سپس به يكى از افرادش دستور داد تا سرش را ببرد . ياران اياس پراكنده شدند و نزد ابن مطيع بازگشتند ، او هم راشد ، فرزند اياس را به جاى پدر به عنوان فرمانده نگهبانان منصوب كرد و فرستاد و به جاى راشد هم كه در كناسه بود ، سويد بن عبد الرحمن منقرى ابو قعقاع بن سويد را فرستاد . ابراهيم بن اشتر نزد مختار رفت و گفت : ما تصميم گرفته بوديم كه فردا شب قيام كنيم ولى اكنون حادثه‌اى رخ داده كه ما را مجبور مىكند تا همين امشب قيام كنيم و او را از ماجرا آگاه كرد . مختار از خبر قتل اياس بسيار خوشحال شد و گفت : به خواست خداوند ، اين نخستين پيروزى است ، سپس به سعيد بن منقذ گفت : برخيز و آتش را در بلنديها بيفروز و نيها را روشن و بلند كن .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nآن گاه گفت : اى عبد اللّه بن شداد ! تو هم برو و فرياد بزن يا منصور امّت ، شما اى سفيان بن ليلى و قدامة بن مالك برخيزيد و ندا دهيد : اى خونخواهان امام حسين ( ع ) بپاخيزيد ، خودش هم لباس رزم پوشيد و ابراهيم به او گفت : كسانى كه در محله‌ها آماده هستند ، مانع رسيدن ياران ما مىشوند ، من با همراهانم نزد قومم مىروم تا كسانى را كه با من بيعت كرده‌اند ، فرا خوانم و با آنها اطراف كوفه بگرديم و مردم را به خونخواهى امام حسين ( ع ) دعوت مىكنيم و هر كس بخواهد نزد ما مىآيد ، و هر كس نزد تو آمد ، آنها را به همراه كسانى كه نزد تو هستند نگهدار و اگر به نبرد با تو شتاب كنند ، كسانى نزد تو هستند كه از تو دفاع و حمايت كنند تا من بازگردم . مختار گفت : كارت را انجام بده و با شتاب نزد من باز گرد ، مبادا به سوى اميرشان به روى و با او نبرد كنى ، اگر جنگ نكردن امكان‌پذير باشد با هيچ كس نبرد نكن ، مگر اين كه كسى آغازگر جنگ باشد . ابراهيم با يارانش رفت تا به قومش رسيد و بسيارى از كسانى كه با وى بيعت كرده بودند ، نزد او گرد آمدند و تا پاسى از شب با آنها در كوچه‌هاى شهر قدم زد و از جايگاه فرماندهان كه ابن مطيع آنها را منصوب كرده بود ، اجتناب ورزيد . تا اين كه به محله سكون رسيد و گروهى از سواران زجر بن قيس جعفى سوى وى آمدند و فرماندهى نداشتند . ابراهيم و افرادش به آنها حمله كردند و آنها را به عقب راندند تا آن‌جا كه ناگزير به محله كنده رفتند و هنگام جنگ مىگفت : خداوندا ! تو مىدانى كه براى خاندان پيامبر تو خشمگين شده‌ايم و به خونخواهى آنها قيام كرده‌ايم ، ما را بر آنها پيروز فرما « 1 » . وى پس از اين كه ابراهيم ، آنها را شكست داد ، از آن‌جا بازگشت .\r\nسپس ابراهيم حركت كرد تا به محلهء اثير رسيد و يارانش با صداى بلند ، شعار خويش را اعلان كردند . سويد بن عبد الرحمن منقرى به سوى آنها آمد و اميدوار بود تا با آسيب زدن به آنها نزد ابن مطيع منزلتى يابد . ناگهان ابراهيم متوجه شد كه سويد به او رسيده است ، لذا به يارانش گفت : اى نگهبانان خدا ! پياده شويد . شما از اين بدكارانى كه خون خاندان پيامبر را ريخته‌اند ، به فتح و پيروزى سزاوارتريد . آنها هم پياده شدند ، ابراهيم بر\r\n\r\n\r\n","description":"","footnote":"\r\n( 1 ) - اللهم انك تعلم انا غضبنا لاهل بيت نبيك ، و ثرنا لهم فانصرنا على هولاء - م .\r\n","page_name":" 396 ","page_number":396},
  {"content":"\r\n\r\nدشمن حمل كرد و آنها را شكست داد و آنها به بيابان گريختند ، به طورى كه بر روى هم مىافتادند و يكديگر را در فرار ملامت و سرزنش مىكردند ، ابراهيم و يارانش آنها را تعقيب كردند تا وارد كناسه شدند ، ياران ابراهيم به او گفتند : آنها را تعقيب كن و بيم و ترس آنها را مغتنم بدان ، گفت : نه ، بهتر است نزد مختار برويم تا خدا به وسيلهء ما وحشت او را به اطمينان و آرامش بدل كند ، آن گاه او از پيروزى ما آگاه خواهد شد و بر نيروى او و يارانش افزوده مىشود و بيم دارم كه تاكنون دشمن سوى وى رفته باشد ، سپس ابراهيم و يارانش رفتند ، تا به خانهء مختار رسيدند و سر و صدايى شنيدند و طرفين را مشغول جنگ ديدند . شبث بن ربعى از سوى سنجه آمده بود و مختار يزيد بن انس را براى نبرد با او روانه كرد ، حجار بن ابجر عجلى نيز رسيد و مختار احمر بن شميط را براى رويارويى با او فرستاد . هنگامى كه مردم سرگرم جنگيدن بودند ، ابراهيم از سمت قصر رسيد و حجار و يارانش خبر يافتند كه ابراهيم از پشت به آنها حمله كرده ، ناگزير قبل از رسيدن وى در كوچه‌ها پراكنده شدند .\r\nقيس بن طهقه نهدى كه از ياران مختار بود ، با يكصد نفر رسيد و بر شبث بن ربعى كه با يزيد بن انس مىجنگيد ، حمله كرد ، شبث ناگزير راه را بر آنها گشود و همه گرده هم آمدند .\r\nآن گاه شبث نزد ابن مطيع رفت و گفت : تمام فرماندهان و مردمى را كه در محله‌ها پراكنده هستند نزد خود گرد آور ، آن گاه به اين گروه حمله كرده ، با آنها نبرد كن زيرا كار آنها بالا گرفته است و مختار قيام كرده ، تسلط يافته و كارش سامان پذيرفته است . چون مختار از كلام شبث آگاهى يافت ، با گروهى از يارانش حركت كرد تا اين كه در پشت دير هند در سنجه جاى گرفت . ابو عثمان نهدى خارج شد و ميان قبيلهء شاكر شعار داد ، آنها در خانه‌هايشان اجتماع كرده بودند ، و به سبب اين كه كعب خثعمى نزديك آنها بود و دهانهء كوچه‌ها و راههاى آنها را بسته بود ، مىترسيدند از خانه‌هايشان بيرون بيايند . وقتى ابو عثمان با گروهى از ياران خويش نزد او رسيد ، بانگ زد : اى خونخواهان امام حسين ( ع ) بپاخيزيد ، اى منصور امّت ! اى گروه هدايت يافته ! بدانيد كه امين خاندان محمد ( ص ) قيام كرده و در دير هند است و مرا براى دعوت و بشارت نزد شما فرستاده ،\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nنزد وى برويد كه خدايتان رحمت كناد .\r\nآنها هم از خانه‌هايشان خارج شدند ، در حالى كه فرياد مىزدند : اى خونخواهان امام حسين ( ع ) بپاخيزيد ! آن گاه با كعب جنگيدند ، تا اين كه راهشان را گشود و نزد مختار رفتند و در اردوگاه او جاى گرفتند ، عبد اللّه بن قتاده نيز به همراه دويست نفر قيام كرد و به مختار پيوست . كعب ، راه آنها را بست ولى هنگامى كه متوجه شد ، آنها از قوم او هستند ، به آنها راه داد و قبيلهء شبام از محلهء همدان ، آخر شب قيام كردند . چون عبد الرحمن بن سعيد همدانى با خبر شد ، به آنها پيغام داد كه اگر قصد داريد نزد مختار برويد ، از محلهء سبيع عبور نكنيد ، آنها هم به مختار پيوستند .\r\nسه هزار و هشتصد نفر از دوازده هزار نفرى كه با مختار بيعت كرده بودند ، به او پيوستند و پيش از صبحدم نزد وى گرد آمدند . صبحگاه ، او از آراستن سپاهش فراغت يافت و در تاريكى با يارانش نماز خواند . ابن مطيع هم افرادى را به محله‌هاى كوفه فرستاد تا لشكريان پراكنده به فرمان او به مسجد بيايد .\r\nابن مطيع به راشد بن اياس فرمان داد تا ميان مردم فرياد زند كه هر كس امشب در مسجد حاضر نشود ، از ما نيست . مردم در مسجد گرد آمدند . ابن مطيع ، شبث بن ربعى را با حدود سه هزار نفر به جنگ مختار فرستاد ، و راشد بن اياس را نيز با چهار هزار نگهبان روانه كرد . شبث نزد مختار رفت ، مختار تازه از نماز صبح فراغت يافته بود كه خبر آمدن شبث را شنيد و شخصى را فرستاد تا خبرى از دشمن بياورد . در آن هنگام سعر بن ابى سعر حنفى كه يكى از ياران مختار بود ، نزد وى آمد . او تنها در آن وقت مىتوانست نزد مختار بيايد سعر در راه راشد بن اياس را ديد و مختار را از اين خبر مطلع كرد . مختار هم ابراهيم بن اشتر را با هفتصد سوار و ششصد پياده فرستاد و نعيم بن هبيره ، برادر مصقلة بن هبيره را با سيصد سوار و ششصد پياده به جنگ شبث بن ربعى و يارانش فرستاد و به هر دو فرمانده دستور داد تا در جنگ شتاب كنند و هدف تيرهاى دشمن نشوند كه تعداد دشمنان از آنها بيشتر است .\r\nابراهيم به سوى راشد رفت و مختار يزيد بن انس را با نهصد جنگجو پيشاپيش خود به محل مسجد فرستاد . نعيم به شبث رسيد و با او نبرد سختى كرد . نعيم ، سعر بن ابى\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nسعر را فرمانده سواران كرد و خودش همراه پيادگان با آنها مىجنگيد تا خورشيد طلوع كرد و روشنايىاش همه جا را فرا گرفت و ياران شبث شكست خوردند و در خانه‌ها مخفى شدند . شبث ، آنها را ندا داد و به جنگيدن تشويق كرد . آن گاه گروهى از آنان به سوى وى بازگشتند ، و به ياران نعيم هجوم آوردند و آنها را پراكنده كردند و شكست دادند ، نعيم پايدارى و دلاورى كرد تا كشته شد ، سعر بن ابى سعر و گروهى از يارانش نيز اسير شدند ، شبث اسيران عرب را آزاد كرد و افراد غيرعرب را كشت ، شبث پيش رفت و مختار را محاصره كرد ، مختار هم به سبب كشته شدن نعيم ضعيف شده بود .\r\nابن مطيع ، يزيد بن حريث بن رويم را با دو هزار نفر فرستاد تا راهها را بگيرند ، مختار هم يزيد بن انس را به فرماندهى سواران گمارد ، و خودش با افراد پياده حمله كرد ، و سواران شبث بر او هجوم آوردند . ولى محل خود را ترك نكردند ، يزيد بن انس به آنها گفت : اى گروه شيعيان ، در گذشته ، شما كشته مىشديد و دستها و پاهايتان بريده ، چشمانتان كور مىشد و در راه محبت خاندان پيامبر ( ص ) بر نخلها به دار آويخته مىشديد ، در حالى كه شما هميشه در خانه‌هايتان بوديد و از دشمن اطاعت مىكرديد .\r\nاكنون با اين قيام چه مىپنداريد اگر اين قوم اكنون بر شما غلبه يابند ! به خدا سوگند ، اگر آنها بر شما چيره شوند ، نخواهند گذاشت كه چشمى از شما بينا باشد ، و شما را با ذلت و خوارى خواهند كشت و با فرزندان و زنان و اموالتان كارى مىكنند كه مرگ از آن بهتر است ، به خدا سوگند جز به وسيله صداقت و شكيبايى و نيزهءكارى و ضربت مهلك از دست آنها نجات نخواهيد يافت ، آماده حمله باشيد ، آنها مهيا شدند ، زانو زدند و منتظر فرمان او شدند ، ابراهيم بن اشتر با راشد كه چهار هزار رزمنده با وى بودند روبه‌رو شد ، و به يارانش گفت : از فزونى تعداد اينها نهراسيد ، به خدا سوگند ، چه بسا يك مرد دلير بهتر از ده مرد است و خداوند يار بردباران است آن گاه خزيمة بن نصر را به فرماندهى سواران منصوب كرد و خودش با پيادگان پيش رفت . ابراهيم به پرچمدار خود گفت : پيش برو و اين گروه را نيز پيش ببر ، دو طرف نبرد سختى كردند و خزيمة بن نصر عبسى به راشد حمله كرد و او را كشت ، سپس فرياد زد ، من راشد را كشتم ، به خداى كعبه ، من او را كشتم . ياران راشد گريختند . پس از كشته شدن راشد ، ابراهيم و خزيمه و يارانشان به\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nسوى مختار حركت كردند ، و بشير را پيش فرستاد تا مژدهء قتل راشد را به مختار بدهد .\r\nچون مختار باخبر شد ، با يارانش تكبير گفت و قوّت قلب يافتند و دلير شدند . ياران ابن مطيع نيز ضعيف شدند . ابن مطيع ، حسان بن قائد بن بكر عبسى را با سپاهى انبوه حدود دو هزار نفر روانه كرد . ابراهيم از پيوستن آنها به ياران ابن مطيع در سبخه جلوگيرى كرد ، و آنها بدون جنگيدن پراكنده شدند ولى حسان ماند تا از يارانش حمايت كند . خزيمه به او حمله كرد و او را شناخت و گفت : اى حسان به خدا سوگند ، اگر ميان ما خويشاوندى نبود ، تو را مىكشتم ، اكنون بگريز ولى اسبش لغزيد و بر زمين افتاد ، مردم هم به او هجوم بردند و او به مدت يك ساعت با آنها جنگيد ، خزيمه به او گفت : تو در امان هستى ، خودت را به كشتن نده و مردم را از حمله به او بازداشت . خزيمه به ابراهيم گفت : اين پسرعموى من است و من به او امان داده‌ام ، ابراهيم گفت : كار خوبى كردى ، و فرمان داد اسب او را آوردند ، و او را سوار كردند و گفت : نزد خانواده‌ات برو .\r\nابراهيم نزد مختار رفت ، در حالى كه شبث بن ربعى ، او را محاصره كرده بود . يزيد بن حرث كه در دهانهء كوچه‌هاى بعد از سبخه مستقر بود ، چون ابراهيم را ديد ، به سوى او آمد تا او را از جنگيدن با شبث و يارانش باز دارد . لذا ابراهيم ، گروهى از يارانش را به فرماندهى خزيمة بن نصر به جنگ يزيد بن حرث فرستاد و خودش با ساير يارانش به سوى مختار حركت كردند .\r\nهنگامى كه ابراهيم نزديك شبث و ياران وى رسيد به آنها حمله برد ، يزيد بن انس نيز از سوى ديگر بر آنها هجوم آورد و شبث و يارانش را تا خانه‌هاى كوفه عقب راندند .\r\nخزيمة بن نصر به يزيد بن حرث حمله كرد و او را شكست داد ، آنها در دهانهء كوچه‌ها و بر فراز بام خانه‌ها ازدحام كردند . مختار نيز به سوى آنها آمد ، چون به دهانهء كوچه‌ها رسيد ، او را تيرباران كردند و نگذاشتند از آن طرف وارد كوفه شوند .\r\nمردم در حالى كه شكست خورده بودند از سبخه عقب‌نشينى كرده ، نزد ابن مطيع رفتند . خبر قتل راشد هم به او رسيد و او سخت ناتوان و پريشان شد ، عمرو بن حجاج زبيدى به او گفت : اى مرد ! خودت را به هلاكت نيفكن نزد مردم برو آنها را به جنگ با دشمن تشويق كن زيرا تعداد مردم ، بسيار است ، و همهء آنها با تو هستند ، مگر اين گروهى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nكه قيام كرده‌اند ، كه خداوند آنها را رسوا خواهد كرد ، و من نخستين كسى هستم كه دعوت تو را اجابت مىكند ، گروهى را با من و گروهى با ديگرى روانه كن .\r\nابن مطيع از كاخ خارج شد ، و نزد مردم آمد و به سبب گريختن ، آنها را سخت مورد ملامت و نكوهش قرار داد ، و به آنها دستور داد تا عليه مختار و يارانش قيام كنند . چون مختار ديد كه يزيد بن حرث مانع ورود او به شهر شده است ، از راه خانه‌هاى مزينه ، احمس و بارق رفت كه خانه‌هايشان از يكديگر جدا بود . احمر بن شميط به ابن كامل گفت : آيا او روزه گرفته است ؟ گفت : بله ، احمر گفت : اگر افطار كند ، نيرومندتر خواهد بود . ابن كامل گفت : او معصوم است و خودش بهتر مىداند چه مىكند . احمر گفت :\r\nراست گفتى از خدا آمرزش مىخواهم . مختار گفت : آرى ، اين جا براى جنگيدن مناسب است . ابراهيم گفت : خداوند ، آن قوم را شكست داد و در دلهاى آنها ترس و رعب افكند .\r\nبيا برويم ، به خدا سوگند ، براى تصرف قصر مانعى نيست ، مختار تمام پير مردان ناتوان و بيمار و كالاهايشان را در آن محل گذارد و ابو عثمان نهدى را به نگهدارى آنها گمارد ، و ابراهيم را پيش فرستاد . ابن مطيع نيز عمرو بن حجاج را با دو هزار نفر روانه كرد . عمرو بن حجاج به سوى مختار و يارانش رفت و مختار شخصى را نزد ابراهيم فرستاد تا به وى بگويد كه پرچم را بپيچيد و برافراشته نگه داريد ، ابراهيم نيز پرچم را پيچيد و همان جا ماند .\r\nمختار به يزيد بن انس دستور داد تا با عمرو بن حجاج بجنگد . او رفت . مختار نيز از پى ابراهيم حركت كرد ، سپس در محل مصلاى خالد بن عبد اللّه توقف كرد ، ابراهيم هم رفت تا از سوى كناسه وارد كوفه شود و شمر بن ذى الجوشن با دو هزار نفر به جنگ وى شتافتند . مختار سعيد بن منتقد همدانى را به جنگ شمر فرستاد كه به او درگير شد ، مختار به ابراهيم پيغام داد كه بسوى قصر برو ، او رفت تا به كوچه شبث رسيد . ناگاه نوفل بن مساحق با دو هزار نفر رسيد . برخى گويند : تعداد آنها پنج هزار نفر بود ، و اين صحيح است . ابن مطيع به منادى دستور داد به مردم اعلام كنند تا به اين مساحق بپيوندد . ابن مطيع هم خارج شد و كنار كناسه ايستاد و شبث بن ربعى را در قصر گذاشت . ابن اشتر به ابن مطيع نزديك شد ، و به يارانش دستور داد تا پياده شوند و به آنها گفت : از اين مترسيد\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nكه بگويند شبث و خاندان عتيبة بن نهاس و آل اشعث و خاندان يزيد بن حرث و خاندان فلان به جنگ شما آمده‌اند ، آن گاه خاندانهاى ديگر مردم كوفه را نام برد ، سپس افزود اگر اينها ضربت شمشير را بچشند ، از گرد ابن مطيع پراكنده شده ، مىگريزند ، چنان كه بزغاله از گرگ مىگريزد . آنها هم از دستورهاى وى اطاعت كردند .\r\nابن اشتر ، پايين قباى خويش را گرفت و به كمربندش بست . او قبا را بر روى زره پوشيده بود همين كه ابراهيم بر آنها حمله كرد ، گريختند و در دهانهء كوچه‌ها از ترس بر روى يكديگر مىافتادند و ازدحام مىكردند .\r\nفرزند اشتر به ابن مساحق رسيد ، لگام اسبش را گرفت و شمشير را به طرف او بلند كرد . ابن مساحق گفت : اى فرزند اشتر ! تو را به خدا سوگند مىدهم ، آيا ميان من و تو كينه يا خونخواهى بوده است ؟ ابراهيم از كشتن او منصرف شد و او را آزاد كرد ، و به او گفت :\r\nعفو مرا فراموش نكن . او نيز هميشه به ياد مىآورد ، آنها گريختند و به كناسه پناه بردند و ياران ابراهيم هم به دنبال آنها وارد كناسه شدند تا اين كه به بازار و مسجد رسيدند و ابن مطيع و اشراف بجز عمرو بن حريث را محاصره كردند زيرا عمرو به خانه‌اش رفته بود ولى بعد خارج شد و به صحرا رفت .\r\nمختار رسيد و در يك طرف بازار مستقر شد ، و محاصره قصر را به ابراهيم واگذار كرد . يزيد بن انس و احمر بن شميط نيز با او همراه شدند و از سه طرف آنها را محاصره كردند . چون محاصره را تنگتر كردند ، شبث به ابن مطيع گفت : مواظب خود و يارانت باش ! به خدا سوگند ، آنها به وجود تو و خودشان نيازمندند . شبث گفت : عقيدهء من اين است كه براى خودت و ما امان بگيرى و به روى و خودت و يارانت را به كشتن ندهى . ابن مطيع گفت : من مايل نيستم از او امان بگيرم در حالى كه حكومت امير مؤمنان ( ابن زبير ) در حجاز و بصره به سامان رسيده است . گفت : پس بدون اين كه كسى متوجه شود ، از اين جا خارج شو و نزديكى از اشخاص مورد اعتمادت در كوفه برو تا بتوانى نزد ابن زبير به روى . عبد الرحمن بن سعيد و اسماء بن خارجه و ابن مخنف و اشراف كوفه نيز با وى هم عقيده بودند . او آن‌جا ماند تا شب فرا رسيد ، و به آنها گفت : من دانستم كه هر چه بر سر شما آمده ، از سوى افراد فرومايه و پست بوده است ولى اشراف و بزرگان شما ، هميشه\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nشنوا و مطيع بوده‌اند . من يار خود را از فرمانبردارى و نبرد شما آگاه خواهم كرد و خداوند بر كارها غالب است . آنها از وى تشكر كردند . . . ابن مطيع از قصر خارج شد و به خانهء ابو موسى رفت و فرزند اشتر از راه رسيد و وارد قصر شد و ياران ابن مطيع در را بر روى او گشودند و به او گفتند : اى فرزند اشتر ! آيا ما ، در امان هستيم ؟ گفت : شما در امان هستيد ، آنها نيز خارج شدند و با مختار بيعت كردند .\r\nمختار وارد قصر شد و شب را در آن‌جا به سر برد . روز بعد اشراف مردم بر در مسجد و قصر اجتماع كردند . مختار وارد مسجد شد و منبر رفت و پس از حمد و ثناى پروردگار گفت : ستايش خداوند را كه به ولى خود وعده پيروزى داده و زيان و هلاكت را نصيب دشمنانش كرد ، و وعدهء پيروزى را تا آخر روزگار قابل اجرا و حتمى قرار داده است و دروغگو ، رستگار نمىشود .\r\nاى مردم ! براى ما پرچمى افراشته و آرزويى برآورده شده است . به ما گفته شده كه پرچم را برداريم و به سوى هدف خويش رهسپار شويم و از راه راست منحرف نشويم .\r\nدعوت فراخوان را اجابت كنيم و به سخن آگاهان و خردمندان گوش فرا دهيم ، چه بسيار مردان و زنانى كه بر كشتگان حادثه گريستند ، و نفرين بر كسى كه ستم كند ، رو گردان شود ، سركشى كند ، دروغ گويد و بىاعتنايى كند . اى مردم ! داخل شويد و بيعت هدايت و رستگارى كنيد . سوگند به خداوندى كه آسمان را سقفى بسته و در زمين دره‌ها و راهها قرار داد و شما پس از بيعت با حضرت على بن ابى طالب ( ع ) و خاندانش ، بيعتى هدايت بخش‌تر از اين نكرده‌ايد .\r\nسپس از منبر پايين آمد . بزرگان كوفه ، نزد وى رفتند و با او به شرط عمل كردن به قرآن و سنّت پيامبر ( ص ) و خونخواهى اهل بيت و نبرد با منحرفان و دفاع از ناتوانان و نبرد با كسانى كه با آنها بجنگند و صلح با كسانى كه با آنها سازش كنند ، بيعت كردند .\r\nمنذر بن حسان و فرزندش حسان از جمله كسانى بودند كه با وى بيعت كردند و چون از نزد او رفتند ، با سعيد بن منقذ ثورى روبه‌رو شدند كه گروهى از شيعيان همراهش بودند . چون شيعيان پدر و پسر را ديدند ، گفتند : به خدا سوگند ، اين دو از سران ستمگران هستند . لذا منذر و فرزندش حسان را كشتند . سعيد آنها را از اين كار برحذر داشت\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nو گفت : صبر كنيد تا نظر مختار را جويا شويم ولى آنها قبول نكردند ، چون مختار اطلاع يافت ، رنجيد .\r\nمختار آمد به مردم اميد داد ، محبت اشراف را نسبت به خود جلب كرد و روش نيكويى را در پيش گرفت . به او گفته شد كه ابن مطيع به خانهء ابو موسى پناه برده است ولى مختار پاسخى نداد و سكوت كرد . چون شب فرا رسيد ، يكصد هزار درهم براى او فرستاد و گفت : با اين مبلغ وسايل سفر خود را فراهم كن ، زيرا من از پناهگاه تو آگاه شدم و تو به سبب تنگدستى قادر به سفر نيستى و آن دو با هم دوست بودند .\r\nمختار از بيت‌المال ، نه مليون درهم به دست آورد و به هر يك از يارانش كه هنگام محاصرهء ابن مطيع همراه وى جنگيدند و تعدادشان پانصد و سه نفر بود ، پانصد درهم پرداخت و به شش هزار نفر از يارانش كه پس از محاصره قصر رسيدند و يك شب و سه روز همراه وى ماندند ، دويست درهم داد . مختار مردم را با مهربانى و خوش رويى مىپذيرفت ، و با بزرگان و اشراف همنشينى مىكرد .\r\nمختار فرصت يافت تا به تعقيب قاتلان امام حسين ( ع ) كه در كشتن آن حضرت شركت داشتند ، بپردازد و در اين راه بسيار كوشيد و براى غلبه يافتن بر آنها از هيچ كارى فروگذار نكرد و به تعقيب آن ناپاكان پرداخت و هجده هزار نفر از آنان را به قتل رسانيد ، و به سبب شدت خونريزى و كشتار ، حدود ده هزار نفر از بزرگان كوفه به بصره گريختند و به مصعب پيوستند و چنان كه دينورى در كتاب اخبار طوال خود نقل كرده است ) . در ميان آنها شبث بن ربعى نيز حضور داشت كه سوار قاطرى بود كه دم و اطراف گوشش قطع شده بود . او جامهء پاره‌اى در برداشت و با صداى بلند كمك مىطلبيد . اشراف به مصعب گفتند : بيا به جنگ اين گمراه برويم كه خانه‌هاى ما را ويران كرد و او را به جنگ عليه مختار تحريك كردند .\r\nعلىرغم اين تلاش و كوشش ، مقدّر بود كه ابن زبير ، مختار را به همراه چهار صد تن از يارانش به مدّت سه يا چهل روز محاصره كند - البته پس از اين كه جنگ سختى ميان آنها درگرفت و گروه بسيارى كشته شدند - تا اين كه غذايشان تمام شد . در قصر ، ابو طفيل عامر بن وائله - يكى از ياران پيامبر اكرم ( ص ) - همراه مختار بود ؛ چون وضعيت\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nدشوار شد ، خودش را از قصر به پايين انداخت و گريخت ولى كشته نشد و گفت :\r\nهنگامى كه آنها مانع خروج من از كاخ شدند به نام خدا گريختم به همراه كسانى كه از قصر گريختند « 1 » .\r\nشب پانزدهم ماه رمضان ، مختار و يارانش با فداكارى جنگيدند و به شهادت رسيدند . مختار ، كنار محلى به نام زياتين به شهادت رسيد ؛ دو برادر از قبيله حنيفه در قتل او شركت داشتند كه يك طارف و ديگرى طريف نام داشت و فرزندان عبد اللّه بن دجاجه بودند .\r\nگويند مختار را صراف بن يزيد حنفى به قتل رساند ، آن دو برادر ، سر مختار را نزد مصعب بن زبير بردند و او سى هزار درهم به آنها پاداش داد . سپس دستور داد تا دست مختار را قطع كنند و پا ميخ به ديوار مسجد اعظم كوفه بكوبند ، و به همين حال بود ، تا اين كه حجاج به حكومت رسيد و دربارهء آن پرسيد . ماجرا را براى او بيان كردند و او دستور داد آن را پايين آوردند و به خاك سپردند . سپس مصعب سر مختار را نزد برادرش عبد اللّه فرستاد ولى او به آورندهء سر چيزى نداد و به او گفت : اين سر ، پاداش تو باشد !\r\nابن اثير گويد : مصعب ، فرزند عمر را ديد ، بر او سلام كرد و گفت : من مصعب فرزند برادر تو هستم ، فرزند عمر به او گفت : تو كسى هستى كه هفت هزار نفر از اهل قبله ( مسلمانان ) را در يك بامداد به قتل رساندى ، اين حال را تغيير بده و توبه كن . مصعب گفت : آنها كافر و نابه‌كار بودند ، فرزند عمر گفت : به خدا سوگند ! اگر به شمار آنها از ارث پدرت گوسفند مىكشتى ، اسراف بود .\r\nابن زبير به عبد اللّه بن عباس گفت : آيا خبر كشته شدن كذّاب ( مختار ) به اطلاع تو نرسيده است ؟ عبد اللّه بن عباس گفت : كذّاب كيست ؟ گفت : فرزند ابى عبيد . گفت : خبر قتل مختار را شنيدم . گفت : گويا كذّاب بودن او را قبول ندارى و براى او دلسوزى مىكنى ؟ گفت : او مردى بود كه قاتلان ما را كشت ، به خونخواهى ما به پا خاست و كينهء دلهاى ما را التيام بخشيد ؛ سزاوار نيست كه پاداش ما به او دشنام و سرزنش باشد .\r\n\r\n\r\n","description":"","footnote":"\r\n( 1 ) -\r\n و لما رأيت الباب قد حيل دونه * تكسرت باسم اللّه فيمن تكسرا \r\n","page_name":" 405 ","page_number":405},
  {"content":"\r\n\r\nهنگامى كه مختار به شهادت رسيد ، مصعب به تعقيب يارانش در كوفه پرداخت ، و هفت هزار نفر از ياران او را كه به خونخواهى امام حسين ( ع ) به پا خاسته بودند ، كشت .\r\nسپس افرادى را به حرم مختار فرستاد و از آنها خواست تا از مختار بيزارى بجويند و جز دو همسرش به نامهاى امّ ثابت ، دختر سمرة بن جندب فزارى و عمره ، دختر نعمان بشير انصارى ، ساير همسرانش از وى بيزارى جستند . آن دو گفتند : ما چگونه از مردى بيزارى جوئيم كه مىگفت اللّه پروردگار من است ؛ او روزها روزه داشت و شبها نماز مىخواند و در تعقيب قاتلان فرزند دختر رسول خدا ( ص ) و خاندان و شيعيان ، خون خود را در راه خدا و رسولش اهدا كرد ، و خداوند ، مختار را بر آنها مسلط فرمود تا دلها را شاد كرد ، مصعب به برادرش عبد اللّه ، نامه‌اى نوشت و او را از ماجراى آن دو آگاه كرد . عبد اللّه در پاسخ چنين نوشت : اگر از جانبدارى او برگردند و از مختار بيزارى جويند ، آنها را آزاد كن و گرنه آنها را بكش . مصعب ، آنها را با شمشير تهديد كرد و دختر سمرة بن جندب بازگشت و مختار را لعنت كرد و از او بيزارى جست و گفت : اگر با تهديد از من بخواهى كه به كفر مختار اقرار كنم ، شهادت مىدهم كه مختار كافر است ولى دختر نعمان بشير امتناع كرد و گفت : حال كه شهادت نصيبم شده است ، چگونه آن را ترك كنم ، هرگز ! مرگ يك بار است ! سپس به بهشت و نزد پيامبر ( ص ) و خاندانش مىروم ، به خدا سوگند .\r\nچگونه همراه و پيرو فرزند هند باشم و فرزند ابى طالب را رها كنم ، خداوندا ! من شهادت مىدهم كه پيرو پيامبر ( ص ) و فرزند دختر وى و خاندانش و شيعيانش هستم .\r\nمصعب دستور قتل آن زن را صادر كرد ، لذا او را ميان حيره كوفه بردند و زير شكنجه كشتند . عمر بن ابى ربيعه قرشى دربارهء شهادت وى چنين سرود :\r\nيكى از شگفت انگيزترين امور نزد من كشتن زن زيباى آزاده‌اى است اين گونه و بى گناه كشته شد مرحبا به چنين كشته‌اى وظيفهء ما ، كشته شدن و پيكار كردن است و كار زنان پاك ، دامن كشان رفتن است « 1 » .\r\n\r\n\r\n","description":"","footnote":"\r\n( 1 ) -\r\n ان من اعجب العجائب عندى * قتل بيضاء حرة عطبول \r\n قتلت هكذا على غير جرم * ان للّه درها من قتيل \r\n كتب القتل و القتال علينا * و على المحصنات جر الذيول \r\n","page_name":" 406 ","page_number":406},
  {"content":"\r\n\r\n\r\nحادثهء شبيب خارجى\r\nابو ضحاك شبيب بن يزيد بن نعيم بن قيس شيبانى از قهرمانان جهان و يكى از انقلابيهاى بزرگ عليه بنىاميه بود ، او مردى زيرك و در آرزوى رياست و حكمرانى بود ، و فرقه شبيبيه - يكى از فرقه‌هاى ناصبى « 1 » - منسوب به اوست .\r\nجاحظ در توصيف او چنين گويد : هرگاه سپاه دشمن به سوى او مىآمد ، اطراف آن حركت مىكرد و فرياد مىكشيد و منتظر اقدام كسى نمىشد و به دشمن حمله مىكرد ، او به همراه صالح بن مسرح در موصل عليه حجاج ثقفى قيام كرد و صالح بن مسرح كشته شد . و شبيب ادعاى خلافت كرد و حدود يكصد و بيست نفر با او بيعت كردند و قدرت يافت . حجاج ، پنج فرمانده را براى سركوبى وى گسيل داشت و او يكى پس از ديگرى ، آنها را از پاى درآورد و لشكريانشان را تارومار كرد ، سپس از موصل به قصد كوفه حركت كرد و اين بار حجاج ، خود به جنگ وى رفت - چنان كه مىدانيد - و ميان آنها ، جنگهايى به وقوع پيوست كه منجر به شكست حجاج شد و عبد الملك ، سپاهى را از شام به فرماندهى سفيان بن ابرد كلبى به كمك وى فرستاد و هر دو سپاه بر شبيب حمله كردند و بسيارى از يارانش را كشتند ولى شبيب با برخى از يارانش نجات يافت . هنگامى كه وى از پل دجيل - در اطراف اهواز - عبور مىكرد ، اسبش رم كرد و او زره و كلاهخود آهنين و سنگينى در برداشت ، سنگهاى زير سم اسب لرزيد ، و سمّ اسب در سوراخ كشتى فرو رفت و شبيب در آب افتاد . او هنگام افتادن در آب گفت :  لِيَقْضِيَ اللَّهُ أَمْراً كانَ مَفْعُولًا  « 2 » و در آب فرو رفت . پس از چند لحظه بالا آمد و گفت :  ذلِكَ تَقْدِيرُ الْعَزِيزِ الْعَلِيمِ  . « 3 » و غرق شد . « 4 » دربارهء كيفيت كشته شدن وى ، مطالب ديگرى نيز نقل شده است . اين رويداد در سال 177 ( ه . ق ) به وقوع پيوست .\r\n\r\n\r\n","description":"","footnote":"\r\n( 1 ) - رجوع كنيد به رسالهء تنزيله مختار ، تأليف علامه سيد عبد الرزاق مقرم موسوى ، چاپ نجف ، صص 10 - 12 - م .\r\n( 2 ) - انفال / 44 : خداوند ، كارى را كه مىبايست انجام شود ، تحقّق بخشيد .\r\n( 3 ) - انعام / 96 : يس 38 ، فصلت / 12 : اين تقدير خداوند قادر و داناست .\r\n( 4 ) - وفيات الاعيان ، بيان و تبيين ، ج 1 ، ص 71 و خطط مقريزى ، ج 1 ، ص 355 و تاريخ ابن اثير ، دربارهء حوادث سال 77 ( ه . ق ) مراجعه فرماييد - م .\r\n","page_name":" 407 ","page_number":407},
  {"content":"\r\n\r\nشبيب از سورا به سوى حمام اعين لشكر كشيد ، حجاج نيز حرث بن معاويهء ثقفى را با گروهى از نگهبانان كه در جنگ عتاب و جز آن حضور نداشتند ، براى جلوگيرى او روانه كرد . او با حدود هزار مرد در محل زواره اردو زد . شبيب از آمدن سپاه دشمن آگاه شد و براى جنگ با حرث بن معاويه شتاب كرد ، هنگامى كه به حرث رسيد به او حمله‌ور شد و او را كشت و ياران وى گريختند و وارد كوفه شدند .\r\nشبيب پيرامون كوفه اردو زد و سه روز اقامت كرد ، در روز اول جز كشتن حرث واقعه‌اى رخ نداد . روز دوم ، حجاج ، ياران خاص خود را براى نگهبانى در سر راهها و دهانهء كوچه‌ها گماشت ، شبيب هم در محله سبخه اردو زد و در آن‌جا مسجد ساخت ، در روز سوم ، حجاج ، غلام خود ابو الورد را در حالى كه زره بر تن داشت ، با گروهى از غلامانش فرستاد . خوارج پنداشتند كه او حجاج است ، شبيب بر او حمله كرد و او را كشت و گفت . اگر اين حجاج بود ، شما را از شرّ او آسوده كردم . پس از آن ، حجاج ، غلام ديگرش را كه طهمان نام داشت ، با همان گروه و وضعيت روانه كرد و شبيب ، او را كشت و گفت : اگر اين حجاج بود ، من شما را از شرّ او آسوده كردم . حجاج ، قبل از ظهر از كاخ خارج شد ، استرى خواست و بر آن سوار شد . و با اهل شام به محل سبخه رفت ، هنگامى كه حجاج شبيب و يارانش را ديد ، فرود آمد . شبيب ، ششصد سوار به همراه داشت و به سوى حجاج حركت كرد .\r\nحجاج هم سبرة بن عبد الرحمن بن مخنف را با گروهى از مردم ، مأمور حراست راهها و دهانه كوچه‌ها كرد . حجاج ، تختى خواست و بر آن نشست ، سپس به اهل شام خطاب كرد و گفت : شما مردمى فرمانبردار و با ايمان هستيد . باطل اين ناپاكان ( خوارج ) بر حقى كه مىپرستيد ، چيره نمىشود ، ديده‌ها را ببنديد ، زانو بزنيد و با سر نيزه با آنها برخورد كنيد . آنها دستورهاى وى را اجرا كردند و نيزه‌ها را بالا گرفتند ، آنها مانند ريگهاى سياه بودند . شبيب با سه دسته از سپاهيانش ، يك دسته به فرماندهى وى ، يك دسته به فرماندهى سويد بن سليم و دستهء ديگر به فرماندهى محلل بن وائل حمله كردند . شبيب به سويد گفت : با سوارانت بر آنها حمله كن . سويد حمله كرد ولى آنها پايدارى كردند و با سرنيزه به رويارويى با وى پرداختند و او را زخمى كردند تا اين كه به همراه يارانش عقب\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nنشينى كرد . حجاج فرياد زد : همين‌طور ادامه دهيد و دستور داد تا تختش را پيش ببرند .\r\nسپس شبيب با يارانى بر آنها حمله كرد ولى آنها پايدارى كردند و نيزه‌ها را به كار بردند . او مدت طولانى با آنها جنگ كرد تا اين كه اهل شام با نيزه به او حمله كردند و سرانجام او را عقب راندند . چون شبيب دليرى و پايدارى آنها را ديد ، خطاب به سويد فرياد زد : اى سويد ! با يارانت بر مردم اين محله حمله كن ، شايد كسانى را كه آن‌جا هستند ، برانى و از پشت سر به سوى حجاج برو ، ما نيز از جلو به او حمله مىكنيم . سويد حمله كرد ولى از بالاى خانه‌ها و دهانهء كوچه‌ها به سوى او تيراندازى كردند و او عقب نشينى كرد . حجاج هم عروة بن مغيرة بن شعبه را با سيصد نفر از مردم شام به حفاظت خويش گماشته بود تا از پشت سر به او حمله نكنند ، شبيب هم يارانش را براى حمله گرد آورد . حجاج گفت : در برابر اين يك حمله پايدارى و بردبارى كنيد كه پس از آن پيروزى نصيب شما خواهد شد . سپس آنها زانو زدند . آن گاه شبيب با تمام يارانش به آنها حمله كرد ، ياران حجاج نيز به رويارويى با آنها پرداختند و پيوسته با نيزه به آنها حمله مىكردند و با پا مىزدند و به عقب مىراندند ، حتى از محل اقامت خود هم رانده شدند . شبيب به يارانش دستور داد كه پياده شوند و دفاع كنند ، نيمى از آنها پياده شدند ، حجاج پيش رفت تا به مسجد شبيب رسيد . آن گاه گفت : اى اهل شام ! اين آغاز فتح و پيروزى است . آن گاه بر فراز بام مسجد رفت و بيست نفر تيرانداز نيز با وى بالا رفتند تا اگر دشمن نزديك شود ، او را هدف تير خود كنند . آن روز ، جنگ بسيار سختى رخ داد و آن شديدترين نبردى بود كه مردم تا آن زمان ديده بودند ، هر يك از دو طرف دليرى و پايمردى طرف مقابل را تصديق كردند .\r\nسپس خالد بن عتاب به حجاج گفت : به من اجازه بده تا به خونخواهى پدرم با آنها نبرد كنم . حجاج به او اجازه داد . خالد با گروهى از مردم كوفه رفت تا از پشت وارد اردوگاهشان شد و مصاد ، برادر و غزاله ، همسر شبيب را كشت . خبر به شبيب و حجاج رسيد . حجاج و يارانش تكبير گفتند ، و شبيب و يارانش كه پياده مىجنگيدند ، سوار اسبهايشان شدند .\r\nحجاج به اهل شام گفت : به آنها حمله كنيد كه از اين حادثه به وحشت افتاده‌اند . مردم\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nشام حمله كردند و آنها را شكست دادند . شبيب با گروهى از محافظانش عقب نشينى كرد . حجاج ، كسى را نزد سوارانش فرستاد تا او را به حال خود واگذارند ، آنها هم او را ترك كردند و بازگشتند . حجاج وارد كوفه شد و به منبر رفت و گفت : به خدا سوگند ! پيش از اين چنين جنگى با شبيب رخ نداده بود ، به خدا او گريخت و زنش را در ميدان رها كرد !\r\nدربارهء شكست شبيب ، مطالب ديگرى نيز بدين مضمون بيان شده است : حجاج ، اميرى را براى تعقيب شبيب فرستاد كه شبيب او را كشت . سپس امير ديگرى روانه كرد كه او را هم كشت و يكى از آن دو ، حاكم حمام اعين بود . بعد از آن شبيب به همراه همسرش غزاله وارد كوفه شد . غزاله نذر كرده بود كه در مسجد جامع كوفه نماز بخواند و در هر ركعت سوره بقره و آل عمران را بخواند . او در اردوگاهش چند اتاق كوچك ساخت ، پس از اين كه مردم رنجها و مصائب بسيارى از شبيب متحمل شدند ، حجاج ، شبانه مردم را گرد آورد و دربارهء شبيب با آنها مشورت كرد ولى آنها سكوت كردند . قتيبه از صف مردم بيرون رفت و گفت : آيا اجازه مىدهى سخن بگويم ؟ حجاج گفت : بله . قتيبه گفت : امير در كارهايش خدا و عبد الملك را در نظر نمىگيرد و به مردم پند و اندرز نمىدهد . حجاج گفت : چگونه ؟ قتيبه گفت : تو سردار شريفى را به همراه گروهى اوباش به جنگ شبيب مىفرستى ، افراد اوباش مىگريزند و مرد شريف از گريختن شرم مىكند تا كشته مىشود . حجاج گفت : عقيدهء تو چيست ؟ قتيبه گفت : نظر من اين است كه تو شخصا به جنگ او به روى و با او بجنگى . حجاج گفت : پس براى من اردوگاهى در نظر بگير ، مردم در حالى كه خارج مىشدند عنبسة بن سعيد را لعنت مىكردند زيرا او كسى بود كه دربارهء قتيبه با حجاج صحبت كرد تا اين كه وى را در زمرهء ياران خود قرار داد .\r\nحجاج ، نماز صبح را خواند و مردم هم اجتماع كردند ، قتيبه آمد و سپاهى آراسته ديد ، نزد حجاج رفت و پس از مدتى خارج شد ، در حالى كه پرچم افراشته‌اى همراه داشت . حجاج نيز پس از وى رسيد و در محل سبخه اردو زدند كه شبيب نيز در همان محل بود . روز چهارشنبه ، دو گروه صف‌آرايى كردند ، به حجاج گفتند : شبيب بر محل فرماندهى تو آگاه نشود . حجاج هم پنهان شد ولى غلام خود ابو الورد را به جاى خود گذاشت كه شبيب تصور كند او حجاج است . شبيب او را ديد ، بر وى حمله كرد او را با\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nگرز زد و كشت ، شبيب ، به خالد بن عتاب و يارانش نيز حمله كرد و او فرمانده جناح چپ لشكر حجاج بود و آنها را به عقب راند تا به محل رحبه رسيدند ، سپس به مطر بن ناجيه كه فرماندهى جناح راست لشكر حجاج را بر عهده داشت ، حمله كرد و او را شكست داد ، پس از آن ، حجاج و يارانش پياده شدند و حجاج و عنبسة بن سعيد بر روى عبايى نشستند ، در اين هنگام ، مصقلة بن مهلهل ضبى ، لگام اسب شبيب را گرفت و گفت :\r\nعقيدهء تو دربارهء صالح بن مسرح چيست و در مورد وى چگونه شهادت مىدهى ؟ شبيب گفت : آيا در اين وضع آشفته سؤال مىكنى ؟ گفت : آرى ، شبيب گفت : من از صالح بيزارم .\r\nمصقله گفت : خدا از تو بيزار باشد ! آن گاه از او جدا شد و رفت . فقط چهل سوار با شبيب ماندند ، حجاج گفت : ميان آنها اختلاف و جدايى افتاده است ، او به خالد بن عتاب پيغام داد كه حمله كند خالد هم ميان لشكر خوارج رفت و با آنها جنگيد و غزاله همسر شبيب كشته شد و سوارى سر او را نزد حجاج مىبرد كه شبيب آن را شناخت و به يكى از يارانش دستور داد تا بر آن سوار حمله كند ، او نيز حمله كرد و سوار را كشت و سر همسر شبيب را آورد ، شبيب دستور داد تا آن را غسل داده ، به خاك سپردند . آن گاه خوارج در حال دفاع ميدان را ترك كردند . خالد نزد حجاج بازگشت و خبر عقب‌نشينى خوارج را به او داد . حجاج به او دستور داد كه آنها را تعقيب كند . خالد هم به تعقيب آنها پرداخت و به آنها حمله كرد . هشت نفر از خوارج بازگشتند و با او جنگيدند و او را تا محل رحبه عقب راندند .\r\n\r\nحادثهء حجاج و ابن اشعث\r\nهنگامى كه حجاج و عبد الرحمن بن اشعث از جنگ زاويه فراغت يافتند - و آن نبرد شديدى بود كه در بصره رخ داد . در ماه محرّم سال 82 ( ه . ق ) دو لشكر حجاج و ابن اشعث با يكديگر نبرد كردند و سرانجام منجر به شكست عبد الرحمن و لشكر وى شد و به كوفه گريختند . حجاج تا اول ماه صفر در بصره ماند ، سپس از آن شهر خارج شد و حكم ايوب ثقفى را به حكومت آن شهر منصوب كرد . ابن اشعث نيز به سوى كوفه رفت كه حجاج در گذشته هنگام رفتن به بصره عبد الرحمن بن عبد اللّه بن عامر حضرمى را به\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nحكومت كوفه گمارده بود ، ليكن مردم كوفه به همراه مطر بر او شوريدند و ابن حضرمى و ياران شامى او را كه تعدادشان چهار هزار نفر بود ، از قصر بيرون كردند . مطر ، كاخ را تصرف كرد ، مردم هم گرد او جمع شدند و او به هر يك از آنان دويست درهم داد .\r\nهنگامى كه ابن اشعث به كوفه رسيد ، شهر در تصرف مطر بود . اهل كوفه به استقبال مىرفتند ، و او وارد كوفه شد . نخست ، قبيلهء همدان رسيدند و پيرامون او اجتماع كردند ، ابن اشعث به سوى كاخ رفت ولى مطربن ناحيه با گروهى از بنى تميم از ورود او جلوگيرى كردند . عبد الرحمن دستور داد تا مردم با نردبان از ديوار قصر بالا بروند ، آنها نيز رفتند و كاخ را به تصرّف خود درآوردند و مطر بن ناجيه را دستگير كردند و نزد عبد الرحمن بردند ، او نيز مطر را زندانى كرد ، ولى بعد او را آزاد كرد و به پيروان وى پيوست .\r\nچون عبد الرحمن در كوفه مستقر شد ، مردم گرد او اجتماع كردند . مردم بصره نيز با عبد الرحمن بن عباس بن ربيعه اشمى نزد وى آمدند ، عبد الرحمن به مدّت سه روز در بصره با حجاج جنگيده بود ، حجاج هم در جنگ زاويه و پس از فرار مخالفان يازده هزار نفر از آنها را كشت . وى با امان دادن ، آنها را فريب داد ، حجاج دستور داد كه منادى اسامى افرادى را كه در امان نيستند اعلام كند و مردم تصور كردند غير از نامبردگان ، همه مشمول عفو و امان خواهند بود ، لذا تسليم شدند و حجاج دستور داد همه را كشتند . « 1 »\r\n\r\nحادثهء قنبر ، غلام حضرت على ( ع )\r\nسيره نويسان - به نقل از شيخ مفيد در كتاب ارشادش با سندهاى مختلف روايت كرده‌اند كه روزى حجاج بن يوسف ثقفى گفت : دوست دارم به مردى از ياران ابو تراب ( كنيه على ( ع ) است ) دست يابم و با ريختن خونش به خدا تقرّب جويم . به او گفتند : ما كسى را به ابى تراب نزديكتر از قنبر غلامش سراغ نداريم . « 2 »\r\n\r\n\r\n","description":"","footnote":"\r\n( 1 ) - رجوع كنيد به تاريخ ابن اثير ، در حوادث سال 182 ( ه . ق ) - م .\r\n( 2 ) - از امام جعفر صادق ( ع ) روايت شده كه فرمود : حضرت على ( ع ) غلامى به نام قنبر داشت كه به حضرت بسيار علاقه‌مند بود . هرگاه حضرت على ( ع ) از منزل خارج مىشد ، او نيز با شمشير به دنبال وى حركت\r\n","page_name":" 412 ","page_number":412},
  {"content":"\r\n\r\nحجاج كسى را به دنبال قنبر فرستاد و او را آوردند ، حجاج به او گفت : تو قنبر هستى ؟\r\nگفت : آرى . پرسيد : ابو همدان تو هستى ؟ گفت : آرى . پرسيد : غلام على بن ابى طالب تويى ؟ قنبر گفت : مولاى من خداست و امير مؤمنان على ( ع ) ولى نعمت من است .\r\nحجاج گفت : از دين او بيزارى بجوى . قنبر گفت : اگر بيزارى بجويم مرا به دين ديگرى كه بهتر از آن باشد راهنمايى مىكنى ؟ حجاج گفت : من تو را مىكشم ، نحوه كشتنت را خودت انتخاب كن - چه نوع قتلى نزد تو خوشايندتر است - قنبر گفت : من انتخاب آن را به تو واگذار مىكنم . حجاج پرسيد : چرا ؟ قنبر گفت : زيرا هر گونه مرا بكشى ، تو را به همان صورت در روز جزا خواهم كشت . امير مؤمنان على ( ع ) به من خبر داد كه به ناحق و از روى ستم سرم را مىبرند . راوى مىگويد : حجاج دستور داد او را كشتند و سرش را بريدند .\r\nكشى در كتاب رجالش ( ص 50 ) مىگويد : قنبر ، غلام حضرت على ( ع ) بود . او نزد حجاج بن يوسف رفت ، حجاج از وى پرسيد : نزد على بن ابى طالب چه كار مىكردى ؟\r\nگفت : در وضو گرفتن به حضرت كمك مىكردم . حجاج گفت : پس از اين حضرت از وضو گرفتن فراغت مىيافت ، چه مىگفت ؟ قنبر گفت : اين آيه را تلاوت مىفرمود :   فَلَمَّا نَسُوا ما ذُكِّرُوا بِهِ فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ   . « 1 »\r\nحجاج گفت : گمان مىكنم ، اين آيه را عليه ما تأويل مىكرده است . قنبر گفت : آرى .\r\nحجاج گفت : اگر سرت را از بدن جدا كنم ، چه مىكنى ؟ گفت : در آن هنگام نيكبخت مىشوم ، لذا حجاج دستور قتل او را صادر كرد .\r\n\r\n\r\n","description":"","footnote":"\r\nمىكرد تا اين كه شبى حضرت ( ع ) قنبر را ديد و به او فرمود : اى قنبر ! چه مىكنى ؟ گفت : به دنبال شما آمدم و شما خبر داريد كه مردم چگونه هستند و من بر جان شما بيمناك بودم ، فرمود : واى بر تو ! آيا مرا از اهل آسمان حفظ مىكنى يا از اهل زمين ؟ گفت : نه ، از اهل زمين . فرمود : اهل زمين جز به فرمان پروردگار متعال نمىتوانند آسيبى به من برسانند . آن گاه قنبر بازگشت . ( خصال صدوق ( ره ) ( م ) .\r\n( 1 ) - انعام ، 44 و 45 : هنگامى كه آنچه را به آنها يادآورى شده بود ، فراموش كردند ، درهاى همه چيز را به روى آنها گشوديم تا خوشحال شدند . ناگهان آنها را گرفتيم . در اين هنگام همه مأيوس شدند و دنبالهء جمعيتى كه ستم كرده بودند تا قطع شد و ستايش ، مخصوص خداوند پروردگار جهانيان است - م .\r\n","page_name":" 413 ","page_number":413},
  {"content":"\r\n\r\n\r\nحادثهء كميل بن زياد نخعى ( ره )\r\nكميل ، فرزند زياد بن نهيك بن هيثم بن سعد بن مالك بن حارث بن صهبان بن سعيد مالك بن نخع از قبيله مذحج بود ؛ كميل فرزند عبد اللّه و فرزند عبد الرحمن نيز گفته شده است .\r\nكميل از حضرت على ( ع ) و ابن مسعود روايت مىكرد و ابو اسحاق سبيعى ، عباس بن ذريح ، عبد اللّه بن يزيد صهبانى ، عبد الرحمن بن عباس ، اعمش و جز آنان نيز از كميل روايت كرده‌اند .\r\nابن سعد در كتاب طبقات گويد : كميل در ركاب حضرت على ( ع ) در جنگ صفين حضور يافت ، وى انسانى شريف ، راستگو و كم حرف بود و قومش از دستورهاى وى اطاعت مىكردند .\r\nابن عمار مىگويد : كميل از بزرگان شيعه بود و مدائنى او را در زمرهء پارسايان كوفه بر شمرده است . « 1 »\r\nابن ابى الحديد در شرح نهج البلاغه مىگويد : كميل ، فرماندار حضرت على ( ع ) در هيت بود . ابن حجر عسقلانى در كتاب اصابه گويد : كميل ، هجده سال با پيامبر اسلام ( ص ) همزمان بود .\r\nهنگامى كه حجاج در جست‌وجوى كميل فرستاد ، وى گريخت و به قومش پناهنده شد . چون حجاج اين خبر را شنيد ، حقوق قبيلهء وى را قطع كرد . وقتى كه كميل اين گونه ديد ، با خود گفت من پيرى سالخورده هستم و عمرم به سر آمده روا نيست كه به خاطر من حقوق قبيله‌ام قطع شود . سپس از پناهگاهش خارج شد و خودش را تسليم حجاج كرد . چون حجاج او را ديد ، گفت : من دوست داشتم به تو دست يابم . كميل به او گفت : بر من خشم مگير و مرا به مرگ تهديد مكن ، به خدا سوگند ! جز مانند باقى ماندهء غبار از عمرم باقى نمانده است . پس دربارهء من هر چه خواهى انجام بده زيرا ميعادگاه نزد خداست و پس از كشتن ، حسابرسى است . حجاج به او گفت : پس حجّت بر تو تمام است .\r\n\r\n\r\n","description":"","footnote":"\r\n( 1 ) - به كتاب التهذيب المتهذيب تأليف ابن حجر عسقلانى ، ج 8 ، ، 447 - 448 چاپ حيدرآباد دكن مراجعه كنيد - م .\r\n","page_name":" 414 ","page_number":414},
  {"content":"\r\n\r\nكميل گفت : اين در صورتى است كه قضا و قدر به دست تو باشد . حجاج گفت : آرى ، تو در زمرهء كسانى هستى كه عثمان بن عفان را كشتند ؛ آن گاه دستور قتل او را صادر كرد و گردنش را زدند . « 1 »\r\nابن حجر گويد « 2 » : ابن ابى الدنيا از اعمش نقل كرده كه گفت : هيثم بن اسود نزد حجاج رفت . حجاج به او گفت : كميل بن زياد چه كرده است ؟ هيثم گفت : او پيرمرد سالخورده‌اى است كه در خانه‌اش به سر مىبرد . حجاج گفت : اكنون كجاست ؟ هيثم گفت : او پيرمرد سالخوردهء نادانى است . حجاج ، او را فراخواند و به وى گفت : تو در قتل عثمان شركت داشتى ؟ با عثمان چه كردى ؟ كميل گفت : عثمان به من سيلى زد و من درخواست قصاص كردم ، او اجازهء قصاص به من داد و من او را بخشيدم . راوى گويد :\r\nآن گاه حجاج ، دستور قتل وى را صادر كرد .\r\nشهادت كميل در سال 82 ( ه . ق ) و به قولى در سال 88 ( ه . ق ) رخ داد ؛ چنان كه ابن حجر در اصابه به نقل از ابن ابى خيثمه نقل كرده كه او هنگام شهادت هفتاد سال داشت .\r\nآرامگاه او كنار ثويه قرار و محل معروفى است كه مردم او را زيارت كرده ، بدان تبرك مىجويند .\r\n\r\nحادثهء سعيد بن جبير ( ره )\r\nسعيد ، فرزند جبير بن هثام اسدى والبى ، مولا و سرور آنان بود . كنيهء وى ابو محمد و به قولى ابو عبد اللّه كوفى است .\r\nسعيد بن جبير از ابن عباس و ابى سعيد خدرى روايت مىكرد و سلمة بن كهيل و اعمش بن سائب و منهال بن عمرو و جز آن نيز از سعيد روايت مىكردند .\r\nيعقوب قمى به نقل از جعفر بن ابى مغيره گويد : هرگاه مردم كوفه براى سئوال كردن نزد ابن عباس مىرفتند ، مىگفت : آيا فرزند امّ دهما ، ( سعيد بن جبير ) در ميان شما نيست ؟\r\n\r\n\r\n","description":"","footnote":"\r\n( 1 ) - ارشاد مفيد ، شرح كميل بن زياد ، چاپ ايران - م .\r\n( 2 ) - رجوع كنيد به كتاب اصابه ، ج 3 ، ص 128 و حاشيهء استيعاب ، چاپ مصر - م .\r\n","page_name":" 415 ","page_number":415},
  {"content":"\r\n\r\nعمرو بن ميمون به نقل از پدرش گويد : سعيد بن جبير از دنيا رفت در حالى كه همهء مردم زمين به دانش او نيازمند بودند .\r\nعثمان بن بوذويه گويد : در روز عرفه همراه وهب بن منبه و سعيد بن جبير بودم . وهب به سعيد گفت : اى ابا عبد اللّه ! از زمانى كه از حجاج ترسيدى و پنهان شدى تاكنون چقدر مىگذرد ؟ گفت : هنگامى كه رفتم همسرم آبستن بود ، چون بازگشتم ، او زايمان كرده بود .\r\nراوى گويد : صورت سعيد مجروح بود .\r\nهيثم گويد : عتبه ، غلام حجاج براى من نقل كرد : نزد سعيد بن جبير رفتم ، هنگامى كه حجاج او را به واسط آورد . حجاج به او گفت : آيا با تو چنين نكردم ؟ و اين جمله را تكرار كرد . سعيد گفت : بله . پرسيد : پس به چه دليل عليه ما قيام كردى ؟ گفت : چون بيعتى برذمّهء من بود . راوى گويد : حجّاج خشمگين شد و دو دستش را بر هم كوفت و گفت بيعت امير مؤمنان ، قديمىتر و برتر است . آن گاه دستور قتل او را صادر كرد و سعيد بن جبير را گردن زدند « 1 » .\r\nعمر بن سعيد بن ابى حسين گويد : هنگامى كه سعيد بن جبير را فراخواندند تا به قتل برسانند ، او فرزندش را طلبيد . فرزندش آمد در حالى كه مىگريست . سعيد پرسيد : چرا گريه مىكنى ؟ پس از 57 سال عمر ، زندگى براى پدرت چه نفعى دارد ؟ ابو القاسم طبرى مىگويد : سعيد ثقه و امير حج مسلمانان بود كه در ماه شعبان سال 95 ( ه . ق ) در سن 49 سالگى وفات يافت . ابوالشيخ گفته است : در سال 95 ( ه . ق ) حجاج وى را زير شكنجه كشت .\r\nابن حيان در كتاب ثقات گويد : سعيد ، فقيه ، عابد ، فاضل و پرهيزكار بود . وى منشى عبد اللّه بن عتبه بن مسعود قاضى كوفه بود ، سپس منشى ابى برده ابن ابى موسى ( اشعرى ) شد ، پس از آن با گروهى از قاريان همراه ابن اشعث قيام كرد . چون ابن اشعث شكست خورد ، سعيد بن جبير به مكه گريخت ، پس از مدتى خالد قسرى او را دستگير\r\n\r\n\r\n","description":"","footnote":"\r\n( 1 ) - خلف بن خليفه به نقل از پدرش گويد : هنگامى كه سر سعيد بن جبير را بريدند ، گفت : لا إله الا اللّه لا إله الا اللّه و چون بار سوم آن را تكرار كرد ، نتوانست آن را تكميل كند . تهذيب الكمال ( به نقل از حاشيه تهذيب التهذيب ) - م .\r\n","page_name":" 416 ","page_number":416},
  {"content":"\r\n\r\nكرد و او را نزد حجاج فرستاد و در سال 95 ( ه . ق ) و در سن 49 سالگى حجاج او را به قتل رساند ، چند روز پس از شهادت سعيد ، حجاج نيز مرد . گويند شهادت وى در اواخر سال 94 ( ه . ق ) روى داد « 1 » .\r\nابن اثير در تاريخش و در بيان حوادث سال 94 ( ه . ق ) ، چنين مىگويد : روايت شده كه در آن سال ، سعيد بن جبير كشته شد و به سبب قيام به همراه عبد الرحمن بن اشعث به قتل رسيد . هنگامى كه حجاج ، عبد الرحمن را با سپاهى براى جنگ به رتبيل فرستاد ، سعيد بن جبير را هم به عنوان متصدى پرداخت حقوق لشكريان منصوب كرد . چون عبد الرحمن از بيعت حجاج دست كشيد ، سعيد بن جبير هم از كار بر كنار شد . هنگامى كه عبد الرحمن شكست خورد و به منطقه رتبيل رفت ، سعيد به اصفهان گريخت و حجاج به كار گزارش در اصفهان نوشت كه او را دستگير كنند . كارگزار دستور او را اجرا نكرد و به سعيد پيغام داد و او را از ماجرا آگاه كرد و از او خواست تا بگريزد و از آن‌جا دور شود . او هم به آذربايجان رفت و مدت طولانى آن‌جا ماند تا اين كه سخت دلتنگ شد ، لذا به مكّه رفت . در آن‌جا گروهى مانند او به طور پنهان زندگى مىكردند و نام و نشان خود را از مردم مخفى مىداشتند .\r\nهنگامى كه خالد بن عبد اللّه به مكه رسيد ، به سعيد گفته شد كه او مرد بد رفتارى است ، از مكه بگريز ! سعيد گفت : به خدا سوگند ! آن قدر گريختم كه از خدا شرمسارم ، هر چه مقدّر باشد پيش مىآيد . هنگامى كه خالد به مكه رسيد ، وليد به او نوشت كه پناهندگان عراقى را نزد حجاج روانه كند . او هم سعيد بن جبير و مجاهد و طلق بن حبيب را دستگير كرد و آنها را نزد حجاج فرستاد . طلق در راه جان سپرد ، حجاج ، مجاهد را زندانى كرد تا اين كه حجاج مرد و او آزاد شد .\r\nهمراه آنها دو نگهبان بود . شبى يكى از آن دو براى انجام كارى رفت ، نگهبان ديگر كه خوابيده بود ، بيدار شد و به سعيد گفت : اى سعيد ! من از ريختن خون تو بيزارى مىجويم ، من در عالم رويا ديدم كه كسى به من گفت : واى بر تو ! از ريختن خون سعيد بن\r\n\r\n\r\n","description":"","footnote":"\r\n( 1 ) - تهذيب التهذيب ، تأليف ابن حجر عسقلانى ، ج 4 ، صص 11 - 13 ( چاپ حيدرآباد دكن . ) - م .\r\n","page_name":" 417 ","page_number":417},
  {"content":"\r\n\r\nجبير پرهيز كن . اكنون هر جا كه مىخواهى برو ، من تو را تعقيب نمىكنم ، سعيد از فرار خوددارى كرد . آن نگهبان سه بار همان خواب را ديد و از سعيد خواست بگريزد ولى او نپذيرفت . او را به كوفه بردند و در خانهء خودش ساكن شد ، قاريان كوفه به ديدار او مىرفتند و او با آنها سخن مىگفت و مىخنديد . او دختر خردسالى در آغوش داشت ، چون دختر ، بند را در پاى پدرش ديد ، سخت گريست . سپس او را نزد حجاج بردند .\r\nهنگامى كه او را ديد ، گفت : خداوند ، فرزند زن مسيحى را لعنت كند - مقصودش خالد بود كه سعيد را روانه كرد - مگر من محل اقامت او را نمىدانستم كه او را دستگير كنم .\r\nآرى ، به خداوند سوگند ! نشانى خانه وى را در مكه نيز مىدانستم .\r\nآن گاه حجاج رو به سعيد كرد و گفت : اى سعيد ! آيا تو را در پيشوايى خودم شريك نكردم ؟ آيا چنين نكردم ؟ آيا تو را به كار نگماردم ؟ سعيد گفت : آرى ، حجاج گفت : پس چرا عليه من قيام كردى ؟ گفت : من يكى از مسلمانان هستم . انسان گاهى اشتباه مىكند و گاهى درست انجام مىدهد . حجاج از آن گفتار خشنود شد ، و به گفت و گو با وى ادامه داد . سعيد ضمن صحبت گفت : من بيعتى بر گردن داشتم ( منظورش بيعت عبد الرحمن بود ) حجاج خشمگين شد و گفت : اى سعيد ! مگر من فرزند زبير را در مكه نكشتم و از مردم مكه و تو براى امير مؤمنان عبد الملك بيعت نگرفت . سعيد گفت : بلى . حجاج گفت : بعد از آن به عنوان حاكم به كوفه آمدم و دوباره از تو براى عبد الملك بيعت گرفتم . گفت : آرى . حجاج گفت : تو دو بيعت امير مؤمنان را نقض كردى و نسبت به يك بيعت بافنده فرزنده بافنده ( عبد الرحمن ) وفادار هستى ! به خدا سوگند ، تو را خواهم كشت .\r\nسعيد گفت : اگر چنين كنى من سعيد ( نيك بخت ) هستم ، چنان كه مادرم مرا سعيد ناميده است . حجاج فرمان داد سرش را بريدند . چون سرش بر زمين افتاد ، يك سرپوش سفيد نمايان شد . هنگامى كه سرش افتاد ، سه بار لا إله الا اللّه گفت ، كه يك مرتبه واضح و دو مرتبه نامفهوم بود .\r\nچون سعيد به شهادت رسيد ، حجاج دچار اختلال حواس شد ، و فرياد مىزد : مرا ببنديد ! مرا ببنديد ! مأموران پنداشتند كه او مىگويد بندهاى سعيد را برداريد . آنها هم\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nپاهاى سعيد را از وسط ساق بريدند و بندها را برداشتند .\r\nپس از آن حجاج در خواب سعيد بن جبير را مىديد كه گريبانش را گرفته ، مىگويد :\r\nاى دشمن خدا ! به چه گناهى مرا كشتى ؟ حجاج هم مىگفت : چرا من سعيد بن جبير را كشتم ؟ و اين گفته را تكرار مىكرد . اين مطالب را ابن اثير دربارهء قتل سعيد بن جبير نقل كرده است .\r\nابن قتيبه دينورى در كتاب الامامه و السياسة « 1 » اين ماجرا را به صورت ديگرى نقل مىكند : آورده‌اند كه مسلمة بن عبد اللّه ، حاكم مردم مكه بود ، هنگامى كه او بر منبر سخنرانى مىكرد ، خالد بن عبد القسرى ، فرماندار شام رسيد و وارد مسجد شد . پس از اين كه سخنرانى مسلم پايان يافت ، خالد منبر رفت . چون به پلهء سوم منبر و پايين‌تر از محل مسلم رسيد ، طومارى مهر شده بيرون آورد ، مهر آن را شكست و براى مردم خواند : به نام خداوند بخشنده مهربان ، از عبد الملك بن مروان ، امير مؤمنان به مردم كوفه . اما بعد ، من خالد بن عبد اللّه قسرى را به حكمرانى شما منصوب كردم ، سخنان او را بشنويد و از او پيروى كنيد و هر كس راه ديگرى پيش گيرد ، سرنوشتى جز قتل در انتظارش نيست و من از كسى كه به سعيد بن جبير پناه دهد ، بيزارم ، تمام .\r\nآن گاه خالد به مردم نظرى افكنده ، گفت : سوگند به خداوندى كه به نام او قسم ياد مىكنيم و به سوى او حج مىگزاريم ! اگر سعيد بن جبير را در خانه كسى بيابم ، صاحب خانه را مىكشم و خانهء او و همسايگانش را ويران و حرمت او را مباح مىكنم و تا سه روز به شما فرصت مىدهم تا او را بيابيد . سپس از منبر پايين آمد و مسلمه كاروانش را فرا خواند و به شام رفت ، پس از آن مردى نزد خالد آمد و به او گفت : سعيد بن جبير در يكى از درّه‌هاى مكه مخفى شده است . خالد ، شخصى را به جست‌وجوى وى فرستاد . چون آن پيك به آن محل رسيد و سعيد را ديد ، به او گفت : به من دستور داده شده تا تو را دستگير كنم و من به اين جا آمدم تا تو را نزد خالد ببرم و از اين بابت به خدا پناه مىبرم .\r\nبه هر شهرى كه مىخواهى برو ، من همراه تو هستم . سعيد بن جبير به او گفت : آيا اينجا\r\n\r\n\r\n","description":"","footnote":"\r\n( 1 ) - چاپ مصر ، صص 41 - 44 - م .\r\n","page_name":" 419 ","page_number":419},
  {"content":"\r\n\r\nخانواده و فرزندانى دارى ؟ گفت آرى . گفت : آنها را دستگير مىكنند و ناگواريها و ناملايماتى كه بدان دچار شده‌ايم ، به آنها هم مىرسد . پيك گفت : آنها را به خداوند سپرده‌ام . سعيد گفت : اين طور نيست . سپس سعيد را نزد خالد برد كه او را با زنجير محكم بستند و به سوى حجاج فرستادند . مردى از اهالى شام به خالد گفت : حجاج پيش از تو پناهگاه سعيد را مىدانست ولى متعرض او نشد . اگر او را بين خود و خدا رها مىكردى ، از هر عملى كه موجب قرب به خداست ، بهتر بود . خالد گفت : - در حالى كه پشتش را به خانه كعبه تكيه داده بود - به خداوند سوگند ، اگر مىدانستم كه عبد الملك از من خشنود نمىشود مگر اين كه يكايك سنگهاى خانه خدا را ويران كنم ، براى به دست آوردن خشنودى او اين كار را مىكردم . هنگامى كه سعيد نزد حجاج رفت ، حجاج به او گفت : اسم تو چيست ؟ گفت : سعيد . پرسيد : فرزند كيستى ؟ گفت : فرزند جبير هستم .\r\nحجاج گفت : بلكه تو شقى ، فرزند كسير « 1 » هستى . سعيد گفت : من سعيد هستم و مادرم به نام من و نام پدرم داناترست . حجاج گفت : تو و مادرت بدبخت هستيد . سعيد گفت : تو از عالم غيب آگاهى ندراى . حجاج گفت : تو را خواهم كشت . سعيد گفت : بنابراين ، مادرم نام نيكى بر من نهاد . حجاج گفت : دنياى تو را به آتشى شعله‌ور تبديل مىكنم . سعيد گفت : اگر مىدانستم اين امر به اختيار توست ، تو را به خدايى برمىگزيدم ، حجاج گفت :\r\nدربارهء حضرت محمد ( ص ) چه مىگويى ؟ سعيد گفت : او پيامبر رحمت و فرستاده پروردگار جهانيان با پند و اندرزهاى نيك به سوى تمام مردم است . حجاج گفت : نظر تو راجع به خلفا چيست ؟ سعيد گفت : من وكيل آنها نيستم و هر كس در گرو اعمال خويش است . « 2 » حجاج گفت : به آنها دشنام بده يا از آنها تعريف و تمجيد كن . سعيد گفت : چيزى را كه نمىدانم بر زبان جارى نمىكنم ، من فقط مراقب نفس خود هستم . حجاج گفت :\r\nكدام يك از خلفا نزد تو قابل تحسين است ؟ سعيد گفت : حالات برخى از آنها بر ديگران برترى دارد . حجاج پرسيد : نظرت را دربارهء حضرت على ( ع ) بيان كن ، آيا در بهشت است يا در جهنم ؟ سعيد پاسخ داد : اگر وارد بهشت و جهنم شوم و ساكنان آنها را ببينم ،\r\n\r\n\r\n","description":"","footnote":"\r\n( 1 ) - سعيد ( خوشبخت ) در برابر شقى ( بدبخت ) و جبير ( سالم ) در مقابل كسير ( شكسته ) است . - م .\r\n( 2 ) - طور / 21 كل امرى بما كسب رهين .\r\n","page_name":" 420 ","page_number":420},
  {"content":"\r\n\r\nخواهم دانست ، چرا از عالم غيب سؤال مىكنى در حالى كه بر همگان پوشيده است ؟\r\nحجاج پرسيد : در روز قيامت حال من چگونه است ؟ سعيد در پاسخ گفت : من نزد خداوند ناتوان‌تر از آن هستم كه مرا بر عالم غيب آگاه كند . حجاج گفت : از تأييد و تصديق من امتناع مىكنى ؟ سعيد گفت : بلكه نمىخواهم تو را تكذيب كنم حجاج گفت : اين مسائل را رها كن ، به من بگو چرا هرگز نمىخندى ؟ سعيد گفت : چيزى نديدم كه مرا بخنداند . چگونه كسى كه از گل آفريده شده ، بخندد ؟ در حالى كه گل ، طعمهء آتش است و به سوى روز قيامت باز مىگردد و در اين دنيا شبانه روز با مصيبتها و بلاها روبه‌روست .\r\nحجاج گفت : ولى من مىخندم . سعيد گفت : اين گونه ، خداوند ، ما را با سرشتهاى مختلف آفريد . حجاج پرسيد : آيا تاكنون آلت موسيقى را ديده‌اى ؟ سعيد گفت : نه ، نمىشناسم و آن گاه حجاج دستور داد عود و نى آوردند .\r\nراوى گويد : چون عود را نواختند و در نى دميدند ، سعيد گريست . حجاج گفت : چرا گريه مىكنى ؟ سعيد گفت : اى حجاج ! امر بزرگى را به يادم آوردى . به خدا سوگند ، به سبب آنچه در اين دنيا مشاهده كردم هرگز سير و سيراب نشدم . لباس خوب نپوشيدم و پيوسته غمگين و اندوهناك بودم .\r\nحجاج گفت : آيا تاكنون اين آلات موسيقى را ديده‌اى ؟ سيعد گفت : به خدا سوگند ، اينها بر خلاف عقل و منطق است . اما اين دميدن ، روز دميدن صور را به يادم آورد ، و اين نى از جنس توست كه روز قيامت با تو محشور مىشود و اين عود به حق رشد و نمو كرد ولى به ناحق بريده شد ، حجاج گفت : من قاتل تو هستم . سعيد گفت : مرگ من حتمى است . حجاج گفت : من نزد خداوند از تو محبوبترم ، سعيد گفت : هيچ كس از دنيا نمىرود مگر اين كه مقامش را از خدا بداند و خداوند به عالم غيب داناترست . حجاج گفت :\r\nچگونه با اين مقام نزد خدا نروم در حالى كه من با امام جماعت و تو با پيشواى تفرقه و آشوب هستى . سعيد گفت : من از جماعت جدا و از فتنه و آشوب راضى نيستم ولى حكم پروردگار ، نافذ و قطعى است و گريزى از آن نيست . حجاج گفت : نظر تو دربارهء آنچه براى امير مؤمنان گردآورى مىكنيم ، چيست ؟ سعيد گفت : نظرى ندارم .\r\nحجاج دستور داد تا طلا و نقره و پوشاك و جواهرات را بياورند . آن گاه آنها را در برابر\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nسعيد نهاد . سعيد گفت : اين كار خوبى است اگر به شرط آن عمل كنى حجاج گفت :\r\nشرطش چيست ؟ سعيد گفت : اين كه به وسيلهء آن از ترس بزرگ روز قيامت امان يا بى ، در غير اين صورت هر مادر شيردهى طفل شيرخوارش را فراموش مىكند ، و هر زن باردارى جنين خود را بر زمين مىنهد و جز عمل صالح ، نفعى به حالش ندارد . حجاج گفت : به نظر تو آنچه گرد آورديم ، خوب است ؟ سعيد گفت : با نظر تو جمع‌آورى شدند و تو به خوبى و نكويى آنها آگاهتر هستى . حجاج پرسيد . آيا دوست دارى بخشى از آن نصيب تو شود ؟ سعيد پاسخ داد : آنچه را خدا نمىپسندد ، من نيز دوست ندارم . حجاج گفت : واى بر تو ! سعيد گفت : واى بر كسى كه از بهشت دور شده ، وارد آتش شود ! حجاج گفت : او را ببريد و بكشيد . سعيد گفت : اى حجاج ! نزد تو گواهى مىدهم كه خدايى جز پروردگار يكتا نيست ، بىهمتاست و شريك ندارد و حضرت محمد ( ص ) بنده و فرستاده اوست . اى حجاج ! از تو مىخواهم تا روزى كه با تو ملاقات مىكنم ، اين اموال را نگهدارى كنى . هنگامى كه باز مىگشت ، مىخنديد . حجاج گفت : اى سعيد ! چرا مىخندى ؟ سعيد گفت : از گستاخى تو نسبت به خداوند و بردبارى پروردگار نسبت به تو درشگفتم . حجاج گفت : به سبب تفرقه افكنى ميان مردم و تمايل به تفرقه‌اى كه خداوند از آن نهى فرموده است ، تو را مىكشم ، و دستور قتل او را صادر كرد ، سعيد گفت : به من مهلت بده تا دو ركعت نماز بخوانم . آن گاه رو به قبله كرد و گفت :  وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ  . « 1 »\r\nحجاج گفت : او را به سوى قبلهء مسيحيان بگردانيد ، آنها كه پراكنده شدند ، به سبب ستم و برترى جويى اختلاف كردند ، سعيد از جمله آنهاست . آن گاه روى او را از قبله برگردانيد . سعيد گفت : به هر سو رو كنيد ، خدا آن‌جاست و اوست كه آرزوهاى درونى را برآورده مىكند . حجاج گفت : ما به ظاهر مردم مأموريم ، نه به باطن آنان . سعيد گفت :\r\nپروردگارا ! ظلم و ستم او را پايدار نكن و انتقام خون مرا از او بگير و مرا آخرين نفر از امت پيامبر ( ص ) قرار ده كه به دست او كشته مىشود . آن گاه سر از تنش جدا كردند .\r\n\r\n\r\n","description":"","footnote":"\r\n( 1 ) - انعام / 79 : من به خدايى روى آورده‌ام كه آسمانها و زمين را آفريده است ، من در ايمان خود خالصم و از مشركان نيستم .\r\n","page_name":" 422 ","page_number":422},
  {"content":"\r\n\r\nسپس حجاج گفت : بقيهء خوارج را بياوريد ، « 1 » گروهى را نزد وى بردند كه دستور قتل آنها را صادر كرد ، و گفت : من تنها از دعاى افراد مظلومى كه در ميان اين گروه هستند ، مىترسم ولى افرادى مانند اينها ظالم هستند زيرا از زمرهء عموم مسلمانان و اطاعت رهبر خردمندان خارج شدند و گوينده‌اى گفت ، هنوز حجاج از قتل سعيد فراغت نيافته بود كه اختلال حواس پيدا كرد و فرياد مىكشيد : مرا ببنديد مرا ببنديد ، و مقصودش بندهايى بود كه به پاى سعيد بن جبير بسته شده بود و اين سخن را زمانى مىگفتند كه حجاج درباره بندها سؤال مىكرد و بدان اهميت مىداد ، و اين گفتار را مىتوان در مورد باز كردن و بستن زنجير هواپرستان نيز به كار برد .\r\n\r\nحادثهء زيد شهيد كه در كناسه به دار آويخته شد\r\nكنيهء مشهور زيد ، ابوالحسين بود و اين ، نام يكى از فرزندان اوست و ذوالدمعه نيز ناميده مىشد و بسيارى از تاريخ نگاران و سيره نويسان و شرح حال نويسان نيز بدان تصريح دارند .\r\nوى در دامن پدرش حضرت سجاد على بن حسين بن على بن ابى طالب ( ع ) پرورش يافت و نزد آن حضرت و امام باقر ( ع ) و امام صادق ( ع ) علم آموخت و معارف ناب و اسرار احكام را از آنها فرا گرفت . او دانشمندان و بزرگان مناظره از ديگر ملتها و اديان را مجاب مىكرد . شگفت‌آور نيست كسى كه در مكتب امامت پرورش يافته و از دانشگاه نبوت فارغ التحصيل شده ، در زمينه علم و عرفان داراى جايگاههاى پسنديده و مناظره‌هاى معروفى باشد . وى همان حاضر جوابى و بيان شيواى همراه با مهارت در سخنرانى پدران هدايتگرش را داشت . با وجود همهء اينها به مقامى دست يافت كه همه به نبوغ و برجستگى وى اعتراف مىكردند ، به طورى كه حقيقت و پاكى آرمانش منحرفان از راه پدرانش را نيز واداشت تا به فضيلت آشكار او اعتراف كنند .\r\nلذا ابو حنيفه مىگويد : زيد را مانند خاندانش مشاهده كردم و در آن دوران از وى\r\n\r\n\r\n","description":"","footnote":"\r\n( 1 ) - منظور حجاج از خوارج ، كسانى بود كه عليه حكومت وى قيام كردند و بيشتر آنها شيعيان حضرت على ( ع ) بودند ، حجاج آنها را تعقيب مىكرد و آنها را به انواع مختلف شكنجه داده ، به قتل مىرساند - م .\r\n","page_name":" 423 ","page_number":423},
  {"content":"\r\n\r\nفقيه‌تر ، حاضر جوابتر و خوش بيانتر سراغ نداشتم . « 1 »\r\nشعبى مىگويد : هيچ زنى پس از اين ، فرزندى مانند زيد در علم و فقاهت نزايد . « 2 »\r\nسخنان حافظ بن شبه و ابن حجر هيثمى « 3 » و ذهبى « 4 » و ابن تيميه « 5 » گواه است بر اين كه زيد ، يكى از علماى بزرگ و فضلاى خاندان پيامبر در علم و فقاهت بوده است .\r\nآنچه از سخنان علماى شيعه يافتيم به فضيلت زيد و آگاهى او در مناظره‌ها تصريح داشت عمر بن موسى وجهى گويد : زيد بن على را ديدم و هيچ كس را برتر از وى در شناخت ناسخ و منسوخ و متشابه در قرآن مجيد نيافتم . « 6 »\r\nدر حديث ابن خالد واسطى آمده است كه پنج سال در مدينه به همراه زيد بودم . و هر سال هنگام موسم حج ، يك ماه در مدينه اقامت مىكردم و از او جدا نمىشدم تا به كوفه مىرفتم ، و در علم و فقاهت همانند او را سراغ نداشتم ، لذا دوستى با وى را برگزيدم . « 7 »\r\nحديث ابن غسان ازدى گواه اين مطلب است . وى گويد : در روزگار هشام عبد الملك ، زيد بن على به شام آمد و هيچ شخصى را آگاهتر از او به كتاب خدا نيافتم . هشام ، پنج ماه ، او را زندانى كرد و هنگامى كه ما نيز همراه او در زندان بوديم ، وى تفسير سورهء حمد و بقره را با سرعت براى ما بازگو مىكرد . وى آياتى از قرآن تلاوت كرد و در تفسير آنها گفت : خدا شما را رحمت كند بدانيد كه قرآن و عمل كردن به دستورهاى آن به استوارترين و مستقيم‌ترين راهها رهنمون مىشود زيرا خداوند به اين كتاب شرافت ، كرامت ، ارجمندى و بزرگى عنايت فرمود و آن را روح ، رحمت شفا ، هدايت و نور ناميد ، و با اعجاز تأليف قرآن ، طمع بدانديشان را از آن جدا كرد ، و با نظم شگفت‌انگيزش مكر مدّعيان را از آن دور كرد و آن را در معرض تلاوت و استماع قرار داد ، كه گوشهاى\r\n\r\n\r\n","description":"","footnote":"\r\n( 1 ) - خطط مقريزيه ، ج 4 ، ص 307 .\r\n( 2 ) - همان مأخذ .\r\n( 3 ) - صواعق محرقه ، ص 31 .\r\n( 4 ) - مختصر تاريخ اسلام .\r\n( 5 ) - منهاج السنه ، ج 1 ، ص 8 .\r\n( 6 ) - فهرست شيخ طوسى .\r\n( 7 ) - روض نضير ، ج 1 ، ص 128 .\r\n","page_name":" 424 ","page_number":424},
  {"content":"\r\n\r\nشنوندگان ، آن را رد نمىكند و تازه‌اى است كه با خواندن بسيار فرسوده نمىشود و شگفت‌انگيزى است كه شگفتيهاى آن پايان نمىپذيرد و فايده‌بخشى است كه فوايد آن تمام نمىشود . قرآن به چهار بخش تقسيم مىشود : حلال و حرامى كه همهء مردم آن را مىدانند ، تفسيرى كه تنها علما از آن آگاهى دارند و به زبان عربى است كه عربها آن را مىفهمند ، و تأويل آن را تنها خدا مىداند ، آنچه نبوده در قرآن وجود دارد . بدانيد - خداوند شما را رحمت كند - كه قرآن داراى ظاهر باطن ، حد و مطلق است . ظاهر قرآن تنزيل ، باطنش تفسير ، حد آن واجبات و احكام و مطلقش ثواب و عتاب است .\r\nزيد بن على ، مركز گردآورى بسيارى از راويان و محدثان بود و تكيه‌گاه آنها به شمار مىرفت زيرا آنها زمانى كه علوم سرشار و صداقت وى را در نقل و انتشار احاديث دريافتند پيرامون او گرد آمدند . مانند فرزندش يحيى ، محمد بن مسلم ، محمد بن بكير ، عبيد اللّه بن صالح ، هاشم بن زبير ، ابى جعفر بن ابى زياد احمر ابى جارود زياد بن منذر ، كثير بن طارق ، عمر بن موسى بن وجهى ، عبيد اللّه بن ابى علا ، زرين بياع انماط ، ابان بن عثمان اجلح ، فضيل ، عمر بن خالد ، زهرى ، اعمش ، سعيد بن خيثم ، اسماعيل سدى ، زبيد يامى ، زكريا بن زائده ، عبد الرحمن بن حارث بن عياش بن ابى ربيعه و ابن ابى زناد و شعبه .\r\nدر كتاب تحف اثنى عشريه « 1 » تأليف عبد العزيز دهلوى آورده است : ابو حنيفه ، علم و طريقت را از امام باقر ( ع ) و امام صادق ( ع ) فرا گرفت و زيد بن على بن حسين ( ع ) آن را توسعه بخشيد .\r\nدر كتاب روض النضير « 2 » آمده است كه ابو حنيفه به مدت دو سال نزد زيد به فراگيرى علوم پرداخت و جز حكومت بنى اميه ، كسى او را از حضور در درس زيد باز نداشت .\r\nسلمة بن كهيل ، يزيد بن ابى زياد ، هارون بن سعيد ، ابو هاشم رمانى و حجاج بن دينار با تعداد زيادى از فقهاى كوفه نزد زيد مىآمدند و علم و فقه فرا مىگرفتند و با او هم عقيده بودند .\r\n\r\n\r\n","description":"","footnote":"\r\n( 1 ) - چاپ بمبئى سال 1315 ( ه . ق ) ، ص 8 .\r\n( 2 ) - ج 1 ، ص 66 .\r\n","page_name":" 425 ","page_number":425},
  {"content":"\r\n\r\nفرقه زيديه روايت كرده‌اند كه گروه زيادى از زيد حديث نقل كرده‌اند كه اسامى آنها در كتاب الروض ، ج يك ، ص 62 ذكر شده است .\r\nاز كتاب تهذيب الكمال ، نوشتهء حافظ مزى نقل شده است كه آدم بن عبد اللّه خثعمى و اسحاق بن سالم و بسّام صيرفى و راشد بن سعد صائغ و زياد بن علاقه و عبد اللّه بن عمرو بن معاويه احاديثى از زيد نقل كردند .\r\nاينها به جز بزرگان خاندان هاشمى مانند ابراهيم بن حسن مثنى و برادرش حسن مثلث و حسين بن امام زين العابدين ( ع ) و عبيد اللّه و عبد اللّه فرزندان محمد بن عمر بن على بن ابى طالب ( ع ) بودند ، آنها نزد زيد مىآمدند و علم و حديث فرا مىگرفتند . « 1 »\r\nزيد شهيد ، نمونهء كامل اخلاق و فضيلت پس از امان هدايت گستر بود . او از روش پدرانش در مورد عبادت و استغفار بسيار و تفكر و انديشه در نعمتها و آفريده‌هاى پروردگار پيروى مىكرد ، بدين سبب شهرت يافت و به عنوان همپيمانان قرآن و پرهيزكارى معروف شد .\r\nابو جارود گويد : وارد مدينه شدم و هر چه دربارهء زيد سؤال مىكردم به من مىگفتند :\r\nاو همپيمان قرآن است ، و به سبب نماز خواندن بسيار ، يكى از اركان مسجد به شمار مىرود . « 2 »\r\nهرگاه دربارهء زيد از ابو حنيفه سؤال مىشد ، مىگفت : او هميشه همراه قرآن و جدا از يارانش بسر مىبرد . « 3 » به نظر فخرى و ذهبى و شبلنجى و احمد بن حميد « 4 » ، او از پرهيزكاران بزرگ بود و از نظر عبادت و پارسايى و پاكدامنى و ديندارى و فروتنى از بزرگان خاندان پيامبر ( ص ) به شمار مىرفت .\r\nزيد شهيد به فصاحت ، سخنورى ، حاضر جوابى ، خوش بيانى ، شيوايى سخن و به كار بردن اختصار در ادا كردن معانى به بليغ‌ترين صورت معروف بود . سخنان زيد از نظر\r\n\r\n\r\n","description":"","footnote":"\r\n( 1 ) - روض نضير ، ج 1 ، ص 65 .\r\n( 2 ) - سرّ السلسلة العلوية .\r\n( 3 ) - خطط مقريزيه ، ج 4 ، ص 307 .\r\n( 4 ) - به كتابهاى آداب سلطانيه ، مختصر تاريخ اسلام ذهبى ، نور الابصار شبلنجى ( ص 177 ) و حدائق ورديه مراجعه كنيد .\r\n","page_name":" 426 ","page_number":426},
  {"content":"\r\n\r\nفصاحت و بلاغت « 1 » به كلام جدّ بزرگوارش حضرت على بن ابى طالب ( ع ) شباهت داشت . بدينسان جاحظ « 2 » او را از سخنوران بنى هاشم برشمرد .\r\nابو اسحاق سبيعى و اعمش او را اين گونه توصيف مىكند : زيد ، فصيح‌ترين و گوياترين افراد خاندانش بود « 3 » و گواه مطلب اين است كه از زمانى كه زيد وارد كوفه شد ، هشام بن عبد الملك پيوسته به كارگزارش در عراق نامه مىنوشت و به او دستور مىداد تا زيد را از كوفه اخراج كند ، و از حضور مردم در مجالس او جلوگيرى كند زيرا زيد با دانش فراگير و بيان شيوايش دلها را به سوى خود جذب مىكرد و زبانش برنده‌تر از شمشير ، تيزتر از سرنيزه ، رساتر از سحر و غيبگويى و دميدن در گره‌ها بود . « 4 » روزى هشام بن عبد الملك به زيد گفت : به من خبر داده‌اند كه تو از خلافت و حكومت ياد مىكنى و در آرزوى آن به سر مىبرى ، تو فرزند يك كنيز هستى و شايسته حكمرانى نيستى ، پاسخ زيد به او گواه درستى است بر اين كه ادعاى مذكور مورد شك و ترديد واقع نمىشود و در آن مجلس كه بزرگان مردم شام اجتماع كرده بودند ، آثار ناتوانى و نااميدى بر چهرهء هشام نمودار شد .\r\nتنها انگيزهء قيام زيد شهيد ، آگاه كردن امّت از لغزشهاى واليان و آشنا كردن آنها با بديهاى آن قدرت و حكومت ستمگر بود و اگر قيام و جنبش هاشميان در مناطق و زمانهاى مختلف رخ نمىداد ، دين اسلام كه با سختيهاى دردناك روبه‌رو شد ، از ميان مىرفت . زيد براى تقويت اسلام ، مصيبتها و ناگواريهاى بسيارى را تحمل كرد ، قيام افتخارآميز او مردم را از سختگيريها و داورىهاى ناعادلانه حكومت ستمگر آگاه كرد و آنها را با راه صحيح انجام اين وظيفهء سنگين كه جز پيامبر ( ع ) يا جانشين وى بدان نمىپردازد ، آشنا كرد . ترديدى نيست كه اين قيام به علت فايده‌ها و منافعى كه داشته ،\r\n\r\n\r\n","description":"","footnote":"\r\n( 1 ) - حدايق ورديه .\r\n( 2 ) - بيان و تبيين ، ج 1 ، ص 190 ، چاپ سال 1332 ( ه . ق ) ، ج 1 ، ص 190 .\r\n( 3 ) - خطط مقريزيه ، ج 4 ، ص 307 ، ( از حاشيه كتاب زيد ) .\r\n( 4 ) - تاريخ طبرى ، ص 265 و نورالابصار شبلنجى .\r\n","page_name":" 427 ","page_number":427},
  {"content":"\r\n\r\nمورد علاقهء ائمه اطهار ( ع ) « 1 » بوده است . مهمترين فايدهء قيام زيد ، اين بود كه دوستى مردم نسبت به خاندان پيامبر ( ص ) و اعتقاد به پيشگامى و مظلوميت آنها را استوار كرد ؛ امام صادق ( ع ) نيز به همين مطالب اشاره فرمود : « پس از ما بهترين مردم كسى است كه دربارهء ما گفت و گو و ديگران را به يادآورى ما دعوت كند » . اين كه زيد مىخواست به اين هدف برسد ، قابل انكار نيست ، به ويژه پس از اين كه حديث متواتر اهل بيت ( ع ) را بخوانيم :\r\n« زيد براى خشنودى آل محمد ( ص ) دعوت كرد ، اگر پيروز مىشد به دعوتش وفا مىكرد . او عليه حاكم جامعه قيام كرد تا او را از بين ببرد . » زيد به جابر بن عبد اللّه انصارى گفت : من نزد هشام رفتم در حالى كه نزد او به رسول خدا ( ص ) دشنام مىدادند . به خدا سوگند ، اگر تنها من و شخص ديگرى بمانيم ، عليه او قيام مىكنم .\r\nاين سخنان صريح ما را از اهداف عالى و نيّت پاك زيد نسبت به امت جد بزرگوارش و بازگشت امامت به صاحبان اصلىاش كه مفسران وحى و منبع حكمت و اسرار هستند ، آگاه مىكند و امويان با دين اسلام بازى مىكردند چنان كه كودكان با توپ بازى مىكنند .\r\nبا وجود تمام ذلت و خوارى كه از سوى هشام به عبد الملك متوجه زيد بود ولى او را از آشكار كردن حقيقت باز نمىداشت . زيد مدت زيادى در شام ماند و هر روز از هشام اجازه ورود مىخواست تا گزارشها و شكايتهايى از برخورد بد كارگزارانش با او را به اطلاع وى برساند ، ولى هشام به او اجازه نمىداد . « 2 » در حالى كه زيد مشاهده مىكرد كه هشام به افراد فرومايه و كسانى كه از علم و عرفان بهره‌اى ندارد ، اجازه ورود مىدهد و هرگاه هشام به زيد اجازه مىداد تا به قصر وارد شود به اهل مجلس دستور مىداد او را در تنگنا قرار دهند . « 3 » تا سخن و بيان شيوايش را براى مردم آشكار نكند ، ولى اين ترفندها مانع از پاسخ دادن و گفتن خواسته‌ها و مخالفت با او نشد . بدين سان هشام\r\n\r\n\r\n","description":"","footnote":"\r\n( 1 ) - از عباد بن صهيب به نقل از جعفر بن محمد ( ع ) روايت شده كه گفت : زيد بن على نزد برادرش ابى جعفر باقر ( ع ) رفت ، زمانى كه زيد را ديد ، اين آيه را تلاوت فرمود : « يا ايها الذين آمنوا كونوا قوامين بالقسط شهداء للّه » سپس فرمود : به خدا سوگند ، تو اى زيد ! از مصداقهاى اين آيه هستى . ( روض نضير ، ج 1 ، ص 55 ) - م .\r\n( 2 ) - كامل ابن اثير ، ج 5 ، ص 85 .\r\n( 3 ) - ارشاد مفيد ، چاپ ايران . ( از حاشيه كتاب زيد ) .\r\n","page_name":" 428 ","page_number":428},
  {"content":"\r\n\r\nمجبور مىشد تا كلامى برنده‌تر از شمشير و نافذتر از تير را بشنود .\r\nدر يكى از آن روزها و در مجلسى كه مردم شام اجتماع كرده بودند ، هشام به زيد گفت : برادر بقرة تو چه مىكند ؟ زيد خشمگين شد به حدى كه نزديك بود روح از بدنش خارج شود . آن گاه گفت : رسول خدا ( ص ) او را باقر ناميد و تو او را بقره خطاب مىكنى ! اين به سبب شدت اختلاف تو با اوست . تو در آخرت هم با او مخالفت خواهى كرد ، همچنان كه در دنيا با او مخالفت مىكنى . او به بهشت مىرود و تو راهى دوزخ خواهى شد « 1 » هشام از جواب دادن بازماند و ناتوانى او آشكار شد . فقط با صداى بلند به غلامانش گفت : اين احمق بىشعور را ببريد ! غلامان نيز او را گرفتند و از مجلس بيرون بردند .\r\nدر حديث عبد الاعلى شامى آمده است : هنگامى كه زيد بن على وارد شام شد ، اين امر بر هشام گران آمد و چون او از اخلاق نيكو و بيان شيوايى برخوردار بود ، لذا نزد غلامش از وى شكايت كرد .\r\nوى گفت : به همهء مردم اجازه بده كه نزد تو آيند ولى از ورود زيد جلوگيرى كن و پس از آخرين نفر به او نيز اجازه ورود بده ، هرگاه نزد تو آمد و سلام كرد ، جواب سلامش را نده و از او نخواه تا بنشيند . هنگامى كه مردم شام برخورد تو را با او ببينند ، زيد در برابر آنها ذليل و خوار مىشود . هشام نيز تمام توصيه‌هاى او را به كار برد ، به مردم اجازه ورود داد ولى از آمدن زيد جلوگيرى كرد و پس از آخرين نفر به او اجازه ورود داد . زمانى كه زيد وارد مجلس شد ، گفت : درود بر تو اى امير مؤمنان ! ولى هشام جواب سلامش را نداد . زيد گفت : درود بر تو اى احول ( دوبين ) ! تو خودت را شايسته اين نام مىدانى . « 2 » هشام به او گفت : به من خبر داده‌اند كه درباره خلافت سخن مىگويى و در آرزوى آن به سر مىبرى ، تو فرزند كنيزى هستى و شايستهء خلافت نيستى . زيد به او گفت : مادران ، مردان را از اهدافشان باز نمىدارند ؛ مادر اسماعيل ، كنيز مادر اسحاق بود و اين امر مانع نشد كه خداوند او را به پيامبرى برانگيزد و او را پدر عرب قرار دهد و از نسل او بهترين\r\n\r\n\r\n","description":"","footnote":"\r\n( 1 ) - شرح نهج حديدى ، ج 1 ، ص 315 ، و عيون اخبار ، ابن قتيبه ، ج 1 ، ص 212 .\r\n( 2 ) - تاريخ شام ، تأليف ابن عساكر ، ج 6 ، ص 22 .\r\n","page_name":" 429 ","page_number":429},
  {"content":"\r\n\r\nپيامبران ، حضرت محمد ( ص ) « 1 » و از نسل اسحاق بوزينگان ، خوكان و بت‌پرستان « 2 » را به وجود آورد . هشام خشمناك شد و فرمان داد به او هشتاد تازيانه « 3 » بزنند . چون زيد از مجلس هشام خارج شد ، گفت : هر قومى كه جنگ و حرارت شمشير را ناپسند بدارد ، خوار و ذليل مىشود . برخى سخن زيد را نزد هشام نقل كردند و او دانست كه زيد عليه او قيام كرده است . هشام گفت : آيا گمان نمىكنيد كه خاندان پيامبر از ميان رفته‌اند ، به جانم سوگند ! هر خاندانى كه چنين جانشينى داشته باشد ، هرگز منقرض نمىشود « 4 » ؛ آن گاه زيد اين دو بيت شعر را سرود « 5 » :\r\nداورى كه از حسادت و شمشير يا از نيش نيزه نمىترسد ، سعادتمند است كسى كه به شمشير پناه برد ، آسودگى شگفت‌انگيزى مىيابد يا مرگ سريع يا زندگى عادلانه‌اى نصيب وى مىشود « 6 » .\r\nوى اين ابيات را نيز سروده « 7 » است :\r\nترس ، او را آواره و خوار كرده است اين‌گونه است حال كسى كه گرمى پيكار را مىطلبد او با حيرت از شدت اندوه شكايت مىكند در حالى كه نزديكان و تلخى سوگواريها ، او را شكست مىدهند مرگ براى او آسايشى محسوى مىشود مرگ براى بندگان حتمى است اگر خداوند برايش حكومتى پديد آورد آثار دشمنى را همچون خاكستر رها مىكند « 8 » .\r\n\r\n\r\n","description":"","footnote":"\r\n( 1 ) - كامل ابن اثير ، ج 5 ، ص 84 . ( از حاشيه كتاب زيد ) .\r\n( 2 ) - العقد الفريد ، ج 2 ، ص 311 .\r\n( 3 ) - تذكرة الخواص ، تأليف سبط جوزى ، چاپ ايران .\r\n( 4 ) - عمدة الطالب ، درباره شرح حال زيد .\r\n( 5 ) - تاريخ شام ، ج 6 ، ص 20 .\r\n( 6 ) -\r\n ان المحكم ما لم يرتقب حسدا * او يرهب السيف او و خز القناة صفا \r\n من عاذ بالسيف لاقى فرجة عجبا * موتا على عجل او عاش فانتصفا \r\n( 7 ) - مروج الذهب ، ج 2 ، ص 181 .\r\n( 8 ) -\r\n شرده الخوف و ازرى به * كذاك من يطلب حر الجلاد \r\n منخرق الكفين يشكو الجوى * تنكبه اطراف مر حداد \r\n قد كان فى الموت له راحة * و الموت حتم فى رقاب العباد \r\n","page_name":" 430 ","page_number":430},
  {"content":"\r\n\r\nهنگامى كه يوسف بن عمر ثقفى از سوى هشام بن عبد الملك ، فرماندار عراق شد ، به محاسبه بيت المال در زمان حكمرانى خالد بن عبد اللّه بن يزيد بن اسد بن كرر بجلى قسرى پرداخت زيرا خالد قبل از وى حاكم عراق بود و او را زندانى و شكنجه كرد . خالد مدعى بود كه زمينى را در مدينه به مبلغ ده هزار دينار از زيد بن على خريده است ، يوسف بن عمر نيز اين مطلب را به هشام نوشت . هشام هم زيد را به حضور طلبيد و دربارهء زمين از وى جويا شد ولى او انكار كرد . هشام از او خواست كه قسم ياد كند ، او نيز سوگند خورد . آن گاه زيد را آزاد كرد . « 1 »\r\nيوسف بن عمر نامهء ديگرى بدين مضمون براى هشام نوشت : خالد ادعا مىكند كه اموال بسيارى نزد زيد بن على ، محمد بن عمر بن على بن ابى طالب ( ع ) ، داود بن على بن عبد اللّه بن عباس بن عبد المطلب ، سعد بن ابراهيم بن عبد الرحمن بن عوف و ايوب بن سلمة بن عبد اللّه بن عباس بن وليد مخزومى دارد . هشام نامه‌اى به كارگزار مدينه نوشت كه آن گروه را نزد وى فرستد . او هم با اجبار آنها را پيش هشام فرستاد . « 2 » هنگامى كه نزد هشام گرد آمدند ، او دربارهء اموال از آنها پرسيد ولى آنان انكار كردند ، هشام از آنها خواست تا قسم ياد كنند آنان نيز سوگند خوردند و برخى اعتراف كردند كه فقط جايزه‌اى از خالد دريافت كرده‌اند . هشام گفت : ما شما را نزد يوسف بن عمر مىفرستيم تا شما را با خالد روبه‌رو كند . زيد گفت : اى هشام ! تو را به خدا و حق خويشاوندى سوگند مىدهم كه ما را پيش يوسف بن عمر نفرستى زيرا بيم داريم كه به ما تعدى كند .\r\nهشام گفت : هرگز حق چنين كارى ندارد ، من يكى از نگهبانانم را همراه شما روانه مىكنم تا مراقب او باشد . « 3 » هشام آنها را به عراق فرستاد و چون ايوب بن سلمه يكى از داييهايش بود ، او را نزد خود نگه داشت . « 4 » آنها نزد يوسف بن عمر رفتند و او دربارهء مال از آنها\r\n\r\n\r\n","description":"","footnote":"\r\n ان يحدث اللّه له دولة * يترك آثار العدى كالرماد \r\n( 1 ) - تاريخ طبرى ، ج 8 ، ص 160 . ( از حاشيه كتاب زيد ) .\r\n( 2 ) - مقاتل الطالبيين ، تأليف ابى الفرج اصفهانى ، چاپ ايران ، و تاريخ طبرى ، ج 8 ، ص 261 .\r\n( 3 ) - مقاتل الطالبيين .\r\n( 4 ) - تاريخ طبرى ، ج 8 ، ص 261 .\r\n","page_name":" 431 ","page_number":431},
  {"content":"\r\n\r\nپرسيد كه همگى منكر شدند . سپس زيد گفت : چگونه ممكن است خالد اموالى به من سپرده باشد ، در حالى كه وى بر روى منبر به پدرانم ناسزا مىگويد ؟ « 1 » يوسف بن عمر ، خالد را نزد آنان آورد و به او گفت : اينها كسانى هستند كه بر ضدشان چنان ادعايى داشتى . خالد اعتراف كرد كه مالى نزد آنان ندارد . يوسف خشمگين شده ، گفت : مرا مسخره كرده‌اى يا امير مؤمنان را ؟ آن گاه تا حدّ مرگ او را زد . زيد به خالد گفت : چرا چنين ادعايى كردى ؟ خالد گفت : به اميد رهايى از شكنجه‌هاى طاقت فرسا چنين ادعايى كردم .\r\nپس از اين كه برائت زيد شهيد از اتهاماتى كه به وى نسبت داده بودند براى حاكم آشكار شد ، او چند روزى در كوفه به سر برد و هنگامى كه از اين سفر به مدينه باز مىگشت در قادسيه يا ثعلبيه گروهى از مردم كوفه به او پيوستند و از جور و ستم آشكار امويان به او پناه آوردند و از او درخواست كردند تا به شهر آنان بازگردد و به او گفتند : ما چهل هزار رزمنده هستيم كه در كنار تو تا آخرين نفس شمشير خواهيم زد و فقط گروهى از مردم شام در مقابل ما هستند كه به اذن خداى تعالى برخى از قبايل ما براى مبارزه با آنها كفايت مىكند . . . و با زيد عهد و پيمان بستند كه وى را تنها نگذارند ، اما زيد به آنها گفت : من بيم دارم همان رفتارى را كه با پدرانم كرديد با من نيز انجام دهيد . آنان سوگندهاى استوارى ياد كردند كه در پيش روى او جهاد خواهند كرد . « 2 » هنگامى كه زيد تصميم گرفت با آنها موافقت كند و به مردم كوفه پاسخ مثبت دهد ، گروهى از دوستان صميمى و افراد خيرخواه ، او را از خيانت مردم كوفه و بىثباتى آنها در گفتار و كردار آگاه كردند . با وجود اين ، زيد به كوفه بازگشت و اين امر ، بر ياران و خاندانش گران آمد و آنان به شدت او را بر حذر داشتند و به علت دورويى و تمايل به آزمندى آن خيانتكاران ، او را از عواقب اين توافق آگاه كردند .\r\nداود بن على بن عبد اللّه بن عباس بن عبد المطلب ، نخستين كسى بود كه زيد را از اين كار برحذر داشت . وى در ثعلبيه همراه زيد بود . داود گفت : اين گروه تو را فريب ندهند ،\r\n\r\n\r\n","description":"","footnote":"\r\n( 1 ) - تاريخ طبرى ، ج 8 ، ص 274 ( از حاشيه كتاب زيد ) .\r\n( 2 ) - خطط مقريزيه ، ج 4 ، ص 301 و تاريخ طبرى ، ج 8 ، ص 264 .\r\n","page_name":" 432 ","page_number":432},
  {"content":"\r\n\r\nآيا كسانى كه نزد آنها از تو عزيزتر بودند مانند جدت على بن ابى طالب را تنها نگذاشتند تا كشته شد .\r\nپس از او امام حسن ( ع ) بود كه با وى بيعت كردند ، سپس بر او تاختند و ردايش را از گردنش كشيدند و خيمه‌گاهش را غارت و او را مجروح كردند ، مگر جدت امام حسين ( ع ) را از مدينه بيرون نكردند و براى او سوگندهاى استوار ياد نكردند ، سپس او را تنها و بىياور گذاشتند و تسليم دشمن كردند و بدين نيز رضايت ندادند و او را كشتند ، اين كار را نكن و با آنها باز مگرد ، تمام كسانى كه از كوفه آمده بودند گفتند : اين شخص نمىخواهد كه تو پيروز شوى و مىپندارد كه خاندانش به امر خلافت از شما سزاوارتر هستند . زيد به داود گفت : معاويه به كمك تدبيرش با على ( ع ) نبرد مىكرد ، و زمانى يزيد بن معاويه با امام حسين ( ع ) جنگيد كه حكومت به آنها رو آورده بود ، داود گفت من از اين بيم دارم كه اگر با اينها بازگردى هيچ كس در دشمنى با تو سرسخت‌تر از خودشان نباشد ، آن گاه داود به سوى مدينه رفت و زيد به كوفه بازگشت . « 1 »\r\nزيد در ماه شوال سال 120 ( ه . ق ) و به قولى سال 119 ( ه . ق ) وارد كوفه شد ، زيد ، پانزده ماه در كوفه و دو ماه در بصره اقامت كرد . « 2 » شيعيان و محكمه « 3 » نزد او مىآمدند و با وى بيعت مىكردند ، تا حدّى كه ديوانش بيست و پنج هزار نفر و به قولى چهل هزار « 4 » نفر را به شمار آورد . ابو معمر گويد : تعداد آنها به هشتاد هزار نفر « 5 » رسيد كه همه آنها از اهالى كوفه بودند ، و مردم بسيارى از شهرهاى مداين ، بصره ، واسط ، موصل ، جزيره ، رى ، خراسان و جرجان با او بيعت كردند . « 6 » نصر بن خزيمه عبسى ، معاوية بن اسحاق بن زيد بن حارث انصارى و حجيتة بن اجلح كندى « 7 » از كوفيانى بودند كه با وى بيعت كردند .\r\n\r\n\r\n","description":"","footnote":"\r\n( 1 ) - خطط مقريزيه ، ج 4 ، ص 310 .\r\n( 2 ) - عمدة الطالب .\r\n( 3 ) - محكمه ، همان خوارج هستند و به علت شعارشان لا حكم الا للّه بدين نام شهرت يافتند .\r\n( 4 ) - خطط مقريزيه ، ج 4 ، ص 310 .\r\n( 5 ) - روض نضيد ، ج 1 ، ص 75 .\r\n( 6 ) - عمدة الطالب ، و تاريخ فخرى ص 96 ، چاپ مصر به سال 1345 ( ه . ق ) .\r\n( 7 ) - تاريخ طبرى ، ج 8 ، ص 264 .\r\n","page_name":" 433 ","page_number":433},
  {"content":"\r\n\r\nنصر در يك طرف او ايستاده بود و معمر بن حيثم و فيضل رسان ، مردم را نزد او مىآوردند و نقابهايى بر چهرهء آنها مىزدند تا محل زيد را نشناسد . « 1 »\r\nتعداد زيادى از فقها ، قضات و محدثان كوفه با وى بيعت كردند و ما اسامى برخى از آنان را كه اطلاع يافتيم به عنوان نمونه ذكر مىكنيم ، تا خوانندگان از آن دريابند كه عامه مردم و كسانى كه از مقاصد مردان انقلابى شناختى نداشتند از زيد شهيد پيروى نكردند ، بلكه بزرگان و افراد برجسته و كسانى كه به انگيزهء زيد در اين قيام هاشمى كه جز احياى سنت و برپايى عدالت نيّتى نداشت شناخت كامل داشتند ، همراه يارانش از او پيروى كردند . اينك اسامى فقهايى را كه با او بيعت كردند ، ذكر مىكنيم :\r\n1 - عبد اللّه بن شبرمة بن طفيل از خاندان ضبه بود ، وى ، فقيه ، شاعر و جزو تابعين بود ، وى از سوى منصور عهده‌دار قضاوت در اطراف كوفه بود و سرانجام در سال 144 ( ه . ق ) در كوفه وفات يافت .\r\n2 - اعمش سليمان بن مهران ، يكى از بزرگان شيعه در كوفه بود . وى ده هزار حديث در فضيلت حضرت على بن ابى طالب ( ع ) نقل كرد . او در سال 60 ( ه . ق ) متولد شد و در سال 148 ( ه . ق ) درگذشت .\r\n3 - مسعر بن كدام از قبيلهء صعصعه از راويان مشهور كوفه بود . در مسجد اعظم كوفه نمدى براى او مىگسترانيدند ، بر آن مىنشست و به نقل حديث مىپرداخت ، منصور براى قضاوت او را فرا خواند ولى او امتناع كرد و بالاخره در سال 152 ( ه . ق ) از دنيا رفت و هرگز عهده‌دار قضاوت نشد .\r\n4 - قيس بن ربيع اسدى ، يكى از فقهاى كوفه بود و به سبب احاديث بسيارى كه شنيده بود و نقل مىكرد ، به او حوال مىگفتند .\r\nابو الوليد گويد : به نقل از قيس ، شش هزار حديث نوشتم . وى در سال 168 ( ه . ق ) در كوفه وفات يافت .\r\n5 - حسن بن عمارة بجلى ، بزرگ كوفيان بود كه قضاوت بغداد را برعهده گرفت و\r\n\r\n\r\n","description":"","footnote":"\r\n( 1 ) - روض نضير ، ج 1 ، ص 75 ( از حاشيه كتاب زيد ) .\r\n","page_name":" 434 ","page_number":434},
  {"content":"\r\n\r\nسرانجام در سال 153 ( ه . ق ) از دنيا رفت .\r\n6 - ابو حصين عثمان بن عاصم بن حصين از خاندان جشم بود و از محدثان كوفه به شمار مىرفت . او در سال 128 ( ه . ق ) جان سپرد .\r\nاحمد بن حميد در كتاب حدائق ورديه بر بيعت كردن اين شش نفر با زيد و هم عقيده بودن با وى و تشويق مردم براى پيروى از او تصريح كرده است .\r\n7 - يزيد بن ابى زياد قرشى هاشمى ، مولاى كوفيان و يكى از بزرگان شيعه در كوفه بود . وى در سال 137 ( ه . ق ) درگذشت .\r\n8 - هارون بن سعيد عجلى ، معروف به جعفى اعور ، فقيه و از صاحبان اثر در كوفه بود . ابن معين ، او را از جملهء غلاة شيعه بر شمرده است .\r\n9 - حجاج بن دينار ، احاديث بسيارى نقل كرده است و علما و محدثان از او روايت مىكردند .\r\n10 - ابو هاشم رمانى نامش يحيى بن دينار بود و از فقهاى تابعى به شمار مىآمد .\r\n11 - منصور بن معتمر مكنى به ابا عتاب ، بود وى داراى مقام ارجمندى در ميان شيعيان بود و احاديث بسيارى نقل كرده است . سرانجام در سال 132 ( ه . ق ) درگذشت .\r\nيزيد بن عمر ، او را به قضاوت منصوب كرد . منصور نزد مردم مىنشست و آنها شكايتها و دعاوى خود را به او مىگفتند . وى مىگفت : من از عهدهء قضاوت برنمىآيم تا اين كه او را بر كنار كردند .\r\n12 - ابو يقظان عثمان بن عمير ثقفى كوفى بجلى : ابن معين گويد : او از غلاة شيعه بود و به رجعت اعتقاد داشت و به كتابت حديث مىپرداخت . وى بين سالهاى 120 تا 130 ( ه . ق ) جان سپرد .\r\n13 - سفيان ثورى ، منسوب به ثور بن عبد منات بود ، چون در كوه ثور كه غار حرا در آن است ، زندگى مىكرد ، بدين نام خوانده شد . وى از فقهاى بزرگ كوفه و راويان حديث بود . مهدى از او خواست تا قضاوت كوفه را بر عهده گيرد ولى او امتناع كرد و شريك بن عبد اللّه نخعى عهده‌دار قضاوت شد ، شاعر در اين باره چنين مىسرايد :\r\nسفيان از پذيرش قضاوت اجتناب و دينش را حفظ كرد ولى شريك به اميد كسب\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nدرآمد ، آن را پذيرفت « 1 » .\r\nسرانجام وى در سال 761 ( ه . ق ) در بصره وفات يافت ، او هميشه خودش را از ترس سلطان پنهان مىكرد . در كتاب روض نضير ، ج 1 ، ص 55 گويد : سفيان براى قيام با زيد بيعت كرد و چون خبر شهادت زيد به او رسيد ، گفت : او جانش را فداى پروردگارش كرد و وظيفهء خودش را در قبال خداوند انجام داد و به پدران شهيدش كه نزد پروردگار روزى داده مىشوند ، پيوست .\r\n14 - محمد بن عبد الرحمن بن ابى ليلى انصارى ، يكى از خردمندان بود كه عهده‌دار قضاوت كوفه شد و 33 سال در دوران بنى اميه و بنى عباس قاضى كوفه بود و سرانجام در سال 148 ( ه . ق ) و در سن 74 سالگى كه هنوز عهده‌دار قضاوت كوفه بود ، درگذشت .\r\n15 - زبيد بن حارث يامى منسوب به يام ( شعبه‌اى از قبيله همدان ) بود وى از راويان شيعه در كوفه و از تابعان به شمار مىرود .\r\n16 - حسين بن سعيد فقيه ، كه راوى حديث در كوفه بود .\r\n17 - هلال بن خباب ، عالم ، فاضل و راوى بود . وى قضاوت مداين را برعهده گرفت و به سال 144 ( ه . ق ) در همان شهر از دنيا رفت . بيعت اين افراد را ابو الفرج در مقاتل ذكر كرده است .\r\n18 - سليمان بن خالد بن دهقان بن نافله غلام عفيف بن معدى كرب ، عموى پدرى اشعث بن قيس بود و ابو الربيع بن اقطع ، برادر مادرى او بود . سليمان از بزرگان و راويان شيعه به شمار مىرفت . وى از حضرت باقر ( ع ) و امام جعفر صادق ( ع ) حديث نقل مىكرد . سليمان همراه زيد قيام كرد . هيچ كس از ياران حضرت باقر ( ع ) جز او همراه زيد قيام نكرد . هنگامى كه اسير شد ، او را نزد يوسف بن عمر ثقفى بردند و به دستور او دستش را بريدند ، از آن پس به او اقطع مىگفتند ، او در زمان زندگانى امام صادق ( ع ) درگذشت ، آن حضرت ( ع ) از مرگ وى متأثر شد و براى فرزندانش دعا فرمود و دربارهء آنها به يارانش سفارش كرد . سليمان كتابى داشت كه آن را از عبد اللّه بن مسكان روايت\r\n\r\n\r\n","description":"","footnote":"\r\n( 1 ) -\r\n تحرز سفيان و فاز بدينه * وامسى شريك مرصدا للدراهم \r\n","page_name":" 436 ","page_number":436},
  {"content":"\r\n\r\nكرده بود . « 1 »\r\nاينها مطالبى بود كه ما دربارهء موافقت فقهاى كوفه با اين قيام اطلاع يافتيم كه ظلم و ستم خلفا را به مردم يادآور شد . تنها دورى مردم از زيد و ترس از سلطان مانع شد كه اين فقها همراه زيد قيام كنند . اعمش مىگفت : اگر ضررى مرا تهديد نمىكرد ، همراه او قيام مىكردم . به خدا سوگند ! مردم عراق او را تنها خواهند گذاشت و او را تسليم دشمن مىكنند چنان كه با جدّ و عمويش نيز چنين رفتارى كردند . « 2 »\r\nاز زمانى كه هشام بن عبد الملك متوجه شد كه زيد در كوفه است ، پيوسته افراد و نامه‌هايى را نزد فرماندارش يوسف بن عمر ثقفى مىفرستاد و او را وادار مىكرد زيد را از كوفه بيرون كند تا مبادا مردم كوفه با او بيعت كنند زيرا زيد با دانش ، پارسايى ، زبان و نژادش دلها را مىربايد . پس از اين كه فرماندار از نامه‌ها اطلاع يافت و نظر خليفه را دانست ، با دقت به جست و جوى زيد پرداخت و به حكم بن صلت از خاندان بنى عقيل كه كارگزار وى در كوفه بود ، نامه‌اى نوشت و به او دستور داد تا زيد را بيابد و در آن زمان يوسف بن عمر در حيره بود ، محل زيد براى حكم مشخص نبود ، لذا يك بردهء خراسانى گنگ را فريفت و به او پنجهزار درهم داد و به او امر كرد تا نسبت به برخى از شيعيان خوش‌رفتارى كند و به اطلاع زيد برساند كه او به علت دوستدارى و محبت خاندان پيامبر از خراسان آمده و همراه او مالى است و مىخواهد آنها را به وسيله آن مال تقويت كند .\r\nپيوسته آن برده با شيعيان ملاقات مىكرد و آنها را از مالى كه نزد وى بود آگاه مىكرد ، تا اين كه او را نزد زيد بردند و مال را به او تحويل داد ، سپس از نزد وى خارج شد و يوسف بن عمر را از محل زيد مطّلع كرد . « 3 »\r\n\r\n\r\n","description":"","footnote":"\r\n( 1 ) - به مطالبى كه در شرح حال اين فقها در طبقات ابن سعد ، ج 6 ، تهذيب التهذيب ابن حجر ، وفيات الاعيان ابن خلكان ، ميزان الاعتدال ذهبى ، معارف ابن قتيبه ، لواقح الانوار شعرانى ، مقاتل الطالبيين ابى الفرج ، رجال نجاشى ، و خير الرجال عبد الرزاق لاهيجى ذكر كرده‌ايم ، مراجعه كنيد ( نسخه خطى ) . - م .\r\n( 2 ) - روض نضير ، ج 1 ، ص 55 .\r\n( 3 ) - تاريخ ابن جرير طبرى ، ج 8 ، ص 377 .\r\n","page_name":" 437 ","page_number":437},
  {"content":"\r\n\r\nسليمان بن سراقهء بارقى نزد يوسف بن عمر رفت و دو مرد را به وى معرفى كرد كه نزد زيد رفت و آمد داشته ، با وى بيعت كرده بودند . نام يكى از آن دو عامر و نام ديگرى طعمه بود . وى از قبيلهء تميم و خواهرزادهء بارق بود و زيد در ميان آنها اقامت كرده بود .\r\nيوسف ، مأمورانى فرستاد تا زيد بن على را در منزل آن دو شخص بجويند . مأموران نزد آنها رفتند ولى زيد را در منزل آنان نيافتند . آن دو نفر را دستگير كردند و نزد يوسف آوردند . چون با آنها سخن گفت ، موقعيت زيد و يارانش براى وى مشخص شد ، آن گاه دستور داد تا گردن آن دو را بزنند . « 1 »\r\nهنگامى كه زيد متوجه شد كه يوسف بن عمر در جست‌وجوى اوست و كارهاى او را مورد بررسى قرار داده ، به تعقيب شيعيان مىپردازد و همچنين خبر آن دو مردى را كه دستگير و كشته شدند ، شنيد ، ترسيد كه او را با مكر و فريب دستگير كنند ، لذا پيش از زمانى كه ميان خودش و مردم شهرها معين كرده بود ، قيام كرد . « 2 » و به كسانى كه نزد وى ماندند دستور داد تا آماده جنگ شوند . « 3 » وى شب چهارشنبه اول ماه صفر سال 111 ( ه . ق ) قيام كرد ، ابوالفرج در كتاب مقاتل تصريح كرده است كه زيد در شب چهارشنبه 23 محرم قيام كرد ، اگر طبق گفته وى ادامه جنگ را دو روز در نظر بگيريم كه زيد در روز جمعه ماه صفر كشته شد ، اشتباه بودن اين حكم آشكار مىشود .\r\nابن جرير طبرى گويد : پيش از قيام زيد ، حكم بن صلت ، مردم كوفه را در مسجد اعظم گرد آورد ، حكم افرادى را نزد سردستگان ، نگهبانان ، سران و جنگاوران فرستاد و مردم را در مسجد محاصره كرد . مردم سه شبانه روز در مسجد اعظم ماندند و از خانه‌هايشان براى آنها آب و غذا مىآوردند . منادى حكم فرياد زد : آگاه باشيد كه امير مؤمنان مىگويد : هر كس را همراه زيد بيابيم ، از ما نيست .\r\n\r\n\r\n","description":"","footnote":"\r\n( 1 ) - تاريخ طبرى ، ج 8 ، ص 377 .\r\n( 2 ) - مقاتل ابى الفرج اصفهانى .\r\n( 3 ) - خطط مقريزيه ، ج 4 ، ص 310 ، هر آنچه در توصيف جنگ ذكر مىكنيم ، برگرفته از تاريخ طبرى ، كامل ابن اثير ، تاريخ ابن عساكر ، در شرح حال زيد ، روضه المناظره ابن شحنه ، خطط مقريزيه ، مروج الذهب و عمدة الطالب در مبحث حالات امام سجاد ( ع ) است . - م .\r\n","page_name":" 438 ","page_number":438},
  {"content":"\r\n\r\nدر آن زمان بزرگان شهر عبارت بودند از : ابراهيم بن عبد اللّه بن جرير بجلى رييس قبايل مذحج و اسد ، عمرو بن ابى بدل عبدى ، پيشواى كنده ، و سرپرست ربيعه منذر بن محمد بن اشعث بن قيس كندى و رئيس قبيله‌هاى تميم و همدان ، محمد بن مالك همدانى خيوانى .\r\nروز سه‌شنبه پيش از قيام زيد ، حكم بن صلت دستور داد تا درهاى بازار را ببندند .\r\nدرهاى مسجد را هم بر روى مردم كوفه بستند . حكم ، شخصى را نزد يوسف بن عمر فرستاد . وى آن زمان در حيره بود و او را از ماجرا آگاه كرد . يوسف به منادى خود دستور داد تا در ميان يارانش ندا دهد كه چه كسى به كوفه مىرود تا به اين قوم نزديك شود و براى ما خبر بياورد ؟ جعفر بن عباس كندى به همراه پنجاه سوار حركت كرد تا به صحراى سالم سلوى رسيد و از محل آنها آگاه شد نزد يوسف بن عمر بازگشت .\r\nدر شب چهارشنبه ، شب اول ماه صفر براى يافتن زيد ، خانهء معاوية بن اسحاق بن زيد بن حارثه انصارى را جست‌وجو كردند ولى او را نيافتند زيرا او در شبى بسيار سرد و تاريك از خانهء معاويه خارج شده بود و يارانش مشعلها را روشن كرده بودند و از نور آن استفاده مىكردند و تمام شب را بدين حالت سپرى كردند و شعارشان مانند اصحاب بدر ( اى منصور امّت ) بود .\r\nصبح روز چهارشنبه يوسف بن عمر به سوى تپه‌اى نزديك حيره رفت و در آن‌جا ماند . گروهى از بزرگان قريش و اشراف قوم با وى بودند ، آن گاه ريان بن سلمهء اراشى را با دو هزار و سيصد نفر از قيقانيان به همراه تيراندازان فرستاد كه نيرويى براى رييس نگهبانان عباس بن سعد مزنى به شمار مىرفتند .\r\nدر همين روز ، زيد ، قاسم بن كثير بن يحيى بن صالح بن يحيى بن عزيز بن عمرو بن ملك بن خزيمة تنعى خضرمى را به همراه مردى ديگر به نام صدام فرستاد كه شعار مىدادند : اى منصور امّت . آنها در صحراى عبد القيس با جعفر بن عباس كندى برخورد كردند . « 1 » و با آنها جنگيدند . صدام كشته و قاسم دستگير و اسير شد و او را نزد ابى الصلت\r\n\r\n\r\n","description":"","footnote":"\r\n( 1 ) - اين يكى از محله‌هاى كوفه به نام صحرا بود و پشت جواد عموميه قرار داشت ( از حاشيه ) - م .\r\n","page_name":" 439 ","page_number":439},
  {"content":"\r\n\r\nبردند . او با قاسم سخن گفت ولى پاسخ را نداد . آن گاه دستور داد تا كنار در كاخ سر از تنش جدا كردند . دخترش سكينه در رثاى او چنين سرود :\r\nاى ديده در رثاى قاسم بن كثير گريه كن با اشكهاى جارى بسيار شمشيرهاى قومى پست ، مشرك فرومايه و تبه‌كار به او اصابت كرد تا زمانى كه كبوتران بر فراز شاخه‌هاى زيبا آواز مىخوانند ، براى تو مىگريم . « 1 »\r\nدر اين روز ، تنها دويست و هجده نفر از كسانى كه با زيد بيعت كرده بودند - ، به عهد خود وفا كردند ، زيد گفت : سبحان اللّه ! مردم كجا هستند ؟ برخى گفتند : آنها در مسجد اعظم محاصره شده‌اند . گفت : به خدا سوگند ! اين براى كسانى كه با ما بيعت كردند ، عذرى محسوب نمىشود .\r\nنصر بن خزيمه ، ندا را شنيد و به سوى آن رفت ؛ نزديك خانهء زبير بن حكيمه در راهى كه به مسجد بنى عدى مىرسيد ، به عمرو بن عبد الرحمان ، رئيس نگهبانان حكم بن صلت در ميان سوارانى كه از جهينه برخورد و گفت : اى منصور امّت ! ولى كسى به او پاسخ نداد . نصر و يارانش به عمرو بن عبد الرحمان حمله كردند و او را كشتند و همراهانش گريختند . نصر به سوى زيد رفت و در جبانه صائدين با او ملاقات كرد . پانصد نفر از مردم شام آن‌جا مستقر بودند . زيد با يارانش حمله كرد و آنها را شكست داد .\r\nزيد بر يابوى تيره رنگى سوار بود كه آن را از مردى از قبيلهء نهد بن كهمس تجارى به مبلغ بيست و پنج دينار خريده بود و چون زيد كشته شد ، حكم بن صلت آن را گرفت .\r\nزيد به در خانهء يكى از مردم ازد به نام انس بن عمرو كه با او بيعت كرده بود ، رسيد . زيد بانگ برآورد : اى انس ! خدايت قرين رحمت بدارد ! نزد من آى ، كه حق آمد و باطل رفت كه باطل رفتنى بود « 2 » ، اما وى بيرون نيامد . زيد گفت : چه مردم پيمان شكنى هستيد ! با ما نيز همچون نياكانمان رفتار كرديد ولى خدا به اعمال شما رسيدگى خواهد كرد .\r\n\r\n\r\n","description":"","footnote":"\r\n( 1 ) -\r\n عين جودى لقاسم بن كثير * بدرور من الدموع غزير \r\n ادركته سيوف قوم لئام * من اولى الشرك و الردى و الشرور \r\n سوف ابكيك ما تغنى حمام * فوق غصن من الغصون نضير \r\n( 2 ) - اسرى / 81 و قل جاء الحق و زهق الباطل ان الباطل كان زهوقا .\r\n","page_name":" 440 ","page_number":440},
  {"content":"\r\n\r\nزيد رفت تا به كناسه رسيد و به گروهى از شاميان كه آن‌جا بودند ، حمله‌ور شد و آنها را تارومار كرد . آنگاه رفت تا به آرامگاهى رسيد كه ميان حيره و كوفه قرار داشت . يوسف بن عمر بر روى تپه‌اى نزديك حيره به همراه گروهى از قريش بود ، حدود دويست نفر از بزرگان همچون حزام بن مرة مزنى و زمزم بن سليم ثعلبى نزد زيد بودند . اگر زيد به سوى يوسف رفته بود ، او را كشته بود .\r\nريان بن سلمه با مردم شام در تعقيب زيد بود و از رفتن زيد به سوى يوسف بن عمر جلوگيرى مىكرد . زيد از راه مصلاى خالد بن عبد اللّه قسرى رفت تا وارد كوفه شد ، هنگامى كه به سوى آرامگاه مىرفت ، يارانش به چند گروه تقسيم شدند ، گروهى به سوى آرامگاه مخنف بن سليم رفتند ، سپس به سوى آرامگاه كنده بازگشتند . هنگامى كه در حال حركت بودند ، ناگهان سواران يوسف بن عمر ظاهر شدند . چون آنها را ديدند ، وارد كوچه‌اى شدند و نجات يافتند ، به جز مردى كه عقب ماند و وارد مسجد شد و دو ركعت نماز خواند ، سپس به سوى ياران يوسف رفت و با آنها نبرد كرد ، تا اين كه همگى بر وى هجوم آوردند و او را بر زمين افكندند و ناگاه مردى با گرز به آن مرد حمله كرد و او را كشت .\r\nپس از كشته شدن وى آن گروهى كه وارد كوچه شده بودند ، بيرون آمدند و با ياران يوسف بن عمر جنگيدند . يكى از شاميان از گروهش جدا شد و به خانهء عبد اللّه بن عوف وارد شد . شاميان به سوى او هجوم آورده ، اسيرش كردند و نزد يوسف بن عمر بردند كه او را كشت .\r\nهنگامى كه زيد وارد كوفه شد ، نصر بن خزيمه به زيد گفت : به سوى مسجد اعظم برويم كه مردم را در آن‌جا گرد آورده‌اند . زيد گفت : آنها با ما همانند امام حسين ( ع ) رفتار كردند . نصر گفت : من آن قدر شمشير مىزنم تا كشته شوم . هنگامى كه زيد به سوى مسجد اعظم مىرفت ، عبيد اللّه بن عباس كندى با گروهى از شاميان پديدار شد و كنار در مسجد عمر بن سعد بن ابى وقاص با او برخورد كرد . چون عبيد اللّه خواست حمله كند ، غلام و پرچمدار او سلمان سستى كرد . عبيد اللّه فرياد كشيد : اى پسر زن خبيث ! حمله كن ، او حمله برد . وقتى بازگشت ، پرچمش آغشته به خون بود . و اصل حناط ، ضربتى به\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nعبيد اللّه زد و گفت : اين ضربت را بگير كه من جوان حناط هستم . ولى ضربتش كارگر واقع نشد .\r\nعبيد اللّه گفت : خداوند ، دستم را قطع كند ، اگر با آن طعامى بخورم . آن گاه ضربتى به حناط زد كه كارگر نيفتاد ، درگيرى ميان آنها شدت يافت ، سرانجام به علت اين كه بسيارى از افراد عبيد اللّه كشته شدند ، به همراه ساير يارانش گريختند تا به خانهء عمرو بن حريث كه در سبخه و نزديك مسجد اعظم قرار داشت ، رسيدند ، زيد و يارانش نيز آمدند تا به باب الفيل رسيدند . ياران زيد ، پرچمهاى خويش را از بالاى درها داخل مسجد مىكردند و مىگفتند : اى اهل مسجد ! از ذلّت سوى عزّت آييد ، سوى دين و دنيا آييد كه شما نه دين داريد ، نه دنيا .\r\nمردم شام بر آنها تسلط يافتند و از بالاى مسجد ، آنها را با سنگ مىزدند . شب چهارشنبه ، ريان بن سلمه به سوى حيره بازگشت و زيد و يارانش نيز حركت كردند و در دار رزق جاى گرفتند . ريان بن سلمه به سوى او آمد و در نزديكى دار رزق با او نبرد سختى كرد ، برخى از ياران ريان آمدند و گروه بسيارى كشته شدند . ساير افراد گريختند و ياران زيد از دار رزق تعقيبشان كردند ، تا به مسجد رسيدند . شامگاه چهارشنبه ، مردم كوفه با بدترين حالت بازگشتند .\r\nصبح روز پنجشنبه ، دوم ماه صفر ، يوسف بن عمر ، عباس بن سعيد مزنى ، رئيس نگهبانان را به همراه گروهى از يارانش روانه كرد تا اين كه در دار رزق به زيد بن على رسيدند و در آن‌جا با وى نبرد كردند ، به علّت اين كه چوب بسيارى از آن نجاران در آن جا قرار داشت راه تنگ شده بود . نصر بن خزيمه عبسى و معاوية بن اسحاق انصارى در دو طرف زيد بودند . عباس به يارانش بانگ زد : زمين ، زمين ، ( چون عباس افراد پياده همراه نداشت ) بسيارى از همراهان وى از اسبها پياده شدند و نبرد سختى درگرفت ، و نائل بن فروه ، ضربتى به ران نصر بن خزيمه زد و آن را قطع كرد ، نصر نيز با شمشير او را زد و كشت . مدتى نگذشت كه نصر نيز هلاك شد .\r\nدر اين درگيرى ، حدود هفتاد نفر از ياران عباس بن سعيد كشته شدند و بقيه گريختند .\r\nشب پنجشنبه ، يوسف بن عمر يارانش را بسيج كرده ، به سوى زيد فرستاد . آنها با\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nيكديگر جنگيدند و زيد آنها را تا سبخه عقب راند ، در آن‌جا جنگ شدت يافت و ياران يوسف بن عمر گريختند . زيد با يارانش آنها را تعقيب كرد و آنان را تا محله بنى سليم راند . زيد با سواران و پيادگان خويش تعقيبشان كرد تا راه مسناة را پيش گرفتند . سرانجام زيد ، ميان بارق و رواس بر آنها چيره شد و نبرد سختى در گرفت . در آن روز ، پرچمدار زيد ، عبد الصمد پسر ابو مالك بن مسروح از بنى سعد بن زيد ، هم پيمان عباس بن عبد المطلب بود .\r\nمسروح سعدى با صفيه ، دختر عباس بن عبد المطلب ازدواج كرده بود . زيد در جنگ سبخه اشعارش را خواند كه ضرار بن خطاب فهرى در جنگ خندق سروده بود : « 1 »\r\nاى پسر عموها به سبب مظلوميت ما مشتابيد زيرا ما سورهء فلق را به همراه داريم براى افرادى همچون شما شمشير برداشته‌ايم و نياكانمان را به سبب بندگى نكوهش نمىكنيم اگر نسب و نژادم را بخواهى من به نيروى قدرتمند و قوم صادقى منسوب هستم بزرگان نيكوكارى كه گويا چشمانشان در روز نبرد با خون مسرور شده است « 2 » .\r\nدر حديث محمد بن فرات كوفى آمده است : روزى كه زيد در سبخه مىجنگيد ، مردم بر فراز سر او ابر زردى ديدند كه هر جا مىرفت ، همراه وى بود .\r\nهنگامى كه زيد با ياران يوسف بن عمر مىجنگيد ، ناگهان مردى از طايفه كلب كه بر اسبى وحشتزده سوار بود ، از صفوف خود جدا شد و نزديك زيد آمد و به حضرت فاطمه زهرا ( س ) ناسزا گفت . زيد خشمناك شده و به قدرى گريست كه محاسنش تر شد و به كسانى كه همراهش بودند ، رو كرد و گفت : آيا در ميان شما كسى نيست كه براى فاطمه ( س ) يا رسول خدا ( ص ) يا خداوند خشمگين شود ؟\r\n\r\n\r\n","description":"","footnote":"\r\n( 1 ) - اين اشعار را حضرت على ( ع ) در جنگ صفين ، امام حسين ( ع ) در كربلا ، يحيى بن زيد در نبرد جوزجان و ابراهيم بن عبد اللّه محض در جنگ باخمرى سرودند . - م .\r\n( 2 ) -\r\n مهلا بنى عمنا ظلامتنا * ان بنا سورة من الفلق \r\n لمثلكم نحمل السيوف و لا * نغمز احسابنا من الرقق \r\n انى لانمى اذا انتميت الى * عز عزيز و معشر صدق \r\n بيض سباط كان اعينهم * تكحل يوم الهياج بالعلق \r\n","page_name":" 443 ","page_number":443},
  {"content":"\r\n\r\nسعيد بن خيثم گويد : نزد غلامم رفتم كه شمشير كوچكى « 1 » همراه داشت ، آن را از وى گرفتم و پشت سر ديده‌بانها پنهان شدم ، در آن روز ، مردم به دو گروه جنگجو و ديده‌بان تقسيم شده بودند . سپس پشت سر كلبى قرار گرفتم . كلبى از اسبش پياده و سوار استرى شده بود ؛ با شمشير ، آن چنان بر گردن او زدم كه سرش جلو استر افتاد ؛ يارانش بر من هجوم آوردند و نزديك بود كه مرا بكشند . چون ياران ما اين جريان را ديدند ، تكبير گفتند و بر آن گروه يورش بردند و مرا از دست آنها رهايى دادند . آن گاه سوار استر شدم و نزد زيد رفتم . وى ميان دو چشم مرا بوسيد و گفت به خدا سوگند ! تو انتقام ما را گرفتى ؛ به خدا سوگند ! به شرافت و خير دنيا و آخرت دست يافتى ، سپس استرى به من بخشيد .\r\nزيد رفت تا به جسر رسيد و به يارانش بانگ زد : به خدا سوگند ! اگر عملى را سراغ داشتم كه از جنگ با اينها خداوند را بيشتر خشنود مىكرد ، همان را انجام مىدادم . من شما را منع كرده بودم از اين كه فرارى را تعقيب كنيد و زخمى را بكشيد و در بسته‌اى را باز كنيد ولى پس از آن كه شنيدم آنها به حضرت على ( ع ) دشنام مىدهند ، مىگويم آنها را به هر صورت و در هر جا يافتيد بكشيد . به خدا سوگند ! هر كس امروز مرا يارى كند ، روز رستاخيز دستش را مىگيرم و او را وارد بهشت مىكنم . جنگ با شدّت ميان اين دو گروه ادامه يافت . سواران كوفه نمىتوانستند در برابر سواران زيد مقاومت كنند ، لذا عباس سعيد مزنى ، شخصى را نزد يوسف بن عمر فرستاد و از او خواست تا سواران و پيادگانى را در اختيار او قرار دهد . يوسف نيز سليمان بن كيسان كلبى را با قيقانيان و نجاريان كه تيرانداز بودند ، فرستاد . زيد مىخواست آنها را از آمدن به سبخه باز دارد ولى نتوانست . در اين نبرد ، معاوية بن اسحاق ، آن قدر جنگيد تا به شهادت رسيد و زيد اين اشعار را سرود :\r\nآيا پستى زندگى و شرافت مرگ را زيان‌آور مىبينى اگر ناچارى يكى از اين دو را بپذيرى پس با افتخار به سوى مرگ حركت كن « 2 » .\r\n\r\n\r\n","description":"","footnote":"\r\n( 1 ) - مشمل مانند منبر ، شمشير كوچكى ( خنجرى ) است كه زير جامه پنهان مىشود ( از حاشيه ) - م .\r\n( 2 ) -\r\n اذل الحياة و عز المماة * و كلا رآه طعاما و بيلا \r\n فان كان لابد من واحد * فسيرى إلى الموت سيرا جميلا \r\n","page_name":" 444 ","page_number":444},
  {"content":"\r\n\r\nچون شب جمعه سوم ماه صفر سال 121 ( ه . ق ) فرا رسيد ، ناگهان تيرى به سوى او پرتاب كردند كه به پيشانىاش اصابت كرد و تا مغز او فرو رفت . آن گاه زيد و يارانش بازگشتند . ياران يوسف بن عمر پنداشتند كه آنها به سبب تاريكى و شب بازگشته‌اند .\r\nكسى كه به سوى او تير انداخت ، غلام يوسف بن عمر به نام راشد بود . برخى گويند : وى از ياران زيد به نام داود بن كيسان بوده است .\r\nياران زيد نزد وى آمدند و او را به خانهء حران بن كريمه بردند . وى خويشاوند يكى از عربها بود و خانه‌اش در سكة البريد « 1 » و در كوى ارحب و شاكر قرار داشت . براى معالجه وى پزشكى به نام شقير را آوردند كه در مقاتل ابى الفرج ، نام او را سفيان ذكر كرده‌اند .\r\nپزشك به او گفت : اگر تير را از سرت بيرون بياورم ، خواهى مرد ، زيد گفت : مرگ برايم راحت‌تر از دردهايى است كه تحمّل مىكنم . شقير انبر را برداشت تير را از سرش بيرون كشيد . چون تير را درآورد ، زيد درگذشت . خدا از او خشنود باد و قاتلان و كسانى كه او را يارى نكردند ، لعنت كناد ! وى هنگام مرگ ، چهل و دو سال داشت . بر اين مطلب ابن سعد در طبقات ، ج 5 ، ص 239 ، مقريزى در خطط ، ج 4 ، ص 312 و شيخ مفيد در ارشاد تصريح كرده‌اند . اكثر تاريخ نگاران نيز بر اين اعتقاد هستند .\r\nچون خبر شهادت زيد به يوسف بن عمر رسيد ، از حيره به كوفه آمد ، از منبر بالا رفت و خطبه‌اى خواند و مردم كوفه را تهديد كرد ، سپس از منبر پايين آمد و يارانش را فرستاد تا در خانه‌ها بگردند و مجروحان را بجويند . آنها زنان را به حياط خانه مىآوردند و اتاقها را مىگشتند ، آن گاه منادى يوسف بانگ برآورد كه هر كس سرى بياورد ، پانصد درهم از آن وى خواهد بود . محمد بن عباد ، سر نصر بن خزيمه را آورد و يوسف بن عمر دستور داد تا يكهزار درهم به او بدهند . احول وابستهء اشعريها ، سر معاوية بن اسحاق را آورد ، يوسف به او گفت : تو او را كشته‌اى ؟ گفت : نه ولى او را ديدم و شناختم . يوسف فرمان داد تا هفتصد درهم به او دادند و چون فهميد كه او معاويه را نكشته است ، به وى\r\n\r\n\r\n","description":"","footnote":"\r\n( 1 ) - اين راه ، نزديك مسجد اعظم قرار دارد ، خالد قسرى در آن‌جا براى مادر مسيحىاش معبدى ساخت ( از حاشيه زيد ) .\r\n","page_name":" 445 ","page_number":445},
  {"content":"\r\n\r\nهزار درهم نداد . « 1 »\r\nهنگامى كه زيد به شهادت رسيد ، ياران او دربارهء خاكسپارى و پنهان كردن جسدش با هم اختلاف كردند ، به طورى كه از دشمنان مخفى باشد از ترس اين كه مبادا آن را از قبر بيرون آورده ، مثله كنند . برخى از آنها گفتند : زره‌اش را به تنش مىكنيم و او را در آب مىاندازيم . « 2 »\r\nخواستهء حضرت صادق ( ع ) نيز اين بود . امام به سليمان بن خالد فرمود : ميان محلى كه جسد زيد را پنهان كردند و فرات چقدر فاصله است ؟ سليمان گفت : به اندازهء پرتاب كردن سنگى . امام صادق ( ع ) فرمود : سبحان اللّه ! آيا نمىتوانستيد آهنى به او ببنديد . و در رود فرات بيندازيد كه اين روش بهترى بود . « 3 »\r\nبرخى از ياران وى كه حضور داشتند ، گفتند : او را در عباسيّه « 4 » دفن كنيم كه همان نخيله « 5 » است . نظر ديگران اين بود كه سرش را ببرند و جسدش را ميان كشتگان « 6 » بيفكنند تا شناخته نشود ولى فرزندش يحيى با اين نظر مخالفت كرد و گفت : نه ، به خدا سوگند ، كه سگان ، گوشت پدر مرا نمىخورند . « 7 » منظور وى ، اين بود كه روش فوق براى پنهان كردن آن جسد پاك از شرّ دشمنان ، مانع از مثله كردن او نمىشود زيرا سگها از آمدن نزد وى خوددارى مىكردند و اين باعث مىشد كه دشمنان به جسد زيد دست يابند و در اين صورت ، امكان مثله كردن وجود دارد .\r\nسلمة بن ثابت گويد : هنگامى كه اختلاف ياران زيد بالا گرفت ، به آنها گفتم : او را به سوى رودخانه‌اى ببريم كه آن‌جا قرار داشت و او را داخل رودخانه دفن كنيم ، آنها نظر مرا پذيرفتند . در رودخانه ، آب بسيارى بود چون قبر را آماده كرديم ، وى را به خاك\r\n\r\n\r\n","description":"","footnote":"\r\n( 1 ) - تاريخ طبرى ، ج 8 ، ص 276 ( از حاشيه كتاب زيد ) .\r\n( 2 ) - تاريخ طبرى ، ج 8 ، ص 276 .\r\n( 3 ) - وسائل ، شيخ حر عاملى ، كتاب طهارت در باب انداختن ميّت در آب .\r\n( 4 ) - مقاتل ابى الفرج .\r\n( 5 ) - مثير الاحزان ، ابن نما .\r\n( 6 ) - خطط مقريزيه ، ج 4 ، ص 312 ( از حاشيه كتاب زيد ) .\r\n( 7 ) - مقاتل ابى الفرج .\r\n","page_name":" 446 ","page_number":446},
  {"content":"\r\n\r\nسپرديم ، « 1 » و روى او را با گياهان و خاك پوشانديم و آب را بر آن روان كرديم ، « 2 » آن رود در باغ مردى به نام زائده « 3 » و بنابر قولى يعقوب « 4 » قرار داشت .\r\nپس از شهادت زيد ، يوسف بن عمر وارد كوفه شد و در جست‌وجوى محل دفن وى برآمد و منادى او ندا داد كه هر كس ، محل دفن زيد را به ما بگويد ، به او جايزه مىدهيم .\r\nآن گاه پزشكى كه تير را از سر زيد بيرون آورده بود ، وارد شد . وى هنگام خاكسپارى زيد حضور داشت و محل دفنش را به يوسف بن عمر نشان داد . « 5 » برخى غلام عبد الحميد رواسى و بعضى ديگر ، غلام سندى زيد بن على را نام برده‌اند كه محل دفن زيد را نشان دادند . « 6 »\r\nابو مخنلف از كهمس روايت كرده كه يكى از اهالى نبط در آن ناحيه مشغول آبيارى كشتزارى بود ، آنها را در حال دفن زيد ديده بود و به يوسف خبر داد « 7 » . پس از اين كه محلّ خاكسپارى زيد مشخص شد ، فرماندار ، عباس بن سعيد مزنى را فرستاد .\r\nدر روايت ديگر آمده است كه فرماندار كوفه ، حجاج بن قاسم بن محمد بن ابى عقيل « 8 » و بنابر قولى خراش بن خوشب بن يزيد شيبانى رييس نگهبانان ، يوسف بن عمر « 9 » را فرستاد تا جسد را بيرون بياورند . جسد پاك زيد را بر پشت شترى گذاشتند . و به كاخ حكومتى بردند . او پيراهنى هراتى به تن داشت . سپس او را جلو قصر از پشت شتر به زير انداختند و مانند كوهى بر زمين افتاد ، يوسف بن عمر دستور داد تا سر از بدنش جدا كنند .\r\nدر روايت ابى مخنف آمده است كه فرزند حكم بن صلت سر زيد را بريد . حكم بن\r\n\r\n\r\n","description":"","footnote":"\r\n( 1 ) - تاريخ طبرى ، ج 8 ، ص 276 .\r\n( 2 ) - مروج الذهب ، ج 2 ، ص 182 .\r\n( 3 ) - امالى ، صدوق ، مجلس 62 .\r\n( 4 ) - تاريخ طبرى ، ج / 8 ص 277 ( از حاشيهء كتاب زيد ) .\r\n( 5 ) - مروج الذهب ، ج 2 ، ص 182 .\r\n( 6 ) - تاريخ طبرى ، ج 8 ، ص 276 .\r\n( 7 ) - مقاتل ابى الفرج .\r\n( 8 ) - همان منبع ( از حاشيه كتاب زيد ) .\r\n( 9 ) - تاريخ طبرى ، ج 8 ، ص 278 .\r\n","page_name":" 447 ","page_number":447},
  {"content":"\r\n\r\nصلت پسرش و عباس بن سعيد مزنى ، رييس نگهبانان را براى بيرون آوردن جسد زيد روانه كرد ، عباس كه نمىخواست پسر حكم بر او پيشى گيرد ، او را رها كرد و حجاج بن قاسم بن محمد بن حكم بن ابى عقيل را براى بشارت دادن نزد يوسف بن عمر فرستاد .\r\nهنگامى كه جسد پاك زيد را آوردند و در برابر فرماندار كوفه افكندند ، تعداد زيادى از اجساد ياران زيد نيز آن‌جا بود . يوسف بن عمر دستور داد تا جسد را وارونه « 1 » در محل كناسه « 2 » به دار بياويزند . همچنين پيكر ياران « 3 » زيد از جمله معاوية بن اسحاق ، نصر بن خزيمه عبسى و زياد هندى « 4 » را با او به دار آويختند ، و تعدادى نگهبان گماشت تا جسد را از بالاى دار پايين نياورند .\r\nاز جمله مراقبان زيد ، زهير بن معاوية بن جديح بن رحيل « 5 » بود .\r\nابن تيميه در منهاج السنّه « 6 » روايت كرده ، هنگامى كه زيد به دار آويخته شد ، مردم كوفه ، شبها كنار دار او مىرفتند و عبادت مىكردند . زيد ، زمانى طولانى بر بالاى دار بود تا اين كه فاخته در جسد او آشيانه « 7 » ساخت ، گويند يك سال و چند ماه يا سه سال يا چهار سال يا پنج سال يا شش سال بر فراز دار بود ، آن گاه هشام دستور داد تا جسدش را بسوزانند .\r\nبرخى گفته‌اند : وليد بن يزيد بن عبد الملك دستور داد تا جسد زيد را بسوزانند .\r\nهنگامى كه يحيى بن زيد در سال 125 ( ه . ق ) قيام كرد ، وليد بن يزيد ، نامه‌اى به يوسف بن عمر نوشت كه چون نامهء من به تو رسد ، گوسالهء مردم عراق را از دار پايين بياور ، او را بسوزان و خاكسترش را به دريا بيفشان .\r\nهنگامى كه يوسف بن عمر ، نامه را خواند ، به خراش بن حوشب دستور اين كار را\r\n\r\n\r\n","description":"","footnote":"\r\n( 1 ) - كامل ابن اثير .\r\n( 2 ) - عقد فريد در باب كشتن زيد ( از حاشيه كتاب زيد ) .\r\n( 3 ) - كامل برد ، ج 3 ، ص 247 و روض نضير ، ج 1 ، ص 60 .\r\n( 4 ) - مقاتل ابى الفرج .\r\n( 5 ) - تاريخ طبرى ، ج / 8 ص 277 و تهذيب التهذيب ابن حجر در شرح حال زيد .\r\n( 6 ) - منهاج السنه ، ج 1 ، ص 8 .\r\n( 7 ) - منتخب طريحى ، ( از حاشيهء كتاب زيد ) .\r\n","page_name":" 448 ","page_number":448},
  {"content":"\r\n\r\nداد ، وى نيز جسد زيد را از تنهء درخت پايين آورده ، سوزانيد . آن گاه خاكسترش را در زنبيلهايى قرار داد كه به وسيلهء كشتى حمل كردند و در رودخانه فرات پاشيدند .\r\nدر حديث ابو حمزه ثمالى آمده است پس از اين كه او را سوزانيدند و استخوانش را در هاون كوبيدند ، خاكسترش را در عريض كه پايين عاقوك قرار داشت ، پاشيدند .\r\nهنگامى كه يوسف بن عمر سر از تن زيد جدا كرد ، آن را با سرهاى يارانش به همراه زهرة بن سليم نزد هشام بن عبد الملك فرستاد . وى در ملك امّ حكم به بيمارى فلج مبتلا شد و بازگشت ولى جايزهء هشام را پيش او بردند و هشام به كسى كه سر زيد را نزد او برد ده درهم داد و سر را بر فراز دروازهء دمشق نصب كرد .\r\nروايت شده كه هشام سر را جلو خود انداخت ، خروسى آمد و به آن نوك مىزد .\r\nبرخى از اهالى شام كه در مجلس حضور داشتند اين شعر را سرودند .\r\nخروس را از سر زيد دور كنيد كه پيش از اين حتى مرغها نيز سر او را لگد نمىكردند « 1 » .\r\nهشام ، سر زيد را از شام به مدينه پيامبر ( ص ) و آن را يك شبانه روز بر فراز آرامگاه پيامبر ( ص ) نصب كردند .\r\nفرماندار مدينه ، محمد بن ابراهيم بن هشام فخروى بود . مردم مدينه با وى صحبت كردند تا سر را پايين بياورد ولى او امتناع كرد و از خانه‌هاى هاشم صداى گريه و زارى مانند روز شهادت امام حسين ( ع ) بلند شد ، سپس سر شريف را به مصر فرستاد و در مسجد جامع نصب كرد كه اهل مصر آن را ربودند و در مسجد محرس الخصى به خاك سپردند .\r\nكندى در كتاب الامراء گويد : ابو الحكم بن ابى ابيض قيسى در سال 122 ( ه . ق ) وارد مصر شد و در روز يكشنبه دهم ماه جمادى الاخر درباره شهادت زيد سخنرانى كرد و مردم در مسجد گرد او جمع شدند .\r\nشريف محمد بن اسعد جوانى در كتاب جوهر مكنون دربارهء قبيله‌ها و شعبه‌هاى آنها\r\n\r\n\r\n","description":"","footnote":"\r\n( 1 ) -\r\n اطردوا الديك عن ذوابة زيد * فلقد كان لا يطاه الدجاج \r\n","page_name":" 449 ","page_number":449},
  {"content":"\r\n\r\nمىگويد : سر زيد بن على در مصر ميان كومين و در راه مسجد جامع بن طولون و بركهء فيل دفن شد . و اين مسجد به نام مسجد محرس الخصى شهرت دارد و به قول صحيح آرامگاه وى همان جاست زيرا سر زيد شهيد را در مصر گرداندند و در سال 122 ( ه . ق ) بر روى منبر مسجد جامع نصب كردند . « 1 »\r\n\r\nحادثهء عبد اللّه بن معاويه طالبى\r\nعبد اللّه بن معاوية بن عبد اللّه بن جعفر بن ابى طالب هاشمى از دلاوران ، بزرگان و شاعران طالبيان بود . وى در سال 127 ( ه . ق ) در كوفه قيام كرد از اطاعت بنى مروان سرپيچى كرد و مردم را به سوى خودش فرا خواند . مردم كوفه و مداين نيز با او بيعت كردند . سپس عبد اللّه بن عمر ، فرماندار كوفه - چنان كه خواهيد دانست - با وى جنگيد ، و يارانش پراكنده شدند . سپس به مداين رفت و گروهى از اهالى كوفه به او پيوستند و با يارى آنها بر حلوان ، جبال ، همدان و اصفهان و رى تسلط يافت و كارش بالا گرفت و ماليات فارس و نواحى آن را براى او مىآوردند .\r\nعبد اللّه در استخر اقامت كرد و ابن هبيره ، حاكم عراق ، لشكرهايى را براى نبرد با او فرستاد . عبد اللّه مقاومت كرد ، سپس به شيراز و از آن‌جا به هرات گريخت ولى فرماندار هرات او را دستگير كرد و به دستور ابو مسلم خراسانى در سال 126 ( ه . ق ) وى را به قتل رسانيد .\r\nسبب قيام وى چنان كه ابن اثير در حوادث سال 127 ( ه . ق ) تاريخش ذكر كرده ، اين بود كه عبد اللّه بن معاويه نزد عبد اللّه بن عمر بن عبد العزيز ، فرماندار كوفه رفت كه او را گرامى داشت و براى او و هر يك از برادرانش روزى سيصد درهم مقرر كرد ، آنها بدان حال بودند تا اين كه يزيد بن وليد درگذشت و مردم با برادرش ابراهيم بن وليد و ولايت عهد او ، عبد العزيز بن حجاج بن عبد الملك بيعت كردند . چون خبر بيعت آنها به عبد اللّه بن عمر در كوفه رسيد ، مردم با آنها بيعت كردند و او بر مقررى آنها افزود و به\r\n\r\n\r\n","description":"","footnote":"\r\n( 1 ) - در نقل اين حادثه به كتاب زيد شهيد تأليف علامه سيد عبد الرزاق مقرم موسوى نجفى چاپ مصر با اندكى تغيير استناد كرديم - م .\r\n","page_name":" 450 ","page_number":450},
  {"content":"\r\n\r\nشهرهاى تابع خود نوشت تا مردم با آنها بيعت كنند و خبر انجام بيعت به او رسيد . فقط مروان بن محمد از بيعت سرپيچى كرد و به سوى آنها كه در شام بودند ، لشكر كشيد .\r\nعبد اللّه بن عمر ، عبد اللّه بن معاويه را نزد خود نگهداشت و بر مقررى او افزود و او را براى مبارزه با مروان بن محمد آماده كرد كه اگر مروان بر ابراهيم بن وليد پيروز شود ، عبد اللّه بن عمر با عبد اللّه بن معاويه بيعت كند تا او با مروان بجنگد ، مردم دچار هرج و مرج شدند و مروان وارد شام شد و بر ابراهيم پيروز شد . اسماعيل بن عبد اللّه قسرى با شتاب به كوفه گريخت و نامه‌اى به اسم ابراهيم دربارهء حكومت كوفه جعل كرد . آن گاه مردم يمن را گرد آورد و آنها را از اين موضوع آگاه كرد و آنها از وى پيروى كردند ولى عبد اللّه بن عمر از اطاعت وى سرباز زد و با او جنگيد .\r\nهنگامى كه اسماعيل ، وضع را آن طور ديد ، ترسيد كه كارش فاش و رسوا شود و به قتل برسد ، لذا به يارانش گفت : من از خونريزى بيزارم ، شما هم از جنگ خوددارى كنيد .\r\nمردم دريافتند كه ابراهيم فرار كرده است . لذا ميان آنها اختلاف پديد آمد ، علّت اين بود كه عبد اللّه بن عمر به قبايل ربيعه و مضر هداياى بسيار داد ولى به جعفر بن قعقاع شوذهلى و عثمان بن خيبرى از طايفه تيم اللات بن ثعلبه كه هر دو از قبيلهء ربيعه بودند ، چيزى نداد ، آنها خشمناك شدند و ثمامة بن خوشب بن رويم شيبانى نيز بر آنها خشم گرفت . آنها از عبد اللّه بن عمر جدا شدند كه او در حيره بود و به كوفه رفتند و آن‌جا شعار دادند و خاندان ربيعه را خواندند . مردم ربيعه نزد آنها اجتماع كردند و خشمگين شدند ، خبر به عبد اللّه بن عمر رسيد و برادر خويش ، عاصم را به سوى آنها فرستاد .\r\nهنگامى كه او آمد ، آنها در دير هند بودند . عاصم خودش را ميان آنها انداخت و گفت :\r\nاين دست من است ، هر چه مىخواهيد حكم كنيد . آنها شرمسار شده ، بازگشتند و عاصم را بزرگ داشتند و از او سپاسگزارى كردند .\r\nچون شب فرا رسيد ، عبد اللّه بن عمر ، يكصد هزار درهم براى عمر بن غضبان قبعثرى فرستاد و او آن مبلغ را ميان قوم خود ، بنى همام بن مرة بن ذهل شيبانى تقسيم كرد ، براى ثمامة بن خوشب نيز يكصد هزار درهم فرستاد و او ميان قومش تقسيم كرد ، براى جعفر بن نافع و عثمان بن خيبرى نيز مالى فرستاد .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nچون شيعيان ضعف و ناتوانى عبد اللّه بن عمر را ديدند دلگرم شدند و مردم را به پيروى از عبد اللّه بن معاويه دعوت كردند ، آنها در مسجد گرد آمدند و شورش كردند .\r\nمردم به خانهء عبد اللّه بن معاويه رفته ، او را از خانه به كاخ بردند و از وارد شدن عاصم بن عمر به قصر جلوگيرى كردند . او نيز به برادرش كه در حيره بود ، ملحق شد .\r\nكوفيان نزد فرزند معاويه رفته ، با او بيعت كردند عمر بن غضبان ، منصور بن جمهور ، اسماعيل بن عبد اللّه قسرى ، برادر خالد نيز در ميان آنها بودند . عبد اللّه بن معاويه ، چند روز ماند تا مردم با او بيعت كردند ، سپس به مداين و دهانهء رود نيل « 1 » رفت . در آن‌جا هم مردم گرد او تجمع كردند ، او به سوى عبد اللّه بن عمر رفت . به فرزند عمر گفتند : فرزند معاويه با مردم نزد تو مىآيند ، او مدتى تأمل كرد . در آن هنگام ، مسئول خدمات آمد و گفت : غذا حاضر است . او دستور داد تا غذا را بياورند ، آن گاه همراه يارانش تناول كرد ، در حالى كه نسبت به آن حادثه بىاعتنا بود ، مردم هم منتظر حملهء فرزند معاويه بودند .\r\nوقتى او از خوردن غذا فراغت يافت ، دستور داد مال را بياورند و آن را ميان سردارانش تقسيم كرد ، سپس غلامش را فرا خواند كه او را مبارك مىشمرد و نام او را به فال نيك مىگرفت . نام آن غلام يا ميمون يا رياح يا فتح يا يكى از نامهاى متبرك بود و پرچم را به او سپرد و به او گفت به فلان محل برو و پرچم را به زمين بكوب ، ياران خويش را بخوان و در آن‌جا بمان تا من برسم ، او نيز چنان كرد .\r\nسپس عبد اللّه بيرون رفت ، در آن هنگام زمين از ياران فرزند معاويه سپيد شده بود .\r\nابن عمر دستور داد تا منادى بانگ زند هر كه يك سر از دشمن بياورد ، پانصد درهم جايزه خواهد گرفت . جنگ آغاز شد و سرهاى بريده زيادى نزد او آوردند ، و او آنچه را تعهد كرده بود ، مىپرداخت در آن هنگام مردى از شاميان به ميدان رفت و مبارز خواست . قاسم بن عبد اللّه عجلى به جنگ او رفت . شامى نام و نشان وى را پرسيد و او را شناخت و به او گفت : من گمان نمىكردم كه مردى از قبيلهء بكر بن وائل به جنگ من آيد ، به خدا سوگند ! من نمىخواهم با تو بجنگم ولى دوست دارم مطلبى را به تو بگويم ، بدان\r\n\r\n\r\n","description":"","footnote":"\r\n( 1 ) - اين رود ، ميان دجله و فرات در خرير قرار دارد و غير از رود نيل مصر است . - م .\r\n","page_name":" 452 ","page_number":452},
  {"content":"\r\n\r\nهيچ يك از ياران يمنى شما حتى اسماعيل و منصور جز اينها نزد شما نمانده مگر اين كه با فرزند عمر مكاتبه كرده است ؛ قبيله مضر هم به او نامه نوشتند ، من از اين تعجب مىكنم كه چرا شما اى قبيلهء ربيعه ، با او مكاتبه نكرده ، يا نماينده‌اى نفرستاده‌ايد ؟ من مردى از قبيله قيس هستم ، اگر بخواهيد من نامهء شما را ابلاغ مىكنم و ما فردا همراه شما هستيم و امروز آنها با شما نمىجنگند .\r\nفرزند معاويه از اين گفت و گو آگاه شد ، او با عمر بن غضبان مشورت كرد . عمر به او گفت : بايد از اسماعيل و منصور و جز آنها تعهد بگيرى ولى او اين كار را نكرد .\r\nروز بعد ، جنگ آغاز شد . عمر بن غضبان بر جناح راست لشكر ابن عمر حمله كرد ، جناح راست لشكر پراكنده شدند ، اسماعيل و منصور بسرعت به حيره رفتند ، و ياران فرزند معاويه نيز به كوفه گريختند ، فرزند معاويه نيز با آنها بود و به كاخ رفتند از جناح چپ قبيله ربيعه و مضر با ياران فرزند عمر ماندند و پايدارى كردند . به عمر بن غضبان گفتند : ما بر شما بيمناكيم زيرا مردم نسبت به شما خيانت كردند ، برگرديد و برويد . ابن غضبان گفت : من از اين جا نمىروم تا كشته شوم ، يارانش عنان مركب او را گرفتند و او را به كوفه بردند .\r\nچون شب فرا رسيد ، فرزند معاويه به آنها گفت : اى قوم ربيعه ! ديديد كه مردم با ما چه رفتارى كردند ؟ خون ما به گردن شماست . اگر بخواهيد جنگ را ادامه دهيد ما همراه شما مىجنگيم و اگر گمان مىكنيد كه مردم ، ما و شما را يارى نمىكنند ، پس براى ما و خودتان امان بگيريد .\r\nعمر بن غضبان به ابن معاويه گفت : ما همراه شما نمىجنگيم و براى شما هم امان نخواهيم گرفت ، ولى براى خودمان امان مىگيريم . ياران ابن معاويه در قصر ماندند ، در حالى كه زيديها چندين روز در سر راهها و كوچه‌ها با ياران ابن عمر نبرد مىكردند .\r\nسرانجام ربيعه براى ابن معاويه و خودشان و زيديها امان گرفتند تا هر جا كه بخواهند ، بروند . ابن معاويه از كوفه به مداين رفت . در آن‌جا ، گروهى از مردم كوفه به او پيوستند ، با آنها قيام كرد و بر شهرهاى حلوان ، جبال ، همدان ، اصفهان و رى غلبه يافت ، آن گاه بندگان و غلامان اهل كوفه به او ملحق شدند و كارش بالا گرفت ، در آن‌جا حوادث\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nبزرگى به وقوع پيوست و سرانجام ابن معاويه كشته شد . « 1 »\r\n\r\nحادثهء فرزندان امام حسين ( ع )\r\nابن اثير دربارهء حوادث سال 144 ( ه . ق ) مىگويد : در اين سال منصور ، رياح بن عثمان مرى را به حكومت مدينه منصوب و محمد بن خالد بن عبد اللّه قسرى را بر كنار كرد .\r\nعلت عزل خالد و زياد پيش از او ، اين بود كه منصور از قيام محمد و ابراهيم ، دو فرزند عبد اللّه « 2 » بن حسن بن حسن بن على بن ابى طالب و عدم حضور آنها نزد وى همراه بنىهاشم در موسم حج و روزگار سفاح در سال 136 ( ه . ق ) نگران شد .\r\nروايت شده كه محمد بن عبد اللّه ادعا مىكرد كه شبى كه بنى هاشم در مورد واگذارى خلافت با او مشورت مىكردند ، منصور با او بيعت كرده است و در آن زمان ، حكومت مروان بن محمد دستخوش هرج و مرج شده بود . چون منصور در سال 136 ( ه . ق ) به سفر حج رفت ، دربارهء محمد و ابراهيم پرسيد ، زياد بن عبيد اللّه حرثى به او گفت : دربارهء آنها نگران نباش ، من هر دو را نزد تو حاضر خواهم كرد . زياد همراه منصور در مكه بود كه او را به مدينه فرستاد . چون منصور به خلافت رسيد تنها نگران محمد و در جست‌وجوى او بود ، لذا منصور بنى هاشم را يك به يك دعوت مىكرد و به طور پنهانى از حال محمد مىپرسيد ، همه به او مىگفتند : او متوجه شده كه تو از قيام وى آگاه شده‌اى ، لذا از تو بر جانش بيمناك است ولى هرگز قصد خلافت ندارد و مطالبى از اين قبيل گفته شد .\r\nمنصور در سفر حج به عبد اللّه بن حسن محض اصرار كرد تا فرزندش محمد را\r\n\r\n\r\n","description":"","footnote":"\r\n( 1 ) - به تاريخ ابن اثير حوادث سال 129 ( ه . ق ) مراجعه كنيد .\r\n( 2 ) - اين عبد اللّه به سال 70 ( ه . ق ) در مدينه و در خانه حضرت زهرا ( س ) به دنيا آمد . كنيهء او ابو محمد بود . وى به محض ملقب شد ، زيرا او نخستين كسى است كه از سوى پدر و مادر به امام حسن ( ع ) و امام حسين ( ع ) منسوب مىباشد . پدرش حسن مثنى فرزند حسن سبط و مادرش فاطمه ، دختر حسين سبط بود ، بدين سبب مىگفت مرا رسول خدا ( ص ) دوباره به دنيا آورد . بزرگترين برادران وى كه از يك پدر و مادر بودند ، حسن مثلث و ابراهيم مىباشند ، عبد اللّه شاعر ، سخنور ، دلير و داراى هيبت و ابهت و بيانى شيوا بود .\r\n","page_name":" 454 ","page_number":454},
  {"content":"\r\n\r\nحاضر كند ، عبد اللّه به سليمان بن على بن عبد اللّه بن عباس گفت : اى برادر ! ما با هم نسبت دامادى و خويشاوندى داريم كه خودت مىدانى ، بگو چه بايد كرد ؟ سليمان گفت : به خدا سوگند ! گويا من برادرم عبد اللّه بن على را مىبينم كه مرگ ، ميان ما و او فاصله انداخت . او به ما گفت : شما با من چنين رفتارى داشتيد ، اگر منصور داراى عفو و گذشت بود ، عمويش را عفو مىكرد . عبد اللّه پند سليمان را پذيرفت و دانست كه او درست مىگويد و فرزند خود را ظاهر نكرد .\r\nدر زمان منصور ، پيوسته عبد اللّه به سبب قيام دو فرزندش محمد و ابراهيم در سختى و تنگنا به سر مىبرد ، و منصور او را در شهر مدينه و خانهء مروان زندانى كرد ، و حدود سه سال در زندان ماند منصور به اين هم اكتفا نكرد و بيش از پانزده نفر از فرزندان امام حسن ( ع ) را نيز به زندان افكند ، گويند : رياح ، كسى بود كه آنها را زندانى كرد ، على بن عبد اللّه بن محمد بن عمر بن على گفت : ما همه ، كنار در كاخ رياح حاضر شديم . دربان گفت : هر كه از فرزندان حسين اين‌جاست ، وارد شود . آنها از در مقصوره داخل و سپس از در مروان خارج شدند ، پس از آن گفت : هر كه فرزندان حسن باشد ، داخل شود . آنها هم از در مقصروه وارد شدند . آهنگران از در بنى مروان داخل شدند و فرزندان حسن را با زنجير بستند و زندانى كردند و آنان عبارت بودند از عبد اللّه بن حسن بن حسن بن على ، حسن و ابراهيم دو فرزند حسن بن حسن ، جعفر بن حسن بن حسن ، سليمان و عبد اللّه دو فرزند داود بن حسن بن حسن ، محمد و اسماعيل و اسحاق فرزندان ابراهيم بن حسن بن حسن ، عباس بن حسن بن حسن بن على و موسى بن عبد اللّه بن حسن بن حسن .\r\nهنگامى كه آنها را به زندان انداخت ، على بن حسن بن حسن بن على عابد ، ميان آنها نبود . بامداد روز بعد ، مردى كه خود را با غبا پيچيده و پوشانده بود ، نزد رياح رفت . رياح به او گفت : آفرين بر تو ! چه حاجتى دارى ؟ گفت : آمده‌ام تا مرا به همراه خويشاوندانم زندانى كنى ، وى على بن حسن بن حسن بود . رياح وى و آنها را به زندان سپرد . محمد ، فرزندش على را به مصر فرستاده بود تا براى خلافت او دعوت كند . فرماندار مصر آگاه شد و به او گفتند فرزند محمد و پيروانش براى شورش و قيام نزد تو آمده‌اند . فرماندار ، او را دستگير كرد و به سوى منصور فرستاد . او نزد منصور اعتراف كرد و نام ياران پدرش را\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nگفت .\r\nاو نام عبد الرحمن بن ابى والى و ابو جبير را هم برد . منصور آنها را كتك زد و به زندان افكند . على ، فرزند محمد را هم بازداشت كرد تا در زندان مرد .\r\nمنصور به رياح نامه‌اى نوشت كه محمد بن عبد اللّه بن عمرو بن عثمان بن عفان معروف به ديباج را با آنها دستگير كند . او برادر عبد اللّه بن حسن بن حسن بود ، زيرا مادر آنها ، فاطمه ، دختر حسين بن على بود . رياح ، وى را به همراه آنان دستگير كرد .\r\nگفته شده منصور ، تنها ، عبد اللّه بن حسن بن حسن بن على را دستگير و ساير فرزندان حسن را رها كرد و او پيوسته زندانى بود ، حسن بن حسن بن حسن به سبب اندوه و ناراحتى از گرفتارى برادرش از خضاب خوددارى كرد ، منصور هميشه مىگفت : تندروان چه كردند ؟\r\nحسن بن حسن بن حسن گذارش به ابراهيم بن حسن افتاد و او را در حال علوفه دادن به شتران ديد . به او گفت : تو سرگرم علوفه دادن به شتران خود هستى در حالى كه عبد اللّه در زندان است . اى غلام ! بند شترها را باز و آنها را رها كن او هم آنها را رها كرد ، سپس پشت سر آنها فرياد كشيد كه رفتند و حتى يك شتر از آنها پيدا نشد .\r\nچون مدّت بازداشت عبد اللّه به درازا كشيد ، عبد العزيز بن سعيد به منصور گفت : آيا تو گمان مىكنى كه محمد و ابراهيم قيام كنند ، در حالى كه فرزندان حسن آزاد هستند ؟ به خدا سوگند ! هر يك از آنها بيشتر از يك شير در قلب مردم ايجاد ترس و بيم مىكنند . اين سخن موجب شد تا او همه فرزندان حسن را زندانى كند .\r\nچون منصور در سال 144 ( ه . ق ) به سفر حج رفت ، به رياح بن عثمان فرماندارش در مدينه دستور داد تا فرزندان حسن را دربند و زنجير به ربذه ببرد . رياح ، آنها را بر شتران بىپالان سوار كرد و در كنار هر يك از آنها يك نگهبان قرار داد . هنگامى كه رياح آنها را از مدينه بيرون مىبرد ، امام جعفر صادق ( ع ) پشت پرده ايستاده ، آنها را مىديد ، ولى آنها ، او را نمىديدند . حضرت ( ع ) مىگريست و اشكهايش بر روى ريشش جارى مىشد و به درگاه خدا دعا مىكرد ، سپس فرمود : به خدا سوگند ! پروردگار بعد از اينها حرمت منصور را حفظ نخواهد كرد . آنها را دست بسته و برهنه نزد منصور آوردند و در آفتاب قرار\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nدادند . عبد اللّه به منصور گفت : اى منصور ! ما در جنگ بدر با اسيران شما چنين رفتارى نكرديم . منصور ، سرش را پايين انداخت ، و اين اشاره و كنايه بر او گران آمد و دستور داد تا آنها را به عراق ببرند ، و آنها را در هاشميه ، كنار پل كوفه در سردابى زندانى كرد كه در آن ، شب و روز را تشخيص نمىدادند ، و آبى براى شستشو نداشتند و در همانجا ، ادرار و قضاى حاجت مىكردند به طورى كه بوى زنندهء آن ، فضا را پر كرده بود .\r\nپس از اين كه شصت روز از زندانى شدن آنها سپرى شد ، منصور دستور داد آنها را بكشند ، ابراهيم بن حسن را نيز زنده به گور كردند .\r\nمنصور ، محمد بن ابراهيم بن حسن را احضار كرد ، او از همهء مردم ، زيباتر بود . منصور گفت : تو ديباى كوچك هستى ! گفت : آرى ، منصور گفت : من تو را به نحوى مىكشم كه تاكنون كسى را آن طور نكشته‌ام . آن گاه دستور داد اطراف او ستونى بسازند ، در حالى كه او زنده بود و در همان ستون جان سپرد . گفته شده كه منصور فرمان داد به آنها زهر بدهند و بدين وسيله مردند ، برخى نيز گويند كه منصور ، دستور قتل آنها را صادر كرده بود .\r\nعبد اللّه بن محض به سبب خفگى جان سپرد . گفته شده منصور كسى را واداشت تا به عبد اللّه بگويد فرزندش محمد قيام كرد و كشته شد و عبد اللّه دچار سكته قلبى شد و درگذشت ، شهادت او در روز عيد قربان سال 145 ( ه . ق ) در سن 75 سالگى به وقوع پيوست . آرامگاه وى در محلّى است كه همراه گروهى از فرزندان حسن زندانى بود و آرامگاه آنها معروف به سبعه است .\r\nابن اثير گويد : بجز سليمان و عبد اللّه ، دو فرزند داود بن حسن بن حسن بن على و اسحاق و اسماعيل ، دو فرزند ابراهيم بن حسن بن حسن ، كسى از آنها نجات نيافت و كار آنها پايان يافت .\r\nسيد بن طاوس در كتاب اقبال خود ، در فصلى مربوط به روز عاشورا ، حديثى را نقل مىكند و آن را به فاطمه ، دختر امام حسين ( ع ) نسبت مىدهد كه وى آن را از پدرش روايت كرده است كه فرمود : « گروهى از خاندان تو در رود فرات كشته مىشوند كه پيشينيان از آنها سبقت نمىگيرند و آيندگان به مقام آنها نمىرسند . »\r\nاو در روايت ديگرى از پدرش نقل كرده است : « هفت نفر از خاندان تو در رود فرات\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nدفن مىشوند كه گذشتگان بر آنها پيشى نمىگيرند و آيندگان به مقام آنها نمىرسند . »\r\n\r\nحادثهء فرزند طباطبا علوى و ابى سرايا\r\nابو عبد اللّه محمد بن ابراهيم بن اسماعيل بن ابراهيم بن حسن بن حسن بن على بن ابى طالب ( ع ) در روزگار مأمون به سال 199 ( ه . ق ) و دهم ماه جمادى الاخر در كوفه قيام و مردم را به رضاى خاندان پيامبر ( ص ) و عمل كردن به قرآن و سنّت پيغمبر ( ص ) دعوت كرد . وى به ابن طباطبا شهرت داشت و ابو سرايا سرى بن منصور ، سردار وى در جنگها بود . او مىگفت : من از فرزندان هانى بن قبيصة بن هانى بن مسعود شيبانى هستم .\r\nسبب قيام وى ، اين بود كه چون مأمون ، طاهر را از حكومت بر ايالتهايى كه فتح كرده بود ، بر كنار كرد و حسن بن سهل را به جاى او منصوب كرد ، مردم عراق مىگفتند :\r\nفضل بن سهل بر مأمون مسلط شده ، او را در قصر نشانده و مانع ملاقات او با افراد خانواده و فرماندهانش شده و مستبد و خودسر شده است ، بدين سبب ، بنىهاشم و بزرگان خشمگين و نسبت به حسن بن سهل گستاخ شدند و در شهرها فتنه و آشوب برخاست و ابن طباطبا ، نخستين كسى بود كه در كوفه قيام كرد .\r\nگويند علت پيوستن ابو سرايا به ابن طباطبا ، اين بود كه ابو سرايا ، چهارپايان را كرايه مىداد تا اين كه وضعش خوب شد و گروهى را نزد خود گرد آورد و مردى از قبيلهء تميم را در جزيره كشت و مال او را ربود ، او را تعقيب كردند و او گريخت و پنهان شد و از طريق رود فرات به شام رفت . در آن‌جا به راهزنى مشغول شد پس از آن به يزيد بن مزيد شيبانى در ارمنستان پيوست ، او سى سوار به همراه داشت و مزيد او را به فرماندهى سپاه منصوب كرد او با يزيد به جنگ خرميان رفت ، در ميان آنها نفوذ كرد و بسيارى از آنان را كشت و ابا شوك ، غلام يزيد را كه نزد آنها اسير بود ، آزاد كرد . ابو سرايا پس از بر كنار كردن فرماندار ارمنستان نزد احمد بن مزيد رفت ، احمد نيز او را به فرماندهى مقدمهء لشكر منصوب كرد و به سبب فتنه‌اى كه ميان امين و مأمون به وجود آمده بود ، وى را به سوى هرثمه فرستاد . ابو سرايا به دلاورى شهرت يافته بود . هرثمه به او نامه نوشت و ابو سرايا را به سوى خود فرا خواند . او به هرثمه متمايل شد و به لشكر او پيوست .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nعربهاى جزيره هم به او پيوستند . وى نيز اموالى را از هرثمه گرفت و به آنها داد ، تعداد يارانش به حدود دو هزار سوار و پياده رسيد كه او را امير مىخواندند .\r\nپس از قتل امين ، هرثمه از حقوق او و يارانش كاست ، ابو سرايا اجازهء سفر حج خواست . هرثمه به او اجازه داد ، بيست هزار درهم نيز به او بخشيد . او آن مال را ميان يارانش تقسيم كرد و به راه افتاد و به آنها گفت : شما به طور پراكنده دنبال من بيايد . آنها چنين كردند و حدود دويست سوار نزد او گرد آمدند و با آنها به محل عين التمر رفت . در آن‌جا ، فرماندارش را محاصره كرد ، هر چه مال داشت از او گرفت و ميان يارانش تقسيم كرد و به راه خود ادامه داد و به فرماندار ديگرى برخورد كه اموالى را بر سه استر حمل مىكرد ، آنها را از او گرفت و رفت . سپاهى كه هرثمه به تعقيب وى فرستاده بود ، به او رسيدند . ابو سرايا به سويشان برگشت و با آنها نبرد كرد و آنها گريختند . وى به صحرا رفت و مال را ميان يارانش تقسيم كرد ، سپاه او متفرق شده بودند و تعدادى از يارانش و ساير افرادى كه عقب مانده بودند ، به او پيوستند و سپاهش فزونى يافت . او به سوى دقوقا رهسپار شد . در آن‌جا ، ابو ضرغامه عجلى با هفتصد سوار حكومت داشت ، سپاهيان ابو سرايا به سوى وى رفتند و با او جنگيدند . ابو ضرغامه گريخت و به قصر دقوقا پناه برد . ابو سرايا ، او را محاصره كرد . پس از آن به او امان داد و او را از قصر بيرون آورد و تمام اموالش را تصاحب كرد ، از آن‌جا به انبار رفت . حاكم انبار ، ابراهيم شروى ، دست نشاندهء منصور بود ، ابو سرايا ، ابراهيم را كشت و هر چه در آن شهر وجود داشت ، ربود و از آن‌جا رفت و پس از رسيدن محصولات ، بازگشت و آنها را برداشت كرد . سپس از راهپيمايى در شهرها به ستوه آمد و عازم شهر رقه شد ، در آن‌جا به طوق بن مالك تغلبى برخورد كه با قبايل قيسيه جنگ مىكرد ، او را يارى كرد و مدت چهار ماه نزد او ماند و بدون اين كه به چيزى طمع داشته باشد بلكه تنها از روى تعصب عليه قبيلهء مضر مىجنگيد . سرانجام طوق پيروز شد و قبايل قيس ، مطيع او شدند .\r\nابو سرايا از او جدا شد و به شهر رقه رفت و چون به آن‌جا رسيد ، محمد بن ابراهيم ، معروف به ابن طباطبا او را ديد . ابو سرايا با او بيعت كرد و ابن طباطبا به او گفت : تو از راه آب و با كشتى به كوفه برو و من از راه صحرا مىروم تا با هم به كوفه برسيم ، هر دو وارد\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nكوفه شدند .\r\nدر ابتدا ، ابو سرايا ، كاخ عباس بن موسى بن عيسى را به تصرف خود درآورد و تمام اموال و زر و زيور آن را كه گنجى بزرگ و غير قابل شمارش بود ، ربود و مردم كوفه با او بيعت كردند . گويند علت قيام ابو سرايا ، اين بود كه وى از فرماندهان هرثمه بود و او در پرداخت حقوق ابو سرايا مسامحه مىكرد . ابو سرايا خشمگين شد و به سوى كوفه رفت و با ابن طباطبا بيعت كرد و كوفه را گرفت و مردم آن نيز در اختيار او قرار گرفتند و مردم از مناطق مختلف كوفه و نيز عربهاى بيابانى نزد او مىآمدند و با او بيعت مىكردند .\r\nسليمان بن منصور از طرف حسن بن سهل فرماندار كوفه بود ، و به سبب عدم توانايى در دفاع از كوفه ، حسن او را توبيخ و سرزنش كرد و زهير بن مسيب ضبى را به همراه ده هزار سوار و پياده براى جنگ با آنها به كوفه فرستاد . ابن طباطبا و ابو سرايا به جنگ او رفتند و در روستاى شاهى با او نبرد كردند . وى گريخت و سپاهش را غارت كردند .\r\nاين جنگ در آخر ماه جمادى الاخر به وقوع پيوست . روز اوّل ماه رجب ، محمّد بن ابراهيم بن طباطبا به طور ناگهانى جان سپرد زيرا ابو سرايا ، او را مسموم كرده بود و علتش اين بود ؛ زمانى كه اموال لشگر زهير را به غنيمت بردند ، وى ابو سرايا را از ربودن آنها منع كرد و مردم هم مطيع محمّد بودند و ابو سرايا دانست كه با بودن محمّد ، قدرتى نخواهد داشت ، لذا او را مسموم كرد و جان سپرد و نوجوانى به نام محمّد بن محمّد بن زيد بن على بن حسين بن على بن ابى طالب ( ع ) جانشين وى شد ولى همچنان قدرت در دست ابى سرايا بود .\r\nزهير به كاخ ابن هبيره برگشت و آن‌جا ماند و حسن بن سهل عبدوس بن محمّد بن ابى خالد مرو رودى را با چهار سوار به جنگ ابو سرايا فرستاد . ابو سرايا به سوى آنها رفت و در روز هفدهم ماه رجب در محل جامع « 1 » با آنها نبرد كرد و عبدوس را كشت ، و حتى يك نفر از يارانش نجات نيافت بلكه همگى كشته يا اسير شدند و طالبيان در شهرها پراكنده شدند .\r\n\r\n\r\n","description":"","footnote":"\r\n( 1 ) - جامع ، نام روستايى در غوطه است . - م .\r\n","page_name":" 460 ","page_number":460},
  {"content":"\r\n\r\nابو سرايا هم در كوفه ، سكّه‌هاى درهم ضرب كرد و سپاهيانش را به سوى بصره ، واسط و حومه آن فرستاد . حكومت بصره را به عباس بن محمّد بن عيسى بن محمّد جعفرى واگذار كرد ، حسين بن حسن بن على بن حسين بن على را كه به افطس شهرت داشت ، به حكمرانى مكه منصوب كرد و امارت موسم حج را نيز بر عهده وى نهاد .\r\nابو سرايا ، حكومت يمن را به ابراهيم بن موسى بن جعفر ، فارس را به اسماعيل بن موسى بن جعفر و اهواز را به زيد بن موسى بن جعفر واگذار كرد ، زيد به شهر بصره لشكر كشيد و آن را تصرف كرد و عباس بن محمّد جعفرى را از آن شهر اخراج و بصره را به اهواز ضميمه كرد .\r\nابو سرايا محمّد بن سليمان بن داود بن حسن بن حسن بن على را به مداين فرستاد و به او دستور داد تا از طرف شرق به سوى بغداد برود . او به مداين رسيد و در آن‌جا اردو زد .\r\nلشكرى هم به سوى ديالى فرستاد . عبد اللّه بن سعيد حرشى از طرف حسن بن سهل ، حاكم واسط بود . وى از بيم ياران ابى سرايا به بغداد گريخت . چون حسن متوجه شد كه يارانش در برابر سپاه ابى سرايا مقاومت و پايدارى نمىكنند ، به هرثمه پيغام داد و از او در خواست كرد تا با ابى سرايا بجنگد . ولى او بر حسن خشم گرفت و به سوى خراسان حركت كرد و پس از سرپيچى از فرمان او ، بازگشت و نزد وى رفت .\r\nهرثمه در ماه شعبان به كوفه رفت . حسن ، على بن سعيد را به مداين و واسط فرستاد .\r\nابو سرايا كه در كاخ ابن هبيره بود ، از اين موضوع آگاهى يافت و لشكرى به مداين فرستاد . يارانش در ماه رمضان به مداين رسيدند . ابو سرايا هم حركت كرد و در كنار رود صرصر اردو زد « 1 » . هرثمه نيز در برابر او اردو زد و رود صرصر ، ميان آنها فاصله بود .\r\nعلى بن سعيد در ماه شوال به مداين رفت و با ياران ابى سرايا نبرد كرد و آنها را شكست داد و شهر مداين را به تصرف خود درآورد . چون ابا سرايا خبر واقعه را شنيد ، از رود صرصر به كاخ ابن هبيره بازگشت و در آن‌جا اقامت كرد . هرثمه ، او را تعقيب كرد ، گروهى از يارانش را يافت و همه را كشت و سر آنها را نزد حسن بن سهل فرستاد .\r\n\r\n\r\n","description":"","footnote":"\r\n( 1 ) - در كتاب مراصد آمده است كه صرصر ، نام دو روستا در حومهء بغداد است كه در ساحل رود عيسى قرار دارند . - م .\r\n","page_name":" 461 ","page_number":461},
  {"content":"\r\n\r\nهرثمه با ابى سرايا نبرد كرد و ميان آنها درگيريى رخ داد كه گروهى از ياران ابى سرايا كشته شدند . وى ناگزير به كوفه پناه برد ، طالبيانى كه همراه او بودند ، به خانه‌هاى بنى عباس ، طرفداران و ياران آنها حمله كرده ، آنها را غارت و ويران كردند و كشتزارهايشان را خراب كرده و آنان را از كوفه بيرون كردند و كارهاى زشتى انجام دادند و امانتهايى را كه بنىعباس نزد مردم داشتند ، از آنها گرفتند .\r\nهرثمه نيز به مردم اطلاع داده بود كه قصد حج دارد و همهء كسانى را كه از خراسان و جز آن به منظور انجام فريضهء حج آمده بودند ، بازداشت كرد ، تا خود امير حاجيان باشد .\r\nوى داود بن عيسى بن موسى بن عيسى بن محمّد بن على بن عبد اللّه بن عباس را به سوى مكه فرستاد . ابو سرايا نيز حسين بن حسن افطس بن على بن على بن حسين بن على ( ع ) را به مكه و محمّد بن سليمان بن داود بن حسن بن على را به مدينه فرستاده بود . چون محمّد وارد مدينه شد ، كسى با او نبرد نكرد .\r\nهنگامى كه داود بن عيسى باخبر شد كه ابو سرايا حسين بن حسن را به منظور برپايى مراسم حج به مكه فرستاده است ، ياران و طرفداران بنى عباس را گرد آورد . در آن سال مسرور كبير نيز با دويست سوار براى اداى حج رفته بود ، مسرور با يارانش آماده جنگ شدند ، او به داود گفت : تو در اين جا بمان يا يكى از فرزندانت را اين جا بگذار ، تا من جنگ را آغاز كنم . داود گفت : من جنگ را در ماه محرّم روا نمىدانم ؛ به خدا سوگند ! اگر آنها از اين راه وارد مكه شوند ، من از راه ديگر خارج مىشوم ، داود به ناحيهء مشاش « 1 » پناه برد و گروهى كه داود گرد آورده بود ، پراكنده شدند ، مسرور هم ترسيد با آنها بجنگد و به دنبال داود به عراق بازگشت ، مردم در عرفه ماندند و مردى از تودهء مردم پيشنماز آنها شد ، و خطبه هم نخواند ، و آنان بدون امام از عرفه رانده شدند .\r\nحسين بن حسن در محل سرف « 2 » بود و مىترسيد وارد مكه شود تا اين كه گروهى نزد او رفتند و گفتند : هيچ يك از بنى عباس در مكه نيستند . او با ده نفر وارد مكه شد و بر گرد\r\n\r\n\r\n","description":"","footnote":"\r\n( 1 ) - در مراصد گويد مشاش قناتى در كوههاى طايف است كه در عرفات جريان مىيابد و به مكه منتهى مىشود - م .\r\n( 2 ) - در مراصد آمده است كه سرف نام محلى در شش ميلى مكه از راه مرو مىباشد . در اين جا رسول خدا ( ص ) با ميمونه دختر حارث ازدواج كرد و ميمونه در همان جا درگذشت - م .\r\n","page_name":" 462 ","page_number":462},
  {"content":"\r\n\r\nكعبه و ميان صفا و مروه طواف كرد . آن گاه به عرفه رفتند و يك شب ماندند ، سپس به مزدلفه بازگشتدن و مردم نماز صبح را به امامت او به پا داشتند . در مدت برگزارى حج نيز در منا اقامت گزيد و در مكه ماند تا سال پايان يافت .\r\nمحمد بن سليمان نيز در مدينه اقامت كرد تا سال به پايان رسيد ، ولى هرثمه در روستاى شاهى اردو زد . حاجيان آمدند و وى منصور بن مهدى را فراخواند و با بزرگان و سران كوفه مكاتبه كرد .\r\nعلى بن سعيد از مداين به واسط رفت و آن شهر را به تصرف خود درآورد و از آنجا عازم بصره شد ولى در آن سال نتوانست شهر را تصرف كند .\r\nدر سال 200 ( ه . ق ) ابو سرايا از كوفه گريخت زيرا هرثمه ، او و يارانش را در كوفه محاصره كرده بود و آن قدر جنگ را ادامه داد تا آنها ناتوان شدند و به ستوه آمدند و از جنگ دست كشيدند چون ابو سرايا اوضاع را اين گونه ديد ، براى خارج شدن از كوفه آماده شد و به همراه هشتصد سوار از شهر بيرون رفت و محمد بن محمد بن زيد نيز همراه وى بود ، هرثمه وارد شهر شد و به مردم امان داد و به كسى آزار نرسانيد .\r\nابو سرايا در شانزدهم محرّم گريخت و به قادسيه رفت و از آن‌جا به سوى شهر شوش در خوزستان حركت كرد . در راه اموالى را ديد كه از اهواز مىآوردند ، آنها را ربود و ميان يارانش تقسيم كرد . در آن‌جا ، حسن بن على مامونى نزد وى آمد و به ابو سرايا دستور داد تا از ايالتش بيرون رود . مامونى به جنگيدن با وى تمايلى نداشت ولى ابو سرايا امتناع كرد و جنگيدن با وى را برگزيد ، و با او نبرد كرد . مامونى ، آنها را شكست داد و ابو سرايا را مجروح كرد و يارانش متفرق شدند . ابو سرايا با محمد بن محمد و ابو شوك به سوى منزل وى در رأس رفتند .\r\nهنگامى كه به محل جلولا رسيدند ، حماد كند غوش با آنها جنگيد و پيروز شد و آنان را دستگير كرده ، نزد حسن بن سهل برد كه او در آن هنگام در نهروان بود . حسن بن سهل ، ابو سرايا را كشت و سرش را نزد مامون فرستاد و تن بىسر او را بر سر پل بغداد آويختند ، حسن بن سهل ، محمد بن محمد را به سوى مامون روانه كرد .\r\nولى هرثمه فقط يك روز در شهر كوفه ماند و رييس نگهبانان و فرماندار خراسان\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nغسان بن ابى الفرج ابا ابراهيم بن غسان را به حكومت آن سامان منصوب كرد .\r\nاين مطالب را ابن اثير دربارهء حوادث سالهاى 199 و 200 ( ه . ق ) نقل كرده است ولى ابن جرير طبرى در تاريخش ( ج 1 ، ص 227 ) و ابو الفرج اصفهانى در مقاتل الطالبيين ( ص 176 ) اين واقعه را به گونه‌اى ديگر بيان مىكنند كه با آنچه ما ذكر كرديم ، اختلاف اندكى دارد .\r\n\r\nحادثهء ابراهيم بن مهدى و حميد بن عبد الحميد\r\nحميد بن عبد الحميد به عنوان كارگزار حسن بن سهل در كاخ ابن هبيره بود ، و از فرماندهان ، همراه وى سعيد بن ساجور ، ابوالبط ، غسان بن ابى الفرج و محمد بن ابراهيم افريقى و جز آنها بودند ، آنان به ابراهيم بن مهدى عباسى نامه نوشتند كه قصر ابن هبيره را تسليم وى كنند ، اينها از حميد كناره‌گيرى كرده بودند و به حسن بن سهل نامه نوشتند و او را از مكاتبه حميد با ابراهيم باخبر كردند . حميد نيز دربارهء مكاتبهء آنها با ابراهيم براى حسن مىنوشت ، حسن به حميد نامه نوشت و او را به سوى خود فرا خواند ولى حميد اجابت نكرد زيرا مىترسيد به سوى حسن برود و اين فرماندهان اموال و سپاه او را تصاحب كرده ، به ابراهيم تسليم كنند .\r\nچون حسن با نوشتن نامه به حميد اصرار كرد كه نزد وى برود ، ناگزير حميد در ماه ربيع الآخر نزد او رفت . فرماندهان به ابراهيم نوشتند كه عيسى بن محمد بن ابى خالد را به سوى آنها روانه كند . او هم عيسى را فرستاد و آنها لشكر حميد را غارت كردند . از جمله اموالى كه از وى ربودند ، يك ميليون درهم بود . فرزند حميد هم كنيزان پدرش را همراه خود به نزد پدرش در لشكر حسن برد .\r\nدر تاريخ دهم ربيع الاخر سال 202 ( ه . ق ) عيسى وارد قصر شد و آن را تصرف كرد .\r\nحميد به حسن گفت : آيا تو را از خيانت آنها آگاه نكرده بودم ؟ تو فريب خوردى ! پس از آن حميد به كوفه بازگشت و اموالش را گرفت و عباس بن موسى بن جعفر علوى را امير كوفه كرد و به او دستور داد تا براى زمامدارى برادرش على بن موسى الرضا ( ع ) پس از مامون دعوت كند و يكصد هزار درهم نيز به او داد و به وى گفت : از برادرت دفاع كن ،\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمردم كوفه از تو اطاعت خواهند كرد و من همراه و پشتيبان تو هستم .\r\nشب هنگام حميد نزد حسن رفت . حسن هم حكيم حارثى را براى جنگيدن با عيسى بن محمد به سوى نيل فرستاد . ميان آنها جنگى رخ داد و حكيم شكست خورد و گريخت و عيسى نيل را نيز تصرف كرد . پس از آن ابراهيم ، سعيد و ابو البط را به جنگ عباس بن موسى ( برادر امام رضا ( ع ) ) به كوفه فرستاد . عباس هم مردم كوفه را دعوت كرد و برخى از وى اطاعت كردند .\r\nشيعيان گفتند : اگر ما را تنها به طرفدارى برادرت دعوت مىكنى ، با تو بيعت مىكنيم و همراهت هستيم ولى اگر براى مامون دعوت مىكنى ، ما نيازى به او نداريم . وى گفت : من در ابتدا براى مامون و پس از وى براى برادرم دعوت مىكنم . شيعيان از وى رو برگردانيدند ، چو سعيد و ابو البط نزد عباس رسيدند و در روستاى شاهى اردو زدند ، عباس پسر عمويش على بن محمد بن جعفر را به سوى آنها فرستاد . على بن محمد بن جعفر ، فرزند كسى است كه در مكه با او بيعت كرده بودند . عباس همراه وى گروهى را فرستاد كه برادر ابو سرايا نيز در ميان آنها بود . يك ساعت نبرد كردند ، على بن محمد علوى و مردم كوفه شكست خورده ، گريختند . در ماه جمادى الاول ، سعيد و يارانش در حيره اردو زدند .\r\nسپس آنان پيشروى كرده ، با مردم كوفه جنگيدند و عباس به سوى شيعيان بنى عباس و طرفدارانش رفت ، تا شب جنگيد و شعارشان اين بود - اى ابا ابراهيم ! اى منصور ! از مأمون اطاعت نكنيد - آنها لباس سياه پوشيده بودند و اهل كوفه ، لباس سبز بر تن داشتند .\r\nچون صبح فرا رسيد ، با يكديگر جنگيدند و هر دسته‌اى از آنها هرگاه به چيزى دست مىيافتند ، آن را مىسوزاندند و غارت مىكردند .\r\nهنگامى كه بزرگان كوفه چنين ديدند ، نزد سعيد رفتند و براى عباس و يارانش امان گرفتند . سعيد به عباس و يارانش امان داد ، به شرط اين كه از كوفه خارج شوند ، آنها پذيرفتند ، سپس به عباس خبر دادند كه براى تو امان گرفتيم . او قبول كرد و از خانه‌اش بيرون رفت . پيروان عباس بن موسى بر بقيهء ياران سعيد شوريدند و سپاه سعيد به سوى خندق گريختند ، پيروان عباس ، خانه‌هاى عيسى بن موسى را غارت كرده ، به آتش\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nكشيدند و هر كه را يافتند ، كشتند . هنگامى كه سعيد در حيره بود ، عباسيان به وى نوشتند كه عباس بن موسى عهدشكنى كرده است . سعيد و يارانش شبانه سوار بر مركب وارد كوفه شدند و هر غارتگرى را يافتند ، كشتند و هر مال غارت شده‌اى را كه نزد آنها بود ، سوزانيدند و تمام شب در كوفه ماندند ، دوباره بزرگان كوفه نزد سعيد و يارانش رفتند و گفتند : اين كار افراد پست و فرومايه بود ، و عباس عهدشكنى نكرده است ، سعيد و يارانش هم از تعقيب آنها منصرف شدند .\r\nروز بعد ، سعيد و ابو البط وارد كوفه شدند ، و ندا دادند كه همهء مردم در امان هستند و به هيچ كس آسيب نرسانيدند و فضل بن محمد بن صباح كندى را به حكومت كوفه منصوب كردند ، سپس به علت جانبدارى از مردم شهرش او را بر كنار كردند و غسان بن ابى الفرج را به جاى او برگزيدند و پس اين كه وى ابو عبد اللّه برادر ابو سرايا را كشت ، عزلش كردند و ابو الهول برادرزادهء سعيد را به حكومت منصوب كردند . او امير كوفه بود ، تا اينكه حميد بن عبد الحميد وارد كوفه شد و ابو الهول گريخت . ابراهيم مهدى به عيسى بن محمد دستور داد تا از راه نيل به منطقهء واسط لشگركشى كند . وى به ابن عايشه هاشمى و نعيم بن حازم نيز فرمان داد تا به سوى صياده حركت كنند . سعيد ابو البط و افريقى هم به آن لشكر پيوستند و همهء آنها نزديك واسط در محلّ صياده اردو زدند .\r\nعيسى بن محمد فرمانده كل بود . آنها هر روز بر مركبهايشان سوار شده به طرف لشكر حسن در واسط مىرفتند و آنها را به جنگ دعوت مىكردند ولى هيچ يك از آنها كه در شهر تحصن كرده بودند ، خارج نشدند .\r\nسپس حسن به يارانش دستور داد تا براى جنگيدن با آنها از شهر بيرون بروند ، سپاه حسن در بيست و ششم ماه رجب از شهر خارج شدند ، و از صبح تا ظهر به شدت نبرد كردند تا اين كه عيسى و يارانش شكست خوردند و به سوى طرنايا و نيل گريختند و اردوگاه و اموال و اسلحه عيسى را به غنيمت گرفتند . به تاريخ ابن اثير در مورد حوادث سال 202 ( ه . ق ) رجوع كنيد .\r\n23 - حادثهء يحيى بن عمر علوى : يحيى بن عمر بن يحيى بن حسين زيد بن على بن حسين بن امام على بن ابى طالب ( ع ) كنيه‌اش ابو الحسن و مادرش فاطمه دختر حسين بن\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nعبد اللّه بن اسماعيل بن عبد اللّه بن جعفر بن ابى طالب بود . وى سواركارى دلير ، تنومند ، بىباك و از سبكسرى جوانى به دور بود و از آنچه موجب بدگويى و سرزنش ديگران مىشد ، اجتناب مىكرد .\r\nوى ميله‌اى آهنين و سنگين در منزل داشت و هرگاه نسبت به برده يا كنيزانش خشم مىگرفت ، آن را به دور گردنش مىپيچيد كه هيچ كس نمىتوانست آن را بگشايد تا بالأخره يحيى آن را مىگشود « 1 » .\r\nيحيى در زمان حكومت مستعين عباسى در كوفه قيام كرد و سبب قيامش بنابر آنچه ابن اثير « 2 » در ج 7 تاريخش در بيان حوادث سال 205 ( ه . ق ) ذكر كرده است ، اين بود كه وى دچار تنگدستى شده بود و وامى بر عهده داشت و بستانكار ، او را به ستوه آورده بود . وى با عمر بن فرج رخمى ديدار كرد . او به امور طالبيان رسيدگى مىكرد و در زمان متوكل از خراسان آمده بود . پس از وى خواست تا حقوقش را بپردازد . عمر به درشتى با او سخن گفت و او را زندانى كرد . او در زندان ماند تا زمانى كه خانواده‌اش او را ضمانت كردند و آزاد شد و راه بغداد را در پيش گرفت و در آن‌جا با تنگدستى زندگى مىكرد .\r\nسپس به سامراء رفت و با وصيف ملاقات كرد و از او خواست تا برايش حقوقى معيّن كند . وصيف هم به تندى با او برخورد كرد و گفت : چرا بايد به شخصى مانند تو حقوق داده شود ؟ وى به كوفه بازگشت . ايوب بن حسن بن جعفر بن سليمان هاشمى ، كارگزار محمد بن عبد اللّه بن طاهر در آن‌جا حكومت داشت . ابوالحسن يحيى ، بسيارى از عربها و مردم كوفه را گرد آورد و به محل فلوجه برد و پيك به محمد بن عبد اللّه بن طاهر نامه‌اى نوشت و او را از ماجرا آگاه كرد ، بنابراين ، محمد هم به ايوب و عبد اللّه بن محمود سرخسى كارگزار كمك رسانى منطقه سواد [ - عراق 
  ] نوشت و به آنها دستور داد تا براى جنگ با يحيى بن عمر بسيج شوند .\r\nيحيى هم به سوى بيت المال كوفه رفت تا آن را تصاحب كند ، به طورى كه گفته شده\r\n\r\n\r\n","description":"","footnote":"\r\n( 1 ) - متقاتل الطالبين تأليف ابى الفرج اصفهانى ، ص 218 . ( م )\r\n( 2 ) - ابو الفرج ، اين مطالب را به صورتى ديگر در كتاب مقاتل حادثه ذكر كرده است كه با آنچه ابن اثير در تاريخش آورده ، اختلاف دارد ، براى كسب اطلاعات بيشتر بدان مراجعه كنيد - م .\r\n","page_name":" 467 ","page_number":467},
  {"content":"\r\n\r\nدر آن‌جا دو هزار دينار و هفتاد هزار درهم بوده است . وى در كوفه آشكارا قيام كرد ، در زندانها را گشود ، زندانيان را آزاد و مأموران را اخراج كرد ، عبد اللّه بن محمد سرخسى و يارانش با وى به جنگ پرداختند . يحيى بن عمر ، ضربتى به صورتش زد و او را سخت مجروح كرد و عبد اللّه شكست خورد . ياران يحيى نيز چهارپايان و اموال آنها را به يغما بردند .\r\nيحيى به اطراف كوفه رفت و گروهى از زيديان و مردم آن منطقه تا حومهء واسط به او پيوستند . او در بستان اقامت كرد و بر پيروان او افزوده شد . محمد بن عبد اللّه نيز حسين بن اسماعيل بن ابراهيم بن حسين بن مصعب را با سپاهى متشكل از سربازانى دلير و نيرومند به جنگ يحيى فرستاد . حسين عازم جنگ شد و در برابر او صف‌آرايى كرد ولى يحيى از مبارزه با او خوددارى ورزيد . يحيى به سوى كوفه حركت كرد ، حسين هم او را تعقيب كرد تا اين كه يحيى به كوفه رسيد ، پيش از ورود به شهر با عبد الرحمن بن خطاب معروف به وجه الغلس برخورد كرد و جنگى ميان آنها رخ داد و عبد الرحمن به سوى منطقه شاهى گريخت و با حسين روبه‌رو شد و هر دو در شاهى اقامت كردند . زيديان هم نزد يحيى بن عمر گرد آمدند . او در كوفه براى رضاى خاندان پيامبر ( ص ) دعوت كرد ، مردم هم گرد او تجمع كردند و او را دوست داشتند و همه مردم بغداد هم از وى پيروى كردند ، مردم فقط او را از ميان خاندانش به حكومت گماردند ، گروهى از شيعيان خردمند و آگاه كوفه با او بيعت كردند ، افراد فرومايه‌اى كه اعتقاد درستى نداشتند نيز به آنها پيوستند . حسين بن اسماعيل در شاهى اردو زد و به استراحت پرداخت و نيروهاى كمكى نيز به آنها رسيد .\r\nدر كوفه ، يحيى ، سپاه را آماده و سلاحها را تعمير مىكرد ، گروهى از زيديان كه از جنگ اطلاعى نداشتند به يحيى گفتند كه براى نبرد با حسين بن اسماعيل بشتابد و در اين باره اصرار و پافشارى كردند ، وى شب دوشنبه سيزدهم ماه رجب جنگ را آغاز كرد ، هيضم عجلى و گروهى ديگر و تعدادى از افراد پست و فرومايه كوفه كه با جنگ آشنا نبوده ، شجاعت نداشتند ، نيز همراه وى بودند . ياران يحيى شبانه حركت كردند و صبح به حسين رسيدند در حالى كه او مشغول استراحت بود . آنها در تاريكى به ياران حسين\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nحمله كردند ، ياران حسين نيز با آنها جنگيدند ، ياران يحيى گريختند و ياران حسين بر آنها پيروز شدند . نخستين اسير ، هيضم عجلى بود . افراد پست و فرومايه كوفه گريختند در حالى كه بيشتر آنها فاقد سلاح بودند سواران حسين هم آنها را زير سم اسبان لگد كوب كردند . سپاه يحيى ، او را تنها گذاشت او زره بر تن داشت ، اسبش لغزيد و او را بر زمين انداخت . يكى از فرزندان خالد بن عمران به او رسيد ، و يحيى را نشناخت و به نيكى با وى سخن گفت و چون زره مخصوص خراسانيان را بر تن او ديد گمان كرد كه وى يكى از سپاهيان خراسان است . آن گاه به يكى از يارانش دستور داد تا پياده شود و سر از تن او جدا كند . يكى از همراهان وى ، يحيى را شناخت . خالد آن سر را نزد محمد بن عبد اللّه بن طاهر فرستاد . بسيارى از سپاهيان ادعاى قتل او را كردند ، محمد هم سر را نزد مستعين فرستاد . مدت كمى سر را در سامرا نصب كردند ، سپس آن را پايين آورده ، به بغداد فرستادند تا آن‌جا نصب شود ، ولى محمد نتوانست سر را نمايان كند زيرا مردم بسيارى جمع شدند و ترسيد كه سر را از او بگيرند ، لذا سر را نصب نكرد و آن را در صندوقى در انبار اسلحه قرار داد . حسين بن اسماعيل ، سرهاى كشته شدگان را به بغداد فرستاد و اسيران را نيز به همراه آنها روانه كرد تا زندانى شوند . محمد بن عبد اللّه ، نامه‌اى به خليفه نوشت و از وى خواست تا آنها را آزاد كند . خليفه نيز دستور داد تا آنها را آزاد كنند و سرها را هم به خاك سپارند و نصب نكنند ، آنها نيز چنين كردند .\r\nچون خبر قتل يحيى رسيد ، محمد بن عبد اللّه ، مجلسى برپا كرد تا مردم براى عرض تبريك نزد وى بروند . داود بن قاسم ابو هاشم جعفرى نزد او رفت و گفت : اى امير ! براى كشته شدن مردى به تو تبريك مىگويند كه اگر رسول خدا ( ص ) زنده بود ، اين فاجعه را به او تسليت مىگفتند ، محمد به او پاسخ داد ، داود از آن‌جا خارج شد و اين شعر را سرود :\r\nاى فرزندان طاهر آن را بخوريد كه شما را به و با مبتلا مىكند زيرا گوشت پيامبر ( ص ) گوارا نيست خداوند ، خونخواهى او را بر عهده دارد و شايسته است كه چنين\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nخونخواهى انجام يابد « 1 » .\r\nشعراى ديگر نيز در رثاى يحيى اشعار بسيارى سرودند زيرا وى خوش‌رفتار و پرهيزكار بود ، يكى از شاعران در سوك وى چنين سرود :\r\nاسبها پس از يحيى از غم و اندوه گريستند حتى شمشير پولادين و جلا يافته هندى هم بر او گريست مردم عراق در شرق و غرب هم بر او گريستند قرآن و وحى منزل هم بر او گريست مسجد ، خانهء كعبه ، ركن و حجرالاسود همه بر او گريستند « 2 » چگونه آسمان بر سر ما فرو نمىريزد در روزى كه مىگويند ابو الحسين كشته شده است ؟ همه دختران پيامبر ( ص ) اندوه و حزن خود را آشكار كرده‌اند آنها دردمندند و اشكهايشان روان است شمشير دشمنان چهره او را بريد پدرم فداى آن چهر زيبا باد ! يحيى در دلم سوزى بر جاى نهاد كه آن سوز گداز ، تنم را آزار مىدهد كشته شدن او ، شهادت على ( ع ) و حسين ( ع ) و وفات پيامبر ( ص ) را به ياد مىآورد پيوسته درود خداوند بر آنها باد تا زمانى كه هر دردمندى بگريد و هر داغديده‌اى بنالد « 3 » .\r\nابوالفرج در كتاب مقاتلش قصيداى در 110 بيت از على بن عباس رومى در رثاى يحيى ذكر كرده كه ابيات نخست آن چنين است :\r\nبه رو به روى خودت بنگر ! كدام راه را مىپيمايى ؟ دو راه مختلف راست و كج در برابر توست اى انسانها ! ضرر و زيان شما به خاندان پيامبر ( ص ) فزونى يافته ، بترسيد يا\r\n\r\n\r\n","description":"","footnote":"\r\n( 1 ) -\r\n يا بنى طاهر كلوه و بيأ * ان لحم النبى غير مرى \r\n ان وترا يكون طالبه اللّ * ه لوتر نجاحه بالحرى \r\n( 2 ) -\r\n بكت الخيل شجوها بعد يحيى * و بكاه المهند المصقول \r\n و بكته العراق شرقا و غربا * و بكاء الكتاب و التنزيل \r\n و المصلى و البيت و الركن * و الحجر جميعا له عليه عويل \r\n( 3 ) -\r\n كيف لم تسقط السماء علينا * يوم قالوا ابو الحسين قتيل \r\n و بنات النبى تبدين شجوا * موجعات دمو عهن همودل \r\n قطعت وجهه سيوف الاعادى * بابى وجهه الوسيم الجميل \r\n ان يحيى ابقى بقلبى غليلا * سوف يودى بالجسم ذاك الغليل \r\n قتله مذكر لقتل على * و حسين و يوم اودى الرسول \r\n صلوات الإله وقفا عليهم * ما بكى موضع و حسن ثكول \r\n","page_name":" 470 ","page_number":470},
  {"content":"\r\n\r\nاميدوار باشيد آيا در هر روز براى پيامبر ( حضرت محمد ص ) انسانى پاك از خاندانش را كشته و به خون آغشته مىكنيد « 1 » شما با كشتن اين افراد ، دين خودتان را مىفروشيد و چه پيشوايان بدى هستيد شگفتا ! كه دين خدا دستخوش آشفتگى شده است « 2 » .\r\nتا اين كه گفت :\r\nآيا پس از اين شخصى كه كنيه‌اش حسين ( ع ) و شهيد شما بود هنوز چراغهاى آسمان نورافشانى مىكند ؟ « 3 »\r\nدر كتابهاى مقتل ، قصيده‌هاى ديگرى نيز در رثاى يحيى آمده است كه مىتوانيد به آنها رجوع كنيد .\r\n\r\nحادثهء حسين بن احمد طالبى\r\nمردى از طالبيان به نام حسين بن احمد بن حمزة بن عبد اللّه بن حسين بن على بن ابى طالب ( ع ) در سال 251 ( ه . ق ) در كوفه قيام كرد ، او محمد بن جعفر بن حسن بن جعفر حسن بن حسن بن ابى طالب ( ع ) را به جانشينى خويش منصوب كرد ، كنيهء وى ، ابو احمد بود ، مستعين عباسى ، مزاحم بن خاقان را به جنگ او فرستاد . حسين همراه گروهى از بنى اسد و زيديان در اطراف كوفه زندگى مىكرد . وى احمد بن نصير بن حمزة بن مالك خزاعى ، كارگزار خليفه را از آن‌جا به كاخ ابن هبيره راند .\r\nسپس مزاحم و هشام بن ابى دلف عجلى متحد شدند . مزاحم به سوى كوفه لشكر كشيد و مردم كوفه علوى را به جنگ آنها واداشت و به آنها وعدهء پيروزى داد . مزاحم پيش رفت و نبرد كرد .\r\nپيش از آن ، مزاحم ، يكى از فرماندهان را با گروهى روانه كرده بود تا از پشت به اهل\r\n\r\n\r\n","description":"","footnote":"\r\n( 1 ) -\r\n امامك فانظر اى نهجيك تنهج * طريقان شتى مستقيم و اعوج \r\n الا ايهذا الناس طال ضريركم * بآل رسول اللّه فاخشوا او ارتجوا \r\n أفى كل يوم للبنى محمد ( ص ) * قتيل زكى بالدماء مضرج \r\n( 2 ) -\r\n تبيعون فيه الدين شرائمة * فلله دين اللّه قد كان يمرج \r\n( 3 ) -\r\n ابعد المكنى بالحسين شهيدكم * تضيىء مصابيح السماء فتسرج \r\n","page_name":" 471 ","page_number":471},
  {"content":"\r\n\r\nكوفه حمله كنند ، آنها هم مردم كوفه را محاصره كردند به طورى كه حتى يك نفر از آنها هم نتوانست بگريزد ، آن گاه مزاحم وارد كوفه شد . مردم كوفه از فراز بامها بر او سنگ افكندند و مزاحم دستور داد كه شهر را بسوزانند . هفت بازار شهر طعمهء حريق شد حتى آتش به منطقه سبيع نيز سرايت كرد ، سپس به خانه‌اى كه حسين در آن امامت داشت حمله كرد ولى او گريخت . مزاحم در شهر ماند تا زمانى كه نامهء معتز به وى رسيد و او را نزد خود فرا خواند ، مزاحم هم رفت . « 1 »\r\n\r\nحادثهء على بن زيد علوى\r\nمردى از علويان به نام على بن زيد بن حسين بن عيسى بن زيد بن على بن حسين بن امام على بن ابى طالب ( ع ) در سال 256 ( ه . ق ) قيام كرد . مادرش دختر قاسم بن عقيل بن محمد بن عبد اللّه بن محمد بن عقيل بن ابى طالب ( رض ) بود . وى بر كوفه تسلّط يافت ، و گروهى از مردم عوام و باديه‌نشينان با او بيعت كردند ولى زيديان ، بزرگان شهر و افراد سرشناس به او تمايلى نداشتند . على بن زيد ، جانشين خليفه را از كوفه بيرون كرد و در آن‌جا استقرار يافت ، خليفه ، شاه بن ميكال را با لشكر بزرگى به سوى او فرستاد . آنها با يكديگر برخورد كردند و نبردى رخ داد . شاه بن ميكال گريخت و شمار بسيارى از يارانش كشته شدند ولى شاه نجات يافت . پس از آن ، معتمد براى سركوبى او ، كيجور ترك را فرستاد و او دستور داد كه ابتدا او را به فرمانبردارى از خليفه دعوت كند و به او امان بدهد . على زيد از او موارد ديگرى را درخواست كرد ولى كيجور نپذيرفت . على بن زيد ، كوفه را ترك كرد و در قادسيه اردو زد . كيجور در سوم شوال همان سال وارد كوفه شد .\r\nعلى بن زيد به خفان رفت در محل سكونت بنى اسد كه داماد آنها بود ، وارد شد . در آن‌جا مدتى اقامت كرد ، سپس به محل جنبلاء رفت . كيجور آگاه شد و در آخر ماه ذى الحجهء همان سال ، شبانه از كوفه به سوى او لشكر كشيد و با وى جنگيد . على بن زيد\r\n\r\n\r\n","description":"","footnote":"\r\n( 1 ) - تاريخ ابن اثير ، ج 7 ، در حوادث سال 251 ( ه . ق ) - م .\r\n","page_name":" 472 ","page_number":472},
  {"content":"\r\n\r\nگريخت و كيجور ، او را تعقيب كرد . گروهى از يارانش كشته و اسير شدند و كيجور به كوفه بازگشت .\r\nوى چون به امور كوفه رسيدگى كرد ، بدون دستور خليفه به سامرا بازگشت . خليفه گروهى از فرماندهان را فرستاد و در ماه ربيع الاول سال 257 ( ه . ق ) او را در محل عكبرا كشتند . « 1 »\r\n\r\nحادثهء قرامطه\r\nآغاز پيدايش اين مذهب چنين بود كه مردى از آنها از ناحيه خوزستان به اطراف كوفه آمد و در محلى به نام نهرين تظاهر به زهد و تقوا مىكرد و با برگهاى درخت خرما بافندگى مىكرد و از دسترنج خود ، امرار معاش مىكرد و بسيار نماز مىخواند . وى مدتى بدين حال سپرى كرد ، هنگامى كه كسى نزد او مىنشست وى از ديندارى سخن مىگفت و او را به ترك دنيا تشويق مىكرد و مىگفت : در هر شبانه روز پنجاه ركعت نماز بر مردم واجب شده است . اين مطلب همه جا منتشر شد كه او ، مردم را به پيروى امامى از اهل بيت پيامبر ( ص ) فرا مىخواند . او پيوسته چنين مىكرد تا اين كه بسيارى از مردم ، دعوتش را پذيرفتند .\r\nاو در آن‌جا نزد بقالى مىنشست روزى گروهى پيش آن بقال رفتند و از او خواستند تا مردى امين براى نگهدارى خرمايى كه از نخلها چيده بودند ، معيّن كند . بقال آن مرد را بر آنها معرفى كرد و گفت : اگر او نگهدارى از خرماى شما را بپذيرد بهترين كس است . آنها با وى گفت و گو كردند و او با مزدى معيّن پذيرفت و از خرما نگهدارى مىكرد . بيشتر روزها نماز مىخواند و روزه مىگرفت و هنگام افطار از آن بقال ، يك رطل خرما مىخريد و افطار مىكرد ، وى هسته‌هاى آن خرماها را جمع مىكرد و به بقال مىداد ، چون بازرگانان خرماى خود را حمل كردند ، مزد اجيرشان را نزد بقال حساب كرده ، به او پرداختند . آن مرد هم بهاى خرمايى را كه از بقال گرفته بود ، محاسبه كرد و پول هسته‌ها را از آن كاست .\r\n\r\n\r\n","description":"","footnote":"\r\n( 1 ) - تاريخ ابن اثير ، ج 7 ، در بيان حوادث سال 256 ( ه . ق ) و مقاتل الطالبيين ابى الفرج - م .\r\n","page_name":" 473 ","page_number":473},
  {"content":"\r\n\r\nهنگامى كه صاحبان خرما اطلاع يافتند كه او پول هسته‌ها را هم با بقال حساب كرده است ، وى را زدند و گفتند : تنها به خوردن خرماى ما اكتفا نكردى ، اكنون هستهء آنها را هم مىفروشى ؟ بقال به آنها گفت : او را نزنيد و ماجرا را براى آنها تعريف كرد . آنها از زدن او پشيمان شدند و از وى عذرخواهى كردند ، او هم آنها را بخشيد . وقتى مردم از زهد و پارسايى او آگاهى يافتند ، شهرتش نزد مردم آن روستا فزونى يافت .\r\nوى پس از آن بيمار شد و او را كنار راه انداختند ، در آن روستا ، مردى سرخ چشم زندگى مىكرد كه چندين گاو نر داشت و به سبب سرخى چشمش به او كرميته مىگفتند كه معناى آن به زبان نبطى سرخ چشم است . بقال با كرميته صحبت كرد تا بيمار را به خانه‌اش ببرد و از او پرستارى كند ، او هم پذيرفت . بيمار نزد كرميته ماند تا بهبودى يافت و مردم آن ناحيه را به مذهب و عقيده خود دعوت كرد . آنها پذيرفتند . او از هر مردى كه مذهب او را قبول مىكرد ، يك دينار مىگرفت و ادعا مىكرد كه اين حق امام است ، وى از ميان آنها دوازده نقيب برگزيد و به آنها دستور داد تا مردم را به مذهب خود دعوت كنند و گفت : شما مانند حواريّون عيسى بن مريم ( ع ) هستيد ، مردم آن ناحيه از كارهاى خويش دست كشيدند و به نمازهايى كه او تعيين كرده بود ، پرداختند .\r\nهيصم در آن ناحيه مزرعه‌اى داشت و متوجه شد كه برزگران در كار خود سهل انگارى مىكنند ، علت را پرسيد ، ماجراى آن مرد را براى او گفتند ، هيصم آن مرد را دستگير و زندانى كرد و سوگند خورد كه هرگاه بر مذهبش اطلاع يابد ، او را بكشد و در اتاق را بر او قفل كرد و كليد اتاق را زير بالش خود نهاد و سرگرم مىگسارى شد . برخى از كنيزان كه در خانه بودند از زندانى شدن آن مرد آگاه شدند و بر او ترحم كردند و هنگامى كه هيصم خوابيد ، كليد را برداشتند و در را گشودند و او را آزاد كردند ، سپس كليد را به محلش باز گرداندند . بامداد هيصم در را باز كرد تا او را بكشد ولى او را نيافت .\r\nاين ماجرا ميان مردم رواج يافت و مردم آن منطقه گمراه شدند و گفتند : به آسمان رفته ! پس از آن در جاى ديگر ظاهر شد و گروهى از يارانش و ديگران را ديد . آنها دربارهء چگونگى آزادىاش سؤال كردند ، گفت : هيچ كس نمىتواند به من آسيب برساند . او در نظر پيروانش بسيار بزرگ شد . سپس از بيم دشمنان به شام رفت و هيچ كس از حال او\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nآگاه نشد .\r\nوى به نام ميزبانش كرميته شهرت يافت كه داراى چندين گاو نر بود ، و آن كلمه را تخفيف داده ، قرمط گفتند . اين مطالب را برخى از ياران ذكرويه از وى روايت كرده‌اند .\r\nبرخى مىگويند : قرمط ، لقب مردى در حومهء كوفه بوده است . طايى احمد بن محمد از وجود اين مذهب آگاهى يافت و مقرّر كرد كه هر يك از پيروان اين مذهب بايد ساليانه يك دينار بپردازند ، سپس گروهى از كوفيان نزد وى رفتند و از قرامطه شكايت كردند ، طايى نيز به سلطان اطلاع داد ، آنها به او گفتند كه قرامطه ، دين جديدى جز اسلام آورده‌اند و معتقدند كه بايد با امت محمد ( ص ) جنگيد بجز كسانى كه با آنها بيعت كنند ولى سلطان به آنها توجهى نكرد و سخنشان را نشنيده گرفت .\r\nدربارهء مذهب و عقيدهء قرامطه نقلى شده كه آنها كتابى دارند كه در آن چنين آمده است : بسم اللّه الرحمن الرحيم ، فرج بن عثمان ، اهل روستاى نصرانه مىگويد : او مبلّغ مسيح ، او عيسى ، كلمه خداوند ، مهدى ، احمد بن محمد حنفيه و جبرئيل است . وى مىگويد : مسيح به صورت انسانى مجسم شد و به او گفت : تو مبلّغ ، تو حجّت ، تو ناقهء صالح ، تو دابه ، تو يحيى بن زكريا و تو روح القدس هستى و به او آموخت كه نماز ، چهار ركعت است ، دو ركعت پيش از طلوع آفتاب و دو ركعت پس از غروب و بايد مؤذّن ، اذان هر نمازى را چنين گويد : اللّه اكبر ، اللّه اكبر ، اللّه اكبر ، اشهد انّ لا إله الا اللّه دوبار ، اشهد انّ آدم رسول اللّه اشهد انّ نوحا رسول اللّه ، اشهد انّ ابراهيم رسول اللّه ، اشهد انّ موسى رسول اللّه ، اشهد انّ عيسى رسول اللّه ، اشهد انّ محمدا رسول اللّه ، اشهد انّ احمد بن محمد بن حنفيه رسول اللّه ، و بايد در هر ركعت ، سورهء استفتاح را بخواند كه بر احمد محمد بن حنفيه نازل شده است ، و قبله به سوى بيت المقدس است ، روز تعطيل هم به جاى جمعه ، دوشنبه باشد كه در آن روز نبايد كار كرد ، سوره‌اى كه بر احمد بن محمد بن حنفيه نازل شده بدين شرح است : « 1 »\r\n\r\n\r\n","description":"","footnote":"\r\n( 1 ) - خداوند را به سخنانش ستايش مىكنم ، كه با نامش برترى يافت . او به وسيلهء دوستانش برخى را به دوستى مىگيرد . بگو هلالهاى ماه بيان اوقات براى مردم است كه از ظاهر آنها تعداد سالها ، حسابها ، ماهها و روزها دانسته مىشود و از باطن آنها دوستان من با راه و روشم آشنا مىشوند ، اى خردمندان از من بترسيد ، من\r\n","page_name":" 475 ","page_number":475},
  {"content":"\r\n\r\nالحمد للّه بكلمته و تعالى باسمه المتخذ لاوليائه باوليائه ، قل ان الاهله مواقيت للناس ظاهرها ليعلم عدد السنين و الحساب و الشهور و الايام و باطنها ، اوليائى الذين عرفوا عبادى سبيلى ، اتقونى يا اولى الالباب ، و انا الذى لا اسئل عما افعل ، و انا العليم الحكيم . و انا الذى ابلو عبادى و امتحن خلقى ، فمن صبر على بلائى و محنتى و اختبارى القيته فى جنتى و اخلدته فى نعمتى ، و من زال عن امرى و كذب رسلى اخذته مهانا فى عذابى و اتممت اجلى و اظهرت امرى على السنة رسلى ، و انا الذى لم يمل على جبار الا وضعته ، و لا عزيز الا اذللته و ليس الذى اصر على امرى و دام على جهالته و قالوا : لن نبرح عليه عاكفين و به موقنين ، اولئك هم الكافرون ) . پس از آن ركوع كند و در ركوع بگويد : سبحان ربى رب العزه و تعالى عما يصف الظالمون « 1 » و اين را دوبار تكرار كند و در سجده بگويد :\r\nاللّه اعلى اللّه اعلى اللّه اعظم اللّه اعظم .\r\nبرخى از احكام دين او ، اين است كه انسان ، دو روز در سال روزه بگيرد ، يكى در مهرگان و يكى در نوروز نبيذ حرام و شراب حلال است . غسل جنابت لازم نيست بلكه فقط وضو مانند وضوى نماز كافى است . هر كس با او بجنگد ، قتل او واجب است و هر كس با او مخالفت كند ، بايد جزيه بدهد . و خوردن هر حيوانى كه داراى دندان و چنگال باشد ، حرام است .\r\nقرمط به سوى حومه كوفه حركت كرد و پيش از قتل ، صاحب الزنج نزد او رفت و گفت : من داراى مذهب و دين هستم و يكصد شمشير زن دارم ، نظرت را در اين باره به من اعلام كن ، اگر به توافق رسيديم با يارانم به تو ملحق مىشوم و اگر به توافق نرسيديم ،\r\n\r\n\r\n","description":"","footnote":"\r\nكسى هستم كه در مورد عملكردم بازخواست نمىشوم و من دانا و حكيم هستم و شخصى هستم كه بندگانم را امتحان و آزمايش مىكنم هر كس بر بلا و مصيبت و امتحان من شكيبا باشد او را در بهشتم ملاقات مىكنم و در نغمهايم جاودان مىدارم و هر كس از راه من منحرف شود و پيامبرانم عليهم السلام را تكذيب كند با ذلت و خوارى عذابش مىكنم ، و مهلتم را پايان مىدهم و امر خود را بر زبان رسولانم آشكار مىكنم ، من كسى هستم كه هر جبّار و ستمگرى بر من برترى جويد ، او را خوار و زبون مىكنم و هر عزيز را ذليل مىكنم و كسى نيست كه بر مخالفت من اصرار ورزد و بر نادانىاش ادامه دهد ، و گفتند : ما پيوسته بر گرد آن مىگرديم و به او اعتقاد داريم ، آنها همان كافران هستند - م .\r\n( 1 ) - منزه است پروردگارم كه صاحب عزت است و از توصيف ستمگران برتر است - م .\r\n","page_name":" 476 ","page_number":476},
  {"content":"\r\n\r\nاز تو جدا مىشوم . چون با هم به بحث و مذاكره پرداختند ، اختلاف نظر پيدا كردند و قرمط از او جدا شد .\r\nاين مطالب را ابن اثير در شرح حال آنها در بيان حوادث سال 278 ج 7 ذكر كرده است .\r\nابن جوزى هم در كتاب تلبيس ابليس ، ص 110 مطالبى نزديك به آن آورده است ، گويند :\r\nحمدان به سبب كوتاهى قد و پاهايش و نزديك بودن گامهايش به هم به قرمط شهرت يافت .\r\nبه او صاحب خال ، مدثر و مطوق نيز مىگفتند . وى در سال 1264 ( ه . ق ) دعوتش را آغاز كرد . او در حومهء كوفه قيام كرد و مذهبش در عراق شهرت يافت . در سال 288 ( ه . ق ) مردى از قرامطه به نام ابو سعيد جنابى از اهالى جنابه در بحرين قيام كرد و در سال 301 ( ه . ق ) خادمش او را در حمام به قتل رسانيد . پس از وى ، فرزندش ابو طاهر سليمان ، زمام امور را به دست گرفت و قدرت يافت و سرانجام در سال 332 ( ه . ق ) به بيمارى آبله درگذشت .\r\nهنگامى كه قرمطيان ، شهرهاى اسلامى را ويران مىكردند ، به شهر هيت رسيدند و اهالى آن را غافلگير كردند و هر چه در خارج شهر بود ، به يغما بردند و مردم در شهر تحصن كردند زيرا داراى ديوارهاى استوارى بود ، آنها كشتىها را غارت كردند و دويست تن از اهالى شهر را كشتند و مال و كالاهايشان را ربودند و سه هزار شتر گندم بار كردند .\r\nمكتفى عباسى از ماجرا آگاه شد و محمد بن اسحاق بن كنداج را به تعقيب آنها فرستاد ولى آنها براى مبارزه با محمد نماندند و به سوى مائين بازگشتند . محمد هم آنها را تعقيب كرد و ديد كه آنها آبها را در زمين فرو مىبرند لذا از بغداد براى او توشه و چهارپايان فرستاده شد ، خليفه نيز به ابن حمدان نوشت كه آنها را از سمت رحبه تعقيب كند تا او و محمد براى حمله به آنها بسيج شوند . او نيز چنين كرد .\r\nهنگامى كه كلبىها ( از قبيله كلب ) متوجه آمدن سپاه شدند ، به نصر ( رييس قرمطيان ) حمله كرده ، او را كشتند . مردى از قرمطيان به نام ( ذنب بن قائم ) او را كشت و سرش را نزد مكتفى برد ، تا بدين وسيله به او تقرّب جسته ، براى قومش امان بگيرد ؛\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمكتفى پذيرفت و هديه گران قدرى به او داد و دستور داد تا به قومش آسيب نرسانند .\r\nپس از نصر ، قرمطيان با يكديگر جنگيدند و خون ، ميان آنها جارى شد . يك گروه از آنها كه جنگ را نپسنديدند ، به سوى بنى اسد در عين التمر رفتند و از خليفه عذرخواهى كردند . وى نيز عذر آنها را پذيرفت و بقيه آنها كه به دين خود ايمان داشتند ، در همان محل مائين ماندند .\r\nخليفه به ابن حمدان نامه نوشت و به او دستور داد تا به سوى آنها بازگشته ، تارومارشان كند . در آن هنگام ، زكرويه بن مهرويه ، مبلّغى به نام قاسم بن احمد معروف به ابى احمد را نزد آنها فرستاد و گفت : كار ذئب ، او را از قرمطيان جدا كرد و آنها از دين و مذهب ما خارج شدند و زمان قيام قرمطيان نزديك است .\r\nچهل هزار نفر از مردم كوفه با او بيعت كردند ، وعده قيام آنها همان روزى بود كه خداوند درباره ميعاد حضرت موسى ( ع ) و دشمنش فرعون فرمود :  مَوْعِدُكُمْ يَوْمُ الزِّينَةِ وَ أَنْ يُحْشَرَ النَّاسُ ضُحًى  « 1 » ، و زكرويه به آنها فرمان داد كه كار خود را پنهان دارند و بروند و صبح روز عيد قربان سال 1293 ( ه . ق ) در كوفه باشند ، و مانعى از ورود آنها به كوفه وجود ندارد . آن گاه ، او در آن‌جا ظاهر شده ، به عهدى كه با آنها بسته وفا مىكند ؛ قاسم احمد را هم همراه خود بياورند . آنها هم به دستور او عمل كردند .\r\nهنگامى كه قرمطيان به دروازهء كوفه رسيدند ، مردم از مصلّى باز مىگشتند ، در آن زمان ، اسحاق بن عمران ، والى كوفه بود . هشتصد سوار زره‌پوش با ادوات جنگى مناسب وارد كوفه شدند و براى قاسم بن احمد چادر زدند و گفتند : اين يادگار پيامبر ( ص ) است و به خونخواهى حسين دعوت مىكردند ، البته مقصود آنها حسين بن زكرويه بود كه در بغداد به دار آويخته شد ، شعار آنها هم اين بود : يا احمد ! يا محمد ! و منظورشان دو فرزند زكرويه بود كه كشته شده بودند ، آن گاه پرچمهاى سفيد را برافراشته و بدين وسيله خواستند اوباش كوفه را با خود همراه كنند ولى هيچ كس به آنها نپيوست .\r\nقرمطيان به كوفيانى كه به اسحاق ملحق شده بودند ، حمله كردند و حدود بيست نفر\r\n\r\n\r\n","description":"","footnote":"\r\n( 1 ) - طه / 59 : ميعاد ما و شما روز زينت ( عيد ) است كه بامداد ، مردم گرد هم مىآيند .\r\n","page_name":" 478 ","page_number":478},
  {"content":"\r\n\r\nرا كشتند . مردم با شتاب به سوى كوفه رفتند و اسلحه برداشتند ، اسحاق به همراه آنها مبادرت به جنگ كرد كه ناگاه يكصد سوار از قرمطيان وارد شهر كوفه شدند و بيست نفر از آنها كشته و از شهر رانده شدند . اسحاق هم آماده شد و تا هنگام عصر با آنها جنگ كرد ، تا اين كه به سوى قادسيه عقب‌نشينى كردند . « 1 » آنان در شهرهاى اسلامى ، جنايتهاى زيادى مرتكب شدند و راه حاجيان مسلمان را بستند و تعداد زيادى از آنها را به قتل رسانيدند ، سرانجام زكرويه در سال 294 ( ه . ق ) كشته شد .\r\nدر سال 312 ( ه . ق ) ابو طاهر قرمطى وارد كوفه شد ، علتش اين بود كه ابو طاهر ، حاجيانى را كه به اسارت گرفته بود ، آزاد كرد . ابن حمدان و جز او نيز در ميان آنها بودند .\r\nوى به مقتدر نامه نوشت كه شهر بصره و اهواز را به او واگذار كند ولى مقتدر به او پاسخ نداد و ابو طاهر به قصد غارت حاجيان از هجر لشكر كشيد .\r\nجعفر بن ورقاى شيبانى امير كوفه و مسئول راه مكه بود . هنگامى كه حاجيان از بغداد رهسپار حج شدند ، جعفر از بيم حملهء طاهر پيشاپيش كاروان حركت مىكرد و تعداد هزار مرد از قبيلهء بنى شيبان همراه وى بودند . از درباريان نيز ثمل صاحب البحر و جنى صفوانى و طريف سبكرى و جز آنان با شش هزار مرد كاروان حاجيان را همراهى مىكردن . سرانجام ابو طاهر قرمطى با جعفر شيبانى روبه‌رو شد و جعفر با او جنگيد ، هنگامى كه جعفر با او مىجنگيد ، ناگاه گروهى از قرمطيان از جناح راست بر او حمله كردند و او از مقابل آنها گريخت ، هنگام فرار با اولين كاروان كه از عقبه آمده بود ، برخورد كرد و همه را به اتفاق سپاه خليفه به سوى كوفه برد ، ابو طاهر تا دروازهء كوفه ، آنها را تعقيب و در آن‌جا با آنها نبرد كرد . لشكر خليفه گريخت و عده‌اى كشته شدند و جنى صفوانى به اسارت قرمطيان درآمد و بقيهء افراد و حاجيان از كوفه گريختند .\r\nابو طاهر وارد كوفه شد و شش روز در حومه شهر اقامت كرد . وى روزها وارد شهر مىشد و تا شب در مسجد جامع مىماند ، سپس از شهر خارج مىشد و در اردوگاهش شب را سپرى مىكرد ، او هر چه توانست مال و جامه و جز آن از كوفه با خود برد و به\r\n\r\n\r\n","description":"","footnote":"\r\n( 1 ) - به تاريخ ابن اثير ، ج 7 ، حوادث سال 293 ( ه . ق ) مراجعه كنيد - م .\r\n","page_name":" 479 ","page_number":479},
  {"content":"\r\n\r\nهجر بازگشت ، گريختگان نيز وارد بغداد شدند .\r\nمقتدر به مونس مظفر دستور داد تا به سوى كوفه لشكركشى كند . او رهسپار كوفه شد ، هنگامى كه رسيد ، قرمطيان آن‌جا را ترك كرده بودند ، مونس ، ياقوت را به جانشينى خود در كوفه منصوب كرد و خودش از بيم حملهء ابو طاهر به واسط به آن‌جا رفت تا آن شهر را از هجوم قرمطيان حفظ كند . مردم بغداد به شدت ترسيدند و مردم از سمت غرب به سمت شرق منتقل شدند . در اين سال هيچ كس به سفر حج نرفت . در سال 315 ( ه . ق ) خبر رسيد كه ابو طاهر از هجر حركت كرده ، به سوى كوفه مىآيد ، پس از آن از بصره هم خبر رسيد كه سپاه قرمطيان از نزديكى آنها به قصد كوفه عبور كردند ، مقتدر به يوسف بن ابى الساج نامه نوشت و اين خبر را به اطلاع او رساند و به او دستور داد تا با شتاب به سوى كوفه بيايد ، در آخر ماه رمضان ، ابن ابى الساج از واسط به كوفه لشكر كشيد و در كوفه ، وسايل پذيرايى از او و سپاهيانش فراهم شده بود . چون ابو طاهر به كوفه رسيد ، نمايندگان خليفه گريختند و ابو طاهر ، شهر را به تصرف خود درآورد و به ارزاق و علوفه سپاه دست يافت كه در ميان آنها يكصد بار آرد ، هزار بار جو وجود داشت و چون آذوقه و علوفهء آنها از بين رفته بود ، به وسيلهء آنچه به دست آوردند ، تقويت شدند .\r\nيك روز پس از ورود قرمطى ، يوسف به كوفه رسيد و قرمطى مانع رسيدن او به كوفه شد . او روز جمعه هشتم شوال وارد كوفه شد . هنگامى كه رسيد ، به قرمطيان پيغام داد كه مطيع و فرمانبردار مقتدر باشند و گرنه روز يكشنبه با آنها نبرد خواهد كرد ، آنها گفتند : ما فقط از خداوند اطاعت مىكنيم ، وعده ما براى جنگ صبح فردا خواهد بود ، روز بعد فرومايگان سپاه ، شروع به دشنام دادن و پرتاب سنگ كردند .\r\nيوسف ، تعداد كم قرمطيان را ديد و آنها را ناچيز پنداشت و گفت : اين سگان پس از يك ساعت گرفتار من خواهند شد ، او هنوز جنگ نكرده ، دستور داد تا نامه‌هاى فتح و مژده پيروزى بنويسند . زيرا آنها را حقير و ناتوان شمرد ، در اين هنگام ، دو طرف با يكديگر درگير شدند . ابو طاهر ، صداى بوقها و فرياد جنگجويان را شنيد و به ياور خود گفت : اين هياهو چيست ؟ او گفت : اين ، نشانهء شكست دشمن است . ابو طاهر هم گفت :\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nآرى ، چنين است ، و سخن ديگرى نگفت . از بامداد روز شنبه تا غروب آفتاب با يكديگر جنگيدند و هر دو طرف پايدارى كردند .\r\nچون ابو طاهر ، وضع را اين گونه ديد ، شخصا وارد ميدان جنگ شد و گروهى از افراد مورد اعتماد همراه وى بودند ، ابو طاهر به اتفاق آنها حمله كرد و ياران يوسف را مجروح و سركوب كرد و آنها از برابرش گريختند . وى يوسف و بسيارى از يارانش را اسير كرد .\r\nيوسف را هنگام غروب به اسارت گرفتند و او را به اردوگاهشان بردند و ابو طاهر ، پزشكى را مأمور معالجهء زخمهاى او كرد .\r\nخبر پيروزى قرمطيان به بغداد رسيد و از اشراف و بزرگان گرفته ، تا تودهء مردم ، سخت از قرمطيان ترسيدند و تصميم گرفتند به حلوان و همدان بگريزند ، فراريان وارد بغداد شدند و بيشترشان پياده ، پابرهنه و عريان بودند . مونس مظفر تصميم گرفت به كوفه برود كه خبر رسيد قرمطيان به عين التمر رفته‌اند . مونس ، پانصد كشتى به همراه جنگجويان از بغداد فرستاد كه مانع عبور قرمطيان از رود فرات شوند و گروهى از سپاهيان را به سوى انبار فرستاد تا از آن محافظت و از عبور قرمطيان از شهر انبار جلوگيرى كنند .\r\nسپس قرمطيان از هيت به كوفه بازگشتند ، خبر به بغداد رسيد و هارون بن غريب و بنى بن نفيس و نصر حاجب به سوى آنها رفتند . چون سواران قرمطى به كاخ ابن هبيره رسيدند ، گروهى از آنها را كشتند و چون نتوانستند كاخ را به تصرف خود درآورند به بيابان بازگشتند .\r\nدر سال 375 ( ه . ق ) اسحاق و جعفر بحريان ، دو نفر از شش نفر قرامطه‌اى كه ملقب به سادات بودند ، وارد كوفه شدند و آن‌جا را به تصرف خود درآوردند و به نام شرف الدوله خطبه خواندند . مردم از هيبت و شدّت عمل آنها ناراحت بودند ؛ هيبت آنها به حدّى بود كه عضدالدوله و بختيار ، زمينهاى بسيارى را به آنها واگذار كردند ، نمايندهء آنها در بغداد ، شخصى به نام بكر بن شاهويه بود كه مانند وزيران خودسرانه رفتار مىكرد و صمصام الدوله او را دستگير كرد .\r\nهنگامى كه قرمطيان وارد كوفه شدند صمصام الدوله به آنها نامه نوشت و با مهربانى با آنان رفتار كرد و سبب قيامشان را پرسيد . آنها به صمصام گفتند : به علت دستگيرى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nنماينده‌شان به شهر او آمده‌اند ، آن گاه يارانش را به مناطق مختلف شهر فرستادند تا اموال مردم را جمع‌آورى كنند .\r\nدر اين هنگام ، ابو قيس حسن بن منذر به جامعين « 1 » رسيد . وى از بزرگان قرامطه بود ، صمصام الدوله ، سپاهى براى رويارويى با آنها فرستاد كه عربها نيز همراه آن سپاه بودند ، آنها از رود فرات عبور كردند و با قرمطيان جنگيدند و قرمطيان از برابر آنها گريختند و ابو قيس و گروهى از سران آنها اسير و كشته شدند ، قرامطه بازگشتند و لشكر ديگرى با افراد و سلاح بيشتر روانه كردند ، آنها در محل جامعين با لشكر صمصام الدوله جنگيدند كه منجر به شكست قرامطه شد ، و فرمانده آنها و چند نفر ديگر كشته و گروهى نيز اسير شدند ، و آباديشان را غارت كردند ، چون كسانى كه گريخته بودند به كوفه رسيدند ، قرمطيان آن‌جا را ترك كرده بودن ، لشكر صمصام الدوله تا قادسيه آنها را تعقيب كردند ولى به آنها نرسيدند و از آن هنگام آيين آنها از بين رفت .\r\n\r\nحادثهء قرواش عقيلى و ابن شمال خفاجى\r\nمعتمد الدوله ابو المنيع قرواش ، فرزند مقلد بن مسيب عقيلى از قبيلهء هوازن پس از كشته شدن پدرش در سال 391 ( ه . ق ) به حكومت موصل ، كوفه و مداين و سقى فرات منصوب شد و زمامدارى او پنجاه سال به طول انجاميد و ميان او و برادرش بركة بن مقلد اختلاف و درگيرى روى داد . در سال 441 ( ه . ق ) بركة ، او را در يكى از قلعه‌هاى موصل زندانى كرد ، سپس برادرزاده‌اش قريش بن بدران بن مقلد قرواش را به قلعهء جراحيه از توابع موصل انتقال داد كه در سال 444 ( ه . ق ) درگذشت . « 2 »\r\nالحاكم بامراللّه ، فرمانرواى مصر نيز ابو على بن شمال خفاجى را به حكومت رحبه گمارد . وى به رحبه رفت و عيسى بن خلاط عقيلى عليه او قيام كرد و او را كشت و رحبه\r\n\r\n\r\n","description":"","footnote":"\r\n( 1 ) - جامعين ، همان شهر حلّه نبى مزيد است كه در سرزمين بابل قرار دارد و امروزه ، يكى از محلّه‌هاى آن را جامعين مىگويند ، و چه بسا اكنون شهرى قديمى است - م .\r\n( 2 ) - فوات الوفيات ، ج 2 ، ص 131 - م .\r\n","page_name":" 482 ","page_number":482},
  {"content":"\r\n\r\nرا به تصرف خود درآورد و اين واقعه در سال 399 ( ه . ق ) روى داد . « 1 »\r\nدر سال 397 ( ه . ق ) جنگى ميان قرواش بن مقلد و ابى على بن شمال خفاجى به وقوع پيوست ، علّتش اين بود كه قرواش ، افراد زيادى گرد آورد و به سوى كوفه حركت كرد و ابو على در كوفه نبود ، قرواش وارد كوفه شد و اردو زد ، ابو على از ماجرا آگاه و به سوى كوفه روانه شد ، آنها با يكديگر روبه‌رو شده ، نبرد كردند ، قرواش شكست خورد و دست بسته به انبار بازگشت ، ابو على ، كوفه را تصرف و ياران قرواش را دستگير و داراييشان را مصادره كرد . « 2 »\r\n\r\nحادثهء علويان و عباسيان\r\nدر سال 415 ( ه . ق ) ميان علويان و عباسيان در كوفه فتنه‌اى روى داد ، انگيزهء درگيرى ، اين بود كه ميان مختار ابو على بن عبيد اللّه علوى و زكى ابو على النهرسابسى و ابو الحسن على بن ابى طالب بن عمر اختلافاتى به وجود آمد . مختار از عباسيان جانبدارى و آنها را يارى كرد ، عباسيان به بغداد رفتند و از رفتار نهرسابسى به آنها شكايت كردند .\r\nخليفه قادر باللّه به خاطر ابى القاسم ، وزير مغربى ، آنها را آشتى داد زيرا نهرسابسى دوست او و فرزند ابو طالب ، دامادش بود . عباسيان بازگشتند و همهء گروهها از خفاجه كمك خواستند و هر گروهى از خفاجه ، گروهى از كوفيان را يارى دادند ، ميان عباسيان و علويان جنگ درگرفت و علويان پيروز شدند و شش نفر از عباسيان را كشتند و خانه‌هاى آنها چپاول و به آتش كشيده شد . عباسيان به بغداد بازگشتند و از اجراى خطبهء روز جمعه جلوگيرى كردند و سپس شورش كرده فرزند ابى عباس علوى را كشتند و گفتند برادرش در شمار تبهكاران كوفه بود . خليفه به مرتضى دستور داد تا فرزند ابو طالب را از سرپرستى كوفه عزل و آن را به مختار واگذار كند ولى وزير مغربى از حكم عزل خليفه نسبت به دامادش سرپيچى كرد . وى در سامرا نزد قرواش بود و از كار\r\n\r\n\r\n","description":"","footnote":"\r\n( 1 ) - تاريخ ابن اثير ، ج 9 ، در حوادث سال 399 ( ه . ق ) - م .\r\n( 2 ) - تاريخ ابن اثير ، ج 9 ، در حوادث سال 397 ( ه . ق ) - م .\r\n","page_name":" 483 ","page_number":483},
  {"content":"\r\n\r\nآسيابهاى خليفه در بدر زيحان جلوگيرى كرد ، از اين رو ، خليفه قاضى ابا جعفر سمنانى را با نامه‌اى به سوى قرواش فرستاد و به او دستور داد تا مغربى را كه نزد او بود ، تبعيد كند ، قرواش ، فرمان خليفه را اجرا كرد و مغربى به ديار بكر نزد فرزند مروان رفت . خليفه از نهرسابسى خشمگين بود و او تا سال 418 ( ه . ق ) مورد خشم و غضب وى قرار داشت تا اين كه تركها و جز آنان از وى شفاعت كردند و خليفه ، او را بخشيد و او را به اطاعت و فرمانبردارى سوگند داد و او سوگند ياد كرد . « 1 »\r\n\r\nحادثهء خفاجه\r\nحفاجه ، يكى از بزرگترين قبيله‌هاى عراق بود . « 2 » مردم برخى از شهرهاى عراق به سبب هجوم و غارتگريهاى اين قبيلهء وحشى ، بسيار رنج مىبردند . اعمال وحشيانهء اين قبيله از نظر چپاولگرى ، غارت ، شكنجه ، كشتار و به اسارت درآوردن چهره انسانيّت را شرمسار كرد . ميان آنها و مردم آن شهرها ، جنگهاى خونينى درگرفت كه مورخان ثبت كرده‌اند . بنابراين ، حكومت موقت از حمله و تبهكاراى آنها در شهرها بيمناك بود ، لذا به آنها كارهاى دولتى واگذار كرد تا شايد آنها را بفريبد و تا حدّى از آن اعمال وحشيانه جلوگيرى كند .\r\nابن اثير در بيان حوادث سال 452 ( ه . ق ) در تاريخش چنين مىگويد : در اين سال ، سلطان طغرل بيك به محمود بن اخرم خفاجى خلعت پوشانيد و سرپرستى بنى خفاجه و حكومت كوفه و سقى فرات را به او سپرد ، كسان سلطان در آن‌جا تعهد كرده بودند كه ساليانه مبلغ چهار هزار دينار بپردازند و رجب بن منيع از حكومت آن‌جا عزل شد .\r\nليكن اقدام حكومت بيهوده و بىفايده بود ، حمله‌هاى اين قبيله به حله و واسط و\r\n\r\n\r\n","description":"","footnote":"\r\n( 1 ) - رجوع كنيد به تاريخ ابن اثير ، در بيان حوادث سال 415 ( ه . ق ) - م .\r\n( 2 ) - بنى خفاجه شعبه‌اى از قبيلهء بنى عقيل بن عامر بن صعصعه مىباشند و اخيرا به عراق و جزيره منتقل شدند و در بيابان عراق حكومتى تشكيل دادند .\r\nمؤيد فرماندار حماة گويد : خفاجه از زمانهاى گذشته تاكنون اميران عراق بودند . حمدانى نيز گروهى از آنها را در شهر بحيره از كشور مصر ذكر مىكند . امروزه باقى ماندهء آنها در نواحى دجله و فرات عراق زندگى مىكنند - م .\r\n","page_name":" 484 ","page_number":484},
  {"content":"\r\n\r\nكوفه تنها ادامه داشت و برخى از تاريخ نگاران ، بحران شهر كوفه و عقب ماندگى آن از نظر عمران و آبادانى و ويرانيش را به اين قبيله وحشى نسبت مىدهند .\r\nابن اثير در بيان حوادث سال 485 ( ه . ق ) مىگويد : در اين سال حاجيان از بغداد حركت كردند و به كوفه آمدند و از آن‌جا كوچ كردند . بنى خفاجه كه با درگذشت سلطان ( ملكشاه فرزند آلب ارسلان ) سركشى و نافرمانيشان به اوج خود رسيده بود و سپاه حكومت نيز از آنها فاصله داشت به حاجيان هجوم آوردند و با آنها درگير شدند و بيشتر سپاهيانى را كه همراه حاجيان بودند ، كشتند و بقيه آنها گريختند و حاجيان را غارت كردند و به سوى كوفه رفتند ، آن شهر را به تصرف خود درآوردند ، آنها را چپاول كردند و مردم آن شهر را به قتل رسانيدند ، مردم به آنها تيراندازى كردند ، بنى خفاجه پس از غارت ، از شهر خارج شدند و هر مرد و زن را كه مىيافتند ، لباسش را مىگرفتند . خبر اين رويداد به بغداد رسيد و سپاهيان را به تعقيب آنها فرستادند .\r\nهنگامى كه بنى خفاجه از آمدن آنها آگاه شدند ، گريختند . ولى سپاه به آنها رسيد و گروه بسيارى از آنها كشته شدند و اموالشان تاراج شد . پس از اين حادثه ، خفاجه ضعيف و ناتوان شدند .\r\nاينها ، مهمترين حوادثى بود كه به قدر سعى و توانايى با بحث و بررسى به دست آورديم و در ذكر اين مطالب به مهمترين منابع موثق رجوع كرديم ، چه بسا برخى از مطالبى كه بدان راهى نيافتيم از دست رفت گرچه به هدف خويش نايل شديم و اين نهايت آرزوى ما بود و از دست دادن آنها ناشى از غفلت و ناتوانى ماست و برتر از هر دانايى ، داناى ديگر است .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\nصحابه‌اى كه در كوفه اقامت داشتند\r\nاز آن‌جا كه كوفه پس از گذشت مدتى طولانى از شهرسازى آن به يكى از بزرگترين پايتختهاى اسلامى تبديل شد - روزى كه سرور مسلمانان و امير مؤمنان ( ع ) « 1 » نخستين خليفه هاشمى وارد كوفه شد . در پهنهء گيتى ، حكومت بزرگى را بنياد نهاد و پرچم آن بر سر تمام مسلمانان و شهرهاى اسلامى به اهتزاز درآمد - گروههايى از برگزيدگان صحابه ، بزرگان تابعين ، دانشمندان برجسته و حافظان حديث به آن‌جا رفتند ، هر شخصى مىتوانست از در اين شهر علم و دانش كه بر روى تمدن اسلامى كاملا گشوده بود وارد شود ، و هر متعلمى مىتوانست از درياى بيكران و گسترده فضيلت او بهره‌مند شود و با اخلاق پاك و ناب او پرورش يابد و از پندهاى نافذ وى عبرت گيرد و هر شخصى مىتوانست تعاليم دينش را فرا گيرد ، و حديث صحيح و حقيقت كامل را از او روايت كند .\r\nو كسى كه مىخواست در امور ادارى و نظامى كشور كارگزار وى باشد .\r\nبدين‌سان شمار آنها در كوفه قابل ملاحظه است و اينك در ذيل مختصرى از شرح حال صحابه را ذكر مىكنيم . ما ، در بيان اين مطالب به معتبرترين منابع استناد جسته‌ايم ولى بيشتر به طبقات ابن سعد ، جلد 6 ، چاپ ليدن به سال 325 ( ه . ق ) مراجعه كرده‌ايم .\r\n1 - حضرت امير مؤمنان على بن ابى طالب ( ع ) فرزند عبد المطلب بن هاشم بن عبد مناف بن قصى كنيه‌اش ابو الحسن بود . وى در رحبه « 2 » كوفه اقامت داشت كه بدان رحبه على ( ع ) مىگفتند و در ميان خانه‌هاى كوچك آن‌جا قرار داشت . حضرت در كاخى كه حاكمان گذشته در آن سكونت داشتند ، اقامت نفرمود . وى در روز جمعه ، 13 رجب سال 30 عام الفيل در مكّه و خانهء خدا ديده به جهان گشود كه هيچ نوزادى قبل و پس از وى در خانه خدا به دنيا نيامد ، مادرش فاطمه دختر اسد بن هاشم بود ، سرانجام عبد الرحمن بن\r\n\r\n\r\n","description":"","footnote":"\r\n( 1 ) - حضرت على ( ع ) پس از جنگ جمل در سال 360 ( ه . ق ) وارد كوفه شدند - م .\r\n( 2 ) - ميدان و فضاى وسيعى بوده كه مسجد ، قصر و بازارها در اطراف آن قرار داشته است - م .\r\n","page_name":" 486 ","page_number":486},
  {"content":"\r\n\r\nملجم ملعون در سحرگاه شب نوزده ماه مبارك رمضان با شمشير ضربتى به حضرت زد كه در شب بيست و يكم ماه رمضان سال 40 ( ه . ق ) به شهادت رسيد . حضرت على ( ع ) در هنگام شهادت شصت و سه ساله بود . وى را در نجف و در محل آرامگاه كنونى به خاك سپردند .\r\n2 - سعد بن ابى وقاص ابو اسحاق . وى در جنگ بدر حضور داشت و همان كسى است كه قادسيه را فتح كرد . وى به كوفه رفت و آن را براى سكونت قبيله‌هاى عرب طرح ريزى كرد و براى خودش خانه‌اى در كوفه ساخت . عمر بن خطاب و عثمان بن عفان او را به حكومت كوفه منصوب كردند ، سپس از كار بر كنار شد ، و سرانجام در سال 55 ( ه . ق ) درگذشت و در قبرستان بقيع دفن شد .\r\n3 - سعيد بن زيد بن عمرو بن نفيل بن عبد الغرى ابو الاعور : او در جنگ بدر شركت كرد و در سن هفتاد و اندى سالگى در سال 50 ( ه . ق ) جان سپرد .\r\n4 - عبد اللّه بن مسعود هذلى ، هم پيمان بنى زهرة بن كلاب ابو عبد الرحمن : او در جنگ بدر حضور يافت و در سال 32 ( ه . ق ) در سن هفتاد و اندى سالگى در مدينه درگذشت . وى خانه‌اى در كوفه براى خودش بنا كرد . عمر ، او را به عنوان وزير به كوفه فرستاده بود .\r\n5 - عمار بن ياسر از قبيله عنس از يمن ابو اليقظان ، همراه حضرت على ( ع ) در جنگها شركت مىكرد . وى در سال 37 ( ه . ق ) در جنگ صفين به شهادت رسيد . وى هنگام شهادت نود و سه سال داشت ، عمار در جنگ بدر نيز حضور يافت .\r\n6 - خباب بن أرت غلام مادرانمار ، دختر سباع بن عبد الغرى ، ابو عبد اللّه : او در نبرد بدر شركت داشت و در چهار سوى خنيس كوفه ، خانه‌اى براى خود ساخت ، و زمانى كه حضرت على ( ع ) در سال 37 ( ه . ق ) از جنگ صفين باز مىگشت ، خباب از دنيا رفت و آن حضرت بر جنازه وى نماز گزارد و او را در حومهء كوفه به خاك سپرد ، خباب ، هنگام مرگ ، هفتاد و سه سال داشت .\r\n7 - سهل بن حنيف ابو عدى در جنگ بدر شركت كرد ، حضرت على ( ع ) او را به حكومت كوفه منصوب كرد و سرانجام در سال 38 ( ه . ق ) جان سپرد و حضرت على ( ع )\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nبر او نماز گزارد و شش تكبير گفت .\r\n8 - حذيفة بن يمان ابو عبد اللّه : وى در جنگ احد و نبردهاى پس از آن حضور يافت و در سال 36 ( ه . ق ) در مداين درگذشت .\r\n9 - ابو قتادة بن ربعى انصارى در جنگ احد شركت كرد و در سال 54 ( ه . ق ) در سنّ هفتاد سالگى از دنيا رفت .\r\n10 - ابو مسعود انصارى : نامش عقبة بن عمرو و از قبيلهء بنى خداره بود . وى در اواخر دوران حكومت معاوية بن ابى سفيان در مدينه درگذشت .\r\n11 - ابو موسى اشعرى : او از قبيله مذحج بود و عبد اللّه بن قيس نام داشت . نخستين جنگى كه در آن شركت كرد ، جنگ خيبر بود . وى به كوفه رفت و براى خودش خانه‌اى ساخت . ابو موسى يكى از دو داور بود وى در سال 42 ( ه . ق ) در كوفه مرد .\r\n12 - سلمان فارسى ابو عبد اللّه : وى ابتدا در جنگ خندق شركت كرد و هنگام ورود پيامبر ( ص ) به مدينه اسلام آورد او بردهء مكاتب گروهى از قبيلهء بنى قريظه بود كه پيامبر اكرم ( ص ) بهاى كتابت او را پرداخت كرد و او آزاد و از دوستداران بنى هاشم شد . وى به قولى در سال 36 ( ه . ق ) در مداين وفات يافت .\r\n13 - براء بن عازب بن حارث انصارى ابو عماره : او به كوفه رفت و خانه‌اى در آن‌جا ساخت . براء در زمان مصعب بن زبير در مدينه جان سپرد . ابن حيان تاريخ وفات او را سال 72 ( ه . ق ) ذكر كرده است .\r\n14 - عبيد بن عازب : وى يكى از ده نفر انصارى بود كه عمر بن خطاب آنها را همراه عمار بن ياسر به كوفه فرستاد .\r\n15 - قرظة بن كعب انصارى : او ، يكى از ده نفر انصارى بود كه عمر به كوفه فرستاد ، وى خانه‌اى در محلهء انصار بنا كرد و در دوران خلافت حضرت على ( ع ) در كوفه جان سپرد و آن حضرت بر او نماز گزارده بود .\r\n16 - زيد بن ارقم انصارى ابو انيس : نخستين جنگى كه او همراه پيامبر شركت كرد ، مريسيع بود . زيد در محلهء كندهء كوفه ، خانه‌اى ساخت و به سال 68 ( ه . ق ) در زمان مختار درگذشت .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n17 - حارث بن زياد انصارى : يكى از افراد قبيلهء بنى ساعده بود . وى در كوفه ، خانه‌اى براى انصار ساخت . حارث در جنگ بدر هم شركت كرده بود .\r\n18 - عبد اللّه بن يزيد بن زيد خطمى : وى از انصار بود . او در كوفه ، خانه‌اى بنا كرد و در زمان حكومت عبد اللّه بن زبير درگذشت و عبد اللّه زمامدارى كوفه را به او واگذار كرده بود .\r\n19 - نعمان بن عمرو بن مقرن ابو عبد اللّه : ابتدا در جنگ خندق شركت كرد و در سال 21 ( ه . ق ) در نبرد نهاوند كشته شد . عمر بن خطاب خبر مرگ او را بر روى منبر اعلام كرد .\r\n20 - معقل بن مقرن ابو عبد اللّه : به نقل از ابن حجر در اصابه و واقدى و ابن نمير ، بنى مقرن هفت نفر بودند و همه آنها از اصحاب پيامبر به شمار مىروند و باقى ماندهء آنها در كوفه به سر مىبرند .\r\n21 - سنان بن مقرن : او در جنگ خندق حضور يافت . اين مطلب را ابن حجر در كتاب اصابه ذكر كرده است .\r\n22 - سويد بن مقرن ابو عدى : ابن حجر در اصابه گويد : مسلم و صاحبان سنن از وى حديث نقل مىكرده‌اند .\r\n23 - عبد الرحمن بن مقرن مزنى : نقل شده كه نام او عبد عمرو بود و پيامبر ( ص ) اسمش را به ابن حجر تغيير داد .\r\n24 - عقيل بن مقرن ابو حكيم مزنى :\r\n25 - عبد الرحمان بن عقيل بن مقرن مزنى : وى در جنگ خندق حضور داشت .\r\n26 - مغيرة بن شعبه ابو عبد اللّه : او در جنگ حديبيه و جز آن شركت جست و سرانجام در ماه شعبان سال 50 ( ه . ق ) در سنّ هفتاد سالگى و در دوران حكومت معاويه مرد .\r\n27 - خالد بن عرفطه : سعد بن ابى وقاص در جنگ قادسيه فرماندهى سپاه را به وى واگذار كرد . او در كوفه خانه‌اى ساخت و در سال 60 و به قولى 61 ( ه . ق ) درگذشت .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n28 - عبد بن ابى اوفى علقمه ، ابو معاويه : وى از اصحاب شجره « 1 » بود . او در محلّهء اسلم كوفه خانه‌اى ساخت و در سال 186 ( ه . ق ) در آن شهر ديده از جهان فرو بست ، او آخرين نفر از اصحاب پيامبر ( ص ) بود كه در كوفه جان سپرد .\r\n29 - عدى بن حاتم طايى ، يكى از افراد خاندان ثعل ، ابو طريف : وى در محلهء طى كوفه ، خانه‌اى بنا كرد و پيوسته همراه حضرت على ( ع ) بود و همراه آن حضرت در جنگهاى جمل و صفين شركت كرد . او ديدگانش را در جنگ جمل از دست داد و سرانجام در سال 68 ( ه . ق ) در زمان مختار درگذشت .\r\n30 - جرير بن عبد اللّه بجلى ابو عمرو : او در منطقهء بجيلهء كوفه خانه‌اى ساخت و در سال 51 ( ه . ق ) و به قولى 54 ( ه . ق ) در زمان حكمرانى نعمان بن قيس بر كوفه در محلّ سراة جان سپرد .\r\n31 - اشعث بن قيس بن معدى كرب كندى ابو محمد : وى در جنگ صفين در ركاب حضرت على ( ع ) بود . در مورد ارتباط او با حضرت مطالبى نقل شده است . وى در محلهء كندهء كوفه خانه‌اى بنا كرد و در زمان امام حسن بن على ( ع ) در آن‌جا از دنيا رفت ، و حضرت بر او نماز گزارد و همسر امام ، دختر اشعث بود . گفته شده است كه وى در سال 42 ( ه . ق ) و در سنّ شصت و سه سالگى ، دار فانى را وداع گفت .\r\n32 - سعيد بن حريث بن عمرو بن عثمان : او در سنّ پانزده سالگى در فتح مكه همراه پيامبر ( ص ) بود ، سپس بازگشت و با برادرش عمرو بن حريث در كوفه اقامت كرد و همان جا درگذشت .\r\n33 - عمرو بن حريث بن عمرو بن عثمان ، ابو سعيد : وى كنار مسجد كوفه خانه‌اى ساخت و آن خانهء بزرگ و معروفى بود كه اصحاب خزكنونى در آن سكونت داشتند . وى در سال 185 ( ه . ق ) در كوفه جان سپرد .\r\n34 - سمرة بن جنادة بن جندب بن حجير بن رباب بن حبيب بن سواءة بن عامر بن صعصعه هم پيمان بنى زهره : وى در سال 58 ( ه . ق ) و به قولى سال 59 ( ه . ق )\r\n\r\n\r\n","description":"","footnote":"\r\n( 1 ) - كسانى كه در بيعت رضوان شركت داشتند - م .\r\n","page_name":" 490 ","page_number":490},
  {"content":"\r\n\r\nدرگذشت . برخى نيز تاريخ وفات او را اوايل سال 61 ( ه . ق ) ذكر كرده‌اند .\r\n35 - جابر بن سمرة سوائى ابو عبد اللّه ، هم پيمان بنى زهرة بن كلاب : او در محلهء بنى سواءه كوفه خانه‌اى ساخت و در زمان خلافت عبد الملك بن مروان درگذشت . ابن حجر گويد : وى در سال 74 ( ه . ق ) در زمان حكمرانى بشر در عراق جان سپرد .\r\n36 - حذيفة بن اسيد غفارى ، ابو سريحه : وى همراه پيامبر در جنگ حديبيه حضور يافت ، و اين نخستين جنگى بود كه با حضرت رسول ( ص ) شركت كرد . ابن حبان گويد :\r\nوى در سال 42 ( ه . ق ) از دنيا رفت ؛ ابن حجر در كتاب اصابه نيز چنين گفته است .\r\n37 - وليد بن عقبة بن ابى معيط ، ابو وهب : وى برادر مادرى عثمان است . وليد ، كنار مسجد كوفه ، خانهء بزرگى ساخت كه « دارالقصارين » خوانده مىشود . او در جنگى كه ميان حضرت على ( ع ) و معاويه درگرفت ، شركت نكرد ولى با نوشته‌ها و اشعارش معاويه را به نبرد با حضرت على ( ع ) تشويق مىكرد . آيهء مباركهء  إِنْ جاءَكُمْ فاسِقٌ بِنَبَإٍ فَتَبَيَّنُوا  ، دربارهء او نازل شد ، داستان بركنارى او از حكومت كوفه در زمان عثمان به سبب شرابخوارى و تازيانه زدن و چهار ركعت خواندن نماز صبح به جماعت در حال مستى مشهور است و در صحيحين نيز نقل شده و ابن حجر نيز در اصابه اين مطلب را ذكر كرده است .\r\n38 - عمرو بن حمق بن كاهن خزاعى : وى به همراه حضرت على ( ع ) در جنگها حضور داشت و از جملهء كسانى بود كه نزد عثمان رفت و در كشتن او دست داشت و سرانجام در سال 51 ( ه . ق ) كشته شد . گويند نخستين سرى كه در زمان اسلام بر روى نيزه حمل كردند ، سر عمرو بن حمق بود .\r\n39 - سليمان بن صرد بن جون خزاعى ابو مطرف : وى در محلهء خزاعهء كوفه خانه‌اى ساخت و همراه حضرت على ( ع ) در جنگ صفين حضور يافت و در شمار كسانى بود كه به حضرت حسين بن على ( ع ) نامه نوشتند و از او خواستند تا به كوفه بيايد ، ولى همراه امام در جنگ شركت نكرد . اما پس از شهادت امام ، همراه توّابين به خونخواهى آن حضرت قيام كرد و رياست آنها را بر عهده گرفت و در ماه ربيع الآخر سال 65 ( ه . ق ) در سنّ 93 سالگى در عين الورده به شهادت رسيد .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n40 - هانى بن اوس اسلمى : وى در محلهء اسلم كوفه ، خانه‌اى بنا كرد و در دوران خلافت معاويه و حكمرانى مغيرة بن شعبه بر كوفه درگذشت .\r\n41 - حارثة بن وهب خزاعى : مادرش امّ كلثوم ، دختر جرول بن مالك خزاعيه بود .\r\nوى برادر مادرى عبيد اللّه بن عمر بود .\r\n42 - وائل بن حجر حضرمى . ابو نعيم گويد : پيامبر ( ص ) وائل را بالاى منبر برد و قطعه زمينى به او واگذار كرد و قراردادى براى او نوشت و فرمود : اين وائل سرور بزرگان است .\r\nپس از آن ، وائل در كوفه اقامت كرد و نسل او آن‌جا زندگى مىكنند و در زمان حكومت معاويه درگذشت .\r\n43 - صفوان بن عسال مرادى : وى در دوازده جنگ در ركاب پيامبر ( ص ) حضور داشت .\r\n44 - اسامة بن شريك ثعلبى از قبيله قيس عيلان : او احاديثى از پيامبر ( ص ) روايت كرده است .\r\n45 - مالك بن عوف بن نضله بن خديج : او پدر ابى الاحوص و دوست عبد اللّه بن مسعود بود .\r\n46 - عامر بن شهر همدانى ابو الكنود : وى يكى از كارگزاران پيامبر ( ص ) در يمن بود .\r\n47 - نبيط بن شريط شجعى ابو سلمه از قبيله قيس عيلان : وى مدتى پس از پيامبر اكرم ( ص ) زندگى كرد .\r\n48 - سلمة بن يزيد بن مشجعه مذحجى : او نزد پيامبر ( ص ) رفت و اسلام آورد . در صحيح مسلم نيز ذكرى از او به ميان آمده است .\r\n49 - عرفجة بن شريح اشجعى : مسلم در صحيحش و ابى داود و نسانى حديثى از او نقل كرده‌اند .\r\n50 - صخر بن عيلة بن عبد اللّه بن ربيعه بجلى ابو حازم : ابو داود ، حديثى از وى نقل كرده است .\r\n51 - عروة بن مضرس بن اوس بن حارثه طائى : از اعضاى خاندانى بود كه رياست قومش را به عهده داشتند و پدر بزرگ و پدرش پيشواى آنها بودند .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n52 - هلب بن يزيد بن عدى طائى : نامش سلامه بود . وى حضور پيامبر ( ص ) شرفياب شد . سر او مو نداشت ، پيامبر ( ص ) دستى بر سرش كشيد و مويش روييد ، بدين سبب به او هلب يا پرمو مىگفتند .\r\n53 - زاهر ابو مجزأة بن زاهر اسلمى : او از كسانى بود كه زير درخت ، پيمان بست و يكى از ياران عمرو بن حمق به شمار مىآمد ، او تا دوران خلافت معاويه زيست .\r\n54 - نافع بن عتبة بن ابى وقاص بن اهيب بن عبد مناف : وى برادرزادهء سعد بن ابى وقاص و از كسانى بود كه پس از فتح مكه مسلمان شد .\r\n55 - لبيد بن ربيعة بن مالك بن جعفر بن كلاب بن ربيعه ابو عقيل : او همان شبى كه معاويه براى صلح كردن با امام حسن ( ع ) به نخيله رفت ، در كوفه جان سپرد و در بيابان بنى جعفر بن كلاب به خاك سپرده شد .\r\n56 - جبه و سواء ، فرزندان خالد اسديان : ابن ماجه ، احاديثى را كه اين دو از پيامبر نقل كرده‌اند از طريق اعمش و ابى شرحبيل روايت كرده است .\r\n57 - سلمة بن قيس اشجعى غطفانى : او حديثى را از پيامبر روايت كرده است .\r\n58 - ثعلبة بن حكم بن عرفطه ليثى : او همراه پيامبر در جنگ حنين شركت كرد و بين هفتاد تا هشتاد سالگى درگذشت .\r\n59 - عروة بن ابى جعد بارقى از قبيله ازد بود و عمر پيش از شريح او را به قضاوت كوفه گمارد و سلمان بن ربيعه را با وى همراه كرد .\r\n60 - سمرة بن جندب بن هلال بن جريح بن مرة ابو سليمان : وى از بزرگان انصار بود و در سال 58 ( ه . ق ) و به قولى 59 ( ه . ق ) درگذشت . برخى نيز وفات او را اوايل سال 60 ( ه . ق ) ذكر كرده‌اند .\r\n61 - جندب بن عبد اللّه بن سفيان بجلى :\r\n62 - مخنف بن سليم بن حارث بن عوف ازدى : خاندان ازد در كوفه بودند و يكى از فرزندانش ابو مخنف لوط بن يحيى بن سعيد بن مخنف بن سليم است .\r\n63 - حارث بن حسان بكرى ذهلى : احمد و ترمذى و نسائى و ابن ماجه احاديثى از او نقل كرده‌اند .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n64 - جابر بن ابى طارق احمسى : او از قبيلهء بجيله بود و نسائى ، احاديثش را صحيح مىدانست .\r\n65 - عوف بن عبد الحارث بن عوف ابو حازم بجلى : او پدر قيس بن عوف بود و در جنگ صفّين كشته شد .\r\n66 - قطبة بن مالك از قبيله بنى ثعلبه و عموى زياد بن علاقه بود . مسلم ، احاديث او را نقل كرده ولى بخارى از ذكر آنها اجتناب ورزيده است .\r\n67 - معن بن يزيد بن اخنس بن حبيب : وى در سال 54 ( ه . ق ) به همراه ضحاك بن قيس فهرى در جنگ مرج راهط شركت جست كه او و پدرش در اين جنگ به شهادت رسيدند .\r\n68 - طارق بن اشيم اشجعى : وى پدر ابى مالك بود و ابى مالك سعد نام داشت .\r\n69 - ابو مريم سلولى : نامش مالك بن ربيعه بود و به او ابو بريد بن ابو مريم نيز مىگفتند . وى در بيعت شجره ، همراه پيامبر ( ص ) شركت كرد .\r\n70 - حبش بن جنادة بن نصر بن اسامه : وى در جنگهاى حضرت على ( ع ) حضور داشت .\r\n71 - دكين بن سعيد خثعمى كه به او مزنى هم مىگفتند : تنها يك حديث از او نقل شده و فقط ابو اسحاق سبيعى از او روايت كرده است .\r\n72 - برمة بن معاوية بن ابى سفيان بن منقذ ، ابو قبيصة بن برمه .\r\n73 - خريم بن اخرم بن شداد بن عمرو : فرزندش ايمن بن خريم ، شاعر و سوار كار شريفى بود و سرانجام ، در دوران معاويه درگذشت .\r\n74 - ضرار بن ازور : نام ازور ، مالك بن اوس بن خزيمه بود . او در يمامه به شهادت رسيد .\r\n75 - فرات بن حيان بن ثعلبة بن عبد الغرى : وى در محلهء بنى عجل كوفه خانه‌اى ساخت ، و نسل وى در آن‌جا اقامت دارند . او در شمار كسانى است كه در جنگ خندق شركت كردند .\r\n76 - يعلى بن مرة بن وهب بن جابر ثقفى : او همان كسى است كه به او يعلى بن سيابه\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nگويند . سيابه ، نام مادر يا مادر بزرگ اوست ، وى همراه پيامبر ( ص ) در بيعت رضوان ، جنگ خيبر ، فتح مكه ، نبرد طائف و حنين شركت كرد .\r\n77 - عمارة بن رويمه : گويند نام پدرش رؤبه ابو زهره ثقفى بود . وى احاديثى از پيامبر ( ص ) روايت كرده است .\r\n78 - عبد الرحمن بن ابى عقيل ثقفى : او از گروه حجاج بن يوسف بود و هشام بن مغيره از وى روايت كرده است .\r\n79 - عتبة بن فرقد : وى يربوع بن حبيب بن مالك بن اسعد بن رفاعة بن ربيعه از يكى از خاندانهاى كوفه بود كه به آنها فراقده مىگويند . عمر در فتوحات ، او را به زمامدارى كوفه گمارد ، او در سال 18 ( ه . ق ) با عياض بن غنم ، موصل را فتح كرد و سرانجام در كوفه جان سپرد .\r\n80 - عبيد بن خالد سلمى : وى در جنگ صفين همراه حضرت على ( ع ) بود . عسكرى گويد : او تا روزگار حجّاج زنده بود .\r\n81 - طارق بن عبد اللّه محاربى : او از جنگجويان خصفه بود . ابو شعشاء و ربعى بن فراش و ابو ضمره از او روايت كرده‌اند .\r\n82 - ابن ابى شيخ محاربى : ابن سعد نام او را در كتاب طبقات ذكر كرده است .\r\n83 - سالم بن عبيد اشجعى ، وى از اهالى صفه بود ، سپس در كوفه اقامت كرد ، دو حديث دربارهء عطسه از طريق صاحبان سنن از وى روايت شده است .\r\n84 - ثومل بن فروة اشجعى ، پدر فروه و عبد الرحمن و سحيم : وى از پيامبر ( ص ) روايت كرده و فرزندانش نيز از او نقل حديث كرده‌اند .\r\n85 - سلمة بن نعيم بن مسعود اشجعى : او احاديثى از پيامبر روايت كرده است .\r\n86 - شكل بن حميد عبس : وى همان ابو شتيربن شكل است . او از پيامبر اكرم ( ص ) و حضرت على ( ع ) روايت مىكرد .\r\n87 - اسود بن ثعلبه يربوعى : وى در زمان ايراد خطبه پيامبر ( ص ) در حجة الوداع حضور داشت .\r\n88 - رشيد بن مالك سعدى : كنيه‌اش ابا عميره و از قبيله بنى تميم بود و چون وى از\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nقبيله اسد بن خزيمه بود ، به او اسدى مىگفتند .\r\n89 - فجيع بن عبد اللّه بن خندج بن بكاء بن عامر بن ربيعة بن عامر بن صعصعه عامرى :\r\nاو به حضور پيامبر ( ص ) شرفياب شد و براى حضرت ( ص ) نامه‌اى نوشت .\r\n90 - عتّاب بن شمير : او ، نمير ضبى هم گفته شده و از پيامبر ، احاديثى نقل كرده است .\r\n91 - ذوالجوشن ضبابى : نامش شرحبيل بن اعور بن عمرو بن معاويه بوده و او همان ضياب بن كلاب بن ربيعة بن عامر بن صعصعه است . گويند : وى به ذى الجوشن ملقب بود زيرا نزد كسرا رفت و كسرا به او جوشن و زرهى بخشيد و او آن را پوشيد ، وى اولين عربى بود كه زره پوشيد .\r\n92 - غال بن ابجر مزنى : از وى حديثى دربارهء الاغهاى اهلى در سنن ابى داود نقل شده است .\r\n93 - عامر ابو هلال بن عمرو مزنى پدر هلال بن عامر : وى از پيامبر ( ص ) روايتهايى نقل مىكرد .\r\n94 - الاغر بن يسار مزنى : به او جهنى مىگفتند و در شمار مهاجران بود . وى احاديثى از پيامبر ( ص ) روايت كرده است .\r\n95 - هانى بن يزيد بن نهيك بن دريد بن سفيان بن ضباب : او از خاندان حارث بن كعب ابوالحكم و پدر شريح بود .\r\n96 - ابو سبره : نامش يزيد بن مالك بن عبد اللّه بن ذؤيب بن سلمة بن عمرو بن ذهل بن مران بن جعفى بن سعد العشيره و از قبيلهء مذحج بود . اعمش از او روايت كرده است وى پس از سال 100 ( ه . ق ) جان سپرد .\r\n97 - مسور بن يزيد اسدى كاهلى .\r\n98 - بشير بن خصاصيه : نام او ، زحم بن معبد سدوسى است .\r\n99 - نمير ابو مالك خزاعى : فرزندش مالك بن نمير از او روايت كرده است .\r\n100 - ابو رمثه تيمى از قبيلهء تيم رباب : نامش حبيب بن حيان بود . برخى او را رفاعة بن يثربى و يثربى بن رفاعه ناميده‌اند ، طبرانى به صحت اين مطلب اطمينان يافته است و صاحبان سنن سه گانه نيز از وى حديث نقل كرده‌اند .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n101 - ابو اميه فزارى : ابن سعد در طبقات و ابن حجر در اصابه نام وى را ذكر كرده‌اند .\r\n102 - خزيمة بن ثابت بن فاكه خطمى : از انصار و كنيه‌اش ابو عماره بود و به او ذوالشهادتين مىگفتند . وى همراه حضرت على بن ابى طالب ( ع ) وارد كوفه شد و پيوسته با حضرت ( ع ) بود تا سرانجام در سال 37 ( ه . ق ) در جنگ صفين به شهادت رسيد .\r\n103 - مجمع بن جارية بن عامر بن مجمع : كوفيان نقل كرده‌اند كه وى قرآن را جز يك يا دو سوره در عصر پيامبر ( ص ) گردآورى كرده است . وى در زمان حكومت معاويه درگذشت .\r\n104 - ثابت بن وديعة بن جذام : او از قبيلهء بنى عمرو بن عوف بود و در اواخر عمرش در كوفه اقامت گزيد .\r\n105 - سعد بن بجير بن معاويه : وى به نام سعد بن حبّه نيز شهرت داشت ، او از قبيلهء بجيله بود و در كوفه جان سپرد . خنيس بن سعد ، صاحب چهار سوى خنيس در كوفه و ابو يوسف قاضى يعقوب بن ابراهيم بن حبيب بن سعد از فرزندان وى بودند . سعد در جنگ احد نيز حضور يافت .\r\n106 - قيس بن سعد بن عبادة بن دليم : ابو عبد الملك از قبيلهء ساعده بود . وى ده سال در خدمت پيامبر ( ص ) بود و در كوفه به حضرت على ( ع ) ملحق شد ، او پيوسته همراه آن حضرت بود و از افراد شرطة الخميس به شمار مىرفت . وى در جنگ صفين در ركاب حضرت حضور داشت و قيس در سال 85 ( ه . ق ) در زمان حكومت عبد الملك در مدينه جان سپرد .\r\n107 - نعمان بن بشير بن سعد ابو عبد اللّه : او از قبيلهء بنى حارث بن خزرج بود . وى نخستين فرزند انصار بود كه دقيقا دوازده ماه پس از هجرت پيامبر ( ص ) در مدينه متولد شد . معاويه پيش از عبيد اللّه بن زياد ، او را به زمامدارى كوفه گمارد . سرانجام در سال 65 ( ه . ق ) مردم حمص ، او را كشتند . سپس سرش را بريدند و آن را در دامن همسرش كه از قبيله كلب بود ، گذاردند .\r\n108 - ابو ليلى و نامش بلال بن بليل بن احيحه : وى در محلّهء جهنيهء كوفه منزلى داشت و در جنگ احد و نبردهاى پس از آن حضور يافت و سپس در كوفه اقامت گزيد . او به\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nهمراه حضرت على ( ع ) در جنگها شركت مىكرد ، گفته شده كه وى در جنگ صفين به شهادت رسيد .\r\n109 - عمرو بن بليل بن احيحة بن جلاح :\r\n110 - شيبان جد ابى هبيره : او يكى از انصار بود .\r\n111 - قيس بن ابى غزرة بن عمير بن وهب بن حران بن حارثة بن غفار غفارى : او را جهنى يا بجلى نيز گفته‌اند . وى احاديثى از پيامبر ( ص ) نقل كرده است .\r\n112 - حنظلة بن ربيع كاتب از قبيله بنى تميم و از قبيله بنى اسيد بن عمرو بن تميم : او يك بار به پيامبر ( ص ) نامه نوشت ، لذا او را كاتب ناميدند زيرا عربها بندرت مىنوشتند ، وى برادرزادهء اكثم بن صيفى بود ، او در جنگ قادسيه حضور يافت ، سپس در كوفه اقامت گزيد و در جنگ جمل حضرت على ( ع ) را يارى نكرد . و به قرقيسا رفت ، تا اين كه در زمان حكومت معاويه درگذشت .\r\n113 - رياح بن ربيع بن صيفى تميمى : او برادر حنظلهء مذكور بود ؛ او را رباح نيز گفته‌اند ، او احاديثى را از پيامبر اكرم ( ص ) روايت كرده است .\r\n114 - معقل بن سنان اشجعى : او در ذى حجة سال 63 ( ه . ق ) در جنگ حره و زير شكنجه كشته شد .\r\n115 - عدى بن عميره كندى ابا زراره : وى از پيامبر ( ص ) روايت مىكرد و سرانجام در سال 40 ( ه . ق ) در كوفه از دنيا رفت .\r\n116 - مرداس بن مالك اسلمى : قيس بن ابى حازم از وى روايت كرده است . او در بيعت رضوان حضور داشت .\r\n117 - عبد الرحمن بن حسنة جهنى : وى فرزند مطاع بن عبد اللّه بن غطريف بود و مادرش حسنة نام داشت . عبد الرحمن برادر شرحبيل حسنة است .\r\n118 - عبد اللّه بن معرض بن عمر بن اسد بن خزيمه : كنيه‌اش ابو مغيره ، و مغيره ، فرزند عبد اللّه معروف به اقيشر است .\r\n119 - ابو شهيم صاحب جبيذه : گويند نامش زيد يا يزيد بن ابى شيبه يا عبيد بن كعب بوده و او احاديثى از پيامبر ( ص ) نقل كرده است .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n120 - ابو خطاب : نامش مشخص نيست . او از پيامبر ( ص ) روايت كرده است .\r\n121 - حريز يا ابو حريز : وى به جايى منسوب نيست . طبرانى و بغوى ، حديثى از پيامبر را از او نقل كرده‌اند .\r\n122 - رسيم : شايد او همان عبدى هجرى باشد كه نزد پيامبر ( ص ) رفت ، وى فقيهى از شهر هجر بود .\r\n123 - ابن سيلان جابر يا عبد ربه :\r\n124 - ابو طيبه ، صاحب منحهء رسول خدا ( ص ) : به او ابو ظبيه نيز مىگفتند . او در كوفه روايت مىكرد . او از پيامبر اكرم ( ص ) نقل كرده كه فرمود : آفرين و مرحبا بر پنج چيز كه چقدر در روز قيامت سنگين هستند ، سبحان اللّه ، والحمد للّه ، و لا إله الا اللّه و اللّه اكبر و مؤمنى كه فرزند صالح او مىميرد و او اجر و پاداش آن مصيبت را از خداوند مىخواهد .\r\nابو سلام هم پيمان قريش اين حديث را از او روايت كرد و اين مطلب را ابن حجر در اصابه نقل كرده است .\r\n125 - رجل از قبيله تغلب : وى جدّ مادرى حرب بن هلال ثقفى بود .\r\n126 - طلحه ، فرزند مصرف امامى\r\n127 - ابو مرحب سويد بن قيس عبدى يا محمد بن صفوان انصارى\r\n128 - قيس بن حارث اسدى : وى جدّ قيس بن ربيع بود .\r\n129 - فلنان بن عاصم جرمى : او دايى عاصم بن كليب جرمى بود . فلنان ، احاديثى از پيامبر ( ص ) نقل كرده است .\r\n130 - عمرو بن احوص جشمى : او از پيامبر ( ص ) روايت كرده و همراه وى در حجة الوداع حضور داشته است . وى ، پدر سليمان بود و مادر سليمان ، امّ جندب ازديه بود كه از رسول خدا ( ص ) احاديثى را نقل و فرزندش از او روايت كرده است .\r\n131 - نقادة بن عبد اللّه بن خلف بن عميره اسدى : كنيه‌اش ابو بهيه بود ، زيد بن اسلم و براء سيلطى از او روايت كرده‌اند .\r\n132 - مستورد بن شداد بن عمرو از قبيلهء محارب بن فهر : وى در كوفه اقامت كرد و كوفيان از او روايت مىكردند . وى از پيامبر ( ص ) احاديثى را نقل كرده است و سرانجام در\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nسال 45 ( ه . ق ) در اسكندريه جان سپرد .\r\n133 - محمد بن صفوان : او از پيامبر ( ص ) روايت دارد و شايد او همان ابو مرحب باشد كه ذكر آن گذشت .\r\n134 - محمد بن صيفى بن سهل بن حرث خطمى : او تنها يك حديث دربارهء روزه روز عاشورا از پيامبر ( ص ) نقل كرده است . گويند : وى همان محمد بن صفوان است كه نامش ذكر شد .\r\n135 - وهب بن خنبش طائى .\r\n136 - مالك بن عبد اللّه خزاعى : به او خثعمى هم مىگفتند ، وى همراه پيامبر ( ص ) جنگيد .\r\n137 - ابو كاهل احمسى : او از قبيله بجيله و نامش قيس بن عائذ بود . برخى نيز نامش را عبد اللّه ابن مالك ذكر كرده‌اند . او احاديثى را از پيامبر ( ص ) نقل كرده است و در روزگار مختار درگذشت .\r\n138 - عمرو بن خارجه بن منتفق اسدى : وى هم پيمان خاندان ابو سفيان و فرستادهء ابو سفيان به سوى پيامبر ( ص ) بود .\r\n139 - ضنابح بن اعسر احمسى از بجيله : قيس بن ابى حازم از وى روايت كرده است .\r\n140 - مالك بن عمير : كنيهء او ابو صفوان بود و سماك بن حرب احاديثى از وى نقل كرده است .\r\n141 - عمير ذومران بن افلح بن شراحيل بن ربيعه : او جد مجالد بن سعيد بن عمير همدانى بود و همان كسى است كه رسول خدا ( ص ) به او نامه نوشت . البته پس از اين كه او با يارانش از قبيلهء همدان اسلام آوردند .\r\n142 - ابو جيحفه سوائى : نامش وهب بن عبد اللّه و از خاندان سواءة بن عامر بن صعصعه بود . او در سال 74 ( ه . ق ) در زمان حكمرانى بشر بن مروان در كوفه وفات يافت و گفته شده است كه پس از سال 80 ( ه . ق ) درگذشت .\r\n143 - طارق بن زياد جعفى : او پس از سال 100 ( ه . ق ) درگذشت .\r\n144 - عامر بن وائلة بن عبد اللّه بن عمرو بن حجش ابو طفيل كنانى : او تا سال 110\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n( ه . ق ) زيست و آخرين نفر از اصحاب بود كه از دنيا رفت .\r\n145 - الحجدمه : او به جايى منسوب نيست ، وى روايتى از پيامبر ( ص ) نقل كرده است و به او جهدمه نيز گفته‌اند .\r\n146 - يزيد بن نعامه ابو مودود ضبى : او از پيامبر حديث نقل مىكرد . گويند كه او تابعى بوده و از انس بن مالك روايت مىكرده است .\r\n147 - ابو خلاد : او احاديثى از پيامبر ( ص ) نقل كرده است .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nخاندانهاى دانشور كوفه « 1 »\r\n1 - خاندان ابى جعد : رافع غطفانى اشجعى پيشواى آنها بود و فرزندانش عبارت بودند از : سالم ، عبيد و زياد از ياران حضرت على ( ع ) ، رافع بن سلمة بن زياد بن ابى جعد از اصحاب امام باقر ( ع ) و سلمة بن زياد ، هم‌پيمان بنى اميه از ياران امام صادق ( ع ) . در كتاب تقريب ابن حجر آمده است : سالم بن ابى جعد رافع غطفانى اشجعى ، پيشواى كوفى آنها ، شخصى مورد اعتماد بود كه احاديث زيادى به طور مرسل روايت كرده است .\r\nوى در سن 97 يا 98 سالگى درگذشت و گفته شده در سن 100 سالگى يا پس از آن وفات يافت ولى معلوم نيست كه او بيش از صد سال زندگى كرده باشد ، ابن حجر در كتاب تقريب ، برخى از خاندان ابى جعد را ذكر كرده است .\r\n2 - خاندان ابى جهم : وى قابوسى لخمى از فرزندان قابوس بن نعمان بن منذر بود كه خاندان بزرگ و محترمى در كوفه به شمار مىآيد ، از آن ميان مىتوان ابو الحسين سعيد بن ابى جهم و فرزندانش حسين بن سعيد و منذر بن سعيد و محمد بن منذر بن سعيد و منذر بن محمد بن منذر بن سعيد ، صاحب كتاب جامع الفقه را نام برد .\r\n3 - خاندان ابى رافع : از ارجمندترين ، برجسته‌ترين و پيشتازترين خاندانهاى شيعه در پذيرش اسلام در ميان مسلمانان بودند ، از آن جمله عبيد اللّه و على از كاتبان حضرت على ( ع ) به شمار مىرفتند و پدر آنها رافع ، غلام پيامبر ( ص ) بود كه همراه امير مؤمنان حضرت على ( ع ) در جنگهايش حضور داشت و مسئول بيت‌المال حضرت در كوفه بود كه در اوايل حكومت امام ( ع ) درگذشت .\r\n4 - خاندان ابى ساره : افرادى با فضيلت و اديب بودند . محمد بن حسن بن ابى ساره\r\n\r\n\r\n","description":"","footnote":"\r\n( 1 ) - در اين موضوع به كتاب رجال حضرت آية اللّه سيد محمد مهدى بحرالعلوم - متوفاى سال 1212 ( ه . ق ) استناد جستم . كه ارزشمندترين كتاب در اين موضوع به شمار مىرود و هنوز به صورت نسخه خطى است - م .\r\n","page_name":" 502 ","page_number":502},
  {"content":"\r\n\r\nابو جعفر رواسى از آن خاندان است ، وى و پدرش از امام باقر و امام صادق ( ع ) روايت كرده‌اند . محمد بن ابى ساره از ياران امام صادق ( ع ) بود و معاذ و عمر ، فرزندان مسلم بن ابى ساره هستند .\r\n5 - خاندان ابى شعبه جلبيون : خاندان بزرگى در كوفه بود جد آنها ، ابو شعبه از امام حسن ( ع ) و امام حسين ( ع ) روايت كرده است و فرزندانش على و عمر بودند . عبيد اللّه ، محمد ، عمران و عبد الاعلى فرزندان على هستند كه همه از ياران امام صادق ( ع ) بودند ، يحيى بن عمران بن على از ياران امام صادق ( ع ) و امام كاظم ( ع ) به شمار مىرفت و احمد بن عمر بن ابى شعبه يكى از افراد اين خاندان بود و عبيد اللّه ، شخص بزرگ و با نفوذى بود ، او ، پدر و برادرانش براى تجارت به حلب مىرفتند ، لذا به آن شهر منسوب شدند .\r\n6 - خاندان ابى صفيه : نام ابى صفيه ، دينار و كنيه‌اش ابو ثابت و معروف به ابو حمزه ثمالى كوفه بود . ابو حمزه ، سه فرزند داشت به نامهاى نوح ، منصور و حمزه كه همراه زيد بن على ( ع ) به شهادت رسيدند .\r\n7 - خاندان اعين : آنها بزرگترين و برجسته‌ترين خاندان شيعى كوفه به شمار مىرفتند ، و تعداد شخصيتهاى آن بيشتر و عمرشان طولانىتر از خاندانهاى ديگر بود . نخستين افراد اين خاندان ، حضرت سجاد ( ع ) ، امام باقر ( ع ) و امام صادق ( ع ) را درك كردند و آخرين اشخاص آن تا اوايل غيبت كبرى زيستند . در ميان آنها دانشمندان ، فقيهان ، قاريان ، اديبان و راويان حديث وجود داشت . مشهورترين افراد اين خاندان عبارتند از : حمران ، زراره ، عبد الملك ، بكير ، بنو اعين ، حمزة بن حمران ، عبيد بن زراره ، ضريس بن عبد الملك ، عبد اللّه بن بكير ، محمد بن عبد اللّه بن زراره ، حسن بن جهم بن بكير ، سليمان بن حسن بن جهم بن بكير ، ابو طاهر محمد بن سليمان بن حسن ، ابو غالب احمد بن محمد بن محمد بن سليمان .\r\nابو غالب ( ره ) استاد علماى زمانش و بازمانده خاندان اعين بود . او دربارهء حالات آنها و بزرگان اين خاندان ، رساله‌اى دارد كه در آن نوهء پسرىاش محمد بن عبد اللّه بن احمد را وصى خود قرار داده است . وى آخرين كسى بود كه با اين خاندان آشنايى داشت .\r\nو اين مطالب را شيخ فقيه ابى عبد اللّه حسين بن عبد اللّه واسطى غضائرى استاد\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nنجاشى و شيخ طوسى روايت كرده‌اند . برخى از حالات خاندان اعين و بعضى از مطالبى را كه استادش ابى غالب ( ره ) بدان دسترسى پيدا نكرده بود ، بدان افزود . ابو غالب در رسالهء مذكور چنين مىگويد : ما خاندانى هستيم كه خداوند متعال دينش را به ما عنايت فرمود و همراهى امامان امتش را از آغاز زندگى تا زمان فتنه‌اى كه شيعه بدان مبتلا شد ، نصيب ما كرد و عموى ما حمران ، سرور ما و سيد عابدان حضرت على بن حسين ( ع ) را درك كرد و حمران و جدّ ما زراره و بكير ، امام محمد باقر ( ع ) و امام جعفر صادق ( ع ) را ملاقات كردند و برخى از برادران و گروهى از فرزندانشان مانند حمزة بن حمران ، عبيد بن زراره ، محمد بن حمران و جز آنان نيز امام جعفر صادق ( ع ) را درك كردند .\r\nخاندان اعين ، يكى از بزرگترين خاندانهاى شيعه است . آنها احاديث زيادى از پيامبر ( ص ) نقل كردند و با فقه آشنايى بيشترى داشتند كه در كتابهاى حديث موجود و نزد راويان معروف است . عبيد بن زراره و جز او از خاندان اعين ، حضرت موسى جعفر ( ع ) را ملاقات كردند و جدّ نزديك ما ، حسن بن جهم ، يكى از مقربان و كسان امام رضا ( ع ) بود و كتاب معروفى نيز تأليف كرده است . فرزندان حسن بن جهم ، جد ما سليمان ، محمد و حسين بودند ولى از محمد و حسين فرزندى بر جاى نماند . مادر حسن بن جهم ، دختر عبيد بن زراره بود و از اين طريق ، ما به زراره منسوب شديم و ما از فرزندان بكير محسوب مىشويم ولى پيش از اين به فرزندان جهم معروف بوديم . جدّ ما سليمان نخستين كسى است كه از خاندان ما به زراره نسبت داده شده است و سرور ما امام هادى ( ع ) صاحب عسكر او را بدين نام منسوب فرمود ، و در نامه‌هايى كه به ديگران مىنوشت ، او را زراره مىخواند .\r\nامام هادى ( ع ) از باب توريه و به طور پنهانى سليمان را زرارى مىناميد تا اين كه نامش شهرت بسيار يافت ، لذا ما نيز زرارى ناميده شديم . امام ( ع ) دربارهء امور كوفه و بغداد با وى مكاتبه مىكرد ، مادر سليمان ، كنيز بود و به او روميه مىگفتند . حسن بنجهم با جنجال او را خريد ، همراه او دختر كوچكى بود او را پرورش داد و بسيار زيبا شد و به تربيت او پرداخت و خوب تربيت شد سپس او را براى عبد اللّه بن طاهر خريدارى كردند كه عبد اللّه بن عبد اللّه از او متولد شد ، سليمان ، دايى عبد اللّه بود ، سليمان ، املاك خود را در\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nمحله بنى اعين كوفه فروخت و نزد عبد اللّه رفت و همراه وى به سوى خراسان حركت كرد . هنگام رفتن به خراسان ، سليمان با زنى از خانواده‌اى سرشناس در شهر نيشابور ازدواج كرد و جدّ من محمد بن سليمان و عموى پدرم على بن سليمان و خواهر آنها را به دنيا آورد كه هنگام بازگشت سليمان به كوفه محمد بن يحيى معادى با خواهر وى ازدواج كرد و ثمرهء آن محمد بن محمد بن يحيى و خواهرش فاطمه بنت محمد بودند . محمد بن يحيى ، تعدادى حديث نقل كرده و محمد بن محمد بن يحيى پسر عمهء پدرم نيز مجموعهء خوبى از احاديث روايت كرده است . ولى زياد عمر نكردند تا مطالب بيشترى از آنها نقل شود ، هنگامى كه خاندان طاهر از خراسان رفتند ، سليمان خواست تا همسر و فرزندانش را به عراق ببرد ولى همسرش مخالفت كرد و مايل بود تا نزد عمه و خانواده‌اش بماند .\r\nسليمان به او قول داد كه او را به سفر حج ببرد و سپس به خراسان بازگرداند و بدين وسيله او را فريفت و چون همسرش به سفر حج علاقه داشت ، قبول كرد . سليمان همسر و فرزندانش را به حج برد و پس از آن به كوفه بازگشت . او پس از مرگ پسرش كه در زمان زندگانى وى روى داد ، فرزندان ديگرى نيز از خود باقى گذارد همچون جدّ من محمد بن سليمان كه بزرگترين فرزندش بود و برادر مادرى وى على و حسن و حسين و جعفر و چهار دختر كه يكى از آنها همسر معادى و متعلق به همسر نيشابورى او بود و بقيهء پسران و دختران از كنيزان بودند .\r\nكارگزاران جنگ و ماليات نزد سليمان مىرفتند و مولاى ما امام هادى ( ع ) تا زمان مرگ سليمان با او مكاتبه مىكرد و تا هنگام شهادت امام ( ع ) ، اين نامه‌ها به جدّم محمد سليمان مىرسيد و امام زمان ( ع ) تا زمانى كه غيبت به وقوع پيوست با جدم محمد بن سليمان پس از مرگ پدرش مكاتبه مىكرد و اكثر افراد خاندان ما حديث روايت مىكردند .\r\nابو عبد اللّه بن حجاج كه از راويان حديث بود ، برايم نقل كرد كه وى اسامى شصت تن از افرادى را كه از خاندان اعين حديث روايت مىكردند ، گردآورى كرده است . ابو جعفر احمد بن محمد بن لاحق شيبانى از اساتيدش روايت كرده كه خاندان اعين در طول چهل سال ، چهل راوى حديث داشته‌اند و هيچ مردى از آنها نمىمرد مگر اين كه پسرى بجاى\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nاو متولد مىشد ، از اين‌رو آنها بر خانه‌هاى بنى شيبان در قلمرو بنى سعد بن همام تسلط يافتند و مسجد خطه متعلق به آنهاست كه در آن نماز مىخوانند ، سرور ما ، امام جعفر صادق ( ع ) به آن مسجد رفت و نماز گزارد . در اين محله خانه‌هاى بنى اعين نزديك به هم قرار دارند .\r\nابو غالب گويد : اعين ، برده‌اى رومى بود كه مردى از قبيله شيبان ، او را در اسارت خريدارى كرد و پرورش داد و به فرزندى پذيرفت و او را به خوبى تربيت كرد . اعين ، قرآن را حفظ كرد و ادبيات را فرا گرفت و در اين زمينه ، استاد و اديب شد . روزى مولايش به او گفت : مىخواهى تو را به خودم منسوب كنم . اعين گفت : خير ، دوستى من با تو نزد من از نسبت و خويشاوندى محبوبتر است ، هنگامى كه اعين بزرگ شد ، پدرش از سرزمين روم نزد او آمد ، وى راهب و نامش سنسن بود . نقل شده كه او از قبيلهء غسان بود و در آغاز اسلام وارد سرزمين روم شد . برخى گويند او با امان نامه وارد سرزمين اسلام شد تا فرزندش را ببيند و به كشورش بازگردد . فرزندان اعين عبارتند از : عبد الملك و حمران و زراره و بكير و عبد الرحمن بنى اعين ، اينها از شخصيتهاى برجسته خاندان اعين به شمار مىروند ولى قعنب و مالك و مليك از خاندان اعين معروف نيستند . تعداد آنها هشت تن است و خواهرى هم داشتند كه به او امّ الاسود مىگفتند . گويند : او نخستين كسى بود كه از طريق ابى خالد كابلى از اين مطلب آگاهى يافت .\r\nگويند : نخست عبد الملك از طريق صاح بن ميثم از اين مطلب اطلاع يافت ، سپس حمران به وسيلهء ابى خالد كابلى مطلع شد ، كنيهء بكير ، ابا جهم ، حمران ، ابا حمزه و زراره ، ابا على بود .\r\nآنچه دربارهء فضايل خاندان اعين نقل شده ، بيشتر از آن است كه بتوانم براى شما بنويسم و در كتابهاى حديث موجود است . دو فرزند اعين ، مليك و قعنب به مذهب اهل سنت گرويدند ، و با برادرانشان مخالفت كردند . فرزندان اعين عبارتند از : زراره ، بكير ، عبد الملك ، عبد الرحمن ، مالك موسى ، ضريس ، مليك و همچنين قعنب و حمران كه تعداد آنها ده تن مىباشد .\r\nابن مغيره از ابى محمد حسن بن حمزه علوى از ابى عباس احمد بن محمد بن سعيد\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nبن عقده كوفى كه به نقل احاديث بسيار شهرت دارد ، روايت كرده كه فرزندان اعين ، هفده نفر بودند اما اسامى آنها را ذكر نكرده است . در شناخت و دانش وى ترديدى نيست .\r\n8 - خاندان حيان تغلبى : وى پيشواى بنى ثعلب بود ، آنها خاندانى بزرگ از شيعيان صراف كوفه بودند و به اين شغل و نسبتى كه به قبيلهء تغلب داشتند ، معروف بودند .\r\nبرخى از افراد اين قبيله عبارتند از : اسحاق بن عمار بن حيان صيرفى تغلبى و برادرانش اسماعيل و قيس و يوسف و يونس و فرزندانشان محمد و يعقوب ، پسران اسحاق ، و بشر و على دو پسر اسماعيل . عبد الرحمن بن بشر و محمد بن يعقوب بن اسحاق و على بن محمد بن يعقوب و پدرشان عمار بن حيان از راويانى بودند كه از امام صادق ( ع ) روايت مىكردند . شيخ طوسى در كتاب رجالش اسحاق بن عمار و يونس بن عمار و بشر بن اسماعيل و احمد بن بشر بن عمار و عبد الرحمن بن بشر را نيز از ياران امام صادق ( ع ) برشمرده است ، برقى در كتاب رجالش على بن اسماعيل بن عمار را در شمار ياران امام كاظم ( ع ) ذكر كرده است .\r\n9 - خاندان نعيم ازدى غامدى : خاندان بزرگى است . عبد الرحمن بن نعيم از آنهاست و پسرانش محمد و شديد و عبد السلام بودند و فرزندان آنها بكر پسر محمد و موسى و مثنى فرزندان عبد السلام و جعفر پسر مثنى از افراد اين خاندان به شمار مىروند .\r\n10 - خاندان ابى اراكه هم‌پيمان قبيله كنده بجلى بود ، ابى اراكه ميمون نام داشت و هم‌پيمان قبيله وابش بود و بشير و شجره پسران ميمون و اسحاق فرزند بشير و على و حسن دو پسر شجره بودند ، آل ابى اراكه يكى از خاندانهاى شيعه است كه از امامان ( ع ) روايت مىكردند و افراد ثقه و مورد اعتمادى در ميان آنهاست .\r\nنجاشى ( ره ) گويد : على بن شجرة بن ميمون از امام باقر ( ع ) و امام صادق ( ع ) روايت مىكرد ، برادرش حسن بن شجره نيز از آنها احاديثى نقل مىكرد و همهء آنها افرادى مورد اعتماد و با نفوذ و محترم بودند . على ، داراى كتابى است و حسن بن على بن فضال از آن حديث نقل مىكرد . در فهرست شيخ ( ره ) نيز براى او كتابى ذكر كرده‌اند . حسن بن محمد بن سماعه و قاسم بن اسماعيل قرشى نيز از او روايت كرده‌اند و شيخ ( ره ) در كتاب\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nرجالش بشير نبال را در زمرهء ياران امام باقر ( ع ) و امام صادق ( ع ) شمرده است . همچنين برقى در رجالش همين مطلب را ذكر كرده و او را شيبانى خوانده و اسحاق بن بشير نبال را در شمار ياران امام باقر ( ع ) آورده است . اين ابو اراكه ، همان شخصى است كه رشيد هجرى نزد وى پنهان شد ، هنگامى كه عبيد اللّه بن زياد در تعقيب وى بود و داستانى دارد كه در حادثهء رشيد هجرى ، ص 307 ذكر شده است .\r\n11 - خاندان حر جعفى و اين حر پيشواى جعفى است ، فرزندانش اديم ، ايوب و زكريا از ياران امام صادق ( ع ) هستند . نجاشى ، نام آنها را در فهرستش ذكر كرده است . او براى اديم و ايوب نيز اثرى ثابت و آنها را تصديق و تأييد كرده و كتابى را به زكريا نسبت داده و گفته است : وى برادر اديم و ايوب است ؛ ايوب به عنوان برادر اديم شهرت داشت ، شيخ طوسى نيز در فهرستش او را تأييد كرده و اثرش را كتابى قرار داده است .\r\nدر بعضى از نسخه‌ها به جاى ابن حر ، ابن ابجر ديده شده است ، و سخن صحيح همان است كه گذشت .\r\nنجاشى در آغاز فهرستش نام عبيد اللّه بن حر سواركار ، شجاع و شاعر را ذكر كرده و او را از پيشينيان شايستهء ما كه در زمينه تأليف پيشگام بوده ، برشمرده و گفته است : نزد وى نسخه‌اى است كه روايات موجود در آن را از امير مؤمنان ( ع ) روايت مىكند .\r\nاين عبيد اللّه همان عبيد اللّه بن مجمع بن خزيم جعفى از بزرگان كوفه و عربى اصيل است . و او در زمرهء برادران اديم نبود كه از غلامان جعفى محسوب مىشدند زيرا پيشتر گفتيم كه او عرب اصيل بود . بعلاوه ، ميان طبقهء عبيد اللّه و طبقهء اديم فاصله زيادى وجود دارد [ كه نمىتوان او را از برادران اديم برشمرد 
  ] .\r\nمن از نجاشى ( ره ) درشگفتم كه چگونه اين شخص را از پيشينيان شايسته ما شمرده است ، در حالى كه او كسى است كه امام حسين ( ع ) را يارى نكرد با اين كه حضرت ( ع ) نزد او رفت و از او يارى خواست ولى او از كمك حضرت ( ع ) امتناع ورزيد و اسبش را به ايشان عرضه كرد تا به وسيلهء آن خودش را نجات دهد امّا امام حسين ( ع ) از وى رو\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nگرداند و فرمود : ما به تو و اسبت نيازى نداريم ،  وَ ما كُنْتُ مُتَّخِذَ الْمُضِلِّينَ عَضُداً  « 1 » ، پس از آن وى همراه مختار به خونخواهى امام حسين ( ع ) قيام كرد ولى در حالى كه از ابراهيم بن اشتر خشمناك بود ، بازگشت زيرا وى عطايا را براى خود برداشت ، به حومهء كوفه حمله كرد ، روستاها را غارت كرد و كارگزاران را كشت و اموالشان را به يغما برد .\r\nسپس نزد مصعب بن زبير رفت كه داستانش معروف است . او در اين باره اشعارى دارد كه در آن اظهار تأسف مىكند و چون از يارى امام حسين ( ع ) و خونخواهى او همراه مختار بازمانده است ، افسوس مىخورد .\r\nمىگويند : او خيلى پشيمان شد ، به طورى كه نزديك بود روح از بدنش خارج شود چون او مردى نيك اعتقاد ولى نابه‌كار بود و به دو دليل اميد مىرفت كه نجات يابد : يكى عقيدهء خوبش و ديگرى مهربانى و عطوفت امام حسين ( ع ) نسبت به او كه به او امر فرمود از محلش بگريزد تا نداى امام حسين ( ع ) را نشنود و خداوند ، او را به رو در آتش افكند كه خداوند به حقيقت حال او آگاه است .\r\n12 - خاندان الياس بجلى ، يكى از آنها ابو الياس عمرو بن الياس از ياران امام باقر ( ع ) و امام صادق ( ع ) است كه از آن دو بزرگوار روايت مىكرد .\r\nوى كتابى دارد كه ابن جبله و پسرش الياس بن عمر و شيخى از ياران امام صادق ( ع ) آن كتاب را از وى روايت كردند و او از شيعيان مخلص بود .\r\nاو داراى كتابى است كه حسن بن على اشعرى آن را از وى روايت كرده است . وى جدّ حسن بن على ، نوهء دخترى الياس بود و آنها به اين لقب و وشاء خزاز معروف بودند .\r\nفرزندان الياس بن عمرو عبارتند از عمرو ، يعقوب و رقيم كه همهء آنها افراد مورد اعتمادى هستند كه از امام صادق ( ع ) نيز روايت مىكردند .\r\n13 - خاندان عبد ربه ، او فرزند ابى ميمونة بن يسار اسدى كه شيخ در كتاب رجالش او را از ياران امام صادق ( ع ) بر شمرده و گفته است : او مولاى كوفى است و فرزندانش شهاب ، وهب ، عبد الرحيم ، عبد الخالق و اسماعيل بن عبد الخالق هستند .\r\n\r\n\r\n","description":"","footnote":"\r\n( 1 ) - كهف / 51 : من از گمراه كنندگان يارى نمىجويم .\r\n","page_name":" 509 ","page_number":509},
  {"content":"\r\n\r\nنجاشى در فهرستش گويد : اسماعى بن عبد الخالق بن عبد ربه فرزند ابى ميمونة بن يسار پيشواى بنى اسد ، يكى از اصحاب برجسته و فقهاى ما و از خاندان شيعه بود ، عموهاى او شهاب ، عبد الرحيم و وهب بودند و پدرش عبد الخالق نام داشت و همهء آنها افراد مورد اطمينانى هستند كه از امام باقر ( ع ) و امام صادق ( ع ) روايت مىكردند و خود اسماعيل از امام صادق و امام كاظم ( ع ) نقل حديث كرده است . وى كتابى دارد كه گروهى از جمله محمد بن خالد آن را از وى روايت كرده‌اند .\r\nهمچنين گويد : وهب بن عبد ربه فرزند ابى ميمونة بن يسار اسدى ، هم‌پيمان خاندان نصر بن قعين و برادر شهاب بن عبد ربه بوده است . عبد الخالق نيز ثقه و مورد اعتماد بوده كه گروهى از جمله حسن بن محبوب كتابى را به وى داده‌اند .\r\nوى دربارهء شهاب گويد : فرزند ابى عمير نقل كرده كه او كتابى دارد و شيخ طوسى در فهرستش آن را ذكر كرده و كتابش را مرجع قرار داده است .\r\nكشى در رجالش گويد : شهاب و عبد الرحيم و عبد الخالق و وهب فرزندان عبد ربه هستند و در شمار هم‌پيمانان شايسته بنى اسد محسوب مىشدند .\r\n14 - خاندان ابى سبره ، نجاشى در فهرستش گفته است : بسطام بن حصين بن عبد الرحيم جعفى ، برادرزادهء خيثمه و اسماعيل بود . بسطام و پدر و عموهايش از شيعيان برجسته بودند و مشهورترين آنها اسماعيل بود . آنها خاندانى از تبار جعفى در كوفه هستند كه به آنان فرزندان ابى سبره مىگويند و از آن ميان مىتوان خيثمة بن عبد الرحمن دوست عبد اللّه بن مسعود را نام برد . او كتابى دارد كه محمد بن عمرو بن نعمان جعفى از آن روايت مىكرد .\r\nشيخ طوسى در رجالش نام اسماعيل بن عبد الرحمن جعفى كوفى را در زمرهء ياران امام باقر ( ع ) و امام صادق ( ع ) ذكر كرده و گفته است : او تابعى بود و از ابا طفيل عامر بن واثله و برادرش خيثمه كه از اصحاب آن دو امام ( ع ) بودند احاديثى شنيده بود و ابا طفيل كنيه ابا عبد الرحمن را بر وى نهاد . بسطام بن حصين در شمار اصحاب امام صادق ( ع ) بود .\r\n15 - خاندان سوقه ، حفص و زياد و محمد فرزندان سوقه ، همه افراد ثقه و مورد اطمينانى هستند ، نجاشى مىگويد : حفص بن سوقه عمرى ، غلام عمرو بن حريث\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nمخزومى بود . او از امام صادق ( ع ) و امام كاظم ( ع ) روايت مىكرد . ابوالعباس بن نوح ، حفص را در شمار ياران امام صادق ( ع ) و امام كاظم ( ع ) ذكر كرده است . برادران حفص ، زياد و محمد فرزندان سوقه بيش از حفص از امام صادق ( ع ) و امام كاظم ( ع ) روايت نقل كرده‌اند . محمد بن سوقه نيز از ابى طفيل عامر بن وائله و از حضرت على ( ع ) حديث تفرقه امّت اسلام را نقل كرده است .\r\nزياد از امام باقر ( ع ) روايت كرده كه ايشان فرمود : به شخص ناصبى اقتدا نكنيد .\r\nحفص كتابى دارد كه محمد بن ابى عمير از آن روايت مىكند و شيخ طوسى عثمان بن سوقه كوفى و زيد بن سوقه بجلى ، غلام حريز بن عبد اللّه ابا الحسن كوفى را در شمار ياران امام صادق ( ع ) ذكر كرده است . ظاهرا آن دو نفر برادران حفص هستند و بعيد نيست كه زيد و زياد يك نفر باشند .\r\n16 - خاندان نعيم صحاف ، فرزندانش محمد و على و حسين و عبد الرحمن هستند ، نجاشى گفته است : حسين بن نعيم صحاف از وابستگان بنى اسد ، ثقه و مورد اعتماد است و برادرانش على و محمد هستند كه از امام صادق ( ع ) روايت مىكردند . وى كتابى دارد كه ابن ابى عمير از آن رواياتى نقل كرده است .\r\nعثمان بن حاتم منتاب به نقل از محمد بن عبده گويد : عبد الرحمن بن نعيم صحاف از وابستگان بنى اسد ، از خود فرزندانى بر جاى نهاد و برادرش حسين ، متكلم ماهرى بود .\r\nبه روايات بسيار و از آن جمله ، به روايت ابن ابى عمير ، وى كتابى دارد .\r\nشيخ طوسى در رجالش على بن نعيم صحاف كوفى و برادرانش حسين و محمد را در زمرهء ياران امام صادق ( ع ) نام برده است .\r\n17 - خاندان عطيه و محمد و على و حسن و جعفر فرزندان عطيه هستند ، سه نفر اول افرادى ثقه و مورد اعتماد مىباشند . نجاشى گويد : حسن بن عطيه حنّاط كوفى مولايى ثقه بود و برادرانش محمد و على هستند كه همه آنها از امام صادق ( ع ) روايت كرده‌اند .\r\nحسن بن عطيه حنّاط كوفى همان حسن به عطيه دغشى محاربى ابو ناب است و على بن ابراهيم بن حسن از نوادگان وى بود كه از پدر و جدش روايت مىكرد . نجاشى گويد : در ميان شيعيان ، كسى را نيافتم كه كتابى براى او ذكر كرده باشد .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nسپس گفت : محمد بن عطيه حناط ، برادر حسن و جعفر كوفى بود . وى در دوران كودكى از امام صادق ( ع ) روايت كرده است ، ابن ابى عمير ، كتابى را به وى نسبت داده است .\r\nشيخ طوسى در فهرست مىگويد : على بن عطيه ، كتابى دارد كه ابن ابى عمير ، آن را به وى نسبت داده است . همچنين در رجالش در باب كسانى كه از ائمه ( ع ) روايت نكردند مىگويد : حميد ، اصولى را از على بن ابراهيم حناط روايت كرد وى در سال 207 ( ه . ق ) درگذشت و ابراهيم بن محمد علوى بر او نماز گزارد و كنار مسجد سهله به خاك سپرده شد .\r\nشايد اين شخص همان على بن ابراهيم بن حسن بن عطيه حناط باشد كه پيش از اين در سخن نجاشى ذكر شد ، و در نسخه‌هايى از كتاب رجال شيخ ( ره ) به جاى حناط به غلط خيّاط آمده است .\r\n18 - بنى رباط ، خاندان بزرگى از قبيله بجيل يا از هم پيمانان آنها بودند ، از آن ميان مىتوان راويان ، افراد ثقه و صاحبان آثارى را نام برد ، مشاهير آنها عبارتند از : عبد اللّه ، حسن ، اسحاق و يونس فرزندان رباط ، محمد بن عبد اللّه بن رباط ، على بن حسن ، جعفر بن محمد بن اسحاق بن رباط و محمد بن محمد بن اسحاق بن رباط و او از كسانى است كه نامش در كتاب غيبه ذكر شده و آخرين كسى است كه از اين خاندان شناخته شده است .\r\nنجاشى گويد : حسن بن رباط بجلى كوفى ، وى از امام صادق ( ع ) روايت مىكرد و اسحاق و يونس و عبد اللّه برادران وى هستند ، وى كتابى دارد كه آن را از حسن بن محبوب روايت كرده است .\r\nسپس محمد بن عبد اللّه و على بن حسن و جعفر بن محمد و محمد بن محمد را نام برده و كتابهايى را به آنها نسبت داده و در شرح حالهايشان آنها را تأييد و تصديق كرده است . وى همين طور عبد اللّه بن رباط را در شرح حال فرزندش محمد بن عبد اللّه مورد تأييد قرار داده است .\r\nكشى گويد : نصر بن صباح گفت كه فرزندان رباط ، چهار برادر بودند به نامهاى حسن\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nو حسين و على و يونس كه همهء آنها جزو ياران امام صادق ( ع ) بودند ، او فرزندان زيادى داشت كه راوى حديث بودند .\r\n19 - خاندان فرقد ، فرزندان او داود و يزيد و عبد الرحمن و عبد الحميد و عبد الملك بودند ، نجاشى گفته است : داود بن فرقد غلام آل ابى سمال اسدى نصرى و كنيه‌اش ابا يزيد بود . وى اهل كوفه و ثقه و مورد اطمينان بود و از امام صادق و امام كاظم ( ع ) روايت مىكرد ، برادرانش يزيد و عبد الرحمن و عبد الحميد نام داشتند .\r\nابن فضال گويد : داود ، ثقه بود ، گروهى از شيعيان همچون صفوان بن يحيى و ابراهيم بن ابى سمال كتابى به او نسبت داده‌اند .\r\nشيخ طوسى در فهرست نامش را ذكر كرده و شيخ از احمد بن محمد بن ابى نصر نقل كرده كه داود كتابى دارد و در كتاب رجالش او را از ياران امام صادق و امام كاظم ( ع ) به شمار آورده و او را ثقه دانسته است .\r\nوى همچنين يزيد ، عبد الحميد و عبد الملك فرزندان فرقد را در زمرهء اصحاب امام صادق ( ع ) ذكر كرده است . شيخ طوسى درباره عبد الملك مىگويد : او برادر داود بود و يزيد را نهدى مىدانست .\r\n20 - خاندان دراج ، جميل بن دراج و برادرش نوح و برادرزاده‌اش ايوب از اين خاندان هستند . نجاشى نيز نام جميل بن دراج را ذكر كرده است و كنيه دراج ، ابى صبيح بن عبد اللّه ابو على نخعى بود ابن فضال مىگويد : ابو محمد بزرگ ما و يكى از افراد برجسته خاندانش بود ، جميل از امام صادق ( ع ) و امام موسى بن جعفر ( ع ) روايت كرده است . وى احاديث را از طريق زراره ، نقل مىكرد ، برادرش نوح بن دراج قاضى نيز از جمله شيعيان بود ولى مذهبش را مخفى مىكرد ، وى از نوح بزرگتر بود و در اواخر عمرش نابينا شد . و سرانجام در دوران امام رضا ( ع ) وفات يافت . وى كتابى دارد كه ابن ابى عمير مطالبى از آن كتاب را نقل كرده است ، شيخ طوسى در فهرست او را ثقه دانسته و كتابش را مأخذ و مرجع قرار داده است .\r\nكشى در رجالش او را از صاحبان اجماع شمرده است . او به ثقه بودن و بزرگوارى شهرت داشت و برادرزاده‌اش ايوب نيز چنين بود و امام حسن عسگرى ( ع ) او را ثقه\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nدانستند .\r\nنجاشى گويد : ايوب بن نوح نخعى ابو الحسين ، وكيل امام هادى ( ع ) و امام حسن عسكرى ( ع ) بود و نزد آنها مقام بلندى داشت و مورد اطمينان آنان بود . وى بسيار باتقوا و عابد و در نقل روايات ثقه بود ، پدرش نوح بن دراج قضاوت كوفه را بر عهده داشت . و از عقيده سالمى برخوردار بود . ايوب از گروهى از ياران امام صادق ( ع ) روايت كرده ولى هرگز از پدر و عمويش و از فرزندان دراج حسن بن ايوب بن نوح مطلبى نقل نكرده است .\r\nوى يكى از چهل شاهدى بود كه به وكالت عثمان بن سعيد شهادت دادند وى از جمله كسانى است كه حضرت قائم ( ع ) را ديد و گفت كه به امامت آن حضرت ( ع ) تصريح شده است .\r\n21 - خاندان عمار ، بجلى دهنى ، وى پيشواى آنها بود ، عمار پدر معاوية بن عمار مشهور و كنيه‌اش ابو معاويه بود . در نام پدرش اختلاف شده ، برخى معاويه گويند و برخى ديگر نامش را ابو معاويه خباب بن عبد اللّه ذكر كرده‌اند .\r\nنجاشى گويد : عمار بن ابى معاويه خباب بن عبد اللّه دهنى ، مردى ثقه و از افراد سرشناس ميان مردم بود .\r\nشيخ در فهرست گفته است : عمار بن معاويه دهنى كتابى دارد كه ابن نديم آن را ذكر كرده و در كتاب رجالش او را از ياران امام صادق ( ع ) برشمرده و گفته است : او عمار بن خباب ابى معاويه عجلى دهنى كوفى است ، ولى عجلى را به غلط بجلى تعبير كرده‌اند ، ظاهر كلام نجاشى چنين است : عمار از ما نيست و اين خلاف سخن شيخ ( ره ) در دو كتابش بويژه فهرست است و آن كتابى است كه اسامى مؤلفان شيعه در آن ذكر شده است .\r\nعلماى اهل سنت از عمار نام برده ، او را ستايش كرده ، ثقه دانسته و به ما نسبت داده‌اند .\r\nدر كتاب تقريب ، عمار بن معاويه دهنى ذكر شده است ، ابو معاويه بجلى كوفى صدوق از شيعيان طبقه پنجم بود و در سال 133 ( ه . ق ) درگذشت .\r\nدر تهذيب الكمال نامش را عمار بن معاويه ذكر كرده‌اند ، برخى نيز او را فرزند ابى\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمعاويه و ابن صالح و ابن خباب دهنى بجلى كوفى هم‌پيمان حكم بن نفيل و پدر معاوية بن عمار مىدانند ، دهن همان فرزند معاوية بن اسلم بن احمس بن غوث بن انمار است .\r\nعبد اللّه بن احمد بن حنبل به نقل از پدرش و اسحاق و منصور از يحيى بن معين و ابو حاتم و نسائى گويند : عبد القيس بن دهن بن عذره شخصى ثقه و مورد اعتماد است .\r\nابن حبان نام او را در كتاب ثقات ذكر كرده است . على بن مدائنى به نقل از سفيان مىگويد : بشر بن مروان فرماندار كوفه دو زانوى عمار را قطع كرد . گفتم : جرم او چه بود ؟\r\nگفت : به جرم تشيّع ، سرانجام عمار در سال 133 ( ه . ق ) جان سپرد ، بجز بخارى گروهى از وى روايت كرده‌اند .\r\nفرزندش معاوية بن عمار از بزرگان اصحاب و علماى فاضل شيعه هستند : شيخ طوسى ( ره ) در فهرست او را از اين طايفه برشمرده و كتابهايش را ذكر كرده است وى اين كتابها را از ابن ابى عمير و صفوان بن يحيى و محمد بن سكين نقل كرده است .\r\nنجاشى ( ره ) در فهرستش گويد : معاوية بن عمار بن ابى معاويه خباب بن عبد اللّه دهنى - دهن شاخه‌اى از قبيله دجيله است - او يكى از شيعيان سرشناس و سرورى والامقام و بلند پايه و مورد اعتماد بود ، وى از امام صادق ( ع ) و امام موسى كاظم ( ع ) روايت كرده است . او كتابهايى دارد كه يكى از آنها كتاب حج است . گروه زيادى از شيعيان مانند ابن ابى عمير ، آن كتاب را به او نسبت داده‌اند .\r\nمعاويه در سال 175 ( ه . ق ) درگذشت ، در تقريب ابن حجر آمده است كه معاوية بن عمار بن ابى معاويه دهنى صدوق از طبقه هشتم شيعيان است و او مؤيد مطالبى است كه درگذشته بيان كرديم .\r\nگواه عدالت و درستكارىاش مطالبى است كه نجاشى دربارهء عبد اللّه بن قاسم حارثى گفته است : او دوست معاوية بن عمار بود ، سپس عبد اللّه اختلال حواس پيدا كرد و معاويه از او جدا شد ، منيه خواهر معاوية بن عمار و دختر عمار دهنى و مادر يونس بن يعقوب بجلى دهنى از اصحاب خاص امام صادق ( ع ) و امام كاظم ( ع ) و حضرت رضا ( ع ) بود ، اين مطالب را نجاشى در شرح حال يونس گفته است .\r\nمحمد بن معاوية بن حكيم بن معاوية بن عمار ، يكى ديگر از نوادگان عمار بود . وى از\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nياران امام حسن عسكرى ( ع ) به شمار مىرفت و از جمله كسانى بود كه دربارهء امام زمان ( ع ) و وكالت عثمان بن سعيد عمرى احاديثى را نقل كرده است . روايت شده كه وى هنگام تعيين امام ( ع ) در شمار شاهدان كه چهل نفر از سران شيعه بودند ، حضور داشت اينها بيانگر عظمت و رياست محمد است و تاكنون او آخرين كسى است كه از خاندان عمار شناخته شده است .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nملاحظه\r\nابن سعد در كتاب طبقات كبرى جلد 6 شرح حال تعداد 850 تابعى را كه در كوفه اقامت گزيدند ، ذكر كرده است ، كه بسيارى از آنان براى خودشان در كوفه خانه ساختند و برخى نيز مسئوليتهاى حكومتى را عهده‌دار شدند ، بيشتر آنها داراى مقام والاى معنوى و جايگاه بلند رهبرى و همگى از راويان حديث بودند كه احاديث را از صحابه مىگرفتند و از منبع سرشار دروازه شهر علم امير مؤمنان حضرت على ( ع ) بهره مىبردند ، چنان كه گروه بسيارى از حافظان حديث و كسانى كه علم را از امامان هدايت بخش مانند امام حسن ( ع ) ، امام حسين ( ع ) حضرت زين العابدين ( ع ) امام محمد باقر ( ع ) و امام جعفر صادق ( ع ) و ساير ائمه ( ع ) فرا مىگرفتند در كوفه اقامت كردند « 1 » . به ويژه پس از اين كه آنها وارد كوفه شدند و به ترويج علم و دانش پرداختند ، و به خصوص كسانى كه از امام صادق ( ع ) روايت كردند در عصرى كه علم و دانش شكوفا شد دامنهء آن گسترش يافت .\r\nدر خلال فروپاشى حكومت امويان و به قدرت رسيدن عباسيان و پيروانشان براى امام ( ع ) فرصتى فراهم شد ، زيرا عباسيان پس از آن فرصتى نيافتند تا طرح و برنامه‌هاى مخالف با گرايشهايشان را از بين ببرند و امام صادق ( ع ) احاديث جدش پيامبر ( ص ) و پدران هدايتبخش خويش را انتشار داد و علوم وى را در سراسر جهان پراكند .\r\nحافظ ابو العباس بن عقده احمد بن محمد بن سعيد همدانى كوفى متوفاى سال 333 ( ه . ق ) كتابى دربارهء اسامى اشخاصى كه از امام صادق ( ع ) حديث نقل مىكردند ، گرد آورد و در آن شرح حال 4000 نفر را ذكر كرد . وى در آن كتاب براى هر نفر حديثى را كه روايت كرده بود ، آورده است .\r\nچهارصد نفر درباره پاسخهاى پرسشهايى كه از امام صادق ( ع ) پرسيده مىشد چهار\r\n\r\n\r\n","description":"","footnote":"\r\n( 1 ) - به رجال شيخ طوسى و فهرستش و فهرست نجاشى و رجال ابن داود و جز آن از فرهنگهاى رجال مراجعه كنيد ، ما در گذشته برخى از خاندانهاى دانشور را به طور خلاصه ذكر كرديم - م .\r\n","page_name":" 517 ","page_number":517},
  {"content":"\r\n\r\nصد كتاب نوشتند و آن را اصول اربعمائه ناميدند و امروزه بسيارى از آنها در دسترس است ، آن حضرت ( ع ) در روزگار ابى العباس سفاح به مدت دو سال در كوفه ماند و شيعيان از تمام راهها به صورت گروهى و انفرادى نزد آن حضرت مىآمدند تا از چشمهء گوارا و سرشار علم و دانش وى سيراب شوند و در زمينهء علوم مختلف احاديثى از آن حضرت روايت كنند . محل سكونت امام صادق ( ع ) در محله بنى عبد قيس بود .\r\nمحمد بن معروف هلالى مىگويد : « به حيره نزد امام صادق ( ع ) رفتم ، به سبب كثرت جمعيت نتوانستم او را ببينيم . چون روز چهارم فرا رسيد حضرت ( ع ) مرا ديد و نزد خود فرا خواند ، مردم از پيرامون وى پراكنده شدند . حضرت ( ع ) به سوى مرقد امير مؤمنان ( ع ) حركت كرد به دنبال وى رفتم ، در حالى كه همراه آن حضرت مىرفتم ، سخن او را مىشنيدم » .\r\nحسن بن على بن زياد و شاء بجلى به عيسى قمى گفت : من در اين مسجد ( منظورش مسجد كوفه بود ) نهصد راوى حديث ديدم كه همه مىگفتند من از امام صادق ( ع ) روايت مىكنم .\r\nابان بن تغلب بن رباح ابو سعيد بكرى جريرى - غلام جرير بن عباد كوفى - مقيم كنده متوفاى سال 141 ( ه . ق ) « 1 » از كسانى است كه بيش از همه از امام صادق ( ع ) حديث نقل كرده است . وى از آن حضرت ( ع ) 30000 حديث روايت كرده است .\r\nمحمد بن مسلم بن رياح ابو جعفر اوقص طحان اعور سمان طائفى كوفى متوفاى سال 105 ( ه . ق ) از كسانى است كه احاديث زيادى از امام صادق ( ع ) و پدرش امام باقر ( ع )\r\n\r\n\r\n","description":"","footnote":"\r\n( 1 ) - ذهبى در ميزان الاعتدال گويد : ( ابان بن تغلب اهل كوفه و شيعهء عالى قدر و راستگويى بود . ما به صداقت او معتقديم ولى به بدعت او كارى نداريم ، اگر شخصى بگويد چگونه ثقه دانستن بدعت گذارى جايز است در حالى كه معناى ثقه عدالت و كمال و درستى است و چگونه بدعت گذارى را عادل بدانيم ؟ جواب او اين است كه بدعت بر دو قسم است : بدعت كوچك مانند غلو تشيع يا تشيع بدون غلو و دروغگويى ، بسيارى از تابعان و پيروانشان با وجود ديندارى و پارسايى و راستگويى اين گونه هستند ، بنابراين اگر حديث آنها رد شود ، بسيارى از آثار پيامبر ( ص ) نيز از ميان مىرود و اين زيان و فساد آشكارى است ) بنابراين در كلام وى بينديش ( اگر حديث آنها رد شود ، بسيارى از آثار پيامبران از ميان مىرود . . . ) تو از اين سخن پيشينه شيعه را در علم و فزونى آنان را در دوران اول در كوفه و جز آن در مىيابى - م .\r\n","page_name":" 518 ","page_number":518},
  {"content":"\r\n\r\nروايت كرد ، وى از آن دو حضرت 4000 حديث نقل كرده است .\r\nجابر بن يزيد جعفى نيز از جمله آنهاست ، وى در سال 128 ( ه . ق ) وفات يافت و 90000 حديث از آن دو امام همام روايت كرد .\r\nتعداد زيادى از كوفيان در روز عاشورا امام حسين ( ع ) را يارى كردند ، كسانى كه سعادت يافتند ، به خوبى آزموده شدند و به شهادت رسيدند ، آنها افرادى هستند كه ( امام حسين ( ع ) به درستى آنها را شناخت و قابليتهاى آنها را آزمود و اعتماد كامل آنها را به دست آورد و آزمونهاى امام ( ع ) باعث شد تا هنگام نبرد از همراهى يارانى باوفا و پاك و برادرانى با اخلاص برخوردار شود . كمتر قيام كننده‌اى را مىتوان يافت كه به چنين افرادى دست بيابد ، ما در گفتار حضرت ( ع ) هنگام توصيف يارانش كمترين مبالغه‌اى نمىيابيم ، هنگامى كه مىفرمايد : « اما بعد من يارانى بهتر از ياران خود و خاندانى نيكوكارتر و باوفاتر از خاندانم سراغ ندارم » آنها جانشان را نثار وى كردند همان طورى كه آن حضرت ( ع ) از خدا مىخواست تا پيش از آنها شهيد شود ) . آنان سرانجام كشته شدند و راه آنها راه پيامبران ( ع ) و مصلحان گذشته به سوى آسودگى و راحتى و بهشت بود . آنها از درد و رنجهاى دنياى فانى راحت شدند و به زندگانى عالى و جاودانه دست يافتند و سعادتمند شدند .\r\nبله ، پيروان امام حسين ( ع ) سرشار از شور و احساس فداكارى بودند و هرگاه امام به آنها اجازه جنگ مىداد ، دلها را زره خود قرار مىدادند و براى جانفشانى نزد او مىشتافتند و مانند پروانه‌اى كه گرد چراغ مىگردد هر زمان كه امام حسين ( ع ) به يكى از آنها اجازه نبرد مىداد ، او با حضرت مانند كسى خداحافظى مىكرد كه ديگر باز نمىگردد . آنها مانند تير از خيمه‌گاه امام ( ع ) به سوى دشمنان مىشتافتند تا هدف مقدس خود را با رجزهاى رسا و دلايل استوار كه باعث از بين رفتن شك و ترديد افراد حاضر و غايب در دور و نزديك مىشد ، تحقق بخشند ولى شنوندگان كر و گنگ و نابينا بودند و چيزى نمىفهميدند و حرص و طمع ديدگانشان را كور كرده بود و ترس و بيم ، بينش و فراست آنها را در برگرفته بود به طورى كه تنها به درهمهاى ابن زياد مىانديشيدند و از مجازات و كيفر او مىهراسيدند و كسى كه تنها به شمشير و نان اهميت بدهد هيچ پند\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nو اندرزى او را سود نبخشد و هيچ دليلى او را از راهش باز نگرداند .\r\nآرى ، قهرمانان بزرگى از كوفه امام حسين ( ع ) را يارى كردند ، مانند حبيب بن مظاهر اسدى ، مسلم بن عوسجه اسدى ، بريربن خضير همدانى مشرفى ، قيس بن مسهر اسدى صيداوى ، عمرو بن خالد اسدى صيداوى ، ابى ثمامه عمرو همدانى صائدى ، عابس بن ابى شيب همدانى شاكرى ، حنظلة بن اسعد همدانى شبامى ، حجاج بن مسروق مذحجى جعفى ، يزيد بن مغفل مذحجى جعفى ، عمرو بن قرظه انصارى خزرجى ، زهير بن قين انمارى بجلى ، مسلم بن كثير اعرج ازدى ، حر بن زيد رياحى و جز آنان كسانى كه به سعادت و شهادت نايل آمدند « 1 » .\r\nهر مرد سپيد كه پيشانى نورانى دارد دو نور فضل و نسب از دو طرفش نمايان است سپيده‌دم افرادى زير نيزه‌ها نمايان مىشوند در آن‌جا شمشيرها و نيزه‌هاى سبك و بلند تكان مىخورند سواران دليرى كه با نيزه‌ها و سلاحها انس مىگيرند و هرگاه سر نيزه به صدا در مىآيد ، شاد و مسرور مىشوند آنها از روى اشتياق به دنبال مرگ مىروند و ضربت شمشير مانند عسل سفيد در دهانشان شيرين است و به خاطر سرورشان مرگ را ترجيح دادند و هر ايثار و از خودگذشتگى از ادب و كمال نيست « 2 » .\r\nآنها به شهادت رسيدند ،  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  . « 3 »\r\nآنان و تاريخ باشكوهشان همواره جاودان و ذكر خير امتهاى آينده بدرقه راهشان باد .\r\n\r\n\r\n","description":"","footnote":"\r\n( 1 ) - رجوع كنيد به كتاب ابصار العين فى انصار الحسين ( ع ) تأليف علامه بزرگ شيخ محمد سماوى نجفى ، چاپ نجف - م .\r\n( 2 ) -\r\n من كل ابيض وضاح الجبين له * نوران من حانبيه الفضل و النسب \r\n تجلو العفاة لهم تحت القنا غررا * تلاعب البيض فيها و القنا السلب \r\n فوارس اتخذوا سمر القنا سمرا * فكلما سجعت ورق القنا طربوا \r\n يستنجعون الردى شوقا لغايته * كانما الضرب فى افواهها الضرب \r\n واستأثروا بالردى من دون سيدهم * قصدا و ما كل ايثار به الادب \r\n( 3 ) - سوره آل عمران / 169 : ( اى پيامبر ) هرگز گمان مبر آنها كه در راه خدا كشته شده‌اند مردگانند ، بلكه آنها زنده‌اند و نزد پروردگارشان روزى داده مىشوند .\r\n","page_name":" 520 ","page_number":520},
  {"content":"\r\n\r\n\r\nخاندانهاى طالبى و علوى در كوفه\r\nخانواده‌هاى طالبى و خاندانهاى علوى در كوفه كم نبودند ، برخى از آنها داراى قدرت و حاكميت نيز بودند ، بويژه در دورانى كه با خلافت امير مؤمنان حضرت على ( ع ) شكوفا شد و افرادى از ميان آنها رياست و سرپرستى امور اجرايى و فرهنگى آن را بر عهده گرفتند « 1 » ، افزون بر اين كه آنان بر اثر انتساب به پيشوايشان حضرت على ( ع ) افتخار علوى بودن را نيز داشتند يعنى آن شرافت عالى و دودمان تابناك كه فرزندان برخى از آنها تا قرن هشتم ( ه . ق ) بر جاى بودند .\r\nاينك در ذيل ، بعضى از خاندانهاى علوى را كه نجفى نسب شناس در « مشجر » و صاحب عمدة الطالب و مجدى و ساير نسب شناسان بدان تصريح كرده‌اند ، ذكر مىكنيم :\r\n1 - خاندان عبد اللّه بن حسين بن محمد بن مسلم ، وى بستگانى در كوفه دارد .\r\n2 - خاندان ابى عبد اللّه حسين ، انقلابى قزوينى كه از فرزندان على بن داود بن ابى كرام عبد اللّه بن محمد رييس بن عبد اللّه بن عبد اللّه بن جعفر طيار ( ره ) بود .\r\n3 - خاندان جعفر كه نسب آنها به عبد اللّه بن مسلم بن عبد اللّه بن مسلم بن عبد اللّه بن محمد بن عقيل بن ابى طالب ( ره ) منتهى مىشود .\r\n4 - خاندان غريزه ، پدرشان على به ابن غريزه شهرت داشت و كنيه‌اش ابا عيسى بود ، وى فرزند حسين بن محمد بن هارون بن محمد بطحانى بن قاسم بن حسن بن زيد بن امام حسين ( ع ) بود .\r\n5 - خاندان ابى عبد اللّه حسين بن زيد بن حسين بن احمد بن عمر بن يحيى كه ملقب به حصا بود .\r\n6 - خاندان طاهر فقيه در كوفه معروف به ابن كاس بن احمد بن طاهر بن يحيى بن\r\n\r\n\r\n","description":"","footnote":"\r\n( 1 ) - به مبحث نقابت صص 220 - 226 اين كتاب رجوع كنيد - م .\r\n","page_name":" 521 ","page_number":521},
  {"content":"\r\n\r\nيحيى بن حسين بن زيد شهيد ( ع ) .\r\n7 - خاندان سخطه ، كه به شريف ابى هيجاء عبد اللّه بن محمد بن جعفر بن محمد بن حسين بن يحيى بن يحيى بن حسين بن زيد شهيد ( ع ) منتسب بود .\r\n8 - خاندان عراقى كه به ابى هيجاء محمد بن قاسم بن محمد بن احمد بن على بن حسين بن على بن محمد بن عيسى بن زيد شهيد ( ع ) منتسب بود .\r\n9 - خاندان على بن ابراهيم ابى الحسن ، بزرگوار و نسب شناس ، او فرزند محمد بن حسن بن محمد جوانى بن عبيد اللّه بن حسين اصغر بن على بن حسين بن على بن ابى طالب ( ع ) بود . اين على بن ابراهيم در مدينه متولد شد و در كوفه پرورش يافت و همان جا نيز از دنيا رفت ، آرامگاهش بعد از كنده قرار دارد ، نجاشى در فهرستش نام او را ذكر كرده و گفته است : كتاب اخبار الحسين صاحب فخ و اخبار يحيى بن عبد اللّه بن حسن از اوست ، سپس شيوهء او را در نقل روايات اين دو كتاب ذكر مىكند . جوانى به روستايى در مدينه به نام جوانيه منسوب است .\r\n10 - خاندان على بن عبيد اللّه بن حسين اصغر كه در گذشته ذكرى از وى به ميان آمد ، ابى الحسن زوج صالح . على ، پارسا و متدين بود او همراه ابى السرايا در كوفه حضور داشت و اين مطلب را نجاشى در فهرست ذكر كرده است .\r\n11 - خاندان محمد كوفى زاهد فرزند مردى شريف ، پارسا و سخاوتمند به نام ابراهيم بن على بن عبيد اللّه بن حسين اصغر بود كه نامش ذكر شد .\r\n12 - خاندان مختار ابى على عمر بن ابى العلاء مسلم احول بن ابى على محمد امير حاجيان فرزند امير محمد بن عبد اللّه اشتر بن محمد ، صاحب نفس زكيّه حسنى بود .\r\n13 - خاندان حسن بن ابراهيم بن محمد بطحانى كه قبلا نام او ذكر شد .\r\n14 - خاندان ابى القاسم خمره ، ملقب به تكة بن محمد كوفى بن ابراهيم بن محمد بطحانى .\r\n15 - خاندان ابراهيم اكبر ابى محمد بن محمد كوفى بن ابراهيم بن محمد بطحانى .\r\n16 - خاندان ابى الحسن على مصاب ملقب به طنجير بن محمد كوفى بن ابراهيم بن محمد بطحانى .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n17 - خاندان جعفر ابى عبد اللّه بن محمد كوفى بن ابراهيم بن محمد بطحانى .\r\n18 - خاندان عيسى بن محمد بن هارون بن محمد بطحانى ، وى يكى از رؤسا و افراد سرشناس كوفه بود .\r\n19 - خاندان ابى محمد حسن بن حمزة بن محمد بن ابراهيم بن محمد بطحانى .\r\n20 - خاندان ابى العباس احمد بن ابراهيم بن محمد بن قاسم بن محمد بطحانى .\r\n21 - خاندان ابراهيم بن محمد بن قاسم بن محمد بطحانى .\r\n22 - خاندان ابى عبد اللّه محمد عالم فرزند على بن حسن بن على بن حسين برسى بن عبد الرحمن بن قاسم بن محمد بطحانى در كوفه بود .\r\n23 - خاندان برسى حسين ، كنيه او ابا عبد اللّه بن عبد الرحمن قاسم بطحانى بود .\r\n24 - خاندان ابى على حسن بن محمد بن جعفر بن محمد بن حسن بن على بن معيه كه معيه نام مادر اوست ، وى پسر حسن بن حسن بن اسماعيل ديباج بن ابراهيم عمر بن حسن مثنى فرزند امام حسن ( ع ) است .\r\n25 - خاندان عبد العظيم ، منسوب به ابى محمد عبد العظيم بن حسين كوفى بن على بن معيه .\r\n26 - خاندان سليمان برسى از فرزندان اسماعيل برسى ، سليمان داراى مقام و پيشينه‌اى در كوفه بود .\r\n27 - خاندان على بن محمد بطحانى بن قاسم بن حسن بن زيد حسن بن على ( ع ) و على امير و حاكم كوفه بود .\r\n28 - خاندان محمد اكبر بن على اصغر بن حسين بن زيد بن على بن حسين ( ع ) .\r\n29 - خاندان زيد شهيد فرزند على بن حسين ( ع ) كه در كناسه به دار آويخته شد .\r\n30 - خاندان قاسم بن عبد اللّه بن حسين اصغر ، قاسم شخصى نيكوكار ، فاضل و ساكن طبرستان بود ولى خانواده‌اش در كوفه بودند .\r\n31 - خاندان حسن مكوف بن حسن افطس بن على اصغر ، فرزند امام زين العابدين ( ع ) ابتدا حسن در مكه بود ولى ورقاء بن زيد ، او را به كوفه تبعيد كرد .\r\n32 - خاندان عباس جمال كوفى ، فرزند احمد بن حسين بن على بن حسين بن افطس .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n33 - خاندان بقبق و كده به ابى طيب احمد داعى فرزند حمزة بن حسين صوفة بن زيد طويل بن جعفر ثالث بن عبد اللّه راس المذرى بن جعفر ثانى بن عبد اللّه بن جعفر بن محمد بن حنفيه فرزند امير مؤمنان حضرت على ( ع ) منتسب هستند .\r\n34 - خاندان اسماعيل بن عبد اللّه بن عبيد اللّه امير بن حسن بن عبيد اللّه بن عباس بن على بن ابى طالب ( ع ) .\r\n35 - خاندان ابى غارات به حمزة بن زيد سيد كاكوفى فرزند حسن بن محمد صوفى منسوب است كه نسب وى در خاندان صوفى بيان خواهد شد .\r\n36 - خاندان حمزة بن محمد فرزند صاحب زواريق يحيى بن هارون بن محمد بن حسن بن ابى القاسم محمد بن حسن بن محمد بن شجرى حسنى .\r\n37 - خاندان حسن بن على سيد بن عبد الرحمن شجرى حسنى .\r\n38 - خاندان اشتر و آنها فرزندان ابى عبد اللّه حسين رئيس كوفه فرزند حسن اعور جواد بن محمد بن عبد اللّه اشتر كابلى پسر صاحب نفس زكية بن عبد اللّه محض بن حسن مثنى فرزند امام حسن مجتبى ( ع ) هستند . گروهى از آنان تا قرن ششم باقى ماندند سپس از ميان رفتند .\r\n39 - خاندان ابى طالب ، محمد عالم و محدث همدانى و حاكم كوفه فرزند حسين بن حسن بن على بن حسين بن على بن ابى جعفر محمد حاكم كوفه فرزند حسن اعور بود كه قبلا نام او ذكر شد .\r\n40 - سبيعيان به ابى محمد قاسم بن حسين رييس كوفه فرزند قاسم بن احمد بن عبد اللّه بن على شديد بن حسن بن زيد فرزند امام حسن مجتبى ( ع ) منتسب مىباشند ، آنها به محله‌اى در كوفه به نام سبيعيه منسوب بودند و قاسم سبيعى از بزرگان علويان بود .\r\n41 - خاندان ابى طاهر حسن بن على بن معية بن حسن بن حسن بن اسماعيل ديباج بن ابراهيم عمر بن حسن مثنى فرزند امام حسن مجتبى ( ع ) . وى در كوفه فرزندانى داشت از جمله عالم نسب‌شناس عبد الجبار بن حسن بن محمد بن جعفر بن ابى طاهر حسن است كه نامش ذكر شد ، و مسجد عبد الجبار كوفه منسوب به اوست .\r\n42 - خاندان ابى جعفر محمد ادرع بن عبيد اللّه حاكم كوفه فرزند عبد اللّه بن حسن بن\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nجعفر غدار بن حسن بن جعفر بن حسن فرزند امام حسن بن على امير مؤمنان ( ع ) ابو جعفر محمد ادرع سرپرست كوفه ، خراسان ، ماوراءالنهر و جز آن بود . وى در كوفه وفات يافت و در كناسه به خاك سپرده شد .\r\n43 - خاندان احمد بن قاسم بن عباس فرزند امام موسى كاظم ( ع ) .\r\n44 - خاندان طويل باع ، محمد بن محمد فرزند يحيى بن ابى حارث محمد بن ابى الحسن على معروف به ابن ديلمية بن ابى طاهر عبد اللّه بن ابى الحسن محمد محدث فرزند ابى طيب طاهر بن حسين قطيعى بن موسى ابى شجة بن ابراهيم مرتضى فرزند امام موسى كاظم ( ع ) .\r\n45 - خاندان ابى بركات شريف ، عمر بن ابراهيم قاضى حمص و كنيه او ابى على و فرزند محمد بن محمد بن احمد بن على دانقين بن حسين بن على بن حمزة بن يحيى بن حسين ذى الدمعه فرزند زيد شهيد ( ع ) است .\r\nابوالبركات شريف در سال 539 ( ه . ق ) جان سپرد ، وى اديب ، زبان شناس ، نحوى ، راستگو ، فقيه ، زيدى المذهب بود و زياد حديث نقل مىكرد .\r\n46 - خاندان عمار ، برادر شريف ابى بركات عمر كه پيشتر نام او ذكر شد .\r\n47 - خاندان محمد اصغر اقساسى - منسوب به اقساس يكى از روستاهاى كوفه - فرزند يحيى بن حسين ذى عبره فرزند زيد شهيد ( ع ) .\r\n48 - خاندان ابى جعفر محمد بن على زاهد بن محمد اقساسى كه نامش ذكر شد .\r\n49 - خاندان ابى محمد يحيى بن محمد بن حسن بن محمد بن على بن محمد بن يحيى بن حسين ذى عبره فرزند زيد شهيد ( ع ) ، ابو محمد يحيى در سال 470 و اندى در كوفه جان سپرد . قبلا نام او ذكر شد .\r\nياقوت اين مطالب را در معجم البلدان در مادهء اقساس ذكر كرده است .\r\n50 - خاندان صابونى ، آنها فرزندان ابى الفضل محمد صابونى بن ابى الحسن على بن ابى غنائم محمد بن زيد اسود بن حسين بن على كتيلة بن يحيى بن حسين ذى عبره فرزند زيد شهيد ( ع ) بودند .\r\n51 - خاندان يحيى بن عمر ، كنيهء او ابا حسين بود . وى فرزند يحيى بن حسين بن زيد\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nشهيد ( ع ) و فرماندار شاهى و يكى از پيشوايان مذهب زيديه بود كه با دعوت براى حكومت كسى كه مورد رضايت خاندان پيامبر ( ص ) باشد قيام كرد . وى از پارساترين مردم بود و مسئوليت سنگينى نسبت به زنان خاندان ابو طالب داشت و در نيكوكارى و احسان به آنها خود را به زحمت مىانداخت و مادرش ام حسن دختر حسن بن عبد اللّه بن اسماعيل بن عبد اللّه بن جعفر طيار ( ره ) بود . وى در دوران حكومت مستعين در كوفه قيام كرد و محمد بن عبد اللّه بن طاهر با او جنگيد و سرش را به سامرا برد . اين واقعه در سال 250 ( ه . ق ) رخ داد .\r\n52 - خاندان ابى فوارس محمد بن عيسى فارس بن زيد جندى بن حسين فدان بن محمد بن عمر بن يحيى بن حسين ذى دمعه فرزند زيد شهيد ( ع ) . اين خاندان قبيله‌اى در كوفه به شمار مىرفت .\r\n53 - خاندان زيد - معروف به عم عمر - او فرزند حسين نسب شناس فرزند احمد محدث بن عمر بن يحيى بن حسين ذى عبره فرزند زيد شهيد ( ع ) بود .\r\n54 - خاندان قاسم ، آنها فرزندان قاسم بن محمد بن جعفر بن ابراهيم اشل بن محمد بن ابراهيم ابن ابى جعفر محمد بن ابى الحسن على جرار بن حسن بن على بن ابراهيم بن على صالح بن عبيد اللّه اعرج بن حسين اصغر فرزند امام زين العابدين ( ع ) بودند .\r\n55 - خاندان اشتر منسوب به امام ابى الحسين محمد اشتر بن عبيد اللّه ثالث بن على بن عبيد اللّه ثانى بن على صالح بن عبيد اللّه اعرج كه قبلا نامش ذكر شد . وى به سبب اثر ضربتى كه به صورتش بود به اشتر ملقب شد و غلام فدان زيدى او را با شمشير زده بود .\r\nشاعر مشهور ، ابو طيب متنبى از روى علاقه‌اى كه به وى داشت در مدح او قصيده‌اى سرود كه در اول ديوانش ثبت است . بيت نخست اين قصيده چنين است :\r\nخوشا به خانه‌اى كه گلزار آن تو را فريفت خداوند هر چه را كه موجب جدايى تو از آنان شده است ، دور كناد « 1 » .\r\n\r\n\r\n","description":"","footnote":"\r\n( 1 ) -\r\n اهلا بدار سباك اغيدها * ابعد مابان عنك خردها \r\n","page_name":" 526 ","page_number":526},
  {"content":"\r\n\r\nو با اين شعر از آن ضربت ياد مىكند :\r\nاى كاش ضربتى كه نثار محمد شد به من اصابت كرده بود « 1 » .\r\nاشتر بيست و اندى فرزند از خود برجاى گذاشت . آنها به كوفه رفتند و حكومت كردند تا آن‌جا كه مردم گفتند : آسمان از آن خدا و زمين براى فرزندان عبيد اللّه است و آنها به جز فرزندان اشترى هستند كه در گذشته ذكر كرديم زيرا آنها حسينى و كسانى كه به كوفه رفتند ، حسنى بودند .\r\n56 - خاندان عبد الحميد بن ابى طالب محمد بن جلال الدين تقى نسب‌شناس عبد الحميد بن ابى طالب ، عبد اللّه بن اسامه علوى حسينى ، عبد الحميد دانشمند ، فاضل و نسب‌شناس بود و مانند جدش سرپرستى نجف و كوفه را عهده‌دار شد و در سال 666 ( ه . ق ) جان سپرد و نام او را در مبحث نقابت ذكر كرديم ، پسرش سيد محمد بن عبد الحميد مردى بزرگوار ، پرهيزكار ، پارسا و بزرگ خاندان بود . وى در سال 637 ( ه . ق ) به دنيا آمد و در ماه ربيع‌الاول سال 697 ( ه . ق ) درگذشت .\r\n57 - خاندان محمد بن ابى على حسن بن ابى حسين محمد بن ابى الفتح محمد سرپرست كوفه فرزند ابى طاهر عبد اللّه بن امير ابى الفتح محمد بن امير ابى الحسن محمد اشتر كه پيش از اين نامش ذكر شد .\r\n58 - خاندان فوارس بن ابى على حسن ، وى برادر محمد است كه نامش ذكر شد .\r\n59 - خاندان على شاب ، كنيه او اباالحسن بود ، او برادر فوارس و محمد است كه ذكرى از آنها به ميان آمد و امروزه افرادى كه از آنها برجاى مانده‌اند و در نجف و رماحيه سكونت دارند به خاندان فتال شهرت دارند .\r\n60 - خاندان ابى جعفر شرف الدين هبة اللّه ، گويند : محمد بن شهاب شرف احمد بن ابى محمد عمر بن ابى فتح محمد سرپرست كوفه بود كه در گذشته نامش ذكر شد .\r\n61 - خاندان ابى فرج محمد بن ابى غنائم محمد بن ابى فرج محمد بن اشتر كه ذكر آن گذشت .\r\n\r\n\r\n","description":"","footnote":"\r\n( 1 ) -\r\n يا ليت لى ضربة اتيح لها * كما اتيحت لها محمدها \r\n","page_name":" 527 ","page_number":527},
  {"content":"\r\n\r\n62 - خاندان مصابيح به على بن ابى علاء مسلم احول امير حاجيان منسوب است .\r\nوى فرزند ابى على محمد امير حاجيان فرزند امير محمد اشتر بود كه نامش بيان شد .\r\n63 - مخائطه خاندان معروفى در كوفه بود كه به حسين مخيط بن احمد بن حسين بن ابى هاشم داود بن امير ابى احمد قاسم بن عبيد اللّه بن طاهر بن يحيى نسابه حسينى منسوب بود . حسين مخيط مردى عابد و پارسا بود او هفت ماه زمامدار كوفه بود و در مصر اقامت داشت . به او لقب مخيط دادند ، زيرا هرگاه شخصى را كه سگ گزيده بود نزد وى مىآوردند ، مىگفت : براى من سوزنى بياوريد . لذا بدين نام ملقب شد . او جدّ مخائطهء مدينه بود .\r\n64 - خاندان شعرابط و آن لقب قاسم بن حسن مكفوف بن حسن افطس بن على اصغر بن امام زين العابدين ( ع ) است .\r\n65 - خاندان صياد ، به محمد صياد عبد اللّه بن احمد داعى بن حمزة بن حسين صوفة بن زيد طويل بن جعفر ثالث عبد اللّه رأس مذرى بن جعفر ثانى بن عبد اللّه بن جعفر بن محمد بن حنفية بن امير مؤمنان حضرت على ( ع ) منسوب است .\r\n66 - خاندان ايسر به ابى القاسم حسين بن حمزة بن الحسين صوفه كه نامش ذكر شد ، نسبت داده شده‌اند .\r\n67 - خاندان موسى بن عبد اللّه بن حسن بن عبيد اللّه امير قاضى القضاة مكه و مدينه فرزند حسن بن عبيد اللّه بن عباس فرزند حضرت على ( ع ) ، اين موسى به نام ملاح اطروش شجاع نيز شهرت داشت .\r\n68 - خاندان صوفى در محله درب زرقا سكونت داشتند و به يحيى طحان منسوب بوده‌اند ، وى فرزند ابى القاسم حسن سرپرست نجف فرزند ابى طيب يحيى بن حسن محمد صوفى بن يحيى صالح بن عبد اللّه بن محمد بن عمر اطرف فرزند امير مؤمنان حضرت على ( ع ) بود و تا سال 800 ( ه . ق ) افرادى از خاندان صوفى در كوفه بودند . آنها اشخاصى ثروتمند و داراى زمينهاى زيادى در كوفه و اطراف آن بودند . برخى از آنان سرپرستى بزرگان و اشراف نجف را عهده‌دار شدند .\r\n69 - خاندان قفج به على بن حسن بن ابى طالب محمد بن حسن بن محمد صوفى كه ذكر وى گذشت ، منسوب مىباشند .\r\n70 - خاندان لين به عبد اللّه بن محمد صوفى كه نامش را ذكر كرديم ، منسوب است .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n\r\nنحويان كوفه\r\nدر مبحث تفاخر ميان كوفيان و بصريان توضيح كوتاهى دربارهء مناظره‌هاى ادبى ميان اين دو گروه بيان كرديم . در بسيارى از مسائل عربى مانند نحو ، ادبيات و لغت ميان آنها درگيرى رخ مىداد ، به طورى كه هر گروهى خود را به يكى از آن دو نسبت مىداد و براى هر يك از آنها حزب و گروهى تشكيل يافته بود .\r\nابوالبركات عبد الرحمن بن ابى وفاء انبارى متوفاى سال 577 ( ه . ق ) در كتابش الانصاف فى مسائل الخلاف ميان نحويان بصرى و كوفى ( چاپ پاريس سال 1913 م ) مسائل اختلافى ميان اين دو گروه را ذكر كرده و آنها را به 102 مسأله رسانده است .\r\nابوالبقاء عكبرى عبد اللّه بن حسين نحوى ضرير متوفاى سال 616 ( ه . ق ) در كتابش ( التبيين فى مسائل الخلاف بين البصيريين و الكوفيين ) از ابو البركات پيروى كرده است .\r\nجلال الدين سيوطى متوفاى سال 911 ( ه . ق ) به نقل از ابن اياس دو مسأله بدان افزوده است ( به كتاب الاشباه و النظائرله ج 2 ، ص 147 ، چاپ حيدرآباد مراجعه كنيد ) .\r\nمسأله زنبور و عقرب از مشهورترين مناظره‌هاى ادبى است كه ميان سيبويه از بصره و كسائى از كوفه در گرفت ، كسائى به امين فرزند رشيد درس مىداد و امين هم او را يارى مىكرد ، چنان كه گويى كاميابى همه مردم ديارش به پيروزى يكى از نحويان بستگى دارد .\r\nاينك خلاصه مسأله زنبور را ذكر مىكنيم تا ميزان اعتنا و توجه حاكمان عباسى به مسائل علمى براى شما آشكار شود .\r\nكسائى در بغداد اقامت داشت و به امين آموزش مىداد . اتفاقا سيبويه از بصره به بغداد آمد و امين آن دو را در مجلسى گرد آورد و با يكديگر در امور بسيارى به مناظره پرداختند ، يكى از آنها مسأله زنبور و عقرب بود ، كسائى يكى از ضرب المثلهاى عرب را بدين صورت ذكر كرد : ( گمان مىكردم كه زنبور از عقرب گزنده‌تر است ولى مشخص شد كه گزندگى زنبور مانند عقرب است ، فاذا هو اياها ) سيبويه گفت : ضرب المثل اين گونه\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nنيست بلكه ( فاذا هو هى ) صحيح است . و مدت طولانى به بحث پرداختند سرانجام توافق كردند تا به عربى اصيل مراجعه كنند كه سخنش با كلام مردم شهر آميخته نشده باشد ، امين به كسائى عنايت و توجه بسيار داشت زيرا استادش بود ، بدين سبب اين عرب را فرا خواند و در اين باره از او سؤال كرد او نيز همان سخنان سيبويه را تكرار كرد . امين به او گفت :\r\n( ما مىخواستيم كه مانند كسائى سخن بگويى ) عرب گفت : ( در اين مورد زبانم از من پيروى نمىكند زيرا تنها سخن صحيح مىگويد . ) امين و كسائى با عرب قرار گذاشتند تا مجلسى تشكيل شود و شخصى از او بپرسد كه « سيبويه و كسايى چنين گفتند حق با كدام يك از آنهاست ؟ و عرب بگويد : ( حق با كسايى است ) » .\r\nعرب گفت : « اين ممكن است » . پس از آن مجلسى با حضور امين و سيبويه تشكيل شد و بزرگان نحو گرد آمدند . آن شخص عرب نيز حاضر شد ، آن گاه مسأله را نزد عرب مطرح كردند و مىگفت « سخن كسايى صحيح است و آن كلام عرب است . » سيبويه فهميد كه آنها به او ستم روا داشتند و از كسائى جانبدارى كردند . اين پيشامد بر وى گران آمد لذا به قصد كشور ايران از بغداد خارج شد و تا زمان مرگ در ايران ماند و به بصره باز نگشت .\r\nدر قرن دوم و بخشى از قرن سوم علوم بسيارى در كوفه شكوفا شد و نحويان ، راويان حديث حافظان ، اديبان و شاعران برجسته‌اى ظهور كردند . برخى گفته‌اند : « در اين زمينه‌ها بصره پيشى جسته بود و مردم كوفه از بصريان استفاده مىكردند ، در حالى كه آنها تمايل نداشتند از مردم كوفه بهره بجويند زيرا معتقد بودند كه آنها اهل تحقيق نيستند . و تاكنون مشاهده نشده كه يكى از بصريان از مردم كوفه در زمينه مسائل علمى استفاده كرده باشد بجز ابو زيد انصارى ، با وجود اين كه شعر در كوفه بيشتر ، جامعتر و كاملتر از بصره بود ولى بسيارى از آنها ساختگى است » .\r\nپس از پيروزى كسائى ، گروه بسيارى از مردم كوفه در مسائل علمى پيشرفت كردند زيرا پيروزى كسائى بر سيبويه موفقيت شهرش قلمداد مىشد و گروهى از آنها همچون فراء ، ابن اعرابى ، هشام بن معاويه ضرير و ابن سكيت در بغداد شهرت يافتند .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nاينك در ذيل اسامى گروهى از نحويانى را كه در كوفه ظهور كرده و در زمينه نحو جز آن كتابهايى تأليف كردند بيان مىكنيم . در ذكر اسامى آنها به مطالبى استناد مىجوييم كه ابوبكر محمد زبيدى اشبيلى متوفاى سال 379 ( ه . ق ) در كتابش طبقات اللغويين و النحاة فى المشرق و الاندلس از زمان ابى الاسود تا نزديكى روزگار مؤلف - چاپ ليدن - همچنين جلال الدين سيوطى در كتاب بغية الوعاة فى طبقات اللغويين و النحاة - چاپ مصر - سال 1326 ( ه . ق ) ذكر كرده‌اند :\r\n1 - ابوالاسود دؤلى : ظالم بن عمر بن ظالم ، نخستين كسى بود كه علم نحو را بنياد نهاد و آن را از حضرت على ( ع ) فرا گرفت ، وى در شمار بزرگان تابعان و از ياران آن حضرت بود كه همراه وى در جنگ صفين حضور يافت ، ابوالاسود قضاوت بصره را عهده‌دار شد و اولين كسى بود كه قرآن را نقطه‌گذارى كرد و سرانجام در سال 67 ( ه . ق ) با بيمارى طاعون فراگير جان سپرد .\r\n2 - ابو جعفر رواسى : نامش محمد بن حسن بن ابى ساره و استاد كوفيان در نحو بود .\r\nوى نخستين كسى بود كه از سوى كوفيان كتابى درباره نحو تأليف كرد . او استاد كسائى بود و در حدود سال 190 ( ه . ق ) درگذشت .\r\n3 - معاذ بن مسلم هراء ، استاد كسايى بود و لباسهاى مندرس مىفروخت و در سال 187 ( ه . ق ) جان سپرد .\r\n4 - ابوالحسن على بن حمزه معروف به كسايى ، هم پيمان خاندان اسد ، پيشواى كوفيان در علم نحو لغت و يكى از هفت قارى مشهور قرآن بود ، او را كسايى مىخواندند زيرا او در مكه با كسايى احرام بست . او در سنّ نوجوانى وارد كوفه شد . وى استاد فرزند رشيد عباسى بود و در سال 189 ( ه . ق ) در رى جان سپرد .\r\n5 - ابو زكريا فراء يحيى بن زياد بن عبد اللّه باهلى ، او در علم و دانش سرآمد همه كوفيان بود و در سال 207 ( ه . ق ) در راه مكه وفات يافت .\r\n6 - قاسم بن معن بن عبد الرحمن بن عبد اللّه بن مسعود هذلى ، وى قاضى كوفه بود ، و در سال 175 ( ه . ق ) و به قولى 188 ( ه . ق ) درگذشت .\r\n7 - على بن مبارك احمر ، مربى محمد امين فرزند هارون الرشيد عباسى ، وى به سال\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n194 ( ه . ق ) در راه مكه از دنيا رفت .\r\n8 - هشام بن معاويه ضرير ابو عبد اللّه ، يكى از بزرگان اصحاب كسايى بود و سرانجام به سال 209 ( ه . ق ) درگذشت .\r\n9 - ابو طالب مكفوف عبد العزيز بن محمد ، او علم نحو را از كسايى نيز فرا گرفت .\r\n10 - سلمويه ، او نيز نحو را از كسايى آموخت .\r\n11 - اسحاق بغوى : وى نيز علم نحو را از كسايى فرا گرفت .\r\n12 - ابو مسحل عبد اللّه بن خريش ، ابوبكر انبارى گويد : مسحل از على بن مبارك احمر چهل هزار بيت شعر به عنوان شاهد مثال در نحو ، نقل كرد ، ابن نديم در كتاب فهرست ، نام وى را ذكر كرده و او را عبد الوهاب ناميده است .\r\n13 - قتيبه جعفى ، او در عصر مهدى عباسى مىزيست .\r\n14 - قتيبة بن مهران از اذانى ، كنيه او ابو عبد الرحمن اصبهانى بود ، مؤلف كتاب بلغه گويد : وى يكى از نحويان كوفه بود و علم نحو را از كسايى فرا گرفت و همراه او بود و پس از وى پيشواى نحويان شد .\r\n15 - سلمة بن عاصم ابو محمد پدر مفضل بن سلمه ، او كتاب الحدود فى النحو را از فراء روايت كرد .\r\n16 - عبد اللّه بن احمد بن عبد اللّه طوال . كنيه‌اش ابو محمد بود ، او احاديثى از اصمعى نقل كرد ، و سرانجام در سال 243 ( ه . ق ) وفات يافت .\r\n17 - محمد بن عبد اللّه بن قادم ، وى استاد ثعلب بود و در حدود سال 251 ( ه . ق ) در زمان خلافت معتز از دنيا رفت .\r\n18 - محمد بن سعدان ابو جعفر ضرير در سال 161 ( ه . ق ) متولد شد و در روز عيد قربان سال 231 ( ه . ق ) از دنيا رفت .\r\n19 - محمد بن حبيب ، كنيه او ابو جعفر و هم‌پيمان عباس بن محمد عباسى بود ، وى از داناترين بزرگان قبيله ثعلب به شمار مىرفت كه در ماه ذى حجه سال 245 ( ه . ق ) در سامراء وفات يافت .\r\n20 - ابو عباس احمد بن يحيى بن زيد معروف به ثعلب هم‌پيمان خاندان شيبان بود ،\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nاو در سال 200 ( ه . ق ) متولد شد و در سال 291 ( ه . ق ) درگذشت .\r\n21 - هارون بن حائك ضرير ، يكى از بزرگان اصحاب ثعلب ، يهودى تبار و از مردم حيره بود .\r\n22 - ابو موسى سليمان بن محمد حامض ، به سبب بداخلاقى به حامض ملقب شد و در سال 305 ( ه . ق ) جان سپرد .\r\n23 - احمد بن محمد بن عبد اللّه معبدى ، از فرزندان معبد بن عباس بن عبد المطلب و ياران ثعلب به شمار مىرفت و در سال 292 ( ه . ق ) درگذشت .\r\n24 - محمد بن قاسم بن بشار بن حسن انبارى ، در سال 307 ( ه . ق ) و به قولى در سال 328 ( ه . ق ) از دنيا رفت .\r\n25 - نفطويه ، كنيه‌اش ابو عبد اللّه و فرزند ابراهيم بن محمد بن عرفة بن سليمان مغيرة بن حبيب بن مهلب بن ابى صفره عتكى ازدى بود كه در سال 322 ( ه . ق ) جان سپرد .\r\n26 - محمد بن حسن بن يونس ، كنيه‌اش ابو العباس هذلى بود و در سال 332 ( ه . ق ) وفات يافت .\r\n27 - محمد بن فرج غسانى ابو جعفر ، وى علم نحو را از سلمة بن عاصم دوست فراء كسب كرد .\r\n28 - محمد بن هبيره اسدى ابو سعيد معروف به صعودا ، وى از بزرگان و دانشمندان كوفه به شمار مىرفت و از نزديكان و كسان عبد اللّه بن معتز بود .\r\n29 - احمد بن على بن احمد همدانى كوفى حنفى فخرالدين بن فصيح در عراق شهرت داشت وى در ماه شعبان سال 755 ( ه . ق ) درگذشت .\r\n30 - احمد بن يحيى بن احمد بن زيد بن ناقد مسيكى ابو عباس ، وى در سال 477 ( ه . ق ) به دنيا آمد و در سال 559 ( ه . ق ) جان سپرد .\r\n31 - ابراهيم بن اسحاق بن راشد كوفى مقيم حران ، كنيه‌اش ابو اسحاق بود . وى قرائت قرآن را از حمزه روايت كرده است .\r\n32 - جعفر بن عنبسة بن عمر بن يعقوب ابو محمد يشكرى ، در سال 275 ( ه . ق ) در كوفه از دنيا رفت .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n33 - جويرية بن عائذ از خاندان نضر بن معاويه ، به او ابن عاتك و اسدى نيز مىگفتند ، وى در شمار كسانى است كه نزد معاوية بن ابى سفيان رفتند .\r\n34 - محمد بن جعفر بن محمد بن هارون ابو الحسين تميمى ، معروف به ابن نجار كوفى ، او كتابى درباره تاريخ كوفه تأليف كرد و از وى بسيار روايت مىشود او در سال 303 ( ه . ق ) در كوفه به دنيا آمد و در ماه جمادى الاولى سال 460 ( ه . ق ) درگذشت .\r\n35 - حسن بن داود بن حسن بن عون معروف به نقار ، او 43 سال در مسجد جامع كوفه امام جماعت بود ، وى اصول نحو را تأليف كرد و در سال 352 ( ه . ق ) جان سپرد .\r\n36 - داود بن هيثم بن اسحاق بن بهلول ، كنيه او ابو سعيد تنوخى انبارى كوفى بود . وى در سال 316 ( ه . ق ) در سن 88 سالگى در شهر انبار از دنيا رفت .\r\n37 - ربيع بن محمد كوفى عفيف الدين ، شرح مقصوره ابن دريد تاليف اوست ، سيوطى در كتاب بغيه گفت : در ماه جمادى الاولى سال 682 ( ه . ق ) دستخط او را در آن كتاب ديدم .\r\n38 - سعد بن شداد معروف به سعد رابيه ، رابيه نام محلى بود كه آن‌جا نحو را آموزش مىداد ، او شاگرد ابى الاسود دؤلى ، و شخصى شوخ طبع بود .\r\n39 - صالح بن عبد اللّه بن جعفر بن على بن صالح اسدى ابو تقى فقيه ، در سال 639 ( ه . ق ) متولد شد و در سال 727 ( ه . ق ) جان سپرد .\r\n40 - عبد اللّه بن احمد بن على بن احمد معروف به جلال‌الدين فقيه و عالم نحو بود ، وى در ماه شوال سال 702 ( ه . ق ) به دنيا آمد و در سال 745 ( ه . ق ) وفات يافت .\r\n41 - عبد اللّه بن محمد بن حرب بن خطاب خطابى ، ابو محمد ، او شاعر و نحوى بود .\r\nوى چهار كتاب در زمينه نحو تاليف كرد .\r\n42 - عبيده فرزند حميد بن صهيب خداء ابو عبد الرحمن ، بخارى و چهار نفر ديگر از او روايت كرده‌اند و سرانجام در سال 190 ( ه . ق ) درگذشت .\r\n43 - على بن محمد بن عبدوس ، مؤلف كتاب برهان درباره علل نحو و كتابهاى معانى شعر و ميزان شعر .\r\n44 - على بن محمد بن عبيد بن زبير اسدى ، كنيه‌اش ابو الحسن و معروف به ابن كوفى\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nبود . او از بزرگان اصحاب ثعلب و داراى خطى معروف به درستى و ظرافت بود ، وى در سال 254 ( ه . ق ) متولد شد و در ماه ذى قعده سال 348 ( ه . ق ) از دنيا رفت .\r\n45 - عمر بن ابراهيم بن محمد بن محمد علوى زيدى از بزرگان علم نحو ، لغت ، فقه و حديث بود ، وى در سال 442 ( ه . ق ) به دنيا آمد و در سال 539 ( ه . ق ) جان سپرد .\r\n46 - عيسى بن مردان ابو موسى ، او علم نحو را از مفضل بن سلمه فرا گرفت و كتاب القياس على اصول النحو را روايت و تأليف كرد .\r\n47 - فضل بن ابراهيم بن عبد اللّه مقرى ابو عباس ، وى علم نحو را از كسايى آموخت .\r\n48 - مفضل بن سلمة بن عاصم ابو طالب ، يكى از نزديكان فتح بن خاقان وزير متوكل بود ، و در حدود سال 250 ( ه . ق ) از دنيا رفت .\r\n49 - يحيى بن محمد بن احمد بن سعيد حارثى ، در سال 708 ( ه . ق ) متولد شد و در سال 752 ( ه . ق ) در كوفه وفات يافت .\r\n50 - يعقوب بن اسحاق ابو يوسف بن سكيت ، استاد نحو كوفيان ، علم قرآن ، لغت ، شعر و راوى موثقى بود . او كتابهاى بسيارى درباره نحو و معانى شعر و تفسير ديوانهاى شعر عرب دارد ، و بر مطالبى كه پيشينيان درباره آنها گفتند افزود ، وى مربى فرزندان متوكل و همنشين او بود سرانجام متوكل عباسى دستور داد زبانش را از پشت گردنش بيرون آوردند و جان سپرد ، و داستانش در كتاب بغيه ذكر شده است ، اين حادثه در روز دوشنبه پنجم ماه رجب سال 244 ( ه . ق ) روى داد و متوكل خونبهاى او را براى مادرش فرستاد ، مىتوانيد مطالب مربوط به او را در كتاب بغية الوعاة سيوطى ، ص 418 و 419 و ساير معجم‌ها مطالعه كنيد .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n\r\nزبان شناسان كوفه\r\nهنگامى كه مسلمانان به تفسير قرآن پرداختند ، به ثبت معانى الفاظ و فهم سبك عبارات آن ، نيازمند شدند و اين مطلب آنها را به بحث و بررسى در سبكها ، سخنان ، اشعار و ضرب المثلهاى عرب سوق داد . ولى اين كار از ابهام و فساد مصون نماند ، مگر زمانى كه از عربهاى بيابان نشين استفاده مىكردند . كسانى كه در زمان جاهليت ، قريش الفاظ و سبكهاى آنان را برمىگزيدند ، لذا گروهى از مسلمانان تصميم گرفتند تا نزد عربهاى بيابان نشين رفته اشعار و ضرب المثل‌ها را گردآورى كنند و از آنها دربارهء معانى الفاظ و روشهاى بيان سؤال كنند و انجام اين امور را با علوم مربوط به آن مانند صرف و نحو و بلاغت ، ادبيات ناميدند .\r\nو كسانى كه زبان و روشهاى آن را از قبايل منتقل و در كتابها به ثبت رسانيدند و آن را به صورت علمى درآوردند تنها « 1 » اهل بصره و كوفه بودند و غيرعرب بيشتر به گردآورى زبان و قواعد آن اشتغال داشتند ، زيرا نياز آنها به اين كار بيش از عربها بود .\r\nاز باسابقه‌ترين كسانى كه به گردآورى زبان و ادبيات اشتغال داشته ، و در زمينه حفظ و روايت از قابليتهاى بسيار برخوردار بوده ابو عمر بن علاء تميمى است كه در سال 154 ( ه . ق ) در كوفه وفات يافت . وى در مكه متولد شد و كتابهايش كه از عربهاى فصيح نقل كرده بود تا نزديك سقف خانه‌اش را پر كرده بود . « 2 » با اين وجود مىگفت : ( آنچه عرب گفته جز اندكى نزد شما نيست ، اگر قرار بود از مطالب بيشترى برخوردار شويد بايستى علم و شعر بسيار به شما مىرسيد ) .\r\nدر قرن دوم ( ه . ق ) گروه بسيارى از جويندگان ادب و لغت در عراق از ديگران پيشى جستند ، مشهورترين آنها چهار نفر هستند كه در يك عصر مىزيستند و عبارتند از :\r\n\r\n\r\n","description":"","footnote":"\r\n( 1 ) - كتاب مزهر سيوطى ، ج 1 ، ص 105 .\r\n( 2 ) - وفيات الاعيان ابن خلكان ، ج 1 ، ص 386 - م .\r\n","page_name":" 536 ","page_number":536},
  {"content":"\r\n\r\nابو زيد ، ابو عبيده ، اصمعى و خليل و اين علم را به طور كامل مىدانستند ، سه نفر اول لغت ، نحو ، شعر و قرائت « 1 » را از ابى عمر و كوفى كه پيش از اين نامش را ذكر كرديم فرا گرفتند .\r\nحافظان و راويان در مطالبى همچون شعر ، ضرب المثل ، گفتار يا جز آن كه از عربها فرا مىگرفتند و آنچه درباره معانى آنها مىشنيدند ، دقت و بررسى مىكردند زيرا تفسير قرآن به آنها بستگى داشت . لذا آنها در نقل لغت روش اسناد متصل را برگزيدند چنان كه در روايت حديث چنين مىكردند و مردم همانطور كه به حفظ حديث توجه داشتند به حفظ لغت نيز اهتمام مىورزيدند ، زيرا به نظر آنها بايد نقل كننده لغت عادل باشد چنان كه در ناقل حديث شرط است ، زيرا لغت واسطهء تفسير و تأويل حديث مىباشد ، با وجود اين ، آنها نتوانستند كاملا از عهده اين كار برآيند .\r\nهنگامى كه شهر بغداد بنا شد و علم و فرهنگ بدان جا انتقال يافت ، مردم كوفه به سبب نزديكى به بغداد بيشتر به آن‌جا مىرفتند و عباسيان به آنها احترام مىگذاشتند چون هنگامى كه عباسيان براى دستيابى به حكومت قيام كردند ، كوفيان آنها را يارى كردند ، خلفا آنها را بر مردم بصره ترجيح دادند و كوفيان را نزد خود فرا خواندند و بر آنها آسان گرفتند ، مردم كوفه به روايتهاى نادر تمايل يافته ، تفاخر ورزيدند ، و به چيزهاى بى ارزش مىباليدند ، مسائل مهم را رها كردند و مسائل فرعى را مورد توجه قرار دادند .\r\nهنگامى كه عباسيان ، مردم كوفه را مقدم داشتند ، كوفيان خود را بزرگ شمردند ، و خواستند با اهل بصره رقابت كرده ، تفاخر ورزند ، لذا ميان دو شهر مجادله‌هايى در زمينه بسيارى از مسائل نحو ، ادبيات و لغت درگرفت ، در ابتدا علم لغت مشترك و آميخته بود ، سپس از يكديگر جدا و شاخه شاخه شد و علوم متعددى پديد آمد كه هر كدام مستقل از ديگرى بود مانند علم نحو ، صرف ، لغت ، معانى ، بيان اشتقاق ، عروض ، قافيه ، اخبار و ضرب المثلهاى عرب ، جدل و جز آنها ، گاهى نيز بدان علم ادب مىگويند و هر يك از آنها تاريخ و سرگذشتى دارد . « 2 »\r\n\r\n\r\n","description":"","footnote":"\r\n( 1 ) - مزهر ؛ ج 2 ، ص 202 .\r\n( 2 ) - تاريخ تمدن اسلامى ، ج 3 ، ص 77 - 80 - م .\r\n","page_name":" 537 ","page_number":537},
  {"content":"\r\n\r\nاينك در ذيل اسامى گروهى از كوفيان را كه در علم لغت درخشيدند و در اين زمينه تأليفاتى دارند ذكر مىكنيم . در نقل اسامى آنها بيشتر به اين كتابها رجوع كرديم : طبقات اللغويين و الكوفيين تأليف ابى بكر زبيدى اشبيلى - چاپ ليدن - و بغيه الوعاة تأليف جلال الدين سيوطى ، چاپ مصر و چه بسا جز اينها به فرهنگهاى ديگر نيز مراجعه كرده‌ايم .\r\n1 - حماد بن هرمز ابو ليلى ، زبيدى وى را در طبقه اول لغت شناسان كوفه ذكر كرده است .\r\n2 - ابو بلاد اعمى ، زبيدى او را نيز در طبقهء اول لغت‌شناسان برشمرده است .\r\n3 - مفضل بن محمد بن يعلى بن سالم ضبى ، كنيه‌اش ابو عباس بود . او كتاب المفضليات ( نسخه چاپى ) را براى مهدى عباسى تأليف كرد و سرانجام در سال 168 ( ه . ق ) جان سپرد .\r\n4 - ابو محمد عبد اللّه بن سعيد بن ابان بن سعيد بن عاص اموى ، ابو عبيد از او روايت كرده است .\r\n5 - خالد بن كلثوم كلبى ، او داراى تأليفاتى از جمله اشعار قبايل است ، زبيدى او را در طبقه دوم ذكر كرده است .\r\n6 - محمد بن عبد الاعلى بن كناسه ، زبيدى او را در طبقه دوم آورده است ، وى در سال 207 ( ه . ق ) در كوفه وفات يافت .\r\n7 - ابو عمرو شيبانى نامش اسحاق بن مرار بود و در مناطقى از قبيله شيبان كوفه آموزش مىداد لذا به آن قبيله منسوب شد ، او داراى فرزندان و نوادگانى بود كه كتابهايش را ذكر مىكردند ، و به گفته يكى از فرزندانش ابان اشعار هشتاد و اندى قبيله را گرد آورد ، و هرگاه اشعار قبيله‌اى را گردآورى و به مردم عرضه مىكرد ، كتابى مىنوشت و آن را در مسجد كوفه قرار مىداد . وى بيش از يكصد سال زندگى كرد و سرانجام در سال 206 ( ه . ق ) از دنيا رفت .\r\n8 - على بن حازم لحيانى غلام كسائى با علماى فصيح عرب ديدار كرد و ابو عبيد قاسم بن سلام اين علم را از او فرا گرفت .\r\n9 - ابو عبد اللّه محمد بن زياد اعرابى غلام عباس بن محمد بن على بن عباس بود ، او و\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nبرادرش در سال 231 ( ه . ق ) وفات يافتند .\r\n10 - ابو توبه زيادة بن زياد . ثعلب از او روايت مىكرد و زبيدى نام آنها را در طبقه دوم آورده است و ابو توبه غلام عمر بن سعد بن مسلم بود .\r\n11 - محمد بن حبيب بن اميه ابو جعفر ، وى از ابن اعرابى و قطرب و ابى عبيده روايت مىكرد - و ذكر او در فصل نحويان گذشت - .\r\n12 - ابو عبيد قاسم بن سلام خزاعى ، در سال 224 ( ه . ق ) و در سن 73 سالگى در مكه درگذشت .\r\n13 - ابو يوسف يعقوب بن اسحاق سكيت ، در سال 244 ( ه . ق ) متوكل او را به جرم تشيع كشت ، پيش از اين نامش را ذكر كرديم .\r\n14 - عمرو بن ابى عمرو شيبانى ، زبيدى او را در طبقه سوم به شمار آورده است و در سال 231 ( ه . ق ) جان سپرد .\r\n15 - ابو جعفر احمد بن عبيد بن ناصح ، معروف به ابى عصيده از هم‌پيمانان بنى هاشم او در سال 273 ( ه . ق ) و به قولى در سال 278 ( ه . ق ) وفات يافت .\r\n16 - ابو موسى هارون بن حارث سامرى ، زبيدى نام او را ذكر كرده است .\r\n17 - ابو محمد ثابت بن ابى ثابت از ياران ابى عبيد قاسم بن سلام ، او از بزرگان كوفه بود و با عربهاى فصيح ملاقات كرده بود ، زبيدى و ابن نديم در فهرستش نام او را ذكر كرده‌اند .\r\n18 - على بن عبد اللّه بن سنان تميمى طوسى ، وى از آگاهترين ياران ابى عبيد بود .\r\n19 - ابو عبد الرحمن احمد بن سهل ، زبيدى نام او را بيان كرده است .\r\n20 - احمد بن عاصم ، زبيدى نام او را ذكر كرده است .\r\n21 - على بن ثابت بن ابى ثابت ، زبيدى نامش را بيان كرده است .\r\n22 - نصر بن داود صاغانى ابو منصور ، زبيدى از او نام برده است .\r\n23 - محمد بن وهب مشعرى ، زبيدى از او ياد كرده است .\r\n24 - محمد بن عبد الخالق بن محمد نيشابورى ، زبيدى نامش را ذكر كرده است .\r\n25 - احمد بن يوسف ثعلبى ، زبيدى از وى ياد كرده است .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n26 - احمد بن قاسم ، زبيدى از وى نام برده است .\r\n27 - ابراهيم بن عبد العزيز بن عبد الرحمن بغوى و برادرش .\r\n28 - على بن عبد العزيز بن عبد الرحمن ، زبيدى اسامى آن دو را ذكر كرده است .\r\n29 - احمد بن يحيى ثعلب در سال 291 ( ه . ق ) درگذشت ، و در مبحث نحويان نامش ذكر شد .\r\n30 - محمد بن حسن بن دينار ابو عباس احول زبيدى در طبقه مبرد و ثعلب از او ياد كرده است .\r\n31 - بندار بن عبد الحميد ابو عمر اصفهانى ، او 70 قصيده حفظ كرده بود كه هر قصيده با جملهء ( بانت سعاد ) آغاز مىشد ، او در دوران متوكل عباسى مىزيست .\r\n32 - قاسم بن بشار انبارى پدر ابو بكر محمد متوفاى سال 327 ( ه . ق ) زبيدى نامش را ذكر كرده است .\r\n33 - عبد اللّه بن رستم مستملى يعقوب بن سكيت ، نام او را زبيدى در طبقه چهارم آورده است .\r\n34 - داود بن محمد بن صالح ، ابو فوارس مروزى ، در سال 283 ( ه . ق ) در مصر جان سپرد .\r\n35 - محمد بن عبد الواحد ابو عمرو زاهد غلام ثعلب در سال 345 ( ه . ق ) درگذشت .\r\n36 - محمد بن حسن بن يعقوب بن حسن ، كنيه‌اش ابو بكر عطار مقرى بود . وى در سال 265 ( ه . ق ) به دنيا آمد ، علم لغت را از ثعلب فرا گرفت و در هشتم ربيع الآخر سال 253 ( ه . ق ) و به قولى 355 ( ه . ق ) وفات يافت .\r\n37 - حسين بن احمد فرازى ابو عبد اللّه ، زبيدى نام او را ذكر كرده است .\r\n38 - خشاف كوفى صاحب كتاب لغت در سال 175 ( ه . ق ) درگذشت .\r\n39 - محمد بن هبيره اسدى ، ابو سعيد معروف به صعودا ، نامش در مبحث نحويان ذكر شد .\r\n40 - ابان بن تغلب بن رباح جريرى ، كنيه‌اش ابو سعيد بكرى و غلام بنى جرير بن عباد بود .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nكتاب غريب القرآن و جز آن از اوست . وى در سال 141 ( ه . ق ) وفات يافت ، و پيش از اين نامش ذكر شد .\r\n41 - حسن بن داود بن حسن بن عون نقار ، او كتاب اللغه فى مخارج الحروف را تأليف كرد و سرانجام در سال 352 ( ه . ق ) درگذشت ، در مبحث نحويان از او ياد شد .\r\n42 - داود بن هيثم بن اسحاق بن بهلول ، كنيه او ابو سعد تنوخى انبارى كوفى بود و در سال 316 ( ه . ق ) در انبار جان سپرد ، نام او بيان شد .\r\n43 - على بن حمزه معروف به كسايى ، كنيه‌اش ابو الحسن و غلام خاندان اسد بود و در سال 189 ( ه . ق ) درگذشت . نامش ذكر شد .\r\n44 - على بن محمد بن عبيد بن زبير اسدى معروف به ابن كوفى ، وى كتاب الفرائد والقلائد فى اللغه را تأليف كرد و در سال 348 ( ه . ق ) از دنيا رفت .\r\n45 - عمر بن ابراهيم بن محمد علوى زيدى از بزرگان علم لغت بود وى در سال 442 ( ه . ق ) متولد شد و در سال 539 ( ه . ق ) وفات يافت . درگذشته از او ياد شد .\r\n46 - مفضل بن سلمة بن عاصم ، ابو طالب ، او كتاب البارع فى اللغه را نوشت و در حدود سال 250 ( ه . ق ) درگذشت .\r\n47 - احمد بن ابراهيم بن اسماعيل بن داود بن حمدون نديم ، ابو عبد اللّه ، استاد ابى عباس ثعلب و از نزديكان و دوستان متوكل بود ، شيخ در فهرست و نجاشى در رجالش نام او را ذكر كرده‌اند ، وى گويد : او استاد و بزرگ لغويان بود كه در قرن سوم ( ه . ق ) مىزيست .\r\n48 - محمد بن احمد بن ابراهيم معروف به صابونى ، از ياران حضرت على الهادى ( ع ) بود و كتاب المفاخر فى اللغه از اوست ، وى در سال 300 ( ه . ق ) درگذشت .\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n\r\nشاعران كوفه\r\nكوفه - بويژه در عصر امويان - كانون و مركز علم و ادب و محل ملاقات دانشمندان ، اديبان و شاعران بود . آنها در مسجد يا ساير اجتماعات عمومى و انجمنها و مجالس تفاخر ، مناظره ، مجادله و رقابت و شعرخوانى ازدحام مىكردند . بزرگان كوفه نيز به اين منظور به حومه كوفه مىرفتند زيرا عربهاى آواره بيابانشين در حومه كوفه زندگى مىكردند و از قبيله‌هايى بودند كه پس از ظهور اسلام به آن‌جا كوچ كردند .\r\nكوفه و حومه آن مانند بازار عكاظ در عصر جاهليت و بازار مربد در بصره بود كه اين بازار به سوق ابل شهرت داشت ، سپس به صورت محلهء بزرگى درآمد و مردم در آن‌جا اقامت كردند ، در آن‌جا مجالسى به منظور تفاخر شاعران و محافلى براى خطيبان تشكيل دادند كه اديبان از راههاى دور براى سرودن شعر و داورى به آن‌جا مىرفتند ، در كوفه نيز مانند آن دو محل جلساتى براى شعر خوانى و تفاخر و محافل علم و ادب نيز براى شاعران بزرگ و برجسته تشكيل مىشد .\r\nاشعار كوفه از بصره بيشتر بود ، مختار بن ابى عبيد ثقفى در خلال جنگهايش در عراق به اشعارى دست يافت كه زير كاخ سفيد كوفه پنهان شده بود و نشانه اهتمام و توجه كوفيان به شعر بود . « 1 » ولى بيشتر آنها ساختگى و منسوب به كسانى بود كه آنها را سروده بودند . « 2 » و هيچ شاعر يا خطيبى در سراسر سرزمين عرب نبود مگر اين كه به بصره و كوفه آمده بود و جمعيت بسيارى آن‌جا ازدحام كردند و راويان ، اديبان و جز آنان در كوفه ظهور كردند .\r\nاز آن‌جايى كه كلام شاعر در دلهاى خاندانش به عنوان سخنگوى آنان ، تاثير داشت ، لذا نفوذ و قدرت يافتند و به خلفا و فرمانروايان نزديك شدند . و خليفه مدح و ستايش\r\n\r\n\r\n","description":"","footnote":"\r\n( 1 ) - برگرفته از كتاب خصائص ابن جني ( نسخهء خطى ) . - م .\r\n( 2 ) - كتاب مزهر سيوطى ، ج 2 ، ص 206 - 208 - م .\r\n","page_name":" 542 ","page_number":542},
  {"content":"\r\n\r\nشاعر از وى را نشانه رضايت و خشنودى قبيله شاعر از كارهاى خود قلمداد مىكرد زيرا او سخنگوى آنها بود و قبيله نيز قدردانى خليفه از شاعر را احترام از خود مىدانست .\r\nشاعران نيز مانند ساير مسلمانان داراى حقوقى بودند و شاعران جز جلب رضايت خلفا و اميران چاره‌اى نداشتند ، زيرا مىترسيدند كه عطاياى آنها قطع شود ، تا چه رسد به جوايزى كه در صورت جلب رضايت كامل آنها بدان اميد داشتند .\r\nبرخى از پادشاهان و اميران به علم و ادب علاقه زيادى داشتند مانند معاويه ، عبد الملك و هشام . آنها به ويژه عبد الملك به اديبان عنايت و توجه داشتند . و ادبيات تنها در سايه پادشاهان و اميران ادب دوست رشد و ثمر داشت . بنابراين شگفت‌آور نيست كه بيشتر سخنان مردم در مجالس و محافل ، به زبان شعر و سرودهء بهترين شاعران باشد .\r\nدر كوفه ، عربها با ساير ملتهاى متمدن ارتباط داشتند ، مسلمانان در آن‌جا به گرد آورى اخبار اشعار و ضرب‌المثلهاى عرب اشتغال داشتند . در كوفه ادبيات زبان عرب به وجود آمد و محافل ادبى گسترش يافت و اين از جمله علتهاى ظهور شعر در كوفه بود ، لذا تعجبى ندارد كه شعرا و اديبانى در كوفه پا به عرصه نهند ، چه بسا شعراى سياسى بيشتر از شعراى ساير طبقات بودند ، زيرا كمتر شاعرى بود كه يكى از گروههاى مشهور آن زمان را ياد نكند ، بويژه كوفه كه بيشتر آنها از ابتدا پيرو حضرت على ( ع ) بودند ، در آن جا برخى از ياران علويان يا هاشميان و از ياران امويان و خوارج و خاندان زبير و جز آنان اقامت داشتند .\r\nشعرا در روزگار خلفا و فرمانروايان اموى اين گونه رفتار مىكردند ، اما در دوران عباسى هدف اصلى از نزديك كردن شعرا ميل و رغبت خلفا و حاكمان به علم ادب بود و بسيارى از اوقات مجالس شعرا براى يك منظور ادبى تشكيل مىشد مانند توصيف منظره يا شمشيرى چنان كه هادى انجام داد هنگامى كه شاعران را فرا خواند و به آنها گفت تا شمشيرى را كه مهدى به او بخشيده و همان شمشير معدى كرب بود را توصيف كنند ، آن گاه شمشير را پيش روى خود نهاد ، و به شعرا گفت : اين شمشير را توصيف كنيد ، ابن يامين مصرى « 1 » اشعارى سرود و جايزه را از آن خود كرد .\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 188 - م .\r\n","page_name":" 543 ","page_number":543},
  {"content":"\r\n\r\nاينك در ذيل اسامى گروهى از شاعران را كه در كوفه ظهور كردند ذكر مىكنيم و در نقل اسامى آنها بيشتر به اين كتابها رجوع كرديم : المؤتلف و المختلف تأليف ابى القاسم حسن بن بشر آمدى متوفاى سال 370 ( ه . ق ) - چاپ قاهره - معجم الشعراء ابى عبيداللّه محمد بن عمران مرزبانى در گذشته به سال 374 ( ه . ق ) - چاپ قاهره - كتاب الشعر والشعرا نگارش ابى محمد عبد اللّه بن مسلم بن قتيبه دينورى متوفاى سال 276 ( ه . ق ) - چاپ مصر - فهرست ابن النديم - چاپ مصر - و ( بقية الوعاة ) تاليف جلال‌الدين سيوطى - چاپ مصر - .\r\n1 - منازل بن اعرف ، برادر فرعان - در كوفه اقامت داشت ، او در چند بيت شعر از پسرش شكايت مىكند .\r\nبا اين كه در خود عيب و نقصى سراغ ندارم ولى پسرم نسبت به من ستم و نافرمانى روا مىدارد در حالى كه استخوانهايم خميده شده است . « 1 »\r\n2 - مرداس بن خذام يا حزام ، مقيم كوفه بود و با زنى ثروتمند از اهالى رى به نام دختكا ازدواج كرد ، مرداس درباره او اشعارى سرود .\r\n3 - عجرد : او يكى از فرزندان جندل بن نهشل بن دارم بود و در كوفه سكونت داشت و اين اشعار از او نقل شده است ،\r\nبه او گفتم ولى او بعضى از كارهاى مرا انكار كرد آيا بردگان قبيلهء تميمى را نمىشناسى « 2 » . آنها و خانه‌هايشان در روز تاريك ظلم و ستم حكومت ستمگر را تحمل نمىكنند « 3 » .\r\n4 - عمر بن يزيد بن هلال بن سعد بن عمرو بن سلامان نخعى ، او در سرزنش ابراهيم بن اشتر اين ابيات را سرود :\r\nگلهء مرا به ابا نعمان برسان و به او بگو آيا اين گله را از من مىپذيرى « 4 » .\r\n5 - عمرو بن حسن اباضى از غلامان يكى از شعراى خوارج بود . وى در رثاى اباضيه\r\n\r\n\r\n","description":"","footnote":"\r\n( 1 ) -\r\n تظلمنى مالى خليج و عقنى * على حين كانت كالحنى عظامى \r\n( 2 ) -\r\n فقلت له وانكر بعض شأنى * ألم نعرف رقاب بنى تميم \r\n( 3 ) -\r\n رقاب لم تقر بيوم خسف * و ابيات على الملك المشوم \r\n( 4 ) -\r\n ابلغ لديك ابا النعمان معتبة * فهل لديك لمن يرجوك معتتب \r\n","page_name":" 544 ","page_number":544},
  {"content":"\r\n\r\nقصيده‌اى طولانى سرود :\r\nجوانانى كه خودشان را وقف شمشير و نيزه تيز كرده بودند « 1 » .\r\n6 - عمير بن ضابى بن حرث برجمى ، او و پدرش در كوفه اقامت كردند ، عثمان بن عفان ، او را به جرم بدگويى از قبيله‌اى از انصار زندانى كرد و او در زندان جان سپرد .\r\n7 - عمارة بن عقبة بن ابى معيط بن ابى عمرو بن امية بن عبد شمس ، وى از جمله كسانى است كه در سوك عثمان بن عفان شعر سرود .\r\n8 - عقاب بن قيس طائى درباره بنى اسد اشعار مىسرود :\r\nبياييد دادخواهى كنيم كه آيا گورخران فقعس به مجد و عظمت نزديكترند يا خاندان حاتم « 2 » .\r\n9 - عتاب بن عبد اللّه بن عنبسة بن سعيد بن عاص بن امية بن عبد شمس ، وى در دوران خلافت مهدى عباسى مىزيست .\r\n10 - عيينة بن اسماء بن خارجة بن حصن بن حذيفة بن بدرقرارى و برادرش اشخاصى شريف و بزرگوار بودند .\r\n11 - مالك بن اسماء بن خارجه ، كنيه او ابو الحسن بود و مادرش ام ولد و صفيه نام داشت ، او داراى اشعار بسيارى است . وى و پدرش از بزرگان اهل كوفه بودند ، حجاج با هند دختر اسماء و خواهر مالك ازدواج كرد و حجاج سرگذشتى با او داشت ، مالك اهل غزل و خوش ذوق بود ، وى به حكومت خوارزم منصوب شد .\r\n12 - على بن اديم بزاز ، در اوايل حكومت عباسيان مىزيست ، و دلباخته كنيزى به نامه منهله شد و با او داستانى داشت .\r\n13 - على بن خليل مولاى يزيد بن مزيد شيبانى ، كنيه او اباالحسن و يكى از شاعران و افراد با ذوق كوفه بود ، رشيد عباسى در جست‌وجوى او و زنادقه بود ، سپس به منظور يافتن او به رقه رفت ، وى مدت طولانى شهرت يافت ، در آن زمان پير فرتوتى بود و قصيده‌اى براى رشيد سرود رشيد نيز به او امان داد و 5000 درهم به وى بخشيد .\r\n\r\n\r\n","description":"","footnote":"\r\n( 1 ) -\r\n فى فتية شرطوا نفوسهم * للمشرفية والقنا السمر \r\n( 2 ) -\r\n تعالوا أقاضيكم أأعيار فقعس * إلى المجد ادنى ام عشيرة حاتم \r\n","page_name":" 545 ","page_number":545},
  {"content":"\r\n\r\n14 - على بن حمزهء كسايى ابو الحسن ، وى پيشواى كوفيان در علم نحو بود ، پيش از اين نام او را در بحث نحويان ذكر كرديم .\r\n15 - فضالة بن شريك بن سلمان بن خويلد بن سلمة بن عامر موقد بن نمير بن اسامة بن والبة بن حرث بن ثعلبة بن دودان بن اسد ، شعر او حجت است وى هنگام مرگ يزيد بن معاويه اين اشعار را سرود :\r\nاگر تو شاهد گريه هند و رمله بودى كه چگونه به گونه‌هاى خود مىزدند با زن داغديده‌اى همدردى مىكردى كه روزگار تنها فرزندش را از او گرفت « 1 » .\r\n16 - فضل بن عباس بن جعفر بن محمد بن اشعث خزاعى ، وى اشعار بسيارى دارد ، او حاكم بلخ و طخارستان بود و به كابل يورش برد و در آن شهر ، آثار نيكويى از وى بر جاى مانده است . دعبل خزاعى ، چكامه‌هاى زيادى دربارهء حضرت اباالفضل ( ع ) سروده است .\r\n17 - فضل بن جعفر ابو على بصير بن فضل بن يونس كاتب انبارى ، خاستگاه آنها انبار بود ، سپس به كوفه رفتند و در نخع ساكن شدند و به سبب تيزهوشى و فراستش به او لقب بصير دادند ، فضل نابينا بود و در سال 251 ( ه . ق ) در سامرا درگذشت .\r\n18 - فائد بن حبيب بن كميت بن ثعلبة بن نوفل بن نضلة بن اشتر بن جخوان بن فقعس اسدى ، مسلمان مشهورى بود .\r\n19 - قعقاع بن شور ربعى ذهلى ، برخى از كوفيان اين شعر را دربارهء وى سرودند :\r\nمن همنشين قعقاع بن شور بودم و هيچ يك از همنشينان وى تيره بخت نشد « 2 » .\r\n20 - قحيف عقيلى بن حمير بن سليم ندى بن عبد اللّه بن عوف بن حزن بن خفاجه و نامش معاوية بن عمرو بن عقيل بود و براى حكومت عباسيان شاعرى بزرگ و گرانمايه بود . او درباره آشوبى كه هنگام قتل وليد بن يزيد رخ داد ، قصيده‌اى سرود .\r\n21 - قاسم بن احمد كاتب ، كنيه‌اش ابو الحسن بود و عبيد اللّه بن عبد اللّه بن طاهر نامه‌اى\r\n\r\n\r\n","description":"","footnote":"\r\n( 1 ) -\r\n و انك لو شهدت بكاء هند * و رملة إذ تصكان الخدودا \r\n رأمت بكل معولة ثكول * أباد الدهر واحدها الفقيدا \r\n( 2 ) -\r\n و كنت جليس قعقاع بن شور * و لا يشقى بقعقاع جليس \r\n","page_name":" 546 ","page_number":546},
  {"content":"\r\n\r\nبه او نوشت و نسبت به وى اظهار محبت كرد . شعر ذيل از اوست :\r\nمن تو را دوست دارم ولى گرفتارم اگر مىتوانستم براى بزرگداشت حق دوستى خدمت مىرسيدم « 1 » .\r\n22 - كندة بن هذيم طائى ، اين شعر را سرود :\r\nاى سواره ! اگر خواستى خبر بده به همه افراد خاندان قبطى و خضف كه رابطه دوستى ميان ما را قطع نكنيد و اگر اعراض كنيد در اين صورت نيز به عدالت رفتار كرده‌ايد « 2 » .\r\n23 - مالك بن شرعى سكونى ، دعبل از او ياد كرد و گفت او اشعار بسيارى سروده است .\r\n24 - مالك بن ابى حبال اسدى از دلاوران كوفه بود . وى در يكى از مناطق كوفه عليه حجاج قيام كرد . سرانجام حجاج او را اسير كرد و كشت .\r\n25 - منذر بن طفيل ربعى مرثدى چنين سرود :\r\nدر برابر پيشامدهاى ناگوار روزگار من از خاندان عجل و سعد بن مالك حمايت مىكنم « 3 » .\r\n26 - منذر بن ضحرابيدى گويد :\r\nهرگاه روزى در مجلس عبدى با يكديگر روبه‌رو شوند هر يك از آنها شخص پست و فرومايه‌اى را مقابل خود مىيابد و اگر از او سؤال شود كه پدر كدام يك از مردم از همه پست‌تر است آن كسى كه تو از او سؤال مىكنى به عبدى اشاره مىكند « 4 » .\r\n27 - مغيرة بن عبد اللّه بن اسود بن وهب او از خاندان ناعج بن عمرو بن اسد بود .\r\nوى كنيه‌اش ابا معرض و يكى از شاعران و افراد شوخ طبع كوفه بود . مغيره در\r\n\r\n\r\n","description":"","footnote":"\r\n( 1 ) -\r\n محبك شاك و لو يستطيع * أتاك لاعظام حق الصديق \r\n( 2 ) -\r\n أيا راكبا إما عرضت فبلغن * بنى قبطى كلهم و بنى خضف \r\n فلا تقطعوا حبل المودة بيننا * و صدوا و انتم ان صددتم على النصف \r\n( 3 ) -\r\n كفيت بنى عجل و سعد بن مالك * من الدهر يوما كاسف الوجه اقتما \r\n( 4 ) -\r\n اذا المجلس العبدى يوما تقابلوا * رأى كلهم وجها لئيما يقابله \r\n و ان سيل أي الناس الأم والدا * اشاروالى العبدى من انت سائله \r\n","page_name":" 547 ","page_number":547},
  {"content":"\r\n\r\nبدگويى عبد الملك و در سوك مصعب بن زبير اشعارى سرود .\r\n28 - منظور بن سحيم فقعسى شاعرى اسلامى بود . او در شعرى حماسى چنين مىسرايد :\r\nبه سبب اين پذيرايى اهل منزل را سرزنش نمىكنم به خوراك آنها مىگريم و ديگران را به گريه وا مىدارم « 1 » .\r\n29 - مسعود بن علية شاعرى اسلامى بود ، دعبل دربارهء او گفت : وى شاعر نيكوكارى بود .\r\n30 - معاذ بن مسلم هراء نحوى ، بنيانگذار علم صرف ، از ياران امام صادق ( ع ) و دوست كميت بن زيد اسدى بود كه در مبحث نحويان نامش ذكر شد .\r\n31 - مفضل بن قدامه ، بنا به نقل دعبل او هنگام بيعت با زبير اين شعر را سرود :\r\nابن مطيع مرا به بيعت با زبير فرا خواند من براى بيعتى نزد او رفتم كه قلبم بدان آگاهى نداشت « 2 » .\r\n32 - مؤمل بن اميل محاربى ، يكى از فرزندان جسر بن محارب بود ، به او بارد نيز مىگفتند ، مؤمل اشعارى در مدح مهدى عباسى در زمان حكومت پدرش سرود و او با منصور داستان معروفى دارد و در حدود 190 ( ه . ق ) از دنيا رفت .\r\n33 - معذل بن غيلان بن حكم بن اعين عبدى از خاندان عبد القيس و كنيه‌اش ابو احمد فقيه بود . عبد الصمد شاعر فرزند معذل و كنيه او ابا عمر بود . معذل داراى يازده پسر بود كه همه آنها اديب و شاعر بودند ، معذل اهل كوفه بود و به همراه عيسى بن جعفر بن منصور به بصره رفت و با فرزندانش در آن‌جا اقامت گزيد .\r\n34 - معن بن زائدة بن عبد اللّه شيبانى ، كنيه‌اش ابو وليد بود و از مشهورترين سخاوتمندان و دلاوران عرب به شمار مىرود . وى دوران امويان و عباسيان را درك كرد ، منصور او را به زمامدارى سجستان منصوب كرد . او مدتى در آن ديار اقامت كرد تا اين كه در سال 151 ( ه . ق ) به نيرنگ كشته شد .\r\n\r\n\r\n","description":"","footnote":"\r\n( 1 ) -\r\n ولست بهاج فى القرى اهل منزل * على زادهم ابكى و ابكى البواكيا \r\n( 2 ) -\r\n دما ابن مطيع للبياع فجئته * الى بيعة قلبى لها غير عارف \r\n","page_name":" 548 ","page_number":548},
  {"content":"\r\n\r\n35 - معدان بن جواس كندى سكونى ، او با قبيله ربيعه هم‌پيمان بود و دوران جاهليت و اسلام را درك كرده بود ، معدان مسيحى و مقيم كوفه بود و در زمان حكومت عمر بن خطاب اسلام آورد ، زبير بن عوام سرپرستى او را عهده‌دار شد . لذا معدان او را در اشعارش ستود .\r\n36 - متوكل ليثى بن عبد اللّه بن نهشل بن وهب بن عمرو بن لقيط بن يعمر بن عوف بن عامر بن ليث بن بكر بن عبد مناة بن كنانه ، كنيه‌اش ابا جهمه بود و در دوران معاوية بن ابى سفيان مىزيست . اين اشعار از اوست .\r\nاز اخلاق ناپسندى نهى نكن در حالى كه خودت مرتكب آن مىشوى انجام دادن اينها ننگ بزرگى براى توست گاهى شخص كم همت بسيار پيمان شكنى مىكند و گاهى شخصى فقير ، ولى سخاوتمند است « 1 » .\r\n37 - محمد بن عمرو بن وليد بن عقبة بن ابى معيط معروف به ذى شامه و ابن ابى قطيفه ، عبد الملك او را به حكومت كوفه گمارد ، نامش در مبحث زمامداران ذكر شد .\r\n38 - محمد بن عبيد اللّه ابوبكر عرزمى از سرزمين يمن و حضرموت بود ، او در كوفه اقامت گزيد و اوايل حكومت عباسيان را درك كرد و بيشتر اشعارش درباره آداب و ضرب‌المثلها بود .\r\n39 - محمد على مامونى ، او از حسن بن رجاء بن ابى ضحاك بسيار بدگويى مىكرد .\r\n40 - محمد بن جميل كاتب تميمى مولاى نبى تميم از مديحه سرايان ابى غانم امير حميد بن عبد الحميد طوسى بود ،\r\n41 - محمد بن ابى حارث ، دعبل گويد وى داراى اشعار زيبا و دلپذير بسيارى بود .\r\n42 - محمد بن عبد اللّه بن حسين بن عبد اللّه بن اسماعيل بن عبد اللّه بن جعفر بن ابى طالب ( ع ) ، كنيه او ابو طالب جعفرى بود ، او شاعرى بود كه اشعار اندكى سروده بود و در كوفه اقامت داشت ، هنگامى كه ميان طالبيان و عباسيان در كوفه درگيرى روى داد و طالبيان تحت تعقيب قرار گرفتند ، ابو طالب اين ابيات را سرود :\r\n\r\n\r\n","description":"","footnote":"\r\n( 1 ) -\r\n لاتنه عن خلق و تأتى مثله * عاد عليك إذا فعلت عظيم \r\n قد يكثر النكث المقصر همّه * و يقل مال المرء و هو كريم \r\n","page_name":" 549 ","page_number":549},
  {"content":"\r\n\r\nاى پسر عموهاى ما از روى بىخردى ما را نكوهش نكنيد زيرا كسانى كه پس از ما مىآيند عليه شما شورش مىكنند اگر شما دست از ظلم و ستم عليه ما برداريد از فرمانبردارى شما از ما بهره زيادى نصيب شما خواهد شد . اگر ما را خوار و زبون كنيد شيرهايى را تحريك مىكنيد كه مرگ را مانند جويبار مىبينند « 1 » .\r\n43 - محمد بن نوفل تيمى عامرى ، از فرزندان حارث بن تيم بود . او قصيدهء طولانى دارد كه در آن يحيى بن عمر علوى را هنگام قيامش در كوفه مورد سرزنش و بدگويى قرار داد . ابتداى قصيده وى چنين است :\r\nاز يحيى طالبى و مرگش و خود فريبى او در اين زندگانى بىارزش در شگفتم « 2 » .\r\n44 - محمد بن دقيقى به او احمد نيز مىگفتند ، كنيه‌اش ابو جعفر و شاعرى بد زبان بود . وى داراى قصيده‌اى است كه آن را السنيه ناميد و آن را در قالب مثنوى سرود و در آن از تمام رؤساى حكومت در زمان متوكل عباسى كه اهل سامرا و بغداد بودند ياد كرد و سخنان ناشايستى به آنها نسبت داد . پدرش دقيقى نيز شاعر بود .\r\n45 - مكاء بن هميم ربعى سلامى ، اين اشعار را سرود :\r\nمن مردى از قبيلهء بنى شيبان هستم كه اين قبيله‌ها پدر و مادرم را كه از آنها هستند مىشناسند هرگاه من شراب نوشيدم ، قومم مرا نپذيرفتند در حالى كه نشانهء خشم در من پديدار مىشود « 3 » .\r\n46 - مستهل بن كميت بن زيد شاعر اسدى ، وى نزد ابى عباس سفاح در انبار رفت ، در آن شهر نگهبان شب او را دستگير و زندانى كرد ، مستهل نيز نامه‌اى به ابى عباس نوشت :\r\n\r\n\r\n","description":"","footnote":"\r\n( 1 ) -\r\n بنى عمنا لا تذمرونا سفاهة * فينهض فى عصيانكم من تأخرا \r\n و ان ترفعوا عنّا يدالظلم تجتنوا * لطاعتكم منّا نصيبا موفرا \r\n و ان تركبونا بالمذلة تبعثوا * ليوثا ترى ورد المنية اغدرا \r\n( 2 ) -\r\n عجب ليحيى الطالبى وحينه * و تعريره بالقس عند فسا العمر \r\n( 3 ) -\r\n انى امرؤ من بنى شيبان قد علمت * هذى القبائل امى منهم و ابى \r\n اني اذا ما شربت الخمر ينكرنى * قومى و تعرف منى آية الغضب \r\n","page_name":" 550 ","page_number":550},
  {"content":"\r\n\r\nاگر ما زمانى از دشمن شما و خودتان مىترسيديم ولى مصيبت از بين رفتنى است « 1 » .\r\nابى عباس دستور داد او را آزاد كنند و جايزه بسيار خوبى به او داد ، پس از آن مستهل نزد منصور رفت و با او گفت و گويى داشت .\r\n47 - مطيع بن اياس كنانى از خاندان ليث بن بكر و كنيه‌اش ابا مسلم بود . وى از افراد با ذوق و شوخ طبع كوفه بود ، وى زيبارو و در شمار ياران منصور بود ، سپس به خدمت فرزندش جعفر درآمد .\r\n48 - مرزوق غلام عمر بن سماك بن حصين اسدى ، او سياهپوست ، زشت و كوتاه قد بود و حكومت عباسيان را درك كرد ، او درباره مهدى قصيده‌اى سروده كه ابتداى آن چنين است :\r\nاشتياق و ادب شايستهء توست ولى خوشى و شادمانى در دل تو مرده است « 2 » .\r\n49 - هذيل بن عبد اللّه بن سالم - به قولى سليم - فرزند هلال بن طرق بن زبينة بن عصم بن زبينة بن هلال اشجعى يكى از شاعران و افراد شوخ طبع كوفه بود . هذيل قاضيان كوفه ، عبد الملك بن عمير ، شعبى و ابن ابى ليلى را مورد سرزنش و بدگويى قرار داد . او در دوران قضاوت شعبى اشعارى دربارهء وى سرود كه ابتداى آن چنين است :\r\nشعبى شيفته او شد هنگامى كه چشمش به او افتاد « 3 »\r\n50 - ابو عمران ضرير يحيى بن سعيد هم‌پيمان خاندان طلحة بن عبيد اللّه تميمى اشعار زير را سرود :\r\nاگر من به عنوان پاداش كسى را مدح و ستايش نكنم و شخص پليد ، بخيل و مذمومى را نكوهش نكنم پس چگونه خوبى و بدى را از يكديگر تشخيص بدهم در حالى كه خداوند ، گوش و دهان براى من آفريد « 4 » .\r\n51 - يحيى بن زياد بن عبيد اللّه بن عبد اللّه بن عبد المدان ، ابوالفضل بن خال ابى العباس\r\n\r\n\r\n","description":"","footnote":"\r\n( 1 ) -\r\n اذا نحن خفنا فى زمان عدوكم * و خفناكم ان البلااء لراكد \r\n( 2 ) -\r\n دعاك الشوق و الادب * و مات بقلبك الطرب \r\n( 3 ) -\r\n فتن الشعبى لما * رفع الطرف اليها \r\n( 4 ) -\r\n اذا انا لم اثن بخير مجازيا * و لم اذمم الرجس البخيل المذمما \r\n ففيم عرفت الخير و الشر باسمه * و شق لى اللّه المسامع و الفما \r\n","page_name":" 551 ","page_number":551},
  {"content":"\r\n\r\nسفاح او اديب ، خوش ذوق ، شوخ طبع و خوش گذران بود ، يحيى دوست مطيع بن اياس و حماد عجرد بود و چنين سرود :\r\nهنگامى كه ديدم پيرى در فرق سرم پديدار شد به او خوش آمد گفتم « 1 » .\r\n52 - يحيى بن بلال عبدى ابو محمد بحرانى كوفى در همدان اقامت گزيد ، او شخص نيكوكارى بود و در مدح رشيد اشعار خوبى سرود . او اين گونه مىسرايد :\r\nمرگ ، بهتر از زندگانى بىارزش است و خوددارى بهتر از بخششى است كه موجب آزار و اذيت شود يا ثروتمند زندگى كن يا فقيرى كه در آرزوى بخششى است و گرنه حاجت خود را از خداوند بخواه و صبر و شكيبايى پيشه كن « 2 » .\r\n53 - يحيى بن ابى خصيب ماجن در دوران حكومت معتضد عباسى زندگى مىكرد .\r\nاو قصيده‌اى طولانى دارد كه در آن همنشينى خود را با زنى كه در مسير كوفه ملاقات كرده بود ، آورده است . ابتداى آن چنين است :\r\nاى ابا حسن من داستانى مىدانم و اگر مطالب شگفت‌انگيز آن نبود به درازا نمىكشيد « 3 » .\r\n54 - يوسف بن لقوه كاتب ، فضل بن سهل او را بر ساير نويسندگان ترجيح مىداد و از او تعريف مىكرد . او داراى قصيدهء حرفيه طولانيى است كه در پايان آن چنين مىسرايد :\r\nپيشامدهاى ناگوار و ناملايمات روزگار مرا متزلزل كرد و كسى را نمىيابم كه مرا از روزگار حفظ كند در اين روزگار ، تنها گناه من اين است كه حسن ( ع ) و حسين ( ع ) را دوست دارم و على ( ع ) پدر آنها را كه از نظر پيشى جستن و نيكويى برترين مردم پس از پيامبر ( ص ) به شمار مىرود بر دوستى و محبت آنها مىميرم و زنده مىشوم و بر هدايت آنها روز قيامت برانگيخته مىشوم « 4 » .\r\n\r\n\r\n","description":"","footnote":"\r\n( 1 ) -\r\n و لما رايت الشيب حل بياضه * بمفرق رأسى قلت للشيب مرحبا \r\n( 2 ) -\r\n و للموت خير من حياة زهيدة * و للمنع خير من عطاء مكدر \r\n فغش مثريا او مكديا من عطية * تمنى و إلا فاسأل اللّه و اصبر \r\n( 3 ) -\r\n ابا حسن ان لى قصة * و لو لا اعاجيبها لم تطل \r\n( 4 ) -\r\n ان صرف الزمان ضعضع ركنى * ما ارى لى من الزمان مجيرا \r\n ليس ذنبى إلى الزمان سوى اذ * نى احببت شبرا و شبيرا \r\n","page_name":" 552 ","page_number":552},
  {"content":"\r\n\r\n55 - ابو سمال اسدى ، اهل كوفه و محدث رشيدى بود . ما به نام او دست نيافتيم و او به كنيه‌اش معروف است .\r\n56 - ابو لفائف ، اسم او را نيز نيافتيم و به كنيه‌اش شهرت دارد .\r\n57 - محمد بن اشعث بن فجوة قرشى زهرى ، نويسنده و از جوانان و افراد خوش ذوق كوفه بود . وى زيبارو بود شعر مىسرود و با آواز مىخواند ، او با زرقاء كنيز ابن رامين مانوس بود و درباره او شعرى سرود ، ابن رامين مولاى زرقاء ، بزرگترين و محترمترين شخصيتى بود كه در شهر كوفه اقامت داشت .\r\n58 - ابو كلدة يشكرى فرزند عبد اللّه منقذبن حجر از خاندان يشكر بن بكر بن وائل و از شاعران حكومت امويان به شمار مىرفت . وى از كسانى بود كه همراه ابن اشعث قيام كرد و حجاج او را كشت ، ابو كلدة داراى ديوان شعر است .\r\n59 - قيس بن عمر بن مالك از خاندان حارث بن كلب و معروف به نجاشى بود ، وى شخصى تبهكار و مسلمان سست عقيده‌اى بود و به علت شرابخوارى در ماه رمضان امير مؤمنان حضرت على ( ع ) او و ابو سماك عدوى را هشتاد و هفت تازيانه زد . او همان كسى است كه اشعارى در نكوهش مردم كوفه سرود :\r\nهرگاه خداوند ، سرزمينى را به وسيله ابرهاى بارنده سيراب كند ولى اهل كوفه را سيراب نكند « 1 » .\r\n60 - على بن محمد بن جعفر بن محمد بن زيد بن على بن حسين فرزند حضرت على بن ابى طالب ( ع ) حمانى معروف به افوه بود . او مىگفت : من ، پدر و جدم تا ابو طالب شاعر هستيم متوكل عباسى از امام هادى ( ع ) پرسيد : بزرگترين شاعر كيست ؟ امام ( ع ) فرمود : حمانى ، ناصر گويد : اگر خواندن شعر در نماز جايز باشد شعر حمانى شايسته قرائت است . وى در سال 260 ( ه . ق ) جان سپرد .\r\n61 - عبد اللّه بن محمد بن حرب بن خطاب خطابى ، كنيه‌اش ابو محمد نحوى بود و\r\n\r\n\r\n","description":"","footnote":"\r\n و عليا ابا هما افضل الام * ة بعد النبى سبقا و خيرا \r\n فعلى حبهم اموت و احيا * و على هديهم ألاقى النشورا \r\n( 1 ) -\r\n اذا سقى اللّه ارضا صوب غادية * فلاسقى اللّه اهل الكوفة المطرا \r\n","page_name":" 553 ","page_number":553},
  {"content":"\r\n\r\nپيش از اين در مبحث نحويان نامش ذكر شد .\r\n62 - اعشى ربيعه عبد اللّه بن خارجه از قبيله شيبان ( ربيعه ) طرفدار مروانيان بود و نسبت به بنى اميه تعصّب شديدى داشت و سرانجام در سال 85 ( ه . ق ) درگذشت .\r\n63 - عبد اللّه بن زبير اسدى ، وى به جز عبد اللّه بن زبيرى است كه در حجاز براى دعوت مردم قيام كرد . او شاعرى بود كه بسيار نكوهش مىكرد و همه از آزارش بيم داشتند ، عبد اللّه نسبت به بنى اميه تعصب مىورزيد ، سرانجام هنگامى كه مصعب بن زبير بر كوفه تسلط يافت ، عبد اللّه با مصعب همراه شد . و زمانى كه در سال 71 ( ه . ق ) مصعب به قتل رسيد عبد اللّه نابينا شد و در دوران خلافت عبد الملك درگذشت .\r\n64 - حمزة بن بيض . او حنفى و از خاندان بكر بن وائل - ربيعه - و از اهالى كوفه بود ، او مردى خوش گذران و شوخ طبع و پيوسته همراه خاندان مهلب و فرزندانش بود و در سال 120 ( ه . ق ) جان سپرد .\r\n65 - طرماح بن حكيم بن حكم از قبيله طى و از شعرا و سخن‌پردازان بزرگ مسلمان به شمار مىرفت ، او شاعرى بود كه بسيار نكوهش مىكرد ، وى در شام پرورش يافت و سپس به كوفه رفت . طرماح به مذهب خوارج و ازارقه اعتقاد داشت ، او دوست كميت بن زيد و داراى ديوان شعر بود ، بالاخره در سال 100 ( ه . ق ) درگذشت .\r\n66 - ابو عتاهيه ، او غلام و نامش اسماعيل بن قاسم بن سويد بن كيسان بود . وى در سال 130 ( ه . ق ) در عين تمر متولد شد و در كوفه پرورش يافت . او كوزه مىساخت و آنها را در زنبيلى نهاده بر پشتش حمل مىكرد . ابو عتاهيه در كوفه مىگشت و آنها را مىفروخت . او ديوان شعرى دارد كه در بيروت به چاپ رسيده است . و در سال 211 ( ه . ق ) جان سپرد .\r\n67 - دعبل خزاعى بن على بن رزين ، او عربى از اهالى يمن بود كه نسبت به قحطانيه تعصب شديدترى از نزاريه داشت خاستگاه او كوفه بود . دعبل به دعوت رشيد عباسى به بغداد رفت ، بيشتر چكامه‌هاى او درباره خاندان پيامبر ( ص ) بود . او نسبت به حضرت على ( ع ) و خاندانش تعصب شديدى داشت ، سرانجام در سال 246 ( ه . ق ) وفات يافت .\r\n68 - ابو دلامه اسدى ، زند بن جون ، به سبب منسوب بودن به فرزندش دلامه ، به او ابو\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nدلامه مىگفتند ، او متولد كوفه ، سياهپوست و غلام بنى اسد بود و در سال 161 ( ه . ق ) از دنيا رفت .\r\n69 - حماد عجرد بن عمر بن يونس ، او نيز از موالى بشمار مىرفت . حماد در كوفه پرورش يافت و با هر دو حكومت امويان و عباسيان معاصر بود ، او شوخ طبع ، خوش ذوق و خوش‌گذران بود ، حماد در سال 161 ( ه . ق ) در شيراز درگذشت و همانجا به خاك سپرده شد .\r\n70 - مطيع بن اياس ، او عربى تبار بود و نسبش به كنانه باز مىگردد ، او با حكومت امويان و عباسيان معاصر بود ، مطيع شخصى شوخ طبع ، خوش‌گذران ، خوش ذوق و در ملاحت كم‌نظير بود . وى در كوفه متولد شد و پرورش يافت و پيوسته همراه منصور بود .\r\nمهدى عباسى او را به سرپرستى جمع‌آورى صدقات منصوب كرد . سرانجام در سال 166 ( ه . ق ) جان سپرد .\r\n71 - حماد راويه ، او حماد بن ميسره و اهل ديلم بود و از موالى بنى بكر بن وائل به شمار مىرفت ، حماد در كوفه پرورش يافت و در مورد جنگها اشعار و اخبار عرب از همه مردم داناتر بود ، وى در گردآورى اشعار تخصص داشت ، و در سال 156 ( ه . ق ) درگذشت .\r\n72 - سليمان بن صرد خزاعى ، از صحابه مهاجر و افراد مقيم كوفه بود . وى همراه حضرت على ( ع ) در جنگهاى جمل و صفين حضور يافت و در سال 65 ( ه . ق ) همراه توابين كشته شد ، نام او را در حادثه توابين ذكر كرديم .\r\n73 - قاضى عبد اللّه بن شبرمه ضبى ، ابن شهر آشوب او را در زمرهء شاعران پرهيزكار خاندان پيامبر ( ص ) و از ياران امام زين‌العابدين ( ع ) برشمرده است . وى در سال 144 ( ه . ق ) درگذشت ، در مبحث قاضيان از وى ياد شده .\r\n74 - محمد بن غالب بن هذيل ، كنيه‌اش ابى هذيل بود . شيخ طوسى ( ره ) در كتاب رجالش او را از ياران امام صادق ( ع ) به شمار آورده و به شاعر بودن وى تصريح كرده است . ابن شهر آشوب ، او را با شاعران اهل بيت ( ع ) ذكر كرده است . وى در قرن دوم ( ه . ق ) جان سپرد .\r\n\r\n","description":"","footnote":"","page_name":" 555 ","page_number":555},
  {"content":"\r\n\r\n75 - شريك بن عبد اللّه قاضى نخعى ، مرزبانى او را از شاعران شيعه به حساب آورده و داستانى درباره او و مهدى عباسى نقل كرده كه دليل تشيّع اوست ، وى در سال 177 ( ه . ق ) در كوفه وفات يافت و در مبحث قاضيان ذكر او گذشت .\r\n76 - على بن حمزه كسايى نحوى ، ابن نديم در فهرست گويد : او شاعرى بود كه اشعار اندكى سروده بود ، سرانجام در سال 179 ( ه . ق ) از دنيا رفت ، در مبحث نحويان و لغويان از او ياد كرديم .\r\n77 - يوسف بن حسين حلبى ، كنيه‌اش ابى محاسن و معروف به شوا بود . او ديوان شعرى در چهار جلد دارد و در سال 635 درگذشت .\r\n78 - كميت بن زيد بن خنيس بن مجالد بن وهيب بن عمر بن سبيع بن مالك بن سعد بن ثعلبة بن دودان بن اسد بن خزيمة بن مدركة بن الياس بن مضر ، كنيه‌اش ابا مستهل و شاعر برجسته‌اى بود ، كميت به لهجه‌هاى عرب و نشانهاى آن آگاهى داشت . وى از شاعران و سخنگويان قبيله مضر بود كه نسبت به قحطانيه تعصب مىورزيدند . شعراى دانشمند آنها را نكوهش مىكردند و با آنها مىجنگيدند و به قبيله خودشان افتخار مىكردند .\r\nشيعه بودن كميت و مدح اهل بيت توسط او در دوران بنىاميه معروف است .\r\nقصيده‌هايى كه او درباره اهل بيت سروده است « هاشميات » ناميده مىشود و از اشعار خوب او به شمار مىرود . هاشميات نخستين اشعار او بود كه در مصر و ليدن به چاپ رسيد و داراى شرح خطى است كه در كتابخانه خديويه نگهدارى مىشود ، گويند : كميت نزد فرزدق رفت و شعرش را براى او خواند . فرزدق به اشعار او گوش فرا داد در حالى كه كميت را كوچك مىشمرد تا اين كه به اشعار ذيل رسيد :\r\nبنى هاشم خاندان پيامبر ( ص ) است و من پيوسته با آنها خشنود و براى آنان خشمناك مىشوم از روى محبت نزد آنها فروتنى مىكنم و با آغوش باز و گشاده‌روى با آنها روبه‌رو مىشوم من مانند سپر در برابر خوارج از خاندان پيامبر ( ص ) دفاع مىكنم و دوستى و دشمنى من براى آنهاست من متهم مىشوم و دشمنان را متهم مىكنم و مورد آزار و اذيت و سرزنش قرار مىگيرم « 1 » .\r\n\r\n\r\n","description":"","footnote":"\r\n( 1 ) -\r\n بنى هاشم رهط النبى فاننى * بهم و لهم ارضى مرارا واغضب \r\n","page_name":" 556 ","page_number":556},
  {"content":"\r\n\r\nفرزدق به او گفت : اى فرزند برادرم حتما اشعارت را منتشر كن ، به خدا سوگند تو برترين شاعران گذشته و معاصر هستى ، سرانجام كميت در سال 126 ( ه . ق ) و در سن 60 سالگى وفات يافت ، هنگام فوت ، اشعارش به 5289 بيت مىرسيد .\r\n79 - ابو طيب متنبى احمد بن حسين بن عبد الصمد جعفى كندى ، خاندان جعفى شاخه‌اى از قبيله سعد العشيره از قحطانيه و عربى تبار بود . متنبى در سال 303 ( ه . ق ) در محله‌اى به نام كنده به دنيا آمد و بدان جا منسوب شد ، او از قبيله معروف كنده نيست .\r\nپدرش از اهل تسنّن بود كه به مردم آب مىداد لذا به او - عبدان سقاء - مىگفتند ، ولى ابا طيب در طلب دانش و ادب بود . او حافظه‌اى قوى داشت و شعر با سرشتش آميخته بود ، هنگامى كه بزرگ شد پدرش او را به شام برد و او را از بيابان كوفه به شهر شام منتقل كرد و دانش را از اهلش فرا گرفت ، نخست به علم لغت تخصص يافت و نكات عجيب و نامأنوس و اشعار جاهليت و جز آنها را حفظ كرد و به فصاحت و بلاغت شهرت يافت و به چنان شهرت ادبى رسيد كه ديگران بدان دست نيافته بودند ، و بازار شعر وى رواج يافت تا آن‌جا كه پادشاهان و اميران بدان تمايل پيدا كردند . او چكامه‌هاى خود را به انگيزه‌هاى مختلفى سروده است و به طور كلى بر معاصرانش برترى يافت و پادشاهان در نزديك كردن او به خود با جوايز ، بر يكديگر سبقت مىجستند ، متنبى نيز چنين كرد ، در آغاز به سيف الدوله ابن حمدان تقرب جست ، و در سال 337 ( ه . ق ) نزد او رفت ، محفل سيف الدوله از برجسته‌ترين شعرا آكنده بود ، متنبى با سرودن قصايدى كه حتى سواران آنها را زمزمه مىكردند گوى سبقت را از ديگران ربود ، آن گاه از سيف الدوله جدا شد و خشمگين از پيش آمدى كه روى داده بود رهسپار مصر شد . او در سال 346 ( ه . ق ) با كافور اخشيدى ملاقات كرد ، در حالى كه از دشمنى او با بنى حمدان آگاهى داشت ، و اشعارى در مدح او سرود . سپس در سال 350 ( ه . ق ) خشمناك مصر را ترك گفت و به بغداد رفت و از آن‌جا رهسپار شهرهاى فارس شد و عضدالدولة بن بويه ديلمى\r\n\r\n\r\n","description":"","footnote":"\r\n خقضت لهم منى جناحى مودة * إلى كنف عطفاه اهل و مرحب \r\n و كانت لهم من هولاء و هؤلا * محبّا على انى احب و اغضب \r\n وارمى وارمى بالعداوة اهلها * و انى لاوذى فيهم و أونب \r\n","page_name":" 557 ","page_number":557},
  {"content":"\r\n\r\nرا مدح و ثنا گفت و او عطاياى بسيارى به متنبى بخشيد . سپس در سال 354 ( ه . ق ) همراه فرزندش محمد و غلامش مفلح از فارس به بغداد بازگشت و هنگامى كه در نزديكى نعمانيه در محلى به نام صافيه در سمت غرب حومه بغداد و به دير عاقول رسيد ميان آنها دو ميل فاصله بود فاتك بن ابى جهل اسدى با گروهى از يارانش متعرض او شد و با يكديگر جنگيدند ، متنبى احساس ناتوانى كرد و تصميم به فرار گرفت ، غلامش مفلح به او گفت : مبادا مردم بگويند كه شما فرار كرديد ، در حالى كه سروده‌اى :\r\nاسبان و شب و بيابان و شمشير و نيزه و كاغذ و قلم مرا مىشناسند « 1 » .\r\nآن گاه متنبى بازگشت و حمله كرد و در سال 354 ( ه . ق ) كشته شد .\r\nشعر وى از نظر استوارى و بلاغت مقام نخست را دارا بود ، شعر متنبى به معانى عالى و استحكام ساختار شهرت داشت ، او در تمام ابواب شعر بويژه حكمت ، حماسه ، مدح و ثنا ، تفاخر و نكوهش قصايدى سرود و از عهده آن به خوبى برآمد ، شعر او برخى از مضامين فلسفى و حكمت‌آميز را در برداشت كه نزد مردم به عنوان ضرب‌المثل رواج يافته بود و بسيارى از نويسندگان معانى اشعار او را فرا گرفتند و شعر او را به نثر در آوردند و در نثرشان نيز از شعر او استفاده كردند چنان كه صاحب بن عباد « 2 » چنين كرد ، يا اشعار او را براى خودشان به نظم درآوردند همان طورى كه ابوبكر خوارزمى و ديگران انجام دادند .\r\nاز عمر اشعار او حدود هزار سال مىگذرد كه پيوسته مورد بحث اديبان قرار داشته است و چه بسيار به تفسير اشعار و حلّ مشكلات و مسائل پيچيده آن مىپرداختند و كتابهايى در بيان خوبيها بديهاى آن مىنگاشتند و بزرگان درباره داورى ميان او و دشمنانش و توضيح اشعار بديعش سخن مىگفتند و در ستايش و عيبجويى و طرفدارى و مخالفت از شعرش به چند گروه تقسيم شدند و اين همه ، دليل فضيلت بسيار و پيشى جستن او از همتايانش بود - انسان كامل كسى است كه لغزشهايش برشمرده شود و خوشبخت شخصى است كه خطاهاى او محاسبه شود - از جمله كسانى كه اشعار متنبى\r\n\r\n\r\n","description":"","footnote":"\r\n( 1 ) -\r\n فالخيل والليل و البيداء تعرفنى * والسيف والرمح والقرطاس والقلم \r\n( 2 ) - يتيمه الدهر ، ص 87 ، چاپ بيروت - م .\r\n","page_name":" 558 ","page_number":558},
  {"content":"\r\n\r\nرا مطالعه و خوبى و بدى آن را بيان كرده و آن را مورد نقد و بررسى قرار داده ، ابو منصور ثعالبى است كه در جزء اول كتاب يتيمة الدهر آورده است . وى خوبيها و بديهاى اشعار متنبى را به همراه مطالبى ديگر از او به تفصيل و در حدود يكصد صفحه بيان كرده است و هر شاعر يا اديبى كه پس از متنبى آمد ، اشعار او را مورد نقد و بررسى قرار داد .\r\nديوان متنبى گردآورى و بر اساس حروف الفبا مرتب شد ، بسيارى از بزرگان بر اشعار متنبى شرح نوشتند كه در هند ، مصر ، شام و ساير شهرها به چاپ رسيد ، و شرحهاى چاپ شده بر ديوان او عبارتند از : شرح واحدى تأليف على بن احمد متوفاى 468 ( ه . ق ) كه در سال 1271 ( ه . ق ) در بمبئى به چاپ رسيد و شرح ابى البقاء عكبرى درگذشته به سال 616 ( ه . ق ) كه به تبيان شهرت دارد و در سال 1860 ( ه . ق ) در بولاق و در سال 1287 ( ه . ق ) در مصر به چاپ رسيد ، جديدترين شرح آن ( العرف الطيب فى شرح ديوان ابى الطيب ) تأليف شيخ ناصيف يازجى متوفاى سال 1287 ( ه . ق ) است كه بارها در بيروت چاپ شده است و شرح عبد الرحمن برقوقى در دو جلد كه در سال 1348 ( ه . ق ) در مصر به چاپ رسيد .\r\nاين خلاصه ( تاريخ كوفه ) و مهمترين اخبار مربوط به آن در دورانهاى گذشته بود . به گمان ما كوفه تا قرن هشتم ( ه . ق ) آباد بود . پس از آن ويرانى و خرابى آن را فرا گرفت و ساكنانش آن‌جا را ترك كردند . و تا سال 1290 ( ه . ق ) خالى از سكنه بود . سپس برخى از مسافران در آن‌جا سكونت كردند و خانه‌هايى نيين در ساحل راست فرات و نزديك مقام حضرت يونس ( ع ) ساختند و ساكنانش روبه فزونى نهاد و باغهايى در دو طرف فرات احداث كردند و در آنها حمام و بركه آبى ساختند و بتدريج شهر آباد شد .\r\nدر سال 1310 ( ه . ق ) علامه بزرگ ميرزا ابو القاسم كلباسى يكى از بزرگان نجف اشرف ساخت چند اتاق در مسجد جامع بزرگ كوفه را عهده‌دار شد . سپس هنگامى كه در سال 1305 ( ه . ق ) درياى نجف خشك و كم آب شد ، آبادانى شهر كوفه توسعه يافت در آن خانه‌ها ، بازارها و حمامهايى ساختند .\r\nدر سال 1317 ( ه . ق ) روز يكشنبه مصادف با بيست و پنجم ماه ذىحجه پلى بر روى رودخانه فرات نصب كردند ، سپس حمام قديمى شهر ويران شد و سيد عبد الرحمان\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n( خلخالى ) عهده‌دار ساختن حمام جديدى شد و آن را در محل كنونى آن بنا كرد . ساخت آن در اولين روز از ماه رمضان سال 1318 ( ه . ق ) پايان يافت سپس در سال 1323 ( ه . ق ) از حلّه سيم‌كشى برق به كوفه انجام يافت .\r\nدر سال 1325 ( ه . ق ) سيد على كمونه متولى حرم علوى عهده‌دار بناى شهر شد ، و محل وسيعى در سمت غرب مسجد جامع در محل كنونى آن بنا كرد ، و اتاقهايى در آن ساخت و بازارى براى رفاه مسافران بنياد نهاد كه ساخت آن در سال 1327 ( ه . ق ) به اتمام رسيد . سپس راه آهن - تراموا - از كوفه به نجف كشيده شد و كار آن در اوايل ماه رمضان سال 1327 ( ه . ق ) خاتمه يافت ، و يك شركت ملى آن را احداث كرد .\r\nكوفه ، امروز ، بخشى از شهرستان نجف است كه هفت ميل از آن فاصله دارد . و آن منطقه‌اى زيبا ، خوش آب و هوا ، با خانه‌هاى بسيار و راههاى منظم است كه باغها و بوستانهاى زيبايى آن را در برگرفته است ، كوفه طبق سرشماريهاى اخير داراى 15000 نفر جمعيت است و مسجد جامع بزرگ نيم ميلى از شهر كوفه فاصله دارد .\r\nدر اين جا سخن را خاتمه مىدهيم و اميدواريم كه در اين مختصر به هدف خود كه همان گردآورى مهمترين مطالب مربوط به تاريخ كوفه است دست يافته باشيم . گرچه اندك و ناچيز است و توانسته باشيم اين راه را براى كسانى كه قصد پيمودنش را دارند هموار كنيم ، همچنين براى كسانى كه مىخواهند در اين موضوع مطالبى بنويسند . ما منابع سرشارى در اختيار آنها قرار داده‌ايم و مطالبى در اين موضوع گرد آورده‌ايم كه به گمان ما اندك نيست و در گردآورى آنها به مهمترين مدارك موثق مراجعه كرده‌ايم ، اگر همان‌طور كه مىخواستيم انجام شده باشد و به هدف خود دست يافته باشيم كه اين منتهاى خواسته و آرزوى ماست و اگر موفق نشده باشيم به سبب كوتاهى و سهل‌انگارى در تحقيق و بحث نيست ، زيرا ما نهايت سعى و تلاش خويش را مبذول داشتيم ( و هر آنچه را انسان بخواهد بدان دست نمىيابد ) در پايان بر پيامبر اكرم ( ص ) و خاندان هدايتبخش و بزرگوارش ( ع ) درود مىفرستيم .\r\n\r\n\r\n","description":"","footnote":"","page_name":" 560 ","page_number":560}
  ]