[
  {"content":"\r\n\r\nتاريخ ايران\r\nاز آغاز تا انقراض ساسانيان\r\nتأليف\r\nحسن پيرنيا\r\nمشيرالدوله\r\nپيرنيا ، حسن ، 1252 - 1314 .\r\nتاريخ ايران از آغاز تا انقراض ساسانيان : با مقدمه و فهارس / تاليف حسن پيرنيا مشير الدوله . تاريخ مفصل ايران از صدر اسلام تا انقراض قاجاريه / تاليف عباس اقبال آشتيانى ؛ با حواشى و تجديد نظر و فهارس به كوشش محمد دبير سياقى . - تهران ؛ خيام ، 1375 .\r\n2 ج . در يك مجلد ( شماره گذارى گوناگون ) :\r\nمصور ، جدول ، نمودار .\r\nISBN 964 - 6101 - 10 - 0\r\nفهرستنويسى بر اساس اطلاعات فيپا .\r\nعنوان ديگر : تاريخ ايران .\r\nعنوان روى جلد : تاريخ ايران از آغاز تا انقراض قاجاريه .\r\nچاپ قبلى : خيام . 1376 تحت عنوان عنوان تاريخ ايران از آغاز تا انقراض قاجاريه .\r\nكتابنامه .\r\nچاپ نهم : 1379 .\r\n1 . ايران - - تاريخ . الف . اقبال آشتيانى ، عباس ، 1375 - 1336 . تاريخ مفصل ايران از صدر اسلام تا انقراض قاجاريه . ب . دبير ساقى ، محمد ، 1298 - ، ويراستار . ج . عنوان . د . عنوان : تاريخ ايران . ه‍ . عنوان : تاريخ ايران از آغاز تا انقراض قاجاريه . و . عنوان : تاريخ مفصل ايران از صدر اسلام تا انقراض قاجاريه .\r\n2 ت 9 پ / 109 DSR\r\n955\r\n1375\r\nنام كتاب : تاريخ ايران\r\nتأليف : حسن پيرنيا و عباس اقبال\r\nناشر : انتشارات خيام\r\nنوبت چاپ : نهم 1380\r\nتيراژ : 2500\r\nچاپ : چاپخانه حيدرى\r\nشابك : 0 - 10 - 6101 - 964\r\nISBN : 964 - 6101 - 10 - 0\r\n\r\n","description":"","footnote":"","page_name":" هوية الكتاب 1 ","page_number":1},
  {"content":"\r\n\r\n\r\n[ تاريخ ايران از آغاز تا انقراض ساسانيان 
  ]\r\n\r\nمقدمه ناشر بر تاريخ ايران پيرنيا و اقبال\r\n« بنام خدا »\r\nتاريخ‌نويسى در ايران ، حتى اگر از سوى صاحب‌نظران اين فن صورت گيرد ، باز هم كاملا بيطرفانه نبوده است ، و البته طبيعى است كه نويسنده و موّرخ تحت تأثير افكار ، عقايد ، احساسات ، برداشتها ، خوانده‌ها و شنيده‌هاى خود قرار گرفته و اعمال‌نظر هم بنمايد و به همين دليل بعضا پاره‌اى از نظراتى مطرح مىشوند كه مغاير با حقيقت و واقع امر مىباشند ، اين مسئله وقتى بيشتر بروز و نمود پيدا مىكند كه برخى از مسائل تاريخى در پرده‌اى از ابهام قرار گرفته باشند و يا شبهاتى در مورد آنها وجود داشته باشد .\r\nاز جمله اين ابهامات در تاريخ دوره مشروطيت « موافقت و همراهى شيخ فضل اللّه نورى با استبداد محمد عليشاهى و مخالفت وى با جريان مشروطيت » است ، بطوريكه از همين كتاب تاريخ ايران ، تأليف محققان برجسته حسن پيرنيا و عباس اقبال ، هم در صفحات « ك » مقدمه و صفحهء 859 متن نيز چنين معنا و مفهومى استنباط مىشود و جمله‌اى به نقل از شيخ فضل اللّه نورى آمده است كه تأئيد همين نظر و مفهوم است ، در حالى كه نويسنده مقدمه خود اذعان دارد كه « مشهور است . . . » ، يعنى اينكه نويسنده مقدمه از مسموعات خود استفاده كرده و نقل اين جمله از شيخ فضل اللّه ، مستند نيست . مضافا به اينكه شيخ فضل اللّه نورى و يا علماى ديگرى مانند حاج سيد ابو القاسم امام جمعه و ظهير الاسلام با نفس مشروطه مخالف نبودند ، بلكه با مشروطه‌اى كه خلاف موازين اسلامى باشد مخالف بوده و خواهان استقرار آن نوعى از مشروطيت و حكومت قانون بودند كه منطبق بر موازين شرع مقدس باشد . در نامه‌اى هم كه شيخ فضل اللّه و ديگر علما\r\n\r\n","description":"","footnote":"","page_name":" ترجمهء احوال 1 ","page_number":2},
  {"content":"\r\n\r\nبه محمد عليشاه نوشتند صراحتا اعلام داشته‌اند كه اين « مجلس با قوانين اسلامى منافى است » ، نه اينكه مشروطيت با اسلام منافات دارد ، بلكه مجلسى كه نظارت علماى دين براى وفق قوانين موضوعه با موازين شرعى در آن نباشد با اسلام منافى است و اين موضوع تأئيدى است بر اينكه شيخ فضل اللّه نورى و ديگر روحانيون همفكر او ، مشروطيتى را طالب بودند كه مشروعيت مذهبى داشته و خلاف موازين شرعى نباشد . تصور نمىرود اشارت بيشترى در اين باب لازم باشد و بديهى است كه براى خواننده فكور تاريخ ايران قضيه كاملا روشن است .\r\nامّا مورد ديگرى درباره مطلبى ديگر از اين كتاب قابل تذكر است ، اشارات نويسنده آن به نحوهء برخورد و رفتار سپاهيان اسلام با مردم ايران ، پس از فتح ايران و يا در حين برخوردها و جنگ‌ها است ، مثلا در صفحه 50 مىخوانيم كه :\r\n« . . . طولى نكشيد كه تمام ساحل يسار فرات تا حدود مداين پاىتخت ايران زير سم ستور اين جماعت بيابانى پايمال گرديد . »\r\nدرست است كه سپاهيان اسلام عمدتا از اعراب بيابان‌نشين بودند . امّا باديه نشينان باايمان و اعتقادى كه هيچ هدفى جز گسترش و اعتلاى اسلام نداشتند و بارها و بارها ايمان و سعه صدر خود را نشان دادند ، بطوريكه وقتى بدستور خليفه مسلمين ، سعد بن ابى وقاص نمايندگانى را نزد رستم فرخزاد فرستاد تا ايرانيان را بدون جنگ به قبول اسلام بخوانند و رستم فرخزاد فرمانده كل قواى ايران ضمن ردّ درخواست و دعوت آنها ، پيشنهاد بخشيدن آذوقه و برآوردن نيازهاى مادى آنها را كرد ، مغيرة بن شعبه ، بزرگ هيئت اعزامى سخت برمىتابد و در پاسخ به پيشنهاد رستم فرخزاد مىگويد :\r\n« خداوند رسول خود را بر ما فرستاده و ما را بقبول دعوت او نيك‌بخت گردانيده و ما را به جهاد با مخالفين مأمور ساخته تا در اين راه بكوشيم . . . اگر به اين جمله دست ايمان و اطاعت ندهيد ، شمشير بين ما و شما حكم خواهد كرد . »\r\n\r\n","description":"","footnote":"","page_name":" ترجمهء احوال 2 ","page_number":3},
  {"content":"\r\n\r\nدر مورد تهمت‌هائى كه به سپاه اسلام زده شده است بايد اذعان داشت كه نويسنده تحت تأثير عواطف و احساسات ناسيوناليستى خود قرار داشته و نظرش بيشتر متوجه اعراب بوده است تا سپاه اسلام . بايد توجه داشت كه همين « جماعت بيابانى » حاملان عقيده و ايمانى بودند كه منبع و منشاء الهى و آسمانى داشت و همانها بودند كه موجب و منشاء خير و بركات الهى براى آنها كه به اسلام گرويدند ، شدند . در مورد رفتار خشن سپاه اسلام هم بايد گفت كه هميشه و همه وقت ، همه كارها با ملايمت و ملاطفت پيش نمىرود ، خصوصا اگر امر الهى باشد به كار گرفتن شمشير آخته خود صوابى عظيم است .\r\n\r\nپيشگفتار\r\nكتابخانهء خيام كه دارندگان آن ديريست خدمتگزار واقعى ادب و فرهنگ ايران هستند در اين اوان دورهء تاريخ بعد از اسلام ايران تأليف دانشمند عاليمقام و مورخ گرانمايه عباس اقبال آشتيانى را با فهارس لازم و تجديد نظر در برخى مطالب براى استفادهء پژوهندگان وقايع تاريخى و جويندگان علل حوادث اين سرزمين كهن آمادهء طبع ساخته است و با يافتن دستورى از جانب خاندان جليل پيرنيا بخش تاريخ پيش از اسلام ايران را نيز كه تأليف دانشمند فقيد مشير الدولهء پيرنياست بچاپ رسانيده ، تا از حاصل كوشش اين دداشى مرد بلندپايه اطلاع بر تمامى احوال دوران تاريخى اين مرزوبوم دست دهد و چون سزاوار مىنمود كه خوانندگان ارجمند همراه اين تأليف از احوال مؤلف آن نيز آگاهى پيدا كنند همچنانكه دوشادوش اطلاع بر مطالب تاريخى دوران اسلامى احوال و آثار مؤلف آن را نيز مىيابند لذا اينجانب از دوست دانشمند خود آقاى دكتر باستانى پاريزى كه در طبع و نشر و تهيهء فهارس دورهء كامل تاريخ ايران پيش از اسلام همين مؤلف كوششى ارزنده به كار برده‌اند درخواست كردم كه اينجا نيز در احوال مرحوم مشير الدوله و خاندان پيرنيا آن اندازه كه كتاب حاضر تواند برتافت شرحى به رشتهء تحرير درآورند و اينك شما حاصل تحقيق ارزندهء ايشان و شرح حال مؤلف ارجمند كتاب را بدنبال اين پيشگفتار پيش چشم داريد و كتاب پرمايهء او را نيز .\r\nدكتر محمد دبير سياقى\r\n\r\n","description":"","footnote":"","page_name":" ترجمهء احوال 3 ","page_number":4},
  {"content":"\r\n\r\n\r\nفهرست مندرجات\r\nصفحه\r\nپيشگفتار د\r\nمقدمه در شرح حال مؤلف بقلم آقاى دكتر باستانى پاريزى ذ\r\nشكل جغرافيائى فلات ايران 2\r\nنژادها - نژاد سفيد پوست - مردمان هند و اروپائى 8\r\nآريانها - شعبهء ايرانى آنها 10\r\nآمدن آريانها بفلات ايران 12\r\nمذهب آريانها و اخلاق آنها 15\r\nخانواده طبقات شكل حكومت 16\r\nمختصرى از تاريخ عيلام\r\nمقدّمه حدود عيلام 19\r\nنژاد زبان 20\r\nخطّ مذهب 21\r\nشهر شوش تقسيم گذشته‌هاى عيلام 22\r\nاوّل - از زمان بسيار قديم تا 2225 ق . م\r\nسومريها و اكّديها 23\r\nپاتسىهاى سومرى اكّديها و سلسله سامى 26\r\nقوّت يافتن سومر 27\r\nانقراض دولت سومري بدست عيلاميها 28\r\nكارهائي كه سومريها براى بشر كرده‌اند 29\r\nاوضاع عيلام 29\r\nدوّم - از 2225 الى 745 ق . م\r\nبزرگ شدن بابل سلسله اولي 31\r\nسلسله سوّم يا كاسىها 32\r\nسلسله چهارم يا پاش‌ها سلسله ششم يا بازيها 34\r\nسوّم - از 745 تا 645 ق . م\r\nدر اين دوره طرف عيلام آسور است 35\r\nعهد سوّم - آسور جديد جنگ‌هاى آسور با عيلام 37\r\nآسور بانىپال و جنگهاى او 39\r\nانقراض عيلام 41\r\n\r\n","description":"","footnote":"","page_name":" ترجمهء احوال 4 ","page_number":5},
  {"content":"\r\n\r\nتاريخ آريانهاى ايراني\r\nمقدّمه 44\r\nيونانىهاى قديم كه راجع بتاريخ ايران آثارى از خود گذاشته‌اند 46\r\nباب اوّل دورهء مادي\r\nمقدّمه 48\r\nفصل اوّل شاهان ماد\r\nديااكّو و تأسيس دولت ماد 50\r\nفرورتيش 51\r\nهووخ‌شتر 52\r\nايخ‌توويكو 56\r\nفصل دوّم تمدّن مادى 57\r\nباب دوّم دورهء اوّل پارسىها\r\nمقدّمه 60\r\nفصل اوّل شاهان هخامنشى\r\nاوّل - كوروش بزرگ 62\r\nخروج بر ايختوويگو 62\r\nتسخير ليديّه 64\r\nتسخير مستعمرات يونانى در آسياى صغير 66\r\nتسخير ممالك شرقى - تسخير بابل 68\r\nخصال كوروش 71\r\nدوّم - كمبوجيه 73\r\nواقعه بردياى دروغى 76\r\nسوّم - داريوش اوّل - بزرگ 78\r\nتشكيلات داريوش 82\r\nتسخير پنجاب و سند 84\r\n\r\n","description":"","footnote":"","page_name":" ترجمهء احوال 5 ","page_number":6},
  {"content":"\r\n\r\nلشگركشى باروپا تسخير تراكيّه و مقدونى 85\r\nجنگ با يونان 87\r\nخصال داريوش 91\r\nچهارم - خشيارشا ( لشگركشى او بيونان ) 92\r\nجهات عدم پيشرفت ايران در اين جنگ 98\r\nخصائل خشيارشا 99\r\nپنجم - اردشير اوّل 100\r\nششم - خشيارشاى دوّم 101\r\nهفتم - سغديانس هشتم - داريوش دوّم 102\r\nنهم - اردشير دوّم 103\r\nدهم - اردشير سوّم 107\r\nيازدهم - ارشك دوازدهم - داريوش سوّم 108\r\nفصل دوّم قشون‌كشى اسكندر بايران و انقراض سلسلهء هخامنشى\r\nمقدّمه 109\r\nجنگ گرانيك 110\r\nجنگ ايسّوس 112\r\nجنگ گوگامل 114\r\nفصل سوّم تمدّن ايران در دورهء هخامنشى\r\nوسعت دولت هخامنشى 117\r\nتشكيلات 118\r\nداورى و مجازاتها 119\r\nسپاه 120\r\nمذهب 121\r\nطبقات 123\r\nصنايع 124\r\nآثار دورهء هخامنشى : در پاسارگاد 126\r\nدر تخت‌جمشيد 127\r\n\r\n","description":"","footnote":"","page_name":" ترجمهء احوال 6 ","page_number":7},
  {"content":"\r\n\r\nدر شوش سروستان و فيروزآباد 128\r\nزبان خطّ\r\nكتيبه‌ها 129\r\nباب سوّم دورهء يوناني و مقدوني - اسكندر و سلوكيها فصل اوّل فتوحات اسكندر بعد از فوت داريوش\r\nتسخير ممالك شرقى ايران 132\r\nسفر جنگى بهند 133\r\nمراجعت اسكندر بايران و فوت او 135\r\nفصل دوّم طرز رفتار اسكندر 136\r\nفصل سوّم جانشينان اسكندر 138\r\nباب چهارم دورهء پارتيها\r\nفصل اوّل پارتيها و شاهان اشكانى 142\r\nاشك 1 - ارشك اوّل 143\r\nاشك 2 - تيرداد اوّل 144\r\nاشك 3 - اردوان اوّل 144\r\nاشك 4 - فرىياپيت 144\r\nاشك 5 - فرهاد اوّل 145\r\nاشك 6 - مهرداد اوّل 145\r\nاشك 7 - فرهاد دوّم 145\r\nاشك 8 - اردوان دوّم 147\r\nاشك 9 - مهرداد دوّم بزرگ 147\r\nنخستين ارتباط ايران با روم 149\r\nاشك 10 - سندروك 150\r\nاشك 11 - فرهاد سوّم 150\r\nاشك 12 - مهرداد سوّم 151\r\nاشك 13 - ارد اوّل 151\r\nحرّان و ماراتن 155\r\nاشك 14 - فرهاد چهارم 156\r\n\r\n","description":"","footnote":"","page_name":" ترجمهء احوال 7 ","page_number":8},
  {"content":"\r\n\r\nجنگ دوّم با روم 156\r\nجنگ سوّم با روم 158\r\nارمنستان 160\r\nاشك 15 - فرهاد پنجم 160\r\nاشك 16 - ارد دوّم 160\r\nاشك 17 - وانان 161\r\nاشك 18 - اردوان سوّم 161\r\nاشك 19 - 20 - 21 - واردان و گودرز و وانان دوّم 162\r\nاشك 22 - بلاش اوّل 162\r\nتاجگذارى تيرداد در روم 164\r\nبلاش - پاكر دوّم - اردوان چهارم 165\r\nاشك 23 - خسرو 165\r\nاشك‌هاى 24 - 25 - بلاش دوّم و بلاش سوّم 168\r\nاشك 26 - بلاش چهارم 168\r\nاشك 27 - 28 - بلاش پنجم و اردوان پنجم 169\r\nفصل دوّم اوضاع ايران در دورهء پارتيها - تمدّن اشكانى\r\nبسط دولت اشكانى 171\r\nتشكيلات دولت اشكانى 171\r\nمذهب 173\r\nزبان خطّ 174\r\nصنايع و فنون 175\r\nمسكوكات 177\r\nنتيجه 178\r\nباب پنجم دورهء دوّم پارسىها فصل اوّل شاهان ساسانى\r\nمقدّمه 179\r\nاوّل - اردشير اوّل ( ارت‌خشتر ) 179\r\nدوّم - شاپور اوّل ( شاه پوهر ) 182\r\nجنگ اوّل با روم - جنگ دوّم با روم - اسارت والرين 183\r\n\r\n","description":"","footnote":"","page_name":" ترجمهء احوال 8 ","page_number":9},
  {"content":"\r\n\r\nكارهاى شاپور هنگام صلح 185\r\nسوّم - هرمز اوّل ( ائوهرمزد ) 186\r\nچهارم - بهرام اوّل ( وره‌ران ) 186\r\nپنجم - بهرام دوّم ( وره‌ران ) 187\r\nششم - بهرام سوّم ( وره‌ران ) 188\r\nهفتم - نرسى ( نرسه ) 188\r\nهشتم - هرمز دوّم ( ائوهرمزد ) 190\r\nنهم - آذر نرسى ( آذر نرسه ) 190\r\nدهم - شاپور دوّم ( شاه پوهر ) بزرگ 190\r\nجنگ اوّل با روم 191\r\nجنگ دوّم با روم 192\r\nيازدهم - اردشير دوّم ( ارت‌خشتر ) 195\r\nسيزدهم - بهرام چهارم ( وره‌ران ) 196\r\nچهاردهم - يزدگرد اوّل ( يزدكرت ) 197\r\nپانزدهم - بهرام پنجم ( وره‌ران ) 198\r\nشانزدهم - يزدگرد دوّم ( يزدكرت ) 201\r\nهفدهم - هرمز سوّم ( ائوهرمزد ) 202\r\nهيجدهم - فيروز اوّل ( پيروز ) 202\r\nجنگ‌هاى هياطله 203\r\nنوزدهم - بلاش ( ولگاش ) 205\r\nبيستم - قباد اوّل ( كوات ) 205\r\nپيدايش مزدك - خلع قباد و بازگشت او بسلطنت 206\r\nجنگ با بيزانس 206\r\nجنگ دوّم با بيزانس 207\r\nمزدكيها 209\r\nبيست و يكم - خسرو اوّل انوشيروان عادل ( خسراو انوشك ربان ) 209\r\nسياست داخله 210\r\nسياست خارجه 211\r\nجنگ اوّل با بيزانس 212\r\nجنگ براى لازيكا 213\r\nجنگ با هياطله 214\r\nجنگ با خزرها 215\r\n\r\n","description":"","footnote":"","page_name":" ترجمهء احوال 9 ","page_number":10},
  {"content":"\r\n\r\nدست‌نشاندگى يمن 215\r\nجنگ سوّم با بيزانس 216\r\nخصال انوشيروان 218\r\nبيست و دوّم - هرمز چهارم ( ائوهرمزد ) 219\r\nبيست و سوّم - خسرو دوّم معروف به پرويز ( خسراو - اپرويز ) 221\r\nجنگ‌هاى خسرو با بيزانس 222\r\nجنگ‌هاى هرقل 224\r\nمحاصره قسطنطنيّه 224\r\nجنگ دستگرد 225\r\nخصائل خسرو پرويز 226\r\nبيست و چهارم - قباد دوّم ( كوات ) 227\r\nبيست و ششم الي سى و چهارم - زمان هرج‌ومرج 228\r\nسى و پنجم - يزدگرد سوّم ( يزدگرت ) 229\r\nنهضت عرب به طرف ايران 229\r\nجنگ ذوقار 231\r\nجنگ زنجير 231\r\nجنگ پل 232\r\nجنگ قادسيّه و تصرّف مداين 234\r\nجنگ جلولاء 235\r\nجنگ نهاوند 236\r\nتسخير ايالات ايران و فوت يزدگرد 237\r\nسلسله ساساني پس از فوت يزدگرد 238\r\nايران پس از جنگ نهاوند 239\r\nفصل دوّم تمدّن ايران در دورهء ساسانى مبحث اوّل طبقات - تشكيلات - مسكوكات - تجارت - روابط خارجه\r\nطبقات 240\r\nتشكيلات ادارى 242\r\nماليّه 243\r\nلشگر 244\r\n\r\n","description":"","footnote":"","page_name":" ترجمهء احوال 10 ","page_number":11},
  {"content":"\r\n\r\nداوري 246\r\nچاپارخانه‌ها 247\r\nمسكوكات ساسانى 248\r\nذخيره نقدى خزانه 249\r\nحرفت و تجارت 250\r\nروابط ايران با دول خارجه 251\r\nمبحث دوّم مذاهب در دورهء ساسانى\r\nمذهب زرتشتى 252\r\nزندگانى زرتشت 254\r\nآئين زرتشت 255\r\nمذهب مانى 258\r\nمذهب مزدك 260\r\nمذهب عيسوي و بودائي 262\r\nمذهب عيسوى 262\r\nمذهب بودائي 263\r\nمعتقدات آريانهاي ايرانى از نظر تاريخ 264\r\nمبحث سوّم اخلاق - مجازاتها\r\nاخلاق 265\r\nمجازاتها 267\r\nمبحث چهارم زبان - كتب پهلوى - ادبيّات - خطّ - تاريخ\r\nزبان كتب پهلوى 267\r\nادبيّات 270\r\nخطّ دورهء ساسانى 271\r\nتاريخ 272\r\n\r\n","description":"","footnote":"","page_name":" ترجمهء احوال 11 ","page_number":12},
  {"content":"\r\n\r\nمبحث پنجم - صنايع\r\nمعمارى و حجّاري 272\r\nكتيبه‌هاى ساسانى 276\r\nنقّاشى شعر موسيقى 277\r\nزبانها و خطوط ايران قديم\r\nاوّل - زبانها دوّم - خطوط 278\r\nخاتمه\r\nيك نظر اجمالى به چهارده قرن ايران باستان 280\r\nكارهائى كه آريانهاى ايرانى براى تمدّن بشر كرده‌اند 282\r\nفهرست نقشه‌ها و گراورها\r\nمشهد مرغاب - مقبره كوروش بزرگ » 9 / 6\r\nمسكوكات هخامنشى ( دريك - سيكل و غيره ) » 84\r\nنقش رستم - مقبرهء داريوش اوّل و بعضى از شاهان هخامنشى » 92\r\nتخت جمشيد - ستونهاى بارگاه خشيارشا » 97\r\nشوش - فريزى از كاشىهاى الوان - جاويدانها » 128\r\nنمونهء خطّ ميخى پارسى » 129\r\nالحضر - گلوئى و حجّاريهاى برجسته طالار جنوبي قصر اصلي - صورتهاى پارتى » 176\r\nمسكوكات اشكانى » 177\r\nنقش رستم - والرين امپراطور روم در مقابل شاپور اوّل به زانو درآمده » 181\r\nتيسفون - طاق كسرى - قصر شاپور اوّل » 184\r\nمسكوكات ساسانى » 248\r\nمهر گاو نر هرمز را ميكشد » 261\r\nنمونهء خطّ پهلوى » 272\r\nفيروزآباد - تزئينات ديوار قصر اردشير اوّل ساسانى » 273\r\nمشرق بحر الميّت - تزئينات قصر مشيتا » 276\r\nنمونهء خطّ آوستائى » 280\r\n\r\n","description":"","footnote":"","page_name":" ترجمهء احوال 12 ","page_number":13},
  {"content":"\r\n\r\n\r\nترجمهء احوال حسن پيرنيا مشير الدوله\r\n ما زلت نكتب فى التاريخ مجتهدا * حتى رأيتك فى التاريخ مكتوبا \r\n\r\nپير نائين\r\nدر شهر نايين - بيست فرسنگى اصفهان و سى و پنج فرسنگى يزد - زيارتگاهى است بنام مصلى ، كه امروز مراد و مرجع اهالى نايين است و مردم را بدان اعتقادى است .\r\nدرين بارگاه عارفى روى در نقاب خاك كشيده است كه « مير عبد الوهاب » نام داشت و « درويشى بىخويش و عارفى حقيقت‌انديش بود » « 1 » . حاجى عبد الوهاب از عرفاى سلسلهء نوربخشيه بود كه خلافت را از مير محمد تقى شاهى يافته بود « 2 » .\r\nمحمد حسن كوزه كنانى ( آذربايجانى ) ، با پدرش محمد حسن در اوايل عهد قاجاريه از تبريز به يزد و سپس به نايين آمدند . محمد حسن خدمت پير را دريافت و مريد او شد و مقامى يافت .\r\nآقا محمد پسر حاج عبد الوهاب كه در حيات پدر درگذشته بود سه دختر داشت كه يكى را پير به مريد خود حاج محمد حسن كوزه كنانى داد . پير بسال 1212 قمرى درگذشت و در نايين مدفون شد و خلافت و لقب او به حاجى محمد حسن رسيد و اين همان حاجى محمد حسن است كه زمان عبور عباس ميرزا نايب السلطنه و پسرش محمد ميرزا از نايين براى فرونشاندن انقلابات كرمان ( 1245 ق . ) « 3 » ، هنگامى كه محمد ميرزا قليانى چاق كرد و در خانقاه بدست حاجى داد ، پير دعايش كرد و او را پادشاه آينده خواند ، « و در حضور و الا كناية و در غياب صراحة به پادشاهى محمد شاه اشارت كرد » « 4 » .\r\nحاج محمد حسن نود و چهار سال مرحلهء زندگى طى كرده و در سنهء 1250 ق . مرحوم\r\n\r\n\r\n","description":"","footnote":"\r\n( 1 ) - زين العابدين شيروانى ، بستان السياحه ، ذيل لغت نايين .\r\n( 2 ) - حاجى نايب الصدر شيرازى ، طرايق الحقايق ص 96 .\r\n( 3 ) - تاريخ كرمان مصحح نگارنده ص 382 .\r\n( 4 ) - روضة الصفا ، جلد قاجاريه ذيل وقايع 1246 ق .\r\n","page_name":" ترجمهء احوال 13 ","page_number":14},
  {"content":"\r\n\r\nشده است « 1 » . . . و اين عمارت مصلى كه امروز مزار اوست بدستور محمد شاه پس از يافتن مقام سلطنت ، ساخته شده است « 2 » .\r\nآقا محمد پسر پير عبد الوهاب ، دو پسر نيز داشته است كه يكى را نام ابو طالب بود و ازين پسر ، پسرى محمد نام پديد آمد و اين محمد پدر ميرزا نصر الله خان نائينى معروف است كه مشير الدوله لقب داشت و پدر حسن پيرنيا بود .\r\nبايد گفته شود كه اولاد دخترى پير ، به پيرزاده شهرت دارند « 3 » . و اولاد پسرى او به پيرنيا ، و اصلا اين خانواده را در نايين خانوادهء « مصلائىها » گويند .\r\n\r\nمشير الدولهء بزرگ\r\nنصر اللّه خان در اوايل عمر از نايين جلاى وطن كرد و با سه سرمايهء بزرگ بزرگ بتهران آمد : سه سرمايهء او از پشت كار و همت مردم يزد ، زرنگى و هوش اهل اصفهان و قناعت و بردبارى و حوصلهء مردم خور و بيابانك مايه ميگرفت و نايين در ميان اين سه ناحيهء معروف ايران واقع است .\r\nميگويند مدتى به كتابت تحصيل معاش ميكرد و بعد در ادارهء ميرزا عبد الوهاب خان نصير الدوله ( آصف الدوله ) نوكرى پيدا كرد كه تقريبا ماهى به دو سه تومان مواجب خدمت ميكرد تا زمانيكه ميرزا سعيد خان مؤتمن الملك وزير امور خارجه مىشود ميرزا نصر اللّه خان هم آن اوقات داخل وزارت امور خارجه ميگردد و پس از مدتى كه در آن اداره خدمت مىكند ، مرحوم ابراهيم خان نايب الوزاره به كارگزارى مهام خارجهء آذربايجان مأمور مىشود و ميرزا نصر اللّه هم به سمت منشىگرى او به تبريز ميرود و در آنجا متأهل مىشود و دختر حاجى ميرزا تقى آجودان كارگزارى را ( كه مادر حسن پيرنيا باشد ) اختيار مىكند . و بعد از فوت نايب الوزاره به تهران مراجعت مىكند « 4 » .\r\nاو در ابتدا در وزارت لشكر سمت محاسب و سررشته‌دارى داشت ، رفته‌رفته پيش ميرفت تا مورد توجه اتابك قرار گرفت ، ميرزا على اصغر خان سرانجام وزارت لشكر را به او ارزانى داشت ، در زمانيكه وزارت مخازن عسكرى با معير الممالك بود او وزارت لشكر را داشت و بودجهء مخازن توسط وى تصويب و امضاء ميشد . در 1314 ق . فرمانفرما وزارت جنگ را به شرط قبول وزارت لشكر مشير الدوله ، پذيرفت « 5 » .\r\nدر ابتداى كار وزارت خارجه ( 1299 ق . ) لقب مصباح الملكى داشت و در 1308 ق .\r\nبه مشير الملك ملقب شد . بعد از قتل ناصر الدين شاه ، محسن خان مشير الدوله كه وزارت خارجه را داشت و براى استعلاج به فرنگ رفته بود در پاريس درگذشت . درين وقت اتابك ، ميرزا نصر اللّه خان را از وزارت لشكر به وزارت خارجه آورد و در ماه ربيع الثانى\r\n\r\n\r\n","description":"","footnote":"\r\n( 1 ) - صدر بلاعى ، حاشيهء تاريخ نايين ، ص 124\r\n( 2 ) - هدايت ، خاطرات و خطرات ، ص 204 .\r\n( 3 ) - معروف‌ترين آنان حاجى پيرزادهء نايينى است ، رجوع كنيد به مقالهء : ايرج افشار راجع به ادوارد برون و حاجى پيرزاده در مجلهء يغما ، 7 : 420 .\r\n( 4 ) - ناظم الاسلام ، تاريخ بيدارى ايرانيان ص 444 .\r\n( 5 ) - ناظم الاسلام ، تاريخ بيدارى ايرانيان ص 444 .\r\n","page_name":" ترجمهء احوال 14 ","page_number":15},
  {"content":"\r\n\r\nسال 1317 ق وزارت خارجه و لقب مشير الدوله را به او سپردند . « 1 »\r\nدر اين ايام بود كه انقلاب مشروطيت ايران بمرحلهء نهايى رسيده بود و صورت ظهور و بروز مىيافت و آزاديخواهان و احرار از گوشه و كنار سر بلند كرده بودند و آزادى و عدالت ميخواستند .\r\nروز چهارشنبه دهم جمادى الآخر 1324 ق . هجرى بود كه بازارها بسته شد و محصلين مدارس در سفارت انگليس چادر زدند و در همين حال مردى كه سوار قاطر بود وارد سفارتخانه شد و گفت « مردم مژده دهيد كه عين الدوله معزول گرديد . » بارى منصب صدارت را دادند به مشير الدوله كه سى سال قبل منشى نظام السلطنه بود و مواجب او در ماه سه تومان بود . « 2 »\r\nاولين دولت قانونى مشير الدوله در 18 شعبان 1324 ق . تشكيل شد .\r\n\r\nمشير الدولهء بزرگ و محمد عليشاه\r\nمظفر الدينشاه در خزان سال 1324 درگذشت . مشير الدوله مثل بسيارى از وزراى پير ، دل نابخواه تاج بر سر محمد عليشاه مغرور جوان گذاشت .\r\nبارى مشير الدوله همچنان بصدارت برقرار بود تا آنكه محمد عليشاه اتابك را از اروپا احضار كرد ، ميرزا نصر اللّه خان تمارض كرد و از كار خارج شد . « 3 » احتمال ميرود كه سبب كناره‌گيرى او ناتوانى او در جلوگيرى از خودسرى شاه و سياست منافى وطنخواهانهء او در برانداختن مجلس كه بهرقيمت ، ولو با مداخلهء اجنبى ، در پيش گرفته بوده ، باشد . « 4 » ( محرم 1325 ق - 17 مارس 1907 م . ) .\r\nروز 21 وزراى جديد معرفى شدند ، مجددا شاه به امين السلطان كه هنوز در سويس بود تلگراف كرد كه عازم تهران شود . « 5 » و او در 27 ربيع الاول پس از ملاقات با سران روسيه ، از اروپا وارد ايران شد .\r\n« در چهارم شعبان 1325 ق . مشير الدوله بدون سابقهء كسالت در رستم آباد شميران فوت مىكند . تصور مىشود كه او را مسموم كرده باشند ، چه در روز مزبور علاء الدوله در رستم آباد مهمان بوده با هم ناهار مىخوردند ، بعدا صدراعظم اندرون رفته بفاصلهء كمى حالش به هم خورده يكساعت از شب رفته وفات مىكند » . « 6 »\r\n\r\n\r\n","description":"","footnote":"\r\n( 1 ) - مستوفى ، زندگانى من ، ص 98 ، تاريخ بيدارى ص 445 ، تاريخ نايين ص 154 .\r\n( 2 ) - تاريخ بيدارى ايرانيان ص 458 .\r\n( 3 ) - خاطرات و خطرات ص 203 .\r\n( 4 ) - براون ، انقلاب ايران ص 145 .\r\n( 5 ) - كتاب آبى ص 59 .\r\n( 6 ) - از تاريخ خطى شريف . بنقل از تاريخ مشروطيت ايران محمد حسن اديب هروى ، ص 97 .\r\n","page_name":" ترجمهء احوال 15 ","page_number":16},
  {"content":"\r\n\r\n\r\nشجرهء خانوادهء عبد الوهاب\r\nهرجا كه ذيل نام كسى نقطه‌چين شده علامت آنست كه از نقل دنبالهء شجره خوددارى شده است و بايد به كتاب « نساب خاندانهاى مردم نائين » مراجعه شود .\r\n\r\n","description":"","footnote":"","page_name":" ترجمهء احوال 16 ","page_number":17},
  {"content":"\r\n\r\n\r\nحسن پيرنيا\r\n\r\nتحصيلات\r\nدر اوائل سال 1291 ه . ق . ( 1252 شمسى ) در خاندان نصر اللّه خان مشير الدوله ، پسرى پا به دنيا نهاد كه حسن نام گرفت .\r\nو دو سال بعد از او پسرى ديگر آمد كه حسين ناميده شد . ميرزا نصر اللّه خان به تربيت اين دو فرزند علاقهء بسيار داشت و چون خود مردى آزاده و مترقى و فضيلت دوست بود ، از ابتدا بفكر تحصيل فرزندان افتاد و به همين سبب در اوان خردى وسايل تحصيل آنان را فراهم كرد . تحصيلات مقدماتى فارسى و عربى را حسن خان از معلمين سرخانه فراگرفت .\r\nحسن و حسين و برادر خردسال ديگرشان على پس از آنكه بمقدمات زبان و ادب آشنايى يافتند ، از طرف پدر عازم تحصيل اروپا شدند . حسن به روسيه و حسين و على بپاريس رفتند و هنوز سن زيادى نداشتند و درين وقت حسن 14 سال داشت . مستوفى گويد نصر اللّه خان وقتى كه مصباح الملك و رئيس ادارهء روس بود سه پسر خود حسن و حسين و على را براى تحصيل باروپا فرستاده بود « 1 » ، و چون بسال 1308 ق . از مصباح الملكى به مشير الملكى تغيير لقب يافته بنابراين حداكثر تا اين سال ( كه 17 سالگى حسن خان ) مىشود بايستى او را به خارج فرستاده باشند .\r\nحسن در مسكو به مدرسهء « كادكسى كرپوس » كه مدرسه‌اى نظامى بود وارد شد .\r\nحسين در پاريس در پلى تكنيك به كار پرداخت .\r\nحسن خان تحصيلات نظامى و سپس تحصيلات حقوقى خود را در دانشكدهء حقوق مسكو تمام كرد و پس از اتمام تحصيلات به سمت وابستهء سفارت ايران در پطرزبورغ تعيين شد .\r\nدر 1317 ق . كه پدرش به مقام وزارت خارجه رسيد ، پسر خود حسن خان را از پطرزبورغ احضار كرد و او را منشى خود كرد ، سپس با مقام رياست كابينهء وزارت خارجه و هم‌چنين منشى مخصوص صدراعظم ، لقب مشير الملكى نيز به او داده شد « 2 » .\r\nتأسيس كابينه و هم‌چنين آرشيو وزارت خارجه از اقدامات اوست .\r\n\r\nمدرسهء علوم سياسى\r\nمنش و شخصيت بارز ميرزا حسن خان مشير الدوله را بايد در قانون‌دانى و قانون‌شناسى و قانون‌پرستى او دانست . اين مرد بزرگ در هرحال و در همهء مراتب ، حداكثر كوشش خود را به كار مىبرد كه رعايت اصول و قوانين بشود ، و بسا كه اين حدت و شدت او در مراعات اصول ، موجبات انتحار سياسى او را فراهم ميكرد .\r\nاو با تحصيلات عالى كه در حقوق كرده بود به خوبى متوجه اهميت قانون و اثر اصول\r\n\r\n\r\n","description":"","footnote":"\r\n( 1 ) - زندگانى من ، ج 2 ، ص 99 .\r\n( 2 ) - زندگانى من ج 2 ص 99 ، تاريخ بيدارى ايرانيان ص 446 .\r\n","page_name":" ترجمهء احوال 17 ","page_number":18},
  {"content":"\r\n\r\nو مبانى در اجتماعات و ترقى ملل شده بود ، به همين علت ، روزيكه پا بايران گذاشت ، متوجه شد كه بايد مركز و كانونى براى تعليم اصول و مبانى حقوق بشرى فراهم آيد و مكتبى باز شود كه مردم ايران را به قانون‌دانى و حق حدگذارى وادار كند .\r\nبراى انجام اين كار متوسل به مقام و شخصيت پدر خود - نصر اللّه خان - كه او هم بنوبهء خود مردى اصولى و قاعده‌دان بود ، شد . مرحوم مستوفى گويد :\r\nتأسيس مدرسهء سياسى اثر فكر ميرزا حسن خان مشير الملك پسر ميرزا نصر اللّه خان مشير الدوله است .\r\nپسر و پدر در نزد صدراعظم و شاه ، محسنات اين اقدام را جلوه‌گر ساخته فرمانى صادر كردند و چهار هزار تومان ساليانه براى مخارج اين مدرسه از تفاوت عمل معدن فيروزهء خراسان برقرار نمودند . مشير الملك برنامهء اين مدرسه را تنظيم كرده گرماگرم مشغول تعيين معلم و مكان مدرسه شده و اعلان پذيرفتن داوطلب را منتشر كرد .\r\nافتتاح رسمى مدرسهء سياسى در نيمهء شعبان 1317 ق . مطابق 28 آذر ماه مقرر گشت عده‌اى از طرف نصر اللّه خان مشير الدوله براى عصر اين روز دعوت شده بودند « 1 » .\r\nرياست مدرسه ابتدا با مشير الملك بود و بعد از سفر او به پطرزبورغ ( 1320 ق . ) با برادرش ميرزا حسين خان پيرنيا ، كه از پطرزبورغ بتهران آمده بود ، شد .\r\nمدرسهء سياسى در حقيقت پايه و مركز اساسى مدرسهء حقوق و بالاخره دانشكدهء حقوق امروزى است و كسى نمىتواند منكر اثر آن در تحول فكرى و قضائى اجتماع امروزى ايران باشد .\r\nاثر معجزآساى اين مدرسه در همان ايام ، يعنى پس از شش هفت سال در ايران براى تنظيم و جهت‌يابى انقلاب مشروطيت و اداره و بهره‌بردارى از آن به زودى نمودار شد .\r\nحسن خان مشير الدوله خود درين مدرسه حقوق بين الملل درس مىداد .\r\nدورهء مدرسهء سياسى ابتدا چهار سال بود و بعدا اضافه شد . مرحوم محمد حسين فروغى ذكاء الملك نيز جزء مدرسين بود و بعدها رياست مدرسه نيز به او سپرده شد .\r\n\r\nسفارت مشير الدوله\r\nمشير الدوله در سفر دوم مظفر الدين شاه به اروپا ( 1320 ق . ) بعنوان مترجم با شاه به فرنگ رفت . و پس از مراجعت شاه به سمت سفير ايران در پطرزبورغ تعيين شد .\r\nاو با وجود حداثت سن ، سفارت پطرزبورغ را در كمال موفقيت بپايان رساند ، « منزل او در سفارت بود . از وقتى كه به سفارت پطرزبورغ مأمور شده قدغن كرده بود كه مطلقا القاب در كارت‌هاى خود به كار نبرند ، چنان كه خودش هم در كارت خود ، خود را ميرزا حسن خان وزير مختار ايران معرفى ميكرد . . . او در كار سفارت خود را خيلى خونسرد نشان ميداد ، او براى سفارت پطرزبورغ خيلى جوان و حتى از نايب سفارت مشاور الممالك عليقلى خان انصارى پنج شش سال جوانتر بود . . . روسى را خوب ميدانست و با امپراطور به زبان مادرى او ( روسى ) حرف ميزد و امپراطور هم به روسى جواب\r\n\r\n\r\n","description":"","footnote":"\r\n( 1 ) - زندگانى من ، ج 2 ص 99 .\r\n","page_name":" ترجمهء احوال 18 ","page_number":19},
  {"content":"\r\n\r\nميگفت و حال آنكه با ديگران به زبان فرانسه حرف ميزد » « 1 » .\r\nدر همين ايام سفارت او بود كه مظفر الدين شاه به خيال سفر سوم بفرنگ افتاد و طبعا طبق معمول راه او از روسيه بود .\r\n« عيد و بهار 1323 رسيد ، شاه به خيال فرنگ افتاد ، مشير الملك ( حسن خان پيرنيا ) تلگراف دريافت نموده تا بادكوبه به استقبال رفت . در اوايل ژوئيه تلگراف شد كه شاه به پطرزبورغ ميآيد ، در ژوئن وارد شد .\r\nشاه سفر خود را در اروپا بپايان رسانيد و در بازگشت او از طريق روسيه ، مشير الدوله باز تا سرحد شاه را بدرقه نمود ، او درين سفر سخت مورد توجه شاه قرار داشت : « هديه‌اى نيز به شاه داد كه يك آلبوم جلد نقرهء ميناكارى بود ، وقتى كه شاه خواست آلبوم را بگشايد ، يكى از فضولهاى دربارى گفت : « قربان ، آلبوم عكس ندارد ! » شاه هم متوجه بىادبى او شده گفت : « تو ميدانى من براى چه آلبوم را ميخواهم باز كنم ؟ ، براى اينست كه ميخواهم شرح پذيرائى مشير الملك را در حاشيهء آن بنويسم ، قلم و دوات به من بدهيد » .\r\nدربارى بىادب به خبط خود متوجه شده عقب رفت ، شاه شرحى در حاشيهء يكى از صفحات آلبوم نوشت و آن را بست . » « 2 » .\r\nيك هفته بعد از بازگشت مظفر الدين شاه ، مشير الملك بموجب اجازه نامه‌اى كه در هنگام التزام ركاب ( تا سرحد ايران ) تحصيل كرده بود ، پس از بازگشت به پطرزبورغ ، بعد از ده بيست روز مرخصى بايران رفت . « 3 »\r\n\r\nمشروطيت و مشير الدوله\r\nورود حسن خان مشير الملك مصادف بود با سال‌هاى پر تشنج انقلاب مشروطيت ايران كه نسيم تجدد و حريت ، امواج آزادىطلبى و مساوات‌جويى را به سواحل رژيم حكومتى ايران رسانده و خفتگان 2500 سالهء اين ديار را كه در بامداد مشروطيت چشم ماليده و منتظر تابش اشعهء خورشيد آزادى بودند ، اميدوارى تازه مىبخشيد .\r\nمشير الملك با تحصيلات عالى در حقوق و افكار بلند آزادىطلبى ، در كار پدر كه صدراعظم بود و خود نيز با آزادىطلبان مماشاة و حتى همراهى داشت - دخالت و كمك كرد . ناظم الاسلام مينويسد :\r\nاز مشير الدوله دو پسر كه ميرزا حسن خان مشير الملك و ميرزا حسين خان مؤتمن الملك باشند با يك دختر از او باقى مانده است كه در واقع اين دو پسر در حسن تربيت و تمدن ممتاز و مشار بالبنان و محسود امثال و اقران هستند ، در واقع از مشير الدوله دو چيز بزرگ و سترگ باقى مانده ؛ يكى تمول فوق العاده است كه بيشتر بواسطهء همراهيهاى امين السلطان و در زمان رياست\r\n\r\n\r\n","description":"","footnote":"\r\n( 1 ) - زندگانى من ص 125 و 146 و 177 .\r\n( 2 ) - زندگانى من ص 188 .\r\n( 3 ) - زندگانى من 222 و 224 .\r\n","page_name":" ترجمهء احوال 19 ","page_number":20},
  {"content":"\r\n\r\nاو تحصيل كرد « 1 » و ديگر اين دو نفر اولاد است كه الحق و الانصاف اسباب نيكنامى پدرشان هستند و دانشمندانى كه زحمت براى تحصيل مشروطيت و سلطنت ملى ميكشيدند هرگز منتظر و متوقع نبودند كه به اين زودى به اين نتيجه و اين ثمر برسند بلكه مقدمات را براى ده سال بعد ترتيب ميدادند ، مردم هم كه در سفارتخانه بودند در آخر امر دولت قانونى را تقاضا مينمودند ، درين اثنا برحسب علم و اطلاعى كه پسرهاى مشير الدوله داشتند لفظ كنستى توسيون « 2 » را در فرمان و دستخط مظفر الدين شاه مندرج ساختند و پس از رسميت و اطلاع به سفراء ، كار از دست درباريها خارج شد « 3 » .\r\nنخستين كسى كه واژه كنستى توسيون را به زبان آورد مرحوم ميرزا حسن خان پيرنيا مشير الدوله بود « 4 » .\r\nدر 14 جمادى الثانيهء 1324 بود كه فرمان مشروطيت صادر و در 18 شعبان مجلس شورى تشكيل شد « 5 » .\r\nمرحوم ملك‌زاده مينويسد :\r\n« از آزاديخواهان جمعى از اشخاص مطلع مانند صنيع الدوله ، مخبر السلطنه ، مشير الملك ، محتشم السلطنة ، بعضى نظامنامه‌هاى انتخابات ملل ديگر را ترجمه و تعديل كرده نظامنامهء انتخاباتى ترتيب ميدهند ولى به دو اشكال برميخورد : يكى از طرف رؤساى روحانى و ديگر از جانب رجال مستبد دربارى كه وليعهد باطنا در رأس آنهاست . نقطهء نظر روحانيون اين است كه از بابيهاى ناصر الدين شاهى يعنى منور الفكران و بىاعتقادان به روحانىنمايان كسى داخل مجلس نشود ، نقطهء نظر رجال مستبد اينست كه قواى مملكت فقط در تحت ارادهء شاه باشد و تجزيه نگردد » .\r\nعصر روز پنجشنبه 18 جمادى الاخرى 1324 ، مشير الملك پسر بزرگتر صدراعظم با جناب آقا ميرزا محمد صادق و جمعى ديگر از صاحبقرانيه آمدند به شهر و وارد به سفارتخانه شدند و رفتند در چادر بزرگ تجار . مشير الملك در مجلس جلوس نمود ، جناب آقا سيد عبد الحسين واعظ رفت بالاى منبر و اظهار مراحم و الطاف اعليحضرت را بمردم نمود . . بعد مشير الملك رفت روى صندلى فرمان اعليحضرت شاهنشاه را قرائت نمود . و دستخطى را كه كاشف از عفو و اغماض متحصنين بود بعد قرائت كرد .\r\n\r\n\r\n","description":"","footnote":"\r\n( 1 ) - نصر اللّه خان مشير الدوله مردى آرام و بىآزار بود ، از پيرزاده شنيدم كه وقتى او از ميدان نائين ميگذشته است ، يكى از اخلاف حاجى عبد الوهاب در بالاخانه مشرف به ميدان نشسته بوده‌اند ، ميفرمايد اين جوان نزد خدا يك كرور نصيب دارد . در موقع وفات شايد بيش از اينها مكنت داشت . ( خاطرات و خطرات ص 204 )\r\n( 2 ) -  Constitution \r\n( 3 ) - تاريخ بيدارى ايرانيان ص 446\r\n( 4 ) - براون : انقلاب ايران ص 499\r\n( 5 ) - تاريخ انقلاب مشروطيت ، ج 2 ص 187\r\n","page_name":" ترجمهء احوال 20 ","page_number":21},
  {"content":"\r\n\r\nتاريخ دستخط مشروطيت در هجدهم بود ولى محض اينكه مطابق باشد با روز تولد شاهنشاه ، تاريخ آن را در چهاردهم نوشتند « 1 » .\r\nمرحوم مستوفى آرد :\r\n« مشير الملك و برادرش مؤتمن الملك از راه تدارك لوايح قانون اساسى و متمم آن خيلى به پيشرفت مشروطه كمك كردند ، شايد اگر اين دو پسر نبودند همان آزادىطلب‌هاى دو آتشه هم نميدانستند چه بايد كرد « 2 » .\r\nو مرحوم هدايت گويد :\r\n« صنيع الدوله ، محتشم السلطنه ، ميرزا حسنخان و ميرزا حسين خان پسران ميرزا نصر اللّه خان مشير الدوله و من بنده در 21 ج 2 1324 از طرف مشير الدوله دعوت شده براى تنظيم نظامنامه در رستم آباد نشستيم ، نظر بمقتضيات وقت صلاح را در انتخابات طبقاتى ديديم و مدلول دستخط هم همين بود « 3 » » .\r\nدر همين ايام محمد على شاه نيز به تهران آمده بود و مشير الدوله و پسران در ملاقاتهاى با وليعهد و اعضاء مجلسين قانون اساسى را كه « مرحوم ميرزا نصر اللّه خان در مرض موت بامضاى شاهانه رسانيده بود » « 4 » به امضاى محمد على شاه مغرور و جوان نيز رسانيدند .\r\n\r\nمشير الدوله و قرارداد 1907\r\nبا فوت مظفر الدين شاه ، تاجگذارى محمد عليشاه بدست نصر اللّه خان مشير الدوله آنطور كه گفتيم صورت گرفت و :\r\n بتوقيع برزد به عون الهى * محمد على خاتم پادشاهى \r\nحسن خان مشير الملك ، براى اعلام مراسم تاجگذارى پادشاه جديد به كشورهاى اروپائى سفر كرد ، او در ماه رجب 1325 در كابينهء مشير السلطنه بوزارت عدليه منصوب شده بود . بقول مستوفى :\r\n« ماه دوم بهار [ 1325 
  ] رسيد ، رفتن مشير الملك به سفارتهاى فوق العاده [ براى اعلام تاجگذارى 
  ] سرگرفت » « 5 » . مرحوم مستوفى نيز درين سفر بهمراه مشير الدوله بود ، ابتدا به روسيه رفتند و سپس ببرلن و از آنجا بلندن .\r\nدر انگلستان مشير الملك با سرادواردگرى وزير خارجهء انگليس ملاقات كرد . در همين ايام بود كه قرارداد 1907 معروف بين روسيه و انگلستان در باب تقسيم ايران به دو منطقهء نفوذ در شرف تكوين بود .\r\nتوضيح آنكه بر اثر بهم خوردن موازنهء سياسى بين كشورهاى اروپائى و قوى شدن اتحاد دولتهاى آلمان و اطريش و ايتاليا ، فرانسه بفكر افتاد كه بين روسيه و انگلستان قرارداد مودتى پيش آورد كه خود نيز از آن طرفى بربندد ، بدينجهت در سال 1906 موقعى كه در الجزاير يك كنفرانس بين المللى منعقد بود ، در اوقات غير رسمى فاصلهء بين جلسات ، ميان نمايندگان\r\n\r\n\r\n","description":"","footnote":"\r\n( 1 ) - تاريخ بيدارى ايرانيان ص 466 و 479 و 480 و 482\r\n( 2 ) - زندگانى من ج 2 ، ص 328\r\n( 3 ) - گزارش ايران ، بخش 4 ، ص 10\r\n( 4 ) - تاريخ بيدارى ايرانيان ص 102\r\n( 5 ) - زندگانى من ج 2 ص 277 .\r\n","page_name":" ترجمهء احوال 21 ","page_number":22},
  {"content":"\r\n\r\nروس و انگليس واسطه شده و براى عقد قرارداد معروف 1907 دلالى كردند .\r\nمشير الملك از لندن به كاله رفت و سه روز آنجا ماند و سپس بپاريس آمد و بحضور آرماند فاليير رئيس جمهور فرانسه باريافت و نشان « لژيون دونور » درجه اول با حمايل دريافت كرد . پس از هشت روز توقف در پاريس براى استفاده از مرخصى و آبهاى معدنى باسپانيا رفت و آنگاه به پطرزبورغ بازگشت « 1 » .\r\nدر همين ايام ( حوالى رمضان 1325 ) در پطرزبورغ خبر مرگ ميرزا نصر اللّه خان مشير الدوله پدرش به او رسيد و بتهران احضار شد .\r\nكابينهء مشير السلطنه نيز در همين وقت سقوط كرد و ميرزا ابو القاسم خان ناصر الملك در 18 رمضان 1325 ( 26 اكتبر 1907 ، آبان 1286 ) رئيس الوزراء شد و هيئت دولت خود را معرفى كرد . درين كابينه ميرزا حسن خان بوزارت خارجه رسيد و لقب پدرش يعنى مشير الدوله به او داده شد . مؤتمن الملك وزير تجارت بود .\r\nدر همان روزهاى اول وزارت او بود كه اعلان قرارداد 1907 روس و انگليس در تعيين دو منطقهء نفوذ در ايران از طرف سفارتين روس و انگلستان بوزارت خارجه ايران رسيد « 2 » .\r\nمشير الدوله جوابى منطقى به مراسلهء سفارتين داد كه موجب رضايت عمومى و رضايت آزادىخواهان شد .\r\nبا جواب وزير خارجه و اعتراض بسيارى كه از طرف جرايد و مليون ايران نسبت به آن به عمل آمد ، اين قرارداد سوءاثرى در اذهان عمومى بجاى گذاشت كه اولياى دولت انگلستان ناچار در مقام رفع و رجوع آن برآمدند .\r\n\r\nمشير الدوله و قانون\r\nشخصيت مشير الدوله را در قانون‌دانى او بايد جست ، او سر پيشرفت ايران را در اصلاح دادگسترى ميدانست . تحصيلاتش در حقوق بود ، روزيكه بايران آمد مدرسهء علوم سياسى را به همين جهت پى افكند . او شيفتهء عدالت بود .\r\nروزيكه براى اعلام تاجگذارى محمد عليشاه به لندن رفت ، پس از دريافت نشان‌ها و ملاقات با وزير خارجه و ساير تشريفات ، وقتى از او سؤال كردند كه از نقاط ديدنى لندن و مجامع مهم آن كجا را جزء برنامهء كوتاه مدت او بگذارند ، او بلافاصله گفت ميل دارد در يكى از جلسات محاكمات شركت كند . مرحوم مستوفى مينويسد :\r\n« يك روز به اصرار مشير الملك به محاكم جنايى رفتيم ، او ميخواست محاكم جزائى را تماشا كند . . قاضى با كلاه گيسى و جبهء ابريشمى مشكى زير نيم طاقى جلوس كرده بود . دو نفر معاون قاضى طرفين او . . . جناب سفير كبير ( مشير الملك ) قدرى انگليسى ميدانست و از مذاكرات چيزى دستگيرش ميشد . . مشير الملك سه ساعت بعد از ظهر بازآمد ، معلوم شد دارلينگ قاضى اول شهر لندن بعد از ختم محاكمه و معرفى شدنش بسفير كبير از ايشان دعوت كرده است و با هم ناهار خورده‌اند . . مشير الملك ميگفت سر ناهار از دارلينگ پرسيدم در قانون انگليسى مجازات\r\n\r\n\r\n","description":"","footnote":"\r\n( 1 ) - زندگانى من ج 2 ص 277 و 318 .\r\n( 2 ) - زندگانى من ، ص 349\r\n","page_name":" ترجمهء احوال 22 ","page_number":23},
  {"content":"\r\n\r\nاعدام هم هست ؟ جواب گفت : خوشبختانه بلى « 1 » ! .\r\nمشير الدوله از اوان كار خود متوجه نقص دستگاه قضايى ايران شده بود و همه‌جا مطالعات خود را براى بهبود اين اوضاع ادامه ميداد .\r\n« در سال 1327 پس از فتح تهران و تشكيل كابينهء ولى خان سپهدار اعظم ، مشير الدوله وزير عدليه گرديد و درين موقع براى اصلاح عدليه ( به خيال خود ) يك عده از قضاة را بدون محاكمه بر خلاف قانون اساسى از عدليه خارج كرد و اين عمل مخالف توقع مردم از مشير الدوله بود « 2 » » . اين يكى از مواردى بود كه مشير الدوله اصول را براى بهبود وضع دادگسترى زيرپا گذاشت .\r\nمرحوم صدر الاشراف دربارهء تجديد حيات عدليه و رفرم مشير الدوله در دادگسترى ايران مينويسد :\r\n« در سال 1328 ، در كابينهء سپه‌سالار ( مقصود همان سپهدار است ) مرحوم مشير الدوله وزير عدليه شد و از مجلس و رئيس دولت اجازه خواست كه تا ششماه در منزل بنشيند و قوانين و تشكيلات و اصول محاكمات را تدوين نمايد . مجلس و دولت با اين تقاضا موافقت كردند ، مشير الدوله به خانه رفت و ادارهء امور عدليه را به مجد السلطان محمد صدر معاون وزارت عدليه سپرد .\r\nسپس صدر الاشراف گويد : مشير الدوله بعد از چند ماه قانون تشكيلات و قانون اصول محاكمات را نوشت و تقديم مجلس كرد ، قانون تشكيلات از تصويب گذشت ولى قانون اصول محاكمات با مخالفت شديد علماى طراز اول مواجه شد . ناچار اينجانب ( محسن صدر ، صدر الاشراف ) كه با مرحوم مشير الدوله دوستى داشتم و هنگام تنظيم قانون اصول محاكمات اغلب طرف شور او واقع ميشدم به ملاقات مرحوم سيد حسن مدرس رفتم كه فعال و شاخص هيئت علماء بود و موفق شديم نظر او را جلب كنيم ، بدين ترتيب كه مشير الدوله موافقت كرد هشت مادهء پيشنهادى علماء طراز اول در ابتداى قانون نوشته شود . پس از آن قانون در كميسيون عدليه تصويب و سپس بطور چهار ديوارى از مجلس گذشت ، اين قانون در سال 1329 بتصويب رسيد .\r\nمرحوم مشير الدوله متوجه شد كه براى تغيير اصول محاكم ايرانى احتياج به مشاورى خارجى دارد . اين بود كه بدستور اومسيو « آدلف پرنى » مستشار فرانسوى باستخدام ايران درآمد ، او تا سال 1305 در دادگسترى ايران بود و ساليانه ده هزار تومان حقوق و مبالغى فوق العاده داشت « 3 » تا كارها را سر و صورت دهد . قانون جزا بوسيلهء پرنى نوشته شد .\r\nبارى در همان سال 1328 بود كه مشير الدوله در مجلس براى عدليه تقاضاى بودجهء مستقل و مخصوص نمود و اين خود از تحولهاى شگرف دادگسترى ايران است ، زيرا تا آن ساعت قضات مسلما براى اعاشهء خود ناچار بودند از طرفين دعوى مبالغى وصول كنند و اين\r\n\r\n\r\n","description":"","footnote":"\r\n( 1 ) - زندگانى من ، ج 2 ، 298\r\n( 2 ) - مجلهء يغما ، رجال صدر مشروطيت ، سال 5 : 516\r\n( 3 ) - از سخنرانى آقاى گلشائيان در راديو ايران . تابستان 1340\r\n","page_name":" ترجمهء احوال 23 ","page_number":24},
  {"content":"\r\n\r\nگونه دادگسترى و قضاوت البته بىشباهت به دادگسترى در شهر بلخ نبود و معمولا كارها را از ته خراب ميكرد !\r\nمشير الدوله در سال 1328 قمرى در مجلس شوراى ملى عنوان كرد كه مجلس بايد بودجه‌اى براى حقوق اعضاى محاكم و ادارات عدليه تصويب كند و به او مهلت بدهند تا قانون تشكيلات عدليه را تهيه كند .\r\nبايد دانست كه مشير الدوله در كابينهء ناصر الملك ( ارديبهشت 1288 ش - 1327 ق ) و در كابينهء دوم و سوم سپهدار ( آذر 1288 ش - 1328 ق تا ارديبهشت 1289 ش - 1329 ق ) و كابينهء چهارم سپهدار ( اسفند 1289 ش - 1329 ق ) و كابينهء اول و دوم صمصام السلطنهء بختيارى ( مرداد 1290 ش - 1329 ق ) سمت وزارت عدليه را داشت و در همين مدت نسبة طولانى وزارت خود بود كه توانست شالودهء عدليهء جديد را كه تا زمان مرحوم داور با قدرت به كار ميپرداخت بريزد .\r\nمشير الدوله در زمان داور كه به فكر اصلاح عدليه پرداخت از داور حمايت بىدريغ ميكرد و نيات او را در تحول دادگسترى مورد تأييد قرار ميداد .\r\nدر موقع انحلال عدليه [ بهمن 1305 ش . 
  ] داور ، كميسيونى براى اصلاح قوانين عدليه ترتيب داد . اعضاى كميسيون عبارت بودند از مرحوم مشير الدوله ، مرحوم منصور السلطنهء عدل ، ميرزا احمد خان شريعت‌زاده ، مرحوم دكتر محمد مصدق و مرحوم صدر الاشراف . در جلسهء اولى كه براى رسميت كميسيون در اطاق وزير تشكيل شد ، مشير الدوله برياست كميسيون و صدر - الاشراف به نيابت رياست و منصور السلطنه و شريعت‌زاده بعنوان منشى انتخاب شدند و قرار شد جلسات بعد در منزل مشير الدوله تشكيل شود « 1 » .\r\nمرحوم مشير الدوله براى اولين بار در ايران قضاوت دو درجه‌اى را باب كرد و موجب شد كه دادگاههاى بدوى و استيناف بوجود آيد . او هميشه مراقب اوضاع عدليه بود . وقتى خبر محكوميت نصرة الدوله فرمانفرما را به شش ماه زندانى شدن شنيد و دادنامهء دادستان را خواند ، به رئيس عدليه پيغام داد كه « البته نصرة الدوله شايد گناهان زيادى داشت ، ولى با اين دادنامه و اين محكوميت ، شما نصرة الدوله را محكوم نكرديد ، بل دادگسترى ايران را در انظار خارجيان محكوم نموديد » . او بارها ميگفت كه چراغ عدليه ، در اوايل عمر مشروطه ، خوش درخشيد ولى دولت مستعجل بود .\r\n\r\nاستبداد صغير\r\nبعد از مرگ مظفر الدين شاه ، روابط محمد على شاه و مردم و مجلس ، روزبروز تيره‌تر ميشد . درين بزنگاه تاريخ مشروطيت نيز شخصيت مشير الدوله ، به چشم مىخورد . اين شخصيت همه‌جا صورت ميانجى در ميان قوهء قاهرهء سلطنت و هيجان عامه داشته است ، زيرا روحيه و مقام او و اعتمادى كه هم مردم و هم دستگاه دولت به صلاح‌انديشى و كفايت و بىغرضى او داشته‌اند ، موجب ميشد كه طرفين او را به حكميت و ميانجيگرى قبول كنند .\r\n\r\n\r\n","description":"","footnote":"\r\n( 1 ) - سالنامهء دنيا سال 28 ص 84\r\n","page_name":" ترجمهء احوال 24 ","page_number":25},
  {"content":"\r\n\r\nنمايندگان مجلس كه متوجه وخامت اوضاع شده بودند و بهرحال غضب شاه را خطرى براى مشروطيت ميديدند ، در ذيقعدهء 1325 ق . بكمك مشير الدوله نامه‌اى در باب رفتار محمد عليشاه به رئيس مجلس فرستادند ، و در حقيقت بدست او زنگوله را به گردن گربه بستند ! يعنى اقدامات مشير الدوله موجب آن شد كه در 17 ذيقعده محمد على شاه سوگند - نامه‌اى امضاء كرد و به مجلس فرستاد .\r\nمحمد على شاه چنين قسم خورد :\r\n« به اين كلام اللّه مجيد قسم ياد مىكنيم كه اساس مشروطه و قوانين اساسى را كلية در كمال مواظبت ، حمايت و رعايت كنيم . ليلهء 17 ذيقعدهء 1325 ق . » .\r\nمشير الدوله بلافاصله براى اينكه دنيا را از نتيجهء كار مشروطيت ايران - كه آن روزها تبليغاتى در خارج عليه آن شده بود - آگاه كند ، اين تلگراف را به دنيا مخابره كرد :\r\n« اختلافى كه بين ملت و دولت پيدا شده بود به حمد اللّه به خوبى رفع شده ، اعليحضرت همايونى در مجلس شوراى ملى با امضاى قرآن مجيد حفظ مشروطيت را مطابق قانون اساسى متعهد شدند ، اطمينان به عمل آمد ، كابينهء جديد مسئول رفع اختلافات شد » .\r\n( مشير الدوله ) .\r\nمحمد على شاه قرآن را مهر كرده و بعنوان وثيقه به مجلس فرستاده بود .\r\nدر چهارم ربيع الثانى 1326 ق . كابينهء نظام السلطنه تشكيل شد و مشير الدوله وزير خارجهء آن بود ، اين كابينه چندى نپائيد و در 8 جمادى الاول 1326 ق . كابينهء احمد خان مشير السلطنه روى كار آمد و مشير الدوله وزير علوم آن بود .\r\nاين آخرين هيئت دولت اول مشروطيت بود كه به مجلس معرفى شد ، زيرا بحران و اختلاف ميان شاه و مجلس كم‌كم به حد اعلاى خود رسيد . مرحوم كسروى مينويسد : « از 21 ج 1 ر 1326 ق . مشير الدوله و مؤتمن الملك به ميانجىگرى ميپرداختند ولى هردو سوى را از خود خشنود ميخواستند . مشير الدوله و مؤتمن الملك و نير الدوله به مجلس مىآمدند و ازينسوى مستشار الدوله و ممتاز الدوله و ديگران با آنان مىنشستند و گفتگوها ميكردند ولى بنتيجه‌اى نمىرسيدند ! » « 1 » .\r\nدرين بازى ، سفارت روس بيش از هرجا تكاپو ميكرد و خصوصا با سفارت انگليس در مذاكره بود كه آن سفارت را بهمراهى خود و يارى با محمد عليشاه همراز كند ، و كار دخالتش تا بدانجا رسيد كه سفير روس با وزير خارجهء ايران مشير الدوله چنين گفتگو كرد :\r\n« موسيو دهارت ويگ  M . Hartwig  سفير روس به خانهء وزير خارجه وارد گرديد ، سفير روس گفت : جان شاه در خطر است ، اين مليون چكار به كار نوكران شخص اعليحضرت بويژه امير بهادر جنگ دارند ؟ كار انجمن‌ها و مليون بدينجا كشيده كه همه آرزوشان بركنارى شاه است ، اگر چنين واقعه‌اى رخ نمايد روسيه ناگزير به پاى درميانى بوده و\r\n\r\n\r\n","description":"","footnote":"\r\n( 1 ) - كسروى ، تاريخ مشروطيت ، ص 604 .\r\n","page_name":" ترجمهء احوال 25 ","page_number":26},
  {"content":"\r\n\r\nانگلستان نيز پشتيبانى خواهد نمود . مارلينگ وابستهء سفارت انگليس نيز اين معنى را تصديق كرد « 1 » .\r\nحسنخان مشير الدوله پنج روز قبل ازين وقايع از كار كناره‌گيرى كرده بود ، ولى تا تعيين تكليف بكارها رسيدگى ميكرد . بارى ، مشير الدوله بسوى مجلس شتافت و گزارش امر را برئيس مجلس داد . روز بعد ( چهاردهم خرداد 1287 ش - 4 ج 1 - 1326 ق ) شاه بباغ شاه رفت .\r\n\r\nتيرها به سنگ مىخورد\r\nمذاكرات بنتيجه نميرسيد ، شاه كه از مجلسيان آزرده شده بود ناگهانى دستخطى بدينشرح به مشير السلطنه رئيس الوزراء فرستاد :\r\n« جناب اشرف مشير السلطنه ، چون هواى تهران گرم بود و تحملش بر ما سخت بود ، ازين رو به باغشاه حركت فرموديم ، پنجشنبه چهارم جمادى الاولى ، عمارت باغشاه » .\r\nمعلوم شد كه گرماى هوا بهانهء براى كوفتن مجلس است . مليون نيز در مجلس متحصن شدند و آنجا را سنگر خود ساختند ، باز ارتباط و ميانجىگرى مشير الدوله قطع نميشد ، چه از ديكتاتورى عوام و خواص هردو پرهيز داشت ، اما كار از دو طرف بشدت وحدت كشيد . مرحوم كسروى گويد :\r\nروزهاى 21 و 22 جمادى الاولى ، 1326 ق . مجلس بنام ميانجىگرى نهائى برپا شد و گفتگوهايى ميانهء آن با دربار بنمايندگى مشير الدوله و مؤتمن الملك ميرفت . اما نتيجه‌بخش نمىبود ، روز 22 جمادى الاولى ، محمد عليشاه اين تلگراف را به شهرستانها فرستاد :\r\n« اين مجلس بر خلاف مشروطيت است ، هركس من بعد از فرمايشات ما تجاوز كند ، مورد تنبيه و سياست سخت خواهد بود . محمد على شاه » .\r\nشب آن روز مشير الدوله و مؤتمن الملك بمجلس آمده آگاهى دادند كه شاه در برانداختن مجلس پافشارى مىكند » « 2 »\r\nدر همين ايام عده‌اى از روحانيون نيز به باغشاه رفتند و محمد عليشاه را در مخالفت با مشروطه تأييد كردند و او را چنان مغرور ساختند كه چنين اعلاميه‌اى صادر كرد :\r\n« بسمه تعالى ، آقايان علماء اعلام ، حال كه بعقيدهء شما مجلس با قواعد اسلامى منافى است و حكم بحرمت مشروطه داده‌ايد ، ما هم بالمره و بطور قطع منصرف شديم و مطمئن باشيد\r\n\r\n\r\n","description":"","footnote":"\r\n( 1 ) - حيات يحيى ، ج 2 ص 279 .\r\n( 2 ) - تاريخ مشروطيت كسروى ص 623 .\r\n","page_name":" ترجمهء احوال 26 ","page_number":27},
  {"content":"\r\n\r\nكه ديگر مجلس عنوان نخواهد شد ! » .\r\nمشهور است كه حاج شيخ فضل اللّه نورى چون از باغشاه به خانه برگشت بمردم گفت « الساعه از باغ شاه ميآمديم و فاتحهء مشروطه را برچيديم و قهوهء آن را خورديم » !\r\nمجلس در برابر دربار ايستادگى ميكرد ، شاه مصمم به امحاء مشروطيت شد .\r\nروز شنبه 23 جمادى الثانى مجلس بتوپ بسته شد .\r\nقشون بختيارى از اصفهان و سپهدار از گيلان متوجه تهران شدند . در تبريز هم ستار خان و باقر خان به فعاليت پرداختند .\r\nقشون تهران را محاصره كرد ، روز 23 جمادى الثانى 1327 يعنى درست يكسال پس از رها شدن گلوله‌هاى توپ لياخوف ، قشون آزاديخواهان از دروازهاى شمالى تهران وارد پايتخت شدند و يكسر بمجلس شوراى ملى رفتند و در آنجا مستقر شدند .\r\nشاه به زرگنده بسفارت روس رفت و بالاخره بروسيه فرار كرد .\r\nفاتحان ، سلطان احمد ميرزا پسر محمد على شاه را بسلطنت برداشتند و چون صغير بود عضد الملك را كه شيخ قاجار محسوب ميشد بنيابت او برگزيدند . چندى بعد شاه مخلوع از روسيه متوجه ايران شد و باسترآباد وارد گشت ولى اين بار نيز از قشون دولتى شكست خورد و بروسيه بازگشت .\r\nدر همين سال‌ها بود كه دو حزب انقلابى و اعتدالى در ايران پيدا شد و بعد از افتتاح مجلس بنام دموكرات عاميون و اجتماعيون اعتداليون خود را معرفى نمود .\r\nمقامات مشير الدوله درين سالها چنين بوده است :\r\nدر ربيع الاول 1329 ق . كه سپهدار نخست وزير شد ، مشير الدوله وزارت عدليه داشت . در كابينهء مجدد او كه در 20 اسفند 1289 ( 22 رجب 1329 ) تشكيل شد مشير الدوله وزير پست و تلگراف بود ، سپس در كابينه صمصام السلطنه كه در مرداد 1290 ( 29 رجب 1329 ) تشكيل شد مشير الدوله سمت وزارت عدليه و سپس وزارت علوم و اوقاف همچنين در كابينهء علاء السلطنه ، ( 1291 ش - 1331 ق ) سمت وزير علوم و اوقاف را داشت .\r\nاحمد شاه در 27 شعبان 1332 رسما تاجگذارى كرد .\r\nدر همين ايام جنگ بزرگ اول جهانى درگرفت ، مستوفى الممالك 18 روز بعد از شروع جنگ اول ، كابينهء خود را تشكيل داد و در به دو كار چون مجلس تعطيل بود براى اتخاذ رويهء دولت با برخى از رجال مجرب و بصير مشورت نمود ، مخصوصا ساعت‌ها با مشير الدوله و مؤتمن الملك در خلوت نشست و با تصويب ايشان به صدور فرمان ذيل از طرف شاه مبادرت ورزيد :\r\n« نظر باينكه درين اوقات متأسفانه بين دول اروپ نايرهء جنگ مشتعل است . . .\r\nدرين موقع ، دولت ما مسلك بىطرفى را اتخاذ و روابط دوستانهء خود را با دول متخاصمه كماكان حفظ و صيانت مىنمايد . . ، 12 ذى حجهء 1332 - اول نوامبر 1914 » . اما اين بيطرفى هم مثل بسيارى از بىطرفىها ديرى نپائيد .\r\n\r\n","description":"","footnote":"","page_name":" ترجمهء احوال 27 ","page_number":28},
  {"content":"\r\n\r\n\r\nاولين كابينهء مشير الدوله\r\nكابينهء مستوفى الممالك نتوانست مدت زيادى ادامه پيدا كند ، روز پنجشنبه 24 ربيع الثانى 1333 ( 11 مارس 1915 ) بنا به دستور شاه ، مؤتمن الملك از فراكسيون‌ها رأى تمايلشان را پرسيد ، عموما يعنى از 75 نفر عدهء حاضر ، 75 رأى بمشير الدوله دادند . ساعت 8 شب ، شاه ، مشير الدوله را خواسته مأمور تشكيل كابينه كرد . مشير الدوله مستقيما از دربار بديدن مستوفى الممالك رفت . سپس يكشنبه 27 ربيع الثانى 1333 ساعت 4 بعد از ظهر وزراء خود را معرفى كرد :\r\nمشير الدوله رئيس الوزراء و وزير جنگ .\r\nمعاون الدوله وزير امور خارجه .\r\nمستشار الدوله وزير امور داخله .\r\nحكيم الملك وزير معارف .\r\nذكاء الملك وزير عدليه .\r\nمشار السلطنه وزير ماليه .\r\nنصر الملك وزير پست تلگراف و تجارت .\r\nاولين مشكل دولت مسألهء دخالت روس و انگلستان از طرفى و توقعات آلمانها بود و درين ميان ميبايستى تكليف اختيارات مستشاران بلژيكى كه گمرك را در اختيار داشتند نيز تعيين شود .\r\nاين كابينه تا دهم ارديبهشت 1294 ادامه پيدا كرد ولى قوامى نيافت و كار به عين الدوله سپرده شد .\r\nدر كابينه‌هاى سالهاى بعد نيز مشير الدوله سمت‌هايى داشت ، در كابينهء علاء السلطنه كه از 15 خرداد 1294 ( شعبان 1335 ) تا آبان 1296 ادامه يافت مشير الدوله وزير جنگ بود ، همچنين در كابينهء عين الدوله ( از آبان تا دى 1296 ) وزارت جنگ را داشت . در كابينهء بعدى مستوفى الممالك كه از 4 دى 1296 تا اردىبهشت 1297 ادامه يافت باز او وزير جنگ بود .\r\nاين ايام بحرانىترين روزهاى تاريخ ايران است كه سياست خارجى و وضع آشفتهء داخلى موجبات فراهم آمدن كودتاى 1299 را فراهم ميكرد يك توجه بعمر كوتاه دولتها كه بسيار مستعجل بودند مىرساند كه اداره و نظم و نسق امور از هم پاشيده است و متأسفانه احمد شاه نيز كه خود بسن كفايت رسيده بود و ديگر نايب السلطنه‌اى نداشت از عهدهء جبران اين شكستگى برنميآمد .\r\n\r\nقرارداد 1919\r\nكابينهء وثوق الدوله صفحهء تاريخ ايران را ورق زد . وثوق الدوله نخست وزير شاعر معروف ايران كه خود ميگفت :\r\n با عقل مجرد نبرى راه به مقصود * اينجاست كه ديوانگيى نيز ببايد \r\nيك ديوانگى سياسى كرد و دست به عقد قراردادى زد با انگلستان كه گفتگوى فراوان در ايران پديد آورد . كابينهء وثوق الدوله بعد از سقوط اجبارى كابينهء صمصام السلطنه در ماه مرداد 1297 ( شوال 1336 ) روى كار آمد و دو سال دوام كرد و قرارداد 1919\r\n\r\n","description":"","footnote":"","page_name":" ترجمهء احوال 28 ","page_number":29},
  {"content":"\r\n\r\nرا منعقد ساخت .\r\nمسافرت احمد شاه بفرنگستان در عمر همين كابينه صورت گرفت و ظاهرا براى آن بود كه موافقت او با قرارداد جلب شود .\r\nنتيجهء اين قرارداد اين بود كه ماليه و قشون ايران زير نظر معلمين و فرماندهان انگليسى قرار گيرند و قشون متحد الشكل شدهء ژاندارم و قزاق بيك صورت درآيد « 1 » . دو نفر يكى بنام آرميتاژ اسميت براى ماليه و يكى ژنرال ديكسن براى ادارهء قشون بايران وارد شدند .\r\nبعد از انتشار مواد قرارداد ، در جرايد تحريكات شديدى برضد وثوق الدوله شد و جمعى از دموكراتها و ساير آزاديخواهان كه مركزشان گاهى خانهء حاج امام جمعهء خويى و گاهى منزل مرحوم سيد حسن مدرس بود شبنامه‌ها و مقالات شديد اللحنى برضد دولت منتشر ساختند و گفته شد كه سلطان احمد شاه نيز با آنها همداستان است و گفته شد كه شاه براى امضاى قرارداد حق الزحمه ميخواهد و صريح ميگويد كه شما پول گرفته‌ايد و امضاء كرده‌ايد ، من كه پولى نگرفته‌ام چرا امضاء كنم ؟\r\n« بر اثر هيجان عمومى ، وثوق الدوله تاب مقاومت نياورده از تهران بجانب اروپا رهسپار ميگردد ، ميرزا حسن خان مشير الدوله كه وجههء ملى دارد بامر شاه كابينهء تازه را تشكيل ميدهد ، مشير الدوله در مازندران علاقهء ملكى دارد و از افتادن اين ايالت بدست مجاهدين و بلشويكها علاوه بر خسارتهاى نوعى و مملكتى بيم خسارت شخصى را دارد ، اين است كه بفوريت حاكمى از بستگان خود بدانجا ميفرستد و استراسلسكى رئيس قزاقخانه را با اردوئى از قزاق مأمور مازندران ميسازد تا معلوم باشد كه جنگ با روس نيست . « 2 »\r\n\r\nكابينهء دوم مشير الدوله\r\nوثوق الدوله قسمتى از انتخابات را انجام داده بود و البته اين مجلسى بود كه ميبايست قرارداد را تصويب كند ، در اين موقع بحرانى بود كه شاه از مشير الدوله براى تشكيل دولت دعوت كرد .\r\nمشير الدوله در 13 تيرماه 1299 ( 18 شوال 1338 ) كابينهء خود را تشكيل داد ، و در اين كابينه بود كه مصدق السلطنه ( دكتر محمد مصدق ) وزارت عدليه داشت اعضاء كابينه عبارت بودند از :\r\nمشير الدوله رئيس الوزراء .\r\nحشمت الدوله وزير داخله .\r\nمشار السلطنه وزير خارجه .\r\nمصدق السلطنه وزير عدليه .\r\nوثوق السلطنه وزير جنگ .\r\nمخبر السلطنه وزير ماليه .\r\nنير الملك وزير پست و تلگراف .\r\nاعتلاء السلطنه وزير فوائد عامه .\r\n\r\n\r\n","description":"","footnote":"\r\n( 1 ) - اين قرارداد در ذى القعدهء سال 1337 اوت 1919 بسته شده بود .\r\n( 2 ) - حيات يحيى ، ج 2 ص 145\r\n","page_name":" ترجمهء احوال 29 ","page_number":30},
  {"content":"\r\n\r\nحكيم الملك وزير معارف .\r\nمؤتمن الملك و مستوفى الممالك سمت وزير مشاور را داشتند .\r\nده روز از عمر كابينه گذشت ، در 28 شوال ، مشير الدوله اعلام داشت كه : قرارداد موقوف الاجراء خواهد ماند تا وقتى كه به رأى مجلس شوراى ملى عرضه شود و تصويب گردد .\r\nبعد از آنكه وثوق الدوله قرارداد 1919 م . را بست ، مشير الدوله بفكر ترميم روابط همسايهء عصبانى شمالى افتاد و صلاح دانست كه روابط دوستانهء خود را با دولت جديد روسيه ساويتى ( شوروى ) برقرار نموده باب مراوده را مفتوح نمايد ، بر اين منظور از طرف مشير الدوله بدوا به ميرزا اسحق خان مفخم الدوله پيشنهاد شد كه بمسكو رفته با كميسر خارجهء شوروى مذاكراتى بنمايد و زمينهء قرارداد مودتى را فراهم سازد ولى مشاراليه قبول نكرد . سپس از طرف مشير الدوله تلگرافا بمشاور الممالك انصارى كه در اسلامبول بود پيشنهاد شد كه بمسكو برود ، او به قفقاز رفته و پس از دريافت دستورات مشير الدوله بمسكو عزيمت نمود .\r\nاين حسن روابط دولت همسايهء جنوبى را نگران ساخت و كوشش كرد كه پاى دولت مشير الدوله را در « پوست گردو » بگذارد !\r\nگفته ميشد شاه دو يا سه دفعه بمشير الدوله تكليف كرده استعفا دهد و مشير الدوله اخذ تصميم قطعى را موكول به نظر هيئت وزيران ساخته است . در مجلس مبعوثان انگليس اعتراض شد كه بچه مناسبت بدولت ايران از طرف بانك شاهنشاهى مساعده داده مىشود . اين بزرگترين ضربه بود ، دولت مشير الدوله را ميخواستند نقره‌داغ كنند . اين قضايا هفت ماه قبل از وقوع كودتاى 1299 اتفاق افتاد .\r\n\r\nبوى كودتا به مشام ميرسد\r\nشايد مشير الدوله هم از تداركات مقدماتى كودتا بوئى برده و حساب عاقبت كار را كرده و بموجب عادت و رويهء خود - كه هروقت افكار داخلى و خارجى را مخالف مصلحت ايران ميديد خود را بر كنار ميگرفت - اين بار هم به بهانهء خستگى و احتياج باستراحت جا خالى كرده باشد .\r\nلرد كرزن وزير خارجهء انگليس در نطقى كه در همين سال ( 17 نوامبر 1920 م .\r\nعقرب 1299 ش . ) در مجلس اشراف انگلستان كرد در باب مشير الدوله گويد :\r\n« وثوق الدوله كه مؤسس قرارداد بود از كار افتاده ، كابينهء جديد در تحت رياست شخصى كه مشهور به مشير الدوله و معرف آن چيزى است كه من نميتوانم فرض كنم آن يك چيز منفى يا مخالف محسوب مىشود و شايد بالاتر معرف و نمايندهء دستهء مليون بتوان ناميد به روى كار آمده و سياست او تقريبا تا درجه‌اى با سياست سلف خود مخالفت دارد ، كابينهء مشير الدوله ترجيح داد كه اجرائيات مقدماتى معاهده‌اى را كه اكنون براى شما شرح دادم تا تصويب مجلس به عهدهء تعويق اندازد . »\r\n« كابينهء مشير الدوله در سوم ماه عقرب 1299 ش . ( - 14 صفر 1339 ق . ) استعفا كرد . خود مشير الدوله ميگفت از كار خسته شده و احتياج باستراحت دارد .\r\nهدايت گويد . « مشكلات مشير الدوله را خسته كرده كناره ميجويد و سپهدار رشتى\r\n\r\n","description":"","footnote":"","page_name":" ترجمهء احوال 30 ","page_number":31},
  {"content":"\r\n\r\nروى كار ميآيد . احمد شاه از اول مربى خوبى پيدا نكرد . ناصر الملك به او گفته بود تا ميتوانى بفكر تأمين آتيه باش ، اين مردم بار را به منزل نميرسانند » « 1 » .\r\nاما كابينهء سپهدار نيز نتوانست كارها را بپايان برساند ، شاه دستور تشكيل جلسهء مشاوره‌اى داد و در اين جلسه نخست وزيران سابق و رجال عمده شركت ميكردند . مقصود اين بود كه با بررسى اوضاع راه‌حلى پيدا كنند .\r\nدر ماه جدى 1299 خورشيدى ، اعيان و رجال و شاهزادگان جلساتى تشكيل دادند كه اولين جلسه در منزل صمصام السلطنه و جلسهء دوم در منزل عين الدوله و جلسهء سوم در منزل مشير الدوله تشكيل شد . درين جلسات در باب آشفتگى و وخامت اوضاع گفتگوها كردند . پس از ختم جلسهء سوم ، كابينهء سپهدار در 24 جدى - دى 1299 ش .\r\nاستعفا داد . در همين وقت قواى روسيه نيز در انزلى باقى ماندند .\r\nصدارت را به مستوفى الممالك پيشنهاد كردند و نپذيرفت .\r\nروز 29 جدى 1299 ش . احمد شاه مشير الدوله را بدربار احضار كرد و تشكيل كابينه را به او تكليف كرد ولى او باز زير بار نرفت .\r\nمجددا تكليف كابينه به سپهدار اعظم شد و بالاخره در 28 دلو 1299 كابينهء خود را معرفى كرد « 2 » .\r\nاين كابينه بيش از چند روز دوام نگرفت ، روز اول حوت 1299 ش . 1339 ق .\r\nاز ينگى امام به هيئت دولت خبر رسيد كه عده‌اى از قزاق‌ها بسركردگى رضا خان سرتيپ با چهار ارابه توپ و مقدارى تجهيزات از قزوين حركت كرده و روز 29 دلو به ينگى امام وارد شده و روز اول حوت به طرف مركز حركت كردند . دستور امير نظام وزير جنگ و حتى تلفن شاه نتوانست آنها را بازگشت دهد . صبح روز 3 حوت اين عده در نزديك « شهر نو » بيرون دروازه قزوين تهران اردو زدند .\r\nسربازان ، نيمه شب سوم حوت به شهر وارد شده با تبانى با رؤساى ژاندارم در ميدان مشق موضع گرفتند و حوالى سحر صداى شليك توپ بلند شد .\r\nفردا صبح مردم اين جمله را در اعلاميه‌اى با امضاى « رضا » بر در و ديوار شهر خواندند :\r\n« . . . حكم ميكنم كه مردم فقط صلاح كشور و وطن را در نظر گرفته خود را براى خدمتگزارى آماده كنند . كاظم خان را بحكومت نظامى معين ميكنم ، متخلفين سخت مجازات ميشوند . . . » .\r\nعصر روز چهارم حوت مردم سيد ضياء الدين طباطبائى را ديدند كه در اتومبيل رياست وزراء نشسته است .\r\nبدينطريق تاريخ ايران فصل جديدى با حروف درشت به خود گرفت .\r\nاين كابينه ، كه كابينهء سياه خواندندش ، تا خرداد 1300 يعنى حدود چهار ماه\r\n\r\n\r\n","description":"","footnote":"\r\n( 1 ) - گزارش ايران ، ج 4 ، ص 269 .\r\n( 2 ) - زندگانى احمد شاه ، ص 243 .\r\n","page_name":" ترجمهء احوال 31 ","page_number":32},
  {"content":"\r\n\r\nدوام داشت و عده‌اى از رجال من جمله قوام السلطنه را نيز در خراسان توقيف كرده بود .\r\nمشير الدوله با اين كابينه و اصولا با سيد ضياء الدين روى خوش نداشت و گرچه جزء توقيف شدگان هم نبود ولى با دولت نيز نظر مساعد ابراز نميكرد ، حتى در جشنى كه در شب بيستم حمل 1300 از طرف دربار تشكيل شد « ميگويند از مستوفى و مشير الدوله و مؤتمن الملك كه دعوت به عمل آمده حاضر نشده بودند » « 1 » .\r\nدر ارديبهشت 1300 ، مسعود كيهان وزير جنگ سيد ضياء نيز استعفا داد و رضا خان رئيس ديويزيون قزاق بعنوان سردارسپه بوزارت جنگ منصوب شد .\r\nروز چهارم جوزاى 1300 ( 17 رمضان 1339 ) از طرف شاه ( كه به سيد ضياء تكليف استعفا كرده بود و او نپذيرفته بود ) اين دستخط صادر شد :\r\n« نظر به مصالح مملكتى ، ميرزا سيد ضياء الدين را از رياست وزراء منفصل فرموديم و مشغول تشكيل هيئت وزراء جديد هستيم . . . شاه » .\r\nدر همين حال از طرف شاه ، رياست وزرائى به مشير الدوله تكليف شد ولى از طرف مشاراليه پاسخ منفى داده شد . به اين معنى كه جواب داده بود « هنوز مركب دستخط شاه خشك نشده كه رجال ايران را نالايق معرفى كرده بود و اين اشاره به دستخط شاه است كه در « 2 » حوت به ايالات بخشنامه شده بود بدين مضمون : . . « در نتيجهء غفلت كارى و لاقيدى زمامداران دوره‌هاى گذشته كه بىتكليفى عمومى و تزلزل امنيت و آسايش را در مملكت فراهم نموده . . .\r\nباقتضاى استعداد و لياقتى كه در جناب ميرزا سيد ضياء الدين سراغ داشتيم ايشان را بمقام رياست وزراء انتخاب فرموديم . شهر جمادى الاخر 1339 ، شاه » .\r\nشهاب الدوله ملك آراء گويد : وقتى كابينهء سيد ضياء الدين سقوط كرد احمد شاه براى تعيين رئيس الوزراء جديد به مطالعه پرداخت . به مستوفى الممالك و مشير الدوله تكليف زمامدارى شد ، لكن نپذيرفتند ، سرانجام پس از شور و مطالعه قرار بر اين شد كه قوام السلطنه ، زندانى پادگان عشرت‌آباد ، زمام امور را بدست گيرد . . . من با اتومبيل بعشرت‌آباد رفتم ، معلوم شد كه قبلا سردارسپه تلفن كرده و اطلاع داده است كه شهاب الدوله براى انجام امرى به آنجا ميآيد . . چند دقيقه بعد قوام السلطنه شرفياب شد و فرمان تشكيل كابينه را دريافت نمود .\r\n\r\nپيام‌هاى وزير جنگى\r\nروز چهارشنبه 20 جمادى الاول 1340 ق . كابينهء قوام السلطنه در اثر مناقشاتى كه بين نمايندگان و وزراى او روى داد استعفا داد .\r\nپس از استعفاء از طرف شاه به مشير الدوله اصرار شد كه رياست وزرايى را قبول نمايد ، مشير الدوله در ملاقات اوليهء خود با شاه از قبول اين مقام خوددارى نمود ، بالاخره پس از اصرار زياد و مشورت با عده‌اى از نمايندگان ، به شرط اينكه اكثريت و اقليت بيطرف مجلس براى مساعدت و همراهى با دولت حاضر باشند ، در تاريخ سوم بهمن 1300 خورشيدى برابر با 23 جمادى الاول 1340 قمرى قبول رياست وزرايى كرد و روز 25\r\n\r\n\r\n","description":"","footnote":"\r\n( 1 ) - كودتاى 299 ، ج 1 ، ص 174 .\r\n( 2 ) - تاريخ احزاب سياسى ص 209 .\r\n","page_name":" ترجمهء احوال 32 ","page_number":33},
  {"content":"\r\n\r\nجمادى الاولى هم وزراى كابينهء خود را در فرح‌آباد بحضور شاه معرفى نمود .\r\nپس از معرفى كابينه ، احمد شاه بعنوان استراحت و معالجه در 26 جمادى الاولى از راه بغداد به طرف اروپا حركت كرد و سردارسپه تا قصر شيرين نيز بعنوان بدرقه همراه شاه رفت . اعضاء اين كابينه عبارت بودند از :\r\nمشير الدوله رئيس الوزراء .\r\nحكيم الملك وزير امور خارجه .\r\nسردارسپه وزير جنگ .\r\nتيمور تاش وزير عدليه .\r\nمدير الملك ( محمود جم ) وزير عدليه .\r\nاعتلاء السلطنه وزير پست و تلگراف .\r\nاديب السلطنه وزير فوايد عامه .\r\nنير الملك وزير علوم .\r\nاين كابينهء مشير الدوله دائما در حال قهر و استعفا بود زيرا هم كارشكنىهايى در داخل دولت ميشد و هم در مجلس تحريكاتى وجود داشت كه با توجه به حيثيت دوستى مشير الدوله و علاقهء او باينكه در مملكت‌دارى همهء اصول رعايت شود ، موجبات كناره‌گيرى او فراهم ميآمد .\r\nروز دهم ماه رمضان 1340 ق ( 18 ثور 1031 ش ) رئيس الوزراء استعفاى خود را تلگرافا بعرض احمد شاه رساند ، سردارسپه هم بدون آنكه سمتى داشته باشد كليهء معاونين وزارتخانه‌ها را احضار و به آنها امر كرد كما فى السابق مشغول كار باشند و گزارش امور را بوى اطلاع بدهند !\r\nالبته مجلس استعفاى رئيس الوزراء را قبول نكرد ، كميسيونى از زعماى مجلس از هرفراكسيون گرد آمده و با سردارسپه و مشير الدوله ملاقاتهايى كردند .\r\nدر 21 رمضان تلگراف احمد شاه بنام مشير الدوله از اروپا بدين شرح مخابره شد :\r\nجناب اشرف مشير الدوله رئيس الوزراء\r\nمراتب اعتماد من نسبت بشما محتاج اظهار و بيان نيست ، بطوريكه در تلگراف سابق گفته بودم اظهار كناره‌جويى شما موجب كمال تأسف و نگرانى بود ، احساسات مجلس شوراى ملى هم كه تلگرافا اظهار كرده‌اند نظريات مرا تأييد مينمايد ، تصور ميكنم وظيفهء مخصوصى كه در دولتخواهى داريد مقتضى است بدون تأمل از استعفاى خودتان صرف‌نظر نموده و جدا به اداى تكاليف خدمت به مملكت مداومت نمائيد ، اميدوارم ان شاء الله با مساعدتى كه از طرف مجلس شوراى\r\n\r\n","description":"","footnote":"","page_name":" ترجمهء احوال 33 ","page_number":34},
  {"content":"\r\n\r\nملى مشهود است كاملا باجراى مصالح مملكت و موجبات عمومى موفق باشيد . شاه\r\nناچار در 21 جوزا ، شاه تلگرافا ابلاغ رياست وزرايى قوام السلطنه را صادر كرد و در 26 جوزاى 1301 كابينه تشكيل شد كه طبعا وزير جنگ او سردارسپه بود .\r\nدر همين ايام شاه از جنوب ( بوشهر ) بايران وارد شد و در 12 قوس 1301 به شيراز رسيد .\r\nبارى دولت قوام السلطنه نيز در 5 دلو مستعفى شد و علت آن علاوه بر كارشكنيهاى داخلى ، مسئلهء نفت شمال و روابط با روسيه و انگلستان بوده است و همانروز 5 دلو 1301 مجلس با اكثريت به آقاى مستوفى الممالك رأى داد و او در 26 دلو كابينهء خود را معرفى كرد كه باز سردارسپه وزير جنگ او بود ، نظرى به اين كابينه‌ها ما را متوجه مىكند كه در حقيقت قدرت وزير جنگ كابينه‌ها را مىآورده و مىبرده ، نه دربار و نه مجلس !\r\nدولت مستوفى انتخابات را شروع كرد . انجمن نظار مركز بتاريخ 24 حمل 1302 مطابق 27 شعبان برياست مشير الدوله انتخاب گشت و قرار شد از 11 تا 18 و از 24 تا آخر رمضان ( 15 روز ) تعرفه پخش شود و از روز سوم شوال تا غروب هفتم شوال تعرفه‌ها با رأى برگردد و در صندوق ريخته شود .\r\nهيئت نظار زيرنظر مرحوم مشير الدوله تا حدى بيطرف بود اما صلاح خود و مملكت را در وسعت دامنهء پخش تعرفه نمىدانست و در اعلانى كه كرد گذشته از كمى مدت دادن و پس گرفتن تعرفه ، قيد تازه‌اى هم بر شرايط انتخاب‌كنندگان افزوده بود و آن داشتن ورقهء هويت و شناسنامه بود . اين كار مشير الدوله موجب اعتراض جرايد اقليت شد و انتقاداتى كردند ، انتخابات مجلس پنجم در تهران پايان يافت ولى انتخابات ايالات بقدرى طول كشيد كه مجلس چهارم بپايان رسيد و كار انتخابات ايالات بدست امراى لشكر و وزارت جنگ افتاد .\r\nدر اوايل خرداد 1302 ورقه‌اى در مجلس به امضاء رسيد كه چهل و پنج نفر از وكلا عدم اعتماد خود را بدولت اظهار كردند و بالاخره مرحوم مدرس و عده‌اى از رفقاى وى ورقهء استيضاح را كه مربوط به رويهء دولت در مورد سياست خارجى بود در 20 جوزا تسليم مجلس كردند .\r\nآراء مجلسيان بسوى مشير الدوله متمايل بود و تقريبا سه هفته بود كه اكثريت مجلس رأى تمايل خود را نسبت به اين مرد دانشمند و پاكدامن به رئيس مجلس عرضه داشته بود ، پس از كناره‌جوئى دولت و رفتن از مجلس ، اقليت هم با اين تمايل همداستان گرديد و در نتيجه روز 28 شوال 1341 مطابق با 24 خرداد ( جوزاى ) 1302 فرمان زير بنام مشير الدوله از طرف شاه صادر و همانروز منتشر گرديد :\r\n« چون براى خدمت مهم رياست وزرايى وجود شخص كافى لايقى لازم بود ، لذا جناب اشرف مشير الدوله را كه كمال مرحمت\r\n\r\n","description":"","footnote":"","page_name":" ترجمهء احوال 34 ","page_number":35},
  {"content":"\r\n\r\nو اعتماد بايشان داريم به رياست وزراء منصوب و برقرار فرموديم كه با نهايت اطمينان به مراحم مخصوص شاهانه بانجام وظايف مشغول شوند ، 28 شهر شوال 1341 ، شاه\r\nدو روز بعد مشير الدوله وزراى خود را بدين شرح معرفى كرد :\r\nمشير الدوله رئيس الوزراء .\r\nحكيم الملك وزير عدليه .\r\nسردارسپه وزير جنگ .\r\nحكيم الدوله وزير معارف .\r\nمصدق السلطنه وزير خارجه .\r\nفهيم الدوله وزير پست و تلگراف .\r\nذكاء الملك فروغى ، وزير ماليه .\r\nاعتلاء السلطنه كفيل وزارت داخله .\r\nوزير فوايد عامه را قرار شد بعدا معرفى كند .\r\nمشير الدوله محكم بكارها چسبيد و اميدواريهايى بود كه انتخابات در دورهء زمامدارى مشاراليه به صحت جريان يابد ، زيرا دلبستگى باحزاب خاص نداشت و مورد اعتماد همهء احزاب و دسته‌ها بود ، از طرف سياست خارجى هم نگرانى زيادى ديده نميشد .\r\nمشير الدوله برنامهء كابينهء خود را بر اصول موازنه و حفظ مناسبات حسنه با دول متحابه و بيطرفى و تسريع در كار انتخابات و نظارت بر اجراى قوانين خاصه بودجه‌ها تشريح كرد .\r\nمشير الدوله كه عمرى را بنيكنامى و عزت نفس و با حفظ پرستيژ گذرانده بود ، مسلما حاضر نبود خشونت‌هاى وزير جنگ خود را تحمل كند ، علاوه‌بر آن موقعيت را چنان ميديد كه كليهء اختيارات در دست وزير جنگ است و هيچ نقطهء اتكائى كه بتوان قانون را با آن حفظ كرد وجود ندارد . حيثيت دوستى او و حفظ آبروى وزرايش بيش از هرچيز مورد علاقه‌اش بود .\r\nكابينهء مشير الدوله مقاومت خود را در برابر تهديدات وزير جنگ از دست داد و بر اثر همين تهديدات هم كابينهء مشير الدوله تصميم به استعفا گرفته قبل از ظهر روز 29 ميزان 1302 خورشيدى برابر « ربيع الاول 1342 قمرى ( 22 اكتبر 1929 ) در قصر صاحبقرانيه بحضور شاه رفته استعفانامهء خود را تقديم كرد .\r\nبقول مرحوم هدايت : « سردارسپه كه طبعا صاحب عزم و رأى قوى بود ، عذر مشير الدوله را خواسته خود كابينه تشكيل داد » . بروايت مرحوم بهار : « مشير الدولهء پيرنيا را از پشت ميز رياست وزراء عذر خواستند و خود زمام امور را بدست گرفتند » . و اين وقايع در 6 آبان 1302 يعنى قريب چهار ماه بعد از زمامدارى مشير الدوله بود ، و اين آخرين زمامدارى اوست .\r\n\r\n","description":"","footnote":"","page_name":" ترجمهء احوال 35 ","page_number":36},
  {"content":"\r\n\r\n\r\nآخر الدواء الكى\r\nفرمان نخست‌وزيرى سردارسپه علىرغم مخالفت و كوشش مدرس و ياران او و علىرغم خود شاه صادر شد ( 16 آبان 1302 ) بدين شرح :\r\n« چون براى خدمت مهم رياست وزراء وجود يكنفر شخص كافى لايقى لازم بود ، لهذا جناب اشرف سردارسپه را كه كمال مرحمت و اعتماد و اطمينان را بايشان داريم برياست وزرائى منصوب و برقرار فرموديم كه مشغول انجام اين خدمت مهم باشند .\r\n16 ربيع الاول 1342 » ، شاه « 1 »\r\nفتح خوزستان و دفع خزعل بكمك سرتيپ فضل اللّه زاهدى ( اول ارديبهشت 1304 ) سردارسپه را نجات‌دهندهء واقعى ايران بشمار آورد .\r\n« سردارسپه پس از بازگشت از خوزستان در جلسهء شوراى خصوصى خود ميگويد من با اين دو برادر يعنى احمد شاه و وليعهد نميتوانم كار كنم . حاضرين از روى حيرت بهم نگاه ميكنند ، سردارسپه سخن خود را تكرار مىكند و جواب ميخواهد . مشير الدوله ميگويد اين كار محظور قانونى دارد و بايد در اطراف آن مطالعه كرد ، سردارسپه ميگويد بسيار خوب مطالعه كنند و در مجلس ديگر جواب بدهند . جلسهء بعد در خانهء حسين خان علاء بدون حضور سردارسپه تشكيل مىشود . اكثريت موافق مىشود با جواب منفى دادن ، و گفتن اين جواب به سردارسپه در جلسهء ديگر بعهدهء مشير الدوله مقرر ميگردد ، در مجلس ديگر مشير الدوله با تمام قوت قانون‌دانى بسردارسپه حالى مىكند كه ما نميتوانيم با خيال سلطنت او موافقت كنيم بملاحظهء حفظ قانون اساسى .\r\nسردارسپه از مذاكرات طولانى مشير الدوله كسل و افسرده مىشود ولى بردبارى خود را از دست نداده ميگويد حالا كه اين كار را مخالف قانون ميدانيد ، من مقام خود را محكم نمىبينم و ممكن است با يك دستخط شاه از اروپا همهء زحمتهاى من در امنيت مملكت باطل گردد . باز مجلس مشاوره بىحضور سردار تشكيل مىشود و بالاخره از يكى از مواد قانون استنباط ميكنند كه مجلس شوراى ملى ميتواند به كسى در مقام ضرورت فرماندهى كل قوا را مستقيما بدهد و اين استنباط را دكتر محمد خان مصدق السلطنه مىكند كه عالم علم حقوق است .\r\nسردارسپه پس از اطمينان يافتن از هيئت مشاوره كه در مجلس نفوذ دارند بكاركنان خويش در مجلس مىسپارد چنين پيشنهادى بمجلس بدهند و چنين قانونى را بگذرانند .\r\nيك روز قبل از نهم آبان 1303 مستوفى الممالك با تلفون با منزل دكتر مصدق تماس گرفت و گفت :\r\n« در منزل سردارسپه مادهء واحده‌اى تهيه شده و نمايندگان را يك‌يك به آنجا برده‌اند كه آن را امضاء نمايند ، آقاى ميرزا حسين خان علاء را هم كه برده‌اند امتناع نموده و\r\n\r\n\r\n","description":"","footnote":"\r\n( 1 ) - كودتاى 1299 ، ج 2 ص 222\r\n","page_name":" ترجمهء احوال 36 ","page_number":37},
  {"content":"\r\n\r\nامضاء نكرده است ، ديشب هم كه منزل مؤتمن الملك بودم و با آقاى مشير الدوله و مؤتمن الملك درين باب مشورت كرديم كه آيا با اين وضع امروز به مجلس برويم يا نه ؟ آقايان صلاح ندانستند كه امروز در مجلس حاضر شويم . دكتر مصدق گفته بود : به توپ‌چى و سرباز سالها مواجب ميدهند كه يكروز به كار بيايد ، . . . اگر امروز بمجلس نرويم بوظيفهء نمايندگى خود رفتار نكرده‌ايم ، مستوفى الممالك رأى دكتر مصدق را پسنديده و موافق شده و به ميرزا حسين خان علاء هم تلفون كردند و به منزل ايشان آمده باتفاق به مجلس رفتند « 1 » » .\r\nمجلس نهم آبان تشكيل شد و نمايندگان طرفدار سردارسپه اين طرح را بمجلس دادند :\r\n« ماده واحده - مجلس شوراى ملى بنام سعادت ملت ، انقراض سلطنت قاجاريه را اعلام نموده و حكومت موقتى را در حدود قانون اساسى و قوانين موضوعهء مملكتى به شخص آقاى رضا خان پهلوى واگذار مىكند ، تعيين تكليف قطعى حكومت موكول به نظر مجلس مؤسسان است كه براى تغيير مواد 26 و 27 و 38 و 40 متمم قانون اساسى تشكيل مىشود » .\r\nمجلس پنجم دو ماه بعد يعنى در رجب 1344 ق ( بهمن 1304 ش . ) پايان يافت و ديگر اقدام مهمى در آن مدت انجام نگرفت . در انتخابات دورهء ششم ، مشير الدوله برياست انجمن مركزى تهران منصوب شد . جمعى از مليون كه با مشير الدوله همكارى داشتند فقط در تهران انتخاب شدند .\r\nمشير الدوله در اين ادوار نمايندگى مجلس را داشت :\r\nدورهء دوم از گرگان ( استرآباد ) ، دورهء سوم از تهران . دورهء چهارم و دورهء پنجم از طهران در دورهء ششم ( ذيحجهء 1344 ق . - 1205 ش ) هم مستوفى الممالك و مؤتمن الملك و مشير الدوله انتخاب شدند و مردم منتظر بودند ببينند اين سه نفر در قبول يا رد اين انتخاب چه ميكنند ، در اطراف اين موضوع دو سه روزى صحبت بسيار بود ، بالاخره هرسه نفر نپذيرفتن اين وكالت را بهرجا كه بايد بنويسند نوشتند و درباريان با سعى و كوشش بسيار كه كردند نتوانستند آنها را از اين اقدام بازدارند « 1 » .\r\nبدينطريق زندگانى سياسى حسن مشير الدولهء پيرنيا كه از 1317 قمرى ( زمان وزير مختارى او در پطروگراد ) تا 1345 قمرى طول كشيد و مجموعا قريب بيست و هشت سال بود ، پايان ميپذيرد .\r\n\r\nگوشه‌گيرى و خانه‌نشينى\r\nاستعفاى مشير الدوله از نمايندگى مجلس ، نمايندهء اين بود كه ديگر اين مرد حوصله و علاقهء همكارى با دستگاه مديره مدبرهء مملكت را ندارد ، سوابق امر خود نشان ميداد كه اولياى امر نيز مايل بچنين همكارى نبوده‌اند و گرچه « پادشاهان به صحبت خردمندان محتاج‌ترند كه خرمندان بتقرب پادشاهان » اما بهرحال مشير الدوله كه نزديك بيست سال به « زهر شكرآلود سياست » لب\r\n\r\n\r\n","description":"","footnote":"\r\n( 1 ) - حيات يحيى ، ج 4 ص 405\r\n","page_name":" ترجمهء احوال 37 ","page_number":38},
  {"content":"\r\n\r\nآلوده بود و نتيجهء آن را ميديد « باشارهء پير خرد ، زاويهء وحدت گرفت و از دريچهء اعتبار ، نظارهء روزگار رسن بازميكرد » .\r\nاگر بگوئيم اين گوشه‌گيرى و گوشه‌نشينى براى تاريخ مملكت بسيار مفيد واقع شد ، سخنى بى جا نگفته‌ايم چه مسلم بود كه اگر مشير الدوله در كارهاى سياسى باقى ميماند ، ديگر عضوى مؤثر و مفيد شايد نبود ، ولى اين گوشه‌نشينى توفيقى اجبارى براى او فراهم آورد تا بتواند به كارهاى علمى و تحقيقى خود بپردازد و از ظاهر بمعنى روى آورد . مرگ سياسى او حيات و زندگى معنوى در پى داشت :\r\n مردم از حيوانى و آدم شدم * پس چه ترسم كى ز مردن كم شدم ؟ \r\nمشير الدوله در 1319 قمرى ، يعنى در اوان عمر و صباوت ، حقوق بين‌المللى را تأليف و چاپ كرد كه مخصوص محصلين مدرسه علوم سياسى بود و از آن تاريخ ديگر اثرى بوجود نياورده بود .\r\nاز بعد از سال 1304 شمسى ديگر فرصت دخالت در امور سياسى را نيافت ، شروع بتأليف كتاب معروفى بنام « ايران باستانى » نمود اين كتاب بسال 1306 چاپ شد .\r\nايران باستانى در 562 صفحه تنظيم شده است مرحوم مشير الدوله در مقدمه اين كتاب فلسفهء خود را از نظر تاريخ‌نويسى چنين بيان مىكند :\r\n« مقصود از تأليف اين كتاب نماياندن ايران قديم است چنان كه بود . . . تقريبا نصف كتاب بنماياندن تمدن ايران قديم يا بمقايسهء دوره‌ها با يكديگر و يا بمطالبى كه با تاريخ محض ارتباط مستقيمى ندارد تخصيص يافته ، جهت اختيار اين اسلوب اينست كه از نيم قرن به اين طرف در ميان علماء علم تاريخ اين عقيده قوت گرفته كه ذكر وقايع تاريخى و شمردن نام سلاطين و رجال به تنهائى براى فهم گذشته‌هاى مملكتى و علم باحوال روحى مردمان آن كافى نيست ، بلكه براى شناختن ملتى ، اوضاع مدنى او را بايد دانست . . . بعضى از منصفين باندازه‌اى به اين موضوع اهميت دادند كه در كتب راجعهء بتاريخ ، ذكر بعضى از اين نوع اطلاعات را بر ذكر وقايع و نام پادشاهان و رجال ، يعنى قسمت تاريخ محض را بر قسمت تمدنى مقدم داشته‌اند . . . نگارنده لازم ميداند كه مراتب حق‌شناسى خود را نسبت بآقاى سيد حسن تقىزاده كه مساعدت‌هاى ذىقيمت به او نموده‌اند اظهار بدارد ، كمكهاى ايشان در يافتن و رسانيدن مداركى كه نگارنده به آنها دسترسى نداشت و تحصيل آنها از جاهاى لازم مستلزم انتظار طولانى بود براى او گرانبها بود و موجب تشكرات صميمى اوست ، و نيز از آقاى پرفسور ارنست هرتسفلد كه در اظهارنظر صائب راجع به آثار مدها و نقشهء دولت هخامنشى دريغ ننموده‌اند تشكر مينمايم .\r\nطهران رمضان 1346 مطابق اسفندارمذ 1306 ش . حسن پيرنيا . »\r\nاين كتاب شامل وقايع ايران در عهد عيلام ، بابل ، آسور ، ماد ، هخامنشى ، سلوكى ، پارت ، ساسانى ، و مخصوصا شامل مباحث مهمى از اوضاع اجتماعى ايران در دوران اخير است و شامل نقشه‌ها و تصاوير مهمى نيز هست .\r\n\r\n","description":"","footnote":"","page_name":" ترجمهء احوال 38 ","page_number":39},
  {"content":"\r\n\r\nپس از چاپ اين كتاب ، مرحوم پيرنيا متوجه شد كه داستانهاى قديم تاريخى و حماسى و ملى ايران كه خود داراى جنبه‌هاى تاريخى نيز هست در ايران باستانى از نظر افتاده است و از اين جهت با تنظيم و چاپ كتاب « داستانهاى ايران قديم » آن را جبران كرد . اين كتاب كه در امرداد 1307 شمسى در 167 صفحه بچاپ رسيد در حقيقت متمم كتاب ايران باستانى محسوب مىشود . آنطور كه مؤلف در مقدمهء آن گويد : « حاوى خطوط برجستهء داستانهاى ايران قديم است با ذكر مدارك و نتيجهء سنجش آنها بضميمهء استنباطاتى كه راجع بقرون قبل از تاريخ آرياهاى ايرانى ميتوان نمود » در فصول اين كتاب مطالبى در باب بيشداديان ، سلسلهء كيان ، اسكندر ، اشكانيان ، ساسانيان ، ديده مىشود . در فصول آخر كتاب سنجش داستانها و همچنين تركيب و معانى اسامى قهرمانان افسانه‌اى ايرانى آورده شده كه بسيار ذيقيمت و دقيق است .\r\nدر همين سالها مرحوم مشير الدوله به سمت عضويت كميسيون معارف برگزيده شد ، اين كميسيون وظيفه داشت علاوه‌بر نظارت بر كتب درسى و معارفى ، وسايل ترجمه و چاپ و انتشار كتب مهم و تأليفات برجستهء زمان را نيز فراهم كند و حقيقت را بايد گفت كه درين امر نيز به خوبى توفيق يافت و كتبى كه بتوجه و دستور اين كميسيون چاپ شده است امروز از امهات كتب فارسى است كه بسيارى از آن به چند بار تجديد چاپ شده است .\r\nخلاصه‌اى از كتاب ايران باستانى تحت عنوان « ايران قديم » در سال 1308 به چاپ رسيد و بعدا تا تيرماه 1310 دوبار تجديد چاپ شد ، اين كتاب ( كتاب حاضر ) در 286 صفحه تنظيم شده و شامل مختصرى از تاريخ عيلام بابل ، آسور ، ماد ، هخامنشى ، اسكندر و سلوكيها پارتيها ، ساسانيان ، و هم‌چنين قسمت مهم تمدن ايران و بهرحال تأليفى نفيس است .\r\nمرحوم پيرنيا بعد از انتشار دو كتاب اول خود بفكر تنظيم تاريخ مهم ايران باستان افتاد ، ناگفته نبايد گذاشت كه در اوايل سلطنت پهلوى بر اثر توجهى كه بمعارف و تاريخ ايران به عمل آمد و با تقويتى كه از روحيهء ملى و ناسيوناليستى در ايران ميشد و هم با فراغ خاطرى كه در اثر تدابير معارف براى فضلاء و دانشمندان پيش آمده بود ، فكر تنظيم يك دورهء تاريخ مفصل و عظيم ايران در كميسيونهاى معارف و مجامع فرهنگى قوت گرفت و عده‌اى بدين مهم توجه پيدا نمودند . مرحوم اقبال آشتيانى كيفيت شروع اين نهضت را چنين ميگويد :\r\n« شش سال قبل ( 1306 ) موقعى كه نگارنده در پاريس بودم و حسن اتفاق مصاحبت ذيقيمت بزرگان عاليقدرى را كه همه بر من سمت استادى داشته و دارند يعنى حضرت علامهء مفضال آقاى ميرزا محمد خان قزوينى و حضرت مستطاب اشرف آقاى ذكاء الملك فروغى و حضرت استادى آقاى ميرزا ابو الحسن خان فروغى نصيبم بود ، غالبا گفتگوى اين موضوع در ميان بود كه باتفاق يكديگر بسبك تواريخى كه در فرنگستان بهمكارى فضلاء فراهم شده است تاريخ عمومى جهت ايران تهيه كنيم و چندين جلسه اوقات ما صرف ترتيب نقشهء اين كار و اختيار روش و ترتيب وسايل و مقدمات آن شد ، ولى بدبختانه فراهم نداشتن سرمايه مادى و مأموريت يافتن حضرت ذكاء الملك به سفارت كبراى تركيه و مراجعت برادر معظم ايشان\r\n\r\n","description":"","footnote":"","page_name":" ترجمهء احوال 39 ","page_number":40},
  {"content":"\r\n\r\nبايران مانع صورت يافتن اين نقشه گرديد در همين اثنا بود كه دو جلد كتاب نفيس ايران باستانى و داستانهاى ايران قديم تأليف حضرت مستطاب اشرف آقاى ميرزا حسن خان مشير الدوله پيرنيا انتشار يافت و موجب كمال خرسندى گرديد كه اولين قدم در اين مرحله از جانب معظم‌له با نهايت دقت و احتياط و رعايت طرز كار اروپائى و استفاده از جميع منابع موجوده برداشته شد و براى كسانى كه بعدها بخواهند اين مرحله را بپيمانيد راه روشن گرديد .\r\nمقارن برگشت نگارنده به تهران ( 1307 ) وزارت جليلهء معارف نيز براى رفع احتياج مدارس دست به كار تأليف يك سلسله كتب درسى زد و جناب مستطاب اجل آقاى اعتماد الدولهء قراگوزلو وزير معارف وقت نيز درين موضوع جدى تمام داشتند و مقرر گرديد كه سلسلهء تاريخ ايران از ابتدا تا مشروطيت به ترتيب ذيل فراهم شود :\r\nاز ابتدا تا صدر اسلام بقلم حضرت آقاى پيرنيا .\r\nاز اسلام تا استيلاى مغول بقلم حضرت آقاى تقىزاده .\r\nو از استيلاى مغول تا اعلان مشروطيت بتوسط اين ضعيف [ عباس اقبال 
  ] .\r\nآقاى پيرنيا به ذوق شخصى اوقات گرانمايهء خود را صرف انجام اين منظور مقدس كرده و علاوه بر دو جلد ايران باستانى و داستانهاى ايران قديم و يك جلد خلاصهء دو جلد فوق ، تاكنون [ 1312 
  ] دو مجلد كبير از ابتداى تاريخ ايران تا اوايل دوره اشكانى را فراهم و طبع نموده‌اند و بقيهء تاريخ ايران را هم تا ظهور اسلام در دو مجلد ديگر در دست تأليف و طبع دارند .\r\nكسانى كه اين دو مجلد حاضر را ديده و مطالعه كرده‌اند مىدانند كه مؤلف محترم تا چه‌اندازه در اين راه زحمت كشيده و چه خدمت ذىقيمت بهموطنان خود كرده‌اند . همين كه دو جلد ديگر اين كتاب گرانبها نيز از طبع خارج شود افق جديدى پيش مردم اين عصر ، كه از گزارش احوال نياكان خود عموما و ايران باستان خصوصا آن هم به شكل مطالعهء علمى به كلى بىخبرند ، گشوده خواهد شد و از قرائت و سير در احوال اجداد با افتخار خود به مآثر گذشتهء قوم ايران كه همه وقت در دنياى قديم صاحب نام و نشان و همدوش ملل عظيم - الشأن بوده‌اند پى خواهند برد و به غرض‌ورزى مورخين دشمن در باب تحقير مقام ايرانيان قديم و مغرضين بىخبر عصر جديد كه درين كتاب به خوبى پرده از روى كار ايشان برداشته شده است آگاهى خواهند يافت ، باشد كه غرور ملى بار ديگر در هموطنان معاصر ما شعله زند و خرمن سستى و تن‌پرورى را در وجود ايشان سوخته آنان را به اقتداء به اجداد با عظمت خود وادارد « 1 » .\r\nاشتغال مرحوم مشير الدوله بتدوين ايران باستان تا پايان عمر طول كشيد ، آن مرحوم را علاقهء بتاريخ ايران بدين كار خطبر گماشت و روزها گاهى تا 14 ساعت وقت خود را صرف ترجمه و تنظيم مطالب كتاب و تصحيح و مطابقهء آخرين نمونه‌هاى چاپخانه ميكرد .\r\n\r\n\r\n","description":"","footnote":"\r\n( 1 ) - مقدمهء تاريخ مغول بقلم عباس اقبال ص 18 .\r\n","page_name":" ترجمهء احوال 40 ","page_number":41},
  {"content":"\r\n\r\nچنان كه بر خوانندگان پوشيده نيست منابع اين كتاب عموما خارجى بوده است ، بدين معنى كه منابع اصلى آن يا يونانى بوده است و يا رومى ، و سپس اين كتب به زبانهاى فرانسوى و انگليسى و روسى و آلمانى و غير آن ترجمه شده بود . مرحوم پيرنيا ترجمه‌هاى مهم منابع اصلى كتاب را از خارج بدست آورد و شروع به ترجمهء آن نمود . خود به زبان روسى و فرانسه تسلط كامل داشت . انگليسى را نيز ميدانست . در اواخر عمر ، از جهت احتياجى كه بآثار دانشمندان آلمانى داشت ناچار شد زبان آلمانى را فراگيرد و مثل يك دانش‌آموز دبيرستانى ساعتها اوقات فراغت خود را صرف فراگرفتن اين زبان كرد « 1 » و زبان آلمانى را بكمك فرزند خود داود پيرنيا و معلمين ديگر آموخت . البته به زبان عربى نيز مسلط بود و بالنتيجه قسمت عمدهء منابع تاريخ را شخصا مورد استفاده قرار ميداد « 2 » . علاوه‌بر آن ، مشير الدوله هرگز از مشورت با فضلاء و دانشمندان غفلت نداشت و اغلب اوقات با عده‌اى كه\r\n\r\n\r\n","description":"","footnote":"\r\n( 1 ) - تقرير استاد سعيد نفيسى\r\n( 2 ) - آقاى مهدى اكباتانى رئيس فعلى ادارهء بازرسى مجلس شوراى ملى كه در آن زمان از طرف مرحوم مؤتمن الملك جهت تصحيح كتب فوق به مرحوم مشير الدوله معرفى شده بودند كيفيت چاپ كتب مذكور را بدينطريق به نگارندهء اين سطور مرقوم داشته‌اند :\r\n« . . . ابتدا قريب 5 هزار صفحه از كتاب ايران باستان ( هرصفحه هشت سطر و با سه رنگ مركب بتدريج پاكنويس و از روى يادداشتهاى آن مرحوم براى حروف‌چينى حاضر گرديد ، خوب بخاطر دارم كه آنمرحوم براى تهيهء سندى از قول يكى از مورخين يونانى ( با اينكه كتاب زير چاپ بود و با آنكه نقل‌قول ساير مورخين را نموده بودند ) براى اينكه عين نظر آن مورخ را در كتاب ذكر كنند دو صفحهء كتاب سفيد ماند تا آن مأخذ از اروپا رسيد و مطلب ترجمه و بجاى خود چاپ شد .\r\nهزينهء چاپ اين كتاب توسط خود پيرنيا تأمين شد ، پس از چاپ آن كتاب مرحوم پيرنيا بفكر تأليف و چاپ كتاب ايران باستان افتاد ، آنمرحوم براى تهيهء منابع اين كتاب از هيچ نوع هزينه‌اى دريغ نميكرد ، خوب بخاطر دارم كه براى تهيهء عكس دقيق و صحيح از مقبرهء كوروش كبير و صحنهء جنگ دارا و اسكندر مقدونى ، ناچار شد يك دوره تاريخ عمومى عالم تأليف اسكاريگر روسى را كه بسيار گران‌قيمت و ناياب بود خريدارى كنند . . . قريب 28 هزار صفحه پاكنويس مطالب اين سه جلد كتاب را بنده تهيه كردم . . . به اصرار فراوان ايشان قبول نمودند كه چاپ كتاب بعهدهء شركت مطبوعات گذارده شود ، چاپ جلد اول از 12 مهر 1310 تا 12 فروردين 1311 ، چاپ جلد دوم از اردىبهشت 1311 تا آبان 1311 و چاپ جلد سوم از مرداد 1313 تا بهمن‌ماه 1313 ش . طول كشيد .\r\nپس از ابتلاء به بيمارى اورمى ، طبق دستور اطباء از خواندن و نوشتن محروم شدند و مطالب موجود را بنده پاكنويس ميكردم و با اصلاحاتى كه شفاها ميكردند بچاپخانه مىسپردم ، اينجانب تا چهار ساعت قبل از وفات آن مرحوم كنار تختخوابشان بودم و به پاكنويس قسمت هائى از جلد چهارم كه مربوط به ساسانيان بود ميپرداختم و متأسفانه اين كتاب بپايان نرسيد . . . » .\r\n","page_name":" ترجمهء احوال 41 ","page_number":42},
  {"content":"\r\n\r\nبزبانهاى خارجى و همچنين تمدن قديم ايران آشنائى داشتند در گفتگو و مشاوره بود . درين ميان استاد بزرگ آقاى سعيد نفيسى از همكاران صميمى و مورد مشورت خاص آن مرحوم بود و تا پايان عمر پيرنيا نيز اين همكارى ادامه داشت .\r\n\r\nمرگ مشير الدوله\r\nتنظيم ايران باستان قريب دهسال تمام طول كشيد . در اواخر سال 1312 ش . بود كه بر اثر كثرت كار و فرارسيدن ايام پيرى ، دچار اورمى و سپس سكتهء ناقص ( انفاركتوس ) شد و قسمتى از بدن فالج ماند و چشم راست او معيوب گرديد ؛ دوران بيمارى دو سال طول كشيد .\r\nمشير الدوله در كليهء مشاغل پاك زيست و غبار تهمت و افترائى بر دامانش ننشست و به ناپاكى هم نيازى نداشت ، زيرا پدرش سرمايهء بسيار اندوخته و زندگى فرزندانش را بنحو احسن تأمين نموده بود .\r\nمشير الدوله در سياست خارجى و داخلى نيكنامى خود را حفظ كرد و در هرمقامى كه بود حسن نيت داشت و بصدد انجام خدمتى بود .\r\nمشير الدوله در 29 آبان‌ماه 1314 ش . ( 1354 قمرى ) « 1 » در منزل شخصى خود بدرود حيات گفت ، در اين ايام نزديك به شصت و سه خزان زندگى را پشت سر گذاشته بود .\r\nمدفنش در صحن امامزاده صالح تجريش در مقبرهء خانوادگى است « 2 » .\r\nمجلس ختم او به تجليل برگزار شد ، با آنكه بر طبق دستور دولت در آن ايام مقرر بود كه عزادارىها عموما بىسروصدا و در مسجد و آن هم براى مدت دو ساعت گزاره شود ، معذلك مرحوم فروغى از اعليحضرت استجازه كرد كه پرسه را در منزل شخصى مرحوم پيرنيا بگذارند ، و اعليحضرت گفته بود . « البته در باب مرگ مشير الدوله بهرترتيب صلاح ميدانند عمل كنند » . بدين طريق اجازه داده شد كه مراسم عزادارى در منزل شخصى او بجاى آورده شود .\r\nمرگ مشير الدوله ، آرزوى اين مرد بزرگ را در پايان‌دادن تاريخ ايران قديم به خاك سپرد . اما جلد چهارم آن مختص دورهء ساسانى باشد . مرحوم پيرنيا يادداشتهائى درين باب تهيه كرده بود ، در واپسين ايام عمر ، آقاى سعيد نفيسى را فراخواند و گفت ديگر اميد اينكه حياتى باشد و دورهء تاريخ پايان پذيرد نيست ، شما آن را بهرترتيب صلاح بدانيد تكميل كنيد .\r\nمرحوم پيرنيا علاوه‌بر تأليفاتى كه نام برديم ، تفسيرى بر حقوق جزا نيز نگاشته است كه فريب دويست صفحه مىشود و هنوز بچاپ نرسيده و ظاهرا صورت جزوه براى محصلين داشته است . يادداشتهائى نيز در دفترى جلد سياه از زندگى دارد كه جزء اشياء خانوادگى هنوز مهر و موم شده مانده است .\r\n\r\n\r\n","description":"","footnote":"\r\n( 1 ) - 24 شعبان 1384 ق - 22 نوامبر 1935 م .\r\n( 2 ) - يادداشتهاى مرحوم اقبال ، مجلهء دانشكدهء ادبيات ، سال 9 ش 1 ، ص 22 ، نثر فارسى معاصر ص 51 .\r\n","page_name":" ترجمهء احوال 42 ","page_number":43},
  {"content":"\r\n\r\nعجب اينست كه در هيچيك از مجلات و جرائد كشور اثرى از آن مرحوم چاپ نشده است .\r\nاو در عشرهء آخر عمر - كه عصر طلائى دولت پهلويش خوانده‌اند - جز در كميسيون معارف و انجمن آثار ملى ، جاى ديگر دخالت و عضويتى نداشت و كار اجتماعى ديگرى نكرد و فقط اشتغال بتأليف ايران باستان داشت . و مرحوم مشير الدوله در مدت حيات نشانهاى زير را احراز كرده بود :\r\nنشان اقدس حمايل درجهء اول ( از احمد شاه ) .\r\nنشان تاج درجهء اول ايران .\r\nنشان عقاب سفيد درجهء اول روسيه .\r\nنشان سن ژرژ درجهء اول انگلستان .\r\nنشان لژيون دو نور فرانسه .\r\nنشان گيوم دوداسو درجهء اول هلند .\r\nنشان مجيديهء درجهء اول عثمانى .\r\nاز مشير الدوله شش پسر و يك دختر باقى ماند ؛ دختر او « هما » با مرحوم يد اللّه عضدى امير اعظم ، فرزند امير اعظم معروف كه مدتها حكمران شاهرود و كرمان و از متنفذين خراسان بود ازدواج كرد . اين دختر جوانمرگ شد و در 18 سالگى در اواخر 1298 يا اوايل 1299 شمسى « 1 » سر زا رفت و مشير الدوله در مرگ او سخت غمگين و پريشان شد .\r\nشش تن پسر عبارتند از داود و هرمز و باقر و مهدى و ولى اللّه و ابو القاسم ، و معروفترين نوهء او آقا بيژن ( بيژن فرزند داود پيرنيا ) است كه برنامهء كودك را در راديو ايران به راه انداخته است .\r\nباستانى پاريزى\r\n\r\n\r\n","description":"","footnote":"\r\n( 1 ) - تقرير آقاى حبيب يغمايى ، بروايت ايشان در همان ايام كه هنوز امير اعظم در لباس عزا بود ، كودتاى 1299 ش . پيش آمد و امير اعظم از بيم توقيف ، متوارى شد ، تخمين سال فوت دختر بر حساب فوق بوده است .\r\n","page_name":" ترجمهء احوال 43 ","page_number":44},
  {"content":"\r\n\r\n\r\nايران قديم\r\n\r\n","description":"","footnote":"","page_name":" مقدمه 1 ","page_number":45},
  {"content":"\r\n\r\n\r\nمقدمه\r\nبسمه تعالى\r\n\r\nشكل جغرافيائى فلات ايران\r\nمملكتى كه ما آن را ايران ميناميم قسمت اعظم سرزمين وسيعى است كه در جغرافيا موسوم بفلات ايران است اين مرزوبوم پهناور شامل جلگه وسيع و بلندى است كه از هرطرف كوههاى بلند آن را احاطه دارد : در مشرق سه رشته‌كوه متوازى كه معروف بكوههاى سليمان است در شمال كوههاى البرز كه مانند زنجيرى از شرق بغرب امتداد يافته اين كوهها در غرب از كوههاى ارمنستان جدا شده و از جنوب درياى خزر گذشته بواسطه ( كوه بابا ) به ( هندوكه ) پيوسته و اين هم به ( هىمالايا ) بلندترين كوههاى عالم متّصل است در مغرب فلات كوههاى كردستان يا زاگرس « 1 » واقع است كه از شمال بجنوب رفته و بعد به طرف جنوب و شرق برگشته بدرياى عمّان ميرسد كوههاى جنوب و مشرق از موادّ آهكى است « 2 » در كوههاى غربى نزديك درياچه اورميه « 3 » سنگ خارا نيز ديده مىشود بعضى از كوههاى شمال از موادّ آتش‌فشانى تركيب يافته يعنى موادّ آنها از قعر زمين بيرون آمده مانند\r\n\r\n\r\n","description":"","footnote":"\r\n( 1 ) - اروپائيها چنين نامند\r\n( 2 ) - يعنى از عصر سوّم معرفت الارضى\r\n( 3 ) - اسم اين درياچه را جغرافيّون عرب و غيره اورميه ضبط كرده و در روايات قديمه ما آن را چىچست يا چىكست ناميده‌اند\r\n","page_name":" مقدمه 2 ","page_number":46},
  {"content":"\r\n\r\nدماوند در نزديكى طهران و سبلان در آذربايجان اين آتش‌فشانها اكنون خاموش است اعلادرجه بلندى فلات ايران در جنوب آن و سراشيبي فلات از جنوب بشمال است زيرا در كرمان ارتفاع آن تقريبا 1600 متر است و حال آنكه در مشهد از 1050 و در تبريز از 1200 تجاوز نميكند « 1 » مساحت فلات ايران دو ميليون و ششصد هزار كيلومتر مربّع يا تقريبا پنجاه و پنج هزار فرسخ مربّع مىباشد « 2 » ايران امروزى از اين مساحت داراى شصت و سه درصد يا تقريبا دو ثلث از كلّ است و آنچه باقى ميماند متعلّق بممالكى است مانند افغانستان و بلوچستان و غيره كه در اثر حوادث تاريخى از اوايل قرن سيزدهم هجرى متدرّجا از ايران جدا شده‌اند .\r\nآب و هواى فلات ايران خشك است بخصوص در قسمت مركزى آن‌كه موسوم به كوير لوت و يكى از گرمترين جاهاى دنيا است باستثناى گيلان و مازندران و سواحل خليج پارس كه بارندگى در آنجاها زياد است در ساير نقاط ايران مجموع مقدار باران در عرض سال تقريبا از سه گره و نيم تا چهار گره و نيم تجاوز نميكند « 3 » در شمال ايران بادهاى باران‌آور زياد ميوزد ولى وقتى كه بكوههاى بلند البرز برميخورد غالبا به طرف جنوب آن تجاوز نميكند از اين جهة در گيلان و مازندران بارندگى زياد مىشود در صورتى كه صفحات جنوبى اين كوه خشك است بادهائيكه در ايران ميوزد از دو سمت است شمال غربى و جنوب شرقى اوّلى از اثر بادهاى تند شمال امريكا است كه از اوقيانوس اطلس عبور كرده از راه درياى مغرب « 4 » بشامات و آسياى\r\n\r\n\r\n","description":"","footnote":"\r\n( 1 ) - مطر معادل يك گز از مقادير جديد يا پانزده گره و شش عشر است\r\n( 2 ) - كيلومتر معادل يك ميل از مقادير جديد يا 975 ذرع است\r\n( 3 ) - از 22 الى 28 سانتيمتر\r\n( 4 ) - مدىترانه را در ايران بعضى درياى سفيد يا بحر ابيض مىنامند و ليكن اين اسم در جغرافيا بدرياي سفيد كه با اوقيانوس منجمد شمالي مربوط است اطلاق شده درياي مديترانه را اكثر ملل از جهت موقع آن در ميان سه قارّه درياى « ميان زمين » ناميده‌اند ولى چون اين اسم مأنوس نيست لابد بايد آن را مانند قدما درياى مغرب يا روم ناميد در اين كتاب اسم اوّلي اختيار شده\r\n","page_name":" مقدمه 3 ","page_number":47},
  {"content":"\r\n\r\nصغير ميرسد و از آنجا بايران و هند ميگذرد دوّمى از اوقيانوس هند توليد شده به طرف ايران ميوزد علّت اينكه جهت اين بادها تغيير نميكند از اين‌جاست كه بادهاى مذكور بايد از دالان تنگ سلسله‌هاى جبال بگذرد و بديهى است كه كوهها جا و جهت عوض نمىكند در بعضى از قسمت‌هاى ايران بادها مانند باد 120 روز سيستان وزش منظّم و تند دارد در وسط فلات ايران كويرى است كه اهالى جنوب آن را لوت مينامند و با وجود اينكه پست‌ترين قسمت فلات ايران است‌باز بلنديش به 609 متر ميرسد عبور از كوير براى كاروانها از جهت باتلاقها و ريك روان خطرناك مىباشد در فلات ايران رودى كه قابل كشتىرانى باشد منحصر بكارون است رود مزبور كه از كوههاى بختيارى شروع مىشود در خوزستان جارى است و بشطّ العرب ميريزد رودهاى ديگر از اينقرار است : در شمال ارس و سرخ رود يا قزل‌اوزن ( كه پس از اينكه بشاهرود پيوست سفيدرودش نامند ) و اترك اين سه رود بدرياى خزر ميريزد در اصفهان زاينده‌رود كه در باتلاقي گم مىشود در طرف مشرق مرغاب و هريرود كه در صحراى تركمن فروميروند در سيستان هيلمنذ ( يا هيرمند ) و در حدّ شمال شرقى فلات ايران رود بزرگ آمويه كه از بدخشان شروع شده بدرياى آرال ميريزد « 1 » فلات ايران داراى چند درياچه است و علماء معرفت الارض آن‌ها را باقى مانده دريائى ميدانند كه وقتى قسمت اعظم فلات ايران را در زير\r\n\r\n\r\n","description":"","footnote":"\r\n( 1 ) - اين رود در زمان اسكندر بدرياى خزر ميريخته و سفاين تجارتى از آمويه بدرياى مزبور و از اين راه به رود ( كوروش ) يا كوراى كنونى ( در قفقازيّه ) ميرفته بعد اين رود مجراى خود را تغيير داده و آب خود را بدرياى آرال ريخته در 1220 ميلادى مغولها براى خراب كردن ( ارگنج ) پاىتخت خوارزم آب رود را به طرف شهر مزبور بردند و در نتيجه آمويه بمجراى سابق افتاد و تقريبا سه قرن اين مجرى را مىپيمود ولي بعدباز تغيير مجري داده به طرف درياى آرال رفت چنان كه حالا هم به اين حال باقى است چون درياچه آرال را در جغرافيا دريا گفته‌اند مؤلف هم دريا نوشته\r\n","page_name":" مقدمه 4 ","page_number":48},
  {"content":"\r\n\r\nخود داشته درياچه‌هاى مزبور از قرار ذيل است : در شمال و غرب فلات و صفحات مجاور آن : درياچه اورميه در طرف غربى آذربايجان و درياچه ( وان ) در تركيّه در 15 فرسخى حدود ايران و درياچه ( گىچاى ) در قفقازيّه مهمترين اين‌ها درياچه اورميه است كه عمق آن پانزده ذرع و آب آن خيلى شور و تقريبا در ارتفاع هزار متر از سطح درياى اوقيانوسى واقع است « 1 » در پارس دو درياچه مهارلو « 2 » و نيريز « 3 » در سيستان درياچه هامون كه فاضل آب آن در سالهائيكه بارندگى مىشود بگود ( زرّه ) ميريزد در كرمان هامون ديگرى است موسوم به نمك‌زار ( بعضى اسم اين درياچه را جزمريان نوشته اند ) آب دو رود كوچك بمپور و هليل به اين هامون ميريزد بين طهران و قم درياچه قم يا حوض سلطان\r\nاز طرف شمال چنان كه گفته شد فلات ايران بدرياى خزر محدود است اين اسم بمناسبت مردمانى است كه موسوم به خزر بوده و در كنار شمال غربى اين دريا قرونى بسر برده‌اند « 4 » اين دريا از حيث عمق بسه قسمت تقسيم شده و گودترين جاهاى آن در قسمت جنوبى است زيرا شمال دريا از جهت لاى رود بزرگ اديل ( ولگا ) كه به دريا ميريزد كم‌عمق مىباشد « 5 » سطح دريا 26 متر از سطح درياى اوقيانوسى پائين‌تر است و چنان كه بتجربه رسيده همواره فروميرود سبب آن را از تابستانهاى بسيار گرم و تبخير زياد آب دريا ميدانند\r\nفلات ايران از طرف جنوب بخليج فارس و درياى عمّان محدود است خليج مزبور كه از گرمترين جاهاى دنيا است و شبه جزيرهء عربستان را از ايران جدا مىكند\r\n\r\n\r\n","description":"","footnote":"\r\n( 1 ) - درياي اوقيانوسى يعنى دريائى كه با اوقيانوس مرتبط است مانند خليج پارس و غيره\r\n( 2 ) - بعضى محلو نوشته‌اند\r\n( 3 ) - درياچه نيريز به بختگان هم معروف است\r\n( 4 ) - اروپائيها آن را كاسپين مينامند از اسم مردمان بومى غرب ايران كه به ( كاس‌سو ) موسوم بوده‌اند اين اسم در جمع ( كاسپ ) يا ( كسپ ) ميشده جغرافيّون عرب كاسپين را ( قزبين ) كرده‌اند\r\n( 5 ) - عمق آن در شمال تقريبا 40 و در جنوب 950 متر است\r\n","page_name":" مقدمه 5 ","page_number":49},
  {"content":"\r\n\r\nبواسطه بوغاز هرمز با بحر عمّان اتّصال مىيابد و با تمام دنيا از اين راه مربوط است شطّ العرب به اين خليج ميريزد و ملل قديمه عالم مانند سومريها و اكديها و عيلامىها و كلدانيها و پارسىها و نيز اعراب ارتباط تاريخى نزديك با اين خليج داشته‌اند و سواحل آن مهد تمدّن‌هاى خاموش عهود قديمه است جزاير بسيارى در اين خليج است كه بزرگترين آنها قشم و بحرين مىباشد فلات ايران داراى معادن زيادى است از قبيل مس - آهن - سرب - زغال‌سنگ - مرمر - گل‌سرخ - فيروزه و غيره و چنان كه علماى فن گويند قسمت بزرگ فلات ايران روى نفط قرار گرفته و ليكن چون باستخراج معادن هنوز كاملا نپرداخته‌اند محصولات آن بيشتر زراعتى است و از جهت آب و هواى برّى و كمى بارندگى در بعضى از قسمت‌هاى ايران زراعت فقط آبى است ولى كلّيّة زراعت ديمى در ايران غلبه دارد شمال و مغرب فلات ايران از حيث نباتات از قسمت مركزى و شرقى غنيتر است جهت آن در شمال تا سلسله كوه البرز درياى خزر و در غرب اثر درياى مغرب است كه هرچند در فلات ايران ضعيف مىباشد ولىباز در قسمتى از مغرب آن نافذ است جاهائى كه آب باشد خاك درّه‌ها حاصلخيز است و نباتات قوّت زياد دارد خاك درّه‌ها و دامنه‌ها رسوبى يعنى لائى است كه از سيلابها و رودهاى روى زمين مانده ولي وقتى كه از سطح زمين قدرى پائين رويم غالبا به سنگ و ريگ و ماسه ميرسيم « 1 » اگرچه عرض جغرافيائى فلات ايران تقريبا از بيست و چهار الى چهل و دو شمالى است و نميبايست در اين عرض اختلاف زياد بين آب و هواى نقاط مختلفه فلات باشد و ليكن بواسطه اختلاف ارتفاع يا موقع خاصّى در كنار درياها و درياچه‌ها يا در پناه كوهها و يا در نزديكى كوير اختلاف زياد در آب و هواى\r\n\r\n\r\n","description":"","footnote":"\r\n( 1 ) - از اين نوع علائم گمان ميكنند كه در عصر چهارم معرفت الارضى قسمت اعظم فلات در زير آب بوده\r\n","page_name":" مقدمه 6 ","page_number":50},
  {"content":"\r\n\r\nقسمتهاى مختلف فلات ايران حاصل شده و از اين جهة همه قسم درخت و گل و ريحان در ايران ميرويد راههاى تجارت و روابط امروزى سكنهء فلات ايران تقريبا همان است كه در ازمنه تاريخى بوده لذا فقط بعضى را كه براى تاريخ اهميّت دارد ذكر ميكنيم راهى كه از بين النّهرين بفلات ايران ميآمد از جائى كه بعدها موسوم به ( سلوكيّه ) « 1 » گرديد و در نزديكى بغداد كنونى بود از دجله گذشته و متابعت وادى دياله را نموده به آرتىميتا در نزديكى قزل‌رباط امروزى ميرسيد و بعد به شالا كه كرسى حلوان « 2 » بود منتهى ميگشت از اينجا صعود بفلات ايران شروع ميشد و راه مزبور بعد از گذشتن از كوههاى زاگرس و كامبادن « 3 » يا تقريبا كرمانشاه امروزى وارد وادى بلند كرخه ميشد و پس از عبور از كنگاور ( يا كنكبار « 4 » قديم ) بهمدان منتهى ميگشت و همدان بواسطه راههاى مختلف با شوش و شهرهاى ديگر ارتباط مييافت از راههاى ديگر راههائى كه از فلات ايران بهند ميرود شايان توجّه است يكى از آنها راهى است كه از وادى كابل شروع شده و از كوههاى سليمان گذشته به پيشاور كه در وادى سند است ميرسد ديگرى كه كوتاه‌تر است از تنگه خيبر ميگذرد فاتحين هند و نادر شاه از اين راه گذشته‌اند بالاخره راهى كه افغانستان كنونى را بوادى آمويه ارتباط ميداد و اكنون نيز همان اهميّت را دارد راهى است كه از باميان و بلخ شروع شده و كوههاى هندوكه را بريده بوادى مزبور ميرسد ساير راههاى ايران يعنى از رى بآذربايجان و گيلان و خراسان و از خراسان بآسياى وسطى و از بندرعباس « 5 » بشيراز و از رى از راه دامغان بطبرستان همان بوده كه حالا هم هست عدّه نفوس فلات ايران معلوم نيست چه بوده و اكنون هم چون سرشمارى نشده محقّقا معلوم نيست حدس ميزنند كه بايد جمعيّت ايران و افغانستان و بلوچستان شانزده ميليون باشد از ساير اطّلاعات جغرافيائى چون ارتباط مستقيمى\r\n\r\n\r\n","description":"","footnote":"\r\n( 1 ) -  SELEUCIE \r\n( 2 ) - حلوان قلعه‌اى بود در كوه‌هاى كردستان در نزديكى گركوك\r\n( 3 ) -  KAMBADENE \r\n( 4 ) -  KONKOBAR \r\n( 5 ) - گمرون عهد قديم\r\n","page_name":" مقدمه 7 ","page_number":51},
  {"content":"\r\n\r\nبا تاريخ ندارد ميگذريم « 1 » و ليكن اين نكته را كه براى تاريخ اهميّت دارد مخصوصا بايد درنظر داشت : فلات ايران پلى است كه قسمت‌هاى شرقى و غربى آسيا را با يكديگر اتّصال داده و اين موقع فلات ايران در تاريخ اهميّت مخصوصى داشته چه در ازمنه‌اى كه دريانوردى آسان نبود فلات ايران يگانه راهى بود كه قسمتهاى آسيا را با يكديگر و با ممالك درياى مغرب و اروپا مربوط مينمود و چون فلات مزبور در چهار راه عالم قديم واقع و وسيلهء ارتباط مردمان بسيار از نژادها و ملل مختلفه بوده از اين موقع جغرافيائى نتايجى حاصل شده كه از تاريخ آن معلوم است و در ذيل بيايد\r\n\r\nنژادها - نژاد سفيدپوست - مردمان هند و اروپائى\r\nچنان كه از نژادشناسى « 2 » معلوم است سكنهء روى زمين از حيث نژاد به پنج قسمت تقسيم شده‌اند : 1 - سفيدپوست يا ابيض 2 - زردپوست يا اصفر 3 - سرخ‌پوست يا احمر 4 - سياه‌پوست يا اسود 5 - ماله سه نژاد آخرى ارتباطى با موضوع اين كتاب ندارند نژاد زردپوست را بعضى از محقّقين نژاد مغول نيز ناميده‌اند اين نژاد موافق عقيدهء اكثر محقّقين بسه قسمت تقسيم شده : چين و تبّت « 3 » مغول و منچو « 4 » ترك و تاتار بيشتر اين مردمان در آسياى شرقى و سيبريا و آسياى وسطى سكنى دارند و شعبه‌هائى از آنها در آسياى غربى و اروپا مأوى گزيده‌اند مانند بعضى از سكنه قفقازيّه و تاتارهاى قريم « 5 » و تركها و مجارها و فين‌ها و غيره\r\nنژاد سفيدپوست را نيز بسه قسمت تقسيم كرده‌اند : هند و اروپائى - سامى و حامي بنى حام چنان كه توراة گويد از حام پسر نوح بودند در باب مساكن آنها بين محقّقين اختلاف است بعضى وطن اصلى آنها را بابل يا جائى در\r\n\r\n\r\n","description":"","footnote":"\r\n( 1 ) - اگر هم مطلبى راجع بجغرافيا پيش آيد در موقع خود تذكر خواهيم داد زيرا به اين ترتيب بهتر نصب العين خوانندگان خواهد بود\r\n( 2 ) - مقصود از نژادشناسى علم تشخيص نژادها و اشكال و احوال مردمانى است كه از نژادى ميباشند\r\n( 3 ) - تبّت\r\n( 4 ) - منچو\r\n( 5 ) - قريم\r\n","page_name":" مقدمه 8 ","page_number":52},
  {"content":"\r\n\r\nآسياى غربى دانسته عقيده داشتند كه اين مردم از آسيا بافريقا رفته و در مصر و ليبيا و غيره سكني گزيده‌اند ولى نلدكه « 1 » خاورشناس معروف بر اين عقيده بود كه هميشه مسكن آنها افريقاى شمال شرقى بوده زيرا از حيث شكل و قيافه و غيره بسياه‌پوستهاى افريقا نزديكترند اكثر محقّقين اهالى قديم مصر ( يعنى قبطىها ) و نيز بربريهاى ليبيا و كوشىها ( يا حبشىها ) را از بني حام دانسته‌اند اكنون حامىها با نژادهاى ديگر مخلوط شده‌اند .\r\nبني سام كه يكى از شاخه‌هاى بزرگ سفيدپوست‌اند اكثرا در عربستان و بين النّهرين و شامات و افريقاى شمالى و شمال شرقى سكنى دارند و شعبه‌اى از آنها كه بنى اسرائيل باشد در جاهائى از آسيا و اروپا پراكنده است ملل سامى نژاد عهد قديم اينها بوده‌اند : كلدانيها - آسوريها - فينيقيها - بني اسرائيل و يهود - آراميها - اعراب توراة فينيقيها را از حيث نژاد حامي گفته ولى اكثر محقّقين آنها را سامي ميدانند زبانهاى تمام اين مردمان به يكديگر خيلي نزديك بوده چنان كه توراة گويد كه مردم بنى اسرائيل در 1500 سال ق . م . « 2 » زبان عربى را بىمترجم ميفهميدند . مردمان هندو اروپائى چنان كه خود لفظ مىرساند مردمانى هستند كه مساكن آنها از هند تا اقصى بلاد اروپا است يعني در اروپا كلّيّهء سكنه آن باستثناى مردمانيكه از نژادهاى ديگر و در اقلّيت‌اند و در آسيا فقط هنديهاى آريانى و ايرانيها بمعنى اعم ( يعنى كلّيّه مردمانى كه از شاخه ايرانى آريانها منشعب شده‌اند « 3 » ) و ارامنه « 4 » مردمان هند و اروپائى را موافق موازين علمى بهشت شعبه تقسيم كرده‌اند 1 - آريانى 2 - يونان و مقدونى 3 - ارمنى 4 - آلبانى ( در شبه جزيرهء بالكان ) « 5 » 5 - ايطاليائى 6 - سلتى ( بومىهاى اروپاى\r\n\r\n\r\n","description":"","footnote":"\r\n( 1 ) -  NOLDEKE \r\n( 2 ) - ق . م . يعنى قبل از ميلاد مسيح\r\n( 3 ) - در ذيل اسامى اين مردمان ذكر خواهد شد\r\n( 4 ) - عبارت هند و اروپائى جامع نيست زيرا شامل مردمان هند و اروپائى كه در امريكا و جاهاى ديگر سكنى دارند نميباشد و لكن عجالة چون اين لفظ مصطلح شده چاره جز استعمال آن نيست سابقا بجاى هند و اروپائى آريانى ميگفتند و هنوز هم اين اصطلاح به كلى منسوخ نشده\r\n( 5 ) - آلبانيها را گاهى ( ارناود ) نيز مينامند\r\n","page_name":" مقدمه 9 ","page_number":53},
  {"content":"\r\n\r\nغربى ) 7 - ژرمني ( آلمانيها - آنگلو ساكسونها و غيره ) 8 - ليتوآنى و اسلاوى . تحقيق در زبانها و مذاهب و داستانها و افسانه‌هاى قبل از تاريخ مردمان اين هشت شعبه ثابت نموده كه اين مردمان لااقل پيش از چهار هزار سال ق . م . در جائى با هم زندگانى ميكرده‌اند و بعد به جهتى كه محقّقا معلوم نيست و شايد از زياد شدن سكنه و كمى جا بوده متفرّق شده هركدام به طرفى رفته‌اند زمان جدا شدن اين مردمان را از يك‌ديگر نميتوان محقّقا معلوم نمود ولى محقّقين از موازين علمى تصوّر ميكنند كه در حدود سه الى چهار هزار سال ق . م . بوده در باب مساكن اصلى مردمان هند و اروپائى عقايد مختلف است در ابتداء مساكن اصلى آنها را در آسياى وسطى ميپنداشتند بعد كه تحقيقات پيشرفت بسواحل رود اديل ( ولگا ) « 1 » و پس از آن بسواحل درياى بالتيك قائل شدند ولى حالا اين عقيده قوّت يافته كه جائى در شمال اروپا بوده و ظنّ قوى اين است كه اينجا را تقريبا در شبه جزيره اسكانديناوى بايد جستجو كرد « 2 »\r\n\r\nآريانها - شعبه ايرانى آنها\r\nچنان كه گفته شد آريانها يكى از شعب مردمان هند و اروپائىاند از حيث تحقيقاتى كه راجع بمردمان هند و اروپائى مىشود شعبه آريانى شعبه اولى است زيرا آثار تاريخى و ادبى آنها از قرن چهاردهم ق . م . شروع شده « 3 » در صورتى كه آثار ادبى يونانى و ايطاليائى بالنّسبه جوان‌تر و آثار ادبى پنج شعبه ديگر نسبت بآثار يونانى و ايطاليائى هم خيلى تازه‌تر است آريانها بعد از جدائى از مردمان هند و اروپائى به طرف جنوب رفته باز بشعبه‌هائى تقسيم شده‌اند : شعبه هندى - شعبه ايرانى - شعبه سكائى « 4 »\r\n\r\n\r\n","description":"","footnote":"\r\n( 1 ) -  VOLGA \r\n( 2 ) - عقيده پنكاو تأييدى كه ( شرادر ) از او كرده\r\n( 3 ) - مثلا ( ريگ‌ودا ) و ( ودا ) كه كتب مذهبى هنديها است\r\n( 4 ) - داريوش اوّل در كتيبه‌هاى خود اين مردم را ( سك ) و ( سكا ) ناميده لذا هردو املاء صحيح است راجع بسكاهاى آسياى وسطى نظر باسنادى كه در سنوات اخير بدست آمده بعضى از محقّقين بر اين عقيده‌اند كه اين‌ها از ايرانىهاى شمالي بوده‌اند چه زبان آنها از زبانهاى ايران شمالى است ( عقيده كريس تن‌سن )\r\n","page_name":" مقدمه 10 ","page_number":54},
  {"content":"\r\n\r\nراجع باحوال مردمان آريانى در اعصار قبل از تاريخ آنها ( يعنى اعصارى كه راجع به آن نوشته‌اى بدست نيامده ) اطّلاعات زياد و محقّقى در دست نيست باوجوداين آنچه از تحقيقات علماء حاصل شده اين است : اولا اين سؤالها پيش ميآيد كه كى آريانها از ساير مردمان هند و اروپائى جدا شده‌اند - بعد از جدا شدن كجا بوده‌اند و آيا با هم ميزيستند يا جدا از هم ؟ راجع بسؤال اوّلى عقيده محقّقين چنين است كه نميتوان تاريخ محقّقى معيّن كرد ولى موافق موازين علمى جدا شدن آريانها از مردمان هند و اروپائى بايد لااقل در حدود سه هزار سال ق . م .\r\nباشد « 1 » راجع بسئوال دوّم و سوّم تقريبا معلوم است كه آريانيهاى هندى و ايرانى اكثرا به طرف آسياى وسطى رفته و مدتها در آنجا زندگانى كرده‌اند در باب مساكن آنها بين علماء اختلاف‌نظر بود ولى حالا بيشتر به اين عقيده‌اند كه ما بين رود آمويه و سيحون ميزيسته‌اند راجع بشعبه سكائى اطّلاعات خيلى كم است زيرا آثار ادبى از آنها بدست نيامده اطّلاعات راجعه به آنها همان چيزهائى است كه از كتيبه‌هاى قديم ما و نوشته‌هاى مورّخين يونانى و از حفريّات در قبرهاى آنها استنباط شده و چون مربوط بازمنه تاريخى است در ضمن مطالب راجعه به اين زمانها گفته خواهد شد عجالة همينقدر راجع به آنها بايد دانست كه اينها مردمانى بودند قوى - سلحشور و غالبا صحراگرد و در ازمنه تاريخى مردمان سكائى از درون آسياى وسطى تا رود عظيم دانوب منتشر بودند در ضمن تاريخ قديم ايران مكرر به اين مردمان\r\n\r\n\r\n","description":"","footnote":"\r\n( 1 ) - زيرا زمان انشاء كتاب مقدس هندىها تا 1400 ق . م . صعود مىكند و ترديدى نيست كه در اين زمان زبان آريانها يكى نبوده چه اگر ميبود اين كتاب به زبان مشترك نوشته ميشد و براى يافتن زمانى كه زبان آريانها يكى بوده موافق موازين زبان‌شناسى بايد هزار سال عقب رفت پس آريانها تقريبا در حدود 2400 سال ق . م . زبان مشتركى داشته‌اند از طرف ديگر مدت زمانى كه آريانها بيك زبان تكلم ميكرده‌اند خيلى طولانى بوده زيرا قرنها لازم است تا يكى از لهجه‌هاي زبان اصلى مبدّل به زبان فرعى گردد و ديگر اينكه از مطالعات در تمدّن آريانى و مقايسه آن با تمدّنهاى اروپائى خصايصى مشاهده مىشود كه قرون عديده لازم بوده تا اين خصايص حاصل و ثابت گرديده باشد\r\n","page_name":" مقدمه 11 ","page_number":55},
  {"content":"\r\n\r\nبرخواهيم خورد آريانهاى هندى و ايرانى پس از آنكه مدّتها با هم زندگانى كردند از آسياى وسطى مهاجرت كرده به باختر آمدند و از آنجا شعبه هندى به طرف هندوكوش رفته بدرّه پنجاب هند سرازير شد و شعبه ايرانى به طرف جنوب و غرب متمايل شده در فلات ايران منتشر گرديد « 1 » از اينجا معلوم است كه اسم ايران از اسم اين مردمان است زيرا آنها خود را آيريا مىناميدند كه بمعنى نجيب يا باوفا است اسم ايران هم در سابق آيران بوده كه بعدها ايران و ايران و ايران شده « 2 »\r\n\r\nامدن اريانها بفلات ايران\r\nجهة آمدن آريانها بفلات ايران محقّقا معلوم نيست چه بوده آوستا مملكت اصلى آريانها را ( آيران واج ) يعنى مملكت آريانها مينامد و گويد مملكتى بود بسيار خوش آب و هوا و داراى زمين‌هاى حاصل‌خيز ولى ارواح بد دفعة زمين را سرد كردند و چون زمين قوت سكنه را نميداد مهاجرت شروع شد محقّقا معلوم نيست كه مقصود از آيران واج چيست : مسكن اصلى آريانها قبل از جدا شدن از مردمان هند و اروپائى يا مسكن آنها زمانيكه با هنديها بوده‌اند ؟ بهرحال ميتوان حدس زد كه در اينمورد هم مهاجرت از جهة زياد شدن سكنه و تنگى جاها بوده در باب تاريخ آمدن آنها بايران سابقا بعضى از علماء عقيده داشتند كه در حدود دو هزار سال ق . م . بوده زيرا در ضمن تاريخ عيلام كه در ذيل بيايد برميخوريم بقومى كه گمان ميكنند آريانى بوده‌اند ولى اخيرا عقيده‌اى كه قوّت يافته اين است كه از قرن چهاردهم اين مهاجرت شروع شده و تا قرن هشتم امتداد داشته\r\nراجع باينكه آريانها بعد از ورود بفلات ايران چگونه منتشر شده‌اند بايد گفت\r\n\r\n\r\n","description":"","footnote":"\r\n( 1 ) - بعضى از محقّقين بر اين عقيده‌اند كه آريانهاى هندى از پامير به طرف هند سرازير شده‌اند\r\n( 2 ) - عقيده نلدكه بر اين است كه تا پانصد سال قبل ايران را ايران با ياء مجهول تلفّظ ميكردند ( مانند ايوان ) اول مصنف خارجه كه اسم ايران را ذكر كرده اراتستن يونانى است و او ايران را آريان نوشته ( قرن سوّم ق . م . )\r\n","page_name":" مقدمه 12 ","page_number":56},
  {"content":"\r\n\r\nكه در آوستا اسامى شانزده مملكت ذكر شده كه يكى از آنها معلوم نيست كجا بوده و از پانزده مملكت ديگر اوّلى ( آيران واج ) و دو مملكت آخرى صفحه البرز و پنجاب هند است « 1 » از اينجا بعضى از محقّقين استنباط ميكنند كه اين ممالك يا ولايات خط سير و انتشار آريانها را نشان ميدهد بنابراين عقيده خط انتشار آنها از اينقرار بوده : آريانهاى ايرانى از سغد به طرف مرو آمده بعد هرات و نيسايه و كابل را اشغال كرده‌اند پس از آن به طرف رخّج و هيلمند رفته و چون بدرياچه زرنگ ( درياچه سيستان ) رسيده‌اند و درياچه مزبور در آن زمان بزرگتر از درياچه كنونى بوده به آن طرف نگذشته‌اند بخصوص كه در طرف جنوب آن اراضى بلوچستان و مكران حاليّه شروع مىشود و اين اراضى بواسطه بىآبى و آب و هواى بسيار گرم آريانها را جلب نميكرده از اين جهت بعد از اشغال سيستان به طرف مغرب رفته ولايت جنوبى خراسان و صفحه دماوند و رى را اشغال نموده‌اند .\r\nدر باب اينكه چه مردمانى در ايران ميزيسته‌اند عقيده‌اى كه از تحقيقات حاصل شده اين است : در مغرب ايران مردمانى بوده‌اند موسوم به ( كاس‌سو ) كه نژاد آنها محقّقا معلوم نيست در مازندران كنونى تپوريها « 2 » در جنوب غربى عيلاميها كه با تاريخ آنها آشنا خواهيم شد راجع به باقى قسمت‌هاى ايران عقايد مختلف است بعضى به اين عقيده‌اند كه سواحل خليج فارس و عمّان از حبشىها يا كلية از مردمان سياه‌پوست مسكون بوده « 3 » برخى\r\n\r\n\r\n","description":"","footnote":"\r\n( 1 ) - شانزده مملكت آوستائى از اينقرار است : 1 - آيران واج - مملكت آريانها 2 - سوغده - سغد 3 - مورو - مرو 4 - باخذى - باختر 5 - نيسايه - بعضي با محلّى در دو فرسخى سرخس و برخى با نيشابور تطبيق ميكنند 6 - هراى و - هرات 7 - واىكرت - كابل 8 - او رو - طوس يا غزنه 9 - و هركان - گرگان 10 - هرهوواتى - رخّج در جنوب افغانستان 11 - ايتومنت - وادي هيلمند 12 - رگ - رى 13 - شخر يا چخر - شاهرود 14 - ورن - صفحه البرز يا خوار 15 - هپت هيندو - پنجاب هند 16 - ولاياتى كه در كنار رودخانه رنگا است و سر يعنى مدير ندارد - معلوم نيست كجا است\r\n( 2 ) - طبرستان از تپورستان آمده\r\n( 3 ) - اين عقيده مبتني بر مداركى است كه از تحقيقات و حفريات بدست آمده\r\n","page_name":" مقدمه 13 ","page_number":57},
  {"content":"\r\n\r\nعقيده دارند كه سكنه تمام فلات ايران و قفقازيه و اروپاى جنوبى در زمان بسيار قديم از سياه‌پوست‌ها يا از نژادى كه شكيل نبوده تركيب مىيافته بهرحال وقتى كه آريانها بفلات ايران آمده‌اند در اينجا مردمانى يافته‌اند كه زشت و از حيث نژاد و عادات و اخلاق و مذهب از آنها پست‌تر بوده‌اند زيرا آريانها مردمان بومي را ديو يا تور ناميده‌اند علاوه بر اين در مازندران آثارى بدست آمده كه خيلى قديم است و دلالت بر صحت اين استنباط مينمايد رفتار آريانها با اين مردمان بومى مانند رفتار غالب با مغلوب بود بخصوص كه آريانها آنها را از خود پست‌تر ميدانسته‌اند بنابراين در ابتداء هيچ نوع حقّى براى آنها قائل نبودند بلكه با اينها دائما جنگ ميكردند و هرجا آنها را مىيافتند ميكشتند ولى بعدها كه خطر بومىها براى آريانها رفع شد و آريانها كارهاى پرزحمت را از قبيل زراعت و تربيت حشم و خدمت در خانواده‌ها از دوش خود برداشته به آنها محوّل نمودند بومىها طرف احتياج شديد واقع شده داراى حقّي گرديدند مانند حقّ غلام و كنيز در سابق كه در تحت حمايت اربابها زندگانى مىنمودند از اين زمان اختلاط آريانها با بومىها شروع شد ترتيب برقرار شدن آريانها در ايران بعضا از داستانهاى قديم ما و تا اندازه‌اى نيز از مقايسه طرز مهاجرت و برقرار شدن ساير مردمان هند و اروپائى در ممالك مفتوحه بدست آمده آريانها بايران براى تاخت و تاز نيامده بودند بلكه ميخواستند در اين مملكت برقرار شوند و با اين مقصود ميبايست اراضى را از بومىها انتزاع نمايند براى رسيدن به مقصود بهرجا وارد مىشدند پس از جنگ با بومىها قلعه‌اى بنا ميكردند درون قلعه را به دو قسمت تقسيم كرده قسمتى را بمساكن خانواده‌ها تخصيص ميدادند و قسمت ديگر را بحشم در اين محوّطه شب‌ها آتشى با دو مقصود روشن ميكردند اولا براى اينكه خانواده‌ها از آن سهمى برند و ديگر از اين جهة كه اگر بومىها شبيخون زدند پاسبانان آتش را تيزتر كنند تا\r\n\r\n","description":"","footnote":"","page_name":" مقدمه 14 ","page_number":58},
  {"content":"\r\n\r\nمردان قلعه براى جنگ بيرون آمده دشمن را از اطراف قلعه برانند « 1 » بعدها اين قلعه‌ها مبدّل بدهات و شهرها شد « 2 »\r\n\r\nمذهب اريانها و اخلاق انها\r\nراجع بمذهب آريانهاى ايرانى بايد در نظر داشت كه مدّت‌ها مذهب آنها با مذهب هنديها يكى بوده چنان كه به زبان واحدى هم تكلّم ميكردند ولى در قرون بعد جدائى مذهبي بين آنها روى داد كى اين جدائى روى داده محقّقا معلوم نيست ولى از كتيبه‌اى كه در بوغاز ( گ‌اي ) « 3 » در آسياى صغير بدست آمده و تاريخ آن تقريبا از 1350 ق . م . است استنباط مىشود كه در اين زمان جدائى هنوز روى نداده بود چه نجباى ميتانيان كه آرياني بوده‌اند بخداهاى هندى قسم ياد كرده‌اند « 4 » چون تاريخ نوشته شدن ( ودا ) كتاب مقدّس هنديها از قرن چهاردهم بالا نميرود و از قرن هشتم پائين‌تر نميآيد پس تاريخ جدائى آنها بين اين دو قرن يعنى قرن نهم و چهاردهم بايد باشد امّا اينكه مذهب آريانهاى ايرانى چه بوده از مطالعات محقّقين در مذهب هنديها و مقايسه نتيجه آن با نتيجه مطالعات در آوستا ( كتاب مقدّس زرتشتيها ) اين عقيده حاصل مىشود : آنها معتقد بودند بيك عدّه از وجود هاى خيّر و خوب كه گنج‌ها و ذخاير طبيعت را به انسان ميرسانيدند در ميان اين ذخاير مهمتر ازهر چيز روشنائى و باران بود و نيز اعتقاد داشتند بوجودهاى بد و تيره كه با وجودهاى خوب در جنگ بوده و نميخواستند انسان سعادتمند باشد شب و زمستان و خشك‌سالى و قحطى و امراض و مرگ و بليّات را از وجودهاى بد ميدانستند معلوم است كه وجودهاى اوّلى را ميپرستيدند و حمد و ثناى آنها را ميگفتند يا ميخواندند و براى\r\n\r\n\r\n","description":"","footnote":"\r\n( 1 ) - ( ور ) كه در داستان جمشيد ذكر شده نمونه‌اى از اين قلعه‌هاست\r\n( 2 ) - محقّقين تصور ميكنند كه بناى شخره و رى و غيره هم بدين منوال بوده\r\n( 3 ) - بوغاز ( گ اي ) محلّى است كه ( پ ث‌ريوم ) پاىتخت قديم هيت‌ها در آنجا بوده\r\n( 4 ) - ايندر - وارون و غيره .\r\n","page_name":" مقدمه 15 ","page_number":59},
  {"content":"\r\n\r\nآنها نياز ميدادند در صورتى كه ارواح بد را دشمن ميداشتند و براى محفوظ ماندن از شرّ انها باورادى متوسّل ميشدند كه بعدها باعث ترقّى سحر و جادوگرى شد و زرتشت بر ضد اين خرافات قيام كرد بعضى از محقّقين بر اين عقيده‌اند كه پرستش ورثرغنا ربّ النوع رعد و ميثر ربّ النوع آفتاب در اين زمان در مذهب آريانهاى ايرانى داخل بود « 1 » آفتاب را چشم آسمان ميدانستند و رعد را پسر آن بعبارت ديگر بايد گفت كه آريانهاى ايرانى مانند آريانهاى هندى عناصر را ميپرستيدند ولى بعد بتدريج ترقى كرده بدرجه پرستش خداى يگانه رسيدند كي نتيجه اين ترقى و تكامل حاصل شد ؟ معلوم نيست ولى بايد اين نكته را در نظر داشت كه آريانهاى ايرانى زودتر از آريانهاى هندى ترقى كرده بتوحيد رسيده‌اند و با پديد آمدن زرتشت اعتقاد بخداى يگانه پايه محكمى يافته چنان كه در جاى خود بيايد .\r\nآريانهاى ايرانى وقتى كه بايران آمدند از حيث تمدّن پست‌تر از همسايه‌هاى خود يعنى بابل و آسور بودند و چنان كه بيايد چيزهاى زياد از آنها اقتباس كردند ولى در اخلاق بر آنها برترى داشتند چه معتقدات مذهبى آنها سعى و عمل يعنى كوشش و كار كردن را با راستى و درستى تشويق ميكرد و ايرانيهاى قديم دروغ را يكى از بزرگترين ارواح بد ميدانستند .\r\n\r\nخانواده - طبقات - شكل حكومت\r\nخانواده بر اقتدار پدر يا بزرگتر خانواده تشكيل شده بود زن اگرچه اختياراتى نسبت به شوهر نداشت باوجوداين بانوى خانه محسوب ميشد و كلية چنين به نظر ميآيد كه مقام زنها نزد آريانهاى ايرانى بهتر از مقام آنها در نزد مردمان ديگر بوده اولاد تابع محض پدر بودند رئيس خانواده در عهود بسيار قديم در آن واحد قاضى و مجرى آداب مذهبى بوده زيرا در اين ادوار از جهت سادگى آداب مذهبى طبقه روحانيّين وجود نداشت يكى از تكاليف حتمى رئيس خانواده\r\n\r\n\r\n","description":"","footnote":"\r\n( 1 ) - ورثرغنا بعدها ( وره‌ران ) و بعد بهرام شد ميثر ( ميتر ) و بعد مهر گرديد .\r\n","page_name":" مقدمه 16 ","page_number":60},
  {"content":"\r\n\r\nاين بود كه مراقب اجاق خانواده بوده نگذارد آتش آن خاموش شود اجاق خانواده در جاى معيّن واقع و مورد احترام بود .\r\nعدّه طبقات چنان كه از آوستا ديده مىشود سه بوده : روحانيّون - مردان جنگى - برزگران ولى در عهود بسيار قديم طبقه روحانيّون وجود نداشت و اجراى آداب مذهبى و قربان كردن را رؤساء خانواده‌ها بر عهده داشتند شكل حكومت ملوك الطّوايفي بود : از چند خانواده تيره‌اى تشكيل ميشد و مسكن آن ده بود كه ( ويس ) ميگفتند و از چند تيره عشيره يا قبيله تركيب مييافت و محل سكناى آن بلوك بود كه در آن زمان ( گئو ) ميناميدند و چند عشيره قوم يا مردمى را تشكيل مينمود و محل سكناى آن را كه ولايت بود ده‌يو ميگفتند رؤساى خانواده‌ها رئيس تيره و رؤساى تيره‌ها رئيس قبيله را انتخاب ميكردند رئيس قوم يا ولايت نيز در اوايل انتخابى بود ولى چون فرماندهى لشگر را در موقع جنگ به عهده داشت بعدها بر اختيارات خود افزود ولى نه باندازه‌اى كه اختيارات رؤساى خانواده‌ها و رؤساى تيره‌ها بكلّى ملغى گردد رئيس تيره را ويس‌پت و رئيس قوم يا مردم را ده‌يوپت ميناميدند وقتى كه چند مردم يا چند ولايت در تحت حكومت يكنفر واقع ميشدند او را شاه بزرگ ميخواندند ده‌يوپت‌ها في الواقع امراء يا پادشاهان كوچكى بودند كه نسبت بشاه بزرگ حال دست‌نشاندگى داشتند اينها ميبايست باجى بدهند يا هدايائى بدربار بفرستند و در موقع جنگ سپاهى براى شاه تهيّه نمايند اكثر از پهلوانان داستانهاى قديم ما ده‌يوپت‌هائى بودند كه هر كدام حكومت ولايت يا ايالتى را بطور موروثى در خانواده خود داشتند از دولت‌هائى كه آريانهاى ايرانى در ازمنهء تاريخى تشكيل نموده‌اند و ذكر آنها در ذيل خواهد آمد دولت اشكانى از حيث شكل حكومت بدولت‌هاى آرياني در زمانهاى قبل از تاريخ بيشتر شباهت دارد و بنابراين اگر بخواهيم\r\n\r\n","description":"","footnote":"","page_name":" مقدمه 17 ","page_number":61},
  {"content":"\r\n\r\nاطّلاعات بيشترى راجع به اين شكل حكومت تحصيل نمائيم بايد در طرز حكومت اشكانيان بيشتر دقيق شويم .\r\nتاريخ آريانهاى ايرانى از قرن هفتم يا اواخر قرن هشتم ق . م شروع مىشود و هرچه قبل از آن بوده در پس پرده ظلمت مستور است بنابراين لااقل در مدّت بيست و سه قرن يعنى در زمانى كه از جدا شدن آريانها از مردمان ديگر هند و اروپائى تا قرن هفتم ق . م گذشته محقّقا معلوم نيست كه آريانها چه ميكرده‌اند همينقدر از داستانهاى قديم ما برميآيد كه آريانهاى شهرى و ده‌نشين شده و دولتهائى تشكيل نموده بودند در اينجا ذكر داستانها خارج از موضوع است ولى كلّياتى كه از آنها بدست ميآيد دلالت مىكند بر اينكه آريانها لااقل چهار دولت تشكيل كرده‌اند دو دولت را بايد موافق داستانها دولت جمشيديها و فريدونيها بناميم دو دولت ديگر را دولت منوچهرىها و زابيها . زمان جمشيد خيلى قديم است بعضى عقيده دارند كه جمشيد داستانى مربوط بزمانى است كه هنوز جدائى بين مردمان هند و اروپائى روى نداده بود ولى بهرحال زمان او از زمانى كه آريانهاى هندى و ايرانى با هم بوده‌اند پائين‌تر نميآيد « 1 » دولت فريدونىها نيز مربوط به اين زمان مىباشد دولت منوچهرىها و زابيها منسوب بدوره‌هائى است كه آريانهاى ايرانى در شمال شرقى فلات ايران برقرار شده و در فشار مردمانى بودند كه از طرف شمال همواره به اينها حمله ميكردند ظنّ قوى ميرود كه اين مردمان همان سكاها بوده‌اند « 2 » بالاتر گفته شد زمانيكه آريانهاى ايرانى بفلات ايران آمدند يكى از مردمان بومى اين مملكت عيلاميها بودند بنابراين قبل از دخول در تاريخ ايران بايد شمه‌اى از عيلاميها بگوئيم زيرا اين مردم گذشته‌هاى مفصّلي داشتند و آشنا شدن با گذشته‌هاى اين ملّت بجهاتى\r\n\r\n\r\n","description":"","footnote":"\r\n( 1 ) - شيد صفت و معني درخشنده است اصل اسم جم است كه در حماسه ملى هنديها يمه و در آوستا ييما گفته‌اند\r\n( 2 ) - معلوم است كه اين كلّيّات استنباطهائى است كه از داستانها مىشود و محقّق نيست\r\n","page_name":" مقدمه 18 ","page_number":62},
  {"content":"\r\n\r\nكه در جاى خود بيايد براى فهم تاريخ آريانهاى ايرانى هم مفيد است\r\n\r\nمختصرى از تاريخ عيلام\r\n\r\nمقدّمه\r\nاطلاع ما بر عيلام تا چهل سال قبل منحصر بذكر مجملى بود كه توراة از آن نموده و اسم كدرلاعمر پادشاه عيلام را در ضمن حكايتى برده « 1 » مورّخين عهد قديم هم‌چنانچه از نوشته‌هاى آنها معلوم است اطّلاعاتى راجع بعيلام نداشتند حال بدين منوال بود تا حفريّات شوش پيش آمد اول كسى كه تحقيقات علمى راجع بشوش نمود لفتوس انگليسى بود « 2 » و ليكن حفريّات متمادى علمى بدست دو هيئت علمى فرانسوى به عمل آمد اول مارسل ديولافوا « 3 » در 1884 م . شروع بعمليات نمود و قصر داريوش اول و قصرى را كه بعدها اردشير دوم هخامنشى روى خرابه‌هاى قصر اول ساخته بود و امروز تلّ خاكي است كشف كرد بعد از او هيئت ديگر در تحت رياست دمرگان « 4 » حفريّات را دنبال نمود اگرچه حفريّات شوش هنوز باتمام نرسيده و چنان كه گويند نيم قرن لازم است تا اين كار بانجام برسد باوجوداين از آنچه تا به حال بدست آمده تاريخ عيلام تا اندازه‌اى روشن شده و يك دولت بر دولتهاى بزرگ مشرق قديم افزوده چون اين مختصر گنجايش تاريخ مفصّل عيلام را ندارد بذكر مطالب عمده اكتفا ميكنيم .\r\n\r\nحدود عيلام\r\nدر عهود قديمه عيلام اطلاق ميشد بمملكتى كه از اين ولايات تركيب يافته بود : خوزستان - لرستان - پشت‌كوه - كوه‌هاى بختيارى حدود اين مملكت از طرف مغرب دجله بود از طرف مشرق قسمتى از پارس از سمت شمال راهى كه از بابل بهمدان ميرفت و از سمت\r\n\r\n\r\n","description":"","footnote":"\r\n( 1 ) - سفر پيدايش باب 14\r\n( 2 ) -  LOFTUS \r\n( 3 ) -  MARCEL DIEULAFOY \r\n( 4 ) -  J . DE MORGAN \r\n","page_name":" مقدمه 19 ","page_number":63},
  {"content":"\r\n\r\nجنوب خليج فارس تا بوشهر « 1 » شهرهاى مهم اين مملكت را چنين نوشته‌اند 1 - شوش كه مهم‌ترين شهر عيلام و چنان كه معلوم شده از قديم‌ترين شهرهاى عالم بوده 2 - ماداكتو روى رود كرخه 3 - خايدالو كه گمان ميكنند در جاى خرم‌آباد امروزى بنا شده بود 4 - اهواز « 2 » اهالى عيلام مملكت خود را ( انزان سوسونكا ) ميناميدند كلمهء عيلام بمعنى كوهستان است و اطلاق به آن قسمتى ميشد كه كوهستان بود\r\n\r\nنژاد\r\nراجع بمردمان بومى اين مملكت عقيده ديولافوا و دمرگان اين است كه بومىهاى اوّلى اين مملكت حبشى بودند برخى عقيده دارند كه سواحل خليج پارس تا مكران و بلوچستان از حبشىها مسكون بوده بهرحال بعد از قرون زياد مردمانى كه در اطراف شطالعرب و رأس خليج پارس سكني داشته و موسوم بسومرىها بودند به اين مملكت آمده غلبه يافتند بعد از آنها مردمان سامى نژاد به اين مملكت آمدند ولى استيلاى آنها در قسمت كوهستانى آن دوامى نداشت از مردمان كوهستانى اسم كوّسيها يا كيس‌سىها زياد برده شده يونانيها آنها را اكسيان ناميده‌اند اين‌ها مردمى بودند استقلال‌طلب و مطيع كردن آنها خيلى دشوار بود چنان كه تسلّط خارجيها بر آنها دوامي نداشت شايان ذكر است كه اينها از اسكندر در موقعى كه از شوش به پارس ميرفت مطالبه باج كردند و در مراجعت از هند ببابل اسكندر با اينها جنك كرد ولى بالاخره‌باز باج آنها را بخشيد « 3 »\r\n\r\nزبان\r\nقديمترين زبان اهالى اين مملكت زبان انزانى است كه بعقيده دمرگان در سه هزار سال ق . م . متروك شده و پس از آن زبان\r\n\r\n\r\n","description":"","footnote":"\r\n( 1 ) - در عهد قديم بوشهر را ( ريشر ) مىناميدند\r\n( 2 ) -  UXIENS \r\n( 3 ) - بعضي اين مردم را با ( كاس‌سو ) هاى مذكور در فوق از يك قوم دانسته‌اند  ( ED . MEYER ) \r\n","page_name":" مقدمه 20 ","page_number":64},
  {"content":"\r\n\r\nسومرى و زبان سامي در اينجا رواج يافته بعد باز ميبينيم كه در 1500 سال ق . م . دفعة زبان انزانى زنده و استعمال شده و از اينجا ميتوان حدس زد كه زبان انزانى در ميان اهالي معمول بوده ولى كتيبه‌ها به زبان سومرى و سامي نوشته ميشده زيرا اگر زبانى مرد ديگر زنده نميشود در باب زبان انزاني عقيده عالم معروف پرشيل « 1 » كه با هيئت علمى فرانسوى بود اين است كه زبان مزبور بزبانهاى ( اورال و آلتائى ) نزديك بوده « 2 »\r\n\r\nخطّ\r\nخط عيلامى ميخي است يعنى علامات به شكل ميخ است كه بطور افقى يا عمودى استعمال شده و معلوم است كه شكل خط را عيلاميها از سومرىها اقتباس كرده‌اند « 3 » ولى خط ميخى عيلامى خط مستقلى است يعني علامات هردو خط يكى نيست و بنابراين با دانستن خط بابلى خط عيلامى را نميتوان خواند ارقام عيلامى هم با ارقام بابلى تفاوت داشته « 4 » اين خط بعدها با خطوط ديگر مترادفا استعمال ميشده مثلا يكى از پادشاهان عيلام موسوم به باش‌شوشيناك كه سلطنتش قبل از غلبه سومرىهاى شهر اور بر عيلام بوده مجسمه‌اى از سنگ ساخته كه شكل آن‌چنين است : پادشاه بر تختى از سنگ نشسته و كلماتى از سمت راست آن به خط عيلامى و از طرف چپ به خط بابلي نوشته شده است\r\n\r\nمذهب\r\nاين مسئله تاريك است ولىباز اين كلّيّات معلوم شده عالم در نظر عيلامىها پر از ارواح بوده خداى بزرگ را شوشيناك ميناميدند ولى پرستش او فقط به پادشاهان و كهنه اختصاص داشته است « 5 » بعد از او به شش ربّ النوع ( آلهه ) و پس از آنها بگروهى از ارواح معتقد بودند و هركدام از ارواح را خداى محلّى ميدانستند عيلامىها هم مانند بابلىها\r\n\r\n\r\n","description":"","footnote":"\r\n( 1 ) -  PERE SCHEIL \r\n( 2 ) - مردمان ( اورال و آلتائى ) شاخه‌اى از نژاد زرد پوست‌اند مانند مغولها - تاتارها - ترك‌ها - تونغوزها - فين‌ها - سامويدها اين مردمان را فين و تاتار نيز مينامند\r\n( 3 ) - راجع بسومرىها در ذيل بيايد\r\n( 4 ) - اولي بر علامات ده‌گانه و دومي بر علامات شصت‌گانه بنا شده است\r\n( 5 ) - كهنه يعنى پيشوايان مذهب\r\n","page_name":" مقدمه 21 ","page_number":65},
  {"content":"\r\n\r\nمجسّمه خدايان را ميساختند و وقتىكه مجسّمه شهرى را به شهر ديگر ميبردند عقيده داشتند كه خداى آن شهر را انتقال داده‌اند بنابراين مذهب آنها شرك و بت‌پرستى بوده كهنه بسيار قوى و متنفذ بودند كلية مذهب آنان شباهت زياد بمذهب بابليها دارد و چنين به نظر مىآيد كه آداب مذهبي آنان هم بآداب مذهبي بابل شباهت داشته\r\n\r\nشهر شوش\r\nدمرگان خرابه‌هاى شوش را به چهار قسمت تقسيم كرده :\r\n1 - ارك كه قلعه شوش و از ادوار قديم تا زمان اسكندر مسكون بوده\r\n2 - قصور شاهان هخامنشى 3 - محله تجارتى 4 - محله‌اى در طرف راست رود كرخه در قسمت دوم خرابه‌هاى قصر داريوش و اردشير دوم و طالار معروف آن موسوم به ( اپادن ) كشف شده .\r\n\r\nتقسيم گذشته‌هاى عيلام\r\nدمركان گذشته‌هاى عيلام را به دو قسمت تقسيم مىكند : 1 - اعصار قبل از تاريخ 2 - قرون تاريخى قسمت اوّلىباز به دو قسمت تقسيم مىشود و هردو از عهد حجر است زيرا آلات و اسباب فلزى پيدا نشده « 1 » اشيائى كه از اين عهد بدست آمده غالبا از سنگ و گل كوزه است كه روى آنها نقاشىهائى كرده‌اند دمركان از مقايسه اين اشياء با اشيائى كه در مصر بدست آمده عقيده دارد كه اين اشياء متعلق به هشت هزار سال ق . م . است ولي عالم ديگر ( كينگ ) « 2 » به اين عقيده است كه شباهت اين ظروف سفالي بظروف سفالين مصرى سطحى است و ساخت و شيوه آنها شبيه‌تر بظروف و اشيائى است كه در ماوراء درياى خزر « 3 » و استراباد « 4 » و ( دره‌گز ) يافته‌اند از اينجا و از قرائن ديگر گمان ميكنند كه تمدّن عيلامى در جاهاى خيلى دوردست انتشار داشته و ما بين ماوراى درياى خزر و عيلاميها و سومرىها رابطه‌اى بوده و شايد اين مردمان\r\n\r\n\r\n","description":"","footnote":"\r\n( 1 ) - بعضى در اين باب ترديد دارند و اين عهد را ابتداي عهد مس مىدانند ( ادوآر مىير تاريخ عهد قديم )\r\n( 2 ) -  KING \r\n( 3 ) - در كورگان آنو\r\n( 4 ) - در كورنگ تپه\r\n","page_name":" مقدمه 22 ","page_number":66},
  {"content":"\r\n\r\nاز طرف شمال آمده‌اند از طبقه عهد حجر كه بالاتر رفته‌اند تا شش پا چيزى نيافته‌اند جهة اين است كه مردمى با تمدن عالىترى بر بوميها غلبه يافته‌اند و خانه‌هاى آنها را خراب كرده و بعد به قدر شش پا خاك‌ريزى كرده روى آن ابنيه جديد ساخته‌اند . بالاتر از اين طبقه طبقه‌اى است كه دمرگان آن را متعلق به عهد قديم مىداند « 1 » از اشيائى كه پيدا شده ظروف سفالين خيلي كمتر است اشياء اين عهد بيشتر از مرمر سفيد است كه روى آنها نقاشى كرده‌اند و نيز گلدانهاى لعاب‌دار و لوحه‌هائى بدست آمده كه از گل خام است و روى آنها خطوطى نوشته‌اند . دمرگان اين اشياء را متعلق به چهار هزار سال ق . م . مىداند\r\n\r\nقرون تاريخى عيلام بسه قسمت تقسيم مىشود :\r\n1 - عهدى كه تاريخ عيلام ارتباط كاملى با تاريخ سومريها و اكّديها دارد ( از زمان بسيار قديم تا 2225 ق . م ) 2 - عهدى كه گذشته‌هاى عيلام با تاريخ دولت بابل مربوط است ( از 2225 تا 745 ق . م ) 3 - دوره‌اى كه طرف عيلام دولت آسور است ( از 745 تا 645 ق . م )\r\n\r\nاول - از زمان بسيار قديم تا 2225 ق . م .\r\nچون در اين عهد تاريخ عيلام ارتباط كامل با تاريخ سومرىها و آكّديها دارد بايد يك نظر اجمالى بتاريخ مردمان مذكور بيفكنيم « 2 »\r\n\r\nسومرىها و آكّديها\r\nاين مردمان از زمان بسيار قديم كه معلوم نيست از كي شروع شده در مملكتى كه از قرن نهم ق . م ببعد موسوم به كلده شد سكني داشتند سومريها در رأس خليج فارس و طرفين شطّ العرب و آكّديها در طرف شمال شرقى آنها ميزيسته‌اند بطور قطع نميتوان حدود مملكت سومر « 3 » و آكّد « 4 » را معيّن كرد همين قدر معلوم است كه ( اور ) « 5 » و\r\n\r\n\r\n","description":"","footnote":"\r\n( 1 ) -  ARCHARQUE \r\n( 2 ) - ميگوئيم يك نظر اجمالى زيرا تاريخ اين مردمان موضوع كتاب ديگر ( تاريخ ملل قديمه مشرق ) مىباشد\r\n( 3 ) -  SUMER \r\n( 4 ) -  AKKAD \r\n( 5 ) -  UR \r\n","page_name":" مقدمه 23 ","page_number":67},
  {"content":"\r\n\r\n( اوروك يا ارخ ) « 1 » و ( نيپ‌پور ) « 2 » از شهرهاى نامى سومر بودند و ( سيپ‌پار ) « 3 » و ( كيش ) « 4 » و بابل از شهرهاى مهمّ آكّد اخيرا اين عقيده قوّت يافته كه سومريها و آكّديها ملّت واحدى بودند و آكّديها بمناسبت يكى از شهرهاى سومر به اين اسم موسوم شدند اين نكته را بايد در نظر داشت كه نام كلده را ببابل آسوريها دادند ( بمناسبت كلدانيهائى كه از بنى سام بوده و در قرون بعد در اينجا سكنى گزيدند ) و اين اسم در كتيبه‌هاى آنها از قرن نهم ق . م . ديده مىشود بنابراين چون تاريخ سومر و آكّد تا چند هزار سال ق . م . صعود مىكند نميتوان تاريخ آنها را تاريخ كلده ناميد بلكه بايد تاريخ سومر و آكّد گفت ما بين علماء و محقّقين اختلاف بود كه كدام يك از مردمان مزبور در اشغال اين مملكت سبقت داشتند و ليكن اكنون بيشتر بر اين عقيده‌اند كه قبل از آنكه مردمان بنى سام باينجاها آمده باشند سومريها سواحل خليج پارس را اشغال كرده بودند و مردمان بنى سام از طرف مغرب يا شمال غربى بدينجا آمده‌اند « 5 » امّا اينكه آكّديها و سومريها از كجا آمده‌اند چون در نزديكى عشق آباد « 6 » و در استراباد « 7 » و دره‌گز اشياء سفالين و ظروف سنگى و اسلحه مسين و بعضى اشياء ديگر بدست آمده كه شيوه ساخت آنها عيلامي است و روى گلدانى از طلا صورت‌هاى سومرى منقور است بعضى گمان ميكنند كه بين تمدن عيلامى و تمدن ماوراء درياى خزر ارتباطى بوده و شايد سومرىها هم از طرف شمال برأس خليج پارس و جلگه بابل آمده باشند بهرحال از حفريّات امريكائيها در ( نيپ‌پور ) كه يكى از شهرهاى سومرى است و كشف فهرست ده سلسله از پادشاهان اين قوم علاوه‌بر آنچه معلوم بود محقّق شده است كه پيش از سه هزار سال ق . م . سومريها گذشته‌هاى مفصّلي داشته‌اند و بابل مركز تمدّن آنها بوده\r\n\r\n\r\n","description":"","footnote":"\r\n( 1 ) -  ( URUK ) ERECH  در توراة ( ارَك ) گفته‌اند\r\n( 2 ) -  NIPPUR \r\n( 3 ) -  SIPPAR \r\n( 4 ) -  KISCH \r\n( 5 ) - عقيده  KING  كه متخصص مسئله است\r\n( 6 ) - در كورنگ تپه\r\n( 7 ) - در كورگان آنو\r\n","page_name":" مقدمه 24 ","page_number":68},
  {"content":"\r\n\r\n\r\nمذهب\r\nهرشهرى ربّ النّوع يا بقول سومريها خدائى داشته و در نظر اهالى هرشهر ارباب انواع ساير شهرها در رتبه پائين‌تر از ربّ النّوع شهر آنها بودند باوجوداين سه ربّ النّوع بزرك را همه مىپرستيدند :\r\n1 - آنُو ( آقاى آسمان ) 2 - اآ ( صاحب درّه عميق ) 3 - بِل ( ربّ النّوع زمين ) غير از اينها بگروهى از ارواح بد و عفريت‌ها و جن‌ها معتقد بودند و براى اينكه از شرّ آنها محفوظ بمانند قربانى ميكردند و نياز و تقديمى ميدادند مجسّمه ارباب انواع را ميساختند و ميپرستيدند خدايان در نظر آنها داراى صفاتى بودند مانند صفات انسانى از غضب و سفّاكي و قساوت و شهوت و غيره معابد را از خشت مىساختند و محراب را در رأس آن قرار ميدادند كهنه نفوذ بسيار داشتند و ميگفتند كه خدايان مانند شاهان در ميان تجمّلات و فراوانى زندگانى مىنمايند از اين جهة معابد پر بود از خزاين و ذخاير و انبارهاى غلّه و حبوبات و امتعه گوناگون گاهى تجارت را منحصر بمعبدى ميكردند مثل اينكه ارباب انواع تاجر يا ملّاك نيز ميباشند رئيس شهر را پاتسى مىناميدند و عقيده داشتند كه پاتسىها امور شهر را موافق ميل خداها اداره ميكنند بنابراين پاتسىها يك نوع پادشاهان محلّى بودند كه امور مذهبى و كشورى و لشگرى را در دست داشتند نشئه بعد از مرگ در نظر سومرىها خيلى تيره و تاريك بود زيرا عقيده داشتند كه انسان بعد از مرگ جز درد و محن و گرسنگى و تشنگى چيزى نخواهد يافت با اين نظر سومرىها اتّصالا براى سلامتى و حفظ خانواده دعا ميكردند و نياز ميدادند زبان سومرىها بزبان‌هاى تورانى آلتائى يا اورال و آلتائى نزديك است خطّ سومرى خطّ ميخى است و سومرىها را مخترع اين خطّ ميدانند سومريها خانه‌هاى خود را در ابتداء از نى ميساختند بعد كه ترقّى كردند خشت به كار ميبردند .\r\n\r\n","description":"","footnote":"","page_name":" مقدمه 25 ","page_number":69},
  {"content":"\r\n\r\n\r\nپاتسىهاى سومرى\r\nاز پاتسىهاى سومرى كه با عيلام جنگيده‌اند بايد بدوا اسم ان‌ناتوم اول را ذكر كرد كه پاتسى شهر لاكاش بود و قبل از سه هزار سال ق . م . با عيلام جنگيد خودش گويد كه شكست فاحشى بعيلاميها داده و ليكن حقيقت امر اين است كه عيلاميها و بخصوص مردمان كوهستان عيلام پيوسته بمملكت سومرىها حمله ميبردند و پاتسى مزبور حملات آنها را دفع كرده بعد در زمان ان ناتوم دوم‌باز عيلاميها به شهر لاكاش حمله نمودند و حمله آنها دفع شد اين واقعه چندان اهميّتى ندارد و ليكن مراسله‌اى كه كاهن ربة النّوع ( نين‌مار ) « 1 » بيكى از دوستان خود نوشته و متضمّن اين واقعه است اهمّيت دارد زيرا اين مراسله كه در زبان سومرى نوشته شده مربوط بسه هزار سال ق . م است .\r\n\r\nآكدىها و سلسله سامى\r\nبعد از سومر نوبت آكّد رسيد توضيح آنكه تقريبا در 2800 ق . م . شخصى كه سامى و موسوم به ( مانيشتو ) بود در آكّد پاتسى شده سلسلهء ( كيش ) را تأسيس كرد و بعد پادشاه عيلام را باسارت بآكّد برده مملكت او را باجگذار نمود گلدانى در نيپ‌پور يافته‌اند كه روى آن نوشته شده از غنايم عيلام است از اين ببعد آكّد رو بترقّى رفت و پادشاه آن‌كه از سلسله سامى و موسوم به ( سرگن ) « 2 » بود بمملكت خود توسعه داد چنان كه از طرف غرب تا شامات و از طرف شمال تا اينطرف كوههاى زاگرس يا كرمانشاه امروزى امتداد مىيافت يكى از كارهاى اين پادشاه اين است كه به حكم او كليّه نوشته‌هاى راجع بمذهب و قوانين و سحر و غيره به زبان سامى ترجمه و در معبد ارخ ضبط شد و از اين نوشته‌ها به حكم ( آسوربانىپال ) « 3 » پادشاه آسور در قرن هفتم ق . م . سوادي برداشتند و بدين نحو مضامين اين نوشته‌ها و كتابها براى\r\n\r\n\r\n","description":"","footnote":"\r\n( 1 ) -  NINMAR \r\n( 2 ) -  SARGON  ( اصل اسم شرّوكين است )\r\n( 3 ) -  ASSURBANIPAL \r\n","page_name":" مقدمه 26 ","page_number":70},
  {"content":"\r\n\r\nقرون بعد محفوظ ماند سارگن با عيلام جنگ كرد و ليكن معلوم نيست كه عيلام در اين زمان جزء اكّد گرديده باشد همينقدر محقّق است كه اكّديها مملكت عيلام را غارت و محصول مزارع آنها را لگدكوب نمودند شايد عيلام در اين زمان باجى باكّديها ميداده بعد از سارگن فتوحات اكّديها ادامه يافت چنان كه استلى « 1 » كه دمرگان يافته نشان ميدهد كه ( نرام‌سين ) « 2 » يكى از پادشاهان اكّدى در بلوك لولوبى فتوحاتى كرد ( اين بلوك ما بين بغداد و كرمانشاهان كنونى واقع بوده ) استل مذكور كه بنام نرام‌سين معروف است به خوبى نشان ميدهد كه در لشگر پادشاه مزبور يك عده سپاهيان حبشى بوده‌اند « 3 » كتيبه‌هائيكه نيز در اين بلوك يافته‌اند فتوحات پادشاه ديگر اكّد را موسوم به ( آنوبانىنى ) « 4 » نشان ميدهد در اين تاخت و تاز اكّديها بصفحات مجاور شكّى نيست كه مقصد عمده عيلام بوده و اين مملكت باجگذار اكّدىها گرديده پس از چندى سلسله ديگر سامى در اكّد برقرار شد و پايتخت آن در ارخ بود .\r\nدر زمان اين سلسله مردمى كه در مشرق ذهاب دولتى تشكيل كرده و از نژاد سامى و موسوم به گوتىها « 5 » بودند باكّد هجوم آورده در اكّد و در صفحات شمالى و جنوبى بابل استيلا يافتند و عيلام هم تابع آنها گرديد\r\n\r\nقوّت يافتن سومر\r\nدر 2500 ق . م سومرباز رونقى از نو گرفت و شهر ( لاكاش ) پاىتخت پادشاه بزرگى گودآ « 6 » نام گرديد اين پادشاه انزان را مطيع نموده بدادگرى و عدالت و كمك نمودن به فقراء و ضعفاء پرداخت و معابد و ابنيه جديد بنا كرده مصالح آن را از شامات و عربستان و عيلام طلبيد در 2450 ق . م مشاهده مىشود كه حكومت و اقتدار\r\n\r\n\r\n","description":"","footnote":"\r\n( 1 ) - ستل  ( STELE )  سنگ يك پارچه‌ايست كه روى آن خطوطى مينوشتند\r\n( 2 ) -  NARAM - SIN \r\n( 3 ) - يكى از دلايل اينكه سواحل خليج پارس مسكون از حبشي بوده\r\n( 4 ) -  ANU - BANINI \r\n( 5 ) -  GUTIENS \r\n( 6 ) -  GUDEA \r\n","page_name":" مقدمه 27 ","page_number":71},
  {"content":"\r\n\r\nبه شهر اور منتقل و در اينجا سلسله‌اى از پادشاهان محلّى برقرار شده از اينكه در اين زمان بجاى زبان سامى كه معمول زمان سارگن و غيره بود زبان سومرى رواج يافته ميتوان استنباط كرد كه‌باز سومرىها قوى شده‌اند دوّمين پادشاه اين سلسله دونگى « 1 » استعمال تيروكمان را از ساميها اقتباس كرد و از اين جهة لشگر او قوى گرديد و فتوحاتى در اطراف كرده عيلام و لولوبى را تسخير نمود و ليكن از قرائن چنين به نظر مىآيد كه حفظ نتيجه فتوحات مشكل بوده زيرا سومرىها مجبور بودند براى رفع شورش‌ها همواره قشون كشى نمايند از لوحه‌هائيكه بدست آمده استنباط مىشود كه عيلام در اين زمان كاملا جزء سومر بوده\r\n\r\nانقراض دولت سومرى بدست عيلاميها\r\nطرز رفتار سومرىها در عيلام باعث شورشهاى متواتر شد و سومرىها مجبور شدند كه متناوبا قشون‌كشى به طرف عيلام نموده نايرهء شورش‌ها را فرونشانند اين لشگركشىها يكى از جهات ضعف و سستى سومرىها گرديد و بالاخره عيلاميها بناى تاخت‌وتاز را در سومر گذاشتند و پادشاه آن را گرفته باسارت بعيلام بردند از اين ببعد عيلاميها مستقل شدند در حدود 2280 سال ق . م پادشاه عيلام كودورنان خوندي « 2 » شهر اور را گرفته غارت كرد و سلسله پادشاهان آن را برانداخت و مجسّمهء ربة النّوع اين شهر را كه نانا « 3 » يا نه‌نه مىناميدند جزء غنايم به عيلام برد بعد از آن قريب شصت سال سومر جزء عيلام ماند تا در حدود 2239 ق . م . در سومر سلسله‌اى برقرار شد كه سامى و موسوم به نىسين « 4 » بود اسامى شانزده نفر از پادشاهان سلسله مزبور بدست آمده و نيز معلوم است كه در 2115 سال ق . م . پادشاه عيلام ريم‌سين « 5 » اين سلسله را منقرض كرد در زمان اين سلسله سومر و اكّد دولت واحدى تشكيل داده بودند و بعد از اينكه بدست پادشاه عيلام منقرض شدند ديگر استقلالى\r\n\r\n\r\n","description":"","footnote":"\r\n( 1 ) -  DUNGI \r\n( 2 ) -  KUDUR - NANKHOUNDI \r\n( 3 ) -  NANA \r\n( 4 ) -  NISIN \r\n( 5 ) -  RIMSIN \r\n","page_name":" مقدمه 28 ","page_number":72},
  {"content":"\r\n\r\nنيافتند و ملّت سومر و اكّد در ميان ساير ملل حلّ شده قوميّت خود را از دست داد .\r\nدمرگان و نويسندگان ديگر فرانسوى به اين عقيده‌اند كه غلبهء عيلاميها بر سومريها و مردمان بنى سام نتايج تاريخى زياد دربر داشته توضيح آنكه عيلاميها بقدرى با خشونت و بقسمى وحشيانه با ملل مغلوبه رفتار كرده‌اند كه آنها از ترس جان از مساكن و اوطان خود فرار كرده و هركدام بطرفي مهاجرت نموده‌اند بنابراين عقيده دارند مردمى كه در رأس خليج پارس و بحرين « 1 » سكني داشتند به طرف شامات رفته دولت ( فينيقيّه ) را تشكيل كردند و بعد در تجارت و دريانوردى معروف شدند گروهى كه ربّ النّوع ( آسور ) را پرستش ميكردند به طرف قسمت وسطاى رود دجله و كوهستانهاى مجاور آن رفته دولت آسور را تأسيس نمودند و مهاجرت حضرت ابراهيم با طايفه خود بفلسطين و بالاخره هجوم ( هيكسوس ) « 2 » هاى سامى نژاد بمصر و تأسيس سلسله‌اى از فراعنه در آن مملكت نيز از نتايج غلبه عيلاميها بر ملل سامي نژاد بوده امّا ( كينگ ) به اين عقيده است كه غلبه عيلاميها در ممالك غربى دوام نيافته زيرا عيلاميها چون استعداد اداره كردن مملكتى را نداشتند و غلبه آنها بيشتر بتاخت‌وتاز شبيه بود نتوانسته‌اند ممالك مغلوبه را حفظ نمايند .\r\n\r\nكارهائي كه سومرىها براى بشر كرده‌اند\r\nقبل از اينكه تاريخ عيلام را دنبال نمائيم لازم است بطور اختصار چيزهاى تازه‌اى كه سومرىها در زندگانى بشر داخل نموده‌اند بيان كنيم زيرا از اين ببعد ديگر ذكرى از كارهاى آنها در تاريخ نميشود كارهاى اين مردمان از قرار ذيل است :\r\n1 - اختراع خط ميخى كه اهميّت زياد براى ترقى عالم قديم داشت 2 - وضع قوانينى كه پايه قانون‌گذارى حمّوربى « 3 » گرديد 3 - علوم و\r\n\r\n\r\n","description":"","footnote":"\r\n( 1 ) - الحساء امروزى در كنار خليج پارس\r\n( 2 ) -  HYKSOS \r\n( 3 ) -  HAMMURABI \r\n","page_name":" مقدمه 29 ","page_number":73},
  {"content":"\r\n\r\nصنايعى كه در اينجا شروع شد و بعد از آن از ملّتى بملّتى انتقال يافت و تكميل شد تا بدرجه كنونى رسيد هرقدر تحقيقات و كاوش‌هاى علماء آثار عتيقه پيش ميرود يك نكته روشن‌تر ميگردد و آن اين است كه يونانيهاى قديم مبادى علم هيئت و طب و نيز صنايع را از سومرىها اقتباس كرده‌اند اين نكته را نيز نگفته نبايد گذاشت كه هنوز تحقيقات و كاوش‌ها راجع بگذشته‌هاى اين ملّت بپايان نرسيده چه عجالة تاريخ آن تا سه يا چهار هزار سال ق . م روشن گرديده و هرقدر كاوش‌ها در اور پيش ميرود روشن‌تر ميگردد كه قبل از اين تمدّن تمدّن‌هاى ديگر وجود داشته و تمدّن سومرى به ممالك دوردست تا بلوچستان انتشار يافته بود .\r\n\r\nاوضاع عيلام\r\nپيش از آنكه بعهد دوم تاريخ عيلام داخل شويم لازم است توجّهى بامور داخلي آن كرده به بينيم از اين حيث دولت انزان سوسونكا در چه حالى بود اوضاع اين زمان كه تقريبا در حدود 2225 سال ق . م . است درست معلوم نيست همينقدر روشن است كه عيلاميها از حيث تمدن از همسايه‌هاى غربى ( سومريها و مردمان بنى سام ) پست‌تر بوده‌اند و چون مملكت آنها بيشتر كوهستانى بود و راه‌هائيكه مساعد با تجارت باشد وجود نداشت اين ملّت دور از مراكز عمران و تجارت دنياى آن روزى ميزيست از حيث تشكيلات مملكتى چنين استنباط مىشود كه باستثناى مواقعى كه دشمن خارجى استقلال عيلام را تهديد ميكرد هريك از اقوام و طوايف زندگانى سياسى و اجتماعى جداگانه داشته‌اند بخصوص مردمان كوهستانى آن‌كه هميشه استقلال خود را حفظ ميكردند .\r\n\r\nدوم - از 2225 الى 745 ق . م .\r\nدر اين عهد همسايه و طرف عيلام دولت قوى و بزرگ بابل است كه بدست مردمان سامى نژاد تأسيس شد چون تاريخ عيلام با اين دولت ارتباط تام\r\n\r\n","description":"","footnote":"","page_name":" مقدمه 30 ","page_number":74},
  {"content":"\r\n\r\nدارد لازم است كلمه‌اى چند از دولت مزبوره گفته شود .\r\n\r\nبزرگ شدن بابل\r\nبعقيده محقّقين مردمان سامى نژاد غالبا از شبه جزيره عربستان بيرون آمده به طرف ممالكى متوجه شده‌اند كه در كنار رودخانه‌هاى بزرگ يا درياها واقع شده و از حيث آب و هوا و زمين‌هاى حاصل‌خيز بر عربستان كوير مزيّت دارد در اين مورد هم مردم تازه‌نفس سامى از جهت نيروى عظيم و توانائى تحمّل سختيها كه در مردمان صحراگرد مشاهده مىشود در مملكت سومر و اكّد و نيز در صفحات مجاور آن غلبه تامّه يافتند و چنان كه در فوق ذكر شد سلسله‌هائى از پادشاهان در آنجا پديد آوردند پس از آن سلسله‌هاى ديگر در بابل تشكيل شد و اين شهر را كه بناى آن از زمان بسيار قديم سومرىها است بزرگ نموده دولتى تشكيل نمودند كه ابّهت و نفوذ آن را در دوره‌هاى بعد تمام عالم قديم حس كرد .\r\n\r\nسلسله اولى\r\nپادشاهان اين سلسله پانزده نفر بودند « 1 » بزرگتر و نمايان ترين پادشاهان مذكور حمّوربى ششمين پادشاه سلسله بود كه از 2123 الى 2080 ق . م . سلطنت كرد قوانين او را در حفريّات شوش يافته‌اند و حالا در موزه ( لوور ) « 2 » پاريس است اين قديم‌ترين مدوّنى است كه تا حال بدست آمده « 3 » قديمتر از آن قسمتى از قوانين سومرى است مدوّن حمّوربى روى سنگ يك‌پارچه « 4 » كنده شده و مربوط بزراعت و آب‌يارى و كشتىرانى و خريد غلام و كنيز و تكاليف آنها نسبت به صاحبان خود و مجازاتها و ازدواج و حقوق و ميراث و غيره است . مبانى اخلاقي قوانين مذكوره جالب توجّه علماء است و وجود چنين مدوّنى را در آن عهد دليل تمدّن عالى بابلىها و سومرىها ميدانند چنان كه مشاهده مىشود\r\n\r\n\r\n","description":"","footnote":"\r\n( 1 ) - آنچه محقّق است اين عدّه است و ليكن از فهرست‌هاى ديگر كه بدست آمده ممكن است بيشتر هم باشد\r\n( 2 ) -  LOUVRE \r\n( 3 ) - مقصود از مدوّن مجموعه قوانين است كه به ترتيب معيّنى ضبط شده باشد .\r\n( 4 ) -  STELE \r\n","page_name":" مقدمه 31 ","page_number":75},
  {"content":"\r\n\r\nاين قوانين اثراتى هم در قوانين بعضى از ملل آسياى غربى گذاشته يعني موادّى از آن اقتباس كرده يا بر اثر آن تغييراتى در قوانين خود داده‌اند حمّوربى علاوه‌بر مدوّن مذكور كارهاى ديگرى نيز كرده مانند آنكه ريم‌سين پادشاه عيلام را از شهر لارسا بيرون كرده ( 2093 ق . م . ) و از اينجا معلوم است كه بابل درصدد جمع‌آورى شهرها و بزرگ كردن مملكت خود بوده اوضاع داخلى عيلام در دورهء اين سلسله‌باز درست معلوم نيست و همينقدر روشن است كه هرچند سمسوايلونا پسر حمّوربى پادشاه عيلام را موسوم به كودورمابوك شكست داد ولىباز عيلام استقلال داشت و سلسله انزانى در اينجا سلطنت ميكرد سرسلسله خون‌بان نومنيا نامى بود كه بناى دولت عيلام را محكم نمود بارى سلسله اوّل بابلي دچار حملات مردم شمالى موسوم به هيت‌ها شده منقرض گرديد « 1 » .\r\n\r\n[ سلسله دوم 
  ]\r\nاز سلسله دوم ميگذريم زيرا در دوره آن واقعه مهمّى راجع بعيلام روى نداده . تسلّط هيت‌ها بر بابل دوامى نداشت چه مردمان ديگرى موسوم به ( كاسّىها ) كه در كوهستان عيلام ميزيسته‌اند ببابل هجوم آورده هيت‌ها را اخراج و سلسله خود را در آن‌جا برقرار كردند .\r\n\r\nسلسله سوّم يا كاسّيها\r\nكاسّىها مردمى بودند كه در كوههاى\r\n\r\n\r\n","description":"","footnote":"\r\n( 1 ) - از مردم مذكور تا چهل سال قبل هيچ نوع اطلاعى در دست نبود و فقط اسمى در ( ايلياد ) شاهكار ( هومر ) يونانى از اين مردم ديده ميشد و ليكن حفريّات ( كاراكامش ) پايتخت آنها كه در كنار فرات واقع بود و نتيجه حفريّات مصر و جاهاي ديگر روشنائى زياد بگذشته‌هاى اين مردم انداخته و معلوم كرده كه دولت هيت‌ها در 1700 ق . م .\r\nوجود داشته دولت مزبوره در دوره‌هاى بعد قوى و يكى از دول معظمه عهد قديم گرديد و هزار سال ديگر وجود داشت تا بدست آسوريها منقرض شد نژاد اين مردم مانند نژاد كاس‌سوها معلوم نيست بعضى تصور مىكنند كه زبان آنها بزبان‌هاى اورال التائى نزديك است ولى هنوز خطوط هيتى را نتوانسته‌اند بخوانند عهدنامه ( رامزس دوم ) فرعون معروف مصر با پادشاه هيت‌ها كه عهدنامه اتحاد دفاعى و تعرضى بوده بدست آمده و يكى از شيرين‌ترين اسناد تاريخى است\r\n","page_name":" مقدمه 32 ","page_number":76},
  {"content":"\r\n\r\nزاگرس نزديك كرمانشاه امروزى سكنى داشتند بعضى گمان مىكنند كه اينها قومى از مردمان آريانى بوده‌اند چه ربّ النّوع بزرگ آنها ربّ النّوع آفتاب بوده و سورياش نام داشته و اين كلمه آريانى است « 1 » اين قوم مملكت بابل را تسخير و سلسله‌اى بنا كرد كه تقريبا شش قرن سلطنت نمود ( 1760 1185 ق . م . ) در زمان كاسّىها اسب براى كشيدن عرّابه‌ها استعمال شد تاريخ عيلام راجع به اين دوره باز روشن نيست و ليكن ديده مىشود كه عيلام دولت مستقل و حتى دولت بانفوذ و مقتدرى است و جنگ‌ها بين آن و بابل دوام دارد .\r\nاز پادشاهان عيلام كه بابل را تسخير و غارت كرده‌اند شوتروك‌ناخون‌تا « 2 » معروف‌ترين آنها است ( 1190 ق . م . ) اين پادشاه بعد از تسخير بابل تمام اشياء نفيسه تاريخى بابل را بشوش برد از جمله ستل نرام‌سين بود كه در فوق گذشت و ديگر مجسّمه ربّ النّوع بزرگ بابلى كه بل‌مردوك مىناميدند اين مجسّمه سى سال در شوش بماند و بعد ببابل مسترد گرديد جنگ‌ها و تاخت‌وتازهاى عيلاميها بالاخره سلسله كاسّىها را منقرض كرد بعد از پادشاه مذكور عيلام شيل‌خاكين شوشىناك به تخت نشست اين پادشاه سائس و مدبّر بزرگى بود و بناهاى زياد كرد يكى از كارهاى او كه مورد قدرشناسى علماء آثار عتيقه مىباشد اين است : اين پادشاه هر بنائى را كه تعمير ميكرد مينوشت اين بنا را كى ساخته بود و چه كتيبه داشت و عين آن كتيبه را كه به زبان سامى بود نويسانده ترجمهء انزانى را بدان علاوه ميكرد چنين مراقبت پادشاه مزبور در حفظ آثار قديمه كمك بزرگى به خواندن زبانهاى قديم عيلامى از ادوار مختلفه نموده زيرا بين كتيبه‌هاى قديم و كتيبه‌هاى اين پادشاه ادوارى گذشته كه لااقل دو هزار سال مدّت آنست\r\n\r\n\r\n","description":"","footnote":"\r\n( 1 ) - ادوارمير  EDUARD MEYER  بر اين عقيده است كه اينها آرياني نبوده‌اند ولى از همجوارى با آريانها چيزهاى زياد از آنها اقتباس كرده بودند از جمله اسم اين رب النوع آريانى بوده\r\n( 2 ) -  SCHUTRUK - NAKHUNTA \r\n","page_name":" مقدمه 33 ","page_number":77},
  {"content":"\r\n\r\nآثارى كه از اين پادشاه بدست آمده مانند ستونهاى برنجى و استلها و آجرها و كتيبه‌ها و غيره دلالت مىكند بر اينكه در زمان او ادبيّات و صنايع عيلامى باوج ترقّى خود رسيده بود .\r\n\r\nسلسله چهارم يا پاشها\r\nدر 1184 ق . م . سلسلهء جديدى به اين اسم كه اسم يكى از محلّات بابل است در بابل برقرار شد و جنگى با عيلام نمود كه به پيشرفت بابليها خاتمه يافت و در نتيجه مجسمهء مردوك را كه عيلاميها در جزو غنائم به شوش برده بودند مسترد كردند يكى از معروفترين پادشاه اين سلسله بخت النصر « 1 » اوّل مىباشد كه حدود بابل را تا بحر مغرب ( مديترانه ) توسعه داد عيلام در اين دوره غالبا مستقل بود .\r\n\r\n[ سلسله پنجم 
  ]\r\nاز سلسله پنجم كه فقط 21 سال سلطنت كرد ميگذريم\r\n\r\nسلسله ششم يا بازيها\r\nاين سلسله از حدود 1052 تا 1032 ق . م .\r\nدر صفحات دريائى سلطنت كرد در زمان آن‌باز عيلام بابل را تسخير نمود و يكى از پادشاهان عيلامى بر تخت بابل نشست و ليكن بيش از شش سال دوام نكرد بابل در زمان اين سلسله از جهت تاخت‌وتاز مردمان صحراگرد گوتيان « 2 » از طرف شمال و فشار عيلاميها از طرف مشرق ضعيف و ناتوان گشت و از آسور كمك طلبيد و عيلاميها از موقع استفاده كرده بر بابل تسلّط يافتند و يكى از پادشاهان عيلامى در اينجا بتخت نشسته اسم بابلى اختيار كرد . مقارن اين زمان مردمان تازه‌نفس ديگر موسوم به كلدانيها از طرف شمال شرقى عربستان حمله بمملكت بابل نمودند و يك مدّعى بر دو مدّعى ديگر ( آسور و عيلام ) افزود اين دوره كه از 970 تا 732 ق . م امتداد داشت پر بود از منازعات و جنگها و اغتشاشات و هرج‌ومرج و كلدانيها بتقويت عيلاميها ميخواستند تخت بابل را اشغال\r\n\r\n\r\n","description":"","footnote":"\r\n( 1 ) -  NABUKODNAZAR \r\n( 2 ) -  GUTIENS \r\n","page_name":" مقدمه 34 ","page_number":78},
  {"content":"\r\n\r\nكنند بالاخره جنگها در سلطنت نبونصير « 1 » ( 747 - 732 ق . م ) پادشاه آسور به پيشرفت او خاتمه يافت و بابل جزء دولت آسور جديد گرديد .\r\n\r\nسوم - از 745 تا 645 ق . م .\r\n\r\n[ نظرى اجمالى بتاريخ آسوريها 
  ]\r\nدر اين دوره طرف عيلام آسور است براى فهم وقايعى كه ذكر خواهد شد لازم است يك نظر اجمالى بتاريخ آسوريها بيفكنيم اينها ملتى بودند از نژاد سامى كه با مردمان سامى نژاد ديگر در بابل زندگانى ميكردند در ازمنه بعد آسوريها مهاجرت كرده بقسمت وسطاى رود دجله و كوهستانهاى مجاور رفته در آنجا تأسيس مملكت كوچكى كردند كه موسوم بآسور شد اسم اين مردم از اسم ربّ النّوعى است كه پرستش ميكردند و آسور نام داشت پاىتخت اين مملكت در ابتداء شهر آسور بود و ليكن در ادوار ديگر شهر كالاه « 2 » و بالاخره نينوا « 3 » پايتخت گرديد حكمرانان آسور را مانند حكمرانان شهرهاى سومر و آكّد پاتسى ميگفتند معلوم است كه در ابتدا آسوريها تابع بابل بودند محقّقا معلوم نيست كه در چه تاريخ آسور مستقل شده و ليكن بهرحال تاريخ استقلال آن بين قرن هيجدهم و پانزدهم ق . م . است آسوريها مردمى بودند زارع و وقتى كه بمملكت جديد آمدند مشاهده كردند كه در اينجا اراضى قابل كشت بالنّسبه كم است و زمين هم مثل زمين‌هاى بابل حاصلخيز نيست بنابراين تصميم گرفتند كه از دست‌رنج ديگران تعيّش كنند اين بود كه در بهار هرسال آسوريها بتاخت‌وتاز در ممالك مجاوره ميپرداختند با اين مقصود كه مملكتى را باج‌گذار يا ممالك و شهرهاى ياغى را غارت نمايند و از اهالى هرقدر لازم بدانند بكشند و باقى را باسارت بمملكت خود برده و به كارهاى سخت واداشته در فراوانى و ناز و نعمت زندگانى نمايند طبيعى است كه دولت آنها موافق اين مقصود درست شده بود و از حيث تشكيلات و ترتيبات شبيه دولت بابل نبود در سومر و بابل چنان كه ديديم شهرها\r\n\r\n\r\n","description":"","footnote":"\r\n( 1 ) -  NABU - NATSIR \r\n( 2 ) -  KALAKH  يا  KALAH \r\n( 3 ) -  NINEVEH \r\n","page_name":" مقدمه 35 ","page_number":79},
  {"content":"\r\n\r\nحكمرانانى داشتند موسوم به پاتسى و روحانييّنى باعلى درجه قوى و متنفّذ چنان كه ميتوان گفت كه اين دولت‌ها در واقع دولت‌هاى ملوك الطّوايفى و روحانى بودند ولى پايه دولت آسور را بر طبقه زارعين آزاد نهاده بودند زيرا زارعين قشون آسورى را تشكيل ميدادند و جنگ و تاخت‌وتاز حرفه آنها بود بنابراين‌جاى تعجّب نيست كه دولت آسور يك دولت جنگى قوى شد يكى از خصائص آسوريها شقاوت و بيرحمى فوق العاده آنها با مغلوبين بود اين دولت تقريبا هزار سال دوام نموده حدود خود را از هر طرف توسعه داد : از طرف مغرب و جنوب غربى دولت ( هيتها ) را معدوم و فينيقيّه و فلسطين را تابع نمود و بمصر دست انداخت از طرف مشرق و و جنوب شرقي تا كوه دماوند و كوير بزرك ايران پيشرفت و ماد و پارس را دست‌نشانده و عيلام را چنان خراب نمود كه اين مملكت چند هزار ساله ديگر كمر راست نكرد دولت آسور بالاخره بدست مادىها منقرض شد .\r\nزبان آسورى همان زبان بابلي بود و خط آسورى نيز خط ميخى بابلي كتيبه ها و كتابتهاى زياد از پادشاهان اين مملكت مانده زيرا بضبط وقايع علاقمند بودند - آسوريها لوحه‌هائى از گل كوزه ترتيب ميدادند و پس از نوشتن مطلب آنها را در آتش پخته و بعد ضبط ميكردند بدين ترتيب كتابها و كتابخانها ترتيب و تشكيل ميشد اين لوحه‌ها كه در موقع انهدام نينوا زير خاك رفته حالا بواسطه حفريّات بيرون ميآيد و منبعى براى روشن كردن تاريخ عهود قديمه است چنان كه در موزه ( لوور ) پاريس چندين هزار از اين لوحه‌ها موجود است و بواسطه اين لوحه‌ها تاريخ آسور بقدرى روشن شده كه امروز آن را تقريبا مانند تاريخ يونان قديم مىدانند .\r\nآسوريها در صنايع نيز آثار زياد از خود گذاشته‌اند پادشاهان آسور دو چيز را از تكاليف خود ميدانستند اوّل جنگ و بعد بناى شهر جديد كه با زحمت و مشقّت اسراء ساخته ميشد بنابراين در اين مملكت صنعت معمارى و\r\n\r\n","description":"","footnote":"","page_name":" مقدمه 36 ","page_number":80},
  {"content":"\r\n\r\nحجّارى و كتيبه‌نگارى و ساختن صورتهاى منقور برجسته در سنگ « 1 » ترقّى شايانى داشت و بعضى از كارهاى آسوريها كه شكار پادشاهان يا مجالسى را نشان ميدهد باندازه‌اى طبيعى است ( مخصوصا حركت حيوانات مانند اسب و آهو و غيره ) كه باعث حيرت استادان امروزى اروپاست در صنايع ديگر نيز مانند صنعت زرگرى و خاتم‌كارى و كاشىسازى و غيره آسوريها ماهر بودند و فينيقيها از روى نمونه‌هاى آنها اشياء زيادى ساخته در عالم قديم منتشر ميكردند بعدها از نمونه‌هاى مزبور در ممالك اروپا تقليد نمودند و صنعت در آن ممالك پديد آمد . تاريخ آسور بسه عهد تقسيم مىشود چون عهد اول و دوم تماسى با تاريخ عيلام ندارد بعهد سوّم كه از 745 تا عهد 606 ق . م . است ميگذريم .\r\n\r\nعهد سوّم - اسور جديد\r\nپادشاه بسيار معروف اين عهد ( سرگن ) « 2 » دوم است ( 722 - 705 ق . م ) كه سلسله جديدى شروع نمود از اين زمان طرفيّت آسور با عيلام شروع گرديد خلاصه جنگهائيكه اين دو ملّت قوى كردند اين است :\r\n\r\nجنگهاي آسور با عيلام\r\nعيلام تا اين زمان با آسور همسايه نبود زيرا بين اين دو دولت مردمان كوهستانى واقع شده بودند و ليكن در زمان ( تيكلات‌بيلسر ) « 3 » چهارم آسوريها با مردمان مزبور جنگيده بعضى را كاملا مطيع نمودند و برخى را نيمه مستقل گذاردند دولت عيلام از راه مآل‌بينى با بابل كه نيز از تسلّط آسور در زحمت بود اتحادى نمود تا با هم ممالك خودشان را از آسور حفظ كنند سارگن همين كه خبر اين اتّحاد و تجهيزات عيلام را شنيد فرصت بمتّحدين نداده قبل از رسيدن كمكى به\r\n\r\n\r\n","description":"","footnote":"\r\n( 1 ) - اين نوع حجّارى را بارليف  ( BAS - RELIEF )  گويند\r\n( 2 ) -  SARGON  بآسورى اسم او را شرّوكين نوشته‌اند\r\n( 3 ) -  TIGLATHPILISER  اصل اسم او به آسوري ( توگول تيه پل شر است )\r\n","page_name":" مقدمه 37 ","page_number":81},
  {"content":"\r\n\r\nعيلاميها به مملكت آنها حمله برد در اين زمان آسور بر عيلام برترى داشت زيرا اولا آسوريها متمدّن‌تر از عيلاميها بودند ثانيا سواره‌نظام آسورى از حيث عدّه و هم از جهت تشكيلات و مشق بر سواره‌نظام عيلامى تفوّق داشت ثالثا اسلحه آسوريها هم بمراتب بهتر از اسلحه عيلاميها بود با وجود اين عيلاميها مردانه جنگيده چندان پافشارى كردند كه آسوريها نتوانستند پيشرفتى حاصل كنند و عقب نشستند يعنى در معني شكست خوردند .\r\nاين جنگ از اسم محل موسوم بجنگ دورىلو است ( بين 722 - 705 ق . م . ) بعد از سارگن دوم سينّاخريب « 1 » بر تخت آسور نشست در اين اوان كالّودوش « 2 » پادشاه عيلام را محاصره كرده كشتند پادشاه آسور از اين واقعه استفاده كرده از طرف جنوب عيلام ( سواحل خليج پارس ) داخل جلگه شوش گرديد و 34 قلعه و برج را گرفته خراب كرد و اهالى را باسارت بآسور برد در اين موقع عيلاميها كودورناخونتى « 3 » را به پادشاهى معيّن كردند و ليكن او در كوهستان مانده اقدامى براى جلوگيرى از آسوريها نكرد و اينها چون وضع را چنين ديدند به طرف ماداكتو كه در كوهستان بود حمله بردند و ليكن چون دره‌ها بواسطه باران و برف قابل عبور نبود آسوريها عقب نشسته بآسور مراجعت كردند و مردم عيلام كودورناخونتى را از جهة بيقيدى كه نشان داده بود گرفته كشتند ( 692 ق . م ) و بجاى او اوم‌مان‌مينانو « 4 » نامى را بسلطنت انتخاب كردند اين پادشاه سر و صورتى بقشون عيلام داده باندازه‌اى آن را قوى كرد كه بابل براى اتحاد با عيلام بر ضد آسور مقدم گرديد و از خزائن ارباب انواع بابلى وجوهى براى تجهيزات بعيلام داد جنگى كه پس از آن شد بسيار خونين بود چه طرفين مقاومت نمودند و با وجود كشته شدن سردار عيلامىباز عيلامىها آنقدر پافشارى كردند كه جنگ بىنتيجه ماند و\r\n\r\n\r\n","description":"","footnote":"\r\n( 1 ) -  SINNACHERIB \r\n( 2 ) -  KALLUDUSCH \r\n( 3 ) -  KUDUR - NAKHUNDI \r\n( 4 ) -  UMMAN - MINANU \r\n","page_name":" مقدمه 38 ","page_number":82},
  {"content":"\r\n\r\nفريقين بخانه‌هاى خود مراجعت نمودند بعد از سينّاخريب آسور حيدّون « 1 » بر تخت آسور نشست پادشاه عيلام خومبان خالداش « 2 » دوّم چون آسور را در جاهاى ديگر مشغول و گرفتار ديد در مملكت بابل تاخت‌وتازهائى نمود و تا شهر سيپ‌پار پيشرفته با غنائمى بشوش مراجعت كرد ( 674 ق . م ) و بعد از چند روز درگذشت بعد برادر او اورتاكو « 3 » به تخت نشسته با آسور روابطى برقرار كرد توضيح آنكه آسور در سال مجاعه كمكى بعيلام نمود و دولت عيلام مجسّمه ربّ النّوع سيپ‌پار را كه در جزء غنائم آورده بود مسترد داشت در زمان آسور حيدّون آسور باعلى درجه قدرت رسيد غير از عيلام در آسياى غربى ديگر دولتى نمانده بود كه تابع آسور نباشد .\r\n\r\nآسوربانىپال و جنگ‌هاى او\r\nدر 669 ق . م آسوربانىپال به تخت نشسته تمام حواس خود را بفرونشاندن شورش مصرىها متوجه داشت عيلامىها از موقع استفاده كرده بتاخت و تاز در مملكت بابل پرداختند و غنائمى از آن‌جا آوردند پس از آن به زودى اورتاكو درگذشت و برادر او ت‌اوم‌مان « 4 » به تخت نشست اين تغيير سلطنت براى عيلام بسيار شوم بود توضيح آنكه پادشاه جديد خواست برادرزاده‌هاى خود را بكشد و اين اقدام باعث شد كه شصت نفر از شاهزادگان عيلامى فرار كرده بدربار آسور پناه بردند و پادشاه آسور با آغوش باز آنها را پذيرفت با اين مقصود كه از جنگ خانگى استفاده كرده عيلام را ضعيف و بعد درهم شكند در اين احوال ( ت‌اومّان ) بپادشاه آسور تكليف كرد كه فراريان عيلام را مسترد دارد او جواب رد بعيلام داد و جنگ درگرفت چون قشون آسور به زودى بحدود عيلام رسيد و تمام قواى عيلامي حاضر نبود پادشاه عيلام در انتظار تكميل قواى خود با تأنّى تا نزديكى شوش عقب نشست و براى اينكه فرصتى بدست آرد يكى از\r\n\r\n\r\n","description":"","footnote":"\r\n( 1 ) -  ASSURHIDDIN \r\n( 2 ) -  KHUMBAN - KHALDASCHII \r\n( 3 ) -  URTAKU \r\n( 4 ) -  TEUMMAN \r\n","page_name":" مقدمه 39 ","page_number":83},
  {"content":"\r\n\r\nسرداران خود را براى مذاكرات صلح نزد سردار آسور فرستاد و ليكن سردار مزبور مقصود را دريافته فرستاده را كشت پس از آن جنگ شروع شد و طرفين با نهايت ابرام جنگيدند ولى بالاخره آسورىها ميسره قشون عيلامى را كه در كنار رود كارون بود شكست داده به آب ريختند پادشاه عيلام كه شخصا جنگ ميكرد حملات پىدرپى بقشون آسورى نمود تا آنكه زخم برداشت و در موقعى كه ميخواست از ميدان جنگ خارج شود بواسطه سانحه‌اى گرفتار شد و آسوريها سرش را بريده به نينوا بردند اين جنگ موسوم به ( تولليز ) « 1 » است ( 659 ق . م ) همين كه خبر شكست قشون عيلامى بشوش رسيد هوا خواهان شاهزادگان فرارى مخالفين خود را گرفته در زنجير كردند و شاديها از اين شكست نمودند پس از آن بدست پادشاه آسور پسر بزرگتر ارتاكو ( خوم‌بان ايگاش ) « 2 » به پادشاهى عيلام نامزد شد و آسوريها باج از عيلام گرفته به نينوا مراجعت كردند . شكست عيلاميها باعث جشنهاى زياد در آسور گرديد زيرا عيلام از تمام دول آن زمان يگانه همسر آسور و دشمن موروثى آن بود بعد از اين جنگ برادر آسوربانىپال كه در بابل پادشاه بود بر او ياغى گرديد در ابتداء پادشاه عيلام كه دست‌نشانده آسور بود بى طرف ماند ولى وقتى كه پادشاه آسور خواست عيلاميها مجسّمه ( نه‌نه ) ربة النّوع ارخ را مسترد دارند پادشاه عيلام در موقع بسيار ناگوارى واقع شد چه اين مجسّمه قرنها در شوش بود و چون مردم پرستش زياد براى آن داشتند رد كردن آن با پادشاهى عيلام مباينت داشت در اين احوال بابل به پادشاه عيلام‌باز وجهى از خزانه ارباب انواع بابليها داد و او از جهت سختى و بدى موقع خود مجبور شد با بابل متحد شود آسوريها باغتشاشات داخلى عيلام دامن ميزدند چنان كه بر اثر آن تام‌مارىتو « 3 » برادر پادشاه\r\n\r\n\r\n","description":"","footnote":"\r\n( 1 ) -  TULLIZ \r\n( 2 ) -  KHUMBAN - IGASCH \r\n( 3 ) -  TAMMARITU \r\n","page_name":" مقدمه 40 ","page_number":84},
  {"content":"\r\n\r\nعيلام او را گرفته كشت و بتخت نشست ولى بعد از چندى اين پادشاه هم گرفتار طغيان يكى از دست‌نشانده‌هاى خود موسوم به ايندبغاش « 1 » گرديد و از او شكست خورده به طرف خليج پارس فرار كرد و بالاخره گرفتار گرديده به نينوا باسارت رفت آسوربانىپال با او بمهربانى رفتار نمود زيرا او را براى اجراى خيالات خود راجع به عيلام لازم داشت . پادشاه مزبور پس از آنكه كار بابل را ساخت تصميم گرفت كه به كار عيلام خاتمه داده خيال خود را از طرف اين دشمن موروثى راحت كند امّا ايندبغاش كه براى كمك كردن ببابل اقدامى نكرده بود بعد از سقوط اين شهر سفرائى نزد پادشاه آسور فرستاد و ليكن پادشاه مزبور آنها را خوب نپذيرفت و استرداد كلدانيهائى را كه در زمان طغيان بابل به آن كمك نموده و بعد بعيلام فرار كرده بودند خواست در اين احوال ايندبغاش را نجباء كشته خوم‌بان كالداش « 2 » را بجاى او بر تخت نشاندند و پادشاه آسور از موقع استفاده كرده ( تام‌مارىتو ) را به تخت عيلام نشانيد و ليكن همين كه او بتخت نشست كنگاشى بر ضد آسوريها ترتيب داد - مطلب قبل از اجراى آن افشاء شد و بر اثر آن او را بازگرفته در محبس انداختند و آسوريها پس از آن مملكت را غارت و با غنائم زياد به نينوا مراجعت كردند\r\n\r\nانقراض عيلام\r\nدر 645 ق . م پادشاه آسور كه از نتايج جنگهاى قبل ناراضى بودباز در پى بهانه براى جنگ با عيلام برآمد و با اين مقصود ( تام‌مارىتو ) را بعيلام فرستاده از ( خوم‌بان‌كالداش ) ردّ كردن كلدانى هاى مذكور و مجسّمه ( نه‌نه ) را خواست براى پادشاه عيلام قبول كردن اين تكاليف با مرگ او مساوى بود بنابراين تصميم گرفت كه مقاومت كند آسوريها وارد شوش بشده در اينجا آنچه توانستند كردند : خزانه پادشاهان عيلام كه از غنايم جنگهاى سابق آنها پر بود بدست آسوريها افتاد طلا و\r\n\r\n\r\n","description":"","footnote":"\r\n( 1 ) -  INDA - BUGASCH \r\n( 2 ) -  KHUMBAN - KALDASCH \r\n","page_name":" مقدمه 41 ","page_number":85},
  {"content":"\r\n\r\nنقره‌اى كه بابل در موقع اتحاد به عيلام داده بود با مجسّمه‌ها و اشياء نفيسه معابد عيلامى و آنچه در خانه‌ها از ثروت و اشياء قيمتى بود به نينوا منتقل گرديد آسوريها بكشتار و غارت اكتفاء نكرده استخوانهاى پادشاهان عيلام و اشخاص نامى را بيرون آورده به نينوا فرستادند رفتار آسوريها در عيلام چنان بود كه يكى از پيغمبران بني اسرائيل اين مملكت را از كثرت كشتار و غايت خرابى تشبيه بقبرستانى كرده « 1 » مجسمه ( نه‌نه ) ربة النّوع ارخ را كه يكهزار و ششصد و سى و پنج سال در عيلام بود پادشاه آسور بدست آورده براى شهر ارخ پس فرستاد آسوريها پس از كشتار و غارت كردن شهرها و حمل آنچه در اين شهرها از ثروت عيلامى يافتند اسراى زياد از شهر شوش و شهرهاى ديگر بآسور بردند و ( خوم‌بان كالداش ) آخرين پادشاه عيلام كه فرار كرده بود پس از چندى گرفتار شد و ( آسوربانىپال ) او و ( تام‌مارىتو ) را كه پادشاه سابق عيلام بود به عرابه خود بست و آنها عرابه سلطنتى را تا معبد آسور و ( ايش‌تار ) - ارباب انواع آسوريها كشيدند\r\nاين است ترجمه كتيبه آسوربانىپال راجع بفتوحات او در عيلام :\r\n« خاك شهر شوشان و شهر ماداكتو و شهرهاى ديگر را تماما به آسور كشيدم و در مدّت يك ماه و يك روز كشور عيلام را به تمام عرض آن جاروب كردم من اين مملكت را از عبور حشم و گوسفند و نيز از نغمات موسيقى بىنصيب نمودم و به درندگان و مارها و جانوران كوير و غزال اجازه دادم كه آن را فروگيرند »\r\nآسوربانىپال در تاريخ معروف است از اين جهة كه كتابخانه‌اى ترتيب داده اين كتابخانه حالا بدست آمده و از آثار مزبوره اطّلاعات\r\n\r\n\r\n","description":"","footnote":"\r\n( 1 ) - حزقيال گويد : « اين است عيلام و تمام جمعيت آن در اطراف قبر آن همگي كشته شدند و همه از دم شمشير گذشتند »\r\n","page_name":" مقدمه 42 ","page_number":86},
  {"content":"\r\n\r\nگرانبهائى راجع بتاريخ آسور و ممالك مجاور آن حاصل شده اين پادشاه علاوه‌بر جمع‌آورى لوحه‌هاى آسورى سوادى از لوحه‌هاى بابلي برداشته و ضبط كرده لوحه‌هاى مذكور كه از حيث عدّه به چندين هزار ميرسد اكنون در موزه بريطانيائى ( لندن ) مورد مداقّه و تحقيقات علمى است .\r\n\r\nخاتمه\r\nچنان كه از تاريخ عيلام پيداست عيلاميها يك نوع تمدّن و صنايعى پرورده و خطّى براى خود ترتيب داده بودند و ليكن از حيث تشكيلات سياسى هيچ‌گاه نتوانستند از حال ملوك الطّوايفى بيرون آيند بخصوص مردمان كوهستانى آن‌كه هميشه نيم‌مستقل يا مستقل بودند باوجوداين عيلامىها در مدّت چند هزار سال قوميّت خود را در مقابل مردمان قوى مانند سومرىها و اكّديها و دول قادرى مانند بابل و آسور حفظ كردند و گاهى هم به آنها شكست‌هاى فاحشى دادند و بالاخره اگر عيلام به زانو درآمد از جهت جنگ‌هاى درونى خانه برانداز بود بهرحال از 645 ق . م . دولت عيلام از صفحه روزگار محو و بمرور گذشته‌هاى آن از خاطرها فراموش گرديد و چنان فراموش شد كه حتّى مورّخين ملل قديمه مانند يونانيها و غيره چيزى در اين باب نميدانستند و الّا استرابون جغرافيادان عالم قديم نمينوشت كه كوروش پاىتخت خود را در شوش قرار داد زيرا مردمان آن هميشه تابع ملل ديگر بودند و هيچ‌گاه اقدام مهمّى ننموده‌اند . در مالمير « 1 » بختيارى در ( شگفت سلمان ) و غيره آثار زيادى از عيلاميها ديده مىشود متأسفانه اين آثار را باستثناى آنهائيكه در دست‌رس نبوده خراب كرده‌اند در اينجا حجّارىهاى برجسته با خطوط ميخى شوشى و انزانى بسيار يافته‌اند و محقّقين اين آثار را بقرن 12 و 13 ق . م . مربوط ميدانند در اين‌جا استوانه‌هاى بابلى از قرن پنجم ق . م . و مهرها و مسكوكات اشكانى و ساسانى و اشياء ديگر زياد پيدا شده .\r\n\r\n\r\n","description":"","footnote":"\r\n( 1 ) - مالمير يا مال امير بمسافت 115 كيلومطر يا تقريبا شانزده فرسخ در مشرق شوشتر واقع است\r\n","page_name":" مقدمه 43 ","page_number":87},
  {"content":"\r\n\r\n\r\nتاريخ آريانهاى ايرانى\r\n\r\nمقدّمه\r\nآريانها وقتى بايران آمدند بطوايف و اقوامى تقسيم شده بودند هر كدام از اين طوايف و اقوام جاهائى را از فلات ايران اشغال كرده به طرز ملوك الطّوايفى زندگانى نمودند مهمترين اين اقوام يا مردمان به ترتيب تاريخى سه قوم بودند : مادىها - پارسىها - پارتىها اين سه قوم در ازمنه تاريخى دولت‌هاى بزرگ تشكيل نمودند و كارهاى مهم كردند غير از اينها اقوام ديگرى نيز بودند مانند باخترىها در باختر و كرمانيها در كرمان و وركانىها در گرگان و هرخواتىها در رخّج ( جنوب افغانستان كنونى ) و غيره ذكر هركدام از اين مردمان در جاى خود بيايد از آريانهاى ايرانى كه در حوالى فلات ايران ميزيستند بايد اسم دو قوم را مخصوصا در نظر داشت :\r\n1 - ارّاينها در ولايات واقعه بين ارس و كورا و درياى خزر\r\n2 - آلانها يا آسها در اراضى پشت كوههاى قفقاز به طرف شمال « 1 »\r\nتاريخ آريانهاى ايرانى به چهار قسمت تقسيم مىشود : اوّل - عهد قديم كه از آخر قرن هشتم ق . م شروع شده در نيمه قرن هفتم ميلادى خاتمه مييابد دوّم - عهد متوسّط كه از نيمه قرن اول هجرى تا به دو سلطنت صفويّه امتداد يافته اين عهد را ميتوان به دو قسمت تقسيم كرد قسمت اولى تا ظهور فتنه مغول و قسمت دوّم از آمدن مغولها بايران تا تأسيس دولت صفويّه عهد سوم كه ميتوان تا اندازه‌اى جديدش ناميد از دوره صفويّه تا آغاز مشروطيّت\r\n\r\n\r\n","description":"","footnote":"\r\n( 1 ) - بعضى از طوايف و اقوام سكائى نيز در حوالي فلات ايران يا در جاهائى از آن سكنى داشتند مثل مردم ( داه ) در حوالي گرگان ( به همين جهة اين ولايت موسوم به دهستان بود ) و برخي از طوايف چادرنشين در پارس مانند داهىها و دروپيك‌ها و غيره\r\n","page_name":" مقدمه 44 ","page_number":88},
  {"content":"\r\n\r\nايران و بالاخره عهد چهارم از ابتداى مشروطيّت تا امروز امتداد مييابد تاريخ قديم ايران نيز بدوره‌هائى تقسيم شده : اول دورهء مادى دوم دورهء اول پارسى سوم دوره مقدونى و سلوكي چهارم دورهء پارتى پنجم دوره دوم پارسى تاريخ اين عهد طولانى را كه تقريبا شامل چهارده قرن است به دو طرز ميتوان بيان كرد : اول - موافق نوشته‌هاى مورّخين خارجه و كتيبه‌هائى كه از شاهان هخامنشى و ساسانى مانده و كتب مذهبى و غيرمذهبى آريانهاى ايرانى و مسكوكات و نتيجه حفريّاتى كه در جاهاى تاريخى ممالك قديمه آسيا و افريقا و غيره شده و مستقيما يا بطور غيرمستقيم مسائلى را روشن كرده دوم - موافق داستانهائى كه از عهد قديم از نسل به نسل رسيده تا در زمان ساسانيان جمع‌آورى شده و در قرون اسلامى موضوع مصنّفاتى گرديده كه معروف‌ترين آنها شاهكار حكيم ابو القاسم فردوسى طوسى است معلوم است كه مدارك نوع اول از حيث صحت و تحقّق بمراتب برترى دارد در صورتى كه داستانهاى مذكور چون در مدّت قرون عديده بطور شفاهى از نسل به نسل گذشته بتدريج شاخ و برگهائى بر آن افزوده‌اند و ( فاقد صحّت تاريخى و تحقّق گشته زيرا چه‌بسا وقايع زمانيكه به زمان ديگر منتسب نموده و اسامى اشخاصيكه از يك دوره بدوره ديگر برده‌اند و از همه اينها گذشته ) چه بسيار از وقايع مهمّ و شاهان بزرگ كه به كلى نسيا منسيا شده‌اند و هيچ اثرى از آنها در داستانها نمانده بنابراين روشن است كه بايد اساس تاريخ عهد قديم ايران را براى رعايت صحّت بر مدارك نوع اول قرار داد و پس از آن داستانها را هم بخاطر آورد تا شايد بتوان از مقايسه آنها با تاريخ يك نوع كلّيّاتى استنباط كرد « 1 » راجع بمدارك نوع اول بايد گفت كه تا زمانيكه خاورشناسان به خواندن\r\n\r\n\r\n","description":"","footnote":"\r\n( 1 ) - اشخاصى كه مايل بمقايسه باشند مىتوانند از جمله بكتاب « داستانهاى ايران قديم » رجوع نمايند\r\n","page_name":" مقدمه 45 ","page_number":89},
  {"content":"\r\n\r\nكتيبه‌هاى ايرانى و آسورى و بابلي و مصرى و غيره موفق نشده بودند و حفريّاتى در جاهاى تاريخى به عمل نيامده بود يگانه منابع اطّلاعات تاريخى ما راجع بعهد قديم مورّخين يونانى و رومي و ارمنى و عرب و غيره بودند و ليكن از وقتى كه پيشرفت‌هاى مذكور حاصل شده مطالب زيادى روشن‌تر گرديده يا تصحيح شده و از جمله اسامى شاهان و رجال ايران را كه يونانيهاى قديم براى تجانس با زبان خود تصحيف كرده‌اند حالا بطور صحيح ميدانيم و به همين جهة در اين كتاب اين ترتيب اتّخاذ گرديده كه اگر در كتيبه‌ها و الواح قديمه كه بدست آمده اسامى شاهان و مردمان و محل‌ها ضبط شده عين آن را ذكر كرده‌ايم والّا چنان كه مورّخين عهد قديم نوشته‌اند نوشته‌ايم بايد اذعان كرد كه ما تاريخ ايران قديم را كاملا نميدانيم زيرا يونانيها و روميها و غيره غالبا وقايعى را كه بممالك خودشان مربوط بوده يا در حدود غربى ايران روى داده نوشته‌اند و چه حوادث و وقايع بسيار كه در داخله ايران يا در حدود شمالي يا شرقى آن روى داده و از خاطرها محو گشته باوجوداين چون كاوشها و تحقيقات تاريخى دنبال مىشود ميتوان اميد داشت كه بعدها تاريخ ايران از اينكه هست روشن‌تر خواهد بود بخصوص اگر حفريّات علمى در جاهاى تاريخى ايران به عمل آيد « 1 »\r\n\r\nيونانيهاى قديم كه راجع بتاريخ ايران آثارى از خود گذاشته‌اند\r\nراجع بتاريخ ايران قديم اشخاصى از يونانيهاى قديم و غيره كتبى از خود\r\n\r\n\r\n","description":"","footnote":"\r\n( 1 ) - اگر بگوئيم كه كاوشها و تحقيقات جديده در آسور و بابل و مصر و غيره تاريخ مشرق قديم را چنان كه در صد سال قبل بود زيروزبر كرده اغراق نيست بقدرى اسناد مهم بدست آمده كه تنها فهرست آن هم در يك كتاب بزرگ نگنجد و مواد باندازه‌اي زياد است كه سالها موضوع مداقه و مطالعات خواهد بود ولى اين انقلاب علمى شامل تاريخ ايران قديم نيست يا اگر هم باشد فقط مىتوان گفت يكى از بالهاى آن تماسى با ايران نموده زيرا در ايران كاوش‌ها و تحقيقات در امكنه تاريخى باستثناى يكى دو محلّ هنوز صورت نيافته و بنابراين نوشته‌هاي مورّخين قديم هنوز منابع مهم اطّلاعات ما راجع بايران قديم است\r\n","page_name":" مقدمه 46 ","page_number":90},
  {"content":"\r\n\r\nگذاشته‌اند كه اسم هريك از آنها در جاى خود ذكر خواهد شد و ليكن چون در اين كتاب اسم بعضى از مورّخين يونانى زياد برده مىشود شناختن آنها مقدّمة ولو بطور اختصار لازم است مشهورترين آنها از اين قرارند : 1 - هردوت « 1 » مورّخ يونانى كه پدر تاريخ لقب دارد از اهالى هاليكارناس مستعمره يونانى در آسياى صغير و تبعهء ايران بود مدّت زندگانى او از 484 الى 425 ق . م . است اين مورّخ سياحت‌ها در ممالك مشرق زمين نموده و تحقيقات خود را راجع بتاريخ آنها نوشته است راجع بايران آنچه نوشته اگر از تصحيفى كه در اسامى شده و نيز از قسمتهائيكه افسانه‌هائيرا حاوى است و هرودوت آنچه را كه شنيده ضبط كرده است صرف‌نظر نمائيم و نيز اگر در نظر گيريم كه او بالاخره يونانى و از تسلّط ايرانيها بر وطن او هاليكارناس ناراضى بوده نوشته‌هاى او پر دور از صحت نيست زيرا كتيبه‌هاى داريوش و ساير كاوش‌ها و تحقيقات در اكثر موارد گفته‌هاى او را تأييد مىكند « 2 » 2 - كته‌زياس « 3 » مورّخ يونانى كه طبيب اردشير دوم ( باحافظه ) بود تاريخ ايران و هند را نوشته و ليكن نوشته‌هاى او راجع بايران چندان طرف توجّه نيست مگر قسمتى كه راجع به زمان معاصر او است 3 - كزنفون « 4 » مورّخ يونانى كه از 430 الى 352 ق . م . ميزيست و از شاگردان سقراط حكيم بود تصنيفاتى از خود گذاشته از جمله كتابى است كه در باب عقب نشيني ده هزار نفر يونانى بعد از شكست كوروش كوچك در كونّاكسا نوشته و نيز كتابى در باب تربيت اطفال و جوانان نگاشته كه موسوم به كوروپدى يا ( سيروپدى ) است ( يعنى تربيت كوروش ) زيرا براى مصداق مخيّلات خود كوروش بزرگ را انتخاب كرده . 4 - پلوتارك « 5 » مورّخ يونانى\r\n\r\n\r\n","description":"","footnote":"\r\n( 1 ) -  HERODOTE \r\n( 2 ) - كتاب او معروف است به « تاريخ دونه كتاب » مورخ مذكور در جائى از كتاب خود راجع بمطلبى گويد : « من آنچه را كه شنيده‌ام مىنويسم ولى مجبور نيستم آن‌چه را كه مىنويسم باور داشته باشم »\r\n( 3 ) -  KTESIAS \r\n( 4 ) -  XENOPHON - ANABASE \r\n( 5 ) -  PLUTARQUE \r\n","page_name":" مقدمه 47 ","page_number":91},
  {"content":"\r\n\r\nاز 50 الى 125 ميلادى ميزيسته و كتابى در باب رجال نامى يونان و روم نوشته كه قسمتهائى از آن با تاريخ ايران مربوط است 5 - سترابون « 1 » جغرافيادان مشهور يونانى كه در يكى از ولايات آسياى صغير موسوم به كاپادوكيّه تولد شده و در اوايل قرن اوّل ميلادى در گذشته اين عالم كتابى راجع بجغرافياى عالم آن روزى نوشته كه يكي از كتب نفيسه و براى تاريخ بسيار مفيد است .\r\n\r\nباب اول دورهء مادى « 2 »\r\n\r\nمقدّمه\r\nماديها مردمانى بودند آريانى نژاد كه در ابتداى قرن هفتم ق . م سلطنت ماد را تأسيس كردند چه زمانى اين مردم بايران آمده در آذربايجان و كردستان امروزى سكنى گزيدند درست معلوم نيست ظنّ قوى اينست كه در قرن دهم ق . م . آمده‌اند . برس « 3 » مورّخ كلدانى به اين عقيده بوده كه در زمان بسيار قديم ماديها بابل را تسخير و 224 سال در آنجا سلطنت كرده‌اند ولى محقّقين گمان ميكنند كه مردمى از فلات ايران رفته بابل را تسخير نموده‌اند و برس بمناسبت محلّ در قرون بعد اين مردم را مادى دانسته .\r\n( سلم‌نصر ) سوّم كه در سنه 837 ق . م سفر جنگى به طرف كردستان كرده براى دفعه اولى اسم دو نوع مردم را برده يكى را ( پارسوا ) و ديگرى را ( آماداى ) ناميده چنان كه اين پادشاه گويد مردم اوّلى در كوهستانها ما بين رود ذهاب و دياله و ديگرى در جلگه‌هاى اطراف اين صفحه سكني داشته‌اند\r\n\r\n\r\n","description":"","footnote":"\r\n( 1 ) -  STRABON \r\n( 2 ) - داريوش اول اين مملكت را ( ماد ) ناميده اين كلمه در زمان ساسانيان ماى و در قرون اسلامى ( ماه ) شد چنان كه ميگفتند ماه بصره و ماه نهاوند و غيره و در جمع ( ماهات )\r\n( 3 ) - مورخ مذكور در قرن سوم ق . م . ميزيسته و تاريخ كلده و آسور را نوشته ولي نوشته‌هاى او گم شده و ديگران بعضى از مطالب آن را ذكر كرده‌اند\r\n","page_name":" مقدمه 48 ","page_number":92},
  {"content":"\r\n\r\nمردم آماداى همان مادىها بوده‌اند زيرا بعدها هم آسوريها آنها را به اين اسم ميناميدند ماديها مدّت مديدى تابع دولت آسور بودند و مكرّر پادشاهان آسور بكردستان و ممالك همجوار آن قشون‌كشى نمودند چنان كه ( شمشىاداد ) چهارم ( 824 - 812 ق . م ) اسم مادىها را در جزو ملل تابعه و باجگذار برده در 744 ق . م . ( تيگلات‌پيليسر ) سوم با مادىها جنگ كرده تمام طوايف را مطيع نمود و شصت هزار اسير و غنائم زياد از گوسفند و شتر و غيره بپايتخت خود ( كالاه ) برد و يكى از سركردگان او تا كوه دماوند تاخته اين كوه را آخر دنيا تصوّر كرد . در 722 سارگن دوّم با فلسطين جنگ نمود و مردمان بنى اسرائيل را اسير نموده قسمتى از اسراء را بشهرهاى مادى فرستاد بعد از چندى همين پادشاه با مردم ( مان‌ناى ) كه در آذربايجان و طرف جنوب درياچه اورميه سكنى داشتند جنگ كرد و رئيس آن مردم را كه موسوم به ( ديااكّو ) بود گرفته بشامات فرستاد ( 715 ق . م . ) اين مردم بگفته آسوريها با ماديها قرابت داشته‌اند بالاخره در زمان سلطنت آسور حيدّين قشون آسورى از دماوند هم گذشته تا كنار كوير بزرگ تاخت و غنائم زياد برد و دو پادشاه را كه موسوم به ( سىديرپارنا ) و ( اپارنا ) بودند اسير كرد پادشاهان ديگر نيز به نينوا رفته و براى سلطان آسور هديه‌هائى برده حمايت او را درخواست كردند در جزو هدايا لاجورد زيادى بود كليّة لاجورد ايران در عهد قديم شهرت زياد داشت و آسورىها از دماوند مقدارى از اين سنگ مىبردند هردوت گويد : ماديها در عهد قديم موسوم به ( آريان ) بودند و بعدها خود را مادى ناميدند مورّخ مذكور نوشته كه اين قوم بشش طايفه تقسيم شده بودند « 1 » مادىها مردمى بودند كه حشم و گلّه زياد داشتند - شبانى ميكردند و در عرّابه‌ها حركت مينمودند\r\n\r\n\r\n","description":"","footnote":"\r\n( 1 ) - اسامى طوايف مذكوره از قرار ذيل است : بوزها - پارتاكن‌ها - استروخات‌ها ارىزانت‌ها - بودين‌ها - مغها\r\n","page_name":" مقدمه 49 ","page_number":93},
  {"content":"\r\n\r\nخانواده بر رياست مطلقه پدر و تعدّد زنها تشكيل ميشد طلا و نقره را ميشناختند و در صنعت در مرحلهء ابتدائى بودند چه صنايع آنها خيلى خشن بود بعد كه در مملكت خود ( آذربايجان و كردستان و غيره ) برقرار گشتند بزراعت پرداخته شهرنشين شدند ولى باوجوداين از يكديگر جدا زندگانى كرده فقط در مواقع خطرناك متّحد ميشدند بگفته هرودوت ماديها مدت پانصد سال تابع آسور بودند ولى موافق كتيبه‌هاى آسورى اين احوال ظاهرا از دو قرن تجاوز نميكند . راجع بتاريخ ماد بين نوشته‌هاى هرودوت و و كتزياس اختلافاتى موجود است و چون نوشته‌هاى كتزياس مورد توجه نيست در اين باب متابعت هرودوت را كرده‌ايم « 1 » از جدول كتزياس چنين استنباط مىشود كه او اسامي امراء مادى را زمانيكه ماد ملوك الطّوايفى بوده ذكر كرده و از اين جهت بعدّه شاهان افزوده « 2 »\r\n\r\nفصل اول شاهان ماد\r\n\r\nديااكّو و تأسيس دولت ماد\r\nچنان كه هرودوت نوشته شخصى ديوكس « 3 » نام پسر فراارتس كه دهقان بود از جهت عدل و انصاف در\r\n\r\n\r\n","description":"","footnote":"\r\n( 1 ) - فهرست اشخاص كتزياس و مدت امارت يا سلطنت آنها اين است : آرباكيس ( 28 سال ) مائوداكس ( 50 ) سوسارمس ( 28 ) ارتىكاس ( 50 ) اربىيانيس ( 22 ) ارتايس ( 40 ) ارتىنيس ( 22 ) اس‌تىبراس ( 40 ) اسپنداس ( 25 ) آس‌تىگاس ( 35 )\r\n( 2 ) - نولدكه گويد كه كتزياس تاريخ ماد را از گفته‌هاى ماديها نوشته و آنها خواسته‌اند بر مدّت دولت ماد بيفزايند ( تتبّعات تاريخى راجع بايران قديم )\r\n( 3 ) - بعضي تصور ميكنند كه اين شخص همان ديااكّو است كه سارگن دوّم ذكر كرده زيرا دو سال بعد از تبعيد او بشامات آسوريها ولايت همدان را ( بيت‌ديااوكو ) يعنى خانه ديااوكّو ناميده‌اند بنابراين عقيده دارند كه او امارتى داشته و همدان پايتخت آن بوده\r\n","page_name":" مقدمه 50 ","page_number":94},
  {"content":"\r\n\r\nميان طايفه خود طرف رجوع عامّه شد بدين معنى كه مردم منازعات و محاكمات خود را پيش او ميبردند بعد از چندى او از اين كار بعنوان اينكه به كارهاى شخصى نميتواند برسد استعفا كرد و دزدى و اغتشاش بالا گرفت مردم جمع شده او را پادشاه خود كردند و او مستحفظينى براى خود معيّن و محلّى را كه موسوم به اكباتان بود براى پايتخت خود انتخاب كرد ( در خطوط آسورى امدانا و در كتيبه‌هاى هخامنشى هنگ‌متان نوشته شده است يعنى محل اجتماع و حالا موسوم بهمدان است ) اين شهر قبل از ديوكس نيز بوده و سلاطين آسور در قرن دوازدهم ق . م . اسم آن را برده‌اند « 1 » و ليكن اين پادشاه رونقى به آن داد و شهر جديدى ساخته هفت ديوار دور آن كشيد چنان كه هرديوارى بر ديگرى مشرف و ديوار درونى آخرى بر تمام ديوارها مسلّط بود قصر پادشاه را در قلعه هفتمين ساخته بودند برجهاى اين قلعه رنگ طلائى داشت و برجهاى ساير ديوارها را بالوان مختلف رنگ آميزى نموده بودند چنين رنگ‌آميزى در بابل علامت سيّارات سبعه « 2 » و ليكن در اين‌جا فقط تقليد بود ديوكس به تقليد دربار آسور مراسمى براى پذيرائى قرار داد مثلا روبرو شدن با پادشاه جايز نبود و عرايض به شخص معيّنى داده ميشد اين شاه از 708 يا بقولى از 701 الى 655 ق . م . سلطنت و در اين مدّت مديد همّ خود را بجمع‌آورى و متّحد كردن طوايف ماد مصروف نمود از خوشبختى او سلطان آسور سينّاخريب در بابل و عيلام گرفتار بود و چون مملكت ماد باج خود را مرتبا بآسور ميپرداخت بهانه‌اى هم براى دخالت آسوريها در ماد ظاهرا وجود نداشت .\r\n\r\nفرورتيش ( 655 - 633 ق . م . )\r\nيا فرآارتس يونانيها بعد از پدر\r\n\r\n\r\n","description":"","footnote":"\r\n( 1 ) - بنابراين همدان شهر سه هزار ساله است و شايد از اين حيث ميان شهرهاى معمور عالم نظير نداشته باشد\r\n( 2 ) - سيّارات هفت‌گانه بعقيده قدما اين‌ها بودند : قمر - عطارد - زهره - شمس - مرّيخ مشتري - زحل بپارسى : ماه - تير - ناهيد - مهر - بهرام - هرمز - كيوان\r\n","page_name":" مقدمه 51 ","page_number":95},
  {"content":"\r\n\r\nبه تخت نشست و سياست او را كه حفظ مناسبات خوب با آسور بود دنبال كرد و ليكن از طرف مشرق بمرور مردمان ديگر را كه از نژاد آريانى بوده و با ماديها قرابت داشتند مطيع نمود و پارس هم در اين زمان مطيع ماد گشت بعد از چندى ماديها بواسطه پيشرفتهاى خود در مشرق خواستند از قيد آسور خلاصى يابند و باج ندهند و ليكن سپاه چريكى آنها در مقابل قشون مشق كرده آسور كه در جنگ با عيلام بيشتر ورزيده شده بود تاب نياورده شكست خورد و شاه هم كشته شد ( 633 ق . م . )\r\n\r\nهووخ‌شتر ( كياكسار يونانيها )\r\nاين شاه از شكست فرورتيش درس عبرت گرفته دانست كه با سپاهيان چريكى كه طوايف و مردمان دست‌نشانده به ماد ميدهند نميتوان در مقابل قشون مشق كرده آسور مقاومت نمود اين بود كه به ترتيب قشون دائمى پرداخته پياده و سواره نظامى مرتّب كرد پياده نظام مسلّح به تير و كمان و شمشير بود سواره نظام ماد چنان كه مورّخين نوشته‌اند بر سواره نظام آسورى از حيث هنرمندى برترى داشت زيرا سواران مادى در حال حركت اسب چه در حين حمله و چه در حال گريز با كمال مهارت تير ميانداختند و اسبهاى مادى از حيث طاقت و بردبارى و تندروى و قشنگى در عهد قديم معروف آفاق بودند پس از تهيّه چنين قشونى هووخ‌شتر با آسوريها جنگيده آنها را با وجود مقاومت شديد شكست داد و ديرى نگذشت كه شهر نينوا را محاصره نمود شهر مزبور بالاخره بواسطه گرسنگى تسليم ميشد و ليكن در اين احوال خبر تاخت‌وتاز سك‌ها ( سيت‌ها ) « 1 » كه از قفقاز گذشته بشمال ماد آمده بودند به هووخ‌شتر رسيد و او مجبور شد محاصره نينوا را موقوف كرده براى حفظ ماد بمملكت خود مراجعت و از سك‌ها جلوگيرى كند در شمال درياچه اورميه جنگ سختى با آنها\r\n\r\n\r\n","description":"","footnote":"\r\n( 1 ) - سيت فرانسوى شده سكيث است و ايرانىهاى قديم آن را سكا يا سك مىناميدند يونانىها اين‌ها را ( سكلت )  SCOLOTE  نيز ناميده‌اند\r\n","page_name":" مقدمه 52 ","page_number":96},
  {"content":"\r\n\r\nنموده شكست خورد و مجبور شد شرايط آنها را بپذيرد پس از آن مملكت ماد و ممالك مجاور معرض تاخت‌وتاز سك‌ها واقع شدند و تاخت‌وتاز آنها بطوريكه نوشته‌اند تا درياى مغرب امتداد يافت بيست و هشت سال سكها در ماد بودند تا انكه هووخ‌شتر پادشاه و سركردگان آنها را ميهمان و مست كرده بالتّمام بكشت و بعد سكاها را از ايران براند ( 615 ق . م . ) در اين اوان نبوپولاس‌سار حاكم آسور در بابل ادّعاى سلطنت نمود و با هووخ‌شتر متّحد شده نينوا را محاصره كردند پادشاه آسور ساراكس چون ديد مقاومت نتيجه ندارد آتشى روشن كرده خود و خانواده‌اش را در آن بسوخت و اين شهر نامى و معروف عهد قديم كه يكى از بزرگترين شهرهاى عالم محسوب ميشد تسخير و چنان زيروزبر شد كه از آن شهر جز خرابه‌هائى باقى نماند ( 606 ق . م . ) پس از آن متّحدين ممالك آسور را چنين تقسيم كردند : مستملكات آسور در آسياى صغير بهره دولت ماد شد و شامات و فلسطين جزو بابل گرديد بعد بخت النّصر مصريها را كه از گرفتارى آسور استفاده كرده اين دو مملكت را اشغال كرده بودند از آنجاها براند اتّحاد ماد با بابل بعد از سقوط نينوا قطع نشد بلكه شاه ماد با دادن دختر خود به بخت النّصر وليعهد دولت بابل اين اتّحاد را تشييد كرد انقراض آسور به اين زودى بعد از قدرتى كه در زمان آسوربانىپال نشان داد باعث حيرت است : درست چهل سال بعد از آنكه دولت عيلام را از صفحه روزگار محو كرد خود نيز محو و چنان فراموش شد كه دو قرن بعد وقتى كه سپاهيان يونانى بسركردگى كزنفون از كالاه و نينوا ميگذشتند راهنمايان آنها محل اين دو پايتخت نامى دولت قوى آسور را لاريسا و ميسپىلا ناميدند چه بخاطر آنها خطور نميكرده كه در اين‌جاها وقتى سرنوشت ملل و دول حل و عقد ميشد جهة اين فراموشى معلوم است اگرچه مصريها و بابليها هم در موقع فتح نسبت بمغلوبين سفّاك و بىرحم بودند و ليكن بابل قوانين و علوم و صنايع\r\n\r\n","description":"","footnote":"","page_name":" مقدمه 53 ","page_number":97},
  {"content":"\r\n\r\nبراى مللى كه بعد آمدند گذاشت و مصر بناهائى كرد كه امروز هم ايستاده و باعث حيرت است امّا آسور با داشتن صنايعي دولتى بود سبع و غارتگر كه جز خرابى و بدبختى و اسارت به ملل تابعه چيزى نداد اين بود كه اقوام و ملل با شعف انهدام آن را تلقّى و زود گذشته‌هاى محنت‌خيز آن را فراموش نمودند بارى ماديها به سهولت ارمنستان و كاپادوكيّه را كه در مشرق آسياى صغير واقع است تصرّف نمودند چه اين ممالك از تاخت‌وتاز سكاها بكلّى ضعيف شده بودند بعد ماديها در حالى كه پيش ميرفتند بدولت ليدى كه در اين زمان قوى شده بود برخوردند و طولي نكشيد كه با آنها داخل جنگ شدند\r\nليديّه - مملكتى بود در طرف غربى آسياى صغير كه در اين زمان حدّ شمالى آن درياى سياه و درياى مرمره و حدّ جنوبى آن درياى مغرب بود - از سمت مغرب به بحر الجزاير و از طرف مشرق برود هاليس ( قزل ايرماق حاليّه ) ميرسيد ليديها را سابقا از نژاد سامى ميدانستند و ليكن حالا محقّق شده كه نه از اين نژاد بودند و نه آريانى نژاد آنها معلوم نيست مگر آنكه هيئت علميّه امريكائى كه در سارد مشغول حفريّات است اين مسئله را روشن كند بهرحال محقّق است كه در قرن دهم و نهم ق . م . مردمانى كه موسوم به فريگىها بوده و با يونانيها قرابت نژادى داشتند از طرف تراكيّه « 1 » به اين مملكت هجوم آورده بر بومىها استيلا يافتند بعد در اينجا سلسله‌اى از پادشاهان موسوم به هراكلىها « 2 » ( يا هرقلىها ) برقرار شد و فريگىها با بوميها مخلوط شدند از اين زمان ليديّه قوّت يافت و سلسله‌اى بعد از هراكلىها در اينجا تأسيس گرديد كه موسوم به ( مرمناد ) شد بانى آن ژيگ « 3 » نامى بود كه دولت ليدى را قوى كرد و كيمّريها « 4 » را كه از طرف شمال و شمال شرقى بمملكت ليديّه تجاوز مىنمودند بعد از جنگهاى طولانى شكست داده از مملكت براند ( 667 ق . م . ) در زمان آليات « 5 » ( 612 -\r\n\r\n\r\n","description":"","footnote":"\r\n( 1 ) -  THRACE \r\n( 2 ) -  HERACLIDES \r\n( 3 ) -  GIGES \r\n( 4 ) -  CIMMERINES  بعضى كيمّريها را مردم آريانى دانسته‌اند\r\n( 5 ) -  ALIYATTES \r\n","page_name":" مقدمه 54 ","page_number":98},
  {"content":"\r\n\r\n563 ) ليديّه باعلى درجه ترقّي خود رسيد چه اين پادشاه بتاخت‌وتاز سكاها خاتمه داد و يونانيها را كه كنار دريا و رودخانه‌ها را اشغال كرده مانع از تجارت بودند مغلوب و دو شهر بزرگ ازمير و كلوفن را بليديّه ضميمه نمود اين مملكت از جهت موقع جغرافيائى خود بين آسور و بابل و فينيقيّه از يك طرف و ممالك غربى از طرف ديگر و نيز از جهت نزديكى بدرياها يكى از ممالك پرجمعيّت و باثروت عالم قديم گرديد ليديها اگرچه مردم جنگى و سلحشور نبودند ولى سواره نظام بسيار خوبى داشتند زيرا بواسطه مردان جنگى يونانى و سپاهيان اجير كه نيز غالبا يونانى بودند سواره نظام ليدى مشق كرده و ورزيده و سرآمد سواره نظام‌هاى آن زمان بود . چنين بود احوال ليديّه وقتى كه هووخ‌شتر بهانه‌اى براى جنگ بدست آورد توضيح آنكه چند نفر سكائى كه در خدمت دولت ماد بودند چند نفر جوان مادى را كشته نزد آليات رفتند و او نخواست آنها را به پادشاه ماد مسترد دارد و جنگ شروع شد قشون مادى از حيث عدّه بر سپاه ليدى فزونى داشت و ليكن سپاهيان اجير يونانى مشق كرده و ورزيده بودند و بعلاوه چنان كه گذشت ليديها سواره نظام ممتازى داشتند بنابراين جنگ بدون پيشرفتى براى ماديها شش سال طول كشيد و در سال هفتم تمام آفتاب گرفت ( در 28 ماه مه 585 ق . م . ) نوشته‌اند كه اين كسوف را طالس حكيم يونانى پيش‌بينى كرده بود . كسوف اثر شگفت‌آورى در سپاهيان طرفين كرد و آن را علامت غضب خدا تعبير كردند پس از آن بخت النّصر پادشاه بابل بين طرفين حكم شد ورود هاليس سرحدّ دولتين گرديد و ايخ‌توويگو پسر شاه ماد دختر « 1 » پادشاه ليديّه را ازدواج كرد ( 585 ق . م . ) هووخ‌شتر يكسال بعد درگذشت ( 584 ق . م . ) اين شاه شخصى بود عاقل و قوى الاراده و سائسى زبردست از مقاومت آسور و شكست\r\n\r\n\r\n","description":"","footnote":"\r\n( 1 ) - اسم دختر  ARYENIS  بود .\r\n","page_name":" مقدمه 55 ","page_number":99},
  {"content":"\r\n\r\nهائى كه در ابتداء از سكاها نصيب قشون او شد مأيوس نگرديد و چندان كوشيد تا بر موانع غلبه كرده دولت ماد را بزرگترين دولت آن زمان نمود باغهاى معلّق كه يكى از عجائب هفتگانه عهد قديم محسوب ميشد و به غلط نسبت آن را به سميراميس « 1 » ملكه آسور ميدادند در زمان بخت النّصر براى زن او - دختر شاه ماد - ساخته شده بود بخت النّصر براى حفاظت بابل از طرف شمال بين دجله و فرات سدّى كشيد و اين سدّ موسوم به ديوار مادى گرديد چنين سدّى هم پادشاه مزبور از طرف جنوب براى حفاظت بابل كشيده بود . از اين‌جا معلوم است كه بابل از طرف دولت متّحد خود يعنى ماد نگرانى داشته\r\n\r\nايختوويكو « 2 »\r\n( يونانيها او را آستياگ ناميده‌اند ) اين شاه پس از پدر مدّت طويلى سلطنت كرد و دربار خود را موافق ترتيبات دربار آسور منظّم نموده بر شكوه و تجمّلات آن‌كه تماما تقليد از آسور بود بيفزود و ليكن مردم از او راضى نبودند چه بمحض اينكه كوروش هخامنشى بر وى خروج كرد خود ماديها او را رها نموده بپارسىها ملحق شدند و اين مملكت معظم ضميمه پارس شد ( 550 ) شرح اين واقعه در جاى خود بيايد در خاتمه لازم است گفته شود كه ماد اصلى چنان كه از تاريخ مختصر آن برميآيد عبارت از آذربايجان و كردستان و عراق عجم بوده ولى بعد كه وسعت يافت از رود هاليس تا باختر و از درياى خزر تا پارس و خوزستان امتداد داشت « 3 » بعدها جغرافيّون عهد قديم به دو ماد قائل شدند : ماد بزرگ كه تا چندى قبل معروف بعراق عجم بود « 4 » و ماد كوچك كه در عهد قديم به آذربايجان اطلاق ميشد\r\n\r\n\r\n","description":"","footnote":"\r\n( 1 ) -  SEMIRAMIS  ملكه داستانى آسور است و تحقّق تاريخى ندارد\r\n( 2 ) - نبونيد پادشاه بابل در لوحه‌اى اسم او را چنين نوشته\r\n( 3 ) - بعضى از محققين وسعت دولت ماد را از رود هاليس تا رود آمويه ميدانند\r\n( 4 ) - عراق عجم شامل اين ولايات كنونى بود : - گروس - همدان - كرمانشاه - قزوين - عراق - اصفهان - نهاوند - رى تا دربند بحر خزر كه ماد را از پارت جدا ميكرد اين تنگه در عهد قديم دروازه آهنين داشت و ساخلوى مأمور محافظت آن بود حالا اين محل را بعضى با ( سر دره خوار ) تطبيق ميكنند\r\n","page_name":" مقدمه 56 ","page_number":100},
  {"content":"\r\n\r\n\r\nفصل دوم تمدن مادى\r\nراجع بتمدّن ماديها اطّلاعات وافي در دست نيست و يكى از جهات آن اين است كه از دوره مادى كتيبه‌هائى هنوز كشف نشده كه بتوان راجع به زبان و خط و معتقدات و صنايع و چيزهاى ديگر آنها اطّلاعاتى بدست آورد ابنيه و عماراتى نيز از ماديها نمانده فقط چند دخمه در بعضى جاهاى ايران كشف شده كه ايران‌شناسها مربوط به زمان ماديها ميدانند راجع به تشكيلات اين دولت هم چيزى نميدانيم جز اينكه هووخ‌شتر قشون منظّمى ترتيب داد و بعضى از شاهان مادى ترتيبات دربارى را از آسور تقليد نموده بر تجمّلات دربارى افزودند ولى ظنّ قوى اين است كه ماديها يك نوع تمدّن عالى داشته‌اند زيرا پارسىها چيزهاى زياد و حتّى لباس سپاهيان را از ماديها اقتباس كردند از زبان ماديها اسنادى بدست نيامده نلدكه گويد : « اگر كتيبه هائى بدست آيد گمان ميكنم از حيث زبان و خطّ عين كتيبه‌هاى شاهان هخامنشى باشد » « 1 » دارمس‌تتر « 2 » عقيده داشت كه آوستا ( كتاب مقدّس زرتشتيها ) به زبان ماديها نوشته شده بهرحال شكّى نيست كه زبان مادىها با زبان پارسى قديم تقريبا يك‌زبان بوده و تفاوت جزئى با آن داشته چنان كه در زمان استرابون پارسيها و ماديها زبان يكديگر را به خوبى ميفهميدند بعضى زبان كردى امروزى را مشتق از زبان ماديها ميدانند راجع بمذهب مادىها نيز اطّلاعى نداريم از گفته هرودوت معلوم است كه مغها طايفه‌اى از طوائف ششگانه ماد بودند امّا چه مذهبى داشته‌اند محقّقا معلوم\r\n\r\n\r\n","description":"","footnote":"\r\n( 1 ) - نلدكه - تتبّعات تاريخى راجع بايران قديم\r\n( 2 ) - دارمس‌تتر - تتبّعات ايرانى\r\n","page_name":" مقدمه 57 ","page_number":101},
  {"content":"\r\n\r\nنيست بعضى از محقّقين به اين عقيده‌اند كه شايد مذهب هرمزدپرستى در ميان ماديها بوده و ليكن مغها آن را آلوده بخرافات و جادوگرى و ساحرى كرده بودند و زرتشت كه از اهل ماد بوده خواسته است آن را اصلاح كند ولى مغها نپذيرفته‌اند و او بباختر رفته در آنجا و سيستان مذهب خود را ترويج نموده كلية چنين به نظر ميآيد كه شاهان ماد مذهب مغها را رسمى و مقام آنها را محكم نموده بودند چه با وجود تغييراتى كه بعد از انقراض دولت ماد روى داد مغها مقام خودشانرا حفظ كردند بنابراين ظنّ قوى اين است كه بزرگ شدن ماد اثر مهمّى در مذهب مغ‌ها و ترقّى آن داشته رويهمرفته در بسيارى از چيزها مادىها و پارسىها به يكديگر شبيه بوده‌اند و تفاوتهاى اساسى بين آنها نبوده چنان كه مورّخين يونانى انقراض دولت ماد و بزرگ شدن پارس را يك واقعه يا امر داخلى ايران ميدانستند و جنگهاى ايران را با يونان جنگهاى مادى ناميده و كلمه ماد را بجاى پارس تا يك قرن پس از انقراض دولت ماد استعمال كرده‌اند معمارى مادى از معمارى دوره هخامنش قديمتر و از معمارى بومى ( يعني زمان قبل از آمدن ماديها بايران ) تازه‌تر بوده و تصوّر ميكنند كه ماديها معمارى را از معمارى وان « 1 » تقليد كرده‌اند آثاريكه بماديها نسبت ميدهند از اين قرار است : 1 - شيرى كه از سنك ساخته‌اند و در نزديكى همدان است . « 2 » 2 - نزديك سرپل بين قصر شيرين و كرمانشاهان دخمه‌ايست كه در سنگ بزرگى كنده شده و موسوم بدكان داود است در اينجا شكل مردى را برجسته در سنگى حجارى كرده‌اند « 3 » اين مرد ايستاده و در حال پرستش است و ( برسم ) « 4 » در دست دارد لباس\r\n\r\n\r\n","description":"","footnote":"\r\n( 1 ) - وان پايتخت دولت آرارات يعنى مملكتى بود كه بعدها موسوم بارمنستان گرديد\r\n( 2 ) - اين مجسمه تا 931 ميلادى بىعيب مانده بود ولى حالا افتاده و معيوب شده نلدكه تصوّر مىكند كه از دورهء مادى است\r\n( 3 ) - حجاري برجسته را اروپائىها [ بارل‌يف 
  ] گويند\r\n( 4 ) - ( برسم ) دسته‌اى از تركه‌هاي درخت بود كه با برگ درخت خرما بهم بسته هنگام عبادت بدست ميگرفتند\r\n","page_name":" مقدمه 58 ","page_number":102},
  {"content":"\r\n\r\nمرد لباس مادى است 3 - دخمه‌اى در صحنه نزديك كرمانشاه يافته‌اند كه علامت اهورمزد ( هرمزد ) در بالاى آن منقور است 4 - در ديران لرستان دخمه‌ايست نزديك سرپل موسوم باطاق فرهاد كه ناتمام مانده 5 - در ده‌نو اسحق‌آوند نزديك كرمانشاه در دخمه كوچكى حجّارى برجسته‌ايست كه صورت شخصى را در حال پرستش نشان ميدهد « 1 »\r\nانقراض دولت ماد به آن زودى باعث حيرت است اگرچه از جهة انقراض اين دولت به اين سرعت اطّلاعاتى در دست نيست و ليكن آنچه از كلّيّات برميآيد اين است : ماديها همين كه مقتدر گشتند بثروت زياد رسيدند و بزرگان آن دولت در ناز و نعمت غوطه‌ور گشته سست شدند از طرف ديگر چون تجمّلات دربارى مستلزم مخارج بود بر مالياتها افزود و ظلم بالا گرفت و بالنّتيجه مردم ناراضى شدند اين بود كه دولت ماد نتوانست در مقابل رقيب تازه‌نفس پارسى كه زندگانى ساده و اخلاق سالمى داشت مقاومت كند بخصوص كه سلطنت طولانى ايخ‌توويگو تماما به صلح و آرامش گذشت و قشون مادى كه در جنگ با آسوريها و سك‌ها ورزيده شده بود بيكار ماند و سست شد .\r\nدر پايان اين باب لازم است اين نكته را تذكر دهيم كه بزرك شدن دولت ماد با آنكه عمر آن كوتاه بود بسان واقعه مهمّى در تاريخ عالم قديم تلقّى شده زيرا در تاريخ اين نخستين مرتبه بود كه ماديهاى آريانى نژاد تسلّط مردمان سامى نژاد را در آسياى غربى متزلزل و زمينه سلطه مردمان آريانى نژاد ديگر را در دنياى آن زمان تهيه كردند از وقايعى كه در باب دوّم اين كتاب گفته آيد اين مطلب روشن‌تر خواهد بود .\r\n\r\n\r\n","description":"","footnote":"\r\n( 1 ) - مشاهدات پروفسر ارنست هرتسفلد\r\n","page_name":" مقدمه 59 ","page_number":103},
  {"content":"\r\n\r\n\r\nباب دوم دورهء اول پارسيها\r\n\r\nمقدّمه\r\nپارسيها نيز مردمانى هستند آريانى نژاد كه معلوم نيست كى بايران آمده‌اند همينقدر از بيانات پادشاهان آسور برميآيد كه پارسيها نيز مانند ماديها مدّت طويلى در تحت تسلّط آسوريها بودند يكى از سلاطين آسور كه در قرن نهم ق . م . سلطنت داشته افتخار مىكند كه بيست و هفت نفر از پادشاهان پارسوا را مطيع نموده و نيز معلوم است كه در زمان سرگن شلم‌نصر پادشاه آسور كه از 731 تا 713 ق . م . سلطنت كرده و نيز در زمان آسور حيدّين « 1 » پادشاهان پارس دست‌نشانده آسور بودند بعد از آن پارس از قيد آسور خارج و تابع ماد شد يعنى امراء هخامنشى كه در اينجا رياست داشتند دست‌نشانده ماد بودند هرودوت گويد : پارسىها به شش طايفه شهرى و ده‌نشين و چهار طايفه چادرنشين تقسيم شده‌اند « 2 » و خانواده هخامنشى از نجيب‌ترين طايفه پارسى يعنى طايفه پارساگاديها است مورّخ مذكور كوروش بزرك را زمانيكه بر شاه ماد خروج كرد پادشاه پارس دانسته و ليكن نبونيد پادشاه بابل او را پادشاه انزان ( عيلام ) گفته و ديگر اينكه داريوش اوّل در كتيبه بزرك بيستون گويد من نهمين شاهم و از دودمان دوگانه هخامنشى هشت نفر قبل از من شاه بودند اگر دو شاخه بودن سلسله هخامنشى را چنان كه در ذيل بيايد در نظر گيريم او فى الواقع نهمين شاه مىشود . بارى بنابر نوشته‌هاى هرودوت و اسنادى كه بدست آمده شجره نسب\r\n\r\n\r\n","description":"","footnote":"\r\n( 1 ) - تا 667 ق . م . سلطنت داشته\r\n( 2 ) - شش طايفه اولي اينها بودند : پاسارگاديها - مرفىها - ماسپيانها - پانتالىها - دروزيها ژرمن‌ها چهار طايفه چادرنشين از اينقرار بوده‌اند ساگارتيها - مردها - دروپيك‌ها داان‌ها بعضى از طوايف اخيره سكائى بودند\r\n","page_name":" مقدمه 60 ","page_number":104},
  {"content":"\r\n\r\nكوروش بزرگ و ترتيب شاهان هخامنشى تا داريوش چنين بوده « 1 »\r\n« 2 »\r\nموافق اين جدول داريوش نهمين شاه از سلسله هخامنشى مىشود و كتيبه هاى اردشير دوم و سوم آن را تأئيد مىكند زيرا ويشتاسپ و ارسام را شاهان مذكور شاه ندانسته‌اند امّا اينكه چه وقايعى روى داده كه پارسيها عيلام را تسخير نموده‌اند و شاخه‌اى از سلسله هخامنشى در آنجا برقرار شده معلوم نيست شايد اين حدس بحقيقت نزديك باشد كه پس از آنكه آسور بانىپال در سنه 645 ق . م . دولت عيلام را منقرض نمود پارسىها كه از تسلّط مادىها در پارس ناراضى بودند از بهم افتادن آسوريها با ماديها و\r\n\r\n\r\n","description":"","footnote":"\r\n( 1 ) - اسناد عبارت است : 1 - از بيانيه‌اي كه كوروش در بابل داده و معروف به استوانه كوروش است ب - از كتيبه‌هاى شاهان هخامنشى\r\n( 2 ) - اشخاصى كه در مقابل اسم آنها عددي گذارده شده پادشاهى كرده‌اند\r\n","page_name":" مقدمه 61 ","page_number":105},
  {"content":"\r\n\r\nاين‌ها با سكاها استفاده كرده مملكت عيلام را كه از جنگهاى سخت با آسور كم سكنه و ناتوان شده بود اشغال و پادشاهى جديدى در انزان تأسيس كرده‌اند بهرحال موافق اين عقيده چيش‌پش دوم پادشاه انزان و پارس بوده\r\n\r\nفصل اول شاهان هخامنشى\r\n\r\nاوّل - كوروش بزرگ « 1 »\r\n\r\nخروج بر ايخ‌توويگو\r\nاين واقعه را بابلىها خيلى مختصر نوشته‌اند و مورّخين يونانى اگرچه بيشتر بتفصيل پرداخته‌اند و ليكن اختلافاتى بين نوشته‌هاى آنها موجود است بهرحال هرودوت گويد : شاه ماد در خواب ديد كه از شكم دختر او ماندانا تاكي روئيد كه تمام آسيا را فراگرفت شاه مغها را جمع كرده تعبير اين خواب را خواست و آنها گفتند دختر شاه پسرى زايد كه تمام آسيا را تسخير نمايد شاه ماد از اين تعبير بينديشيد و بالاخره صلاح ديد دختر خود را بشخصى دهد كه هوس طغيان در سر نداشته باشد با اين خيال كمبوجيه پادشاه پارس را ( حالا بايد گفت انزان را ) كه دست‌نشانده ماد بود اختيار كرد و همين كه دخترش پسرى آورد او را بوزيرى هارپاگ نام از خويشان خود سپرد و امر بكشتن وى كرد وزير هم اجراى اين امر را از شبان خود خواست و چون اتّفاقا در همان اوان زن چوپان سپاكو « 2 » نام طفلي زائيد كه مرده به دنيا آمد زن مانع از كشتن كوروش شده او را به پسرى اختيار كرد پس از آن طفل در خفا بزرگ شد تا بسنّ دوازده سالگى رسيده همبازى وزيرزاده‌ها گرديد روزى اتفاقا در حين بازى با آنها تندى و سختى كرد و آنها شكايت او را\r\n\r\n\r\n","description":"","footnote":"\r\n( 1 ) - در كتيبه مشهد مرغاب و كتيبه‌هاي داريوش اسم اين شاه كوروش ضبط شده\r\n( 2 ) - سپاكو يعنى سگ ماده گويند اين يگانه اسم عامى است كه از زبان مادي بما رسيده است\r\n","page_name":" مقدمه 62 ","page_number":106},
  {"content":"\r\n\r\nنزد شاه بردند شاه كوروش را طلبيد و از جرئت و جلاوت او در حيرت شد . پس از تحقيقات معلوم كرد كه اين پسر نوه اوست ظاهرا از اين قضيّه خوشنود شد ولى بعد كوروش را با مادرش بپارس فرستاد و وزيرى را كه غفلت در امر شاه كرده بود سياست نمود بدين ترتيب كه در نهان امر كرد پسر او را كشتند و از گوشت او در ميهمانى به پدر خوراند و دست و پاى پسر مقتول را در ظرفى به او نشان داد كوروش در ولايت خود بآموختن اسب‌سوارى و تيراندازى پرداخت تا برشد رسيد و طوايف پارس را متّحد نموده بر شاه ماد قيام نمود كار بجنگ كشيد و در وهلهء اولى كوروش شكست خورد و ليكن مأيوس نشده بر جدّ خود افزود تا آنكه شاه ماد بسركردگى همان وزيرى كه سياست كرده بود لشگرى براى دفع كوروش فرستاد و وزير مزبور موقع را مغتنم ديد كه آشكارا به طرف كوروش رفته انتقام پسر خود را از شاه ماد بكشد بعد از اينواقعه كوروش قوى شد و عدّه‌اى از طوايف كه در تحت تسلّط ماد بودند به طرف او رفتند بالاخره خود ايخ‌توويگو با قشونى بپارس به قصد كوروش عزيمت نمود و در نزديكى پاسارگاد « 1 » جنگ سختى روى داد كه كوروش فاتح و او اسير گرديد .\r\nحكايت مزبور اگرچه آميخته بافسانه است ولى باز به خوبى مىرساند كه پارسىها و بلكه مادىها هم از شاه ماد ناراضى بوده‌اند و در سقوط ماد كمك‌هائى از طرف آنها بكوروش شده و كوروش طوايف پارس را متّحد نموده نبونيد پادشاه بابل اينواقعه را چنين نوشته : « او « 2 » قشونى جمع كرده بجنگ كوروش رفت و ليكن لشگر او ياغى شد و ايخ‌توويگو را گرفته تسليم كوروش نمود پس از آن كوروش همدان را تسخير كرد طلا و نقره و ثروت زياد بتصرّف\r\n\r\n\r\n","description":"","footnote":"\r\n( 1 ) - پاىتخت دولت پارس قبل از داريوش بزرك بوده اين محل را اكنون مشهد مرغاب نامند .\r\n( 2 ) - يعنى شاه ماد\r\n","page_name":" مقدمه 63 ","page_number":107},
  {"content":"\r\n\r\nاو درآمد و تمام اين غنائم را به انشان برد » تسخير همدان در 550 ق . م . روى داده « 1 »\r\n\r\nتسخير ليديّه\r\nپس از تسخير همدان مملكت بزرگ ماد در تحت تسلّط كوروش درآمد و بزرگ شدن پارس باعث تشويش سه دولت نامى آن زمان يعنى ليديه - بابل و مصر گرديد اين‌ها داخل مذاكره شدند تا در مقابل كوروش اتّحادى تشكيل دهند با احوال ليديه در فوق آشنا شديم . پسر آليات كرزوس « 2 » به آبادى مملكت و مخصوصا تزيين پاىتخت خود كه موسوم بسارد بود پرداخته رونق آن را بدرجه‌اى رسانيد كه يونانيها سارد طلائىاش مىناميدند اشياء نفيسه - خزائن و ثروت كرزوس بقدرى بود كه چشم حكماء و مشاهير يونانى را از قبيل ( سلن ) « 3 » و بياس « 4 » و غيره كه بسارد دعوت ميشدند خيره ميكرد چون اهالي ليدى جنگجو نبودند كرزوس درصدد جلب شهرها و مستعمرات يونانى در آسياى صغير برآمده در ابتداء شهر مىلت ( ملاطه ) و بعد شهرهاى ديگر را با خود متّحد كرد تا در موقع لزوم بتواند از قواء آنها استفاده كند اين بود اوضاع ليديّه كه ناگهان خبر سقوط دولت بزرگ ماد و قوى شدن پارس در آسياى غربى منتشر شده دول آن زمان را متوحّش كرد پادشاه ليدى انديشناك گرديد كه آيا بايد بجنگ دفاعى اكتفا نمايد يا بايران حمله برد بالاخره شخصى را بمعبد دلف كه در نزد يونانيها بسيار محترم و مقدّس بود فرستاده از غيب‌گوهاى آن زمان كه موسوم به پىتى « 5 » بودند پرسيد : « اگر حمله نمايم چه خواهد شد » جوابى رسيد گنگ و ذووجهين پىتى گفته بود :\r\n« اگر پادشاه از رود هاليس بگذرد دولت بزرگى منهدم خواهد شد » پادشاه ليدى پنداشت كه مقصود غيب‌گو از دولت بزرگ پارس است و بناى\r\n\r\n\r\n","description":"","footnote":"\r\n( 1 ) - سال نهم سلطنت كوروش در انزان\r\n( 2 ) -  CRESUS \r\n( 3 - 4 ) -  SOLON  و  BIAS  از حكماي هفت‌گانه يونان بودند قانون‌گذارى سلن در آتن معروف است .\r\n( 5 ) -  PYTHIE \r\n","page_name":" مقدمه 64 ","page_number":108},
  {"content":"\r\n\r\nتجهيزات را گذارد و با اسپارت ( يكى از دول يونانى ) داخل مذاكره شده آن را به طرف خود جلب كرد بابل و مصر هم با دولت ليدى متّحد شدند و پس از آن كرزوس عزيمت ايران نمود و محل مرتفع پ ت ريوم را كه پاىتخت قديم هيت‌ها بود اشغال كرد در پائيز آن سال جنگ سختى بين لشگر ليدى و پارسى روى داد كه از جهت مقاومت ليديها بىنتيجه ماند چون زمستان دررسيد پادشاه ليدى به خيال اينكه پارسيها پس از مشاهده مقاومت شديد لشگر او جرئت نخواهند نمود در موقع زمستان به خاك ليديّه تجاوز نمايند بخصوص كه بابل را از پشت سر دارند قشون خود را مرخّص كرد با اين نيت كه در سال بعد قشون متّحدين ( يعنى بابل و مصر ) هم رسيده كار پارس خاتمه خواهد يافت و ليكن كوروش فورا با دولت بابل داخل مذاكره شده قرارداد صلحى با نبونيد بست و بعد به قصد سارد عزيمت نمود در اين احوال كرزوس مجبور شد بعجله قشونى جمع كرده در نزديكى پايتخت با لشگر كوروش جنگ كند پادشاه ليدى اوّل سواره نظام خود را كه ممتاز بود بجنگ كوروش فرستاد و ليكن شترهائى كه كوروش در پيش صفوف خود واداشته بود موجب وحشت اسبها گرديدند و پس از آن جنگ بغلبه پارسيها و تسخير سارد و ليديّه خاتمه يافت ( 546 ق . م . )\r\nهرودوت گويد كه كوروش در بادى امر ميخواست پادشاه ليديّه را در آتشى بسوزد و ليكن بعد متنبّه شده او را بس نوازش كرد : جهة تنبّه اين بود كه وقتى كه هيمه را آتش زدند كرزوس فرياد كرد « آخ سلن سلن » كوروش جهة را پرسيد و او حكايت آمدن سلن قانون‌گذار يونانى را بسارد بيان كرده گفت بعد از اينكه او تمام تجمّلات و خزائن مرا ديد از وى پرسيدم كه چه كسى را خوشبخت ميداند و يقين داشتم كه اسم مرا خواهد برد و ليكن او در جواب گفت كه درباره هيچكس تا نمرده است نميتوان گفت سعادتمند بوده و حالا فهميدم كه اين مرد چه حرف صحيحى زده است اين بيان باعث\r\n\r\n","description":"","footnote":"","page_name":" مقدمه 65 ","page_number":109},
  {"content":"\r\n\r\nتنبّه كوروش گرديده امر كرد تا آتش را خاموش نمايند ولى موقع گذشته بود در اين حال كرزوس به آپلّن يكى از ارباب يونانى متوسل شد و بارانى آمده آتش را خاموش كرد بعضى از محقّقين جديد در صحّت اين روايت ترديد دارند . چه اولا سوزانيدن كسى بر خلاف معتقدات پارسيها بوده زيرا آتش را مقدّس و آلودن آن را گناه ميدانستند ثانيا كوروش در كليّه موارد نسبت بپادشاهان مغلوب رئوف و مهربان بود چنان كه با پادشاه ماد و ارمنستان مهربانىها كرد آنهائيكه اين روايت را صحيح مىدانند دليلى جز اين ندارند كه مورّخين يوناني قرون بعد هم اين خبر را ذكر كرده‌اند ولى اين دليل متقن نيست زيرا ميدانيم كه مورّخين يونانى غالبا عادت داشتند اخبارى از كتب سابقين ذكر كنند بدون اينكه ذكرى از كتاب آنها كرده باشند .\r\n\r\nتسخير مستعمرات يونانى در آسياى صغير\r\nيونانيهاى قديم مردمانى بودند هند و اروپائى كه در عصر غير معلوم از طرف شمال به مملكتى كه در جنوب شبه جزيره بالخان واقع است و يونان نام دارد آمده بر بوميها يا پلاسگ‌ها غلبه يافتند پلاسگ‌ها نيز از طرف درياى مغرب بيونان قديم در عصرى كه باز معين نيست آمده يك نوع تمدّن عالى در آنجا ايجاد كرده بودند باز در حوالى قرن دهم ق . م . مردمانى موسوم به دريانها « 1 » كه يكى از اقوام يوناني بودند به شبه جزيره پلوپونس « 2 » هجوم آورده باعث شدند كه عدّهء زيادى از يونانيها بخارج مهاجرت كنند بدين ترتيب مستعمرات يونانى در آسياى صغير ايجاد شد و شهرهاى يونانى با ليديها پس از قدرى زدوخورد كنار آمدند زيرا ليديها داراى مذهب و تمدّن و صنايع يونانى بودند امّا وقتى كه پارسىها ليديّه را تسخير كردند يونانيها سخت بيمناك شدند زيرا بعد از اين ميبايست سروكار آنها با دولتى باشد كه قوىتر از\r\n\r\n\r\n","description":"","footnote":"\r\n( 1 ) -  DORIENS \r\n( 2 ) -  PELOPONESE \r\n","page_name":" مقدمه 66 ","page_number":110},
  {"content":"\r\n\r\nليديّه بود و از حيث تشكيلات و تمدّن و غيره تفاوت‌هاى كلّى با دول يونانى داشت قبل از سقوط سارد كوروش به يونانيها تكليف كرده بود كه با او متّحد شوند و آنها اين تكليف را ردّ كرده بودند حالا مبعوثينى نزد كوروش فرستاده تقاضا كردند كه قرارداد پادشاه ليديّه را با آنها تجديد كند كوروش جوابى به آنها نداد و اين مثل را آورد : نىزنى بلب دريا نزديك شد و پيش خود گفت اگر نى بزنم بىشك اين ماهيها خواهند رقصيد نشست و چندانكه نى زد ديد اثرى از رقص آنها نيست پس تورى برداشت و بيفكند و وقتى كه ماهيها در تور ميجستند و ميافتادند گفت اكنون بيهوده ميرقصيد ميبايست وقتى كه من نى ميزدم برقص آمده باشيد با اين مثل كوروش خواست بفهماند كه موقع تقاضاى آنها گذشته راجع به اين مستعمرات او چنين كرد : اول با شهر بزرگ ميلت كنار آمده قراريكه آن شهر با پادشاه ليديّه داده بود امضاء نمود و بعد از جلب اين شهر به طرف خود تمام شهرهاى يونانى آسياى صغير و نيز جزاير يونانى را از قبيل لسبوس « 1 » و خيوس « 2 » و بعضى ديگر بحيطه اقتدار خود درآورد بعضى از يونانيهاى مستعمرات باسپارت متوسّل شدند و اين دولت سفيرى نزد كوروش فرستاده تهديد كرد كه اگر با يونانيها بدرفتارى شود تحمّل نخواهد نمود كوروش گفت من از مردمى كه در ميدان جمع ميشوند تا به قيد قسم به يكديگر دروغ گويند هيچگاه بيمى نداشته‌ام اگر زنده ماندم چنان كنم كه شما بجاى اينكه از ينيان‌ها حرف بزنيد از بيچارگى خودتان بناليد . بايد در نظر داشت كه كوروش بفاصله كمى پس از تسخير سارد بايران مراجعت كرد و تسخير ساير قسمت‌هاى آسياى صغير را مانند فريگيّه « 3 » و كيليكيّه « 4 » و ليكيّه « 5 » و مستعمرات يونانى بسرداران خود محوّل نمود چنان كه در 545 ق . م . تمام آسياى صغير در تحت تسلّط پارسيها درآمد و كوروش بهرشهرى حاكم جداگانه‌اى\r\n\r\n\r\n","description":"","footnote":"\r\n( 1 ) -  LESBOS \r\n( 2 ) -  CHIOS \r\n( 3 ) -  PHRYGIE \r\n( 4 ) -  CILYCIE \r\n( 5 ) -  LYCIE \r\n","page_name":" مقدمه 67 ","page_number":111},
  {"content":"\r\n\r\nگماشت تا با هم متّحد نشوند و قوّت نيابند اهالى بعضى از شهرهاى يونانى مانند فوسه كه نخواستند تسليم شوند مهاجرت كردند\r\n\r\nتسخير ممالك شرقى\r\nسرعت عمليّات جنگى كوروش در ليديّه مجالى به بابل و مصر براى تجهيزات نداد حالا هركدام منتظر بودند كه مورد حمله كوروش واقع شوند و ليكن كوروش فورا توجّهى به بابل نكرده بممالكى كه در مشرق پارس و ماد واقع بود عزيمت نمود كيفيّات جنگهاى او را در آن حدود نميدانيم همينقدر معلوم است كه در مدت 8 سال مشغول لشگركشى و جهانگيرى در طرف مشرق و شمال ايران بود و از طرف شمال تا رود سيحون پيشرفت و در كنار آن رود شهرى باسم خود بنا كرد ( اين شهر در زمان اسكندر « دورترين شهر كوروش » نام داشت تصوّر ميكنند كه در محل اوراتپه حاليّه بوده ) بعد از طرف مشرق تقريبا تا رود سند پيشرفت و پس از آنكه حكومت خود را در مشرق و مغرب محكم نمود به طرف بابل متوجّه شد بعضى از محقّقين بر اين عقيده‌اند كه لشگركشىهاى كوروش به طرف مشرق و شمال شرق بعد از تسخير بابل بوده\r\n\r\nتسخير بابل « 1 »\r\nگرفتن بابل كار بسيار مشكلى به نظر مىآمد زيرا استحكام برج و باره‌هاى اين شهر مشهور آفاق بود « 2 » باوجوداين كوروش قصد تسخير آن را نمود و در بهار 539 ق . م . لشگر ايران از دجله عبور كرد در بابل بعد از بخت النّصر كه در 561 ق . م .\r\nدرگذشت در مدّت شش سال سه نفر پادشاهى كردند و در 555 روحانيّون بابل تاجرى را نبونيد نام بر تخت نشاندند اين شخص آدمى نبود كه بتواند دولت بابل را در چنين موقع مهمّى حفظ كند نوشته‌اند كه ميل مفرط بعلم\r\n\r\n\r\n","description":"","footnote":"\r\n( 1 ) - بابل از ( باب ال ) آمده يعنى درب خدا\r\n( 2 ) - چنان كه مورخين نوشته‌اند ارتفاع ديوار شهر هشتاد ذرع و قطر آن بيست و پنج ذرع بود اين ديوار يكصد و پنجاه برج داشت و دروازه‌هاى آن از برنز ( امتزاج مس و قلع و روى ) بوده\r\nمشهد مرغاب - مقبره كوروش بزرگ\r\n","page_name":" مقدمه 68 ","page_number":112},
  {"content":"\r\n\r\nآثار عتيقه داشت و در خرابه‌هاى معابد قديمهء بابل بامر او كاوش‌هائى شد و لوحه‌هائى بيرون آمد راجع بتسخير بابل بدست كوروش دو روايت رسيده يكى از هرودوت و مردم بنى اسرائيل است كه در بابل در اسارت بودند و ديگرى مبني بر مداركي است كه از حفريّات بابل و تحقيقات بدست آمده موافق روايت اولى واقعه تسخير بابل از اينقرار بود : پادشاه بابل در نزديكى آن شهر با پارسيها جنگ كرده شكست خورد و با عده زياد از سپاهيان خود به بابل پناه برد در اين موقع رياست قشون بابل به پسر پادشاه كه بلتشر « 1 » نام داشت محوّل شد گرفتن شهر با حمله محال بود و با محاصره هم خيلى طول ميكشيد زيرا بابلىها در اراضى وسيعى كه در درون شهر بابل داشتند كشت و ذرع ميكردند بنابراين بامر كوروش رود فرات را برگردانيدند و پس از آنكه در مجراى قديم آب كم شد قشون ايران از آن راه وارد بابل گرديد ( 538 ق . م . ) و ليكن در شهر غارت و كشتارى نشد و كوروش با كمال مهربانى با اهالى رفتار نمود موافق منابع بابلى نبونيد مجسّمه ربّ النّوع ( اور ) را به بابل آورده پيروان ( بل‌مردوك ) آلهه بابليها را از خود رنجاند اينها با كوروش مواضعه كردند و او وقتى كه دياله و دجله نسبتا كم آب بود اين دو رود را برگردانيد و در محوّطه‌اى كه بين شهر بابل و سدّ بخت النّصر واقع بود داخل شد بعد به طرف شمال حركت كرده و ارتباط قشون بابلي را با شهر بريده آن را شكست داد پس از آن ( گئوبروو ) سردار كوروش بدون جنگ از طرف جنوب داخل بابل شد و پادشاه بابل تسليم گرديد شاه در معبد بزرگ بابل موافق مراسم مذهبى بابليها تاجگذارى كرد و احترام زياد بمذهب و معتقدات اهالى نمود يكى از معاصرين گويد كه كوروش بقلوب اهالى تسكين بخشيد بعد از تسخير بابل تمام ممالكى كه مطيع آن بودند باطاعت كوروش درآمدند از جمله فلسطين و فينيقيّه را بايد ذكر كرد دو شهر فينيقى\r\n\r\n\r\n","description":"","footnote":"\r\n( 1 ) - پسر پادشاه را در توراة بلشصّر نوشته‌اند\r\n","page_name":" مقدمه 69 ","page_number":113},
  {"content":"\r\n\r\nموسوم به ( صور ) و ( صيدا ) از معروفترين شهرهاى دنياى آن روزى بودند كوروش نسبت بملّت بني اسرائيل كه از زمان بخت النّصر در اسارت بودند مهربانى و رأفت مخصوصى ابراز نمود : ظروف طلا و نقره كه بخت النّصر از بيت المقدّس آورده بود به آنها ردّ كرد و اجازه داد بفلسطين مراجعت كرده در بيت المقدّس معابد قديم را كه آسوريها خراب كرده بودند تعمير نمايند و معبد جديدى بنا كنند بنابراين اجازه چهل و دو هزار نفر اسرائيلى با هفت هزار نفر غلام و كنيز به طرف فلسطين رفته به تجديد بيت المقدّس پرداختند « 1 » و ليكن به زودى اختلاف شديد بين مردمى كه در فلسطين مانده و آنهائيكه به بابل آمده بودند پديد آمد و كوروش مقتضى ديد ساختن معبد جديد را موقتا موقوف بدارد باوجوداين از سخنان پيغمبران بنى اسرائيل پيدا است كه احترام اين ملّت نسبت به كوروش فوق العاده بوده « 2 »\r\n\r\n\r\n","description":"","footnote":"\r\n( 1 ) - فرمانى كه كوروش داده بدين مضمون بوده : كوروش پادشاه پارس چنين ميفرمايد يهوه خداى آسمانها جميع ممالك زمين را به من داده و مرا امر فرموده است كه خانه‌اى براى وي در اورشليم كه در يهود است بنا نمايم پس كيست از شما از تمامى قوم او كه خدايش با وى باشد او باورشليم كه در يهود است برود و خانه يهوه كه خداي اسرائيل و خداى حقيقى است در اورشليم بنا نمايد الخ [ كتاب عزرا باب اول 
  ]\r\n( 2 ) - اشعياء گويد : « خداوند كه ولي تو است و تو را از رحم سرشته چنين ميگويد :\r\nمن يهوه هستم و همه چيز را آفريده‌ام درباره اورشليم ميگويد معمور خواهد شد و در باره شهرهاى يهودا كه بنا خواهند شد . . . و درباره كوروش ميگويد كه او شبان من است و تمامى مسرّت مرا باتمام خواهد رسانيد . . . [ كتاب اشعياء باب 44 
  ]\r\nخداوند به مسيح خويش يعنى بكوروش ميگويد من دست راست او را گرفتم تا بحضور وي امّت‌ها را مغلوب سازم و كمرهاى پادشاهان را بگشايم تا درها را بروي وى باز كنم و دروازه‌ها بروي او ديگر بسته نشود چنين ميگويد كه من پيش روى تو خواهم خراميد و جايهاى ناهموار را هموار خواهم ساخت و درهاى برنجين را شكسته پشت بندهاى آهنين را خواهم بريد و گنج‌هاي ظلمت و خزاين مخفى را به تو خواهم بخشيد تا بدانى كه من يهوه خداي اسرائيل مىباشم و تو را باسمت خوانده‌ام . . . هنگامى كه مرا نشناختى ترا باسمت خواندم و ملقّب ساختم من يهوه هستم و ديگرى نيست و غير از من خدائى نى من كمر تو را بستم هنگامى كه مرا نشناختى تا از مشرق آفتاب و مغرب آن بدانند كه سواي من احدى نيست [ كتاب اشعياء باب 45 
  ]\r\n","page_name":" مقدمه 70 ","page_number":114},
  {"content":"\r\n\r\nكوروش در بابل براى جذب قلوب بابليها بيانيه‌اى داده كه عين آن در حفريّات بابل بدست آمده و اكنون معروف باستوانه كوروش است « 1 » شاه در اين بيانيّه خود را خادم مرداخ ( مردوك ) ربّ النّوع بزرگ بابليها خوانده ميگويد بعد از آوردن مجسمهء خداهاى ( اور ) ببابل مردوك او را برگزيد او دست كوروش پادشاه انشان را « 2 » گرفت - او اسم او را براى سلطنت تمام عالم برد - باسم او را طلبيد بعد شاه مزبور گويد : « وقتى كه من در ميان سكونت و آرامش به تين‌تير « 3 » وارد شدم با فريادهاى شادى و سرور مردم بقصر پادشاهى درآمدم - بر تخت سلطنت نشستم » پس از تسخير بابل و شامات و فلسطين و شهرهاى فينيقيّه و غيره كوروش بايران مراجعت كرد و در طرف مشرق بقشون‌كشى پرداخت و ليكن از كارهاى او در اين زمان باز اطّلاعى نداريم فوت او در 529 ق . م . بود در اين باب روايات مختلف است هرودوت گويد : در جنگ با ماساژت‌ها « 4 » كه بين درياى خزر و آرال سكني داشتند كشته شد توضيح آنكه كوروش ملكه ماساژت‌ها را خواستگارى كرد - او جواب توهين‌آميزى داد و جنگ درگرفت بعد پسر ملكه در اين جنگ اسير شد و خود را كشت در جنگ بعد كوروش زخم برداشته درگذشت و ملكه امر كرد سر كوروش را در طشتى پر از خون انداختند و بسر خطاب كرده گفت تو كه از خونخوارى سير نميشدى حالا از اين خون چندان بخور تا سير شوى - برس نوشته كه كوروش در جنگ با عشيره دها ( يكى از عشاير سكائى ) در حوالي گرگان كشته شد كتزياس گويد در جنگ با سكاها زخم برداشت و از آن درگذشت . نعش او را در پاسارگاد دفن كردند « 5 »\r\n\r\nخصال كوروش\r\nدرباره كوروش مورّخين معتقداند كه شاهى بوده با\r\n\r\n\r\n","description":"","footnote":"\r\n( 1 ) - اين استوانه از گل پخته است و بر آن چهل و پنج سطر نوشته‌اند متاسفانه بعضى از قسمت‌هاى بيانيه كه به زبان بابلى است محو شده\r\n( 2 ) - انشان چنان كه از تاريخ عيلام ميدانيم همان انزان است و از اين بيانيه هم معلوم است كه كوروش پادشاه انزان بوده\r\n( 3 ) - يعنى بابل\r\n( 4 ) -  MASSAGETES  ماساژت‌ها قومى از سك‌ها بودند\r\n( 5 ) - مشهد مرغاب كنونى\r\n","page_name":" مقدمه 71 ","page_number":115},
  {"content":"\r\n\r\nعزم و حزم و عاقل و رئوف كارى را كه شروع ميكرد تا آخرش ميرفت و هيچ كارى را ناقص نميگذاشت در موارد مشكل بعقل بيش از قوّه متوسّل ميشد و بر خلاف پادشاهان آسور و بابل و غيره با مردم مغلوب رئوف و مهربان بود بپادشاهان مغلوب باندازه‌اى مهربانى ميكرد كه آنها دوست صميمى كوروش شده در مواقع مشكل به او يارى مينمودند با مذهب و معتقدات ملل كارى نداشت بلكه آداب مذهبي آنها را محترم ميداشت چنان كه بعد از فتح بابل هرچه از پيروان مذاهب مختلفه بغارت برده و ببابل آورده بودند همه را پس داد شهرها و ممالكى كه در تحت تسلّط او در ميآمدند معرض قتل و غارت واقع نميشدند بر خلاف سلاطين آسور كه در كتيبه‌هاى خود مىبالند باينكه چنان فلان مملكت را زيروزبر كردند كه صداى خروس يا سگى هم در آنجا شنيده نميشود ( نظيرش را در عيلام ديديم ) وقتى كه مردم رفتار كوروش را ديده و با آنچه تا آن زمان معمول بود مقايسه ميكردند او را مخلوق فوق العاده و برانگيخته از طرف خدا مىدانستند اين شاه عالىقدر يك نوع انقلاب اخلاقى را در عالم قديم باعث شده و طرز نوينى از حيث سلوك با ممالك تابعه و ملل مغلوبه در عالم قديم داخل كرده و شايد به همين جهت زمان او حدّ فاصل دو قسمت از چهار قسمت عهد قديم گرديده « 1 » درباره كوروش نيز بايد گفت كه او يكى از دو يا سه شخص تاريخى عهد قديم است كه اسمشان باذهان مردمان و ملل عصر ما خيلى مأنوس است يكى از جهات اين نكته اين است كه پيغمبران بنى اسرائيل او را بسيار ستوده‌اند و پيروان مذاهبى كه توراة را كتاب مقدّس ميدانند از طفوليّت اسم اين شاه را شنيده با اين اسم مأنوس ميشوند\r\n\r\n\r\n","description":"","footnote":"\r\n( 1 ) - بعضى عهد قديم را به چهار قسمت تقسيم كرده‌اند : 1 - از ازمنه بسيار قديم تا تأسيس دولت هخامنشى يعنى تا كوروش ب - از كوروش تا اسكندر ج - از اسكندر تا ميلاد مسيح د - از اين تاريخ تا انقراض دولت روم غربى\r\n","page_name":" مقدمه 72 ","page_number":116},
  {"content":"\r\n\r\n\r\nدوّم - كمبوجيه « 1 »\r\nكوروش از كاسان‌دان دو پسر داشت يكى را نام كمبوجيه بود كه حكومت بابل ميكرد و در زمان غيبت كوروش از ايران نيابت سلطنت به عهده او محوّل ميشد . اسم ديگرى را هرودوت سمرديز نوشته و داريوش بزرگ در كتيبه بيستون برديا نويسانده « 2 » برديا حكومت خوارزم و باختر و پارت و كرمان را داشت و چون طرف توجّه مردم شده بود كمبوجيه پس از اينكه به تخت نشست در نهان او را كشت . كمبوجيه بعد از فوت پدر به خيال ادامهء جهانگيرى پارسيها افتاد ولى چون بعد از فوت كوروش بعضى از ايالات در حال طغيان بودند كمبوجيه در مدّت سه سال بمطيع كردن ايالات پرداخت و در سال ( 526 ق . م . ) عزيمت مصر نمود آمازيس پادشاه مصر شروع بتجهيزات كرده با جزاير يونانى در درياى مغرب و با جبّار « 3 » جزيرهء سامس « 4 » اتّحادى نمود تا آنها بحريّه خود را بكمك وى بفرستند چه يونانيهاى آسياى صغير و فينيقيها چون تابع ايران بودند كشتيهاى آنها جزو بحريّه ايران محسوب ميشد پادشاه مصر تصوّر ميكرد كه كمبوجيه از طرف دريا بمصر حمله خواهد كرد و بدين جهت از يونانيها كمك ميخواست و ليكن به زودى با تأثّر زياد فهميد كه كمبوجيه از طرف تنگهء سوئز بمصر حمله خواهد كرد توضيح آنكه كمبوجيه با رؤساى اعراب بدوى قراردادى بست كه بموجب آن هزاران عرب با مشگهاى پر از آب در منازل عرض راه حاضر شدند و لشگر ايران بدين ترتيب از كويرى كه بين فلسطين و مصر است گذشته داخل مصر شد از خوشبختى كمبوجيه در اين اوان آمازيس كه\r\n\r\n\r\n","description":"","footnote":"\r\n( 1 ) - اگرچه داريوش اول در كتيبه بيستون اين شاه را كمبوجيه ناميده و ليكن از نسخه بابلى همان كتيبه و نيز از خطوط قبطى و نوشته‌هاى مورّخين يونانى و غيره معلوم است كه بعد از كاف ميمى بوده كه نمىنوشتند شايد از اين جهت كه غنّه بوده .\r\n( 2 ) - اسمرديز يونانى شده برديا است بعضى از يونانيها مردياس و مردس نوشته‌اند .\r\n( 3 ) - در يونان امراء و زمام‌داران امور را كه بر ضدّ حكومت ملّى بودند جبّار ( تيران ) ميخواندند\r\n( 4 ) -  SAMOS \r\n","page_name":" مقدمه 73 ","page_number":117},
  {"content":"\r\n\r\nپادشاه فعّال و با عزم بود فوت كرد و بجاى او فسمتيخ سوّم ( پسامّتيك ) « 1 » كه صفات او را نداشت پادشاه شد نخستين جنگى كه بين مصريها و پارسيها روى داد در پلوز « 2 » بود قشون مصرى شكست خورد و پس از آن قشون ايران بىزحمت به ممفيس « 3 » پايتخت مصر رسيده شهر مزبور را تسخير كرد ( 525 ق . م . ) كمبوجيه با پادشاه مصر بروايت هرودوت در ابتدا با خشونت رفتار كرد ولى پس از آزمايش او را نواخت امّا بعد از چندى معلوم شد كه در كنگاشى بر ضدّ ايران شركت دارد و به حكم كمبوجيه كشته شد ( بقول كته‌زياس بشوش تبعيد گرديد ) در ابتداء رفتار كمبوجيه در مصر موافق رفتار كوروش در ممالك مسخّره بود به اين معنى كه لباس پادشاهان مصرى پوشيد و مراسم دربار مصر را بجا آورد و مصريها او را يكى از فراعنه بزرگ خود دانستند پس از آن او قصد ممالك مجاور را نمود : اوّل ليبيا تسليم شد بعد سيرن كه مستعمره يونانى بود ( و اكنون جزو طرابليس غرب است ) و نيز برقه سر اطاعت پيش آوردند . پادشاه سيرن آرك زيلاس « 4 » سوّم پانصدمين « 5 » براى كمبوجيه فرستاد و ليكن او با بىاعتنائى اين وجه را پذيرفته بسربازان خود تقسيم كرد خيال كمبوجيه اين بود كه به قرطاجنه ( كارتاژ - تونس امروزى ) كه مملكت نامى و پرثروت و داراى مستملكات زياد در درياى مغرب بود حمله برد و ليكن فينيقيها از اين جهة كه اهالى قرطاجنه از مهاجرين فينيقيه بودند راضى نشدند كشتيهاى خود را بدهند و كمبوجيه خواست از طرف كوير ليبيا به آن مملكت حمله برد با اين مقصود پنجاه هزار نفر به طرف آمّون كه معبد آن در نزد مصريها بسيار مقدّس بود فرستاد و ديگر خبرى از آن‌ها نيامد ( در زير ريگ روان دفن شدند - 524 ق . م . ) پس از آن كمبوجيه بعزم مملكت ناپاتا ( تقريبا سودان كنوني ) و اتيوپى « 6 » ( حبشه امروزى ) حركت كرد در اين سفر قشون پارسى مقدارى از رود نيل را\r\n\r\n\r\n","description":"","footnote":"\r\n( 1 ) -  PSAMMETIQUE III \r\n( 2 ) -  PELUSE \r\n( 3 ) -  MEMPHIS \r\n( 4 ) -  ARKESILAS III \r\n( 5 ) - 9260 تومان يا 46300 فرنگ طلا\r\n( 6 ) -  ETHIOPIE \r\n","page_name":" مقدمه 74 ","page_number":118},
  {"content":"\r\n\r\nپيمود و ليكن پس از اينكه داخل صحراى بىآب و علف ناپاتا گرديد از حيث آذوقه در عسرت افتاد و بالاخره كمبوجيه پس از دادن تلفات زياد مجبور شد بمصر مراجعت نمايد اگرچه او در اعزام قشون به طرف آمّون و سفر جنگى به ناپاتا و حبش بهره‌مندى نداشت و ليكن در زمان داريوش چنان كه بيايد اين ممالك جزو ايران بودند هرودوت گويد كه كمبوجيه چون مرض صرع داشت موفّق نشدن او در قشون‌كشىهاى مزبور باعث شدّت مرض او شد و گرفتار حالت جنونى گرديد و در اينحال سفّاكيهاى زياد و كارهاى بسيار بد از او سرزد از جمله خواهر خود رك‌سانا ( روشنگ ) را كشت - دوازده نفر از نجباى نامي پارسى را زنده بگور كرد - بگاو مقدّس مصريها كه آپيس نام داشت زخمى زد كه حيوان مزبور از آن تلف شد و بر اثر اين اقدام مصريها فوق العاده از ايرانىها متنفّر شدند و جسد موميا شده آمازيس پادشاه سابق مصر را بسوخت و ليكن چند سال قبل سندى از يك نفر مصرى كه از رجال مهمّ دربار مصر در اين زمان بوده بدست آمده و او مىنويسد كه كمبوجيه مانند فراعنه تمام مراسم دربارى و آداب مذهبي مصر را بجا آورد و حتّى در معبد سائيس در پيش عظمت نيت مادر خدايان مصرى به خاك افتاد . . . « 1 » بنابراين بايد گفت كه رفتار كمبوجيه در ابتداء ( 8 ماه اوّلى ) موافق رفتار كوروش بزرگ در بابل بوده و اگر گفته‌هاى هرودوت صحيح باشد بعد بواسطه مرض صرع با جهت ديگر احوال او تغيير كرده بهرحال مسلم است كه قضيّه زخم زدن بگاو دروغ است چه بموجب اسنادى ثابت شده كه گاو مزبور در ابتداى قشون‌كشى كمبوجيه به حبشه مرده « 2 » و نيز استل‌هائى كه از زمان كمبوجيه بدست آمده نشان مىدهد كه او در مقابل گاو مقدّس مصريها به زانو درآمده كمبوجيه در 523 ق . م . در مصر حاكمى معين كرده به طرف ايران رهسپار شد در شام شنيد كه مغى از اهل ماد خود را برديا پسر كوروش - برادر كمبوجيه خوانده و به تخت سلطنت\r\n\r\n\r\n","description":"","footnote":"\r\n( 1 ) - نوشته ( اوجاگر رسنت ) كه در واتيكان است\r\n( 2 ) - استل‌هاى مصرى در موزه پاريس ( تورايف )\r\n","page_name":" مقدمه 75 ","page_number":119},
  {"content":"\r\n\r\nنشسته و مردم هم به طرف او رفته‌اند كمبوجيه در موقع بسيار بدى واقع شد چه او ميدانست كه برديا را كشته و ليكن نميتوانست اين مطلب را علنا ابراز كند بالاخره در حال تأثر در شهر اگباتانا « 1 » در شام زخمى به خود زد كه از آن درگذشت و قبل از فوت راز خود را بخواص پارسى كه در سفر مصر با او بودند ابراز كرد ( 522 ق . م . )\r\n\r\nواقعه بردياى دروغى\r\nاين واقعه را داريوش بزرگ در كتيبه بيستون خود به زبان پارسى قديم و عيلامي و آسورى بيان كرده و ترجمه نسخه پارسى اين است « 2 » :\r\n« داريوش شاه ميگويد اين است آنچه من كردم پس از آنكه شاه شدم بود كمبوجيه پسر كوروش از دودمان ما كه پيش از اين شاه بود از اين كمبوجيه برادرى بود بردى نام از يك مادر يك پدر با كمبوجيه بعد كمبوجيه برديا را كشت با اينكه كمبوجيه برديا را كشت مردم نميدانستند او كشته شده پس از آن كمبوجيه بمصر رفت بعد از آنكه كمبوجيه بمصر رفت مردم بد دل شدند اخبار دروغى در پارس و ماد و ساير ممالك منتشر شد .\r\nداريوش شاه ميگويد پس از آن مردمى مغى گئومات نام از پىسىى اووده برخواست كوهى است اركادرس نام از آنجا در ماه ويخن « 3 » در روز چهاردهم برخاست مردم را فريب داد كه من برديا پسر كوروش برادر كمبوجيه هستم پس از آن تمام مردم بر كمبوجيه شوريدند و پارس و ماد و نيز ساير ايالات به طرف او رفتند او تخت را تصرّف كرد در ماه گرمه‌پد « 4 » روز نهم بود كه او تخت را تصرّف كرد پس از آن كمبوجيه مرد - بدست خود كشته شد داريوش شاه ميگويد اين اريكهء سلطنت كه گئوماتاى مغ از كمبوجيه انتزاع كرد از زمان قديم در خانوادهء ما بود بنابراين گئوماتاى مغ پارس و ماد و ممالك ديگر را از كمبوجيه انتزاع كرد به خود اختصاص داد او شاه شد\r\n\r\n\r\n","description":"","footnote":"\r\n( 1 ) -  EGBATANA \r\n( 2 ) - ( ويسباخ - خطوط ميخى پارسي )\r\n( 3 ) - ماه آخر زمستان\r\n( 4 ) - ماه اول بهار\r\n","page_name":" مقدمه 76 ","page_number":120},
  {"content":"\r\n\r\nداريوش شاه ميگويد كسى از پارس و ماد يا از خانوادهء ما پيدا نشد كه اين سلطنت را از گئوماتاى مغ بازستاند مردم از او ميترسيدند چه عده زياد از اشخاصيكه برديا را ميشناختند ميكشت از اينجهة ميكشت كه ( خيال ميكرد ) كسى مرا نشناسد نداند من پسر كوروش نيستم كسى جرئت نميكرد چيزى درباره گئوماتاي مغ بگويد تا اينكه من آمدم از اهورمزد يارى طلبيدم اهورمزد مرا يارى كرد در ماه باغ‌ياديش « 1 » روز دهم من با كمى از مردم اين گئوماتاى مغ را با كسانى كه سردسته همراهان او بودند كشتم در ماد قلعه‌اى هست كه اسمش سىك‌ىهواتيش و در بلوك نىساى است « 2 » آنجا من او را كشتم پادشاهى را از او بازستاندم بفضل اهورمزد شاه شدم . . . « 3 » .\r\nداريوش شاه ميگويد سلطنتى را كه از دودمان ما بيرون رفته بود برقرار كردم - آن را به جائى كه پيش از اين بودباز نهادم بعد اينطور كردم معابدى را كه گئوماتاى مغ خراب كرده بود براى مردم مرمّت كردم بازار و حشم و مساكنى را كه گئوماتاى مغ از طوايف گرفته بود به آنها رد نمودم مردم پارس و ماد و ساير ممالك را به حال پيش برگرداندم بفضل اهورمزد اينكارها را كردم - آنقدر رنج بردم تا طايفه خود را بمقامى كه پيش داشت رسانيدم . . . »\r\nهروودت نوشته كه گئوماتاى مغ پس از اينكه بتخت نشست با مردمان ممالك تابعه بسيار بملاطفت رفتار كرد و ماليات سه سال را بخشيد بعد از ترس اينكه مبادا كسى او را بشناسد با اقوام و خويشان خود بريده كسى را به خود راه نداد اين رفتار باعث سوءظن پارسيها گرديد و اعضاى هفت خانواده درجهء اول پارسى توسّط يكى از زنهاى گئومات - دختر هوتانه - معلوم كردند كه اين شخص برديا نيست و سابقا گوشش را بريده‌اند پس از آن\r\n\r\n\r\n","description":"","footnote":"\r\n( 1 ) - ماه اول پائيز\r\n( 2 ) - در نزديكى همدان بوده\r\n( 3 ) - جاهائى كه چند نقطه گذارده شده مكرّرات است\r\n","page_name":" مقدمه 77 ","page_number":121},
  {"content":"\r\n\r\nبا داريوش كه تازه از شام آمده بود و كمال اطاعت را ظاهرا به گئومات ميكرد هم قسم شده وارد عمارت او شدند دربان و خواجه‌ها نتوانستند از آنها جلوگيرى كنند و داريوش خود را با يكى از همراهان باندرون رسانيده مغ را كشت ( 521 ق . م . ) در اين روز عدّه زيادى از مغ‌ها كشته شدند و آن روز را در سنوات بعد عيد ميگرفتند « 1 » هرودوت گويد پس از آن هم‌قسمها جمع شدند تا در باب طرز حكومت شور كنند بعضى طرفدار حكومت مردم بودند و برخى بحكومت عدّه قليل ( اليگارشى ) عقيده داشتند ولى داريوش گفت براى پارس با اين وسعتى كه دارد حكومتى لازم است كه تصميمات آن افشاء نشود و بسرعت مجرى گردد بالاخره طرفداران عقيده او اكثريت يافتند بعد مذاكره شد كه كى شاه شود ( هوتانه ) كه طرفدار حكومت ملّى بود خود را كنار كشيد و بين شش نفر ديگر قرار بر اين شد كه در طليعهء صبح از شهر خارج شوند و چون بمحلّ معيّنى رسيدند اسب هركدام كه شيهه كرد صاحب آن شاه شود ميراخور داريوش اسب او را بمحلّ معهود برده بماديانى نشان داد و همين كه اسب داريوش به آن محل رسيد به ياد ماديان شيهه كشيد و داريوش شاه شد اين گفته هرودوت افسانه به نظر مىآيد : اگر در نظر آريم كه داريوش موافق شجرهء نسب خشيارشا پسر داريوش كه خود هرودوت آن را ذكر كرده از هم‌قسم‌هاى مذكور نزديكترين شخص به تخت سلطنت محسوب و سردستهء اقدام‌كنندگان بر عليه بردياى دروغى بوده خيلى مستبعد به نظر مىآيد كه تقدّم او مورد اختلاف گرديده و لازم شده باشد در چنين امر مهمّى انتخاب را به شيهه اسبى واگذارند\r\n\r\nسوّم - داريوش اوّل - بزرگ\r\nمورّخين معتقدند كه كمتر سلطانى در عالم در به دو سلطنت به قدر داريوش با مشكلات عديده و طاقت‌فرسا مواجه شده باوجوداين داريوش بواسطه ارادهء آهنين و قوّت نفس بر كلّيّه موانع و مشكلات فايق آمد\r\n\r\n\r\n","description":"","footnote":"\r\n( 1 ) - منبع يونانى اين روز را ماگوفونى ناميده كه بمعنى مغ‌كشى است\r\n","page_name":" مقدمه 78 ","page_number":122},
  {"content":"\r\n\r\nو فى الواقع شاهنشاهى ايران را از نو تأسيس كرد در اواخر سلطنت كمبوجيه از جهت غيبت طولانى او از ايران و خروج بردياى دروغى بر او و رفتار سست مغ نسبت بممالك تابعه تمام ايالات ايران تقريبا در حال شورش و طغيان بودند كارهاى داريوش در اين قسمت موافق كتيبهء بيستون از اينقرار است : شورش از عيلام شروع شد و يكى از اعقاب سلطان سابق آن‌كه آترين نام داشت بر داريوش خروج كرد - او قشونى بشوش فرستاد و ياغى را گرفته كشتند در بابل شخصى خود را بخت النّصر سوّم پسر نبونيد پادشاه سابق بابل خوانده علم طغيان برافراشت داريوش با لشگرى به طرف بابل حركت كرد و ليكن عبور از دجله بواسطه بحريّه قوى بابليها ممكن نشد بالاخره بواسطه حيله‌هاى جنگى داريوش قشون خصم را اغفال كرده و از دجله گذشته در دو جنگ به بابليها شكست فاحشى داد بابليها به شهر بابل پناه بردند و داريوش بمحاصره پرداخت در اين اوان خبر اغتشاش از همه‌جا رسيد شخصى مرتىى « 1 » نام كه از اهل پارس بود به شوش حمله برد و ليكن خود اهالى او را گرفته كشتند قشون ماد كه ساخلو اين مملكت بود باغواى شخصى كه خود را فرورتيش و از اعقاب هووخ‌شتر ميخواند ياغى شد و مادىها او را پادشاه كردند در ابتداء داريوش يكى از سركردگان خود را مأمور كرد تا اغتشاش ماد را رفع نمايد و جنگ‌هائى شد كه نتيجه قطعى نداد پس از آن داريوش امر كرد كه جنگ را موقوف نمايند تا خود او وارد شود بارمنستان نيز داريوش يك نفر ارمنى را بسردارى فرستاد تا آن مملكت را آرام نمايد سردار مزبور سه جنگ كرد و نتيجهء نگرفت بعد داريوش يكى از سرداران ايرانى را بدانجا فرستاد و او هم دو جنگ كرد و هردو بىنتيجه ماندباز داريوش امر كرد كه منتظر ورود او باشند شاه به خوبى ميدانست كه فتح\r\n\r\n\r\n","description":"","footnote":"\r\n( 1 ) - اسم اين شخص را در كتيبه مختلف خوانده‌اند گويا ( نيدين‌توبل ) بوده\r\n","page_name":" مقدمه 79 ","page_number":123},
  {"content":"\r\n\r\nبابل كليد فتوحات ديگر او خواهد بود چه قشون محاصر از محاصره فراغت يافته در ممالك ديگر به كار خواهد رفت بنابراين تمام حواس خود را متوجّه بابل نموده شهر را تسخير كرد « 1 » ( 521 ق . م . ) بعد از فتح بابل داريوش بماد تاخته قشون مادى را شكست داد و فرورتيش را كه برى فرار كرده بود بامر او گرفته در همدان بدار آويختند در ساگارتى نيز شخصى چيترتخمه نام پديد آمد و خود را از اعقاب هووخ‌شتر خواند او را هم داريوش توسّط يكى از سرداران خود دستگير كرده كشت آرام كردن پارت ( خراسان ) و گرگان به ويشتاسپ پدر داريوش كه والى آن ممالك بود محوّل گرديد و او بانجام اين مأموريت موفّق شد مرگو ( مرو امروزى ) كه بدست شخصى فرد نام افتاده بود بدستيارى حاكم باختر مطيع گرديد در اين اوان شخصى وهىيزدات نام در فارس خروج كرده خود را برديا پسر كوروش خواند و ليكن به زودى داريوش او را دستگير كرده با همراهانش بدار آويخت لشگرى هم كه بردياى دوّم دروغى به طرف رخّج ( جنوب و غرب افغانستان امروزى ) فرستاده بود نيز بدستيارى والى مملكت مذكوره مغلوب شد در اين اوان‌باز اهالى بابل بتحريك يك نفر ارمنى كه خود را بخت النصر ميخواند شوريدند و ليكن يكى از سرداران داريوش كه از اهل ماد بود ياغيان را كشته شورش را فرونشاند سكاها را هم خود داريوش مطيع نمود پس از آن در ليديّه نيز اغتشاشى تهيّه ميشد توضيح آنكه بقول هرودوت\r\n\r\n\r\n","description":"","footnote":"\r\n( 1 ) - هرودوت گويد : محاصره بابل 20 ماه طول كشيد و زوپير نامى كه ايرانى بود خدمت و صداقت حيرت‌انگيزى نسبت بداريوش نشان داد اين شخص گوش‌هاى خود را بريد و نزد بابليها رفته چنين وانمود كرد كه ميخواهد به آنها راهنمائي كرده انتقام از داريوش بكشد و به زودى طرف اعتماد بابليها و رئيس دسته قشونى شد و شبانه قشون ايران را به بابل راه داد اين حكايت صحيح به نظر نمىآيد زيرا بموجب اسناد جديدى كه از حفريّات بابل بدست آمده محاصره بابل بيش از 4 روز طول نكشيده و به همين جهت تاريخ تسخير بابل 521 ق . م . است در صورتى كه محقّقين سابقا اين واقعه را نظر بنوشته‌هاى هرودوت به 519 ق . م . مربوط ميداشتند ( تورايف تاريخ مشرق قديم )\r\n","page_name":" مقدمه 80 ","page_number":124},
  {"content":"\r\n\r\nوالي آن مملكت ارىتس ميخواست مستقل شود و ليكن داريوش پيش‌دستى كرده بدست مأمورى او را نابود كرد بعد داريوش بمصر رفت ( 517 ق . م . ) زيرا در آنجا هم بواسطه سوء سلوك والي زمينه اغتشاش مهيّا شده بود پس از ورود والى مصر را كه آرياندس نام داشت بكشت و قلوب روحانيين مصر را كه خيلي قوى بودند جذب كرد : با اين مقصود عطاهاى زياد به آنها نمود و براى اينكه تلافي كارهاى بيرويّه كمبوجيه را نموده باشد در عزادارى مصريها در موقع تلف شدن گاو مقدّس آنها شركت و سوگوارى كرد و يكصد تالان « 1 » وعده نمود به كسى كه گاو مقدّس مصريها را موافق علايم آن پيدا كند كلّيّة در اين سفر از مصريها دلجوئى كامل نمود : بمعابد آنها رفته نسبت بارباب انواع مصر احترام زياد كرد - معبدى در آمّن براى مصريها ساخت و كاهن بزرگ سائيس را كه سابقا بشوش تبعيد شده بود احضار نموده پس از نوازش بسيار مأمور كرد خرابيهاى قشون كمبوجيه را مرمّت كند پس از آن راه‌هاى تجارتى مصر را كه خراب شده بود مرمّت و دائر نمود و درياى مغرب را با بحر احمر اتّصال داده تجارت مستقيمى بين مصر و هند برقرار كرد بواسطه اين كارها مصريها از داريوش كاملا راضى شده او را يكى از قانون‌گذاران بزرگ خود دانستند . بايد در نظر داشت كه داريوش تغييرى در اوضاع مصر نداد و اراضى مانند سابق در دست نجبا و روحانيّين بماند ولى در ممفيس و دو نقطه ديگر براى حفظ امنيّت مصر ساخلوهائى گذاشت در زمان داريوش مصر در رفاه بود و ليكن زارعين از جهت ماليات‌هاى گزاف در سال آخر سلطنت داريوش شوريدند ( 486 ق . م . ) سفرهاى جنگى كه داريوش براى اسكات ممالك كرد بيست فقره بود و نه نفر را كه خروج كرده خود را پادشاه خوانده بودند داريوش و سركردگان او معدوم نمودند\r\n\r\n\r\n","description":"","footnote":"\r\n( 1 ) - تقريبا يكصد و بيست هزار تومان به پول امروزى\r\n","page_name":" مقدمه 81 ","page_number":125},
  {"content":"\r\n\r\n\r\nتشكيلات داريوش\r\nداريوش نه فقط دولت هخامنشى را از نو تأسيس كرد بلكه تشكيلاتى به آن داد كه اداره كردن ممالك وسيعه ايران را تسهيل و رفاه اهالى را تأمين مينمود تشكيلات مزبوره از اين قرار بود اوّل - داريوش ممالك ايران را به چند قسمت تقسيم نموده براى هركدام يك والى معيّن كرد كه به زبان آن روزى ( خشترپوان ) ميگفتند يعنى شهربان يا نگهبان مملكت ( شهر در قديم بمعني مملكت بوده ) و يونانيها ساتراپ نوشته اند عدّه قسمت‌هاى مذكوره بقول يونانيها بيست و شش بوده و ليكن عدّه ايالاتى را كه داريوش در كتيبه نقش رستم ذكر كرده با پارس به سى ميرسد براى كمك كردن بواليها و نيز براى اينكه كلّيّه كارها در دست يكنفر نباشد دو نفر از مركز مأمور ميشدند يكى براى فرماندهى قشون محلّى يا ساخلو بود « 1 » و ديگرى باسم سردبير كارهاى كشورى را اداره ميكرد اين شغل از آن جهة تأسيس شده بود كه مركز بداند احكامى كه بوالى صادر مىشود اجرا ميگردد يا نه بنابراين سردبير طرف مكاتبه با مركز بود و در مواقعى مركز مستقيما اوامرى به او صادر مينمود قلعه‌ها را قلعه بيگىها ( ارگ‌پت‌ها ) اداره ميكردند در ايالات تشكيلاتى هم براى امنيّت عمومى داده شده بود كه به تمام ايالت بسط مىيافت و مركز در جزو اين اداره در همه‌جا شعبه خبرنگارى داشت علاوه‌بر اين تأسيسات سالي يك دفعه مفتّشينى از مركز براى ديدن اوضاع ايالات مأمور ميشدند و با اين مفتّشين كه لقب چشم و گوش دولت را داشتند سپاهيانى براى اجراى اوامر آنها اعزام مينمودند\r\nدوّم - براى اينكه اوامر و احكام مركز بايالات در كمال سرعت برسد و در موقع اردوكشى معطلى فراهم نيايد داريوش راههائى در ايران و ممالك\r\n\r\n\r\n","description":"","footnote":"\r\n( 1 ) - صاحبمنصب مذكور را چنان كه يونانىها گفته‌اند كارانس ميناميدند و ( كارا ) در زبان پارسى قديم بمعنى سواد مردم و لشگر است\r\n","page_name":" مقدمه 82 ","page_number":126},
  {"content":"\r\n\r\nمنضمّه ساخت مشهورترين آنها راهى بود كه از سارد تا شوش و از آنجا تا پايتخت ممتدّ بود طول اين راه را 2400 كيلومتر معيّن كرده‌اند كه تقريبا چهارصد فرسخ است از راههاى ديگر راهى كه از پاىتخت سابق مصر ( ممفيس ) به شهر كوروش در كنار سيحون ميرفته معروف است در اين راهها منازل و مهمانخانهاى خوب تهيّه شده بود و چاپارخانه‌هائى تأسيس كرده بودند كه به قدر كفايت اسبهاى خوب داشت در جاهائى كه اين راهها از كوهستان عبور ميكرد ساخلو كافي گذاشته بودند چاپارهاى دولتى احكام دولت را از مركز به نزديكترين چاپارخانه رسانيده به چاپارهاى ديگر كه حاضر بودند مىسپردند و آنها هم به چاپارخانه ديگر ميرسانيدند بدين ترتيب شب و روز چاپارها در حركت بودند و اوامر دولت با سرعت به به جائى كه لازم بود ميرسيد\r\nسوّم - براى اينكه قوّه نظامى به قدر كفايت و با سرعت به جاهاى لازم برسد داريوش لشگرى ترتيب داده بود كه مورّخين يونانى جاويدانش ناميده‌اند زيرا هيچگاه از عدّه آن نميكاست و فورا جاهاى خالى پر ميشد عدّه اين لشگر حاضر السّلاح و زبده كه بمحض صدور امر حركت مينمود ده هزار نفر بود و بواسطه اين قوّه امنيّت را حفظ ميكردند يك قوّه چهار هزار نفرى هم از پياده و سواره پايتخت و قصر سلطنتى را حراست مينمود\r\nچهارم - قبل از سلطنت داريوش براى اخذ مالياتها ترتيب معيّنى نبود و ولات هرچه ميخواستند ميگرفتند داريوش براى اين كار مهمّ هم ترتيبي داد معلوم نيست مأخذ مالياتها چه بوده و ليكن هرودوت براى هركدام از بيست ايالت ايران مبلغى قلمداد كرده كه همه ساله ميگرفتند مورّخ مزكور گويد كلّيّه مالياتها كه بخزانه وارد ميشد معادل 14560 تالان ( اوبى ) بود « 1 » ماليات‌ها چنان كه هرودوت شرح ميدهد نقدى و جنسى\r\n\r\n\r\n","description":"","footnote":"\r\n( 1 ) - تالان اوبه نقره را معادل 5657 فرانك طلا معين كرده‌اند كه به پول امروزى ما تقريبا 1200 تومان مىشود\r\n","page_name":" مقدمه 83 ","page_number":127},
  {"content":"\r\n\r\nبوده « 1 » پلوتارك گويد : پس از اينكه داريوش ماليات نقدى و جنسى ممالك را معيّن كرد در صدد برآمد تا معلوم نمايد كه اين ماليات بر مردم گران است يا نه و پس از اينكه جواب آمد كه مردم مىتوانند بپردازند باز ماليات را تنصيف كرده گفت چون ولات براى مخارج خودشان از مردم عوارضى ميگيرند بايد ماليات را كم كرد تا تحميل نشود .\r\nپنجم - از كارهاى داريوش نيز ارتباط دادن بحر مغرب به بحر احمر بود و جهت آن‌چنين استنباط مىشود : داريوش در زمان اقامت خود در هند مشاهده نمود كه تجارت مصر و شامات و غيره با هند از راه خشكى مشكل است و حمل و نقل گران تمام مىشود بنابراين امر كرد بحر مغرب را با بحر احمر بتوسّط يكى از شعب نيل وصل كنند اين كار در زمان يخائو پادشاه مصر در 609 ق . م . انجام يافته ولى در زمان داريوش كانال مزبور پر شده بود در اين اوان بامر شاه مزبور آن را پاك كردند\r\nششم - داريوش براى تسهيل امور تجارتى و دادوستد پولى از طلا سكّه زد كه در تمام ممالك ايران رواج داشت اين سكّه را ( دريك ) « 2 » ميناميدند از سكّه‌هاى مزبور معلوم است كه عيار آن خيلى عالى بوده چه داريوش خيلى ميل داشته كه سكّه‌هاى او از طلاى خالص باشد سكّه در دفعه اولى در ليديّه در نيمهء قرن هفتم ق . م . زده شده و ليكن در ايران سكّه داريوش نخستين سكّه است .\r\n\r\nتسخير پنجاب و سند\r\nداريوش پس از برقرارى امنيّت در ممالك\r\n\r\n\r\n","description":"","footnote":"\r\n( 1 ) - از همه بيشتر ماليات هند بوده كه 260 تالان خاك طلا مىشده و آن معادل 4680 تالان نقره بود بعد ماليات بابل و آسور كه به 1000 تالان نقره بالغ مىشد بعد مصر كه 700 تالان ميداد پس از آنها ساير ايالات كه از 500 الى 170 تالان تأديه ميكردند ماليات‌هاي جنسي عبارت بوده از عدّه زيادى اسب و قاطر و كره اسب و ميش و غلّه و استخوان فيل عايدات شيلات درياچه مريس در فيّوم مصر به صرف جيب ملكه اختصاص داشت بابلىها پانصد خواجه و اهالى كلشيد در هرپنج سال صد دختر ميدادند اعراب هزار تالان عود\r\n( 2 ) - دريك بمعني طلائى است . و كيفيّات آن در ذيل بيايد\r\nدريك طلا ( 1 - 2 - 5 ) سيكل نقره ( 3 - 4 - 7 ) متعلّق بدوره هخامنشى\r\nچهار درخمى نقرهء اواگراس دوّم والي صيدا در حدود 350 ق . م . ( 6 - 9 ) و تيسافرن و فرناباذ در حدود 400 ق . م . ( 8 - 10 - 11 - 12 )\r\nچهار درخمى ات‌فردات اوّل پادشاه پارس در حدود 200 ق . م . ( 13 - 14 ) از كتاب زارّه - صنايع ايران قديم\r\n","page_name":" مقدمه 84 ","page_number":128},
  {"content":"\r\n\r\nتابعه چند ايالت بايران ضميمه كرد يكى پنجاب و ديگرى سند است كه هردو در هند واقع‌اند از هند طلاى وافرى بايران وارد ميشد سفر جنگى داريوش بهند در آن زمان خيلي مهمّ بوده چه اين واقعه يكى از دو مبدء تاريخ در هند گرديد : 1 - موعظه بودا ( بانى مذهب بودائى ) و سفر داريوش - زمانيكه داريوش در هند بود سفاينى ساخت و اسكيلاس « 1 » امير البحر يونانى را بدرياى عمّان و خليج فارس فرستاد تا در باب سواحل اين درياها تحقيقاتى نمايد اين كار هم مهمّ بود « 2 » تقريبا مقارن اين زمان جزيره سامس و بعضى از جزاير ديگر يونانى نيز مطيع شدند\r\n\r\nلشگركشى باروپا - تسخير تراكيه و مقدونى\r\nپس از آن داريوش به سك‌ها پرداخت اين‌ها مردمانى بودند غالبا آريانى كه در روسيه جنوبى حاليّه سكنى داشتند و چنان كه ذكر شد در زمان هووخ‌شتر آذربايجان و ارمنستان و آسياى صغير را معرض تاخت‌وتاز كردند جهة اين سفر جنگى داريوش را چنين توجيه ميكنند كه چون اين شاه ميدانست با يونان اروپائى طرف خواهد شد ميخواست از پشت سر خود مطمئن شود و ليكن اين حدس صحيح به نظر نميآيد زيرا با تسخير تراكيّه و مقدونى اين مقصود به عمل مىآمد جهة اين قشون‌كشى بايد تجاوزاتى باشد كه سك‌ها بحدود ايران ميكردند « 3 » بهرحال داريوش در 515 ق . م . عزيمت مملكت مزبوره را نموده از بوغاز به سفر گذشت در اين‌جا بامر داريوش يونانيهاى آسياى صغير كه تابع ايران بودند پلى از كشتيها ساختند كه محافظت آن هم محوّل به خود آنها شد پس از آن لشگر ايران از تراكيّه گذشته بمصبّ رود دانوب رسيد\r\n\r\n\r\n","description":"","footnote":"\r\n( 1 ) -  SKYLAS \r\n( 2 ) - در باب صحّت اين مسافرت ترديد داشتند ولي حالا اين قضيّه تأييد شده چه معلوم گرديده كه امير البحر يونانى در باب تحقيقات خود كتابى نوشته بود و اين كتاب در زمان اسكندر وجود داشته\r\n( 3 ) - نلدكه عقيده دارد كه جهت آن ميل داريوش بجهانگيرى بوده\r\n","page_name":" مقدمه 85 ","page_number":129},
  {"content":"\r\n\r\nدر آنجا هم رؤساى مستعمرات يونانى يا جبابره پلى از كشتيها ساخته بودند لشگر ايران از پل گذشته وارد مملكت سك‌ها يا ستپ « 1 » امروزى شد سك‌ها عليق و آذوقه را آتش زده - چاه‌هاى آب را پر كرده با حشم بداخله مملكت عقب نشستند قحطى و مشكلات اين مملكت لشگر ايران را تهديد ميكرد ولى چون ادارهء نظارت لشگرى به قدر كفايت آذوقه تهيّه كرده بود داريوش در مدّت دو ماه از رود دانوب تا تانائيس ( دن امروزى ) و قلب مملكت سك‌ها ( روسيّه كنونى ) پيشرفت هرودوت گويد : داريوش رسولى نزد پادشاه آنها فرستاد كه اين پيغام را برساند : « چرا از پيش من فرار ميكنى اگر قوّه جنگ دارى جنگ كن و الا مطيع شو » و پادشاه سك‌ها جوابى داد كه معمّا بود توضيح آنكه يك پرنده و يك موش و يك وزغ و پنج تير فرستاد و گبرياس يكى از ندماى داريوش چنين تعبير كرد : پادشاه سك‌ها ميخواهد بگويد اگر شما نتوانيد مثل پرنده بپريد و مانند موش به زمين و بسان وزغ در آب رويد از اين تيرهاى ما نخواهيد رست با پذيرفتن چنين تعبيرىباز معلوم نيست چرا پنج تير فرستاده‌اند و اين روايت هرودوت افسانه به نظر مىآيد سك ها با جبابره يونانى كه مستحفظ پل دانوب بودند داخل مذاكره شدند كه پل‌ها را خراب كنند تا داريوش نتواند مراجعت كند و ليكن چون آنها بواسطه حمايت ايران داراى اين مقام شده بودند از انجام آن امتناع كردند و داريوش از راهى كه باروپا رفته بود بسارد مراجعت كرد « 2 » و ليكن هشتاد هزار نفر در تحت سركردگى بغابيش ( مگابيز يونانيها ) در اروپا گذاشت كه شهرهاى يونانى تراكيّه و مملكت مقدونى را تسخير كند و سردار مزبور اين امر را انجام داده تا سواحل درياى آدرياتيك پيشرفت چنان كه\r\n\r\n\r\n","description":"","footnote":"\r\n( 1 ) -  STEPPE \r\n( 2 ) - بعضى از محققين مانند نلدكه تصور ميكنند كه هرودوت مبالغه كرده و منتهاى سير داريوش تا رود دنيستر بوده چه با اوضاع و احوال آن زمان لشگر ايران نمىتوانست دور تر برود و الا از بىآذوقه‌گى تلف ميشد\r\n","page_name":" مقدمه 86 ","page_number":130},
  {"content":"\r\n\r\nپادشاه مقدونى آمين‌تاس تابع ايران شد\r\n\r\nجنگ با يونان\r\nاز قرائن چنين به نظر ميآيد كه داريوش در قصد تخطّى بآتن يا اسپارت نبود بلكه در دربار ايران اشخاص زياد عقيده داشتند كه جنگ با يونان براى ايران بىنتيجه است و ليكن خود يونانيهاى اروپائى داريوش را مجبور نمودند كه به طرف يونان قشون‌كشى كند شرح واقعه از اين قرار است : در اين زمان يك ثلث اراضى يونانىنشين يعنى مستعمرات يونانى در آسياى صغير و تراكيّه و مقدونى تابع ايران و دو ثلث ديگر از دولت‌هائى تركيب يافته بود كه بعضى از آنها در واقع شهرى و برخى بزرگتر بودند از دول مذكوره آتن و اسپارت معروفترين آنها محسوب ميشدند در اوّلى حكومت ملّى و در دوّمي حكومت اليگارشي يعنى حكومت عدّه قليل برقرار بود هرچند هردو از همسايگى ايران قوى وحشت داشتند با وجود اين در مواقع سخت هردو بكمك ايران متوسّل ميشدند و كلية از اين زمان تا اواخر دوره هخامنشى هميشه در نزد ولات آسياى صغير و در دربار ايران يك عدّه يونانيهاى فرارى معروف اقامت داشته همواره ايران را به تسخير يونان يا بدخالت در امور آن تحريك ميكردند در مستعمرات يونانى دولت ايران دخالت نداشت و اداره كردن آنها را بجبابرهء يونانى واگذار مىنمود و هرزمان جبّارى مورد اعتماد دربار ايران واقع نميشد شخصى را از جبابرهء ديگر يونانى معيّن ميكرد در سال 510 ق . م . هيپ‌پياس « 1 » نامى را كه از خانواده پىزيسترات و جبّار آتن بود مردم آتن اخراج و حكومت ملّى در آن شهر تأسيس كردند او پناه به ارتافرن والى ليدى برد بعد آتنىها از جهت ضدّيت دستهء اشرافي اسپارت با حكومت ملّى آتن و جنگى كه بين آنها درگرفته بود در تحت فشار دولت اسپارت واقع شده صلاح خود را در نزديكى با ايران\r\n\r\n\r\n","description":"","footnote":"\r\n( 1 ) -  HIPPIAS \r\n","page_name":" مقدمه 87 ","page_number":131},
  {"content":"\r\n\r\nديدند و سفارتى نزد والى مزبور فرستاده كمك ايران را درخواست كردند والى گفت كمك ميكنم به شرط اينكه مطيع ايران شده باج دهيد سفير پذيرفت ولى بعد از مراجعت او به آتن آتنىها از گفته خود برگشتند ( 508 ق . م . ) دو سال بعدباز آتنيها سفارتى نزد والى مذكور فرستاده خواستند كه از هيپ‌پباس حمايت نكند او جواب داد كه آتن بايد او را باز بپذيرد و شهر آتن اين مطلب را قبول نكرد در اين حيص و بيص اغتشاش و شورش در شهرهاى يونانى آسياى صغير درگرفت و محرّك آن آريستاگر « 1 » جبّار شهر ميلت بود كه از طرف ايران در آن‌جا حكومت داشت توضيح آنكه پدر زن او هيس‌تيه « 2 » حاكم سابق ميلت چون در سفر داريوش بمملكت سك‌ها خدماتى كرده بود در ازاى آن داريوش ( ميرسين ) يكى از شهرهاى تراكيّه را به او داد بعد كه معلوم شد او استحكاماتى در آنجا بنا مىكند بدربار ايران احضار شد و محترمانه در آنجا متوقّف بود اين شخص محرمانه داماد خود آريستاگر مذكور را بياغىگرى تحريك كرد و براى اينكه نوشته‌هاى او افشاء نشود سر غلامي را تراشيده بر پوست سر او مطالب خود را نوشت و پس از اينكه موهاى سر غلام بلند شد او را روانه ميلت كرد با اين دستور كه دامادش سر او را تراشيده نوشته‌هاى او را بخواند بر اثر اين تحريكات شورش مذكور درگرفت و قشون ايران بواسطه كمى عدّه در مقابل شورشىها عقب نشسته به شهر سارد پناه برد آريستاگر چون ميدانست كه قشون ايران از جاهاى ديگر خواهد رسيد بيونان رفته كمكى درخواست كرد اسپارت حاضر نشد كمك نمايد و ليكن آتنىها بيست كشتى به او دادند و پس از آن شورش به تمام شهرهاى يونانى در آسياى صغير و جزيره قبرس و غيره سرايت كرد و يونانيها سارد را تصرّف كرده خود شهر و جنگل مقدّس آن را آتش زدند و ليكن بگرفتن ارگ آن از جهت استحكاماتى\r\n\r\n\r\n","description":"","footnote":"\r\n( 1 ) -  ARISTAGORE \r\n( 2 ) -  HISTIAEUS \r\n","page_name":" مقدمه 88 ","page_number":132},
  {"content":"\r\n\r\nكه داشت موفق نشدند پس از آن قشون ايران از هرطرف بمحلّ اغتشاش روى آورد و سفاين فينيقى از طرف دريا عرصه را بر شورشيان تنگ كردند بالاخره جنگى در نزديكى ميلت شد كه يونانيها مضمحل يا متوارى شدند و آتنيها بمملكت خودشان مراجعت كردند و شهر ميلت را سپاهيان ايران گرفته شورشىها را سخت مجازات نمودند ( 496 ق . م . ) معلوم است كه داريوش از دخالت يونانيهاى اروپائى بامور داخلي ايران فوق العاده مكدّر شد و پس از آن به زودى جنگ اوّل ايران با يونان درگرفت قبل از جنگ داريوش براى رضايت يونانيهاى آسياى صغير امر كرد اراضى را مسّاحى و مالياتها را تعديل نمودند بعد داماد خود مردونيه را براى سركشى بآسياى صغير و تراكيّه و غيره فرستاد با اين دستور كه اصلاحاتى نمايد اين شخص علاوه‌بر نجابت جبّلى عقل و تدبير داشت و اوّل كارى كه كرد اين بود كه به تمام مستعمرات يونانى در آسياى صغير حكومت ملّى داد تا آنها را از ايران راضى كرده باشد « 1 » بعد باروپا قشون‌كشى كرده تا كوه آتس واقع در تراكيّه پيش رفت و مقدونى را مجددا باطاعت ايران درآورد ( 492 ق . م . ) و ليكن در اين حين بواسطه طوفان دريا سيصد فروند از كشتىها خراب و معدوم گرديد رعب ايرانيها در يونانيها خيلى زياد بود و ليكن اقدامى براى تجهيزات نميكردند اين حال روحى يونانيها را در دربار ايران نميدانستند زيرا بسيارى از يونانيهاى اشرافى و ناراضى كه فرار كرده بدربار ايران پناهنده شده بودند حال يونان را براى داريوش توصيف ميكردند و در دربار ايران همه به اين عقيده بودند كه داريوش بىجنگ ميتواند تمام اين مملكت را مطيع نمايد بنابراين داريوش رسولانى به يونان فرستاده اعلام كرد كه يونانيها بايد آب و خاك بدهند يعنى مطيع شوند اكثر از شهرهاى يونانى اين تكليف\r\n\r\n\r\n","description":"","footnote":"\r\n( 1 ) - هرودوت در اينموقع گويد : اين قضيه تأييدى است از نوشته‌هاى من براى يونانى هائى كه باور ندارند كه بعد از كشته شدن بردياي دروغى در ميان هم‌قسمها مذاكراتى راجع به طرز حكومت پارس و حكومت ملّى شده باشد\r\n","page_name":" مقدمه 89 ","page_number":133},
  {"content":"\r\n\r\nرا پذيرفتند و ليكن در آتن و اسپارت رسولان را بر خلاف عادات بين المللى كشتند و جنگ از نو شروع شد ( 490 ق . م . ) چنان كه هرودوت گويد ايندفعه قشون ايران در تحت فرماندهى يكنفر مادى داتيس « 1 » نام بود و او چنين صلاح ديد كه از راه دريا و جزاير سيكلاد مستقيما به طرف آتن برود قشون ايران اول شهر ارت‌ره « 2 » را گرفته مردمان آن را بآسيا فرستاد بعد ششصد فروند كشتى ايران بشبه جزيرهء آتّيك « 3 » كه آتن در آن واقع است رسيده لنگر انداخت در ابتداء آتنىها نمىخواستند جنگ كنند زيرا كمكى را كه از اسپارت انتظار داشتند نرسيده بود و ليكن ميلتياد يكى از نجبازادگان آتني اهالى را به جنگ تحريك كرد و قشون آتنى در تحت سركردگى او براى جنگ با ايرانيها بيرون آمد در راه عدّه‌اى هم از پلاته ( يكى از شهرهاى يونانى ) بكمك آن رسيد و سپاه آتن ماراتن « 4 » را كه در طرف شمال و شرق شبه جزيره آتّيك بود اشغال نمود پس از آن ميلتياد جنگ را شروع كرد يونانيها چون ميدانستند كه ايرانيها تيراندازهاى ماهرى هستند و اگر از دور جنگ كنند طاقت تير آنها را نخواهند آورد خودشان را بىپروا بسپاه ايران زده جنگ تن به تن نمودند سپاه آتنى سنگين اسلحه بود يعنى اسلحه دفاعى ( خود و جوشن و غيره ) داشت در صورتى كه سپاهيان ايرانى فاقد اين نوع اسلحه بودند و سپرها - يشان هم به خوبى و استحكام سپرهاى يونانى نبود باوجوداين ايرانىها قلب قشون يونانى را شكافتند ولى جناحين قشون مزبور غلبه كرد و ايرانىها پس از دادن 4000 نفر تلفات بكشتىهاى خود عقب نشسته حركت كردند سپاهيان ايرانى در ابتداء ميخواستند از طرف ديگر كه بآتن نزديك‌تر بود حمله برند و ليكن ميلتياد نقشه آنها را دريافت و براى دفاع آتن به محل مزبور شتافت پس از آن سردار ايرانى چون وضع را چنين ديد ديگر جنگ نكرده به آسيا مراجعت نمود\r\n\r\n\r\n","description":"","footnote":"\r\n( 1 ) -  DATIS \r\n( 2 ) -  ERETREE \r\n( 3 ) -  ATTIQUE \r\n( 4 ) -  MARATHON \r\n","page_name":" مقدمه 90 ","page_number":134},
  {"content":"\r\n\r\nراجع به اين جنگ لازم است بگوئيم كه كيفيّات آن متناقض است : اولا عده سپاهيان ايران را يونانىها صد و بلكه سيصد هزار نوشته‌اند و حال آنكه محقّق است كه 600 كشتى عهد قديم بيش از سى هزار نفر با لوازم آن‌ها نمىتوانسته حمل كند ثانيا اگر سپاه ايران قلب لشگر يونانى را شكافت بعد قشون مزبور چه ترتيبى يافت كه جناحين آن توانستند غلبه كنند بنابراين و ايرادات ديگر كه در اين مختصر نگنجد بعضى از محقّقين مانند ( نىبور ) عقيده دارند كه نوشته‌هاى يونانىها راجع به اين جنگ و جنگ‌هاى ديگر ايران با يونان بشعر و افسانه‌گوئى و داستان‌سرائى شبيه‌تر از تاريخ نويسى است مصنّف مذكور گويد : آتنىها بطور غير مترقّب بهره‌مندى داشته‌اند ولى كيفيّات را نمىدانيم « 1 » چهار سال بعد از اين جنگ داريوش در ميان تهيّه‌هائى كه براى جنگ جديد ميديد درگذشت ( 486 ق . م . ) بعضى از مورّخين به اين عقيده‌اند كه اگر عمر او وفا ميكرد جبران اين عدم بهره‌مندى را مينمود و كار يونان خيلى سخت ميشد .\r\n\r\nخصال داريوش\r\nداريوش شاهى بود عاقل و داراى اراده قوى و عزم هرچند در بعضى موارد شدّت عمل نشان ميداد ولى غالبا رفتار او با مغلوبين ملايم و معتدل بود در انتخاب اشخاص براى كارها نظر صائب داشت و بخطا نميرفت اگر بعد از كمبوجيه او به تخت نمىنشست دوره هخامنشى هم مانند دوره ماديها زود سپرى ميشد اين شاه شاهنشاهى ايران را از نو تأسيس كرد و به آن تشكيلاتى داد كه در آن زمان و با آن محيط بهتر از آن عملى نبود چنان كه اسكندر و سلوكيها و ساسانيان و غيره همان گرده را دنبال كردند در زمان داريوش ايران باعلى درجه وسعت خود رسيد و پس از او دوره شاهان ضعيف النّفس هخامنشى شروع شد با وجود اينكه اين شاه با يونان طرف بود از نوشته‌هاى مورّخين آنها خاصّة اشيل اديب و شاعر\r\n\r\n\r\n","description":"","footnote":"\r\n( 1 ) -\r\n NIEBUHR . VORTRAGE UBER ALTE GESCHICHTE T . II . P . 385 - 414 \r\n","page_name":" مقدمه 91 ","page_number":135},
  {"content":"\r\n\r\nمعروف و يكى از جنگيهاى يونانى در دشت ماراتن معلوم است كه نسبت بداريوش احترام زياد داشته‌اند بعضى از محقّقين داريوش را مهمترين شاه ايران قديم دانسته و فقط انوشيروان را طرف مقايسه با او قرار داده‌اند « 1 »\r\n\r\nچهارم - خشيارشا « 2 »\r\nدر ابتداء همه تصوّر ميكردند كه ( ارته‌برن ) پسر داريوش از زن « 3 » اوّلى او وليعهد خواهد شد و ليكن داريوش چندى قبل از فوت خود پسرى را كه از آتس‌سا « 4 » دختر كوروش بزرگ داشت وليعهد نمود و همه تمكين كردند اسم او خشيارشا است ( كزرك‌سس يونانيها ) خشيارشا در سنّ 34 سالگى به تخت نشست و در ابتداء سلطنت توجّه خود را بمصر كه شوريده بود و شخصى خبش نام در آنجا سلطنت ميكرد معطوف داشته شورش را فرونشاند ( 484 ق . م . ) بعد شورش بابل را بر طرف كرد توضيح آنكه اين شهر را پس از چند ماه محاصره گرفت و اين دفعه چنان كه هرودوت گويد بر خلاف دفعات گذشته شهر دچار غارت شد و خزانه ربّ النّوع بابليها ( بل‌مردوك ) نصيب فاتحين گرديد بعد از اين دو كار خشيارشا به تهيّه جنگ با يونان پرداخت .\r\n\r\n[ لشگر كشى به يونان 
  ]\r\nنوشته‌اند كه در ابتداء شاه مزبور نميخواست با يونان جنگ كند و اهميّتى بعدم بهره‌مندى ايرانىها در ماراتن نمىداد و ليكن مردونيه براى حفظ ابهّت ايران خشيارشا را به جنگ تشويق كرد معلوم است كه فراريها و رانده‌هاى يونانى كه دشمن حكومت ملّى در يونان بوده و در دربار ايران اقامت داشتند نيز با اين خيال همراهى ميكردند تداركات اين جنگ چنان كه هرودوت گويد در مدّت سه سال ديده شد و براى محلّ اجتماع كلّ لشگرها كاپادوكيّه « 5 » واقع در آسياى صغير انتخاب\r\n\r\n\r\n","description":"","footnote":"\r\n( 1 ) - نلدكه ( تتبّعات تاريخى راجع بايران قديم )\r\n( 2 ) - در كتيبه‌هاى خود اين شاه خود را چنين ناميده\r\n( 3 ) - دختر گبرياس يعنى همان كسى كه در واقعه بردياى دروغى همدست داريوش بود ( گئوبروو )\r\n( 4 ) -  ATOSSA \r\n( 5 ) -  CAPPADOCE \r\nنقش‌رستم - مقبرهء داريوش اوّل و بعضى از شاهان هخامنشى\r\n","page_name":" مقدمه 92 ","page_number":136},
  {"content":"\r\n\r\nگرديد چنان كه مورّخين يونانى نوشته‌اند چهل و شش گونه مردم از نژاد ها و ملل مختلفه در اين جنگ شركت داشتند قشون مركّب بود از پارسيها مادىها - گرگانىها - پارتىها و سكها و به اين سپاهيان اهالى آسور و عربستان و هند و ليديّه و حبش و ساير ممالك تابعه ايران ضميمه شده بودند عدّه سپاهيان خشيارشا را مورّخين قديم مختلف نوشته و بعضى به پنج ميليون رسانيده‌اند معلوم است كه در عدّه خيلى مبالغه شده شايد كلّيّه لشگر ايران از برّى و بحرى به 350 هزار نفر ميرسيده زيرا با وسايل دنياى آن روزى آذوقه بيش از اين عدّه را نميتوانستند برسانند « 1 » از طرف دريا هزار و دويست كشتى جنگى و سه هزار كشتى حمل و نقل به اين قشون كمك مينمود كشتىهاى مزبور را مصريها و فينيقيها و اهالى جزيره قبرس و مستعمرات يونانيها در آسياى صغير به حكم شاه حاضر كرده بودند قشون ايران از بوغاز داردانل كه در آن زمان موسوم به هلّس‌پونت « 2 » بود از روى پلى كه بامر شاه از كشتىها ساخته بودند در مدّت هفت شبانه روز به طرف اروپا گذشت پياده نظام به چند لشگر و سواره نظام بسه قسمت تقسيم شده بود فرماندهان اردوها همه پارسى بودند و شاه با تمام خانواده هخامنشى همراه قشون\r\n\r\n\r\n","description":"","footnote":"\r\n( 1 ) - براى نماياندن اينكه چقدر در عدّه قشون ايران مبالغه شده از جمله يك جاى نوشته هاى هرودوت را ذكر ميكنيم مورّخ مذكور ميگويد : « قشون ايران پس از عبور از رود ( نس‌تس ) بدرياچه‌اي رسيد كه سى استاد ( تقريبا 5 كيلومطر و نيم ) محيط آن بود و آب درياچه براى سيراب كردن مالهاى بنه كفايت نكرد » در صورتى كه عمق درياچه مزبور را فقط يك مطر بحدّ وسط فرض كنيم داراى سه مليون تن يا بيش از ده ميليون خروار آب بوده و اين مقدار آب براى سيراب كردن سيصد ميليون رأس مال بنه هم كافى است و حال آنكه در دنياى آن روزى عشر اين عدّه هم پيدا نميشد و اگر هم احيانا پيدا ميشد عليق صد يك آن را هم نميتوانستند برسانند اين است كه از محقّقين آنهائيكه استعداد دنياى آن زمان را در نظر گرفته و زحمت حساب كردن را به خود داده‌اند عدّه پياده و سواره نظام را تقريبا سيصد و چهل هزار تخمين كرده‌اند\r\n( نيبور ) ميگويد از ارقام هرودوت از اين حيث تعجّب دارم كه چگونه چنين لشگر عظيمى در تراكيّه و مقدونى و يونان تلف نشد\r\n( 2 ) -  HELLESPONTE \r\n","page_name":" مقدمه 93 ","page_number":137},
  {"content":"\r\n\r\nحركت ميكرد تقسيم اردوها بقسمتهاى كوچكتر بفرماندهان اردوها واگذار و براى هرقسمتى رئيس و صاحبمنصبانى معيّن شده بود كلّيّة حركت چنين قشون معظمى از آسياى صغير بيونان دلالت مىكند بر اينكه از حيث تقسيمات و حركت و رسانيدن آذوقه و ساختن پلها و تعمير راهها نظم و ترتيبى در كار بوده و ايران آن روز تشكيلات منظّم و محكمى داشته و الّا اين راه دور را نمى توانستند به‌پيمايند علاوه‌بر پلها كه در چند جا ساخته بودند در طرف شمال كوه آتس « 1 » كانالى حفر شده بود تا مانند سفر اولى ايرانيها بيونان كشتى هاى ايرانى دچار طوفان نگردد ( در سنه 1839 ميلادى در اين كانال سيصد دريك يافتند ) از طرف ديگر در بادى امر در يونانيها اتّحاد و اتّفاقى ديده نميشد : شهرهاى يونانى هركدام نظر مخصوصى داشته غالبا جنگ را با ايران امر بىنتيجه ميدانستند و در خود آتن هم ترديد و تذبذب در كار بود و ليكن شخصى از آتنىها كه تميستوكل « 2 » نام داشت قدم پيش نهاده مردم را بجنگ و تهيّه لوازم آن تحريك كرد و بالاخره موفّق شد : آتنىها عازم جنگ گرديده سفرائى بشهرهاى ديگر يونانى فرستادند كه اتّحادى منعقد نمايند اوّل اسپارت و بعد ساير شهرها داخل اين اتّحاد شدند و عدّه شهرهاى متّحد به سى و يك رسيد بعد قشون يونانى بعدّه هفت هزار نفر تنگه ترموپيل « 3 » را گرفت اين تنگه بين كوه بلند و دريا يا ( باتلاق‌ها ) واقع و عرض آن فقط بقدرى بود كه يك عرابه ميتوانست از آن بگذرد سپاه يونانى بسردارى لئونيداس « 4 » و قوّه بحرى ( مركّب از 271 كشتى ) بامير البحرى اورىبياد « 5 » بود و هردو پادشاه اسپارت بودند لشگر ايران از راه خشگى پيش ميآمد و تمام طوايف و مردمى كه در سر راه واقع شده بودند آب و\r\n\r\n\r\n","description":"","footnote":"\r\n( 1 ) -  ATHOS \r\n( 2 ) -  THEMISTOCLE \r\n( 3 ) -  THERMOPYLES \r\n( 4 ) -  LEONIDAS \r\n( 5 ) -  EURIBYADES \r\n","page_name":" مقدمه 94 ","page_number":138},
  {"content":"\r\n\r\nخاك تقديم ميكردند تا اينكه لشگر مزبور بالاخره به تنگه ترموپيل رسيد روز ششم حملهء ايرانيها شروع شد سوارهاى مادى و تيراندازان كيس‌سى جلادت خود را نشان دادند و ليكن سپاهيان اسپارت كه موسوم به هوپليت « 1 » يعنى ( سنگين اسلحه ) بودند نگذاشتند قشون ايران از تنگه مزبور بگذرد و حملات را دفع كردند بالاخره چون فرماندهان قشون ايران ديدند كه عبور از تنگه مستلزم دادن تلفات زيادى است از كوره راهى براهنمائى يكنفر يونانى سپاهى در تحت سركردگى هيدارن حركت دادند كه پشت سر يونانيها را در ترموپيل بگيرد همين كه قشون يونانى از اين نقشه مطّلع شد بپراكند و فقط لئونيداس با سيصد نفر اسپارتى و هفتصد نفر يونانى از شهرهاى ديگر يونان در ترموپيل بماند تا عقب‌نشينى قشون مزبور را تأمين كند يعنى به آنها مجال بدهد از منطقه جنگ خارج شوند بعد قشون ايران كه از بيراهه در كوهستانى حركت ميكرد دررسيد و پشت سر سپاهيان يونانى را كه با لئونيداس مانده بودند گرفته تمام يونانيها را با سردار آنها بكشت ( 480 ق . م . ) در تاريخ جنگ‌ها اين جنگ يكى از معروفترين جنگ‌هاى پس‌قراول است و لئونيداس اسم بزرگى در تاريخ گذارده « 2 » مقارن اين احوال جنگى در دريا در نزديكى جزيره اوبه « 3 » بين بحريّه ايران و يونان درگرفت و به طرفين تلفات زياد وارد آمد ولى بحريّه ايران برترى خود را در دريا حفظ كرد و بحريّه يوناني چون تلفاتش زياد بود و نيز چون از عبور قشون ايران از تنگه ترموپيل اطّلاع يافت شبانه از محل جنگ فرار كرد و فقط روز ديگر\r\n\r\n\r\n","description":"","footnote":"\r\n( 1 ) -  HOPLITES \r\n( 2 ) - يونانىها بعدها كتيبه‌اي بر قبور اين سيصد نفر اسپارتى نويساندند كه مضمون آن چنين بود : « اى رهگذر - باسپارت بگو كه ما در اين‌جا خوابيده‌ايم تا بقوانين آن با وفا باشيم » توضيح آنكه موافق قوانين اسپارتى فرار از جنگ سخت ممنوع بود چنان كه مادران اسپارتى وقتي كه پسران خود را به جنگ مشايعت مىكردند به آنها مىگفتند « فرزند - با سپر يا بر سپر » يعنى فتح كن و با سپر آى يا كشته شو تا روي سپر ( يعني با احترام ) نعش تو را به خانه آرند\r\n( 3 ) -  EUBEE \r\n","page_name":" مقدمه 95 ","page_number":139},
  {"content":"\r\n\r\nايرانىها دريافتند كه كشتىهاى يونانى رفته‌اند اگر بموقع بحريّه يونان را تعقيب نموده بودند باضمحلال آن موفّق مىشدند اين جنگ بحرى از اسم محل موسوم به جنگ آرتىميزيوم « 1 » است ( 480 ق . م . ) بعد از تسخير تنگه ترموپيل راه آتن و تمام يونان براى قشون ايران‌باز بود بنابراين آتنىها زنها و اطفال را از آتن به طرف جزيره سالامين حركت دادند و كشتىهاى يونانى كه عدّه‌شان به 368 فروند ميرسيد نيز در آنجا جمع شدند\r\nقشون ايران به طرف آتن حركت كرده آن را تصرّف نمود و بتلافى كارهائى كه يونانيها در سارد كرده بودند معبد ارگ را آتش زد و فتح آتن را خشيارشا به اردوان عموى خود كه نيابت سلطنت داشت خبر داد در اين موقع برترى در دريا و خشگى با ايرانىها بود و يونانىها مأيوس گشته ميخواستند متفرّق شوند و ليكن تميستوكل حيله‌اى به كار برد كه جنگ دريائى را تسريع نمايد تا يونانىها متفرّق نشوند و سفاين ايران را در بوغاز تنگ ( سالامين ) به جنگ بكشاند با اين مقصود غلام خود را به طرف بخريّه ايران روانه كرد و او اين پيغام را رسانيد : « بحريّه يونانى ميخواهد فرار كند چون من باطنا با شما هستم از راه خيرخواهى بشما اطّلاع مىدهم » پس از آن بحريّه ايران به جنگ مبادرت نمود و از جهت تنگى جا اولا تمام سفاين به كار نيفتاد و ثانيا كشتى هاى بزرگ و سريع السّير ايرانى نتوانستند عمليّات نمايند زيرا به يكديگر بر ميخوردند و يكى روى ديگرى مىجست بر اثر اين اوضاع به بحريّه ايران چندان آسيب رسيد كه روز ديگر از جنگ احتراز كرد ( 480 ق . م . ) بعد از اين جنگ چون ممكن بود كه پيشرفت بحرى يونانيها كار حمل‌ونقل آذوقه را براى چنين قشّون عظيمى مشكل نمايد خشيارشا با قشون زيادى بايران مراجعت كرده مردونيه را با دويست هزار نفر قشون زبده در يونان بگذاشت تا بجنگ يونان خاتمه دهد مورّخين يونانى نوشته‌اند كه خشيارشا\r\n\r\n\r\n","description":"","footnote":"\r\n( 1 ) -  ARTEMISIUM \r\nتخت جمشيد - ستونهاى بارگاه خشيارشا\r\n","page_name":" مقدمه 96 ","page_number":140},
  {"content":"\r\n\r\nدر مراجعت بايران تلفات زياد داده خجل برگشت و ليكن مورّخيني كه بيشتر دقيق شده‌اند اين حرف را صحيح نميدانند زيرا تصرّف آتن و آتش زدن معبد آن مقصود خشيارشا را كه تنبيه يونانىها بود حاصل كرد و نيز پل داردانل سالم بود و لشگر ايران ميتوانست سالما بآسياى صغير مراجعت كند مردونيه قشون ايران را به طرف دشتهائى كه در تسالى « 1 » واقع بود حركت داد و زمستان را در آنجا گذرانيده بتكميل تشكيلات لشگرى پرداخت سردار مزبور براى اينكه حتّى المقدور بين جنگ با مسالمت خاتمه داده باشد توسّط پادشاه مقدونى الكساندر « 2 » - دست‌نشانده ايران - با يونانيها داخل مذاكره شد كه مطيع شوند و شاه در ازاى اطاعت آنها را در امور داخلى آزاد گذارده آتن و معابد آن را تعمير نمايد قبول يا ردّ اين تكليف را اسپارتيها بشور با آتنىها موكول نمودند و آنها با خشونت رد كردند و جنگ شروع شد و سپاه ايران مجددا وارد آتن شده آن را خراب كرد پس از آن در پلاته نزديك تب « 3 » جنگى بين فريقين روى داد عدّه قشون يوناني صد و ده هزار نفر بسردارى پوزانيوس پادشاه اسپارت بود در ابتداء ايرانيها فايق بودند زيرا بسيار مردانه ميجنگيدند و ليكن از اين جهة كه اسلحه دفاعى يعني كلاه خود و جوشن نداشتند و سپرهاشان از تركه بيد بافته بود و نيز بواسطه اينكه مردونيه تير خورده از اسب به زمين افتاد و قشون ايران بى فرمانده ماند بهره‌مندى نصيب قشون يونانى شد و چهل هزار نفر از قشون ايران عقب‌نشيني كرده مابقى متفرّق يا كشته شدند ( 479 ق . م . ) در همين اوان قرطاجنه كه با يونانيهاى جزيره سيسيل جنگ ميكرد از پادشاه آن - جبّار سيسيل - شكست خورد بعد از جنگ سالامين يونانيها بكشتيهاى ايران كه در جزيره سامس در دماغه ميكال بود حمله برده آن را معدوم كردند ( 479 ق . م . ) و قلعه سس‌تس در ساحل اروپائى بوغاز داردانل\r\n\r\n\r\n","description":"","footnote":"\r\n( 1 ) -  THESSALIE  در يونان وسطى امروزه واقع است\r\n( 2 ) -  ALEXANDRE \r\n( 3 ) - تب  THEBE  يكي از دول يونانى بود\r\n","page_name":" مقدمه 97 ","page_number":141},
  {"content":"\r\n\r\nبتصرّف يونانىها درآمد ( 478 ق . م . ) و از اين ببعد چندى برترى در دريا با يونانىها گرديد\r\n\r\n[ علل عدم پيشرفت ايران در جنگ با يونان 
  ]\r\nجهات عدم پيشرفت ايران در اين جنگ : اولا بايد متوجّه اين نكته بود كه جنگهاى ايران با يونان اصلا لزومي نداشت چه موقع ايران با داشتن آبادتر و باثروت‌ترين ممالك دنياى آن روزى مانند آسياى صغير و بابل و فينيقيّه و مصر و با نفاق داخلى يونانيها چنان بود كه يونان دير يا زود قهرا در مدار سياست ايران ميگرديد چنان كه چندى بعد با وجود بهره‌منديهايش به همين حال افتاد امّا معايب لشگر ايران موافق نوشته‌هاى مورّخين چنين به نظر ميرسد : اوّل عدّه عظيم آن‌كه بزرگترين سبب ضعف آن بود زيرا چنين سپاه عظيم را فقط برترى ايران در دريا ميتوانست نگاهدارد و همين كه در جنگ سالامين ايرانيها فائق نشدند با وجود برترى آنها در خشگى خشيارشا بعجله به اين طرف داردانل عزيمت نمود چه رسانيدن آذوقه بقشون در خطر افتاد ثانيا با وجود اهميّتى كه تفوّق دريائى براى بهره‌مندى ايران در اين جنگ داشت انتخاب سالامين براى جنگ دريائى خبط بزرگى بود و يقين است كه اگر اين جنگ در درياىباز ميشد قواى يونانى مضمحل ميگرديد و پس از آن مقاومت يونانيها ديگر نتيجه نداشت زيرا بعد از گرفتن ترموپيل و تسخير آتن راه تمام يونان براى سپاه ايران‌باز بود و اگرچه اسپارتىها تنگه كرنت را داشتند ولى تنگه مزبور مانند دربند ترموپيل باريك نبود و سپاه ايرانى ميتوانست به آسانى از جهت فزونى عدّه پشت سر سپاه اسپارتى را بگيرد يا بدون گذشتن از تنگه مزبور هم با بحريّه قوى خود شهرهاى ( پلوپونس ) را يكايك تسخير كرده اسپارت را به زانو درآرد از اين مطالب اساسى گذشته بعضى چيزها نيز در عدم بهره‌مندى ايرانيها نفوذ داشت : 1 - بدى اسلحه دفاعى آنها در مقابل يونانيهاى سنگين اسلحه زيرا بجز سپاهيان جاويدان باقي سپاهيان ايرانى داراى اسلحه دفاعى محكم\r\n\r\n","description":"","footnote":"","page_name":" مقدمه 98 ","page_number":142},
  {"content":"\r\n\r\nنبودند 2 - سواره نظام ايران كه بجلگه‌هاى وسيع ايران عادت داشت در مملكت ناهموار و معبرهاى تنگ يونان نميتوانست كمكهاى معنوى به پياده نظام نمايد كلّيّة جنگهاى ايران با يونان يك بار بيشتر ثابت كرد كه احوال روحى مردان جنگى و اسلحه آنها اهميّت دارد نه عدّه نفرات جهاتيكه ذكر شد البتّه در نتيجه جنگ مؤثر بوده و لكن نميتوان ناگفته گذاشت كه تربيت اخلاقي يونانيها نيز اثر مهمّي داشته چه اينها مردمى بودند كه با حسّ وطن‌پرستى و استقلال‌طلبى و شرافتمندى پرورش مييافتند و از اين جهات در دنياى آن زمان نظير نداشتند\r\nپس از خاتمه جنگ يونان واقعهء مهمّى در سلطنت خشيارشا روى نداد و او اوقات خود را به لهوولعب گذراند در 465 ق . م . خواجه‌باشى خشيارشا كه مهرداد نام داشت با رئيس گارد مخصوص او اردوان نام همدست شده شاه و داريوش پسر او را گشتند از قرار معلوم اردوان از طرف ويشتاسب پسر خشيارشا هفتماه نيابت سلطنت داشته « 1 » تا آنكه اردشير اوّل پسر خشيارشا او را كشته و بتخت جلوس كرده است ( 465 ق . م . )\r\n\r\nخصائل خشيارشا\r\nدر داستانهاى ما اسم اين شاه بكلّى فراموش شده اگر نوشتجات مورّخين يونانى را مناط بدانيم شاهى بوده شكيل و بلندنظر ولى ضعيف النّفس و شهوت‌پرست و بوالهوس برگشتن او بعد از جنگ سالامين با آن عجله بآسياي صغير يكى از جهات عدم بهره‌مندى ايران بود و بعد هم نتوانست شكست‌هاى خود را جبران كند دوره شاهان ضعيف النّفس هخامنشى و دخالت زنان و خواجه‌سرايان بامور دولتى و انحطاط دربار شوش از زمان او شروع شد « 2 »\r\n\r\n\r\n","description":"","footnote":"\r\n( 1 ) - پلوتارك از قول دىنن اينطور ذكر كرده\r\n( 2 ) - حكايت استرومردخا كه در توراة ذكر شده بعقيده بعضى از محقّقين مربوط بابتداى سلطنت خشيارشا است خلاصه حكايت مزبور اينست : شاه در جشن بزرگى *\r\n","page_name":" مقدمه 99 ","page_number":143},
  {"content":"\r\n\r\n\r\nپنجم - اردشير اوّل ( ارت‌خشثر )\r\nبعد از خشيارشا چنان كه گذشت پسر او اردشير دراز دست بتخت نشست يونانيها او را ( آرتاكزرسس ) دراز دست ناميده‌اند در ابتداى سلطنت او ويشتاسب پسر خشيارشا با مردم باختر همدست شده مدّعى سلطنت شد و ليكن بعد از دو جنگ مغلوب و ناپديد گرديد ( 462 ق . م . ) بعد شخصى از اهالي ( ليبيا ) ايناروس نام در مصر طغيان كرده سپاهيان ايران را در ممفيس محاصره كرد و والى مصر هخامنش برادر خشيارشا را گرفت و كشت در اين پيشرفت ايناروس يونانيها دخالت داشتند و سپاه و بحريّه يونانى كمك ميكردند اردشير بغابيش « 1 » را مأمور كرد با او جنگ كند و محاربه به بهره‌مندى اردشير خاتمه يافت ( 454 - 460 ) در ابتداء يونانيها و مصريها موفّق بودند و ليكن بعد ايرانيها يكى از شعب رود نيل را خشگاندند و كشتيهاى يونانى را بدست خود يونانيها نابود كرده فاتح شدند آتنيها از جهة اوضاع داخلى صلاح ديدند با ايران صلحى نمايند و از پيشرفت خود\r\n\r\n\r\n","description":"","footnote":"\r\nخواست كه ملكه با زينت‌هاى سلطنتى بميان مدعوين شاه آيد تا مردم زيبائى او را تماشا كنند ملكه امتناع كرد و شاه در غضب شده زن ديگرى اختيار نمود اين زن برادرزاده مردخانام يهودي دربان قصر بود و پس از آنكه ملكه شد او را استر يعنى ستاره ناميدند بواسطه او مردخا نفوذى يافت و هامان نامى كه نزد شاه مقرّب بود بر او حسد برده حكمى صادر كرد كه يهوديها را در روز معيّنى در تمام مملكت بكشند مردخا باستر متوسّل شد و او فرمانى صادر كرد كه يهوديها حق دارند از اجراى حكم ممانعت نمايند آنها اشخاص زياد از دشمنان خود كشته هامان را هم به حكم شاه بر دار آويختند . هرودوت گويد شخصى از اهل ليديّه پىثيوس نام يك پيش‌كشى بخشيارشا داد كه عبارت از دو هزار تالان نقره و 3993000 در يك طلا بود شاه آن را رد كرده گفت هفتهزار دريك هم به او بدهند تا داراى چهار مليون دريك طلا گردد بعد پسر اين شخص را براى خدمت نظامى خواستند و او از شاه معافى پسر را درخواست كرد خشيارشا امر نمود سر اين جوان را بريده سر و تن مقتول را به دو طرف افكندند و بعد بسپاهيان خود فرمان داد تا از ميان سر و تن مقتول بگذرند\r\n( 1 ) - اين همان شخصى است كه اردوان را كشت و نزد اردشير مقرّب گرديد\r\n","page_name":" مقدمه 100 ","page_number":144},
  {"content":"\r\n\r\nدر قبرس استفاده كرده كال‌لياس را بدربار ايران فرستادند و قرار شد يونانيهائيكه جزو اتّحاد دلس بودند ( اين اتّحاد را آتن تشكيل كرده بود ) در امور داخلي بكلّى مختار باشند و فقط كشتيهاى تجارتى ايران به بنادر يونان بروند يونانيها در اين زمان از جزيره قبرس صرف نظر كردند اين معاهده براى ايران موهن بود زيرا پيشرفت ايرانيها در مصر نشان داد كه آنها از عهده قشون زياد يونانى هم در خارج يونانى برميآيند و اگر اردشير شخصى بود با اراده ميتوانست در آسياى صغير هم يونانيها را عاجز نمايد اين صلح معروف به صلح كيمون است كه سردار لشگر آتن در قبرس بود اكثر محقّقين حالا بر اين عقيده‌اند كه معاهده كال‌لياس بامضاى اردشير نرسيد بغابيش والى شامات ياغى شد و بعد از دو جنگ كه به بهره‌مندى او خاتمه يافت صلحى بين والى و دربار روى داد و شاه از سر تقصير او درگذشت فوت اردشير در 424 بود اين شاه در امور مملكتى چيزى جز ضعف و سستى نشان نداد و چنان كه نوشته‌اند زمام امور در در دست ملكه آميس‌تريس مادر او بوده مورّخين شرقي او را عدالت‌خواه و دادگستر دانسته‌اند در زمان او تميستكل يونانى قائد جنگ سالامين بدربار ايران آمد با اين خيال كه اردشير را بدخالت در امور يونان تحريك كند ولى موفّق نشد اردشير حكومت چند شهر آسياى صغير را به دو داد و او مانند ساير جبابره يونانى تا آخر عمر در تحت تابعيّت ايران بزيست\r\n\r\nششم - خشيارشاي دوّم\r\nخشيارشاى دوّم بعد از پدر به‌تخت نشست و پس از 45 روز بدست سغديانس پسر اردشير و آلوگونه همخوابه او بود كشته شد « 1 »\r\n\r\n\r\n","description":"","footnote":"\r\n( 1 ) - مقصود از همخوابه در اينجا و جاهاى ديگر اين كتاب زن غيرعقدى يا غيرمشروع است .\r\n","page_name":" مقدمه 101 ","page_number":145},
  {"content":"\r\n\r\n\r\nهفتم - سُغدِيانُس\r\nسغديانس تقريبا ششماه سلطنت كرد و بدست وهوك پسر ديگر اردشير كه والى باختر بود كشته شد . وهوك در تاريخ معروف بداريوش دوّم است يونانيها او را داريوس‌اخس « 1 » ناميده و ( ن‌تس ) « 2 » نيز گفته‌اند\r\n\r\nهشتم - داريوش دوّم\r\nداريوش پريزاد خاله خود را ازدواج كرد و اين ملكه در تمام نيرنگ‌ها و دسايس دربار داريوش دست داشت كلّية در زمان اين شاه زنان و خواجه سرايان نفوذ كامل در امور دولتى داشتند از اين جهة در اين زمان شورش هاى پىدرپى در ممالك تابعه روى داد منجمله ياغىگرى آرسيت برادر شاه بود كه باستظهار يونانيهاى اجير ياغى شد و ليكن داريوش به يونانيها پول داده و آنها را متفرّق كرده بر آرسيت غلبه يافت در زمان اين شاه جنگ پلوپونس در كمال شدّت بين يونانيها دوام داشت دولت اسپارت درصدد نزديكى بدربار ايران برآمد كه بكمك آن آتن را مغلوب كند در بادى امر داريوش راضى به اين امر نميشد زيرا بعقيده او براى ايران ادامه ضدّيت بين دولتهاى يونانى و حفظ موازنه از برترى يكى از آنها بر ديگران مفيدتر بود و ليكن بعد از اينكه بحريّه آتنىها در جزيره سىسيل شكست خورد تيسافرن والى ليدى صلاح ايران را در نزديكى با اسپارت ديده با آن دولت اتّحادى منعقد نمود امّا پول را طورى باسپارتيها ميرسانيد كه آنها نه غالب شوند و نه مغلوب و جنگ بدرازا كشد احوال چنين بود تا كوروش پسر داريوش والى آسياى صغير گرديد و كمك‌هاى زياد به ( ليزاندر ) سردار قشون اسپارتى كرد چنان كه در نتيجه آن بحريّه اسپارت قواى بحرى آتنىها را در جنگ اگس - يوتامس « 3 » شكست داد و امير البحر اسپارتى وارد آتن شده ديوارهاى آن را\r\n\r\n\r\n","description":"","footnote":"\r\n( 1 ) - اخس مصحّف ( وهوك ) است\r\n( 2 ) - يعني حرامزاده زيرا از مادر غيرعقدى زاده بود\r\n( 3 ) -  AEGOS - POTAMOS \r\n","page_name":" مقدمه 102 ","page_number":146},
  {"content":"\r\n\r\nدر حالى كه نىزن‌هاى اسپارتى مىنواختند و دختران آتنى به حكم فاتح مىرقصيدند از بيخ‌وبن منهدم نمود پيشرفت‌هاى ايران در اين زمان بواسطه زرنگى و كاردانى دو والي آسياى صغير تيسافرن و فرناباذ بود مخصوصا تيسافرن والي ليدى از ضدّيت يونانيها استفاده كرده اعلى درجه نفوذ را در امور يونان حاصل نمود و در نتيجه سياست او يونانيهاى آسياى صغير كه بموجب قرارداد كال‌لياس آزاد شده بودند و نيز بعضى از جزاير يونانى مجددا مطيع ايران گشتند ولى بايد در نظر داشت كه از اين زمان قشون ايران خراب شد زيرا دربار مشكلات را با دادن پول حلّ ميكرد و سپاهيان اجير يونانى به كار ميبرد كلّيّة وقايع دربارى اين زمان حاكي از هرج‌ومرج و انحطاط كامل در خانواده هخامنشى است از جمله جنايتهائى در دربار بدست پريزاد كه در قساوت قلب بىمانند بود روى داد و از ابّهت آن خيلي كاست در 404 ق . م . داريوش دوّم درگذشت مصر در زمان اين شاه در تحت رياست آميرته نامى ياغى شد و داريوش نتوانست نايرهء طغيان را فرونشاند ( 415 ق . م . - بعضى 410 ق . م . نوشته‌اند )\r\n\r\nنهم - اردشير دوّم ( ارت‌َخشَثرَ )\r\nاسم اين پادشاه ارشك بود ولي پس از آنكه بتخت نشست باردشير موسوم گرديد يونانيها او را من‌من يعنى با حافظه گفته‌اند زيرا حافظه فوق العاده داشته كوروش پسر داريوش دوّم و پريزاد كه در آسياى صغير والى و هم رئيس قشون بود در حيات پدر ميخواست اردشير دوّم را از تخت دور كند و چنين تشخيص داده بود كه باسپارت نزديك شده قشون كارى از ايرانيها در تحت معلّمين يونانى تشكيل دهد تيسافرن داريوش را از خيالات كوروش مسبوق نمود و بالنّتيجه او بدربار احضار شد و ليكن وقتى رسيد كه داريوش فوت كرده بود در موقع تاجگذارى اردشير در پاسارگاد كوروش خواست شاه را بكشد تيسافرن اردشير را آگاه نمود و حكم اعدام او صادر شد ولي پريزاد\r\n\r\n","description":"","footnote":"","page_name":" مقدمه 103 ","page_number":147},
  {"content":"\r\n\r\nگيسوان خود را به گردن كوروش بست و طورى او را دربر گرفت كه اجراى حكم ممكن نبود بدون اينكه آسيبي به پريزاد برسد بالاخره شاه از كشتن او گذشت و بآسياى صغير تبعيدش كرد كوروش بعد از مراجعت بآسياى صغير سپاهى بعدّه صد هزار نفر ترتيب داده و سيزده هزار نفر از مردمان جنگى يونانى به خدمت خود در تحت رياست كل‌آرخ « 1 » اجير كرده بعزم تصرّف تخت سلطنت از آسياى صغير تا نزديكى بابل آمد در اينجا در محلّى موسوم به كونّاكسا « 2 » ( خان اسكندريّه امروزى ) جنگى بين قشون اردشير و كوروش روى داد كه اگرچه فتح با قشون كوروش بود و ليكن از جهة كشته شدن او و هشت نفر از همراهانش تخت سلطنت براى اردشير باقى ماند چه قشون كوروش بعد از قتل او بپراكند « 3 » و ليكن قسمت يونانى قشون او پس از مذاكره با تيسافرن به طرف دجله رفت و وقتى كه بزاب كوچك رسيد تيسافرن صاحبمنصبان آن را بچادر خود دعوت كرده بكشت در اين احوال يكى از يونانيها رياست اين عدّه را قبول كرد كه آنها را باوطانشان برساند و ده هزار يونانى را از دجله بطرابوزن و از آنجا بيونان مراجعت داد شخص مذكور كزنفون « 4 » نام داشت و كتابى در عقب‌نشيني اين عدّه نوشته كه معروف بعقب‌نشيني ده هزار نفر است و اوضاع آن روزى ايران را به خوبى نشان ميدهد اين جنگ و عقب‌نشيني ده هزار نفر يونانى مذكور با بهره‌مندى نتايج بسيار بدى داشت زيرا در انظار عالم ثابت نمود كه ايران اين زمان با وسعتى كه دارد از حيث استعداد نظامى بسيار ضعيف است . بعد از كمك كردن دولت اسپارت بكوروش روابط دربار ايران نسبت به آن دولت كدر شد و آتنىها بايران نزديك شدند و بحريّه هردو باك‌نن امير البحر يونانى در آب‌هاى لاسدمون با بهره‌مندى عمليّات\r\n\r\n\r\n","description":"","footnote":"\r\n( 1 ) -  CLEARCHUS \r\n( 2 ) -  CUNNAXA \r\n( 3 ) - اين كوروش در تاريخ معروف بكوروش كوچك است\r\n( 4 ) -  XENOPHON . ANABASE \r\n","page_name":" مقدمه 104 ","page_number":148},
  {"content":"\r\n\r\nكردند پس از آن فرناباذبه آتن رفت و يونانيهائيكه بر ضد اسپارت بودند او را مانند يك ناجى پذيرفتند و به پول ايران ديوارهاى شهر آتن ساخته شد در اين اوان تيسافرن والى سابق آسياى صغير به آنجا مراجعت كرده در صدد مطيع كردن شهرهاى يونانى در آسياى صغير برآمد از اين اقدام دولت اسپارت مكدّر شده خواست جلوگيرى كند و با اين مقصود آژه‌زيلاس « 1 » پادشاه اسپارت از ده هزار نفر يونانى كه تازه از ايران مراجعت كرده بودند استفاده نموده به طرف آسياى صغير روانه شد در ابتداء چنين به نظر مىآمد كه از جهت داشتن قشون زبده موفق خواهد شد زيرا در نزديكى سارد فتح نمايانى نمود ( 394 ق . م . ) و ليكن به زودى دولت ايران نقشه او را عقيم كرد توضيح آنكه دربار پول وافرى بيونان براى برانگيختن دول يونانى بر اسپارت فرستاد و طولى نكشيد كه جنگ بين آنها درگرفت و آژه‌زيلاس مجبور شد آسياى صغير را ترك كند گويند كه او در حين حركت گفت : « مرا ده هزار تير انداز ايرانى بيرون ميكنند » ( اشاه بسكّه دريك كه يك طرف آن شكل تيراندازى را داشت ) بارى جنگ ( تب ) با اسپارت شش سال طول كشيد بىاينكه غالب يا مغلوب معلوم شود ولى دولت آتن بكمك ايران شكست فاحشى به بحريّه اسپارت داده مجدّدا در دريا برترى يافت بالاخره جنگ بدخالت دولت ايران خاتمه يافت توضيح آنكه اردشير دوم به طرفين تكليف كرد صلح كنند ( 387 ق . م . ) و چون دولت اسپارت در تحت فشار بحريّه ايران واقع شده بود سفيرى آن تالسيد « 2 » نام بدربار ايران فرستاد و فرمانى بدين مضمون صادر شد : « شاه عادلانه ميداند كه شهرهاى يونانى در آسيا و نيز در جزيره قبرس متغلّق به او باشند و نيز عادلانه ميداند كه شهرهاى ديگر يونانى هركدام مستقل بمانند و اتّحادى با يكديگر بر ضدّ ثالثى نكنند و الّا او با پول و بحريّه بر عليه متخلّف اقدام خواهد كرد » دولت اسپارت در ازاى\r\n\r\n\r\n","description":"","footnote":"\r\n( 1 ) -  AGESILAUS  يا  AGESILAS \r\n( 2 ) -  ANTALCIDAS \r\n","page_name":" مقدمه 105 ","page_number":149},
  {"content":"\r\n\r\nهمراهى دولت ايران رسما متعهّد شد كه هيچگونه رابطه‌اى با شهرهاى يونانى در آسياى صغير نداشته باشد فرمان مزبور كه دخالت تامّه دولت ايران را در امور دول يونانى مىرساند براى ملل يونانى موهن بود بعضى از مورّخين به اين عقيده‌اند كه اين كار ايران را بمنزلهء تلافى عدم بهره‌مندىهاى خشيارشا ميتوان دانست اين صلح باسم سفير اسپارت در دربار ايران موسوم به صلح آنتالسيد گرديد فرمان اردشير تا قوى شدن مقدونى مبناى روابط دول يونانى با يكديگر بود و دول مزبوره همواره سفرا بدربار اردشير فرستاده دخالت او را مانند حكمى خواستار ميشدند در امور داخلي ايران سلطنت اردشير دوّم چيزى جز ضعف و سستى نشان نداد : در مصر و آسياى صغير و جزيره قبرس شورش‌ها و اغتشاشاتى روى داد كه بواسطه ضعف قوّه مركزى بعضى با سياست و تدبير رفع و برخى به پيشرفت شورشيان تمام شد ( مانند شورش ولات كاريّه و كاپادوكيّه و غيره ) و دربار ايران قانع گرديد باينكه باجي بايران داده در امور داخلي خود مختار باشند مثلا شهر سالامين در قبرس پادشاهى انتخاب كرد و دربار ايران او را شناخت - مصر مستقل ماند و قشون ايران موفّق نشد قشون مصرى را شكست داده پايتخت مصر را تصرّف كند جهة عدم پيشرفت اين بود كه فرناياذ سردار ايرانى بواسطه كهولت و تذبذب نتوانست نقشهء جنگى ايفيگراتس سركرده يونانى را كه دولت ايران اجير كرده بود اجرا نموده حمله به ممفيس برد و مصريها از اين سستى استفاده كرده جنگ تعرّضى پيش گرفتند و سركرده يونانى قهر نموده بيونان رفت . نيز در اين اوان كادوسيها كه در گيلان سكنى داشتند بر دولت شوريدند و اردشير به آن طرف قشون‌كشى كرد ولى موفق نشد و مسئله باصلاح خاتمه يافت باوجوداين ضعف و سستى داخلي نفوذ ايران در يونان بحدّ كمال بود و دول يونانى برقابت يكديگر همواره سفرا بدربار ايران فرستاده دخالت ايران را براى اجراى فرمان اردشير خواستار\r\n\r\n","description":"","footnote":"","page_name":" مقدمه 106 ","page_number":150},
  {"content":"\r\n\r\nميشدند در زمان اردشير جنايتهاى زياد در دربار روى داد : پريزاد ( استاتيرا ) زن اردشير را كه يونانى بود مسموم كرد و براى مجازات ببابل تبعيد شد - داريوش پسر اردشير كه وليعهد بود در سر يك مسئله خصوصى بتحريك اخس ( پسر ديگر شاه كه ميخواست بعد از فوت اردشير شاه شود ) سوء قصد نسبت به پدر خود نمود و بقتل رسيد آرسام پسر ديگر اردشير را بتحريك اخس كشتند و چون خيلى محبوب اردشير بود شاه در سنّ 86 سالگى از غصّه درگذشت ( 361 ق . م . )\r\n\r\nدهم - اردشير سوّم\r\nاردشير يكى از اشخاصى بود كه در موقع انحلال و متلاشى شدن مملكتى به تخت مىنشينند و از هيچ وسيله براى رسيدن به مقصود باكي ندارند اين شاه بعد از جلوس به تخت اقرباى خود را كشت تا كسى مدّعى سلطنت او نشود پس از آن به اسكات شورشهاى ممالك ايران پرداخت در اين زمان تقريبا تمام ممالك ايران از جهت سلطنت طولانى اردشير ضعيف النّفس و بىقيد « 1 » در حال خودسرى و طغيان بودند و دولت هخامنشى روى به انحلال ميرفت اخس با لشگرى به طرف سوريّه حركت كرده شهر صيدا را پس از محاصره گرفت اهالي شهر از شدّت نااميدى بخودكشى اقدام كرده شهر را آتش زدند و وقتى كه اردشير وارد اين شهر نامي شد خرابه‌هائى بيش نيافت ( نوشته‌اند كه قريب به 400 هزار نفر در اين حريق تلف شدند ) « 2 » پس از آن جزيره قبرس تسليم شد - از سوريّه اخس بمصر رفت و بدستيارى من‌تور يونانى از جزيرهء ردس « 3 » آن را تسخير كرد شدّت عمل اخس در اينجا كارهاى كمبوجيه را بخاطر ميآورد ( 344 ق . م . ) والي آسياى صغير آرتاباذ كه ياغى شده بود بوساطت من‌تور معفوّ و مطيع گرديد\r\n\r\n\r\n","description":"","footnote":"\r\n( 1 ) - او را به لوئى پانزدهم فرانسه از بعضى جهات تشبيه كرده‌اند\r\n( 2 ) - نلدكه - تتبّعات تاريخى راجع بايران\r\n( 3 ) -  RODOS \r\n","page_name":" مقدمه 107 ","page_number":151},
  {"content":"\r\n\r\nپيشرفتهاى اردشير از قوّت اراده او و چند نفر اشخاص كافي بود كه يكى از آنها باگوآس خواجه وزير اردشير و دو ديگر من‌تور و مم‌نن دو برادر يونانى بودند در 338 ق . م . اردشير بدست باگوآس خواجه مسموم شد و درگذشت نوشته‌اند كه اين خواجه اصلا مصرى بود و سفّاكيهاى اردشير نسبت بمصريها او را بدين اقدام واداشت سلطنت اردشير بممالك غربى ايران تسكين داد ولى ممالك شرقي از قبيل ايالات هند و آسياى وسطى به حال طغيان و شورش ماندند بعد از داريوش شاهى قوى الاراده مانند اردشير به تخت ننشسته بود و اگر ميماند از بزرگ شدن مقدونى ممانعت ميكرد زيرا يونانيها در اين زمان طرفدار ايران بودند و دموستن « 1 » نطّاق معروف يونانى دوستى ايران را پيوسته بيونانيها تأكيد مينمود .\r\n\r\nيازدهم - ارشَك\r\nبعد از فوت اردشير ارشك پسر او بتخت نشست وباز بدست خواجه مذكور كشته شد ( 336 ق . م . ) يونانيها اسم او را اآرزس « 2 » نوشته‌اند بعد از آن اين خواجه يكى از نواده‌هاى داريوش دوّم را به تخت نشانيد و او موسوم بداريوش گرديد يونانيها اسم او را كدمان « 3 » نوشته‌اند در تاريخ مشهور بداريوش سوّم و در داستان‌هاى ما معروف به ( دارا ) پسر داراب است .\r\n\r\nدوازدهم - داريوش سوّم\r\nداريوش سوّم در ( 336 ق . م . ) به تخت نشست و چندى بعد با گوآس خواجه را كه ميخواست داريوش موافق ميل او رفتار كند بكشت در زمان اين شاه اسكندر بايران آمد و با فوت داريوش سوّم سلسله هخامنشى منقرض شد . بعضى از مصنّفين به اين عقيده‌اند كه دولت هخامنشى با سرعت رو بانحطاط ميرفت و فقط در زمان اردشير سوّم از جهت قوّت اراده او و كفايت باگوآس\r\n\r\n\r\n","description":"","footnote":"\r\n( 1 ) -  DEMOSTHENE \r\n( 2 ) -  OARSES \r\n( 3 ) -  CODOMANNE \r\n","page_name":" مقدمه 108 ","page_number":152},
  {"content":"\r\n\r\nخواجه كارها روبراه شده بود و اگر داريوش سوّم آن خواجه قوى الاراده و كارى را نكشته بود شايد از فتوحات اسكندر جلوگيرى شده سلطنت هخامنشيها بكلّى منقرض نميگرديد .\r\n\r\nفصل دوم قشون‌كشى اسكندر بايران - انقراض سلسلهء هخامنشي\r\n\r\nمقدّمه\r\nمقدونى در شبه جزيره بالخان واقع است و حدود آن در اين زمان از اين قرار بود : در شمال ميزيّه « 1 » - در جنوب يونان و بحر الجزاير - در مشرق تراكيّه - در مغرب ايل ليرى « 2 » اهالى اين مملكت از دو منشاء بودند : 1 - از قوم هند و اروپائى كه زمان آمدنشان باينجا معلوم نيست 2 - از مهاجرين يونانى مردم اوّلى از حيث تمدّن از يونانيها پست‌تر بوده در كوهستانها سكنى داشتند و يونانيها در جلگه‌ها و در كنار درياى بحر - الجزاير در قرون بعد اين دو مردم با هم مخلوط شدند و تمدّن يوناني در اين مملكت منتشر شد اهالى مقدونى خيلى رشيد ولى داراى اخلاق و عادات خشنى بودند چنان كه تا كسى دشمنى را نميكشت مرد محسوب نميشد و نميتوانست در ميان اقران خود بنشيند خانواده بر تعدّد زوجات تشكيل شده بود مملكت مذكور در نتيجه قشون‌كشى داريوش بزرگ بمملكت سك‌ها جزو ايران گرديد ولى بعد از جنگ پلاته مجزا شد .\r\nاوّل پادشاهى كه مقدونى را بزرگ و قوى كرد فيليپ بود ( 359 - 336 ق . م . ) اين پادشاه تشكيلاتى بمقدونى داد و قشونى بياراست كه سرآمد قشونهاى آن زمان شد بعد با دول يونانى جنگ كرده آنها را تابع خود كرد و پس از آن در تهيّه جنگ با ايران گرديد و يونانيها را بر خلاف ميل باطني آنها مجبور نمود كه او را به سپهسالارى كل قشون يونان براى جنگ\r\n\r\n\r\n","description":"","footnote":"\r\n( 1 ) -  MYSIE \r\n( 2 ) -  ILLYRIE \r\n","page_name":" مقدمه 109 ","page_number":153},
  {"content":"\r\n\r\nبا ايران انتخاب نمايند ولى در موقعى كه عازم ايران بود كشته شد ( 336 ق . م . ) اسكندر پس از پدر به تخت نشسته درصدد اجراى خيال او برآمد و بعد از دو سال عازم ايران گرديد جهات لشگركشى فيليپ و اسكندر را چنين بيان ميكردند : 1 - كشيدن انتقام از ايران در ازاى لشگركشى خشيارشا بيونان 2 - كوتاه كردن دست ايران از مداخلات در امور اين مملكت و الغاء فرمان اردشير دوّم ( عهدنامه آن‌تالسيد ) جهات ظاهرى اينها بود ولى در معنى شهوت جهانگيرى را بايد منشاء اين جنگ مقدونى با ايران دانست طلاى زياد خزانه ايران و ثروت ممالك غربى آن نيز البتّه مؤثر بوده عدّه قشون اسكندر چهل هزار نفر و بالمناصفه مركّب از سپاهيان زبدهء مقدونى و يونانى بود چون يونانيها باطنا دشمن مقدونى و طالب فتح ايران بودند اين نكته و نيز امكان اينكه دولت ايران در غياب اسكندر از اوضاع استفاده كرده با عمليّات بحريّه خود در اروپا پيشرفتهاى اسكندر را در آسيا بىنتيجه گذارد او را مجبور نمود كه به اين عدّه اكتفا كرده قوّه‌اى هم در مقدونى نگاهدارد .\r\n\r\nجنگ گرانيك « 1 »\r\nدر بهار 334 ق . م . اسكندر از بوغاز داردانل « 2 » گذشته وارد آسياى صغير شد و جنگ اوّل در كنار رود گرانيك « 3 » كه بدرياى مرمره ميريزد روى داد قشون ايران در اينجا مركّب بود از سواره نظام ايراني بعدّه بيست هزار نفر و پياده نظام اجير يونانى به همان عدّه ممنن سردار يونانى در خدمت ايران عقيده داشت كه لشگر ايران از جنگ احتراز نموده منظما عقب نشيند و اسكندر را بداخله ايران كشانيده در راه هرچه آذوقه هست معدوم كند و از طرف ديگر دولت هخامنشى با بحريّه قوى خود عرصه را در اروپا بمقدونيها تنگ نمايد رئيس قشون ايران اين نقشه را بر خلاف نام جنگى ايرانيها ديده ردّ كرد و قشون ايران در كنار راست\r\n\r\n\r\n","description":"","footnote":"\r\n( 1 ) -  GRANIQUE \r\n( 2 ) -  HELLESS PONT \r\n( 3 ) - اين رود حالا موسوم بكجاسو است .\r\n","page_name":" مقدمه 110 ","page_number":154},
  {"content":"\r\n\r\nرود گرانيك صفوف خود را بياراست بدين ترتيب كه سواره نظام ايران در صفوف مقدّم جا گرفت و سپاهيان يونانى در ذخيره ماندند در ابتداء چنين به نظر مىآمد كه فتح با ايرانيها خواهد بود زيرا تيراندازان ايرانى تلفات زياد بصفوف دشمن وارد نمودند ولى وقتى كه سپاهيان اسكندر از گرانيك گذشته خود را بىپروا بصفوف ايرانيها زدند اين‌ها نتوانستند مقاومت نمايند بخصوص كه خود اسكندر بقلب قشون ايران حمله برده مهرداد داماد داريوش را به زمين افكند پس از آن قلب قشون شكافت و سپاهيان ايرانى متزلزل شده فرار كردند ولى اسكندر آنها را تعقيب نكرد و به يونانيهائيكه در ذخيره بودند پرداخت باوجوداين يونانيها پافشارى كرده جنگ كردند و چون كمكى به آنها نرسيد باستثناى دو هزار نفر كه اسير گرديدند تماما در جنگ كشته شدند .\r\nپس از اين فتح اسكندر اعلان كرد كه تمام شهرهاى يونانى از قيد ايران آزادند فقط شهر هاليكارناس « 1 » در تحت رياست ارن‌تبات « 2 » ايرانى و مم‌نن يونانى سخت مقاومت كرد و ليكن بالاخره مغلوب شد و اسكندر يونانىهاى اين شهر را كه مقاومت نموده بودند برده كرده بفروخت بعد از تسليم شدن هالىكارناس مم‌نن از طرف دريا خود را بكشتىهاى ايران رسانيده چنان بر مقدونىها برترى يافت كه در دربار ايران اميدوار شدند باينكه جنگ را از آسيا باروپا ببرند و ليكن اين شخص كه وجودش در اين اين موقع آنقدر مغتنم بود در حين عمليّاتى در شهر مىلت درگذشت و قلب اسكندر از فوت او قوى شد چه او را حريف زبردست خود مىدانست اسكندر پس از اينكه به كارهاى شهرهاى يونانى تمشييتى داد داخل كاپادوكيّه گرديده به كيليكيّه رفت و بعد به فريكيّه درآمده عزيمت سوريّه نمود لشگر او براى گذشتن از آسياى صغير به سوريّه مجبور بود از سه معبر تنگ و سخت\r\n\r\n\r\n","description":"","footnote":"\r\n( 1 ) -  HALICARNASSE \r\n( 2 ) -  ORONTOBATES \r\n","page_name":" مقدمه 111 ","page_number":155},
  {"content":"\r\n\r\nيعنى از دربندهاى كيليكيّه و سوريه و امان بگذرد اين تنگه‌ها بقدرى صعب العبور بود كه چهار نفر نميتوانستند پهلوى هم حركت كنند و با داشتن قواى كمى در اين‌جاها ميشد مدّتها اسكندر را معطّل و تلفات زياد به او وارد نمود و ليكن دربار ايران از اين مواقع نظامى هيچ استفاده نكرد فنون جنگى در مقدونى و يونان ترقّى زياد نموده بود ولى داريوش به همان اسلوب قديم و به جمع‌آورى سپاه عظيم چريكى توجّه داشت خارىدموس يونانى كه مانند مم‌نن لايق و زبردست و در خدمت ايران بود تداركات داريوش را انتقاد كرده گفت اين سپاه عظيم چريكى بچه كار آيد لشگر كم ولي مشق كرده و ورزيده لازم است تا از حملات اسكندر جلوگيرى شود ( چنان كه يونانىها نوشته‌اند داريوش متغيّر گرديده او را بكشت )\r\n\r\nجنگ ايسّوس - ( 333 ق . م . )\r\nدر ايسّوس نزديك خليج اسكندرون داريوش انتظار ورود لشگر اسكندر را داشت و در اين‌جا نقشه‌اى در نظر گرفته بود كه اگر قشون او مشق كرده و فرماندهى به عهده سردار متين و رشيدى بود اسكندر در خطر بزرگى مىافتاد و ليكن حضور داريوش مانع از گرفتن نتيجه گرديد توضيح آنكه چون اسكندر از تنگه آمان گذشته به طرف سوريّه رهسپار گرديد داريوش از كوه‌هاى آمان عبور كرده در ايسّوس اردو زد و پشت لشگر اسكندر را گرفت انتشار اين خبر در اطراف و اكناف عالم اثر عجيبي نمود چنان كه در آتن شاديها كردند چه مطمئن بودند كه روابط اسكندر با مقدونى قطع شده و اضمحلال لشگر او حتمى است و ليكن اسكندر همين‌كه وضع را چنين ديد جبهه لشگر خود را برگردانده بىپروا بسپاهيان سنگين اسلحه ايرانى در ميسره حمله كرد و اين‌ها عقب نشسته فرار كردند داريوش چون هزيمت اينان را ديد خود نيز فرار نمود ( در اين موقع ايرانيهاى رشيد خيلي فداكارى كرده نگذاشتند اسكندر بشاه برسد و او فرصت يافت كه بر اسب\r\n\r\n","description":"","footnote":"","page_name":" مقدمه 112 ","page_number":156},
  {"content":"\r\n\r\nنشسته فرار كند ) بعد از اينواقعه آن قسمتهاى قشون ايرانهم كه دليرانه جنگ ميكردند متزلزل گرديده فرار نمودند عدّه سپاهيان داريوش را در اين جنگ ششصد هزار نوشته‌اند در جزو اين عدّه سى هزار يونانى اجير بودند و اينها بعد از متزلزل شدن سپاهيان ايرانى مدّتى پافشارى كرده و مرتّبا به طرف كوه رفته مواقع محكمى گرفتند و مقدونيها جرئت نكردند آنها را تعقيب نمايند - يكى از جهات شكست قشون ايران را از اينجا ميدانند كه چون ميدان جنگ بين دريا و كوه واقع و تنگ بود عدّه زيادى از لشگر ايران به كار نيفتاد و سواره نظام ايران نتوانست عمليّات كند پارمن‌ين « 1 » يكى از سردارهاى اسكندر چادرهاى داريوش را كه مادر و زن و دختر و خواهر او در آن بودند با غنائم بسيار تصرّف كرد و داريوش در اثر اين شكست تكليف صلح باسكندر نمود شرايط صلح اين بود : 1 - ايران ده هزار تالان ( دوازده ميليون به پول حاليّه ) بپردازد 2 - تمام ممالك از دجله تا درياى مغرب و بحر الجزاير به مقدونى واگذار شود 3 - داريوش دختر خود را باسكندر بدهد و او در ازاى اين گذشت‌ها صلح نموده خانواده داريوش را مسترد دارد اين شرايط را اسكندر نپذيرفت و گفت كه اسراء و غنائم و غيره بر اثر فتح متعلّق به او ميباشند امّا در باب صلح بايد خود داريوش نزد او رفته درخواست آن را بنمايد پس از آن اسكندر به طرف جنوب براى تسخير سوريّه حركت كرد « 2 » و ليكن شهر صور و غزه مدّتى با او جنگ كردند اوّلي هفت ماه قشون مقدونى را معطّل نمود و بالاخره اسكندر از اين راه بهره‌مندى يافت كه قسمتى از كشتيهاى فينيقى بعد از مشاهده ضعف ايران فرار كرده به طرف اسكندر رفت\r\n\r\n\r\n","description":"","footnote":"\r\n( 1 ) -  PARMENION \r\n( 2 ) - نوشته‌اند كه اسكندر در باب شرايط با دوست خود پارمن‌ين شور كرد او گفت اگر من بجاي تو بودم قبول ميكردم اسكندر در جواب گفت اگر منهم بجاى تو بودم قبول ميكردم .\r\n","page_name":" مقدمه 113 ","page_number":157},
  {"content":"\r\n\r\nو كشتيهاى جزيره قبرس نيز به آنها ملحق شد ولى بعد از ورود سپاه اسكندر به شهر جنگ خاتمه نيافت چه صوريها از جان گذشته مقاومت كردند و مقدونيها مجبور شدند تقريبا هرخانه را مانند قلعه‌اى بگيرند ( در اين مورد اسكندر خيلى بيرحمانه رفتار كرد ) مقاومت غزه را از شجاعت باتيس قلعه بيگى اين شهر و فداكارى ساخلو آن‌كه عرب بود ميدانند اين‌ها تا آخرين نفر كشته شده دو ماه اسكندر را معطل نمودند پس از آن اسكندر بمصر در آمد و مصريها با آغوش‌باز او را پذيرفتند بعد اسكندر به معبد آمّون رفت و كاهنان مصرى او را پسر خدا دانستند « 1 » پس از آن او اسكندريّه را در كنار درياى مغرب بنا و جذب قلوب از مصريها نمود و در موقع حركت رياست قشون مصر را بيك نفر مقدونى - رياست ماليه را بيك نفر يونانى و باقي ادارات را بمصريها سپرد ( 331 ق . م . )\r\n\r\nجنگ گوگامل « 2 »\r\nاز مصر اسكندر به طرف فرات عزيمت نمود ( 331 ق . م . ) و از رود مزبور گذشته وارد بين النّهرين شد پس از آن از دجله گذشته متابعت ساحل يسار آن را كرد تا در گوگامل نزديك نينواى سابق و آربل ( اربيل كنونى ) بلشگر داريوش برخورد از زمان عبور قشون اسكندر از فرات تا ورود آن به گوگامل فرصت‌هاى خوبى براى داريوش پيش آمد ولى او از اين مواقع هيچ استفاده نكرد اولا جلگه بين النّهرين براي عمليّات سواره نظام ايران بسيار مساعد و با ترتيب دستجات متعدد ممكن بود بسبك جنگ گريز صدمات زياد بقشون اسكندر وارد و حركت آن را كند و\r\n\r\n\r\n","description":"","footnote":"\r\n( 1 ) - مادر اسكندر به او گفته بود كه او پسر خدا است و اسكندر يقين حاصل كرده بود كه اين حرف مادر راست است با همين مقصود بمعبد آمّون رفت كه او را پسر خدا بدانند دو معبد يونانى كه در آسياى صغير بودند نيز او را به اين مقام شناختند .\r\n( 2 ) -  GAUGAMELES \r\n","page_name":" مقدمه 114 ","page_number":158},
  {"content":"\r\n\r\nبلكه مختل نمود چنان كه پارتىها در همين جاها با همين ترتيب چند قرن بعد قشون رومي را بيچاره كرده فاتح شدند ثانيا آب دجله در اينموقع تند و عبور از آن مشكل بود و قشون ايران با داشتن تيراندازان ماهر ميتوانست مانع از عبور قشون اسكندر گردد يا لااقل تلفات زياد به آن وارد آرد در گوگامل جنگى در مرتبه سوّم بين قشون ايران و اسكندر روى داد سپاه ايرانرا يك ميليون نوشته‌اند و ليكن بايد اغراق باشد « 1 » اين‌جا چند فيل جنگى هم تهيّه كرده بودند قشون ايران در اين دفعه ورزيده‌تر بود و وقتى كه جنگ درگرفت ايرانىها در بعضى از قسمتها عرصه را بر مقدونيها تنگ كردند ولى فرماندهى داريوش در اين‌جا هم باعث هزيمت لشگر ايران شد توضيح آنكه چون اسكندر پافشارى قشون ايران را ديد حمله بدانجائى كرد كه داريوش روى عرابه جنگى قرار گرفته بود و داريوش همين كه ديد در حوالى او جنگ مىشود فرار كرد و فرار او باعث فرار قسمتى گرديده متدرجا بقسمت هاى ديگر سرايت نمود و جنگ بشكست ايرانىها منتهى شد و حال آنكه در بعضى از قسمت‌ها پيشرفت با قشون ايران بود بعد از اين جنگ اسكندر داريوش را تا آربل كه در مسافت هفده فرسخ از دشت نبرد بود تعقيب كرده بعد ببابل رفت و مانند كوروش بزرگ دست مجسّمه بل مردوك را گرفت و حكم كرد معابدى را كه در زمان خشيارشا خراب كرده بودند تعمير نمايند پس از آن بشوش درآمد و پنجاه هزار تالان طلا كه در خزانه شوش بود تصرف كرد « 2 » بعد به طرف پرس‌پليس ( تخت‌جمشيد امروزى ) و پاسارگاد ( مشهد مرغاب كنونى ) از راه بهبهان روانه شد كيسّىها ( اوكسيان يونانىها ) باج از\r\n\r\n\r\n","description":"","footnote":"\r\n( 1 ) - كليّة ارقامى را كه مورّخين يونانى و شرقى ذكر مىكنند بايد هميشه با احتياط تلقّى كرد يكى از جهات آن اينست كه خدمه باروبنه و عمله و كارگر و هزاران نفر ديگر را كه در اين موارد جزو قشون و يا عقب آن حركت ميكنند در عدّه مردان جنگي محسوب مىدارند\r\n( 2 ) - به پول امروزى تقريبا شصت ميليون تومان\r\n","page_name":" مقدمه 115 ","page_number":159},
  {"content":"\r\n\r\nاسكندر خواستند زيرا در اواخر دوره هخامنشى معمول شده بود كه شاهان انعامى به آنها ميدادند بعد از راندن آنها اسكندر بدربند پارس ( كوه گيلويه كنونى ) رسيده دچار مقاومت شديد آريبرزن و سپاهيان او گرديد و چون مقدونيها از جبهه نتوانستند بر آنها فائق آيند اسكندر مجبور شد همان كار كند كه ايرانيها در ترموپيل كردند و بنابراين قسمتى از قشون يونانى از كوره راه‌ها حركت كرده پشت سر مدافعين را گرفت و آنها را قلع‌وقمع نمود اين يگانه مدافعه مرتّب و صحيحى بود كه در اين زمان به عمل آمد بعد از ورود به پرس‌پليس اسكندر كشتارى در شهر راه انداخت و قصر شاهان هخامنشى را آتش زد و اهالى را برده كرده بفروخت « 1 » تا مردم ايران بفهمند كه سلطنت هخامنشىها خاتمه يافته و نيز از ايرانيها در ازاى آتشى كه به شهر آتن در زمان خشيارشا زده بودند انتقام كشيده باشد در اينجا علاوه بر ذخائر خزانه يكصد و بيست هزار تالان بتصرّف اسكندر درآمد « 2 »\r\nپس از تسخير پرس‌پليس اسكندر بهمدان رفت ( 330 ق . م . ) و در آنجا خزانه خود را كه بالغ بر يكصد و هشتاد هزار تالان بود گذاشته شش هزار مقدونى براى محافظت آن بگماشت و خودش از راه رى براى تعقيب داريوش حركت كرد چه او با وجود شكست‌هاى پىدرپى هنوز از پاى ننشسته و در صدد تهيّه سپاه جديدى بود وقتى كه اسكندر به نزديكى دامغان امروزى رسيد شنيد كه بس‌سوس « 3 » والى باختر و برسنتس « 4 » والي رخّج داريوش را گرفته‌اند اسكندر بشتافت تا به آنها برسد امّا بس‌سوس همين كه از آمدن اسكندر مطلع شد بداريوش زخم مهلكى زده فرار كرد و اسكندر وقتى رسيد كه داريوش فوت كرده بود بامر اسكندر نعش او را با تشريفات به پاسارگاد برده دفن كردند پس از آن اسكندر حركت كرده بمملكت تپوريها\r\n\r\n\r\n","description":"","footnote":"\r\n( 1 ) - ديودور و كنت‌كورس و پلوتارك چنين نوشته‌اند ولى آرّين ساكت است\r\n( 2 ) - به پول امروزى يكصد و چهل و چهار ميليون تومان ( تقريبا )\r\n( 3 ) -  BESSUS \r\n( 4 ) -  BARASANTES \r\n","page_name":" مقدمه 116 ","page_number":160},
  {"content":"\r\n\r\n( طبرستان ) و از آن‌جا به وركان ( گرگان امروزى ) رفت موافق روايات پارسىهاى زرتشتى اسكندر بعد از تسخير ايران آوستا را از گنج شاپيكان بدست آورده امر كرد بعضى از قسمتهاي آن را كه راجع بطب و نجوم بود به زبان يونانى ترجمه نمايند و باقي را در آتش انداخت محقّقين نتوانسته‌اند معلوم نمايند كه گنج شاپيكان كجا بوده\r\n\r\nفصل سوم تمدن ايران در دورهء هخامنشى\r\n\r\nوسعت دولت هخامنشى\r\nهرودوت قسمت‌هاى ادارى ايران را بنا بر ماليات‌هائى كه به خزانه دولت ميدادند معيّن كرده و جمعا بيست و شش ايالت را اسم برده ولى نوشته‌هاى هرودوت راجع به زمان بعد از داريوش اوّل است يعنى وقتى كه تراكيّه و مقدونى از ايران مجزّا شده بودند چون دولت هخامنشى در زمان داريوش بزرگ باعلى درجه وسعت خود رسيد پس بهترين سند تاريخى از اين حيث كتيبه‌ايست كه در مقبره اين شاه در نقش رستم كنده شده موافق اين كتيبه عدّه ايالات ايران سى است و وسعت آن در اين زمان چنين بوده : از شرق بغرب از سواحل غربى اقيانوس هند تا سواحل درياى آدرياتيك و قرتاجنه - از شمال بجنوب از ماوراء سيحون تا حبشه « 1 » بنابراين ايران هخامنشى را ميتوان بزرگترين دولتى دانست كه تا آن زمان تشكيل شده بود و 46 نوع مردم از نژادهاى مختلف با مذاهب و زبان‌ها و عادات و اخلاق گوناگون در ممالك وسيعه ايران زندگانى مى كردند معلوم است كه قسمت‌هاى پرجمعيّت و با ثروت ايران آن روزى ايالات غربى آن مانند آسياى صغير و مستعمرات يوناني و بابل و فينيقيّه و مصر بودند زيرا اين قسمت‌ها از جهة اراضى حاصلخيز و از حيث تمدّن\r\n\r\n\r\n","description":"","footnote":"\r\n( 1 ) - مضمون عين كتيبه در ذيل بيايد .\r\n","page_name":" مقدمه 117 ","page_number":161},
  {"content":"\r\n\r\nو صنايع و تجارت آبادترين جاهاى عالم آن روزى محسوب ميشدند ولايات هند نيز از قسمت‌هاى پرجمعيّت و معمور و با ثروت عالم بودند از اين‌جا معلوم است كه ايران آن روزى مانند پلى اين قسمت‌هاى زرخيز را بهم اتّصال ميداد و كاروانهاى تجارتى از شرق بغرب يا به عكس از ايران يا ممالك آن ميگذشتند\r\n\r\nتشكيلات\r\nاز ممالك تابعه ايران اهالى هرمملكتى آزاد بودند كه موافق معتقدات مذهبى خود رفتار نمايند مذهب شاهان هخامنشى و اهالى ايران بهيچوجه به آنها تحميل نميشد عادات و اخلاق و زبان ملل تابعه محفوظ و علاوه‌بر آن هرمملكتى مختار بود كه مؤسسات ملّى و سلسله امراء و روحانيّين خود را حفظ نمايد ( مانند مصر و قبرس و فينيقيّه و يونانيهاى آسياى صغير و غيره ) ولى در ازاى اين گذشت‌ها ميبايست همه اهالى خود را بندگان شاه بدانند يعنى ماليات‌هاى مقرّره را بپردازند و سپاهى در موقع جنگ بجاهائيكه دربار معيّن ميكرد بفرستند بنابراين اطاعت ممالك از احكام و اوامر شاه شعارى بود كه وحدت ممالك وسيعه ايران را مىرساند براى حفظ اين وحدت داريوش بزرگ تشكيلاتى به ممالك داد كه در جاى خود ذكر كرديم ولى نبايد تصوّر كرد كه اختيارات شاهان هخامنشى در شرق و غرب يكسان بوده زيرا جريان تاريخ در شرق و غرب بيك نحو نبود در غرب ملل سامى نژاد بمركزيّت عادت نموده بودند در صورتى كه در شرق ترتيبات آريانى قوّت داشت و چنان كه در مقدّمه ذكر شد تشكيلات آنها پنج درجه‌اى بود ( صفحه 17 ) بنابراين شاهان هخامنشى با اينكه از بابل اصول مركزيّت را اقتباس كردندباز در مقابل عاداتى كه از قرون عديده در مردمان آريانى ريشه دوانيده بود مجبور شدند ترتيب وراثت را در ولات ممالك شرقى حتّى المقدور حفظ نمايند اين ترتيب را در ممالك غربى هم در ابتداء مىخواستند مرعى دارند ولى بعد كه مضرّات آن را ديدند از\r\n\r\n","description":"","footnote":"","page_name":" مقدمه 118 ","page_number":162},
  {"content":"\r\n\r\nاجراى آن در غرب منصرف شدند « 1 » در اين زمان ترتيبات آريانى هنوز باندازه‌اى قوى است كه داريوش بزرگ در موقع معرّفى خود در كتيبه‌ها رعايت آن را لازم ميداند و گويد : من داريوشم - پسر ويشتاسب ( خانواده ) - هخامنشى ( تيره ) - پارسى ( قوم ) - آريانى ( ملّت ) تفاوت ديگر ممالك غربى از ايالات شرقي اين بود كه شاهان هخامنشى ممالك غربى را مانند آسياى صغير و بابل و مصر و غيره ممالك مفتوحه و يك نوع ملك خود مىدانستند راجع بماليات‌هائى كه گرفته ميشد در جاى خود ذكرى شده كلمه‌اى چند بايد در باب عدليّه گفته شود\r\n\r\nداورى و مجازاتها\r\nاز اطّلاعات ناقصى كه در اين باب رسيده معلوم است كه شخص شاه بر تمام قضات حكومت داشت و در درجه نهائى رسيدگى كرده حكم ميداد در ولايات نيز قضاتى بودند كه بامور حقوقى رسيدگى ميكردند تقصيرات سياسى و تقصيرات راجع بامنيّت در مركز از صلاحيّت شاه بود و در ايالات از صلاحيّت ولات به تقصيرات مهمّ سياسى خود شاه رسيدگى ميكرد از تتبّعات محقّقين معلوم شده كه به عدالت در ايران قديم اهميّت ميدادند و شاهان نسبت بقضاة خيلي سخت و گاهى هم بىرحم بودند چنان كه سى - سام‌نس ناميرا كه شغل قضائى داشت و رشوه گرفته بود كمبوجيه محكوم باعدام كرد و بعد از اعدام امر نمود پوست او را كنده روى مسندى كه براى قضاوت مينشست پهن نمايند و شغل اين قاضى را بعد به پسر او داده مجبورش نمود كه روى اين مسند بنشيند اردشير اوّل نيز با قضاتى كه بر خلاف حقّانيّت حكم ميدادند با كمال سختى رفتار ميكرد موافق قانون يا\r\n\r\n\r\n","description":"","footnote":"\r\n( 1 ) - مثلا كوروش بزرگ در ابتداء يك نفر ليدى را بحكومت ليديّه گماشت و بعد بواسطه طغيان او والى ايرانى معيّن كرد كمبوجيه نيز در مصر مىخواست پادشاه سابق مصر را بسلطنت برقرار كند ولي بعد بواسطه شركت او در كنگاشى بر عليه ايرانيها از اين خيال منصرف شد ذكر موارد ديگر در اين مختصر نمىگنجد هرودوت اين رفتار پارسىها را مانند يك امر فوق‌العاده تلقّى و براى اينكه يونانىها باور نمايند امثالى ذكر كرده\r\n","page_name":" مقدمه 119 ","page_number":163},
  {"content":"\r\n\r\nعادات آن زمان در ازاى جنايتى كه در مرتبه اولى كسى مرتكب شده بود حكم اعدام صادر نميشد و حتّى خود شاه هم در مرتبه اولى حكم اعدام نميداد كلّية موافق عقايدى كه در باب عقوبتهاى اخروى داشتند در مجازات هاى دنيوى هم بدين عقيده بودند كه اگر كسى مرتكب كار بدى شده در مقابل تقصير او كارهاى خوب او را هم بايد در نظر گرفت و اگر كارهاى بد او برترى دارد مجازات داد بنابراين داريوش اوّل دربارهء يكنفر قاضي كه محكوم باعدام شده بود حكم كرد او را از صليب به زير آرند و گفت اين قاضى خدماتى نيز كرده و نيز وقتى كه والي آسياى صغير سرهيس‌تيه ياغى يونانى را براى داريوش فرستاد چنان كه هرودوت نوشته شاه مغموم شده والى را ملامت كرد كه چرا او را زنده نفرستاد و امر كرد سر را شسته با احترام دفن كنند چه اين شخص خدمت بزرگى بايران و داريوش در موقع سفر جنگى او به مملكت سكاها در دانوب نموده بود . در موارد خيانت مهمّ بشاه و مملكت معمول بود كه مقصّر را بپايتخت آورده گوشها يا بينى او را بريده و بعد از نشان دادن بمردم او را بولايتى كه محلّ خيانت بود برده ميكشتند .\r\n\r\nسپاه\r\nغير از ده هزار نفرى كه بعنوان لشگر جاويدان ميبايست مسلّح و حاضر خدمت باشند و بجز ساخلوهاى ولايات باقى قسمت‌ها چريكى بودند يعنى در مركز و ولايات در موقع لزوم از اهالى عدّه لازم مىگرفتند و اين عدّه كه بعضى اوقات بصدها هزار نفر ميرسيد ورزش نكرده و مشق نديده با زبان‌ها و عادات و مذاهب مختلفه در جائى جمع ميشدند و رابطه معنوى با هم نداشتند اين است كه مىبينيم در اين زمان قشون ايران قادر باجراى نقشه‌هاى جنگى يا عقب‌نشينى منظّمى نيست و همين كه حمله سختى از طرف دشمن مىشود اگر قسمتى از لشگر خود را باخت تمام قسمتها رو بهزيمت گذارده كشته يا متفرّق ميشوند يكى از جهات عدم بهره‌مندى ايران در\r\n\r\n","description":"","footnote":"","page_name":" مقدمه 120 ","page_number":164},
  {"content":"\r\n\r\nجنگ‌هاى يونان اين بود كه اسلحه دفاعى سپاهيان محكم نبود راست است كه اسلحه سپاهيان جاويدان خوب بود ولى اين سپاه در قلب لشگر جا ميگرفت و اگر در موقع حمله در صفوف دشمن داخل ميشد جناحين كه اسلحه خوب نداشتند نميتوانستند به همان اندازه پيش بروند و بالنّتيجه اين سپاه هم مجبور بعقب‌نشيني ميگرديد در امور دريانوردى ايرانىها در موقع لزوم از فينيقىها و يونانيهاى آسياى صغير و جزيره قبرس استفاده ميكردند و خبرى نيز هست كه ايرانيها دريانوردان بدى نبودند بالحاصل بايد گفت كه دولت هخامنشى امنيّت ممالك وسيعه ايرانرا حفظ ميكرد و ظلم و تعدّى زياد هم بمردم نميشد بخصوص در زمان كوروش بزرگ و داريوش اوّل از اين جهة مردم ميتوانستند بزراعت و كسب و تجارت با فراغت خيال بپردازند مردمان غير ايرانى هم از اين امنيّت متمتّع ميشدند و اشخاص غنى و با ثروت در ممالك ايران و تابعه ايران كم نبودند « 1 »\r\n\r\nمذهب\r\nشاهان هخامنشى تعصّب مذهبي نداشتند و بنابراين هرملّتى را بمعتقدات خود واميگذاشتند و به اين هم اكتفاء نكرده آداب مذهبي ساير ملل را در ممالك آنها بجا ميآوردند مثلا بابليها نوشته‌اند كه كوروش بل - مردوك ربّ النّوع بزرگ بابلى را ميپرستيده و داريوش در نوروز هرسال دست هيكل ربّ النّوع مزبور را ميگرفته و نيز مصريها راجع بداريوش عقيده داشتند كه مذهب مصريها را در معبد بزرگ سائيس برقرار كرد معلوم است كه اين رفتار شاهان هخامنشى تا اندازه‌اى از نظر سياسى و براى جذب قلوب بود و ليكن‌باز اين سؤال پيش مىآيد كه اين شاهان چه معتقداتى داشتند كه به آنها اجازه ميداده نسبت بمذاهب ديگران به نظر اغماض بنگرند و حتّى آداب مذهبي آنها را بجا آرند مورّخين يونانى در باب مذاهب\r\n\r\n\r\n","description":"","footnote":"\r\n( 1 ) - چنان كه ذكر هرودوت از پىثيوس كه در فوق گذشت شاهد اين معنى است اگرچه مبالغه در ارقام تقديمى او بخشيارشا شده\r\n","page_name":" مقدمه 121 ","page_number":165},
  {"content":"\r\n\r\nايرانيها نه دقيق شده و نه بشرح پرداخته‌اند بنابراين آنچه راجع به اين مطلب استنباط شده كلّيّاتى است كه از آوستا و كتيبه‌ها و آثار شاهان هخامنشى بدست آمده موافق اين مدارك چنين به نظر ميآيد كه شاهان هخامنشى پيروان مذهب زرتشتى بوده‌اند زيرا در كتيبه‌هاى آنها خداى بزرگ اهورمزده است و چنان كه معلوم است اين اسم اختصاص بمذهب زرتشت دارد امّا در كتيبه‌هاى اردشير دوّم كه در شوش و همدان كشف شده چيز تازه‌اى مشاهده مىشود اين شاه راجع به بنائى گويد من صورت مهر و ناهيد را ساخته در آن گذاردم از اين‌جا بايد استنباط كرد : اولا پرستش مهر كه از قديم در مذهب آريانهاى ايرانى بوده و آن را ربّ النوع آفتاب دانسته بنام او قسم ميخوردند در اين زمان قوّت گرفته بود ثانيا چون ساختن صورت خدا يا ارباب انواع و پرستش اين صورت‌ها بر خلاف مذهب آريانهاى ايرانى و زرتشت بوده و با اين حال اردشير دوّم صورت مهر و ناهيد را ساخته پس معتقدات بابلىها و عيلاميها در مذهب شاهان هخامنشى اثر كرده و مذهب آنها را آلوده بخرافاتى نموده بود در باب ناهيد عقايد مختلف است بعضى پرستش آن را در ايران قديم از اثر بابل ميدانند و برخى عقيده دارند كه ايرانيها از قديم آن را ميپرستيده‌اند « 1 » بايد نيز در نظر داشت كه تفاوت ديگرى هم در مذهب شاهان هخامنشى با آنچه در مذهب زرتشت در قرون بعد ديده مىشود بوده توضيح آنكه موافق مذهب زرتشت دفن ميّت جايز نيست زيرا زمين را مقدّس و آلودن آن را گناه بزرگ ميدانند ولى شاهان هخامنشى مقبره داشتند از اين چيزها ميتوان استنباط كرد كه مذهب شاهان هخامنشى تفاوت‌هائى با مذهب زرتشتى داشته امّا اينكه مردم ايران در آن زمان چه مذهبى داشتند مداركي در دست نيست كه بتوان بتحقيق در اين باب چيزى گفت ظنّ قوى\r\n\r\n\r\n","description":"","footnote":"\r\n( 1 ) - ناهيد چنان كه در دوره ساسانى ديده مىشود يزت يا ربّ النّوع آبها بود\r\n","page_name":" مقدمه 122 ","page_number":166},
  {"content":"\r\n\r\nاين است كه بعد از اهورمزد چهار عنصر را ميپرستيده‌اند 1 - نور ( آفتاب و ماه ) 2 - آب 3 - خاك 4 - باد مغ‌ها در اين دوره نفوذى در امور دولتى نداشتند و فقط براى اجراى آداب قربانى و قربان كردن دعوت ميشدند پس از آنچه گفته شد يك سؤال بىجواب ماند :\r\nجهة تسامح و تساهلى كه شاهان هخامنشى نسبت بمذاهب ديگر داشته اند چه بوده ؟ « 1 » جهت آن اولا از اينجا است كه هرچند مذهب زرتشت در اين دوره بيش از پيش در ايران منتشر ميشده ولى هنوز بدرجه‌اى قوّت نيافته بود كه مذهب رسمى گرديده باشد ثانيا آريانها در امور مذهبي نظر تسامح و تساهل را از قديم تا جائى كه اطّلاعات ما صعود مىكند هميشه داشته‌اند و دولت هخامنشى نه بقدرى در تحت نفوذ ملل سامى نژاد درآمد كه بكلّى اين صفت را گم كرده باشد در امور سياسى به آنها نزديك شد ولى در امور مذهبي خصايص آريانى خود را حفظ كرد دولت ساسانى بيشتر در تحت تاثير ملل سامى نژاد آسياى غربى و امپراطورى روم و بيزانس درآمد و اين صفت را هم فاقد شد پائين‌تر اين نكته روشن‌تر خواهد بود چون اطّلاعات ما راجع بمذهب زرتشت از دوره ساسانى است شرح اين مذهب را به آن دوره محوّل ميكنيم تا بىمدرك چيزى گفته نشود .\r\n\r\nطبقات\r\nراجع بطبقات اين دوره اطّلاعات مبسوطى نداريم و آنچه از نوشته‌هاى مورّخين يونانى و ساير چيزها ميتوان استنباط كرد اين است كه طبقه اولى از نجباء يا خانواده‌هاى قديم تركيب يافته بود زيرا ديده نميشود كه روحانيّون در اين دوره نفوذى داشته باشند در ميان طبقه اشراف شش خانواده پارسى و شش خانواده مادى مخصوصا طرف توجّه بودند\r\n\r\n\r\n","description":"","footnote":"\r\n( 1 ) - دليل اين معنى انكه مذهب خود را شاهان هخامنشى به كسى تحميل نميكردند و از زمان اردشير دوم روى سكه‌هاى ايران در آسياى صغير اسم آپلّن ربّ النّوع يونانى و در فينيقيّه اسم بعل ربّ النّوع بزرگ فينيقيها ذكر شده\r\n","page_name":" مقدمه 123 ","page_number":167},
  {"content":"\r\n\r\nرؤساى شش خانواده پارسى حق داشتند كه بىاجازه وارد سراى شاه شوند سفارت و سردارى و ايالت غالبا برؤساى خانواده‌هاى مزبور يا اعضاء آن و بعد از آنها به خانواده‌هاى مادى محوّل ميگرديد . تشكيلات روحانيّون چه بوده نيز معلوم نيست در اين دوره دو طبقه ديگر نيز وجود داشته طبقه برزگر و طبقه تجّار و كسبه ولى از احوال آنها و تشكيلاتى كه داشته اند اطّلاعى نداريم ظنّ قوى اين است كه احوال آنها در اين دوره هم مانند دوره ساسانى بوده چنان كه در جاى خود بيايد . از آنجا كه ايران يگانه راه بين دنياى غربى و ممالكى مانند هند و آسياى وسطى بود و اينكه داريوش اوّل به خيال يافتن راه نزديكى بين درياى مغرب و خليج فارس و بحر عمّان افتاده شعبه رود نيل را با بحر احمر وصل كرد چنين استنباط مىشود كه به تجارت در آن زمان اهميّت ميدادند و ساختن راه‌ها هم فقط از نقطه نظر سياسى و نظامى نبوده و اينكه هرودوت گويد « استفاده از چاپارخانه‌ها اختصاص بچاپارهاى دولتى داشته » مقصودش استفاده از اسبهاى دولتى است كه در چاپارخانه‌ها بوده و واضح است كه كاروانهاى تجارتى از راه استفاده مى كردند بودن شهرهاى معظمى مانند بابل و صور و سارد و غيره در قلمرو ممالك ايران اين نظر را تأئيد مىكند چه اين شهرها مراكز تجارت و صنعت آن زمان بودند .\r\n\r\nصنايع\r\nشاهان هخامنشى خصوصا داريوش اوّل و خشيارشا بناهائى در محلّى كه اكنون موسوم به تخت جمشيد است و در جاهاى ديگر كرده و كتيبه هائى نويسانده‌اند اگرچه بناها خراب شده و ليكن آثارى از آنها در تخت جمشيد و شوش و پاسارگاد باقى است راجع بمعمارى و حجّارى و صورت‌ها و كتيبه‌هاى زمان هخامنشى علماء فن دقيق شده‌اند تا معلوم نمايند كه اين معمارىها و حجّاريها از خود ايرانىها است يا تقليد نموده‌اند و اگر تقليد كرده‌اند اقتباس از كدام مملكت است از نتيجه تحقيقات معلوم شده كه\r\n\r\n","description":"","footnote":"","page_name":" مقدمه 124 ","page_number":168},
  {"content":"\r\n\r\nمعمارى و حجّارى ايرانى در دوره هخامنشى صنعتى است تركيبى كه هر قسمتى از آن از مملكتى اقتباس شده و سهم ايرانى آن در چيزهائى است كه اين شيوه‌ها و سليقه‌هاى مختلف را با هم ربط داده و تناسبى بين آنها ايجاد كرده ممالكى كه صنايع مذكوره از آنها اقتباس شده از قرار ذيل است : بابل - آسور - مصر و شهرهاى يونانى آسياى صغير . ساختن عمارات روى بلندىها يا تپه‌هاى مصنوعى و دادن پله‌ها از دو طرف و صورت‌سازيها در درگاه‌ها و پلّه‌ها تقليد آسور است استعمال خشت بجاى آجر نيز پيروى از آسور است و ليكن در عمارات هخامنشى پى عمارات و ستونها و پلّه‌ها از سنگ است و به همين جهة اين قسمتها باقى مانده و آنچه خشت بوده بكلّى خراب شده در عمارات هخامنشى به ستونها و عدّه آنها اهميّت زياد داده‌اند و اين اقتباسى است كه ايرانيها از هىپوستيل « 1 » معابد مصرى بعد از فتح مصر كرده‌اند نفوذ مصر در تزيينات بالاى شاه‌نشين‌ها و درگاها نيز مشاهده مىشود و نيز در مقابرى كه داريوش و ساير شاهان هخامنشى در كوه كنده‌اند حجّاريهائى يافته‌اند كه شيوه آن اقتباس از حجّارى معابد زيرزمينى مصريها است و ليكن بمناسبت اختلاف مذهب در آن تصرّفاتى شده از قبيل آتشكده و تجلّى اهورمزد و غيره نفوذ يونان را نميتوان صحيحا معلوم كرد و ليكن گمان ميكنند كه استادان يونانى در حجّاريهاى عمارات دخالت داشته‌اند پلين « 2 » نوشته كه صنعتگران يونانى در خدمت شاهان هخامنشى بوده‌اند و اسم تل‌فانس يونانى را از شهر فوسه كه براى داريوش و خشيارشا كار كرده است برده سرستونهاى عمارات هخامنشى معلوم نيست از كجا آمده گمان ميكنند كه اصل سرستون از آسور اقتباس\r\n\r\n\r\n","description":"","footnote":"\r\n( 1 ) - هىپوستيل طالار بزرگ يا چنان كه در ايران مصطلح گرديده چهل ستون معابد مصري است\r\n( 2 ) - عالم رومى كه در قرن اوّل ميلادى ميزيسته و تصنيفات زياد راجع بعلوم طبيعى از خود گذاشته تصنيفات مزبوره براى تاريخ عهد قديم هم گرانبها است .\r\n","page_name":" مقدمه 125 ","page_number":169},
  {"content":"\r\n\r\nشده و ليكن سر گاو نر با قسمتى از سينه و دست او كه روى ستون از دو سمت قرار گرفته اختراع خود ايرانيها است راجع بكاشيهائى كه بدنهء ديوار طالارها را ميپوشيده و نمونه‌هائى از اين كاشيها بدست آمده و حالا در موزه لوور پاريس است عقيدهء علماء فن اينست كه كاشىسازى اصلا از بابل اقتباس گرديده و ليكن در ايران ترقّى كرده بدين معني كه كاشيهاى ايرانى نقش‌هاى برجسته دارد و مانند كاشيهاى بابل مسطّح نيست صنايع هخامنشى با وجود اقتباسات مذكوره خصايصى دارد كه بواسطه آن صنايع ملّى محسوب است : اوّل - تناسبى كه بين شيوه‌هاى مختلف در موقع تركيب آنها ايجاد كرده‌اند و حال آنكه هركدام از شيوه‌ها از مملكتى اقتباس شده دوّم - عظمت و بزرگى بناها چه اين عظمت در هيچ جا سابقه ندارد .\r\nسوّم - كثرت تجمّل و تزيينات اين نكته آخرى از اين جهة است كه صنعتگران براى شاهان كار كرده‌اند و صرفه‌جوئى مورد نداشته است .\r\n\r\nآثار دورهء هخامنشي\r\nاز آثار باقيه معلوم است كه شاهان هخامنشى هر كدام بناهائى نموده‌اند و ليكن چون غالبا اين بناها از خشت خام ميشده باستثناى پلّه‌ها و ستون‌ها يا حيواناتى كه به تقليد آسوريها از سنگ ساخته‌اند جز خرابه‌هائى از اين آثار باقى نمانده .\r\n\r\n[ در پاسارگاد 
  ]\r\nدر پاسارگاد كه پاىتخت قديم سلسله هخامنشى بود و اكنون موسوم به مشهد مرغاب است كوروش بزرگ بيادگار فتح خود نسبت بمادىها بنائى كرده اگرچه تماما جز ستونهايش خراب شده باوجوداين نشان ميدهد كه زمانيكه آباد بوده چه صورت داشته از آثارى كه مانده معلوم است كه صورت‌هائى در اين‌جا حجّارى كرده بودند و ليكن از بين رفته و كتيبه‌اى هم حدس ميزنند از كوروش بوده كه محو شده در نزديكى اين بنا يك بناى عظيمى است از سنگ كه داراى شش مرتبه است اين بنا امروز موسوم به\r\n\r\n","description":"","footnote":"","page_name":" مقدمه 126 ","page_number":170},
  {"content":"\r\n\r\nقبر مادر سليمان است محقّقين آن را قبر خود كوروش ميدانند در نزديكى بنا كتيبه‌اى هم يافته‌اند كه ترجمه‌اش اين است « من كوروش شاه هخامنشى هستم » در پاسارگادباز صورتى است برجسته كه در سنگ حجّارى شده اين شخص ايستاده دستش به پيش دراز و داراى دو پر است و از حيث پرها به بعضي از صورتهاى آسورى شبيه است ولى ريشش ريش پارسى و تاجش مصرى و لباسش عيلامي مىباشد سابقا تصوّر ميكردند كه اين صورت كوروش است و ليكن حالا غالبا به اين عقيده‌اند كه ملكى را خواسته‌اند بنمايانند راجع به پارسارگاد بايد گفت كه از قرار كشفيّات اخيره اين محل از حيث آثار خيلى قديم است و شهر بزرگى بوده\r\n\r\n[ در تخت جمشيد 
  ]\r\nدر تخت جمشيد كه يونانيها آن را ( پرس‌پليس ) ناميده‌اند و پاىتخت جديد شاهان هخامنشى بوده « 1 » خرابه‌ها و آثار قصور و ابنيه زيادى ديده مىشود كه قسمتهاى سنگيش باقى مانده قسمت عمده اين بناها را داريوش اوّل و خشيارشا ساخته‌اند قصور روى بلندى وسيعى است كه آن را تخت جمشيد مينامند و پلّه‌كانى شخص را به بلندى مزبور هدايت مىكند پهناى پلّه‌كان هفت ذرع و عدّه پلّه‌ها 106 است اين پلّه‌ها منتهى بيك عرصه بلندى مىشود كه در آنجا طالار صد ستونى واقع بوده قصور داريوش و خشيارشا نيز در اينجا واقع است طالار خشيارشا در ابتداء 64 ستون داشته كه سيزده عدد آنها هنوز ايستاده ارتفاع ستونها تقريبا بيست ذرع است پله‌كان مزبور مزيّن بحجّاريهائى است كه تصاوير رجال دربارى و اشخاص ديگر را نشان ميدهد تخت داريوش روى دست 28 مجسّمه قرار گرفته و هريك از مجسّمه‌هاى سنگى نماينده مملكتى مىباشد داريوش بر تخت قرار گرفته و پشت او شخصى ايستاده كه گمان ميكنند\r\n\r\n\r\n","description":"","footnote":"\r\n( 1 ) - معلوم نيست اسم تخت جمشيد بپارسي چه بوده وجه تسميه پارساگاد هم محقّقا معلوم نيست\r\n","page_name":" مقدمه 127 ","page_number":171},
  {"content":"\r\n\r\nخشيارشا باشد .\r\n\r\nدر نقش رستم\r\nاز مقابر شاهان هخامنشى سه مقبره در پشت تخت جمشيد و مابقى در يك فرسخى محلّ مزبور موسوم به نقش رستم واقع است اين مقابر در كوهها كنده شده در نقش رستم سردابى در درون مقبره ساخته شده كه عبارت از يك دهليز و يك اطاق مىباشد اين سرداب داراى 9 قبر است چون مقابر مزبوره جز مقبره داريوش كتيبه ندارد نميتوان معيّن كرد كه متعلّق بكدام يك از شاهان هخامنشى است .\r\n\r\nدر شوش\r\nاز حفريّات شوش معلوم شده كه هخامنشىها ابنيه و عمارات زياد در اينجا ساخته‌اند ولى حالا ابنيه مزبوره تلّ خاكى است از حفريّات شوش سرستونى بدست آمده كه متعلّق به زمان داريوش اوّل است و ديولافوا فريزى « 1 » يافته كه از كاشيها ساخته شده و در صورتى كه اين كاشيها را بهم وفق دهند صورت سه نفر نظامى ايرانى مشاهده مىشود كه به لباس نظامى آن زمان ملبّس و اسلحه اين دو نفر كمان و تركش و نيزه‌ايست كه بدست گرفته و از زمين بلند نگاهداشته‌اند گوئى كه در حال دادن سلام نظامي بوده‌اند كاشيهاى مذكور ديوار طالار يا ( اپادن ) قصر شوش را ميپوشيده و زينت آن بوده اين صورت‌ها اكنون در موزه لوور پاريس معروف به تير اندازان ايرانى يا جاويدانها است « 2 »\r\n\r\nسروستان و فيروزآباد\r\nاين دو محل در راه شيراز به داراب‌گرد و بندر عبّاس واقع است در اين‌جاها طاق‌ها و گنبدهائى از بناهاى سابق مانده ديولافوا اين دو بنا را از زمان كوروش بزرگ ميداند و به اين عقيده\r\n\r\n\r\n","description":"","footnote":"\r\n( 1 ) - فريز  FRISE  پيشانى يا كتيبه‌اى را گويند ولى راجع بصنايع عهد قديم صورت‌سازيهاى روى ديوار را بطوريكه دراز و باريك باشد نيز فريز نامند\r\n( 2 ) -  LES IMMORTELS  زيرا تصوّر ميكنند كه نمونه‌اي از سپاهيان جاويدان ميباشند\r\nشوش - فريزى از كاشىهاى الوان - جاويدانها در موزهء لوور پاريس\r\nنمونهء خطّ ميخى پارسى - از كتاب كوسّوويچ ( كتيبه‌هاى هخامنشى )\r\n","page_name":" مقدمه 128 ","page_number":172},
  {"content":"\r\n\r\nاست كه ساختن طاق اختراع ايرانى است به اقتباس از رومىها\r\nآثار آتشكده‌هائى نيز در جاهاى مختلف ايران باسم آتشگاه ديده مىشود يكى از معروف‌ترين آنها سنگ مكعبي است كه موسوم به تخت طاوس مىباشد و در پاسارگاد در نزديكي قبر كوروش واقع است اين سنگ يكى از پايه‌هاى آتشكده بوده قبل از ختم اين مبحث لازم است گفته شود كه در ايران بعضى تخت جمشيد را با استخر مخلوط كرده تصوّر مينمايند كه هردو يكى است استخر شهرى بوده كه بعضى از محقّقين تاريخ بناى آن را منسوب به زمان قبل از آمدن مردمان آريانى بايران ميدانند و لااقل متعلّق به دو هزار سال ق . م . است و حال آنكه تخت جمشيد در قرن ششم ق . م . بنا شده\r\n\r\nزبان و خطّ\r\nكتيبه‌هاى شاهان هخامنش بعضي در سه زبان يعنى بپارسى قديم - عيلامى و آسورى نوشته شده و برخى فقط بپارسى قديم كتيبه‌اى كه بسه زبان مذكور بعلاوه آرامى نوشته شده باشد نادر است اين كتيبه ها را باستثناى زبان آرامى بخطوط ميخى يعني با علاماتى كه شبيه ميخ است نوشته‌اند و علامات مزبوره بطور افقى يا عمودى استعمال و از چپ براست در سنگى كنده شده خطّ ميخى پارسى از خطوط ميخى عيلامى و آسورى بمراتب سهل‌تر است زيرا تقريبا براى هرصدائى علامتى هست از كتيبه‌ها بدوا چنين به نظر مىآيد كه زبان ايران در دوره هخامنشى زبان پارسى قديم بوده يعنى زبانى كه جدّ زبان امروزى ما است زيرا زبان امروزى ما از زبان پهلوى آمده و آن از زبان پارسى قديم ولى تحقيقات عميقه اين نظر را تغيير ميدهد توضيح آنكه از سنجش كتيبه‌هاى هخامنشى با قواعد صرفي زبان پارسى قديم چنين استنباط مىشود كه اين زبان در دوره هخامنشى بخصوص در اواخر آن اختصاص به كتيبه‌ها و فرامين داشته و در محاوره زبان پهلوى يا زبانى كه نزديك به پهلوى بوده استعمال ميشده امّا اينكه زبان پارسى قديم چه زبانى است بايد در نظر داشت كه اين زبان\r\n\r\n","description":"","footnote":"","page_name":" مقدمه 129 ","page_number":173},
  {"content":"\r\n\r\nمانند زبان سانسكريتى يعنى زبانى كه كتابهاى مقدّس هنديها در آن نوشته شده و زبان آوستائى يعنى زبانى كه آوستا كتاب مقدّس زرتشتيها در آن انشاء شده از زبان مشترك آريانها آمده يعنى اين سه زبان مثل سه برادر از يك پشت‌اند امّا از زبان مشترك آريانها يا پدر جدّ زبان امروزى ما هيچ نوع آثارى در دست نيست زيرا زبان مزبور را مردمان آريانى در حدود لااقلّ سه هزار سال ق . م . حرف ميزدند و تاريخ نوشته‌هاى مردمان آريانى نژاد از يكهزار و چهارصد سال ق . م . بالاتر نمىرود ( ريگ‌ودا كتاب مقدّس هنديها )\r\n\r\nكتيبه‌ها\r\nشاهان هخامنشى كتيبه‌هائى در جاهاى مختلف ايران نويسانده اند عدّه كتيبه‌هائيكه تا حال كشف شده چه بر بناها و چه بر آثار و اشياء بچهل بالغ است مهمترين اين كتيبه‌ها از داريوش بزرگ و معروفتر و مفصّل‌ترين كتيبه اين شاه كتيبه بزرگ بيستون است كه بسه زبان يعنى پارسى قديم و عيلامى و آسورى كنده شده داريوش در اينجا نسب خود را ذكر مىكند بعد شرح واقعه بردياى دروغى و شورش‌هائيكه در به دو سلطنت او روى داده و لشگركشيهائى كه براى رفع شورش‌ها نموده شرح داده ( مضامين آن را در فوق ذكر كرده‌ايم ) در خاتمه ميگويد كه شورش‌ها از جهة دروغگوئى اشخاصى بود چه هريك در ايالتى خود را از دودمان شاهى خوانده مردم را فريب دادند عين عبارت يكى از بندهاى آخرى كتيبه اين است : « اى آنكه پس از اين شاه خواهى بود با تمام قوا از دروغ بپرهيز اگر فكر كني چه كنم تا مملكتم سالم بماند دروغ‌گو را به بازپرس در آر . . . دروغگو و آن‌كه را كه بيداد كند دوست مباش از آنها با شمشير بازخواست نما » در پايان كتيبه دعا مىكند درباره كسانى كه اين آثار را حفظ كنند و مضمون آن را بمردم بگويند\r\nپس از اين كتيبه معروفترين كتيبه داريوش موسوم به كتيبه نقش رستم\r\n\r\n","description":"","footnote":"","page_name":" مقدمه 130 ","page_number":174},
  {"content":"\r\n\r\nاست كه اطلاعاتى راجع بوسعت ايران آن زمان ميدهد . « 1 » از كتيبه‌هاى\r\n\r\n\r\n","description":"","footnote":"\r\n( 1 ) - چون اين كتيبه وسعت ايران را در آن زمان مىرساند قسمتى از آن در اينجا درج شد تا ضمنا نمونه‌اى هم از انشاء آن زمان و عناوين و القاب شاهان هخامنشى باشد : خداي بزرگى است اهورمزد كه اين زمين را آفريده كه آن آسمان را آفريده كه بشر را آفريده كه خوشى را براى بشر آفريده كه داريوش را شاه كرده - يگانه شاهي از بسيارى - يگانه قانون‌گذاري از بسيارى - منم داريوش شاه بزرگ - شاه شاهان - شاه ممالك - شاه اين بوم پهناور تا آن دورها - پسر ويشتاسب - هخامنشى - پارسي پسر پارسي - آرياني از نژاد آريانى . داريوش شاه ميگويد باراده اهورمزد اين است علاوه‌بر پارس ممالكى كه در تصرّف من است و بر آنها حكومت ميكنم و به من باج ميدهند و آنچه فرمان من است اجراء ميكنند و در آن‌جاها قانون من محفوظ است\r\nاين جدول در كتيبه نيست و براى تطبيق اسامى قديمه و جديده در اينجا ترسيم شده\r\n","page_name":" مقدمه 131 ","page_number":175},
  {"content":"\r\n\r\nداريوش كه در خارج ايران كشف شده كتيبه‌اى است كه در تنگه ( سوئز ) كشف شده و راجع بكانالى است كه بامر داريوش براى ارتباط درياى مغرب با درياى احمر كنده‌اند نسخه مصرى اين كتيبه مخصوصا جالب توجّه است از اين حيث كه نشان ميدهد رفتار داريوش در ممالك تابعه چگونه بوده : در نسخه مصرى اينتارپوش ( يعنى داريوش ) فرعون مصرى و بنابر - اين زاده ( نيت ) مادر خدايان و برادر ( را ) آلهه آفتاب مىباشد و از تمام فراعنه قبل قوى شوكت‌تر است زيرا تمام مردمان را تابع مصر نموده در فهرست ممالك تابعه اول پارس و بعد ماد و در آخر مملكت سكاها ذكر شده از ذكر ساير كتيبه‌ها چون در اين مختصر نگنجد مىگذريم « 1 »\r\n\r\nباب سوم دورهء مقدونى و يونانى - اسكندر و سلوكىها\r\n\r\nفصل اول فتوحات اسكندر بعد از فوت داريوش سوم\r\n\r\nتسخير ممالك شرقي ايران\r\nاسكندر پس از آنكه به كارهاى تپورستان\r\n\r\n\r\n","description":"","footnote":"\r\n( 1 ) - فهرست مختصر كتيبه‌هاي ديگر اين است :\r\nكتيبه داريوش در تخت جمشيد و الوند ( در قرب عباس‌آباد در نزديكى همدان ) دو لوحه كه اخيرا در همدان كشف شده و حدود ايران را نشان ميدهد . كتيبه‌هاى خشيارشا در تخت جمشيد و الوند و وان ( در ارتوقاپو ) اين كتيبه‌ها مختصر است و خشيارشا را معرفى مىكند كتيبه داريوش دوّم ( معرفى شاه است ) كتيبه اردشير دوّم راجع به ساختن صورت‌هاي مهر و اناهتيا كتيبه اردشير سوّم مبني بر معرّفى اين شاه از دو كتيبه آخرى معلوم است كه ويشتاسب و ارسام شاه نبوده‌اند . اشيائى كه كتيبه دارد مانند گلدانها و مهرها زياد است قابل ذكر است كه تا چند سال قبل سنگى در سر قبر شاه نعمت اللّه در كرمان بوده و كتيبه‌اى باسم داريوش داشته بعد اين سنگ مفقود شده كتيبه‌هاى مختصر كوروش را در جاى خود ذكر كرده‌ايم در 1306 هجرى در پاسارگاد مجسمه ناقصى از كوروش پيدا شده كه بر آن اين كلمات را نوشته‌اند « منم كوروش شاه بزرگ » ( اكتشاف پروفسر هرتسفلد )\r\n","page_name":" مقدمه 132 ","page_number":176},
  {"content":"\r\n\r\n( طبرستان ) تمشيت داد درصدد تسخير ممالك شرقى ايران برآمد در ابتداء اسكندر به طرف گرگان رفت و در زادكرت كرسى آن سه دسته قشون مقدونى بهم رسيدند از گرگان اسكندر به طرف پارت ( خراسان حاليّه ) و هرات رفت و بعد به زرنگ ( سيستان ) و رخّج « 1 » و پس از آن به بلخ درآمد ( 328 ق . م . ) در اين‌جا شنيد كه بس‌سوس قاتل داريوش از بلخ هم فرار كرده و از جيحون گذشته است اين بود كه به اس‌بىتامن « 2 » سردار ايرانى و رئيس سواره نظام در سغد امر كرد او را بگيرد پس از آن قاتل شاه به زودى دستگير و در همدان مصلوب گرديد « 3 » اسكندر بعد از عبور از جيحون به مرگند ( سمرقند كنونى ) رفت و از آنجا تا رود سيحون تاخته بجائي رسيد كه كوروش بزرگ بناى شهرى كرده بود در كنار اين رود اسكندر شهرى بنا كرد كه موسوم باسكندريّه اقصى گرديد ( تصور ميكنند كه خجند كنونى است ) در اين احوال باسكندر خبر رسيد كه اس‌پىتامن ياغى شده و سك‌ها را بكمك خود طلبيده در اثر اين خبر به او پرداخته با زحمت زياد شكستش داد و در نتيجه سك‌ها سر اس‌پىتامن را بريده نزد اسكندر فرستادند\r\n\r\nسفر جنگى بهند\r\nپس از اين كارها اسكندر در 327 ق . م . در باختر با ركسانا « 4 » دختر اكسيارتس « 5 » يكى از امراء سغد عروسى كرد و چون لوازم سفر هند مهيّا شده بود از راه هندوكش عازم آن مملكت گرديد ( قشون او در اين سفر بيك صد و بيست هزار نفر بالغ بود ) اسكندر از معبر خيبر و پلى كه روى رود سند ساخته بودند گذشته به شهر ( تاكسيلا ) در پنجاب وارد شد پادشاه و اهالى آن با آغوش باز اسكندر را پذيرفتند بعد او به طرف رود هىداس‌پس « 6 »\r\n\r\n\r\n","description":"","footnote":"\r\n( 1 ) - رخّج يا هرخوواتيش - افغانستان جنوبى امروزى است يونانيها آن را آراخزيا ناميده‌اند\r\n( 2 ) -  SPITAMEN \r\n( 3 ) - بس‌سوس چند ماهى در باختر باسم اردشير چهارم سلطنت كرد\r\n( 4 ) -  ROXANA  نويسندگان ايرانى او را روشنگ ناميده‌اند و تصور مىكنند كه دختر داريوش بوده ولي محقّقين او را دختر شخص مذكور مىدانند\r\n( 5 ) -  XIARTES \r\n( 6 ) -  HYDASPES \r\n","page_name":" مقدمه 133 ","page_number":177},
  {"content":"\r\n\r\n( جلم امروزى ) رفت در اين‌جا پروس پادشاه اين مملكت با سى هزار نفر سپاهى و فيلهاى زياد مهيّاى جنگ شده بود و عبور از جلم نيز مشكل بود بالاخره با حيله‌هاى جنگى اسكندر از اين رود عبور كرد و ليكن مقدونيها همين كه با پيل‌هاى پروس مواجه شدند جنگ را بىنتيجه ديدند و اسكندر در انديشه شد بعد چون قشون او بمراتب بر قشون پروس فزونى داشت قسمتى را مأمور كرد تا حمله بميسره دشمن نموده پشت سر خصم را بگيرد مقدونىها چنين كردند و باوجود اين پادشاه مزبور مردانه جنگيد و فيلها تلفات زياد بمقدونىها وارد نمودند ولى بالاخره پروس اسير شد و جنگ به بهره‌مندى اسكندر خاتمه يافت ( 326 ق . م . ) اين جنك از تمام جنك‌هاى سابق براى مقدونىها سخت‌تر بوده پس از آن اسكندر تا رود هيفاز « 1 » ( رود بيس امروزى ) تاخت در كنار اين رود سپاهيان اسكندر مطّلع شدند كه اگر دور تر بروند با پادشاهى كه قوىتر از پروس و پيلهايش بيشتر است طرف خواهند شد بر اثر اين خبر باسكندر گفتند : فتوحاتى كه شده كافي است و هرزحمتى حدّى دارد اسكندر نمىخواست مراجعت نمايد تا اينكه كىنس « 2 » يكى از سرداران اسكندر به او گفت : از يونانيهائيكه با تو آمده‌اند عدّه كمى باقى مانده و اگر خواهى بجهانگيرى ادامه دهى بهتر است برگشته قشون جديدى تهيّه نمائى پس از آن اسكندر برود جلم برگشت و در آن‌جا كشتيهائى بامر او ساختند كه گنجايش هشت هزار نفر را داشت اسكندر نه‌آرخ « 3 » يكى از سرداران خود را مأمور كرد كه با اين كشتيها از درياى عمّان تا خليج فارس سياحت نموده تحقيقاتى در باب صفحات مجاور دريا به عمل آرد و خودش با قسمتهاى ديگر سپاهيانش به طرف مصّب آن عازم گرديد ( 326 ق . م . ) در پاتالا « 4 » او يكى از سرداران خود را كه كراتروس « 5 » نام داشت مأمور كرد با فيل‌ها\r\n\r\n\r\n","description":"","footnote":"\r\n( 1 ) -  HYPHASIS \r\n( 2 ) -  KOINOS \r\n( 3 ) -  NEARCHUS \r\n( 4 ) -  PATALA  اين شهر در جائى واقع شده كه سند منشعب مىشود\r\n( 5 ) -  CRATERUS \r\n","page_name":" مقدمه 134 ","page_number":178},
  {"content":"\r\n\r\nو سپاهيان از كار افتاده از راه رخّج و سيستان به طرف ايران حركت كند و خود از راه بلوچستان به طرف ايران عزيمت نمود ( 325 ق . م . )\r\n\r\nمراجعت اسكندر بايران و فوت او\r\nاسكندر در مراجعت بايران از پاتالا به طرف اقيانوس هند سرازير شد حركت قشون او از جاهائى بود كه بساحل اقيانوس نزديك و اكنون موسوم به مكران است بعد او بمملكت گدرزى « 1 » رفت در اين‌جا قسمت بزرگ قشون اسكندر از جهت گرماى شديد و بىآبى تلف گرديد و او مجبور شد به پورا ( فهرج امروزى در بلوچستان ايران ) برود بعد از چندى اسكندر از اينجا از راه هليل رود و سيرجان به پاسارگاد رفت و مطّلع شد كه قبر كوروش را نبش كرده‌اند در اهواز تمام قسمتهاى قشون اسكندر بهم رسيدند و ( نه‌آرخ ) كه از درياى عمّان و خليج فارس بايران مىآمد در اهواز بقسمت‌هاى ديگر ملحق شد و تمام سپاه مقدونى بشوش درآمد از اين به بعد ديگر اسكندر جنگى نكرد مگر با كوسّىها كه در تاريخ عيلام ذكرى از آن‌ها شده بعضى تصوّر ميكنند كه اين جنگ اسكندر با طوايفى بوده كه در مالمير كنونى بختيارى سكني داشته‌اند شايان بسى توجّه است كه بامر اسكندر چند هزار نفر مردم كوسّى را براى راحت روح ( هفس‌تيون ) سردار محبوب اسكندر كه تازه درگذشته بود قربانى كردند « 2 » پس از آن اسكندر عزيمت بابل نمود و سفرائى را كه از قرتاجنه و حبش و ايطاليا و گل ( فرانسه امروزى ) آمده بودند پذيرفت و به خيال تسخير عربستان افتاده با اين مقصود درصدد تحقيقات راجع بشبه جزيره عربستان و ساختن كشتىها بتوسّط فينيقيها برآمد ولى از جهت تى كه از باتلاقهاى بابل بر او مستولي شده بود و ناپرهيزى در سنّ 32 سالگى درگذشت ( 323 ق . م . )\r\n\r\n\r\n","description":"","footnote":"\r\n( 1 ) - بلوچستان امروزى\r\n( 2 ) - آرّين در اين باب ساكت است ولي بعضى از مورّخين ديگر مانند پلوتارك و كنت كورس و غيره اين خبر را ذكر يا تأييد كرده‌اند\r\n","page_name":" مقدمه 135 ","page_number":179},
  {"content":"\r\n\r\n\r\nفصل دوم طرز رفتار اسكندر - كارهاى او\r\nاسكندر پس از تسخير پايتخت ايران و مخصوصا زمانيكه در سيستان بود ترتيبات سابق خود را تغيير داد بايد در نظر داشت كه حكومت پادشاه مقدونى حكومت مطلقه نبود توضيح آنكه او در ميان امراء و اشراف مملكت شخص اوّل محسوب ميشد و در مجالس و جشنها با هم مىنشستند و عدّه‌اى از آنها كه به پادشاه نزديكتر بودند از دوستان او بشمار ميرفتند در امور دولتى او با مجلس مشورت كه مركّب از رجال مجرّب مملكت بود شور ميكرد و رجال مزبور در اظهار عقيده آزاد بودند و ليكن اسكندر پس از آمدن بايران ديد كه اين ترتيبات را نميتوان در اين‌جا اجرا كرد چه طرز رفتار يونانىها و مقدونىها موافق ترتيبات مشرق زمين نبود و گذاشتن تفاوت بين يونانيها و مقدونيهاى خودى و ايرانيهاى بيگانه باعث تنفّر ايرانيها ميشد بنابراين اسكندر ترتيبات دربار ايران را پيش گرفت و از آن ببعد يونانيها و مقدونيها در موقع مراسم دربارى مجبور بودند بايستند و در موقع تكلّم با اسكندر يك زانو به زمين بزنند يونانيها و مقدونيها از اين رفتار اسكندر ناراضى گشته دو دفعه برضدّ اسكندر كنگاش كردند ولى موفّق نشدند و چند نفر از ملازمان اسكندر گرفتار شده بقتل رسيدند يكى از آن اشخاص فيلوتاس پسر پارمينون « 1 » بود و ديگرى گلببت دوست صميمى اسكندر كه او را در جنگ گرانيك نجات داده بود خود پارمينون هم بدست فرستاده اسكندر كشته شد بعد از ورود ببابل اسكندر آنجا را پايتخت خود نمود و از حيث تقسيمات ادارى همان نقشه داريوش اوّل را تعقيب و ولاتى با اختيارات زياد معيّن كرد اين نوع ولات را يونانيها ساتراب « 2 » ناميده‌اند دو نفر از ولات ايرانى بودند يكى ( آثروپات ) كه در آذربايجان والى شد\r\n\r\n\r\n","description":"","footnote":"\r\n( 1 ) -  PARMENION  سردار معروف اسكندر\r\n( 2 ) - يونانى شده خستر پوان\r\n","page_name":" مقدمه 136 ","page_number":180},
  {"content":"\r\n\r\nو بعضى گمان ميكنند كه بمناسبت اسم او اين مملكت را چنين ناميده اند « 1 » و ديگرى والى بابل كه در زمان داريوش سوّم در مصر والى بود و چون مقاومت نكرد بدين سمت در بابل معيّن گرديد راجع بساير امور نيز اسكندر همان تشكيلات داريوش اوّل را پيروى نمود با اين تفاوت كه يكى از دو نفر مأمور كه از مركز بايالات ميرفت براى امور ماليّه بود و ديگرى براى امور لشگرى اسكندر لباس شاهان ايران پوشيده مراسم دربارى هخامنشىها را اختيار كرد و دو زن ايرانى گرفت ( استاتيرا دختر داريوش سوّم و ركسانا دختر اكسيارتس ) بعد امر كرد ده هزار نفر مقدونى و يونانى از ايرانيها و ساير ملل زن بگيرند و نيز از نظر سياسى لازم ديد تشكيلات جديدى بقشون خود دهد با اين مقصود ده هزار مرد جنگى كارآزموده مقدونى را مرخص نموده بجاى آنها از ايرانيها و ملل ديگر قشون گرفت و قرار داد كه سى هزار طفل ايرانى در قسمتهاى قشونى داخل شوند تا فنون جنگى آموزند در اين تشكيلات لشگرى اسكندر دو مقصود داشت اوّل آنكه قشون تماما از مقدونيها و يونانيها تركيب نشده باشد زيرا عناصر ناراضى در ميان آنها زياد بود و ديگر ايرانيها با يونانيها مخلوط شده به يكديگر نزديك شوند در باب شخص اسكندر مورّخين دو عقيده دارند بعضى را عقيده اين است كه جوانى بود شجاع - با فتوّت - خوش محضر و داراى هوش و حافظه فوق العاده و ليكن بعد از تسخير ايران خود را باخت و حال پادشاهان شديد العمل و خودپسند عشرت‌پرست را يافت برخى به عكس اين صفات اخيره را در او منكرند و بعضى از سفّاكيها و كارهاى بىرويّه او را نتيجهء محيط و اوضاع و احوال دانسته‌اند ولى اگر بيطرفانه بنگرند تصديق خواهند كرد كه رفتار كوروش بزرك و داريوش اول با ملل مغلوبه در همان محيط بمراتب بهتر بوده چه هيچگاه شاهان مذكور در شهرى كشتار ننمودند و اهالى را برده‌وار نفروختند و قربانى انسان را براى هيچ گونه مقصودى جايز ندانستند تا چه رسد باينكه هزاران نفر را براى راحت روح\r\n\r\n\r\n","description":"","footnote":"\r\n( 1 ) - در زمان ساسانيان آذربايجان را آتورپاتكان ميگفتند\r\n","page_name":" مقدمه 137 ","page_number":181},
  {"content":"\r\n\r\nسردارى قربان كنند اينكه سهل است داريوش اوّل بقول ژوستن مورّخ رومى از قرن دوم ميلادى مأمورى بقرطاجنه فرستاده قربانى انسان را قدغن كرد .\r\nجهانگيرى اسكندر را از اين جهت قدر ميدانند كه تصوّر كرده‌اند او ميخواسته ملل عالم را بهم نزديك كند تا الفتى ميان آنها ايجاد شود ولى بعضى از محقّقين بدين عقيده ميباشند كه تمدّن يونانى بىاسكندر هم بمرور در شرق منتشر ميشد و اسكندر به عكس خصومت بين مشرق و مغرب را تشديد كرد چه پديد آمدن دولت اشكانى و بخصوص دولت ساسانى و جنگ‌هاى متمادى ايران با سلوكيها و روم و بيزانس در مدت نه قرن عكس العمل كارهاى اسكندر بود بهرحال او را كبير گفته‌اند « 1 »\r\n\r\nفصل سوم جانشينان اسكندر - سلوكيها\r\nاسكندر در 323 ق . م . در بابل به مرض تب مبتلا شد و بعد از چند روز\r\n\r\n\r\n","description":"","footnote":"\r\n( 1 ) - شرح ذيل خلاصه عقيده يكى از مصنّفين جديد است : اسكندر در مدّت شش سال آقاي مطلق امپراطوري ايران بود و در اين مدّت چيزهاى خيلى كمى ايجاد كرد : در تشكيلات ايالات تغييرى روى نداد و راه‌ها و بنادر و ادارات دولتي به همان حال كه در زمان كوروش بود باقى ماند . . . راست است كه اسكندر طرح بناى هفده اسكندريّه را ريخت و بعضى از اين شهرها اهميّت يافتند ولي او صور را خراب كرد و با خراب شدن آن امنيّت تجارت شرق و غرب از بين رفت مورّخين گويند كه اسكندر مشرق را يونانى كرد و حال آنكه قبل از او هم يونانيها در بابل و مصر خيلى زياد بودند او علّت يونانى شدن مشرق نبود او را فقط يكى از عوامل اين احوال ميتوان دانست . . . اسكندر نه شاهراه‌هائى ساخت و نه روابط دريائى را تأمين نمود . . . از طرف ديگر كارهاى بىرويّه كه به او نسبت داده‌اند مانند كشتن ( فىلوتاس ) و ( كليت ) و نيز پارمنيون سالخورده كه آن همه خدمت باسكندر كرده بود و قتل ( كاليس‌تن ) از اين جهت كه نخواست اسكندر را خدا بداند و اعدام طبيبى بدين سبب كه نتوانست سردار محبوب اسكندر را معالجه نمايد و قربان كردن هزاران نفر ( كوس‌سى ) براي راحت روح ( هفس‌تيون ) بنام اسكندر سايه افكنده . . . بعد از عيش و عشرت زياد در بابل اسكندر دچار تبى شد كه از آن درگذشت و تقريبا بلافاصله امپراطوري عالم كه ناگهان به تصرف او درآمده بود و آن را چنان در دست داشت كه كودكى گلدان گران بهائى بدست دارد افتاد و به زمين آمده هزار پارچه گرديد\r\n ( H . G . WELLS , ESQUISSE DE L'HIST . UNIVERS . PARIS 1926 ) \r\n","page_name":" مقدمه 138 ","page_number":182},
  {"content":"\r\n\r\nدر سنّ 32 سالگى درگذشت چون وليعهدى نداشت در اين انتظار كه روشنك ( ركسانه ) وضع حمل نمايد جانشين‌هاى او از اينقرار معين شدند در اروپا فيليپ آرىده برادر او جاى وى را گرفت و پرديكاس كه يكى از درباريان متنفّذ بود نايب السّلطنه ممالك آسيا گرديد ايالات بين سرداران اسكندر تقسيم شد و در اين وقت آذربايجان به آثروپات پارسى رسيد و ايالات هند كما في السّابق در تحت اختيار پادشاهان محلّى بماند چون هيچكدام از سرداران اسكندر نميخواستند از حكومت مركزى تمكين نمايند به زودى شورش و طغيان در ممالك شروع شد و هركدام از ولات مقدونى و يونانى مملكتي را تصاحب نموده خود را جانشين اسكندر دانستند ( از اين جهة اينها را جانشينان نامند ) نزاع و مجادله جانشينان تقريبا بيست سال به طول انجاميد ركسانه بعد از فوت اسكندر پسرى آورد كه اسكندرش ناميدند ولى تفاوتى در اوضاع حاصل نشد پرديكاس كه ميخواست وحدت را ايجاد كند از بطلميوس والى مصر شكست خورده بدست سربازان خود كشته شد پس از آن ولات با يكديگر در جنگ شدند و آن‌تيگون والى كيليكيّه در ابتداء فاتح به نظر مىآمد زيرا در شوش فتح نمايانى نموده بود و ليكن سلوكوس « 1 » نامى از سرداران اسكندر بر آنتىگون فايق آمد و قسمت اعظم آسياى غربى را تصرّف نموده سر سلسله دودمان سلوكى گرديد سلطنت اين سلسله از 312 ق . م . شروع شد در ابتداء پاىتخت اين سلسله در بابل بود - بعد در سلوكيّه كه سلوكوس بنا كرد ( خرابه‌هاى آن در كنار دجله در نزديكى بغداد واقع است ) و بعد از آن در انطاكيّه سوريّه « 2 » ايران در اوايل\r\n\r\n\r\n","description":"","footnote":"\r\n( 1 ) -  SELEUCUS \r\n( 2 ) - از پادشاهان سلوكى آنهائيكه در ايران سلطنت داشته يا با اشكانيها طرف بودند از اينقرارند 1 - سلوكوس نيكاتر ( از 312 تا 281 ق . م ) ب - آنتيوخوس‌ستر ( 281 - 262 ) ج - آنتيوخوس دوّم ت اس ( 262 - 246 ) د - سلوكوس دوّم كالّى نىكس ( 246 - 226 ) ه - سلوكوس سوّم ستر ( 226 - 223 ) و - آنتيوخوس سوّم كبير ( 223 - 187 ) ز - سلوكوس چهارم اپىفان ( 187 - 175 ) *\r\n","page_name":" مقدمه 139 ","page_number":183},
  {"content":"\r\n\r\nسلطنت اين سلسله جزو دولت آنها بود و ليكن طولى نكشيد كه آذربايجان از اطاعت سلوكىها سرپيچيد و در سلطنت آنتيوخوس دوّم نوه سلوكوس باختر و پارت مستقل شدند راجع بدولت باختر اطّلاع زيادى نداريم از سكّه‌ها و بعضى آثار معلوم مىشود كه اين دولت « يونانى و باخترى » بوده و تمدّن يونانى داشته وسعت اين مملكت از سغد تا مرو و بلخ بود اوّل پادشاهى كه اعلان استقلال داده از دولت سلوكى جدا شد ديودوت دوّم نام داشت ( 256 ق . م . ) در سلطنت دمتريوس حدود اين دولت از طرف مشرق بافغانستان شرقى و پنجاب ميرسيد دولت پارتىها در 250 ق . م . تأسيس شد و شرح آن در باب چهارم بيايد سلوكىها هشتاد سال بر قسمت اعظم ايران سلطنت داشتند و نامىترين پادشاه اين سلسله آنتيوخوس سوّم بود كه كبيرش خوانده‌اند بعد از اين پادشاه انحطاط دولت سلوكيها شروع گرديد و ممالك تابعه بمرور جدا شدند تا بالاخره مملكت سلوكيها منحصر به سوريّه شد و آن هم در سنه 64 ق . م . جزو امپراطورى روم گرديد راجع باوضاع ايران در دورهء اسكندر و سلوكيها اطّلاعات ما كم است آنچه از نوشته هاى مورّخين مانند آرّيان و پولىبيوس و غيره استنباط مىشود از حيث زندگانى و عادات بين ايرانيها و مقدونيها تفاوت زيادى نبوده هردو جنگ و شكار كردن و خوب خوردن و زياد آشاميدن و بردن غنائم و تعدّد زوجات را دوست داشتند يونانيها مبادى مذهب ايرانى را كه برترى بر مذهب يونانى داشت و راست‌گوئى را تشويق ميكرد ميستودند و اسكندر با نظر احترام بايرانيها مينگريست از اين جهة مواصلت بين اين دو ملّت زياد بود و چون مادران وليعهدهاى مقدونى و سلوكى ايرانى بودند يونانىها ايران را بكلّى مملكت بيگانه نميدانستند از اين جهة است كه محقّقين سلسله سلوكي را سلسله\r\n\r\n\r\n","description":"","footnote":"\r\nح - آنتيوخوس اپيفان ( 175 - 164 ) ط - آنتيوخوس پنجم اپاترى - دمتريوس ستر ( از اين دو نفر آخرى اوّلى دو سال سلطنت كرد و دوّمى دوازده سال ) اسامى بعضى ديگر در تاريخ پارت خواهد آمد\r\n","page_name":" مقدمه 140 ","page_number":184},
  {"content":"\r\n\r\nايران و يونان ميدانند نه يونانى خالص احوال نجباى ايران در اين دوره خيلى بد به نظر نمىآيد زيرا عدّه ولات يا سرداران ايرانى بالنّسبه زياد بود امّا براى برزگر و ايل تفاوتى حاصل نشد زيرا اوّلى مانند سابق در تحت فشار بود و دوّمى آزادانه زندگانى ميكرد از تمدّن يونانى در ايران نميتوان به تحقيق گفت چه اثراتى باقى مانده نوشته‌اند كه اسكندر و سلوكيها هفتاد شهر در ايران بنا كردند و مخصوصا اسم شهرهائى را موسوم باسكندريّه در سيستان - افغانستان - بلوچستان - در كنار رود سيحون و ساير جاها و اسم يك انطاكيّه را در پارس مىبرند و نيز نوشته‌اند كه در ماد براى جلوگيرى از تجاوزات مردمان شمالي اسكندر قلعه و شهرهائى ساخته بود و بالاخره اسم شهر صد دروازه را در جنوب غربى دامغان ذكر ميكنند و ليكن تطبيق اين شهرهاى قديم با محلّهاى امروزى تقريبى است در اين شهرها عدّه مهاجرين يونانى زياد بود و عادات و اخلاق يونانى از اين شهرها بخارج سرايت ميكرد مخصوصا پارتىها با يونانيهاى مذكور خلطه و آميزشى داشتند ولي اين نكته مسلّم است كه اگر هم مهاجرين اين شهرها يونانى بودند بعد از چند قرن در ميان ايرانيها حلّ شده قوميّت خود را از دست داده‌اند بالاخره به اين نتيجه ميرسيم كه تمدّن يونانى در ايران سطحى بود و هيچ بعمق نرفت « 1 » امّا جهة پيش قدمي ايرانيها در جدا شدن از دولت سلوكي اين بود كه آنها تازه‌نفس‌تر از مردمان ديگر آسياى غربى بودند و بعلاوه تشكيلات سياسى آريانهاى ايرانى با مركزيّتى كه سلوكيها ميخواستند ايجاد كنند مباينت داشت مردمان شرق ايران كه از بابل و آسور دور و ترتيبات آريانى را بيشتر محفوظ داشته بودند - خصوصا پارتيهاى شجاع - حاضر نبودند\r\n\r\n\r\n","description":"","footnote":"\r\n( 1 ) - در بابل و سوريّه و بالخصوص در مصر تمدّن يونانى اثراتى از خود گذاشت و اسكندريّه در مدّت يكى دو قرن مركز علوم و فنون گرديد چنان كه كتابخانه يا موزه آن معروف آفاق بود مصنّفات زيادي هم به زبان يونانى نوشته شد از جمله تاريخ كلده و مصر است كه ( برس ) كلدانى و ( مان‌تن ) مصري نوشتند\r\n","page_name":" مقدمه 141 ","page_number":185},
  {"content":"\r\n\r\nمركزيّت شديد را بپذيرند اين بود كه بمحض تصادم بين ارشك و والى سلوكي در پارت پارتيها قيام دليرانه نموده دشمنان خود را از ايران اخراج و بعد با همان طرز حكومت آريانى در مدّت پنج قرن در ايران و جاهاى ديگر حكمرانى كردند\r\n\r\nباب چهارم دورهء پارتيها\r\n\r\nفصل اول پارتيها و شاهان اشكانى\r\n\r\nپارت يعني خراسان كنونى\r\nراجع به نژاد پارتيها مدّتها بين مورّخين و محقّقين اختلاف بود بعضى آنها را از نژاد آريانى ميدانستند و برخى از نژاد اصفر ( چيني و مغول ) و عدّه‌اى هم از اختلاط هردو و ليكن پس از غور در زبان و عادات و اخلاق آنها اين عقيده كاملا قوّت يافته كه پارتيها از آريانهاى ايرانى بوده‌اند ولى از جهة همجوارى با سكها عادات و اخلاق و مذهب اينها در آنها اثر كرده بود توضيح آنكه قسمتى از سكها موسوم به عشيره داه در زمان قديم اراضى بين گركان و كراسنوودسك « 1 » امروزى را اشغال كرده بود و به همين جهة اين صفحه را دهستان مىناميدند بعدها بواسطه مجاورت پارتيها با اين مردم بين آنها اختلاطى حاصل شد و از عشيره داه طايفه اپارنى ممتاز گرديد و دودمان اشكانى از اين طايفه بيرون آمد بنا - براين نژاد اشكانيان به سكاها ميرسيد و ليكن از جهت توطّن طولانى در ايران اشكانيان نيز ايرانى شده بودند از آنچه گفته شد روشن است كه نميتوان اشكانيان را مردم يا سلسله خارجي پنداشت بعضى از نويسندگان\r\n\r\n\r\n","description":"","footnote":"\r\n( 1 ) -  KRASNOWODSK  در كنار جنوب شرقى بحر خزر است\r\n","page_name":" مقدمه 142 ","page_number":186},
  {"content":"\r\n\r\nايرانى بملاحظاتى آنها را از نژاد اصفر دانسته‌اند و ليكن اين اسناد به هيچ وجه مبنائى ندارد بخصوص كه سك‌ها هم آريانى بودند\r\nاين نكته را بايد در نظر داشت كه عدّه شاهان اين سلسله محقّقا معلوم نيست و تاريخ سلطنت بعضى از آنها بكلّى مجهول است يا تقريبا معيّن شده زيرا سكّه شاهان اوّلى اين سلسله تاريخ ندارد و نيز بايد تذكّر دهيم كه تاريخ اين دوره روشن نيست زيرا مورّخين يونانى و رومى وقايعى را كه مربوط بدول آنها بوده ضبط كرده‌اند و راجع بوقايع ديگر اطّلاعات مختصر و گاهى هيچ است و حال آنكه اين دولت قوى فقط با امپراطورى روم در سر تقسيم آسياى غربى در گيرودار نبوده و يقينا در شمال و مشرق هم كارهائى كرده كه از خاطرها فراموش شده در باب وجه تسميه اشكانيان بعضى به اين عقيده‌اند كه محل اقامت خانواده اشكانى در ( آساك ) بوده و اين اسم از اسم محل مزبور آمده ( آساك را با قوچان حاليّه تطبيق ميكنند ) ظنّ قوى اينست كه اشكانيان خود را ارشك ناميده‌اند تا نسب اين سلسله را باردشير دوّم هخامنشى كه نيز نامش ارشك بوده برسانند و بعدها ارشكان اشكان شده .\r\n\r\n[ شاهان اشكانى 
  ]\r\n\r\nاشك 1 - ارشك اوّل\r\nاين شخص با طايفه خود اپارنى همدست شده در 256 ق . م . بيرق مخالفت با سلوكيها بيفراشت و جنگ‌هاى متعدّد با آنها نموده در نتيجه غلبه يافت و دولت پارت را تأسيس كرد ( 250 ق . م .\r\nبعضى 249 ق . م . نوشته‌اند ) پس از اين فتح عزيمت باختر نمود و با اين مملكت كه نيز مستقل شده بود جنگ كرده در حين جنگ كشته شد چون ارشك بانى سلطنت اشكانيان بود شاهان ديگر اشكانى او را تقديس ميكردند چنان كه به او لقب اپىفانس « 1 » دادند و بيادبود اينكه او سرسلسله اشكانى است باسم خود كلمه ارشك « 2 » را افزودند ( ارشك بعدها اشك شد )\r\n\r\n\r\n","description":"","footnote":"\r\n( 1 ) - اپىفانس به زبان يونانى بمعنى نامى و پرافتخار است\r\n( 2 ) - اشك را يونانىها ( آرزاكس ) نوشته‌اند كه يونانى شدهء ارشك است\r\n","page_name":" مقدمه 143 ","page_number":187},
  {"content":"\r\n\r\nمورّخين هم اين نكته را رعايت كرده‌اند\r\n\r\nاشك 2 - تيرداد اوّل\r\nبعد از برادر بتخت نشست و از اشتغال سلوكيها در مغرب استفاده نموده گرگان را بپارت ضميمه كرد بعد با ديودور « 1 » پادشاه باختر متحد شده و سلوكوس دوّم را شكست داده خود را شاه بزرگ خواند پارتيها جلوس او را مبدء تاريخ قرار دادند ( 247 ق . م . ) اشكانيان براى آنكه نسب خود را بهخامنشيها برسانند ميگفتند كه فرى ياپيت پدر ارشك و تيرداد اوّل پسر اردشير دوّم بوده پاىتخت اشكانيان را يونانيها هكاتم‌پيلس يعني شهر صد دروازه ناميده‌اند در باب تطبيق آن با محلى بين محقّقين اختلاف است عقيده‌اى كه بيشتر طرفدار دارد اين است كه در جنوب غربى دامغان واقع بوده بعدها رى و همدان و تيسفون نيز پايتخت بودند « 2 » فوت تيرداد در 214 ق . م . روى داد\r\n\r\nاشك 3 - اردوان اوّل\r\nبعد از پدر بتخت نشست و از گرفتارى آنتيوخوس سوّم ( كبير ) برادر سلوكوس سوّم استفاده كرده ولايت مردها « 3 » و رى و همدان را گرفت و ليكن بعد كه پادشاه مزبور با قشون زياد بايران آمد اردوان عقب نشسته پاىتخت خود را هم بسلوكيها داد بعد آنتيوخوس بگركان رفت ولى از عهده سواره نظام پارتى برنيامد بالاخره عهدنامه‌اى بين دولتين منعقد و اردوان رسما شاه ايران شناخته شد شايان ذكر است كه در اين جنگ آنتيوخوس معبد معروف اناهيتا را در همدان غارت كرده ذخائر و نفائس زياد از آن‌جا برگرفت نوشته‌اند كه چهار هزار تالان « 4 » قيمت ذخاير بوده ( 208 ق . م . )\r\n\r\nاشك 4 - فريياپيت\r\nپس از پدر بتخت نشست و بآسودگى سلطنت\r\n\r\n\r\n","description":"","footnote":"\r\n( 1 ) -  DIODORE \r\n( 2 ) - نظر بفصول چهارگانه مقرّ سلطنتى بنوبت در چهار شهر بود :\r\nدر شهر صد دروازه - رى - همدان - تيسفون ( در كنار دجله )\r\n( 3 ) - مردها در تپورستان سكنى داشتند\r\n( 4 ) - چهار مليون و هشتصد هزار تومان تقريبا\r\n","page_name":" مقدمه 144 ","page_number":188},
  {"content":"\r\n\r\nكرد زيرا باخترىها متوجّه هند بوده با پارتيها كارى نداشتند فوت او در 181 ق . م . بود\r\n\r\nاشك 5 - فرهاد اوّل\r\nبعد از پدر بتخت نشست و تپورستان را تسخير كرده طايفه مردها را مجبور نمود كه در بند بحر خزر ( يا چنان كه اروپائيها نامند دروازه كاسپين ) و راهى را كه از خراسان به ماد ميرفت حفظ كنند اين شاه شهر خاراكس « 1 » را در رى بنا كرد\r\n\r\nاشك 6 - مهرداد اوّل - ( 170 - 138 ق . م . )\r\nبعد از برادر بتخت نشست و بانى عظمت دولت پارت گرديد در اين اوان دولت سلوكي بواسطه جنگ با روميها و يهوديها ضعيف شده بود مهرداد در ابتداء مرو را از باختريها گرفت بعد آذربايجان را از امراء محلّى كه در آنجا استقلال يافته بودند انتزاع نمود پس از آن بخوزستان و پارس و بابل پرداخت و بعد به هند رفته قطعه‌اى را تا رود جلم به مملكت خود ضميمه كرد از زمان او دولت پارت بزرگ شد اين شاه با دمتريوس سلوكي جنگ كرد ولى در ابتداء بهره مندى نداشت زيرا يونانيها با دمتريوس همراهى كردند و باختر هم بر پارتيها قيام نمود و ليكن مهرداد داخل مذاكره صلح شده دمتريوس را اغفال و بعد جنگ كرد و او را گرفته در زندان انداخت اين شاه به تقليد شاهان هخامنشى خود را شاهنشاه خواند .\r\n\r\nاشك 7 - فرهاد دوّم\r\nبعد از پدر بتخت نشست آنتيوخوس سىده برادر دمتريوس در غياب او مملكت سوريّه را تصرّف كرد و به آن هم اكتفا نكرده خواست ايران را تسخير كند در ابتداء بهره‌مندى با او بود : مردمان ايران\r\n\r\n\r\n","description":"","footnote":"\r\n( 1 ) - خاراكس را بعضى با در بندر بحر خزر و برخى با شهرستانك تطبيق كرده‌اند عقيده آخري مبنى بر اين است كه ايزيدور خاراكسى ( يكى از جغرافيّون قديم ) نوشته وطن او ( خاراكس ) در وسط كوه‌هاى البرز واقع است . در بند بحر خزر را با سر دره خوار تطبيق كرده‌اند\r\n","page_name":" مقدمه 145 ","page_number":189},
  {"content":"\r\n\r\nبر فرهاد شوريدند و عرصه بر او تنگ شد زيرا تنها مملكت پارت براى او باقى مانده بود فرهاد خواست صلح نمايد ولى شرايط صلح خيلى سنگين بود توضيح آنكه فرهاد ميبايست به مملكت پارت اكتفاء كرده باج بدهد شاه براى ايجاد جنگ خانگى در سوريّه دمتريوس را از زندان رها كرد تا سلطنت شامات را از برادرش استرداد كند و ليكن كار فرهاد از جاى ديگر درست شد توضيح آنكه شدّت ظلم سلوكيها مردم را به طرف فرهاد كشانيد و آنتيوخوس با سپاهى جرّار بايران آمد ولى فرهاد به او فرصت نداده ناگهان بر او تاخت و در حين جنگ پادشاه سلوكى كشته شد از اين ببعد سلوكيها ديگر جرئت نكردند متعرّض ايران شوند و انحطاط كامل در دودمان سلوكى شروع گرديد پس از اين فتح گرفتارى ديگر براى فرهاد پيش آمد توضيح آنكه او سك‌ها را بكمك خود طلبيده و وعده كرده بود به آنها مبلغ زيادى بدهد بعد چون بىكمك آنها فائق آمد پولى نداد و آنها بناى قتل و غارت را در ولايات گذاشتند و در جنگى كه فرهاد با آنها كرد كشته شد ( 125 ق . م . ) تقريبا مقارن اين زمان مردمان آريانى كه موسوم به سكها بودند بايران هجوم آورده در افغانستان امروزى و در سيستان برقرار شدند بر اثر اين واقعه اين مملكت را كه زرنگ نام داشت از اين به بعد سكستان ناميدند و اين اسم بعدها به سيستان مبدّل شد ( نيمه قرن دوّم ق . م . ) براى فهم اين واقعه لازم است گفته شود كه در اين زمان تاريخ ايران با تاريخ چين ارتباط مييابد توضيح آنكه در چين بعد از انقراض سلسله امپراطورهاى ( شو ) چندى اين امپراطورى ملوك الطّوايفى بود تا انكه شخصى ( تسين ) نام حكومت را بدست گرفته يك دولت قوى تاسيس نمود و براى جلوگيرى از تاخت‌وتاز مردمان وحشى صحراگرد ديوار چين را بساخت بعد از آن مردمانى كه موسوم به هون و از نژاد اصفر بودند چون نتوانستند به طرف چين رفته تاخت‌وتاز نمايند متوجّه صفحات غربى شده حمله بمردمان\r\n\r\n","description":"","footnote":"","page_name":" مقدمه 146 ","page_number":190},
  {"content":"\r\n\r\nزردپوست ديگرى موسوم به ( يوئه‌چى ) نموده آنها را از جاهايشان راندند ( 200 ق . م . ) مردمان مزبور هم بنوبت خود بمردمانى كه موسوم به ( سكا ) يا سك بودند فشار آوردند اين بود كه سكها بپارت و باختر ريختند .\r\n\r\nاشك 8 - اردوان دوّم\r\nكه عموى فرهاد بود با مردم يوئه‌چى جنگ كرده زخم برداشت و بر اثر آن فوت كرد اين مردم را هون‌ها به طرف ايران رانده بودند بر اثر فشار آنها دولت باختر بهند منتقل گرديده بعد از شصت سال منقرض شد و يوئه‌چىها در باختر دولتى تأسيس نمودند كه در تاريخ موسوم به ( كوشان ) است مدّت سلطنت اردوان ظاهرا دو سال بود و بعد از او پسرش مهرداد به تخت نشست\r\n\r\nاشك 9 - مهرداد دوّم\r\nبزرگ - اين شاه يكى از شاهان بزرگ اشكانى است در زمان او ايران بر سكها و مردمان صحراگرد كه از طرف شمال فشار بممالك ايران وارد مىنمودند فائق آمد و مهرداد چنان شكستى به آنها داد كه ديگر مدّتها متعرّض ايران نشدند و نيز از زمان اين شاه ايران در مرحله جديدى داخل شد توضيح آنكه دولت عالمگير روم تمام عالم غرب را تسخير كرده بسرحدّات ايران نزديك گرديد و اوضاع جديدى در آسياى غربى پيش آمد خلاصه اوضاع در چند كلمه اين است : از يك طرف دولت روم تسخير ايران و هند را براى تكميل جهاندارى خود لازم ميديد از طرف ديگر ايران كه به طرف غرب بسط و توسعه مييافت با اين حريف قوى و زبردست كه عالم را عاجز كرده بود قهرا مواجه ميشد در نتيجه اين پيش‌آمدهاى تاريخى ايران و روم در مدّت چند قرن با هم در سر تقسيم عالم در مبارزه و جنگ شدند و كشمكش اشكانيان با روميها با فاصله‌هائى سه قرن دوام يافت و پس از انقراض آنها هم سلسله اين جنگ‌ها نگسست چه ساسانيان نيز چنان كه بيايد در مدّت چهار قرن با رومىها و يونانىها\r\n\r\n","description":"","footnote":"","page_name":" مقدمه 147 ","page_number":191},
  {"content":"\r\n\r\nدر زدوخورد بودند در اينجا بايد نظرى بارمنستان كه يكى از ميدانهاى مبارزه است و نيز بآسياى صغير بيفكنيم .\r\n\r\nارمنستان\r\nدر فوق گفته شد كه در ارمنستان دولتى تشكيل شده بود باسم دولت آرارات و آسورىها با اين دولت در جنگ بودند ولي غلبه كامل بر آنها نمىيافتند امّا اينكه در چه زمانى دولت آرارات مبدّل بدولت ارمنستان شد هرودوت گويد ارامنه در ابتداء در ( فريگيّه ) كه يكى از ممالك آسياى صغير است سكنى داشتند و بعد از آن مهاجرت كرده بارمنستان رفتند در دوره هخامنشى چنان كه گذشت اين مملكت تابع ايران بود در زمان اسكندر جزو ممالك او درآمد و بعد از او تابع دولت سلوكىها گرديد مهرداد اوّل كه دولت پارت را توسعه ميداد به ارمنستان رسيد و با كمك او در زمان آنتيوخوس اپىفانس ارامنه خود را از قيد سلوكىها آزاد نمودند و در اين‌جا دولتى تشكيل شد كه سلطنت آن با يكى از شاخه‌هاى سلسلهء اشكانيان بود چنان كه وال ارشك « 1 » از 150 تا 128 ق . م . در اينجا سلطنت كرد و بعد از او پادشاهان ديگرى بودند كه لقب شاهى داشته و دست‌نشانده شاهنشاهان اشكانى محسوب مى شدند در زمان مهرداد دوّم پادشاه ارمنستان آرتاگسياس « 2 » نخواست از ايران تمكين نمايد و مهرداد بعد از شكست فاحشى كه به سك‌ها داد متوجّه ارمنستان شده فاتح گرديد و براى تأمين دست‌نشاندگى ارمنستان پسر بزرگ تيگران پادشاه ارمنستان چند سال در دربار ايران بطور گروى اقامت نمود بعدها در زمان تيگران حدود ارمنستان توسعه يافت چنان كه اين مملكت از خليج ايسّوس يعنى از درياى مغرب تا درياى خزر ممتد بود شاهان اشكانى اهميّت زياد بدست‌نشاندگى اين مملكت نسبت بايران ميدادند چنان كه در سر آن جنگها با روميها نمودند .\r\n\r\n\r\n","description":"","footnote":"\r\n( 1 ) -  VAL - ARSACES \r\n( 2 ) -  ARTAXIAS \r\n","page_name":" مقدمه 148 ","page_number":192},
  {"content":"\r\n\r\n\r\nآسياي صغير\r\nاين مملكت چنان كه گذشت در زمان كوروش بزرگ تابع ايران شد و در زمان اسكندر تابع مقدونى بعد از او آسياى صغير زمانى تابع دولت سلوكيها و گاهى جزو مقدونى بود تا آنكه هردو دولت ضعيف شده جزو دولت روم گرديدند و در آسياى صغير دولتهاى متعدّد كوچكى مانند پنت - كيليكيّه - پرگام « 1 » - پافلاگونيّه « 2 » - كاپادوكيّه و غيره تشكيل شدند ولى هيچكدام مانند دولت اوّلى اهميّت نيافت چه پادشاه آن ميثرىدات ( مهرداد ) ششم كه نسب خود را باشكانيان و هخامنشىها ميرسانيد اين مملكت را وسيع و قوى نموده بزرگترين دشمن روم در آسيا گرديد ( شرح اين وقايع در اين مختصر نگنجد )\r\n\r\nنخستين ارتباط ايران با روم\r\nدر 92 ق . م . وقتى كه مهرداد دوم اشكانى شنيد كه لوسيوس سولّا از طرف سناى روم بسفارت به آسياى صغير آمده چون از طرز رفتار ارمنستان نسبت به خود ناراضى بود سفيرى ارباذ نام نزد سولّا فرستاد تا با دولت روم اتّحاد تعرّضى و دفاعى منعقد نمايد توضيح آنكه دولت ارمنستان بعضى از محلّها را كه سابقا بايران واگذارده بود اشغال نموده و به اين هم اكتفاء نكرده بحدود ايران دست‌اندازى ميكرد بين سفير ايران و سولّا مذاكرات دوستانه به عمل آمد و ليكن نتيجه نداد چه سفير روم دستورى در باب عقد اتّحاد نداشت يا اصلا نميخواست چنين عهدنامه‌اى منعقد گردد قابل ذكر است كه سولّا در مجالس ملاقات جاى محترم را اشغال ميكرد يعنى بين پادشاه كاپادوكيّه و سفير ايران مىنشست و اين رفتار او باعث شد كه مهرداد مكدّر گرديد و وقتى كه سفيرش بايران مراجعت كرد از او سلب حيات نمود كه چرا حيثيّت خود را حفظ نكرده مهرداد اشكانى نه فقط سك‌ها را شكست داد بلكه حدود ايران را تا كوههاى\r\n\r\n\r\n","description":"","footnote":"\r\n( 1 ) -  PERGAM \r\n( 2 ) -  PAPHLAGONIE \r\n","page_name":" مقدمه 149 ","page_number":193},
  {"content":"\r\n\r\nهيمالايا در شمال هندوستان رسانيد اين اطّلاع از سكّه‌هاى شاهزادگان اشكانى كه در اين‌جا حكمرانى كرده‌اند حاصل شده\r\n\r\nاشك 10 - سندروگ\r\nبعد از مهرداد مدّتى بفترت گذشت تا آنكه در 77 ق . م . سندروگ برادر فرهاد دوّم به تخت نشست « 1 » بعضى او را پسر ارشك ديكايس « 2 » نوشته‌اند اين شاه پير و ناتوان بود و ارمنستان در اين زمان بواسطه اتحاد با دولت پنت قادر و زورمند لذا تيگران آذربايجان را متصرّف شده جلگه فرات را غارت كرد و به باقىمانده مستملكات سلوكىها دست انداخته خود را شاهنشاه خواند كليّة بايد در نظر داشت كه تاريخ ايران از 88 تا 66 ق . م . روشن نيست و آنچه هم بدست آمده دلالت بر سستى آن در اين زمان دارد مدّت سلطنت سندروك را هفت سال نوشته‌اند .\r\n\r\nاشك 11 - فرهاد سوّم - 69 - 60 ق . م .\r\nبعد از پدر به تخت نشست در زمان اين شاه‌باز دولت ايران با دولت روم ارتباط يافت : وقتى كه پوميه تازه بآسياى صغير وارد شده بود و ارمنستان قوّت داشت رسولى نزد فرهاد فرستاده تكليف كرد كه اگر شاه ايران بارمنستان قشون‌كشى كند دو شهر كردون « 3 » و آديابن « 4 » از آن ايران خواهند شد فرهاد با قشون زياد و پسر ارشد تيگران و شاهزاده‌هاى ارمنى كه در دربار ايران بودند بارمنستان حمله برده آرتاكساتا را محاصره نمود و تيگران به طرف كوه‌ها فرار كرد بعد شاه ايران پنداشت كه كار خاتمه يافته و مراجعت نمود ولى تيگران همين كه خبر مراجعت او را شنيد برگشت و قشون محاصر را بپراكند بعد كه پومپه\r\n\r\n\r\n","description":"","footnote":"\r\n( 1 ) - بعقيده گوت‌شميد عالم آلمانى كه در تاريخ اشكانيان تتبّعاتى كرده بعد از مهرداد دوّم كبير اردوان نامى بتخت نشسته و جلوس او تقريبا مقارن سنه 86 ق . م . بوده مصنّف مذكور او را اردوان دوّم دانسته\r\n( 2 ) -  DIKAIOS  به زبان يونانى يعنى عادل\r\n( 3 ) -  CORDOVENE \r\n( 4 ) -  ADIABENE  اين دو ولايت قسمت‌هائى از آسور قديم بودند\r\n","page_name":" مقدمه 150 ","page_number":194},
  {"content":"\r\n\r\nارمنستان را مغلوب و دست‌نشانده نمود نخواست وعده خود را بجا آرد رفتار مذكور و نيز اينكه پومپه نميخواست فرهاد را شاهنشاه خطاب كند باعث كدورت بزرگ بين شاه ايران و او گرديد در ابتداء سردار رومى ميخواست با ايران جنگ كند و ليكن پس از قدرى تأمّل فهميد كه كار خطرناكي است و بازايستاد بعد اين مسئله بين ايران و روم بحكميّت تسويه گرديد پومپه ما دامى كه در آسيا بود با دولت اشكانى مدارا ميكرد و ليكن اوضاع به خوبى نشان ميداد كه به زودى دو دولت بزرگ ايران و روم خصمانه مواجه خواهند شد زيرا فرهاد از پومپه خواست كه فرات سرحدّ دولتين گردد و او جواب مساعدى نداد و ديگر اينكه پومپه با خوزستان و پارس و آذربايجان روابطى ايجاد ميكرد فرهاد سوّم را دو پسر او مهرداد و ارد مسموم كردند ( 60 ق . م . )\r\n\r\nاشك 12 - مهرداد سوّم\r\nمهرداد پس از پدر به تخت نشست و چهار سال سلطنت كرد و ليكن از جهت سختى و سفّاكى او نجباء و مردم بر او شوريده ارد برادر كوچكترش را بر تخت نشاندند مهرداد نزد گابىنيوس « 1 » والى روم در سوريّه رفت و در ابتداء والى مزبور اين موقع را بهانه مناسبى براى دخالت در امور ايران پنداشت ولى به زودى متوجّه امور مصر شده از خيال همراهى با مهرداد منصرف گرديد\r\n\r\nاشك 13 - ارُد اوّل - ( 55 - 37 ق . م . )\r\nيكى از شاهان نامى سلسله اشكانى است برادر او مهرداد بعد از يأس از والى سوريّه باز از پاى ننشست و بر ضدّ برادر اقداماتى كرد و ليكن به زودى در بابل گرفتار و كشته شد جنگ اوّل ايران و روم در زمان ارد روى داد و بغلبه ايران خاتمه يافت توضيح آنكه كراسّوس « 2 » يكى از رؤساء سه‌گانه ممالك وسيعه « 3 » روم - حكمران سوريّه\r\n\r\n\r\n","description":"","footnote":"\r\n( 1 ) -  GABINIUS \r\n( 2 ) -  CRASSUS \r\n( 3 ) - دو نفر ديگر ( يوليوس سزار ) و ( پومپه ) بودند\r\n","page_name":" مقدمه 151 ","page_number":195},
  {"content":"\r\n\r\nو متصرّفات روم در آسياى پيشين شد اين شخص كه تسخير ايران و هند را جدا جزو نقشه خود قرار داده بود با اين مقصود در دفعه اولى با لژيونهاى « 1 » رومى به بين النّهرين تاخت و پيشرفتى يافته بعد بشام برگشت ( 54 ق . م . ) در اين حال آرتاواردس « 2 » پادشاه ارمنستان او را ملاقات نموده وعده داد كه شانزده هزار سوار و سى هزار پياده به او بدهد و نيز بكراسّوس گفت كه اگر در ارمنستان با ايران جنگ نمايد سواره نظام ايران نخواهد توانست عمليّاتى كند و پياده نظام روم كه بكوهستان عادت كرده بهره‌مندى تام خواهد يافت و ليكن كراسّوس كه بين النّهرين را بواسطه سفر قبل بهتر ميشناخت ترجيح داد از اين راه بايران حمله كند در اينموقع ارد سفيرى نزد كرّاسوس فرستاد كه اين پيغام را برساند : اگر مردم روم ميخواستند با من جنگ كنند من جنگ ميكردم و از بدترين عواقب آن بيمى نميداشتم و ليكن اگر چنان كه فهميده‌ام شما براى منافع شخصى به خاك ايران دست‌اندازى ميكنيد حاضرم بسفاهت شما رحم كرده اسراى رومى را پس بدهم كراسّوس بسفير گفت جواب پادشاه شما را در سلوكيّه خواهم داد سفير خنديده جواب داد اگر از كف دست من ممكن است موئى برويد شما هم سلوكيّه را خواهد ديد پس از آن كراسّوس با سپاهى جرّار كه مركّب از لژيونهاى ورزيده و عدّه نفراتشان جمعا به چهل و دو هزار بالغ بود عازم بين النّهرين گرديد امّا ارد با پياده نظام خود با نهايت سرعت داخل ارمنستان شده اين مملكت را اشغال نمود تا پادشاه آن نتواند سواره نظام خود را بكمك كراسّوس بفرستد بعد از انجام اين كار سورنا « 3 » را كه يكى از سرداران رشيد و قابل بود با تمام سواره نظام پارتى بجنگ كراسّوس فرستاد امّا كراسّوس كه در ابتداء ميخواست متابعت ساحل فرات را كرده در مقابل سلوكيّه جنگ كند باغواى يكى از مشايخ عرب كه از متّحدين ارد بود نقشه خود را تغيير داده\r\n\r\n\r\n","description":"","footnote":"\r\n( 1 ) -  LEGION  فوج رومى\r\n( 2 ) -  ARTAVARDES \r\n( 3 ) -  SURENA \r\n","page_name":" مقدمه 152 ","page_number":196},
  {"content":"\r\n\r\nوارد جلگه‌هاى بين النّهرين گرديد و تا نزديكى حرّان ( كارّه ) « 1 » پيشرفت در اينجا ناگهان قشون سورنا پيدا شد و سردار ايرانى حيله‌اى به كار برد توضيح آنكه براى اغفال رومىها قسمتى از سواره نظام ايرانرا پنهان نمود و اسلحه قسمت ديگر را با روپوش‌هاى پوستى بپوشاند كراسّوس چون سواره نظام ايرانرا از حيث عدّه كم و از جهت اسلحه ناتوان ديد پنداشت كه فتح خيلي آسان بدست خواهد آمد و قبل از اينكه بقشون خود براى رفع خستگى و عطش فرصت دهد جنگ را شروع كرد لژيونهاى رومى به طرف دشمن حركت كردند كه اوّل زوبينهاى خود را به كار برده بعد با شمشير جنگ تن به تن نمايند صفوف مزبوره مركّب بود از سربازان ورزيده كه تنگ بهم چسبيده بودند همين كه صفوف رومى به حركت آمد صداى طبل از سپاه ايران برآمد و سواره هاى ايرانى كه پنهان شده بودند از هرطرف جمع شده و لباس روئى را گنده شروع بجنگ نمودند تيرهاى روميها بسواره نظام ايران كارگر نبود زيرا پارتىها از جهة مهارتى كه در تيراندازى داشتند از دور جنگ ميكردند بعد كه پياده نظام رومى نزديك شد سواره نظام پارتى اسلوب جنگ گريز را به كار برد يعنى قدرى جنگ كرده و بعد از هرطرف فرار نموده قيقاج تير انداخت تا آنكه روميها را به جاهاى بىآب و علف كشانيد پس از آن از هرطرف برگشته حمله به لژيونهاى رومى كرد و تلفات زياد به آنها وارد نمود در اين احوال فابيوس « 2 » پسر كراسّوس كه زيردست بزرگترين سردار روم يوليوس سزار در مملكت گل « 3 » ( فرانسه امروزى ) فنون جنگى را آموخته بود با هزار و چهار صد نفر سوار دررسيد و بكمك كراسّوس شتافت ولي سواره نظام گل با وجود رشادت غريبى كه ابراز كرد\r\n\r\n\r\n","description":"","footnote":"\r\n( 1 ) -  CARRHAE  حرّان در بين النّهرين در ميان ادس [ اورفا 
  ] و راس العين واقع بود و از زمان قديم مركز صابئين محسوب ميشد اين شهر در عهد قديم بواسطه موقع تجارتى و فضلاء و دانشمندان بسيار كه بوجود آورده بود اهميّت زياد داشت اكنون قريه‌اى بيش نيست\r\n( 2 ) -  FABIUS \r\n( 3 ) -  GAULE \r\n","page_name":" مقدمه 153 ","page_number":197},
  {"content":"\r\n\r\nنتوانست از عهده سواران پارتى برآيد چه آنها از پيش روى فابيوس باز فرار كرده و بعد برگشته از هرطرف به دو تاختند و در حيني كه كراسّوس ميخواست فرمان حمله بقشون خود دهد ناگاه ديد كه سر پسرش بر سر نيزه در ميان پارتىها بلند است سواران پارتى همين كه سر را ديدند بر جرئت و جلادتشان افزود و عرصه را چنان بر روميها تنگ كردند كه اوكتاويوس « 1 » يكى از صاحبمنصبان اركان حرب و قيصر زمان بعد در روم تصميم بعقب‌نشيني گرفت قشون رومى ميخواست بكوهستان رود تا از حملات سواره نظام ايران در امان باشد و ليكن بواسطه اشتباه بلدى كه قشون مزبور را هدايت ميكرد اين مقصود حاصل نشد زيرا محلّى كه قشون رومى اشغال كرد مانع از عمليّات سواره نظام ايران نبود پس از آن سورنا تكليف متاركه به كراسّوس نمود و او را متقاعد كرد كه به طرف رودخانه رفته متاركه را امضاء نمايد كراسّوس مطمئن شده تنها با سورنا به طرف رودخانه عازم شد پس از حركت كراسّوس صاحبمنصبان اركان حرب او نگران شدند كه مبادا نسبت به او خيانتى شود و دنبال او رفتند در اين حال جنگى ميان سواران پارتى و روميها درگرفت و كراسّوس كشته شد همين كه قشون رومى خبر كشته شدن او را شنيد سخت متوحّش گرديد و باستثناى دو هزار نفر كه موفّق بفرار شدند باقى اسير پارتىها گشته يا بدست اعراب افتادند تلفات قشون كراسّوس را در اين جنگ بيست هزار نفر نوشته‌اند عدّه اسرائى كه پارتيها گرفته بمرو فرستادند نيز قريب بيست هزار نفر قلمداد شده ( 53 ق . م . ) بعضى كشته شدن كراسّوس را منتسب بشورشى در قشون روم كرده‌اند و گويند سورنا در اين شورش دست داشته است موافق روايت اوّلى اقدام او خائنانه بوده ولى روايت آخرى به نظر صحيح‌تر مىآيد زيرا احوال روحى رومىها\r\n\r\n\r\n","description":"","footnote":"\r\n( 1 ) -  OCTAVIUS \r\n","page_name":" مقدمه 154 ","page_number":198},
  {"content":"\r\n\r\nبسيار بد و عقب‌نشينى براى احتراز از شورش اختيار شده بود سر كراسّوس را براى ارد وقتى كه در ارمنستان بود برده بپاى او انداختند در اين موقع نمايشى از تصنيفات اوريپيد « 1 » مصنّف مشهور يونانى بمناسبت عروسى پاكر پسر ارد با دختر پادشاه ارمنستان در دربار ميدادند و يكى از بازيگرهاى يونانى سر را بلند كرد و شعرى از اوريپيد بمناسبت احوال بخواند سورنا چنان كه از نوشته‌هاى مورّخين رومى استنباط مىشود اثر غريبي در روميها گذارده و جالب توجّه مخصوص شده بود اين سردار ده هزار نفر سوار از املاك و علاقجات خود براى اين جنگ تجهيز كرده بدشت نبرد برد بعد از فتح حرّان ارد عزم تسخير سوريّه را كرده با كاسّيوس « 2 » كه بقية السّيف قشون رومى را بدان مملكت مراجعت داده بود جنگ نمود اينجا رومىها باسلوب پارتىها عمل كرده و قشون ايران را بكمين گاهى كشيده شكست دادند پس از آن متاركهء ممتدّى بين ايران و روم وقوع يافت‌باز در 39 ق . م . ارد پاكر را با سپاهيان زياد و لابىنيوس سردار رومى كه در خدمت شاه ايران بود براى تسخير سوريّه فرستاد در ابتداء او موفّق شد و ليكن بعد از آمدن وينتيديوس باسّوس « 3 » بسوريّه بهره‌مندى با روميها گرديد توضيح آنكه پاكر در اين جنگ كشته شد و ارد از تسخير سوريّه منصرف گرديد و بعد بواسطه فوت پسرش از سلطنت بيزار شده آن را به پسر ارشد خود فرهاد واگذارد .\r\n\r\nحرّان و ماراتن\r\nجنگ حرّان اهميّت زياد در تاريخ ايران دارد زيرا روميها تا اين زمان در همه‌جا فاتح بودند و اين شكست بر صولت آنها سايه افكنده نام دولت پارت را در عالم بزرگ كرد جنگ حرّان نظير جنگ ماراتن است چنان كه در آن زمان دولت عظيم هخامنشى در نهضت خود بغرب در دفعه اولى به ديوار محكم يونانى برخورد و توسعهء آن متوقّف شد\r\n\r\n\r\n","description":"","footnote":"\r\n( 1 ) -  EURIPIDE \r\n( 2 ) -  CASSIUS \r\n( 3 ) -  VINTIDIUS BASSUS \r\n","page_name":" مقدمه 155 ","page_number":199},
  {"content":"\r\n\r\nهمچنان دولت عالمگير روم براى مرتبه اولى با سدّ متين ايران تصادف نمود و از اين ببعد توسعه آن در آسيا خاتمه يافت يوليوس سزار وقتي كه ديكتاتور « 1 » روم بود به اين خيال افتاد كه شكست روميها را در ايران جبران كند و مشغول جمع‌آورى لژيون‌هائى گرديد ولى به زودى او را كشتند .\r\n\r\nاشك 14 - فرهاد چهارم\r\nبعضى از مورّخين پاكر را اشك چهاردهم دانسته‌اند و ليكن اين عقيده با اينكه او در زمان پدرش كشته شد موافقت نميكند فرهاد چهارم همين كه بتخت نشست برادرهاى خود را نابود كرد پدرش ارد كه او را ملامت نمود نيز بقتل رسيد ( 37 ق . م . )\r\n\r\nجنگ دوّم با روم\r\nفرهاد بقدرى با نجباء سختى ميكرد كه بعضى از آنها جلاى وطن كردند و من‌زس - يكى از سرداران نامى او - نزد مارك آنتوان « 2 » كه يكى از سه زمامدار امور روم و والى مصر بود رفته به او گفت حالا موقع آن رسيده كه روم از ايران انتقام شكست كراسّوس را بكشد فرهاد وقتى كه اين خبر را شنيد از سردار مزبور استمالت كرده احضارش نمود و آنتوان توسّط او از فرهاد خواهش كرد كه بيرقهاى رومى و اسرائى را كه حيات دارند بروم مسترد دارد ولي اين ظاهر كار بود و باطنا آنتوان تهيّه جنگ ميديد وقتى كه تجهيزات او كامل شد با لژيونهائى كه عده نفراتشان به صد هزار ميرسيد عزيمت ايران نمود و پادشاه ارمنستان آرتاواردس « 3 » ششهزار پياده و همان‌قدر سوار به او داد آنتوان ميخواست از طرف فرات وارد خاك ايران شود ولي چون ديد پارتيها همه‌جا را گرفته محكم دارند به طرف ارمنستان رفت پادشاه ارمنستان به او گفت كه تمام قشون ايران در نواحى فرات است و بنابراين به سهولت ميتوانى بآذربايجان حمله برده پاى\r\n\r\n\r\n","description":"","footnote":"\r\n( 1 ) -  DICTATEUR \r\n( 2 ) -  MARC ANTOINE  - دو نفر ديگر [ اوكتاويوس اوگوست 
  ] و [ لپيد 
  ] بودند\r\n( 3 ) -  ARTAVARDES \r\n","page_name":" مقدمه 156 ","page_number":200},
  {"content":"\r\n\r\nتخت آن را كه پراسپا « 1 » است تسخير كنى او به طرف اين شهر روانه شد و چون بدانجا رسيد ديد شهر محكم است و ساخلو كافي دارد اين بود كه منتظر ورود باروبنه قشون و ادوات محاصره گرديد اما پارتيها با اسلوب جنگى خودشان بناى تعرّض نسبت بروميها گذارده ده هزار نفر از آنها كشتند متعاقب اين واقعه قشون آرتاواردس نيز از پارتيها شكست‌هاى فاحش خورد و كار آنتوان سخت گرديد در اين حيص و بيص پارتيها بنه قشون او را هم زده غنائم زياد برگرفتند و زمامدار رومى چاره را منحصرا در اين ديد كه عقب نشيند و راه كوهستان را پيش گرفت تا از سواره نظام پارتيها در امان باشد و ليكن راه كوهستان دو روز بيش نبود و روز سوم همين كه وارد جلگه شد پارتيها فورا پيدا شده بناى تعرّض را گذاشتند بعد در مدت 19 روز كه او در خاك ايران بود هشت هزار نفر ديگر از روميها كشته شدند و بعد از عبور از ارس اگرچه پارتيها ديگر او را تعقيب ننمودند و ليكن از سرماى زمستان و فقدان آذوقه و مشقّات راه‌باز هشت هزار نفر رومى مردند و باقى قشون روم خسته و فلاكت‌زده جانى بدر بردند ( 36 ق . م . ) خطّ عقب‌نشينى روميها از كنار شرقى درياچه اورميه و محلهائى بوده كه در حوالى تبريز امروزى واقع است\r\nپلوتارك نوشته كه آنتوان در اين سفر وقتى كه مشقّات و صدمات عقب نشينى را ميديد همواره ميگفت « آى ده هزار نفر » و مقصودش ده هزار نفر يونانى بود كه در زمان اردشير دوّم ( باحافظه ) بعد از كشته شدن كوروش كوچك از كونّاكسا عقب‌نشينى كرده تمام اين صدمات را متحمّل شدند تمجيد آنتوان از يونانيهاى مذكور بجا است و ليكن اگر تفاوت اوضاع اين زمان و زمان اردشير دوم را در نظر آريم رنج و محن روميها بمراتب\r\n\r\n\r\n","description":"","footnote":"\r\n( 1 ) -  PRAASPA  در پارسى قديم ( فراداسپه ) ميگفتند بعدها پرسپه گفته‌اند اين شهر در 25 فرسخي درياچه اورميه از طرف جنوب و شرقى واقع بود و اكنون موسوم بتخت سليمان است\r\n","page_name":" مقدمه 157 ","page_number":201},
  {"content":"\r\n\r\nبيشتر بوده چه در آن زمان از كونّاكسا تا طرابوزان كسى متعرّض ده هزار نفر يونانى مذكور نشد و در اين جنگ هشتاد هزار نفر رومى وقتى كه از ايران خارج مىشدند شكر ميكردند كه از دست تيراندازان ايرانى برستند\r\n\r\nجنگ سوّم با روم\r\nدو سال بعد از وقايعى كه ذكر شدباز جنگى بين ايران و روم درگرفت توضيح آنكه غنائمى از فتح ايران نسبت بروم بدست آمده بود و پادشاه ماد « 1 » از مقدار حصّه خود رضايت نداشت ولى از ترس فرهاد نميتوانست ايرادى كند اين بود كه كسى نزد مارك آنتوان فرستاده بجنگ با ايران دعوتش كرد و او فورا قشونى جمع كرده عازم ارمنستان گرديد زيرا شكست دو سال قبل از ابهّت او كاسته و بر شئونات شاه ايران افزوده بود آنتوان بعد از ورود بارمنستان فورا غضب خود را متوجّه آرتاواردس نموده تمام ارمنستان را بگرفت و ساخلو قوى در آن‌جا گذارده بمصر برگشت بعد در سنه 33 ق . م .\r\nمراجعت كرده و ايندفعه به طرف ارس رفته با پادشاه ماد معاهده‌اى بست و بعضى از قطعات ارمنستان را به او داده يك عده پياده نظام رومى به اختيار او گذارد در اين موقع بين مارك آنتوان و اوكتاويوس كه در روم بود كدورت بالا گرفت و فرهاد از اين اوضاع استفاده كرد توضيح آنكه اوّل پادشاه ماد را شكست داده اسير كرد و بعد آرتاكسياس پسر پادشاه ارمنستان را با خود همراه نموده داخل ارمنستان شد و قواى ساخلوى روميها را يكى بعد از ديگرى اسير وستون « 2 » سردار رومي ستاسيانوس « 3 » را معدوم نمود پس از آن كار چنان بر مارك آنتوان سخت شد كه او مجبور گرديد ارمنستان را با تلفات زياد تخليه كرده بمصر مراجعت كند و ارمنستان به حال اوّلى برگشته\r\n\r\n\r\n","description":"","footnote":"\r\n( 1 ) - مقصود ماد كوچك يعنى آذربايجان كنونى است\r\n( 2 ) - ستون عبارت است از ترتيبى كه قسمت‌هاي هم اسم دسته‌اى از قشون يكى در عقب ديگرى واقع است اين ترتيب در موقع حركت اجراء مىشود\r\n( 3 ) -  STATIANUS \r\n","page_name":" مقدمه 158 ","page_number":202},
  {"content":"\r\n\r\nدست‌نشانده ايران شد اين جنگ‌باز بر اعتبارات و قدرت فرهاد افزود كلية فتوحات پىدرپى پارتيها در اين سه جنگ ايرانرا در انظار عالم آن زمان همسر و حريف پرزور دولت عظيم روم نمود چنان كه پس از آن روميها در مدّت يكقرن متعرّض ايران نشدند در دربار ايران بعد از اين جنگ انقلابى روى داد توضيح آنكه فرهاد چون خيلى تند و شديد العمل بود تيرداد نامى بر او ياغى شد و فرهاد مجبور شد بآسياى وسطى فرار كند مردم تيرداد را به تخت نشاندند و سه سال سلطنت كرد بعد فرهاد با قشونى از مردمان صحراگرد آسياى وسطى بايران مراجعت نمود و به تخت نشست تيرداد چون اوضاع را بدين منوال ديد كوچكترين پسر فرهاد را برداشته نزد اوكتاويوس كه در اين زمان در سوريّه بود رفت تا از او استمداد نمايد اوكتاويوس او را پذيرفت و پسر فرهاد را مانند گروى نگاهداشت و ليكن از جنگ با فرهاد خوددارى كرد هفت سال بعد كه اوكتاويوس امپراطور روم شد فرهاد با او داخل مذاكره گرديد كه تيرداد را تسليم كند او نپذيرفت ولى پسر شاه ايران را پس فرستاد و خواهش كرد كه در ازاى آن فرهاد بيرق‌هاى رومى را مسترد دارد فرهاد با وجود اينكه از ديدار پسرش شاد گرديد حاضر نشد بيرقهاى رومى را پس بدهد ولى بعد باصرار اوكتاويوس پس داد و اين قضيّه اثر شگفت‌آورى در روم بخشيد چنان كه شاديها در ممالك روم كردند و نويسندگان آن زمان اين واقعه را با آب و تاب نوشتند و هراس شاعر معروف رومى اوكتاويوس را ستود اوكتاويوس عقيده به بسط روم نداشت و از جنگ احتراز ميكرد و چون دولت ايران در شرق عامل مهمّ و طرف ملاحظه بود بناى دوستى با فرهاد گذاشت و فرهاد هم ايجاد روابط حسنه را استقبال كرد بعد قيصر براى تشييد روابط يك كنيزك ايطاليائى موزا نام « 1 » براى فرهاد فرستاد و فرهاد پسران خود\r\n\r\n\r\n","description":"","footnote":"\r\n( 1 ) - اسم اين كنيزك ت‌آموزا اورانيا بود  ( THEA MUSA URANIA ) \r\n","page_name":" مقدمه 159 ","page_number":203},
  {"content":"\r\n\r\nرا نزد امپراطور گسيل داشت تا در روم مقيم باشند اين اقدام فرهاد بتحريك زن ايطاليائى او بود كه ميخواست پسرهاى فرهاد را از پاىتخت دور كرده زمينه وليعهدى پسر خود را مهيّا نمايد\r\n\r\nارمنستان\r\nدر ارمنستان اوضاعى كه فرهاد ايجاد كرده بود دوام داشت يعنى اوكتاويوس آرتاكسياس را پادشاه ارمنستان ميشناخت و بعد از او برادرش پادشاه شد و ليكن بعد از فوت او در سر انتخاب پادشاه جديد اختلاف نظر بين ايران و روم روى داد ميل فرهاد به تيكران بود و او باتّفاق آراء پادشاه شد اين مسئله بامپراطور روم برخورد و چون نميخواست جنگ كند نوه خود كايوس « 1 » را با اختيارات تامّه بمشرق فرستاد تا اين مسئله را تسويه نمايد در اين احوال فرهاد بتحريك پسرش فرهاد كه از زن ايطاليائى بود مسموم گرديده درگذشت ( تقريبا دو سال ق . م . )\r\n\r\nاشك 15 - فرهاد پنجم\r\nاين فرهاد را مورّخين رومي فراتاسس « 2 » ناميده‌اند و گويند كه اين اسم مصغّر فرهاد است او بعد از مسموم كردن پدر با مادرش بتخت نشست و امپراطور روم در شناسائى او اشكال كرد بالاخره قرار شد كه فرهاد كايوس را در جزيره‌اى در رود فرات ملاقات كند و اين مسئله دوستانه تسويه گردد فرهاد چون مقام خود را متزلزل ميديد در اين ملاقات از ارمنستان صرف‌نظر كرده با اين شرط عهدنامه صلحى با روم منعقد نمود ( يك ق . م . ) و ليكن چون مردم از او متنفّر بودند نجباء از سلطنت خلعش كرده بعد بكشتند سكّه‌هاى او صورت مادر و فرزند را داراست\r\n\r\nاشك 16 - ارد دوّم\r\nاين شخص شاهزاده اشكانى بود پس از فرهاد بتخت نشست و چهار سال بعد در شكارگاهى كشته شد ( 6 م . ) « 3 »\r\n\r\n\r\n","description":"","footnote":"\r\n( 1 ) -  CAIUS \r\n( 2 ) -  PHRAATACES \r\n( 3 ) - م . يعنى ميلادى\r\n","page_name":" مقدمه 160 ","page_number":204},
  {"content":"\r\n\r\n\r\nاشك 17 - وانان\r\nبعد از ارد دوم مغستان ( مجلس امرا و مغ‌ها ) از امپراطور روم خواست كه از پسرهاى فرهاد كسى را روانه كند تا به تخت بنشيند و او وانان را فرستاد ( روميها اسم او را ونونس نوشته‌اند ) وانان چون باخلاق رومى عادت كرده بود نتوانست سلطنت كند و بجاى او اردوان به تخت نشست ( تقريبا 16 م . )\r\n\r\nاشك 18 - اردوان سوّم\r\nاردوان سوم كه نسبش از طرف مادر به اشكانيان ميرسيد و پادشاه آذربايجان و دست‌نشانده شاهنشاه ايران بود تخت را از وانان گرفت و او بارمنستان فرار كرده پادشاه اين مملكت شد ( 16 م . ) و ليكن اردوان با قوّه‌اى او را از آنجا هم براند در اينحال وانان بسوريّه فرار كرده تحت الحمايه روم گرديد و روميها موافق قراريكه با فرهاد پنجم داده بودند در ارمنستان دخالت كرده آرتاكسياس « 1 » را پادشاه كردند اردوان از اين اقدام مكدّر شد و نامه‌اى به تىبريوس « 2 » امپراطور روم نوشت كه بسيار گزنده بود و بعد بارمنستان رفته ارشك پسر خود را به تخت آن مملكت نشاند تيبريوس از نامه اردوان سخت خشمگين شد و يكى از پسر هاى فرهاد را بسوريّه فرستاد تا جنگ خانگى در ايران برانگيزد و مردمان شمالى را مانند گرجيها « 3 » و غيره تحريك كرد كه بارمنستان حمله كنند آنها ارشك را گرفته كشتند و اردوان جنگ كرد ولى بهره‌مندى نيافت پس از آن پارتيها از موفق نشدن او در اينجا و جاهاى ديگر ناراضى شده خلعش كردند و تيرداد را بجاى او نشاندند اردوان به گرگان رفت و بعد از چندى موافقين او زياد شدند و او وارد تيسفون گرديده بتخت نشست امپراطور روم چون اوضاع را چنين ديد با عجله طالب صلح با ايران گرديد و بموجب قراردادى\r\n\r\n\r\n","description":"","footnote":"\r\n( 1 ) -  ARTAXSIAS \r\n( 2 ) -  TIBERIUS \r\n( 3 ) - گرجستان را در اين زمان يونانيها و روميها ايبرى ميناميدند و در زمان ساسانيان ايرانيان اين مملكت را ورژان و گرژان ميگفتند\r\n","page_name":" مقدمه 161 ","page_number":205},
  {"content":"\r\n\r\nاردوان قبول كرد كه ارمنستان خارج از منطقهء نفوذ ايران باشد پس از آن باز پارتيها از او ناراضى گشته خلعش كردند و ليكن طولى نكشيد كه‌باز به تخت برگشت و بعد از چندى فوت نمود ( 40 م . ) از وقايع سلطنت او شورش سلوكيّه و كشتار يهوديها است\r\n\r\nاشكهاى 19 - 20 - 21 - واردان - گودرز - وانان دوّم\r\nبعد از اردوان سوّم جنگ خانگى بين دو پسر او واردان و گودرز درگرفت و واردان غلبه كرد و ليكن قبل از رسيدن به پايتخت گودرز او را گرفت و بعد چون كنگاشى كه بر عليه شاه شده بود كشف كرد با هم آشتى كردند ولى طولى نكشيد كه واردان را كشتند و گودرز به تخت نشست چون اين شخص خيلى شديد العمل و جابر بود مغستان‌باز از امپراطور روم خواست كه مهرداد پسر فرهاد چهارم را بايران بفرستد و او چنين كرد ولى گودرز او را شكست داده كوشهايش را ببريد تا نتواند سلطنت كند پس از آن بفاصله كمى گودرز هم مرد ( 51 م . ) و وانان بتخت نشسته بعد از هفتماه تخت را به پسرش واگذارد عقيدهء گوت‌شميد اين است كه وانان برادر اردوان سوّم بوده و تا 54 م . سلطنت كرده .\r\n\r\nاشك 22 - بلاش اوّل\r\nبلاش پسر وانان تقريبا در 51 م . به تخت نشسته قصد تسخير ارمنستان را كرد ولى با وجود بهره‌مندى از جهت ناخوشى و قحطى مجبور گرديد مراجعت نمايد بعد با پادشاه دست‌نشاندهء آديابن در منازعه شد در اين احوال خبر رسيد كه عشيره داه و بعضى از طوايف صحراگرد بحدود ايران حمله نموده‌اند اين بود كه با عجله به حدود گرگان شتافت و در جنگ با مردمان مزبور موفّق شده آنها را از ايران براند وقتى كه برگشت مسئله آديابن تصفيه شده بود توضيح آنكه پادشاه جديد آن من‌بازوس طورى رفتار ميكرد كه بلاش دلتنگى نداشت لذا بلاش كه از امور داخلى فراغت يافته بود تمام توجّه خود را به طرف ارمنستان\r\n\r\n","description":"","footnote":"","page_name":" مقدمه 162 ","page_number":206},
  {"content":"\r\n\r\nمعطوف نموده با سپاهى داخل ارمنستان گرديد و پادشاه ارمنستان راداميستاس كه تحت الحمايه روم بود فرار كرده تخت ارمنستان براى تيرداد پسر بلاش گذاشت معلوم است كه اين اقدام بلاش تا چه‌اندازه به ابهّت روم بر مىخورد بر اثر آن قيصر روم نرن « 1 » كربول « 2 » را كه بهترين سردار رومى بود مأمور كرد تا اين توهين را رفع نمايد در اين احوال دو گرفتارى براى بلاش پيش‌آمد يكى آنكه پسر او واردان با او ياغى شد و ديگر اهالى گركان شوريدند بلاش بامور داخله پرداخت و تيرداد پادشاه ارمنستان با روميها جنگ كرده پيشرفتى نيافت در نتيجه دولت روم ارمنستان را تقسيم نموده بپادشاهان دست‌نشانده مجاور داد شاه بعد از قلع واردان و اسكات گرگان بروم اعلام كرد كه از حق خود نسبت بارمنستان صرف‌نظر نكرده و با لشگرى به بين النّهرين تاخت پس از آن مذاكرات بين دولت ايران و روم شروع و قرار شد دولتين قشون خود را از ارمنستان خارج كنند تا مسئله دوستانه در روم تصفيه شود ولى سفير ايران از روم ناراضى برگشت وباز جنگ با روم درگرفت قشون روم از فرات گذشته در كنار يسار آن مواقع خود را محكم كرد و پ‌توس « 3 » سردار ديگر روم داخل ارمنستان شده آن را غارت نمود و مقاومتى نديد چه قشون ايران ساحل فرات را حفظ ميكرد اين بود كه كار را تمام شده دانسته به قشلاق رفت و به بسيارى از صاحبمنصبان خود مرخّصى داد بلاش كه مراقب احوال بود از موقع استفاده كرده ناگهان حمله بقشون روم نمود و فاتح شد پتوس شرايط بلاش را در تخليه ارمنستان پذيرفت ولى كربول سردار رومى دست از جنگ نكشيد و به طرف ارمنستان رفت تا شكست پتوس را جبران نمايد در اين احوال مذاكراتى كه با روم شروع شده بود به جائى رسيد كه مرضى دولتين گرديد و قرار شد كه تيرداد پسر بلاش پادشاه ارمنستان باشد ولى بروم رفته تاج\r\n\r\n\r\n","description":"","footnote":"\r\n( 1 ) -  NERON \r\n( 2 ) -  CORBULO \r\n( 3 ) -  LUCIUS PAETUS \r\n","page_name":" مقدمه 163 ","page_number":207},
  {"content":"\r\n\r\nرا از دست نرون بگيرد ( 63 م . ) اكثر محقّقين تصوّر ميكنند اشاره‌اى كه در دين كرت « 1 » بجمع‌آورى آوستا در زمان بلاش شده راجع به بلاش اول است توضيح آنكه موافق روايات زرتشتى از جهت استيلاى اسكندر و مقدونيها بر ايران آوستا از ميان رفته بود و اين شاه درصدد جمع‌آورى آن برآمد و در زمان اردشير بابكان اين كار انجام شد بلاش و خانواده او خيلى مذهبي بودند\r\n\r\nتاجگذارى تيرداد در روم\r\nتيرداد كه بر حسب عهدنامه ميبايست در روم تاجگذارى كند در حركت مماطله كرد و بعد از سه سال عزيمت روم نمود مسافرت او چنان كه نوشته‌اند با طمطراق و دبدبه انجام يافت : سه هزار سوار پارتى با او در ممالك روم حركت ميكردند سفر او بروم و مراجعت بارمنستان نه ماه طول كشيد و براى مخارج او خزانه روم به پول كنونى روزى سى هزار تومان ميداد توضيح آن‌كه تيرداد چون مذهبى بود نخواست از راه دريا مسافرت كند چه موافق مذهب زرتشت آب يكى از عناصر مقدّس و آلودن آن به كثافات ممنوع است تيرداد بعد از مراجعت بارمنستان دربار خود را مانند دربار شاهان اشكانى ترتيب داد و عهدنامه‌اى كه بين بلاش و نرون منعقد گرديد صلح محكمى بين دو دولت بزرگ ايران و روم برقرار نمود چنان كه در مدّت پنجاه سال طرفين منازعه‌اى نداشتند در زمان اين شاه آلانها « 2 » با گرجيها همدست شده ارمنستان و آذربايجان را معرض تاخت‌وتاز قرار دادند و بلاش از قيصر روم و سپاسين استمداد\r\n\r\n\r\n","description":"","footnote":"\r\n( 1 ) - دين كرت يكى از كتب مذهبى زرتشتيان است\r\n( 2 ) - آلانها آريانهاي ايرانى بودند و در ابتداء در نزديكى دربند داريال سكنى داشتند و ليكن بعدها اراضى وسيعه را از دربند واقع در كنار درياى خزر تا مصّب رود ( ولگا ) يا اديل تصاحب كردند مغول‌ها در قرن هفتم هجرى اينها را كوچ داده به ممالك مختلفه بردند چنان كه در چين هم آثارى از اينها يافته‌اند آلانها را ( آس ) نيز ميناميدند و مردم است كه در قفقازيّه سكنى دارند از اعقاب آنها ميباشند\r\n","page_name":" مقدمه 164 ","page_number":208},
  {"content":"\r\n\r\nنمود ولي او كمكى نكرد مردمان مزبور بعد از تاخت‌وتاز غنائم زياد از ايران ربودند ( 75 م . ) در 77 م . بلاش فوت كرد و بعد از او سه نفر سلطنت كردند ولى حسب و نسب آنها و تاريخ سلطنتشان درست معلوم نيست چنين به نظر ميآيد كه در اين زمان از جهة جنگهاى داخلى مدّعيان سلطنت متعدّد بودند و هركدام در قسمتى از ايران با عنوان شاهنشاهى سلطنت كرده‌اند بهرحال اسامى آنها ازينقرار است :\r\nبلاش « 1 » - پاكر دوّم - اردوان چهارم - اين اوضاع تا 107 م .\r\nامتداد يافت و در اين سال خسرو به تخت نشست بلاش اوّل آخرين شاه اشكانى است كه نسبتا نامي و قوى بود بعد از او دولت اشكانى روى بانحطاط گذارده ضعيف شد اگر دقّت شود ابتداى سستى اين دولت بعد از فرهاد چهارم است توضيح آنكه روميها چون ديدند در دشت نبرد از عهده حريف پرزور خود بر نميآيند از طريق ديگر در تضعيف آن كوشيدند : وجود كنيزك ايطاليائى در دربار ايران مضرّات زياد براى دولت اشكانى داشت اين زن باعث شد كه پسران فرهاد بروم رفته در آن‌جا مقيم باشند و روميها از اين قضيّه استفاده‌ها كرده در انظار عالم جلوه دادند كه اين شاهزادگان گروى پارتيها در روم ميباشند و بدين وسيله مدّعيان سلطنت را در زير پر خود گرفتند تا هرزمان كه مقتضى بدانند جنگ خانگى در ايران بتوسّط آنها ايجاد نمايند و چنان كه گذشت روميها مكرّر اين شاهزادگان را آلت كردند و اين سياست روم مقصود آنها را تا اندازه‌اى حاصل كرد و الّا موفّق نميشدند در ارمنستان كه منحصرا در منطقه تسلّط ايران بود نفوذ يابند .\r\n\r\nاشك 23 - خسرو - ( 107 - 133 م . )\r\nدر زمان اين شاه جنگ جديدى بين ايران و روم بعد از صلح پنجاه ساله درگرفت توضيح آنكه\r\n\r\n\r\n","description":"","footnote":"\r\n( 1 ) - اين بايد همان بلاش دوم باشد كه در ذيل ذكر او خواهد آمد .\r\n","page_name":" مقدمه 165 ","page_number":209},
  {"content":"\r\n\r\nتراژان « 1 » در اين زمان امپراطور روم بود و او يكى از سرداران نامى عصر خود بشمار ميرفت چه فتوحاتى در داكيّه ( رومانى حاليّه ) كرده و علاوه‌بر فتوحات موفّق شده بود لژيونهائى مرتّب و ورزيده نمايد زيرا خيال جهانگيرى در سر داشت يعنى ميخواست اسكندر ثانى شود و معلوم است كه جهانگيرى ميبايست از طرف ايران صورت گيرد مقارن اين احوال تيرداد پادشاه ارمنستان فوت كرد ( 100 م . ) و پاكر فورا يكى از پسران خود را موسوم به اكزدارس « 2 » به تخت ارمنستان نشاند بدون اينكه با دولت روم مشورت كرده باشد اين اقدام به تراژان فوق العاده گران آمده بهانه‌اى براى اجراى خيالات او شد پس از آن امپراطور روم با سپاهى ورزيده و جرّار عازم آسيا گرديد و وقتى كه بمقدونى رسيد سفيرى از طرف خسرو با هدايا نزد او رفته اظهار كرد كه خسرو حاضر است اكزدارس را عزل و پارتامازير « 3 » پسر تيرداد را به پادشاهى ارمنستان معيّن نمايد به شرط اينكه او تاج را از دست امپراطور بگيرد تراژان كه بجنگ مايل بود اين تكليف را نپذيرفت و هدايا را رد كرده جواب داد كه بعد از ورود بشام آنچه صلاح باشد خواهد كرد بعد از ورود بسوريّه تهيّه كاملى ديده بارمنستان درآمد ( 115 م . ) و منتظر پارتامازير گرديد چه به او نوشته بود كه اگر مانند پدرش تاج را از امپراطور بگيرد او را بپادشاهى ارمنستان خواهد شناخت شاهزاده اشكانى به زودى حاضر شد و تاج را گرفته موافق آداب قراردادى آن را در پاى تراژان گذارد با اين انتظار كه او تاج را پس خواهد داد و ليكن تراژان نه فقط تاج را پس نداد بلكه به او گفت كه از سلطنت معزول است و به اين هم اكتفا نكرد زيرا بعد از حركت شاهزاده او را تعقيب كرده گرفت و بكشت اين حركت بقدرى ننگين بود كه عالم آنروزى هم آن را تقبيح كرد بعد از اين واقعه تراژان فتوحاتى در ارمنستان\r\n\r\n\r\n","description":"","footnote":"\r\n( 1 ) -  TRAJAN \r\n( 2 ) -  EXEDARES \r\n( 3 ) -  PARTAMASIRIS \r\n","page_name":" مقدمه 166 ","page_number":210},
  {"content":"\r\n\r\nو بين النّهرين نمود و آديابن و الحضر « 1 » را گرفته ببابل درآمد و بعد سلوكيه و تيسفون را تسخير كرد و از دجله سرازير شده به طرف خليج فارس رفت و بيرق رومى را در دفعه اولى در آب‌هاى آن بيفراشت از طرف ديگر خسرو حاضر نشد از روم تمكين كند ولى صلاح خود را هم نديد كه با روميها مواجه شود و جدا بشورانيدن ولايات مسخّره پرداخت چنان كه ديرى نگذشت كه از همه‌جا خبر شورش و طغيان به تراژان رسيد و باعث وحشت او گرديد زيرا با اين طغيان‌ها خطوط ارتباطيّه او با سوريّه قطع ميشد پس حمله بالحضر برد ولي شورشيها او را عقب نشاندند در اين احوال او يگانه چاره را در عقب‌نشينى ديد و يكى از شاهزادگان اشكانى را به تخت سلطنت در تيسفون نشانده فرمان عقب‌نشيني بداد يك سال بعد تراژان درگذشت ( 117 م . ) و هادرين « 2 » امپراطور روم شد و با امپراطور جديد سياست دولت روم تغيير كرد توضيح آنكه نگاهداشتن بين النّهرين و ارمنستان براى روم از جهة همجوارى با دولت ايران مشكل بود و توليد جنگ‌هاى دائمى ميكرد لذا هادريان به اين عقيده شد كه نظر اكتاويوس - اگوست امپراطور اوّل روم راجع بحدود امپراطورى صحيح بوده و نبايد از فرات تجاوز نمود در نتيجه اين تصميم روميها سه مملكتى را كه تسخير كرده بودند تخليه نمودند و بعد در سال 122 م . بين امپراطور روم و شاهنشاه ايران در سر حدّ دولتين ملاقاتى شد كه نتيجه خوب براى روابط حسنه بين دولتين بخشيد بايد درنظر داشت كه در زمان تراژان و چندى بعد از او دولت روم در اوج عظمت خود بود در صورتى كه دولت اشكانى رو بانحطاط ميرفت\r\n\r\n\r\n","description":"","footnote":"\r\n( 1 ) - الحضر همان شهرى است كه روميها آن را ( هاترا ) ميناميدند اين شهر در مسافت سه روز راه از موصل امروزى واقع بود و قلعه محكمى داشت نويسندگان اسلامى از عظمت اين شهر چيزها نوشته‌اند حالا خرابه‌ايست و خرابه‌هاى آن در طرف جنوب غربى موصل است\r\n( 2 ) -  HADRIEN \r\n","page_name":" مقدمه 167 ","page_number":211},
  {"content":"\r\n\r\n\r\nاشكهاى 24 - 25 - بلاش دوّم و بلاش سوّم\r\nبعد از خسرو بلاش دوم و بلاش سوم به تخت نشستند در زمان بلاش دوم تاخت‌وتاز آلانها باز شروع شد و اين دفعه جهت آن اغواى فرس‌من پادشاه گرجىها بود بلاش نتوانست از عهده آنان برآيد و بالاخره پولى به آنها داده شرّ آن‌ها را از آذربايجان و ممالك همجوار بكند اين اقدام انحطاط دولت اشكانى را آشكار نمود ( 135 م . ) بلاش سوم در 161 م . متوجّه ارمنستان شده پادشاه آن را كه تحت الحمايه روم بود بيرون كرد و سردار رومى اليوس سوريانوس « 1 » بجنگ او آمده شكست خورد پس از آن پارتىها از فرات گذشته داخل سوريّه شدند و در اين‌جا سردار نامى روم كاسّيوس از پارتىها جلوگيرى كرد در ابتداء جنگ او دفاعى بود ولى بعد تعرّضى شد و پارتيها شكست خورده به طرف فرات عقب نشستند پس از آن كاسّيوس ارمنستان را گرفته آرتاكساتا را خراب كرد و پادشاه سابق آن را از روم خواسته بتخت ارمنستان نشاند و به اين اقدام هم اكتفا نكرده خواست مانند تراژان ممالكى را تسخير كند با اين مقصود سلوكيّه را گرفته غارت نمود ولى در اين اوان طاعونى بروز كرده بقشون رومي آسيب زياد رسانيد و به تمام ممالك امپراطورى روم سرايت نمود در نتيجه اين جنگ قسمت غربى بين النّهرين با نصيبين جزو ممالك روم گرديد ( 165 م . ) فوت بلاش سوم موافق سكّه‌ها گويا در 191 م . بوده\r\n\r\nاشك 26 - بلاش چهارم\r\nبعد از پدر به تخت نشست در زمان او باز جنگى با روميها روى داد ( 194 - 197 م . ) توضيح آنكه مردم آن قسمت بين النّهرين كه بروم ضميمه شده بود شوريدند و وقتى كه سپتييم‌سور « 2 » براى خوابانيدن شورش به بين النّهرين آمد و كشتىهائى مانند تراژان به\r\n\r\n\r\n","description":"","footnote":"\r\n( 1 ) -  AELIUS SEVERIANUS \r\n( 2 ) -  SEPTIMUS SEVERUS \r\n","page_name":" مقدمه 168 ","page_number":212},
  {"content":"\r\n\r\nدجله انداخته سلوكيّه را گرفت و آديابن را ضميمه روم نمود از طرف پارتىها مخالفتى به عمل نيامد زيرا دولت پارت در انحطاط بود و بعد چون سور مشكلات جهانگيرى را در اين صفحات مشاهده كرد مصمّم شد مراجعت نمايد و ليكن ميخواست الحضر را بگيرد زيرا در آنجا معبدى بود متعلّق به ربّ النّوع آفتاب كه از حيث ذخائر و ثروت شهرتى بسزا داشت محاصرهء الحضر بدرازا كشيد و بالاخره امپراطور از تسخير آن مأيوس گرديده عقب نشست ولى آديابن جزو ممالك رومى گرديد و تفوّق روم در ارمنستان و ادس « 1 » مستحكم شد بلاش در 208 م . درگذشت\r\n\r\nاشك 27 - 28 بلاش پنجم و اردوان پنجم\r\nبعد از بلاش چهارم دو پسر او بلاش و اردوان در سر سلطنت منازعه كرده و بالاخره قرار دادند كه بلاش در بابل و اردوان در ممالك غربى ايران سلطنت كنند معلوم است كه « دو پادشاه در اقليمى نگنجند » و جنگ خانگى درگرفت روميها فوق‌العاده خوشحال شدند و امپراطور روم كاراكالّا پسر سپ‌تيم‌سور از گرفتاريهاى دشمن روم بجنگ داخلي بسناى روم تبريك گفت . كاراكالّا كه در ابتداء بلاش پنجم را بسلطنت ايران شناخته بود بعد سفيرى نزد اردوان با هدايا فرستاده پيغام داد كه اگر اردوان دختر خود را به او دهد اين وصلت باعث تحكيم روابط دو دولتى خواهد شد كه بعالم آن روزى حكومت دارند در ابتداء اردوان كه از رفتار خائنانه كاراكالّا نسبت به پادشاه ادس و ارمنستان مطّلع بود راضى به اين امر نگرديد و مؤدبانه جواب ردّى داد كاراكالّا متقاعد نشد وباز سفيرى فرستاده خواهش خود را تكرار كرد اردوان جواب داد كه خود امپراطور بيايد زنش را ببرد اين بود كه كاراكالّا با قشون زياد بحدود ايران آمده مجلس جشنى برپا كرد ولي وقتى كه اردوان با همراهانش وارد\r\n\r\n\r\n","description":"","footnote":"\r\n( 1 ) - ادس شهر مهمّى بود كه اكنون موسوم به ( اورفا ) و در نزديكى ديار بكر واقع است\r\n","page_name":" مقدمه 169 ","page_number":213},
  {"content":"\r\n\r\nخيمه امپراطور شدند روميها كه در كمين بودند به پارتىها حمله كرده همه را كشتند فقط اردوان جانى بسلامت دربرد پس از اين واقعه شرم‌آور بفاصله كمى كاراكالّا را در نزديكى حرّان كشتند ( 217 م . ) امّا اردوان فورا مشغول جمع‌آورى لشگرى گرديده قصد قشون رومى را نمود ولى قبل از ورود او بسرحدّ ايران سفراى ماكرىنوس جانشين كاراكالّا دررسيدند و مذاكرات شروع شد اردوان تخليه بين النّهرين و تاديه غرامت زيادى مطالبه كرد و چون پذيرفته نشد جنگ درگرفت سواره نظام پارتى در اين جنگ باز اسلوب قديم خود را به كار برد و تيرهاى ايرانىها و نيزه‌هاى سوارانى كه در زير پولاد و سوار شتر بودند روميها را عاجز كرد : دو روز جنگ بى نتيجه بود روز سوّم قشون ايران كاملا فاتح شد و روميها تكليف صلح كرده مبلغ زياد بعنوان غرامت پرداختند « 1 » ولى تخليه بعضى از قسمتهاى بين النّهرين كه از جنگهاى سابق در تصرّف روميها مانده بود از جهة انقراض دولت اشكانى صورت نگرفت . از كارهاى ننگينى كه كاراكالّا كرد يكى هم اين است كه در آربل استخوان‌هاى شاهان اشكانى را بيرون آورده دور انداخت از اين قضيّه معلوم مىشود كه اشكانيان اموات خود را دفن ميكردند اگر چه خبرى هم هست كه شاهان آخرى اشكانى جسد مردگان خود را ميسوزانيدند اردوان را كه آخرين پادشاه اشكانى است بعضى چهارم نوشته‌اند گوت شميد او را اردوان پنجم دانسته و گويد كه از سنه 216 م . بر بلاش پنجم فائق آمد در زمان اين شاه از جهة نارضامندى مردم و جنگ خانگى در سر تخت سلطنت و انحطاطى كه در تزايد بود سلسله اشكانى منقرض و سلطنت ايران بدودمان ساسانى منتقل گرديد شخصى كه در اين امر قائد و پيش‌قدم شد اردشير پاپكان بود كه بر اردوان پنجم خروج كرد و موفّق گرديد ( 224 م . ) پس از كشته شدن اردوان در رام‌هرمز\r\n\r\n\r\n","description":"","footnote":"\r\n( 1 ) - تقريبا بيست كرور تومان به پول امروزى\r\n","page_name":" مقدمه 170 ","page_number":214},
  {"content":"\r\n\r\nشخصى از اشكانيان آرتاواس‌دس « 1 » نام سكّه‌هاى زياد زده ولى معلوم نيست كه با اردوان چه نسبتى داشته ظنّ غالب اين است كه پسر او بوده\r\n\r\nفصل دوم اوضاع ايران در دوره پارتيها - تمدن اشكانى\r\n\r\nبسط دولت اشكانى\r\nدوره اشكانى چنان كه گذشت 470 سال امتداد داشت اين دوره را ميتوان بسه قسمت تقسيم نمود : در اوايل اين دوره كه تقريبا يكصد سال دوام آن بود اشكانيان به تحكيم مبانى دولت جوان خود پرداخته و دولت باختر را در شرق منهدم نموده سلوكيها را از ايران براندند قسمت دوم دوره عظمت دولت اشكانى است و شاهان اشكانى با بهره‌مندى در مقابل روميها و مردمان تازه نفس شرقى مانند سكها و غيره ميجنگند و ايران پارتى يكى از دو دولت عظيمى است كه دنياى آنروزى را در تصرّف دارند ( دولت روم و دولت اشكانى ) « 2 » در قسمت سوّم دولت اشكانى رو بانحطاط ميرود راجع بحدود اين دولت در زمان عظمت آن بايد در نظر داشت كه خانواده اشكانى به چند شعبه تقسيم شده و هركدام در ممالكى سلطنت كرده‌اند : شعبه اولى در ايران شعبه دوّم در ارمنستان و ولايات مجاور آن مانند اسران ( ادس ) و غيره سوّم در باختر و صفحات مجاور آن تا پنجاب و سند بنابراين حدود دولت تركيبى اشكانى اين است :\r\nاز طرف غرب رود فرات و از سمت شرق - پنجاب و سند از طرف جنوب خليج پارس و درياى عمّان و اوقيانوس هند از سمت شمال كوههاى هيمالايا و رود سيحون و درياى خزر و قفقازيّه\r\n\r\nتشكيلات دولت اشكانى\r\nدر باب تشكيلات اين دوره اطّلاعات مبسوطى در دست نيست زيرا از سلاطين اشكانى كتيبه‌هائى بدست نيامده تا اين\r\n\r\n\r\n","description":"","footnote":"\r\n( 1 ) -  ARTAVASDES \r\n( 2 ) - اين قسمت از مهرداد دوم تا آخر سلطنت بلاش اول است\r\n","page_name":" مقدمه 171 ","page_number":215},
  {"content":"\r\n\r\nمسئله را روشن نمايد و آنچه در باب اشكانيان ميدانيم از منابع ارمنى و رومى و يونانى است باوجوداين از سكّه‌ها و اطّلاعات ناقصى كه به ما رسيده مسلّم است كه دولت اشكانى دولت بسيطى نبوده بلكه ايران در آن زمان به چند دولت كوچكترى تقسيم شده بود مانند ارمنستان - ماد - آديابن پارس - خوزستان - اصفهان - رى - كرمان - يزد - باختر و بعضى قسمت هاى هند و غيره اين ممالك در امور داخلى استقلال داشتند مذهب و عادات و سلسله پادشاهان آنها محفوظ بود ( پادشاهان اين ممالك غالبا اشكانى بودند ) تمكين آنها از شاه بزرگ يا شاهنشاه از اين راه معلوم ميشد كه در موقع انتخاب شاه بزرگ در مجلس مشورت حاضر ميشدند و در زمان جنگ سپاهى تهيّه كرده به به جائى كه دولت مركزى معيّن ميكرد ميفرستادند شهرهاى يونانى - يادگار زمان اسكندر و سلوكيها - نيز در امور داخلى خود به كلى آزاد بودند و باجى ميدادند ( مثل سلوكيّه و غيره ) در جاهائى كه پادشاه محلّى نبود از طرف مركز والى يا وتياكسا معيّن مىگرديد در مركز هم شاهنشاهان اشكانى چنان كه استنباط مىشود حكومت مطلقه داشتند زيرا مجلس مشورتى بود كه امور مهمّه در آنجا حل و عقد ميگرديد اين مجلس از شاهزادگان اشكانى كه بحدّ رشد رسيده بودند يا از رؤساء خانواده‌هاى درجه اوّل منعقد ميشد گاهى اين دو مجلس با هم و با روحانيّون درجه اوّل تركيب مىيافت و در اين صورت اين مجلس را مغستان مىناميدند مجلس شاهزادگان و نجباء را مورّخين رومى ( سنا ) ناميده‌اند اختيارات اين مجلس زياد بود در صورتى كه مجلس مغستان چندان نفوذى در امور نداشت كلية بايد گفت كه پارتيها از جهت دورى از بابل و آسور ترتيبات آريانى را چنان كه در فوق ذكر شد بهتر و بيشتر محفوظ داشته بودند بنابراين رؤساء خانواده‌ها و طوايف اختيارات بيشترى داشتند و پادشاهان محلّى في الواقع ده يوپت هاى سابق بودند و چون اختيارات آنها با اقتدارات سلطنتى متضاد بود\r\n\r\n","description":"","footnote":"","page_name":" مقدمه 172 ","page_number":216},
  {"content":"\r\n\r\nدر موقع انتخاب شاه جديد فترتهائى حاصل ميشد كه گاهى سى سال دوام مىيافت محقّقين از مطالعه در اوضاع دولت اشكانى و مقايسه آن با اوضاع اروپا در قرون وسطى شباهت زياد بين اين دوره و آن عهد يافته‌اند و اين خود مىرساند كه ترتيبات سياسى و اجتماعى آريانها با ساير ملل هند و اروپائى مانند اسكانديناويها و ژرمن‌ها و غيره در عهود قديمه يكى بوده\r\n\r\nمذهب\r\nپارتيها زمانيكه با سكها معاشر بودند عناصر و آفتاب و ماه و ستاره‌ها را ميپرستيدند بعد كه با پارسيها و ماديها معاشر شدند اهورمزد را پرستش كردند و چون در ايران پرستش مهر و ناهيد رواج داشت پرستش آنها هم در معتقدات پارتيها داخل شد پس از آمدن اسكندر بايران و شيوع مذهب و تمدّن يونانى پرستش بعضى از ارباب و انواع يونانى نيز جزو مذهب شاهان اشكانى گرديد بنابراين بايد گفت كه مذهب آنها مانند تمدّنشان تركيبى بود معلوم است كه مذهب هرمزد پرستى در نزد آنها به پاكى اوّلى خود باقى نمانده با معتقدات ديگر آميخته گرديد مثلا ساختن مجسّمه يا صورت هرمز و بناى معبد و غيره كه در نزد پارسىها بر خلاف مذهب زرتشتى بود از جهت تقليد از يونان در نزد پارتىها رواج داشت چيز ديگر كه در نزد اشكانيان ديده مىشود و سابقه نداشت پرستش اجداد است شاهان اشكانى براى اشك اوّل مرتبه يك نوع الوهيّتى قائل شدند چنان كه لقب اپىفانس كه كلمه يونانى است روى سكّه‌هاى شاهان اشكانى اين مطلب را مىرساند پارتيها هم اجداد خود را مىپرستيدند و صورت آنها را در خانه‌ها با كمال مراقبت حفظ مينمودند شاهان اشكانى نسبت بمذهب مادىها و پارسىها بىقيد بوده بحفظ آن اعتنائى نداشتند فقط يكى از اشكانيان يعني بلاش اول درصدد برآمد كه آوستا را جمع‌آورى كند روحانيّون دولت اشكانىباز همان مغها بودند شاه اشكانى سمت رياست روحانيّين را داشت ولي اجراى آداب\r\n\r\n","description":"","footnote":"","page_name":" مقدمه 173 ","page_number":217},
  {"content":"\r\n\r\nمذهبى كار مغها بود نفوذ مغها در ابتدا بدرجه‌اى ميرسيد كه مغستان در امور دولتى نظارت داشت ولى بعدها چون شاهان اشكانى از دخالت آنها در امور مكدّر بودند بمرور از نفوذشان كاستند بطوريكه مغها عملا فاقد اهميّت شدند شغل مغها منحصر بامور مذهبي نبود بلكه بسيارى از آنها طبيب و مدرّس و معلّم و منجّم و سالنامه‌نگار نيز بودند استرابون نوشته كه روحانيّون اين زمان را محافظين آتشكده ميگفتند و اين عبارت ترجمه آثروان است كه به فارسى امروزى آتشبان مىشود از آنچه ذكر شد اين نتيجه حاصل مىشود كه در دوره اشكانيان هم ايران مذهب رسمى نداشته و چنان كه در دوره هخامنشى بابل در معتقدات شاهان نفوذى داشت در اين دوره يونان جاىگير بابل شده بود .\r\n\r\nزبان و خطّ\r\nزبان اين قوم اصلا آريانى ايرانى است ولى مقدارى از لغات سكائى در آن داخل شده و اسامى سكائى در آن زياد است اين همان زبانى است كه بعدها معروف به زبان پهلوى « 1 » گرديد و بين زبان پارسى قديم و امروزى مقام وسطى را داراست « 2 » از زمان اسكندر مخصوصا از زمان تسلّط سلوكيها ببعد زبان يونانى نيز در دربار و ميان نجباى پارتى منتشر شد عبارت سكّه‌هاى بعضى از شاهان اشكانى به زبان و خطّ يونانى است شاهزادگان اشكانى غالبا زبان يونانى را ميدانستند و با ادبيّات يونانى آشنا بودند گويند كه اردوان اوّل اين زبان را خوب ميدانست و ارد اوّل ادبيّات آن را خوب آموخته و در زبان يونانى تاريخى نوشته بود و چون اين علم را دوست ميداشت امر كرده بود تاريخ دوره هخامنشى را موافق مدارك آسورى بنويسند در دربار\r\n\r\n\r\n","description":"","footnote":"\r\n( 1 ) - زبان‌شناسها بر اين عقيده‌اند كه ( پرثو ) اسم اين مردم موافق موازين علمى به ( پرهو ) و بعد به ( پلهو ) و ( پهلو ) مبدّل شده و نجباى پارتى از اين جهة خود را پهلو و پهلوان ناميده‌اند كه منسوب بقوم پارت بودند بنابراين پهلوى و پهلوانى يعنى منسوب به پارتيها\r\n( 2 ) - پهلوى اشكاني تفاوت كمى با پهلوى ساسانى داشته\r\n","page_name":" مقدمه 174 ","page_number":218},
  {"content":"\r\n\r\nشاهان اشكانى نمايش‌ها و بازيهاى يونانى معمول و مخصوصا مصنّفات اورىپپد « 1 » يونانى خيلى جالب توجّه بود امّا دانستن زبانى يونانى از زمان گودرز به بعد رو بانحطاط گذارد زيرا خطوط يونانى سكّه‌هاى آن زمان خوانا نيست .\r\nخطّ دوره پارتى خطّ آرامى سريانى بود نه خطّ ميخى دليل اين معني دو چيز است يكى سكّه‌هائى كه روى آنها كلمات پهلوى با خطّ آرامى نوشته شده است ( مانند سكّه‌هاى مهرداد چهارم و بلاش اوّل و سوّم و چهارم و پنجم و اردوان پنجم و غيره ) و ديگر سه نسخه نوشته كه در اورامان كردستان در 1909 م . پيدا شده و دو نسخه از آن بخطّ يونانى و سوّمى به زبان پهلوى و خطّ آرامى است‌هر سه روى پوست آهو نوشته شده و متعلق بدوره اشكانيان است « 2 » و ليكن نبايد تصوّر كرد كه خطّ ميخى بكلّي متروك بوده زيرا در بابل لوحه‌هائى يافته‌اند كه متعلّق بدوره اشكانى و به خط ميخى است وقتى كه اشكانيان با روميها مواجه شدند در ابتدا زبان يونانى را استعمال ميكردند و ليكن از جهت ارتباط زياد با روميها و توقّف شاهزادگان اشكانى در روم بعدها زبان و تمدّن رومى نيز در دربار اشكانى نفوذ يافت .\r\n\r\nصنايع و فنون\r\nاز شاهان اشكانى باستثناى يكى دو فقره هنوز آثارى از معمارى و حجّارى بدست نيامده كتيبه‌اى هم به زبان پهلوى عجالة از اشكانيان ديده نشده بموجب تحقيقات علماء آثار عتيقه چند خرابه از اشكانيان مانده كه از قرار ذيل است : 1 - خرابه معبد كنگاور كه شباهت زياد بمعابد يونانى دارد و چنان كه نوشته‌اند معبد ديان « 3 » ربّ النّوع يونانى بوده 2 - در همدان نيز معبدى بود باسم اناهيتا يا ناهيد و چنان كه روميها نوشته‌اند\r\n\r\n\r\n","description":"","footnote":"\r\n( 1 ) -  EURIPIDE \r\n( 2 ) - آرامىها مردمى بودند از نژاد سامى كه بين شامات و دجله سكنى داشتند زبان اين قوم داراي دو لهجه بود شرقى و غربى يا كلدانى و سريانى زبان و خط آرامىها در عهد قديم در آسياى غربى خصوصا در كلده و شامات خيلى متداول بود چنان كه عبريها بعضى از كتب خود را را در اين زبان نوشته‌اند خط آرامى منشعب از خط عبري است زبان آرامي حالا متروك شده و فقط در بعضى از قراء شامات بزبانى كه نزديك به اين زبان است حرف ميزنند\r\n( 3 ) -  DIANE  ربّ النّوع ماه بود\r\n","page_name":" مقدمه 175 ","page_number":219},
  {"content":"\r\n\r\nدر آن زمان آنجا مراسم قربانى به عمل مىآمده ستونهاى اين معبد شبيه بيكى از شيوه‌هاى ستون‌سازى يونانى است 3 - در الحضر ( هاترا ) - در كنار دجله ( از طرف دست راست ) خرابه‌هائى است كه تقريبا هزار ذرع شعاع آن است در اين‌جا معمارى ايرانى ديده مىشود و ليكن طاق‌ها به شيوه رومى است 4 - در بيستون گودرز تقليد از داريوش اوّل كرده و با حجّارى هاى برجسته فتح خود را نسبت بمهرداد نشان داده و كتيبه‌اى هم نويسانده كه به زبان يونانى است حجّاريهائى هم در تنگ سااولك در كوه‌هاى بختيارى در 1841 م . بارون دوبد « 1 » يافته كه بعضى از محقّقين نسبتش را بدوره اشكانى ميدهند در ايران راجع بصنايع اشكانى بجز سكّه‌ها چيز مهمّى بدست نيامده و ليكن در شهر تدمر « 2 » واقع در شامات كه واسطه تجارت بين ايران و درياى مغرب بود و نيز در هند از حفريّات اشيائى بدست آمده كه مربوط بدوره اشكانى است رويهمرفته صنايع اين دوره خيلي كم و از صنايع دوره هخامنشى پست‌تر است از فنون اين دوره چيزى كه مورد شبهه نيست فنون جنگى است كه در نزد پارتيها خيلى متداول بوده و مخصوصا اسب‌سوارى و تيراندازى را جوانها ميبايست ياد گيرند يك اسلوب جنگى معمول سوارهاى پارتى بوده كه معروف بجنگ گريز است و شرح آن در فوق گذشت از فنّ محاصره و استعمال آلات و ادوات محاصره بهره‌اى نداشتند چنان كه آلات محاصره و قلعه‌گيرى روميها را وقتى هم كه ميگرفتند خراب ميكردند پياده نظام تعريفى نداشت و نيز ديده نميشود كه قشون جاويدان دوره هخامنشى در اين دوره هم باشد از علوم دورهء اشكاني چيزى نميتوان گفت چه آثارى نمانده ولى چون چيزهاى بسيارى كه در زمان اشكانيان معمول بوده در دوره ساسانيان نيز محفوظ مانده از اين نكته ميتوان استنباط كرد كه در اين دوره هم مانند دوره ساسانيان مغها خواندن و نوشتن و حساب كردن را بمردم مىآموختند .\r\n\r\n\r\n","description":"","footnote":"\r\n( 1 ) -  BARON DE BODE \r\n( 2 ) - تدمر را يونانيها پالمير ميناميدند خرابه‌هاى اين شهر در صحراى شامات واقع است و آثارى دلالت مىكند كه سابقا رونق زياد داشته\r\nالحضر - گلوئى و حجّاريهاى برجستهء طالار جنوبى قصر اصلى صورت‌هاى پارتى\r\n","page_name":" مقدمه 176 ","page_number":220},
  {"content":"\r\n\r\n\r\nتجارت\r\nايران اشكانى از جهت موقع خود بين چين و هند از يك طرف و ممالك غربى از طرف ديگر تجارت خوبى داشته چنان كه از نوشته‌هاى مورّخين چينى معلوم است در زمان مهرداد دوم اشكانى سفارتى در دفعه اولى بايران آمده ( بين 120 و 88 ق . م ) و نيز در 97 م . سفيرى كان يينگ « 1 » نام از طرف سردار معروف چينى پان چااو بايران و روم فرستاده شده اين سفير از شهر صد دروازه و همدان تا بابل رفته و ميخواسته از خليج پارس تا خليج عقبه از راه دريا برود ولى بعد منصرف شده و چنين به نظر ميآيد كه دولت اشكانى نخواسته چينىها راه‌هاى دريائى را بدانند و بعد از چندىباز سفيرى آمده و مينويسد كه تاتسين يعنى روميها ميخواهند از راه ايران با چين تجارت نمايند ولى آنسيه يعنى پارتىها مانع‌اند و ميخواهند تجارت ابريشم چين بتوسّط آنها بشود بعد مىبينيم كه بواسطه اين ممانعت امپراطور روم مارگ ارل آنتوان « 2 » در 166 م . مال التجاره‌اى مانند استخوان فيل و لاك‌پشت از راه هند و چين بچين ميفرستد اين اطّلاعات دّال است بر اينكه ايران واسطه تجارت بين شرق و غرب بوده و اشكانيان نمىخواسته‌اند مزاياى اين موقع و مقام را از دست دهند گمرك در اين عهد از واردات گرفته ميشد\r\n\r\nمسكوكات\r\nمسكوكات پارتي فقط از نقره و برنج بود و در زمان آنها پول طلا بايران تنها از راه تجارت وارد ميشد در سلطنت اردوان بواسطهء غرامتى كه روميها بايران پرداختند طلاى زياد بايران وارد شد سكّه‌هاى طلاى رومى را آئورى « 3 » مىناميدند ( كه مانند دريك هخامنشى بمعني طلائى است ) واحد نقود اشكانيان را درخم ميگفتند و اين لغت يونانى است وزن درخم از چهار گرام قدرى بيشتر و گاهى كمتر بود « 4 » اين سكّه در تمام آسياى غربى با\r\n\r\n\r\n","description":"","footnote":"\r\n( 1 ) -  KAN - YING \r\n( 2 ) -  MARC - AURELE - ANTOINE \r\n( 3 ) -  AURI  آئورى تقريبا از 8 تا چهار كرام و نيم وزن داشت\r\n( 4 ) - تقريبا 5 / 4 مثقال\r\n","page_name":" مقدمه 177 ","page_number":221},
  {"content":"\r\n\r\nدينار رومى رقابت مينمود سكّه‌هاى اشكانى چهار درخمى و يك درخمى است كلّية سكّه‌هاى اشكانى در قشنگى پست‌تر از سكّه‌هاى ساسانى است عناويني كه شاهان اشكانى اختيار كرده‌اند خيلى مختلف و هركدام تقليد از سكّه دولتى است مثلا شاه بزرگ و شاه شاهان تقليد از هخامنشىها است عادل و فاتح و خداوند « 1 » از سلوكيها - اپى فانس « 2 » از يونانيها شاهان اوّلى اشكانى خود را محبّ يونان خوانده‌اند « 3 » روى سكّه‌ها صورت شاهان اشكانى است كه بر تخت نشسته و كمانى بدست گرفته و زه آن را كشيده‌اند بعضى از سكّه‌ها صورت ارباب انواع يونانى را داراست بنابر آنچه گفته شد روشن است كه در دوره اشكانى پايه پول ايران بر نقره بوده\r\n\r\nمذاهب خارجه\r\nنسبت بمذاهب خارجه شاهان اشكانى همان نظر اغماض را كه از خصايص آريانى بود اعمال ميكردند و جنگهاى مذهبى در اين دوره هيچ ديده نميشود مخصوصا اشكانيان نسبت بملّت يهود رئوف بوده از آنها بر ضدّ روميها حمايت ميكردند بمذهب مسيحى و ساير مذاهب هم اشكانيان با نظر اغماض مينگريستند و تسامح باندازه‌اى بود كه از سرايت مذاهب خارجه بايران جلوگيرى نميشد فقط درباره بلاش اوّل نوشته‌اند كه چون متعصّب بوده نسبت بانتشار مذاهب خارجه در حدود ايران به نظر بد مى نگريسته و نسبت به يهوديها همراهى نداشته و بلكه ميخواسته سواره نظام پارتى بكمك روميها در جنگ فلسطين شركت كند\r\n\r\nنتيجه\r\nاز آن‌چه راجع به تمدّن پارتىها و اشكانيان گفته شد اين نتيجه حاصل مىشود كه تمدّن آنها تركيبي بود يعني بر متن آريانى ايرانى اثراتى از عادات و اخلاق و مذهب سكائى احساس مىشد و بعد از آمدن اسكندر بايران تمدّن يونانى نيز اثراتى از حيث مذهب و زبان و خطّ و غيره در شاهان اشكانى و نجباء و درباريان گذارد باوجوداين تمدّن يونانى در ايران چنان كه در\r\n\r\n\r\n","description":"","footnote":"\r\n( 1 ) -  DIKAIOS , NICATAR , THEOS \r\n( 2 ) -  EPIPHANES \r\n( 3 ) -  PHILHELLENE \r\nدرخم ( درهم ) و چهار درخمي شاهان اشكانى مهرداد دوّم ( 1 - 2 - 5 ) فرهاد سوّم ( 3 - 4 - 8 ) فرهاد چهارم ( 6 - 7 ) فرهاد پنجم و موزا ( 9 - 10 ) اردوان سوّم ( 11 ) ارت واسدس ( 12 ) بلاش سوّم ( 13 - 14 ) خسرو ( 15 ) بلاش دوّم ( 16 ) بلاش سوّم ( 17 - 18 ) ( از كتاب زارّه صنايع ايران قديم )\r\n","page_name":" مقدمه 178 ","page_number":222},
  {"content":"\r\n\r\nفوق گفته شد سطحى بود و در نزد پارتيها هم هيچ بعمق نرفت\r\n\r\nباب پنجم دوره دوم پارسيها\r\n\r\nفصل اول شاهان ساساني\r\n\r\nمقدّمه\r\nساسان مؤبد معبدى بود كه در استخر براى ناهيد ساخته بودند زن او - رام‌بهشت - دختر يكى از پادشاهان بازرنگى بود و اين سلسله پادشاهان در نيسايه سلطنت داشتند ( شهر مزبور بمناسبت ديوارهاى سفيد از زمان استيلاى عرب در فارس موسوم به بيضا شد ) پاپك پسر ساسان در شهر خير در كنار درياچه بختگان حكومت داشت او براى پسرش اردشير از گوزهر بازرنگى شغل قلعه‌بيگى شهر داراب را گرفت و از اين زمان ترقّى اين خانواده شروع شد بعد پاپك گوزهر را كشت و خود را پادشاه خوانده از اردوان پنجم لقب پادشاهى براى پسر بزرگ خود شاپور خواست اردوان امتناع نمود ولى باوجوداين شاپور بعد از فوت پدر خود را پادشاه دانسته اردشير را مجبور كرد كه تابع او شود و ليكن طولى نكشيد كه از جهت خراب شدن زيرزميني در قصر ملكه كه هماى نام داشت شاپور زير آوار ماند و بمرد و اردشير پادشاه شد ( 212 م . ) « 1 »\r\n\r\nاوّل - اردشير اوّل ( ارت‌خشتر ) « 2 »\r\nاردشير فكر سلطنت بزرگى در سر خود ميپرورانيد تا آنكه در 223 م .\r\nعلم طغيان بيفراشت : اوّل حمله بكرمان برد و بلاش پادشاه آن را مغلوب و\r\n\r\n\r\n","description":"","footnote":"\r\n( 1 ) - راجع بتاريخ سلطنت شاهان ساسانى بايد در نظر داشت كه تا 310 م . سنواتي كه ذكر شده تقريبى است ( نلدكه )\r\n( 2 ) - ارت‌خشتر در دوره ساسانى ارت‌خشتر شده .\r\n","page_name":" مقدمه 179 ","page_number":223},
  {"content":"\r\n\r\nپسر خود اردشير را حاكم آنجا كرد و به همين جهت كرمان مدّتها معروف به ( به‌اردشير ) گرديد ( اعراب بردشير ميناميدند ) پس از آن پادشاهان خوزستان و عمّان مغلوب و مطيع او گشتند اردوان اشكانى چون ديد كار اردشير خيلى بالا گرفته با قشون زياد قصد او را نمود و در هرمزدگان خوزستان جنگ كرده كشته شد ( 224 م . ) « 1 » موافق روايات پارسى نسب ساسان باردشير درازدست ميرسيد يعنى جدّ جدّ او كه نيز ساسان نام داشت و پسر دارا معاصر اسكندر بود جلاى وطن كرده به هند رفت و دويست سال بعد يكى از اعقاب ساسان ( در پنجمين پشت ) كه نيز ساسان نام داشت در زمان پاپك از هند بفارس آمده شبان او شد پاپك پادشاه پارس و دست‌نشانده اردوان اشكانى بر اثر خوابهائى كه ديده بود دختر خود را به او داد و از اين ازدواج اردشير به دنيا آمد صحّت اين روايت مورد ترديد است زيرا اوّلا مطابقت با تاريخ ندارد و از انقراض سلسلهء هخامنشى تا زمان پاپك بيش از پانصد سال گذشته بود ثانيا اگر ساسان بهند رفت و اولاد او در آنجا ماندند خيلى مستبعد است كه بعد از پنج قرن ايرانى مانده و ساسان معاصر پاپك بپارس مراجعت نموده شبان او شده باشد اين حكايت را گفته اند تا نسب ساسانيان را بهخامنشىها ( بكيانيان داستانها ) برسانند اشكانيان نيز چنان كه ديديم نسب خود را باردشير دوّم هخامنشى ميرسانيدند دو سال پس از كشته شدن اردوان اردشير تيسفون را گرفت و پس از آن ايران در تحت تسلّط اردشير درآمد و ليكن ارمنستان و گرجستان موقّتا مستقل ماندند اردشير پس از تسخير خراسان و باختر و خوارزم و توران و مكران بهند رفته پنجاب را تسخير كرد و به نزديكى سيرهند رسيد پادشاه آن ( جونه ) جواهرات و طلا و فيلهاى زياد باردشير بعنوان باج بداد بعد اردشير بايران برگشت و پس از اينكه مبانى دولت خود را محكم نمود بر آن شد كه با روم جنگ كند\r\n\r\n\r\n","description":"","footnote":"\r\n( 1 ) بعضى 226 م . نوشته‌اند\r\nنقش رستم - والرين امپراطور روم در مقابل شاپور اوّل به زانو درآمده\r\n","page_name":" مقدمه 180 ","page_number":224},
  {"content":"\r\n\r\nزيرا خود را وارث هخامنشىها ميدانست در 228 م . اردشير از فرات گذشت و قيصر روم آلكساندر سور نامه‌اى به او نوشته شكستهاى پارتيها ها را در زمان تراژان و سپتيم‌سور « 1 » تذكر داد شاه در جواب چهارصد نفر از مردمان رشيد و بلند قامت با اسلحه كامل و اسب‌هاى يراق طلا انتخاب كرده نزد امپراطور روم فرستاد و چنين پيغام داد : « آنچه روميها در آسيا متصرّفند ميراث من است و بايد روميها باروپا اكتفا كرده آسيا را تخليه نمايند » آلكساندر سور امر كرد سفراى ايران را گرفته در محبس انداختند و بعد مشغول تجهيزات گرديد قشون رومى بسه اردو تقسيم شد اردوى اوّل مأمور تصرّف آذربايجان گرديد اردوى دوّم به طرف شوش حركت كرد و اردوى سوّم در تحت سردارى خود امپراطور ميخواست حمله بقلب ايران برد چون اين اردوها با هم ارتباطى نداشتند اردشير استفاده كرده با تمام قواى خود اردوى دوّم را شكست داد - اردوى اوّل اگرچه در ابتداء بهره‌مندى داشت و ليكن در موقع عقب‌نشينى تلفات زياد داد و بعد از اين شكست‌ها اردوى سوّم هم بعجله عقب نشست و در نتيجه اين جنگها نصيبين و حرّان بتصرّف اردشير درآمدند اردشير ميتوانست داخل سوريّه شود ولى قبلا لازم ديد متوجّه ارمنستان گردد خسرو پادشاه ارمنستان سخت مقاومت نمود و چون سواره نظام در كوههاى ارمنستان نتوانست مقاومت او را درهم شكند بالاخره اردشير بحيله پادشاه ارمنستان را كشته پس از آن اين مملكت را مسخّر كرد و پسر پادشاه ارمنستان فرار نمود اردشير براى اينكه حسّيّات مردم را با خود موافق كند بجمع آورى آوستا پرداخت و مغها را ترويج و آتشكده‌هاى خاموش را روشن و مذهب زرتشت را مذهب رسمى ايران نمود و رئيس روحانيّين را كه بلقب مؤبذان مؤبذ « 2 » ملقّب بود بيكى از بلندترين مقام دولتى ارتقاء\r\n\r\n\r\n","description":"","footnote":"\r\n( 1 ) -  SPTIMUS SEVERUS \r\n( 2 ) - مؤبذان مؤبذ بجاى مؤبذ مؤبذان است در زبان پهلوى مضاف‌اليه مقدّم بر مضاف استعمال مىشود .\r\n","page_name":" مقدمه 181 ","page_number":225},
  {"content":"\r\n\r\nداد براى پيشرفت مقاصد خود اردشير از نفرتى كه در مردم از آزادى مفرط و خودسرى پادشاهان و امراء محلّى در دوره اشكانيان و نيز از نارضامندى مغ‌ها در آن دوره حاصل شده بود استفاده‌هاى زياد كرد توضيح آنكه امراء و شاهزادگان اشكانى را سخت و بيرحمانه تعقيب كرده بسيارى از آنها بكشت از شاهزادگان اشكانى برخى به بين النّهرين و هند و افغانستان كنونى فرار كردند و فقط عده قليلى در جاهاى كمى بواسطه استحكام مواقع باقى ماندند و اردشير با آنها مماشات نمود ( مثل جسنفس در طبرستان ) خلاصه كارهاى اردشير در امور داخله از اين قرار است : 1 - ايجاد مركزيّت و تبديل پادشاهان و امراء محلّى به نجباى دربارى با القاب و عناوين مختلف 2 - جمع‌آورى آوستا كه از زمان بلاش اوّل شروع شده بود در اين كار تن‌سر نامى كه هيربذان هيربذ بود كمك‌هاى معنوى باردشير نمود چنان كه در ذيل بيايد 3 - رسمى كردن مذهب زرتشت و دخالت دادن مغ‌ها در تعقيب مرتدّين و گشودن وصيّت‌نامه‌هاى درگذشته‌گان و تقسيم متروكات 4 - تقسيم اهالى بطبقات و درجه‌بندى مستخدمين ادارات 5 - زنده كردن قشون جاويدان داريوش اوّل 6 - تخفيف در مجازات‌ها و منع بريدن دست عقيده‌اى كه باردشير نسبت ميدهند اين است : 1 - بجاى آزادى دورهء اشكانيان بايد نظم و قانون واحدى حكمفرما باشد 2 - دولت و دين بهم بسته‌اند و يكى بىديگرى نپايد .\r\n\r\nدوّم - شاپور اوّل ( شاه پوهر )\r\nشاپور در 241 م . بعد از پدر به تخت نشست در به دو سلطنت او ارمنستان و حرّان شوريدند شاپور شورش ارمنستان را به زودى خاموش كرد و ليكن تسخير حرّان كار مشكلى بود زيرا چنان كه گذشت تراژان و سپتييم سور بواسطهء ديوارهاى محكم آن عاجز شده و شهر را رها كرده رفتند در اين احوال اتّفاقي روى داد كه كار شاپور را آسان نمود دختر پادشاه حرّان بشاپور پيغام\r\n\r\n","description":"","footnote":"","page_name":" مقدمه 182 ","page_number":226},
  {"content":"\r\n\r\nداد كه حاضر است شهر را تسليم كند به شرط اينكه شاپور او را بزنى اختيار نمايد شاپور اين پيشنهاد را پذيرفت و دختر به پدر خود خيانت كرده شهر را تسليم نمود ولى بعد از تسخير شهر چنان كه مورّخين خارجه نوشته‌اند دختر را بامر شاه بجلّاد سپردند « 1 »\r\n\r\nجنگ اوّل با روم\r\nاين جنگ از 241 تا 244 م . دوام يافت توضيح آنكه چون شاپور مشاهده كرد كه اوضاع داخلي روم مغشوش است نصيبين « 2 » را محاصره نموده گرفت پس از آن به طرف درياى مغرب روانه و انطاكيّه را متصرّف شد و ليكن ديرى نگذشت كه بعد از كشمكشهاى داخلي گردين « 3 » امپراطور روم شده با لشگرى جرّار بمشرق آمد و قشون ايران در سوريّه شكست خورده عقب نشست قشون رومى از فرات گذشته نصيبين را گرفت و بعد از دجله گذشته تيسفون را محاصره كرد در اين اثناء روميها بر گردين شوريده او را كشتند و فيليپ عرب كه بعد از او تخت را غصب كرد با شاپور صلح نموده از مشرق رفت موافق اين عهدنامه ارمنستان و بين النّهرين جزو ايران گرديدند .\r\n\r\nجنگ دوّم - اسارت والرين « 4 »\r\nجنگ دوّم از 258 تا 260 م . امتداد يافت اين دفعه‌باز شاپور با بهره‌مندى از فرات گذشته و به طرف انطاكيّه رانده اين شهر را گرفت پس از آن امپراطور روم والرين كه پير بود براى استخلاص انطاكيّه شتافت و اين شهر را مسترد داشته در تعقيب قشون ايران تا ادس پيشرفت در اينجا شاپور نقشه جنگ را طورى ريخت كه تمام قشون رومى محصور شد و هرچند روميها كوشش كردند كه راهى\r\n\r\n\r\n","description":"","footnote":"\r\n( 1 ) - نوشته‌اند در ابتداء شاپور نمىخواسته او را بكشد ولى بعد كه دانست اين دختر چقدر پرورده ناز و نعمت بوده و باوجوداين به پدر خود خيانت كرده از حسّ تنفّر امر بكشتن او داد\r\n( 2 ) -  NISSIBIN  نصيبين كرسى اروستان و در مسافت 25 فرسخ از موصل امروزى واقع بود\r\n( 3 ) -  GORDIEN \r\n( 4 ) -  VALERIEN \r\n","page_name":" مقدمه 183 ","page_number":227},
  {"content":"\r\n\r\nباز كرده فرار كنند موفّق نشدند و امپراطور اسير گرديد اين واقعه اثر غريبى در دنياى آن روزى كرد و در انظار عالم بر عظمت و ابهّت خاندان ساساني فوق العاده افزود نويسندگان معاصر خارجه نوشته‌اند كه شاپور قيصر را به خدمتگذارى واداشت و دستهاى او را در زنجير كرده هنگام سوار شدن پاى بر پشت او ميگذاشت و بالاخره بعد از اينكه والرين از شدّت محن و غصّه مرد پوست او را كنده بيادگار نگاه داشت ولى محقّقين جديد كه من جمله يوستى « 1 » است بر اين عقيده‌اند كه اين اسنادات را نويسندگان كليسائى ( روحانى ) از جهت خصومتى كه با ايرانيان داشتند بشاپور داده‌اند و صحّت ندارد چيزى كه مسلّم مىباشد اين است كه شاپور اسراى رومى را بساختن پل شوشتر و سدّى كه معروف به شادروان است و از سنگ خارا ساخته شده واداشت شاپور بعد از اين فتح نمايان شخصى را از اهل انطاكيّه - سيرياديس « 2 » نام بامپراطورى روم منصوب نموده لقب قيصرى به او داد و والرين را مجبور نمود كه به زانو افتاده تكريم او را بجا آرد پس از آن شاپورباز از فرات گذشته انطاكيّه را گرفت و بعد به طرف آسياى صغير رفته قيصريّه مازاكا « 3 » را تصرّف كرد و ليكن نه در شامات تشكيلاتى داد و نه در كاپادوكيّه و فقط بقتل و غارت پرداخته با غنائم زياد بايران برگشت شاپور پس از اين فتوحات دچار خصومت اذينه پادشاه تدمر « 4 » گرديد ( 260 - 263 م . ) توضيح آنكه اين شهر در وسط راهي كه از بين - النّهرين بدمشق ميرفت واقع و قلعه‌اى بود كه بنايش را به هادريان امپراطور روم نسبت ميدهند شهر مزبور از جهت موقع جغرافيائى خود بين دو مملكت با ثروت قديم - بين النّهرين و سوريّه - شهر تجارتى شده بود و وقتى كه شاپور بسوريّه قشون‌كشى ميكرد اذينه ( ادناتوس يونانىها ) پادشاه آن نامه‌اى بشاپور نوشته هدايائى براى او فرستاد و ليكن شاپور از لحن نامهء او غضبناك\r\n\r\n\r\n","description":"","footnote":"\r\n( 1 ) - اساس فقه اللغه ايرانى\r\n( 2 ) -  CYRIADIS \r\n( 3 ) -  CAESAREA MAZACA  در كاپادوكيّه بود\r\n( 4 ) -  PALMYRA  تدمر همان پالمير يونانيها است كه مملكت نبطى و عرب بوده\r\nتيسفون - طاق كسرى - قصر شاپور اوّل ( از كتاب زاره صنايع ايران قديم )\r\n","page_name":" مقدمه 184 ","page_number":228},
  {"content":"\r\n\r\nشده گفت « اين اذينه كيست و از چه مملكتى است كه بآقايش اينطور نامه مينويسد براى عذر تقصيرات بايد بيايد در حضور من به خاك بيفتد » و امر كرد حاملين هدايا را بفرات انداختند اين غرور و اقدام بىرويّه شاپور زحمت بزرگى براى او تهيّه كرد توضيح آنكه اذينه منتظر فرصت شد و همين كه شنيد شاپور با غنائم بىشمار از آسياى صغير به طرف ايران ميرود از اعراب باديه‌نشين قشونى ترتيب داده در جلگه‌هاى بىآب و علف بقشون شاپور تاختن گرفت و تلفات زياد به آن وارد نموده غنائم بسيار ربود و حتّى بعضى از زنهاى شاپور را اسير كرد قشون ايران بالاخره با هزاران زحمت و مشقّت خود را بدجله رسانيده از تعقيب اذينه برست .\r\n\r\nكارهاي شاپور هنگام صلح\r\nاز كارهاى شاپور يكى سدّ شادروان است كه بدست مهندسين و اسراى رومى بر رود كارون در شوشتر بنا كرده ( شايد از اين جهت معروف به بند قيصر مىباشد ) و ديگر بناى شهر شاپور كه در نزديكى كازرون در فارس واقع بود و خرابه‌هائى از آن باقي مانده بناى نيشابور را در خراسان و جندي شاپور را در خوزستان ( ما بين شوشتر و دزفول ) نيز به او نسبت ميدهند « 1 » مورّخين گرجستان نوشته اند كه شاپور مهران پسر خود را بسلطنت گرجستان فرستاد و او سلسله سلاطين خسروى را در آنجا تأسيس كرد و بعد مسيحى شد شاپور يكى از شاهان نامى سلسله ساسانى است شكيل و شجاع و با عزم بوده و مردم ايران او را دوست ميداشتند و ليكن در سياست خارجه از فتوحات او نتيجه بزرگى عايد ايران نگرديد زيرا غرور پيشرفتهاى او را گاهى عقيم ميگذاشت بعضى او را داريوش سلسله ساسانى ميدانند و ليكن او طرف مقايسه با آن\r\n\r\n\r\n","description":"","footnote":"\r\n( 1 ) - اسم اين شهر در اصل « وه انتيوك شاپور » بوده يعنى شهر شاپور كه به از انطاكيّه است بعدها اين لفظ مبدّل به وندى شاپور و گندى و جندى شاپور شد نوشته‌اند كه اين شهر بدست اسراى مسيحى رومى ساخته شده بود و سكنه آن هم غالبا از اهل انطاكيّه بودند\r\n","page_name":" مقدمه 185 ","page_number":229},
  {"content":"\r\n\r\nشاه بزرگ نيست جنگهاى او بيشتر براى تاخت‌وتاز بود نه براى مملكت ستانى و مملكت‌دارى باوجوداين از خوشبختى سلسله ساسانى بود كه دو نفر از نخستين شاهان آن مانند اردشير و شاپور اين سلسله را در انظار عالم بزرگ و مبانى دولت ساسانى را محكم نمودند فوت او در 271 م . روى داد از وقايع مهمّ سلطنت او پديد آمدن مانى است كه مذهبي آورده در موقع تاجگذارى شاپور اصول آن را در ملأ عام بيان كرد ( 242 م . ) شرح اين مذهب در جاى خود بيايد .\r\n\r\nسوّم - هرمز اوّل ( ائوهرمزد )\r\nبعد از پدر به تخت نشست و فقط يكسال سلطنت نمود مانى را كه از ايران رفته بود خواسته در قصر خود در دستگرد پناه داد و نوازش كرد فوت او او در 272 م . بود نوشته‌اند كه هرمز خيلى رشيد بوده و در جنگ‌هاى شاپور با روميها شركت داشته\r\n\r\nچهارم - بهرام اوّل ( وره‌ران )\r\nبعد از برادر بتخت نشست و چهار سال سلطنت نمود زنوبيا ملكه تدمر كه زن اذينه بود و بعد از او بتخت نشست بواسطه فشار روم از بهرام استمداد كرد و او سياست غلطى پيش گرفت توضيح آنكه قوّه مختصرى بكمك ملكه فرستاد و در نتيجه تدمر معدوم گرديد و ارلين « 1 » امپراطور روم هم از دخالت ايران مكدّر شد بعد كه بهرام شنيد امپراطور درصدد جنگ با ايران است جبّه ارغوانى رنگ ممتازى با هداياى ديگر براى او فرستاد ( رنگ ارغوانى از اختراعات فينيقيها است و در عالم قديم اهميّت داشت ) با وجود اين پس از چندى ارلين تشخيص داد كه بعد از تدمر نوبت ايران رسيده و قصد آن را كرد و مردم آلان را تحريك نمود تا از طرف قفقازيّه بشمال\r\n\r\n\r\n","description":"","footnote":"\r\n( 1 ) -  AURELIEN \r\n","page_name":" مقدمه 186 ","page_number":230},
  {"content":"\r\n\r\nايران هجوم آرند كار ايران با شاهى ضعيف النّفس مانند بهرام سخت بود و ليكن از خوشبختى او و سلسلهء ساسانيان ارلين بعد از ورود به بيزانس كشته شد ( 275 م . ) و بهرام هم به زودى درگذشت به حكم اين شاه ماني را گرفته زنده پوست او را كندند و بعد آن را به دو تير نصب كرده در جندى شاپور براى تماشاى مردم عرضه داشتند .\r\n\r\nپنجم - بهرام دوّم ( وره‌ران )\r\nبعد از پدر بتخت نشست ( 275 م . ) در ابتداء خيلى جبّار و سفّاك بود و ليكن چون كنگاشى براى خلع او نمودند به نصيحت مؤبدى تغيير رفتار داد از كارهاى او مطيع كردن سكها بود كه چنان كه گذشت در نيمه قرن دوّم ق . م . در سيستان و افغانستان برقرار شده بودند بهرام پس از آن ممالك ديگرى نيز در طرف مشرق ايران مطيع كرد و ميخواست ادامه بجهانگيرى خود دهد و ليكن جنگ روميها مانع شد توضيح آنكه امپراطور روم كاروس « 1 » خواست نقشه ارلين را اجراء كند و جنگى با سارماتها « 2 » كه در آن طرف كوههاى قفقاز و در جنوب روسيّه كنونى سكنى داشتند شروع كرده بحدود ايران رسيد بهرام كه قواى خود را به طرف مشرق متوجّه نموده و از سرحدّات غربى ايران دور بود سفيرى نزد كاروس فرستاد تا مذاكراتي راجع بادامه صلح نمايد كاروس جواب داد « تا شاه ايران مطيع نشود از جنگ منصرف نخواهم شد و ايران را چنان عارى از درخت خواهم كرد كه سر من عارى از مو است » پس از آن جنگ را شروع نموده بين النّهرين و حتّى تيسفون را گرفت و ليكن در اين احوال رعد و برقي حادث شد كه بعد امپراطور را مرده يافتند و معلوم نيست كه برق او را زد يا مرگ از جهت ديگر روى داد بهرحال قشون رومى اين واقعه را علامت خشم خدا دانسته شوريد و تقاضاى عقب‌نشينى نمود فوت بهرام\r\n\r\n\r\n","description":"","footnote":"\r\n( 1 ) -  CARUS \r\n( 2 ) - سارماتها را بعضى از اقوام آريانى نژاد دانسته‌اند بهرحال در هند و اروپائى بودن آنها ترديدى نيست .\r\n","page_name":" مقدمه 187 ","page_number":231},
  {"content":"\r\n\r\nدر 282 م . بود . سكّه‌هاى او صورت ملكه و پسر جوان او را نيز داراست\r\n\r\nششم - بهرام سوّم ( وره‌ران )\r\nپسر هرمز بتخت نشست ولي بيش از چند ماه سلطنت نكرد اين شاه معروف به سكانشاه است زيرا در حيات پدرش بعد از تسخير سيستان بحكومت آنجا منصوب شده بود .\r\n\r\nهفتم - نرسي ( نرسه )\r\nبعد از بهرام سوّم بتخت نشست ( 282 م . ) بعضى او را پسر شاپور و برخى پسر بهرام سوّم دانسته‌اند و ظنّ قوى اين است كه پسر شاپور بوده در ابتداء بين نرسى و هرمز برادر او در سر تخت سلطنت نزاعى شد و نرسى فايق آمد از وقايع مهمّه اين زمان جنگهائى است كه با روم روى داد توضيح آنكه ارمنستان از زمان اردشير تابع ايران بود ولى ارامنه شاهزادگان سلسلهء ساسانى را از جهت تعصّب آنها نسبت بمذهب زرتشتى نمىپذيرفتند وقتى كه ديوكلتين « 1 » امپراطور روم شد در 286 م . درصدد اجراى نقشه كاروس برآمد و در قدم اوّل تيرداد پسر خسرو پادشاه ارمنستان را كه اردشير كشته بود بپادشاهى اين مملكت معيّن كرده با سپاهى بدان سمت فرستاد ارامنه او را با آغوش‌باز پذيرفتند ولى طولى نكشيد كه نرسى او را از آنجا براند و تيرداد نزد ديوكلتين كه در اين زمان در اعلى درجه قدرت بود رفته حمايت او را خواستار شد و او به گالريوس « 2 » سردار قشون روم در دانوب امر كرد به سوريّه رفته قشون رومي را به قصد ايران حركت دهد از طرف ديگر نرسى به بين النّهرين تاخت و در جلگه اين مملكت در نزديكى حرّان تلاقي فريقين روى داد و جنگ سختى درگرفت در مدّت دو روز جنگ بىنتيجه بود روز سوّم سواران ايرانى قشون رومى را شكسته چنان تارومار كردند كه فرصت عقب‌نشيني نيافت و گالريوس و تيرداد خود را بفرات انداخته بصعوبت جان دربردند\r\n\r\n\r\n","description":"","footnote":"\r\n( 1 ) -  DIOCLETIEN \r\n( 2 ) -  GALERIUS \r\n","page_name":" مقدمه 188 ","page_number":232},
  {"content":"\r\n\r\n( 296 م . ) سال ديگر در موقع زمستان ( 297 م . ) ديوكلتين همان سردار را به طرف ايران فرستاد تا شكست‌هاى خود را جبران كند گالريوس نظر بتجربه‌اى كه آموخته بود از جنگ با سواره نظام ايران در جلگه‌ها احتراز كرده از طرف ارمنستان بايران حمله برد و ناگهان باردوى ايران شبيخون زده فاتح شد بر اثر آن نرسى زخم برداشته با زحمت زياد فرار كرد و بسيارى از نجباى ايرانى اسير شدند نرسى سفيرى نزد گالريوس فرستاده خواستار صلح شد و پس از آن سفيرى از روم نزد نرسى آمده شرايط سنگين براى صلح معيّن كرد : اوّل - واگذارى پنج ولايتى كه در ساحل يمين رود دجله واقع بود دوّم - عدم دخالت ايران در ارمنستان و واگذارى قلعه زنتا ( واقع در آذربايجان ) بمملكت مزبوره سوّم - تصديق بر اينكه گرجستان تحت الحمايه روم است اهمّيت اين مطلب از اين‌جا بود كه گرجىها دربند داريال را در كوه‌هاى قفقاز متصرّف بودند و مردمان شمالى با رضايت آنها ميتوانستند بحدود ايران تجاوز نمايند چهارم - اعتراف باينكه رود دجله سرحدّ دولتين است پنجم - نصيبين يگانه محلّى براى مبادلهء مال التجاره بين ايران و روم خواهد بود ( اين بند را به خواهش نرسى حذف كردند ) اسامى پنج ولايت مزبوره چنين بوده : 1 - ارزون 2 - مك 3 - زابده 4 - رحبمه 5 - كاردو يا كردو « 1 » - دجله موافق اين عهدنامه سرحدّ دولتين شد ( 297 م . ) و همجوارى روم آذربايجان و تيسفون را در تحت تهديد درآورد در هيچ زمانى چه در دورهء اشكانيان و چه بعد از آن ايران چنين عهدنامه بدى با دولت روم منعقد ننموده بود . اين بود كه نرسى پس از انعقاد اين عهدنامه نتوانست ديگر سلطنت كند و استعفاء نموده پس از چندى از غصّه بمرد ( 301 م . )\r\n\r\n\r\n","description":"","footnote":"\r\n( 1 ) -\r\n ARZANENE , MOKSOENE , ZABDICENE , REHIMENE , CORDUENE , \r\nماركوارت اسامى پنج ولايت را چنين نوشته : ارزن - آنگل - سفن - زابده - كردو ( ماركوارت ايران شهر )\r\n","page_name":" مقدمه 189 ","page_number":233},
  {"content":"\r\n\r\n\r\nهشتم - هرمز دوّم ( ائوهرمزد )\r\nبعد از پدر به تخت نشست اين شاه چون عدالت خواه بود به بسط دادگسترى كوشيد و بر آبادى ايران خيلى افزود ولى مدّت سلطنت او كوتاه بود ( 301 - 310 م . ) زيرا در 310 م . در جنگ با اعراب كشته شد توضيح آنكه اعراب بحرين « 1 » را گرفته از آنجا بحدود ايران تجاوز ميكردند سكّه هاى او صورت ملكه را نيز داراست\r\n\r\nنهم - آذرنرسى ( آذر نرسه )\r\nبعد از پدر به تخت نشست و چون خيلي بيرحم و سفاك بود بزرگان نجبا او را معدوم و پسرش را كور كردند ( 310 م . ) پس از آن از زن عقدى در خانوادهء سلطنت كسى نبود كه بر تخت نشيند زيرا هرمز برادر شاه مقتول از محبس فرار كرده به بيزانس رفته بود و چون عادات و اخلاق يونانى داشت بزرگان ايران نخواستند او را بشاهى انتخاب كنند بنابراين طفلي را كه منتظر بودند زن هرمز دوّم بزايد همين كه مؤبد اعلام كرد كه پسر خواهد بود شاه دانسته تاج را در خوابگاه ملكه آويختند و جنين صاحب تاج‌وتخت گرديد\r\n\r\nدهم - شاپور دوّم ( شاه پوهر ) - بزرگ\r\nمدّت سلطنت شاپور هفتاد سال و بنابراين چند ماه بيش از عمرش بود شاه در سنّ 16 سالگى زمام امور را بدست گرفت تا آن زمان ايران در سياست خارجه محتاط و رويّه دفاعى نسبت به تجاوزاتيكه به حدود ايران ميشد اختيار كرده بود تجاوزات وقتى از طرف بحرين و گاهى از سمت بين النّهرين يا شمال وقوع مييافت و خود تيسفون نيز تهديد ميشد شاپور نخستين كارى كه كرد كشتىهائى بخليج فارس انداخته اعراب بحرين را مخذول و منكوب نمود\r\n\r\n\r\n","description":"","footnote":"\r\n( 1 ) - بحرين ولايتى بوده در مشرق شبه جزيرهء عربستان در كنار خليج پارس كه حالا الحساء نامند به جزيرهء بحرين اين اسم را در قرون بعد داده‌اند .\r\n","page_name":" مقدمه 190 ","page_number":234},
  {"content":"\r\n\r\nنوشته‌اند كه به حكم شاپور شانه اسراء را سوراخ كرده ريسمانى از آن ميگذرانيدند و از اينجهت معروف به ذو الاكتاف شد و لكن محقّقين جديد بر اين عقيده‌اند كه اين نسبت دروغ است اين لقبرا از اين جهت بشاپور دادند كه شانه او پهن بود و بعدها چون علّت لقب مذكور فراموش شد اين روايت را جعل كردند تا جهتى براى آن درست كرده باشند « 1 »\r\n\r\nجنگ اوّل با روم\r\nموقع شاپور بعد از تسويه كار اعراب مشكل بود زيرا اگر با روم جنگ نميكرد دچار نارضامندىها و اغتشاشات داخلى ميگرديد و اگر ميكرد طرف با امپراطورى مانند قسطنطين ميشد و او شخصى بود جدّى و فعّال و بهترين سردار زمان خود براى فهم وقايع لازم است بخاطر آريم كه مقارن اين زمان مذهب عيسوى مذهب رسمى روم گرديد ( فرمان 313 كه موسوم بفرمان ميلان است ) و قسطنطين كه خود اين مذهب را پذيرفت طرفدار جدّى و مروّج آن شده ضمنا حمايت مسيحيان مقيم ايران را نيز از تكاليف خود دانست بدين ترتيب بر خصومت ملّى كه بين ايرانيها و رومى ها در سر آسياى غربى موجود بود خصومت مذهبى نيز افزود از خوشبختى شاپور وقايع طورى پيش‌آمد كه او خود را قادر ديد با روم جنگ كند توضيح آنكه قسطنطين - حريف بزرگ شاپور - فوت كرد ( 337 م . ) و در ارمنستان هم چون تيرداد پادشاه آن مذهب مسيحى را ترويج مى نمود اهالى اين مملكت از او متنفّر شدند و بعد از فوت او ( 314 م . ) جانشينهاى او اشخاص لايق نبودند بر اثر اين اوضاع شاپور جنگ را با روم شروع كرد و اين جنگها دوازده سال طول كشيد بىآنكه نتيجه قطعى براى يكى از طرفين حاصل گردد ( 338 - 350 م . )\r\nدر اين احوال وقايعى در ايالات شرقى روى داد كه شاپور مجبور شد محاصره نصيبين را ترك كرده بدان سمت برود ( 350 م . ) واقعه‌اى كه حضور\r\n\r\n\r\n","description":"","footnote":"\r\n( 1 ) - يوستي - در اساس فقه اللغه ايرانى\r\n","page_name":" مقدمه 191 ","page_number":235},
  {"content":"\r\n\r\nشاپور را در ممالك شرقى ايران اقتضا ميكرد هجوم هونها بحدود ايران بود جنگ هاى شاپور با هونهاى وحشى هفت سال طول كشيد ( 350 - 357 م . ) او از اين جنگها فاتح بيرون آمد و اين دفعه كه‌باز متوجّه روم گرديد قسمتى از هونها با گرومابات پادشاه آنها نيز در قشون او بودند اين فتح شاپور براى حفظ تمدّن ايران خيلى مهم بود « 1 »\r\n\r\nجنگ دوّم با روم - ( 359 - 363 م . )\r\nوقتى كه شاپور با هونها مشغول جنگ بود پادشاه ارمنستان از موقع استفاده كرده بتوسّط امپراطور روم دختر يكى از صاحب منصبان رومى را ازدواج كرد اين زن رومى ملكه گرديد و بر اثر آن ارمنستان باز از تحت نفوذ ايران خارج شد بعد در حينى كه شاپور در سرحدّات شمال شرقى ايران مشغول جنگ بود شنيد كه امپراطور روم مايل است متاركه مبدّل به صلح محكمى گردد و نامه‌اى بدين مضمون بامپراطور روم نوشت « شاهنشاه شاپور - برادر آفتاب و ماه - به برادر خود كنستانسيوس قيصر تحيّت و درود ميفرستد مصنّفين شما شاهدند كه آنچه بين رود استريمون ( استروماى امروزى ) و سواحل مقدونى واقع است سابقا تعلّق باجداد من داشت و اگر بخواهم كه تمام اين ممالك را واگذار كنيد زياده‌روى نكرده‌ام و ليكن روح مسالمت‌جوئى و اعتدال مرا بر آن واداشته كه باسترداد ارمنستان و بين النّهرين كه از جدّ من بتقلّب گرفته‌ايد اكتفا كنم . . . و بشما اطلاع مىدهم كه اگر سفير من بىنتيجه مطلوبه مراجعت كرد بعد از گذشتن زمستان با تمام قواى خود با شما در جنگ خواهم شد » قيصر روم براى جلوگيرى از جنگ سفارتى بدربار ايران فرستاد و ليكن نتيجه حاصل نشد و در بهار 360 م . شاپور جنگ را شروع كرده قلعه محكم آمد را كه حاليّه معروف بدياربكر است با مجاهدات زياد گرفت بعد\r\n\r\n\r\n","description":"","footnote":"\r\n( 1 ) - هون را يونانيها خيونيت ميناميدند ولى در تاريخ معروف به هون هستند اين‌ها براى اروپا بليّه بزرگى شدند فتنه آنها در اروپا نظير فتنه مغول در ايران و ساير ممالك بود آتّيلا پادشاه آنها ميگفته « آن جائى كه اسب من پا مينهد نبايد گياه برويد »\r\n","page_name":" مقدمه 192 ","page_number":236},
  {"content":"\r\n\r\nبزابد « 1 » را تسخير كرد و كنستانسيوس بواسطه اشتغال بامور داخلى نتوانست كارى كند وقتى كه يوليان « 2 » امپراطور روم شد فورا نقشه تراژان را راجع بايران تعقيب و در 363 قشون زياد در سوريّه جمع كرد شاپور سفيرى نزد او فرستاد و قيصر او را با خشونت راند چه تجهيزات او مفصّل و لشگرش به صد هزار نفر بالغ بود يوليان با اعراب داخل مذاكره شد كه سوارهاى آنها راههاى ارتباطيّه را حفظ كنند و در مقابل سواره نظام ايران عمليّات نمايند ولى پولى به آنها نداد و گفت امپراطور جنگجو بايد آهن داشته باشد نه طلا از اين جهت اعراب باطنا با او مخالف شدند باوجوداين از جهت قواى كاملى كه امپراطور روم داشت با بهره‌مندى از فرات گذشت و بعضى از شهرهاى بين النّهرين را كه از جمله فيروز شاپور بود گرفت بعد كشتيهاى رومى كه از حيث عدّه بيكهزار و يكصد فروند ميرسيد در فرات از راه كانال پادشاهى بدجله گذشت و قشون رومى به طرف چپ رودخانه مزبور عبور كرد در كنار دجله جنگى در دفعه اوّل بين فريقين روى داد توضيح آنكه ساخلو تيسفون با فيلهاى جنگى خواست جلو روميها را بگيرد ولى يوليان بملاحظه فيلها شب به طرف ساحل چپ رود دجله حمله برد و بعد از اينكه روميها مواقع محكمى در طرف چپ رود مزبور گرفتند جنگى روى داد كه دوازده ساعت ايرانيها پافشارى كرده بعد به تيسفون پناه بردند و غنائم زياد بدست روميها افتاد در ابتداء يوليان ميخواست تيسفون را محاصره كند و ليكن بعد كه آن را محكم ديد منصرف شده امر كرد تمام كشتيهاى رومى را در دجله بسوزانند و به طرف كردستان عقب نشست سپاه ايران همين كه بر عقب‌نشينى رومىها آگاه شد بناى تعقيب را گذارد و روميها از حيث آذوقه در زحمت افتادند زيرا ايرانيها خطوط ارتباطيّه روميها را بريده بودند در اين موقع يوليان فهميد كه اعراب چه كمك گرانبهائى ميتوانستند بروميها بكنند جنگ در دو روز اوّل بىنتيجه بود\r\n\r\n\r\n","description":"","footnote":"\r\n( 1 ) - بزابد را اعراب بازبدى ميگفتند و در بين النّهرين عليا واقع بوده\r\n( 2 ) -  JULIEN \r\n","page_name":" مقدمه 193 ","page_number":237},
  {"content":"\r\n\r\nروز سوّم ايرانيها از جبهه و از عقب بقشون رومى حمله بردند و در حينى كه يوليان از يك نقطه بنقطه ديگر براى فرماندهى ميرفت يكى از سپاهيان ايران زوبيني به طرف او پرتاب كرد كه كار او را بساخت بعد از فوت يوليان يكى از صاحبمنصبان رومى يويان « 1 » بسردارى قشون انتخاب و تمام توجّه او بر اين مصروف شد كه قشون رومى را از منطقه حملات لشگر ايران بيرون برد اين حملات بقدرى پىدرپى و شديد بود كه سپاهيان رومى يگانه چاره را در گذشتن از دجله بشنا و ديده خودشان را در دجله انداختند پس از آن چون قشون ايران از جنگ با روميها خسته شده بود شاپور تكليف صلح كرد و روميها آن را با شعف پذيرفتند شرايط صلح چنين بود : اول پنج ولايتى كه در زمان نرسى بروم واگذار شده بود بايران مسترد شد دوّم نصيبين بايران برگشت و سنجار نيز سوّم قسمت شرقى بين النّهرين متعلّق بايران گرديد چهارم دولت روم اعتراف كرد كه ارمنستان خارج از منطقهء نفوذ روم است ( 363 م . ) اين عهدنامه كه براى ايران بسيار مفيد بود مقام ارجمندى براى شاپور در تاريخ ذخيره كرده زيرا مورّخين به اين عقيده‌اند كه از زمان اسكندر تا اين وقت هيچگاه ايران باينمقام بلند نرسيده بود و شاپور را از اين جهت و بسبب فتوحات ديگر او كبير خوانده‌اند . استرداد ولايات واقعه در آن طرف دجله برومىها گران آمد بخصوص از دست دادن نصيبين كه قلعه محكم روميها در شرق محسوب ميشد اين قلعه چنان كه بيايد در جنگهاى ايران با روميها تكيه‌گاه مهمّ براى عمليّات جنگى ايرانىها گرديد جنگهاى شاپور با روم بعد از چندى باز شروع شد توضيح آنكه يويان مدّت كمى امپراطور بود بعد از فوت او والن‌سين « 2 » امپراطورى روم را به دو قسمت تقسيم كرده قسمت غربى را به خود اختصاص داد و قسمت شرقى را به والنس « 3 » برادر خود واگذارد چون عهدنامه مذكور را يويان بسته و بعلاوه براى روم موهن بود والن‌سين ظاهرا مفاد\r\n\r\n\r\n","description":"","footnote":"\r\n( 1 ) -  JOVIEN \r\n( 2 ) -  VALENTIEN \r\n( 3 ) -  VALENS \r\n","page_name":" مقدمه 194 ","page_number":238},
  {"content":"\r\n\r\nآن را رعايت ميكرد ولى در معني ميخواست آن را لغو كند از طرف ديگر شاپور عجله داشت كه عهدنامه اجرا شود اين بود كه در سر ارمنستان و و گرجستان‌باز منازعه و خصومت بين روم و ايران شروع شد و چند سال شاپور و والن‌سين با هم بىنتيجه قطعى جنگيدند و بالاخره در 376 م .\r\nطرفين خسته شده راجع بارمنستان و گرجستان قرار دادند كه هيچكدام در امور اين دو مملكت دخالت ننموده هردو را به خود واگذارند شاپور در 379 م . بعد از سلطنت متمادى كه هفتاد سال طول آن بود درگذشت و يك ايران قوى براى اخلاف خود باقى گذاشت زيرا در زمان او ايران بر تمام مشكلاتى كه داشت فائق آمد : دست اعراب و هونها و گرجىها از تجاوزات بحدود ايران كوتاه شد و ولاياتى كه در زمان جدّ او از ايران انتزاع شده بود برگشت دفع هونها اهميّت بسيار زياد براى ايران داشت چه اينها همان مردمانى بودند كه مردمان يوئه‌چى و سك‌ها را از محلهاى خودشان كنده به اطراف آسياى وسطى راندند اينها همان صحراگردهاى وحشى بودند كه چنان فشارى بمردمان اروپاى شرقي و وسطى يعنى استروگتها « 1 » و ويزيگتها « 2 » و غيره دادند كه در اثر آن مهاجرت كبير ملل ژرمن و غيره در اروپا حادث و بالاخره در قرن پنجم باعث انقراض دولت هزار ساله روم غربى گرديد بناى شاپور را در دفعه دوم به اين شاه نسبت ميدهند\r\n\r\nيازدهم - اردشير دوّم ( ارت‌خشتر )\r\nبعد از برادر بتخت نشست ( 379 - 382 م . ) اردشير شاهى بود سست عنصر ولى نيك فطرت از وقايع سلطنت او اين است كه تمام عوارض را موقوف كرد و از اين جهت موسوم باردشير خيّر گرديد در سال چهارم او را خلع كردند چه او ميخواست از نفوذ فوق‌العاده نجباء بكاهد\r\n\r\nدوازدهم - شاپور سوّم ( شاه‌پور )\r\nبعد از اردشير شاپور پسر شاپور دوم بتخت نشست ( 382 - 388 م . )\r\n\r\n\r\n","description":"","footnote":"\r\n( 1 ) -  OSTROGOTHS \r\n( 2 ) -  WISIGOTHS \r\n","page_name":" مقدمه 195 ","page_number":239},
  {"content":"\r\n\r\nواقعه مهمّ اين سلطنت تقسيم ارمنستان است توضيح آنكه روميها بعد از فوت شاپور بزرگ از سستى اردشير استفاده كرده يكى از شاهزادگان اشكانى را موسوم به ورزدات « 1 » بتخت ارمنستان نشاندند اين شخص وزيرى را كه روم معيّن كرده بود كشت برادر او مانوئل « 2 » بر ضدّ پادشاه قيام كرده از اردشير كمك خواست و او قشونى بكمك وى فرستاد بعد در اثر اين اقدام و وقايع ديگر بين ايران و روم در سر ارمنستان منازعه درگرفت و ليكن اين دفعه هردو دولت خواستار صلح بودند زيرا اردشير ميلى بجنگ نداشت و دولت روم گرفتار مردمانى بود موسوم به گت‌ها « 3 » كه به خاك روم شرقى تجاوز كرده بودند ( اثر فشار هونها بمردمان اروپائى ) بالنتيجه مذاكراتى كه در زمان اردشير دوّم شروع شده بود خاتمه يافت و طرفين بالاخره تراضى به تقسيم ارمنستان كردند و اين مملكت كه در مدّت چند قرن در دورهء اشكانى و اين دوره بين ايران و روم موضوع منازعات و جنگها بود تقسيم شد بدين نحو كه قسمت اعظم جزو ايران و قسمت كوچك‌تر ( غربى ) جزو امپراطورى روم گرديد ولى در هردو قسمت شاهزادگان اشكانى از طرف ايران و روم بحكومت معيّن شدند ( 384 م . )\r\n\r\nسيزدهم - بهرام چهارم ( وره‌ران )\r\nبعد از برادر به تخت نشست ( 388 - 399 م . ) اين شاه بمناسبت اينكه در زمان پدرش والى كرمان بود معروف بكرمانشاه است در زمان او خسرو والى ارمنستان ايران بر بهرام ياغى شد توضيح آنكه دولت روم حكومت ارمنستان روم را هم به او داد و در اثر آن خسرو با تئودس « 4 » امپراطور روم مواضعه نموده از اطاعت ايران خارج گرديد بهرام قشونى بارمنستان فرستاده و او را بايران آورده در قلعه فراموشى حبس كردند « 5 » و برادر او موسوم\r\n\r\n\r\n","description":"","footnote":"\r\n( 1 ) -  VARAZDATE \r\n( 2 ) -  MANUEL \r\n( 3 ) -  GOTHS \r\n( 4 ) -  THEODOSE \r\n( 5 ) - قلعه فراموشى در گل‌گرد در مشرق شوشتر بود و از آن جهت اين نام داشت كه اسم محبوسين آن را هيچگاه در حضور شاه نمىبردند ( راولين‌سن )\r\n","page_name":" مقدمه 196 ","page_number":240},
  {"content":"\r\n\r\nبه بهرام شاپور بجاى او منصوب گرديد بهرام در موقع شورشى كه در قشون روى داد كشته شد بعضى تقسيم ارمنستان را مربوط به زمان او نموده‌اند و عقيده دارند كه اين واقعه در 390 م . روى داده « 1 » در اين زمان تئودوس امپراطوري روم را به دو قسمت تقسيم كرد ( 395 م . ) قسمت شرقى بروم شرقى يا بيزانس و قسمت غربى بروم غربى موسوم شد پاىتخت اوّلى قسطنطنيّه و مركز دوّمى روم بود از اين به بعد همجوار ايران ساسانى روم شرقى است « 2 »\r\n\r\nچهاردهم - يزدگرد اوّل ( يزدكرت )\r\nپسر شاپور سوم در 399 م . به تخت نشست « 3 » در روايات ايرانى اين شاه را گناهكار ( بزه‌كار ) خوانده‌اند و ليكن مورّخين خارجه گويند كه شاهى بود با حسّيّات خوب و جوان‌مرد و چون مىخواست از نفوذ بزرگان بكاهد و به تعصّب مذهبي مغها ميدان نميداد او را گناهكار گفتند در زمان او امپراطور روم شرقى در تحت حمايت يزدگرد درآمد توضيح آنكه آركاديوس « 4 » امپراطور بيزانس چون نزديكى مرگ را احساس كرد و وليعهدش تئودوس در گهواره بود براى اينكه پسرش بىمانع بر تخت نشيند و امپراطورى شرقى از جنگهاى ايران محفوظ بماند در وصيّت‌نامه خود او را به يزدگرد سپرده خواهش كرد كه امپراطورى را حمايت كند يزدگرد همين كه بر مفاد وصيّت‌نامه اطّلاع يافت خواجه دانائى آنتيوخوس نام كه نيز خيلى مجرّب بود به قسطنطنيّه فرستاد تا تئودوس را تربيت نمايد و بسناى بيزانس اعلام كرد كه دشمن امپراطور صغير دشمن شاه است تئوودوس دوّم با سرپرستى يزدگرد بزرگ شده بر تخت نشست و چنان كه نوشته‌اند تا يزدگرد زنده بود هيچگاه از فتوّت و جوانمردى خود نسبت به بيزانس نكاست و اين\r\n\r\n\r\n","description":"","footnote":"\r\n( 1 ) - نلدكه - تتبّعات تاريخى راجع بايران قديم\r\n( 2 ) - لفظ « رومى » كه استعمال كرده و مىكنند به اين اعتبار است\r\n( 3 ) - نلدكه او را پسر شاپور دوم دانسته\r\n( 4 ) -  ARCADIUS \r\n","page_name":" مقدمه 197 ","page_number":241},
  {"content":"\r\n\r\nدولت از طرف ايران نگراني نداشت حتّى بعد از اينكه امپراطور سفارتى بدربار حامي خود فرستاده خواهش كرد كه نسبت به مسيحيان مقيم ايران توجّهى بشود يزدگرد سفير مزبور را كه از روحانيّين بلندمرتبه بود گرم پذيرفت و رفتار خود را نسبت بمسيحيان تعديل نموده راجع بآزادى عيسويان ايران در بنا كردن كليسياها و پرستش مسيح فرمانى داد ( 409 م . ) مقارن اين زمان دولت بيزانس سخت در فشار مردمان قوى و تازه‌نفس شمالى بود اين مردمان كه از طوائف مختلفه بودند در اثر فشار هونها همواره بقسمت غربى و شرقى روم حمله مينمودند چنان كه در سال 410 م . شهر روم پايتخت دولت هزار ساله روم غربى بدست آلاريك نامي افتاد مورّخين عقيده دارند كه در اين زمان يزدگرد به سهولت ميتوانست بقيّه بين النّهرين و نيز شامات و آسياى صغير را تصرّف نمايد و ليكن صلح‌طلبى يزدگرد و دوستى كه آركاديوس نسبت به او اظهار ميكرد مانع از جنگ ايران با بيزانس گرديد شهر يزد را از بناهاى يزدگرد ميدانند جهت فوت او معلوم نيست موافق روايت ايرانى در نزديكى درياچه سو ( چشمه سبز نيشابور ) از لگد اسب آبى مرد و ليكن بعضى گمان ميكنند كه از سوء قصد فوت كرده ( 420 م . ) بعد از يزدگرد پسرش شاپور كه در ارمنستان حكومت داشت خواست بجاى پدر بر تخت نشيند ولى ديرى نگذشت كه بزرگان نجبا او را كشته يكى از خويشان يزدگرد را كه خسرو نام داشت به تخت نشاندند\r\n\r\nپانزدهم - بهرام پنجم ( گور )\r\nكه در نزد نعمان ملك حيره « 1 » در قصر خورنق تربيت يافته بود به تقويت منذر بن نعمان به تخت نشست موافق روايت ايرانى قرار شد نزاع بهرام و\r\n\r\n\r\n","description":"","footnote":"\r\n( 1 ) - حيره شهرى بود در يك فرسخى كوفه اسم آن را آرامى ميدانند و بمعنى چادرها است بناى اين محل را به بخت النصر نسبت ميدهند در زمان ساسانيان در اينجا ملوك لخمى سلطنت داشتند و دست‌نشانده ايران بودند خسرو پرويز در 602 اين سلسله را منقرض و حاكمى در آنجا معين كرد بعد از اينكه حيره بدست مسلمين افتاد از جهت بناى كوفه تنزل يافت و قبل از قرن دهم م . يا چهاردهم هجري بكلّى از ميان رفت .\r\n","page_name":" مقدمه 198 ","page_number":242},
  {"content":"\r\n\r\nخسرو در سر تخت سلطنت به اين ترتيب قطع شود كه تاج را در ميان دو شير بگذارند و هركدام از دو رقيب كه آن را برداشت شاه باشد و بهرام موفّق شد در زمان اين شاه مردم صحراگرد جديدى بايالات شمال شرقي ايران و باختر هجوم آوردند براى فهم مطلب لازم است بخاطر آريم كه در 163 ق م . مردمانى موسوم به يوئه‌چى فشار به سك‌هائى كه بين جيحون و سيحون بودند داده آنها را بباختر راندند پس از آن در 130 ق . م . باختر را از آنها گرفتند و سك‌ها به طرف ممالك مجاور باختر از طرف جنوب متوجّه شدند طايفه‌اى از يوئه‌چىها موسوم به كويشان طوائف ديگريرا در ازمنهء بعد مطيع نموده دولتى تشكيل دادند كه موسوم بكوشان شد و روميها براى اينكه فشارى بايران وارد آرند با آنها روابطى داشتند مقارن اين زمان ( 425 م . ) باز از ماوراء جيحون مردمى بمملكت كويشان حمله كردند اين مردم با يوئه‌چىها قرابت داشتند چينىها آنها را ( يزا ) و رومىها هفتاليت و مورّخين ايرانى هياطله ناميده‌اند تصوّر ميكنند كه اين اسم رومى و ايرانى آنها از كلمه يتاليت مىباشد كه به معناى رئيس است اينها را هونهاى سفيد نيز ناميده‌اند هياطله مردمي بودند خيلى قوى و تازه‌نفس پيدايش آنها در اين طرف جيحون و اشغال باختر وحشتى در شرق توليد كرده بود ( 425 م . ) و ايرانيها از تاخت‌وتاز آنها در اضطراب بزرگى بودند امّا بهرام براى اينكه حركت خود را به طرف شمال و شرق ايران پنهان بدارد اوّل متوجّه آذربايجان شد و بعد در نهان شب‌ها حركت كرده با سرعت حيرت‌انگيزى خود را بهياطله رسانيد و در طليعه صبح جنگى با آنها كرده خاقان آنها را كشت و غنائم زياد برگرفت بعد هياطله را تا جيحون تعقيب كرد و از رود مزبور گذشته چنان ضربتى به آنها وارد نمود كه تا بهرام سلطنت داشت ديگر به طرف ايران نيامدند تاج خاقان هياطله كه جزو غنائم جنگى بود زينت آذرگشتاسپ آتش‌كده معروف شهر شيز گرديد « 1 »\r\n\r\n\r\n","description":"","footnote":"\r\n( 1 ) - شيز همان گنزك است آذربايجان آن زمان دو كرسى داشت : گنزك و اردبيل گنزك تخت سليمان امروزى است .\r\n","page_name":" مقدمه 199 ","page_number":243},
  {"content":"\r\n\r\nجنگ با روم شرقي - چنان كه مورّخين يونانى نوشته‌اند جهت اين جنگ آزار مسيحيان مقيم ايران بود كه از تعصّب مغها فرار كرده بممالك بيزانس ميرفتند بهرام استرداد آنها را خواست و تئودوس چون ميدانست كه مورد عقوبت سخت واقع خواهند شد از پس دادن آنها دست بازداشت بهرام حكم كرد كارگران رومى را در معادن طلا و نقره ايران حبس و اموال آنها را در خاك ايران توقيف كردند بر اثر اين اقدام كدورت بالا گرفت و منتهى بجنگ شد مهر نرسى كه از نجباى درجه اول ايران بود و نسب خود را به ويشتاسب پدر داريوش بزرگ مىرساند در نزديكى نصيبين جنگى با لشگر بيزانس نمود ولى بهره‌مندى نيافت پس از آن بهرام بكمك نصيبين شتافت و همين كه سردار رومي از قضيّه مطلع شد تمام اسباب و ادوات محاصره را سوزانيده به خاك روم عقب نشست بهرام تئودوسيوپوليس را كه حالا معروف بارز روم است محاصره كرد « 1 » ولي به تسخير آن موفق نشد سال بعد ( 422 م . ) جنگ دوام داشت و اگرچه ايرانيها بهره‌مندى نداشتند ولى بسرعت جاى تلفات را پر ميكردند بالاخره روميها خسته شده تكليف صلح كردند و عهدنامه‌اى براى صد سال منعقد شد يكى از مواد عهدنامه آزادى مذهب عيسوى در ايران و مذهب زرتشتى در روم بود برحسب ماده ديگر دولت روم متعهّد شد ساليانه مبلغى بدولت ايران براى نگاهداشتن ساخلوهاى قوى در دربند داريال قفقاز بپردازد تا بدين وسيله از تجاوزات مردمان شمالى بحدود ايران و روم جلوگيرى به عمل آيد مادّه‌اى كه راجع بآزادى مذهب عيسوى بود از جهت ممانعت مغها اجرا نگرديد فوت بهرام در 438 م .\r\nروى داد گويند در شكارگاه در باتلاقي فرورفت او را بهرام گور\r\n\r\n\r\n","description":"","footnote":"\r\n( 1 ) - اسم اين شهر در ابتدا ( كارين ) و بعدها كالاك بود در نيمه قرن پنجم هجرى سلجوقيها ارزن را كه در مشرق اين شهر واقع بود خراب كرده و سكنه آن را بكالاك كوچ داده آن را ارزن الروم ناميدند بعدها ارزن الروم ارز الروم و ارز روم شد بنابراين املاء اسم اين شهر ارز روم است\r\n","page_name":" مقدمه 200 ","page_number":244},
  {"content":"\r\n\r\nگفته‌اند زيرا ميل مفرطى به شكار اين حيوان داشته كتاب هفت گنبد را حكيم نظامى گنجوى بنام اين شاه برشته نظم درآورده شكست فاحشى كه بهرام بهياطله داد براى ايران آن روزى بسيار مهم بود در زمان اين شاه چون نجباى ارمنستان نخواستند پسر ( بهرام شاپور ) پادشاه ارمنستان گردد تعيين يكنفر والى را تقاضا كردند و اين مملكت يكى از ايالات ايران گرديد موافق روايات ايرانى بهرام بعد از فتح خود نسبت به هياطله بهند رفت و پادشاه هند در ازاى جلوگيرى از هياطله كه براى آن مملكت هم بسيار خطر ناك بودند ايالت سند و مكران را به او واگذارد و بهرام دوازده هزار نفر لورى براى رامشگري و خنياگرى « 1 » از هند بايران آورد صحّت اين روايات معلوم نيست ولى مىرساند كه بين ايران و هند در اين زمان روابطى بوده\r\n\r\nشانزدهم - يزدگرد دوّم ( يزدكرت )\r\nبعد از پدر به تخت نشست و حملات هياطله بايالات شمال شرقى در ايران مجالى به او نداد كه بروميها بپردازد در اين آوان مذهب عيسوى در ارمنستان انتشار مييافت و يزدگرد ميخواست آن را در مذهب زرتشتى نگاه دارد تا از ايران جدا نشود اما خطّى كه ميسروپ ارمنى اختراع كرده بود ( 397 م . ) مبانى ملّى ارامنه را محكم نموده آنها را بپافشارى تشويق ميكرد وزير ايران مهرنرسى اعلاميّه‌اى منتشر و اصول مذهب عيسوى را ردّ كرد روساى روحانيّين ارامنه ردّى بر اين ردّ نوشتند و بعد ارامنه شوريدند در اينموقع يزدگرد از جنگهائى كه در مشرق با هياطله مينمود خلاصى يافته بارمنستان شتافت و جنگ خونينى در آوارائير درگرفت سردار قشون ارامنه واردان مامى كنى كشته شد و رئيس روحانييّن ارامنه با ده نفر از كشيشهاى بزرگ اسير شدند پس از آن آرامش برقرار\r\n\r\n\r\n","description":"","footnote":"\r\n( 1 ) - رامش‌گر بمعنى سازنده و خنياگر بمعنى مغنّي يا خواننده است\r\n","page_name":" مقدمه 201 ","page_number":245},
  {"content":"\r\n\r\nو آتشكده‌ها روشن گرديد و برگشت مردم بمذهب زرتشتى از اينجا حاصل شد كه مذهب عيسوى در ميان سواد مردم هنوز ريشه ندوانيده بود از وقايع سلطنت يزدگرد عهدنامه‌ايست كه با روم شرقى بست و بموجب آن تئودوس متعهد شد كه روميها استحكاماتى در نزديكى حدود ايران بنا نكنند و نيز قبول كرد ساليانه مبلغى بپردازد تا دولت ايران يك ساخلو قوى در دربند ( قفقازيّه - كنار درياى خزر ) نگاهداشته نگذارد مردمان شمالى به طرف ايران و روم شرقى تجاوز كنند يزدگرد در جنگهاى خود با هياطله بهره‌مندى بهرام گور را نداشت و ليكن باوجوداين موفّق شد كه از تاخت‌وتاز آنها در حدود ايران جلوگيرى كند اين جنگها از 443 تا 451 م . دوام داشت\r\n\r\nهفدهم - هرمز سوّم - ( ائوهرمزد )\r\nبعد از پدر بواسطه اينكه برادر بزرگتر او فيروز در سيستان و دور از پايتخت بود بتخت نشست ( 457 م . ) فيروز بر اثر اين خبر نزد خان هياطله رفته با كمك او تخترا از برادر گرفت\r\n\r\nهيجدهم - فيروز اوّل ( پيروز )\r\nبعد از برادر به تخت نشست ( 459 م . ) در زمان اين شاه خشگسالى و قحطى بزرگى در ايران روى داد كه چند سال طول كشيد ولى فيروز مملكترا خوب اداره كرد توضيح آنكه در ماليات‌ها تخفيف داده غلّه و آذوقه از خارجه براى اهالى تهيّه كرد و قرار داد كه اغنياء بضعفاء كمك كنند عيد آب‌ريزگان در اين زمان تأسيس شد و بيادگار بارانهائى بود كه آمد در زمان اين شاه جنگى با بيزانس روى نداد زيرا هردو دولت گرفتار مردمان تازه‌نفس شمالى بودند كه بممالك آنها حمله مىكردند در ايران هياطله و در روم شرقى هونها و مردمان ديگر در اين زمان ارّانيها\r\n\r\n","description":"","footnote":"","page_name":" مقدمه 202 ","page_number":246},
  {"content":"\r\n\r\n( آلبانيها ) « 1 » كه از جنگ بين دو برادر يعنى هرمز و فيروز استفاده كرده از اطاعت خارج شده بودند مجدّدا به جدّوجهد فيروز مطيع ايران گشتند\r\n\r\nجنگهاى هياطله\r\nفيروز بعد از فراغت از گرفتاريهاى اولى عازم نواحى شرقى ايران گرديد تا با هياطله جنگ كند ولي بهره‌مندى نداشت توضيح آنكه موافق روايات ايرانى پادشاه هياطله كه بعضى از مورّخين او را آخ‌شنوار و برخى خشنواز ناميده‌اند به صلح راضى شد به شرط اينكه شاه ايران دختر خود را به او بدهد فيروز پذيرفت ولى بجاى دختر خود كنيزكى براى او فرستاد خشنواز حيله را دريافت و از شاه ايران خواست كه عده‌اى صاحب منصب ايرانى براى تعليم قشون او و جنگى كه در پيش دارد بفرستد فيروز سيصد نفر صاحب‌منصب فرستاد و خشنواز بعضى را كشته و مابقى را ناقص كرده نزد فيروز پس فرستاد و پيغام داد كه اين اقدام جواب حيله‌ايست كه شاه نموده اين بود كه جنگ دوّم هياطله با فيروز شروع گرديد و اين دفعه فيروز از طرف گركان حمله برده گرفتار شد توضيح آنكه موافق روايات ايرانى كه طبرى ذكر كرده خشنواز او را با حيله به درّه‌اى كشانيد كه مخرج نداشت و پس از آنكه فيروز با قشون خود وارد درّه مزبور شد مدخل آن را گرفت در اينحال فيروز چاره جز افتتاح مذاكرات صلح نداشت خشنواز به صلح ابدى راضى شد به شرط اينكه شاه ايران در پيش او به خاك افتد براى فيروز پذيرفتن اين شرط خيلي گران بود ولى چون چاره نداشت پذيرفت و مؤبدى براى تسلّى به او گفت كه اين حركت شاه در معني براى پرستش آفتاب است فيروز از رفتار توهين‌آميز خشنواز بالاخره بستوه آمده تصميم گرفت از اين دام بيرون\r\n\r\n\r\n","description":"","footnote":"\r\n( 1 ) - اينها از آريانهاى ايرانى بوده و بين رود كورا و درياي خزر و دربند و ارس سكني داشتند اروپائيها اين مردم را نيز آلبانى ناميده‌اند و بنابراين لازم است توضيح شود كه اين مردم را نبايد مخلوط كرد با آلبانيهاى شبه جزيره بالخان ( بالكان ) يا مردم ارودستان آنها از آريانهاى ايرانى نيستند بلكه شعبه مستقلّى از شاخه هند و اروپائى ميباشند\r\n","page_name":" مقدمه 203 ","page_number":247},
  {"content":"\r\n\r\nجهد و چون در عهدنامه مقرّر شده و فيروز قسم خورده بود كه از ستونى تجاوز نكند به حكم شاه آن ستون را كنده در پيشاپيش سپاه حركت دادند و بدين ترتيب فيروز با قشون زياد و پانصد فيل عازم بلخ شد ولى هياطله راه را بر او گرفته بسپاهيان فيروز گفتند كه اگر جنگ كنند قسمى كه شاه ايران خورده از منار تجاوز نكند آنها را خواهد گرفت از اين جهت نيمى از سپاهيان فيروز از او جدا شدند و او با نصف ديگر شروع بجنگ نمود و با سپاه خود در خندقي كه خشنواز در سر راه لشگر او كنده و روى آن را پوشيده بود افتاد و همگى تلف شدند ( 483 م . ) شرح واقعه متناقض و بيشتر بداستان‌گوئى شبيه است مثلا اگر فيروز در درّه‌اى محصور بود چگونه ميتوانست پانصد زنجير فيل تهيّه كند و اگر فيلها با او بودند چه شد كه خشنواز آنها را بعد از محصور شدن فيروز نگرفت و ديگر اينكه اگر مدخل درّه را قشون خشنواز گرفته بود و درّه مزبور مخرجي نداشت بچه‌سان فيروز توانست به طرف بلخ رود مسئله ستون و غيره هم افسانه به نظر ميآيد حقيقت امر بايد چنين باشد كه فيروز از گرگان حمله بهياطله كرده و موفّق نشده بعد خواسته عقب بنشيند در صحراى بىآب و علف آخال امروزى راه را گم كرده بعد در محلّى محصور گرديده و در حين جنگ كشته شده است قضيّه فرستادن كنيزكى براى خشنواز بجاى دختر فيروز نيز نبايد صحيح باشد و از اين جهت اين روايت را جعل كرده‌اند كه بر ايرانيان مزاوجت خان هياطله وحشى با دختر شاه ايران گران بوده فيروز ديوارى در گركان از درياى خزر در امتداد شمالى رود گركان كشيده كه در مقابل هياطله سدّى باشد خرابه‌هاى آن حالا موسوم بسدّ اسكندر است در سلطنت فيروز ارمنستان شوريده ساهاك نامى را بپادشاهى برگزيد جهت اين شورش تعصّب مذهبى مأمورين ايرانى و ضدّيت آنها با مذهب عيسوى بود گرجيها هم بارامنه ملحق شدند و ليكن زرمهر سردار ايرانى در غياب فيروز بخرج خود قشون‌كشى بارمنستان كرده و با ساهاك جنگ نموده او را\r\n\r\n","description":"","footnote":"","page_name":" مقدمه 204 ","page_number":248},
  {"content":"\r\n\r\nكشت شورش موقّتا خوابيد و ليكن اوضاع حقيقى اين مملكت خوب نبود\r\n\r\nنوزدهم - بلاش ( ولگاش )\r\nبعد از برادر به تخت نشست ( 483 - 487 ) اين شاه سوخرا حاكم سيستان را مأمور كرد كه با خشنواز داخل مذاكره شده قرار صلحى بدهد حاكم مذكور براى اينكه در مذاكرات كامياب باشد لشگرى جمع كرده پس از آن در مذاكره شد خشنواز راضى گرديد كه اسراء و غنائمى كه از سپاه فيروز برده بود با فيروزدخت دختر فيروز و زنهاى او مسترد دارد و با ايران صلح نمايد به شرط اينكه ايران ساليانه مبلغى بپردازد دربار ايران اين پيشنهاد را پذيرفت ( 483 - 485 م . ) بعضى از مورّخين عقيده دارند كه در مدّت دو سال اين مبلغ داده ميشد بلاش پس از استرداد اسراء متوجّه امور ارمنستان گرديد و واهان سردار ارامنه از شاه درخواست كرد كه آزادى مذهب عيسوى در ارمنستان اعلان شود در ابتداء بلاش راضى نميشد ولي در اين حيص‌وبيص بلاش گرفتار جنگ خانگى گرديد توضيح آنكه برادر او زارن مدعى تخت سلطنت شد و واهان با تمام قواى خود بكمك شاه شتافت اين بود كه بلاش بعد از فراغت از اين جنگ خواهش واهان را پذيرفت و مذهب عيسوى در ارمنستان و گرجستان رسمى شد پس از آن اين دو مملكت باطنا با ايران همراه شدند\r\n\r\nبيستم - قباد اوّل ( كوات )\r\nقباد پسر فيروز بود در زمان سلطنت بلاش خواست تخت را از او بستاند ولى موفّق نشد و فرار كرده نزد خشنواز رفت خان هياطله پذيرائى شايانى از او كرد و بعد از سه سال قشونى براى او تهيّه نمود كه با بلاش جنگ كند و ليكن در اين احوال بلاش مرد ( 487 م . ) و نجباى ايران قباد را پذيرفتند اين شاه از 487 تا 531 م . دو دفعه سلطنت كرد وقايع مهمّ زمان او چنين است : در ابتداء قباد به طرف خزرها متوجّه شد اينها مردمى\r\n\r\n","description":"","footnote":"","page_name":" مقدمه 205 ","page_number":249},
  {"content":"\r\n\r\nبودند از نژاد اصفر كه در سواحل غربى درياى خزر سكنى گزيده بصحرا گردى و تاخت‌وتاز در ممالك همجوار اشتغال داشتند و غالبا به طرف وادى رود كورا ( كوروش قديم ) مىآمدند قباد با آنها جنگ كرده غلبه يافت و عدّه زيادى از آنها كشته غنايم بىشمار برگرفت\r\n\r\nپيدايش مزدك - خلع قباد و بازگشت او بسلطنت\r\nمزدك پسر بامداد از اهل نيشابور بود ( بعضى مزدك را از محلّى دانسته‌اند كه خرابه‌هاى آن حالا معروف به تخت‌جمشيد است ) اين شخص مذهبي آورد كه شرح آن در جاى خود بيايد و نتيجه‌اش اين بود كه بايد اموال و زنها اشتراكى باشند قباد براى اينكه از نفوذ نجباء و روحانيّين بكاهد در ابتداء مذهب او را پذيرفت پس از آن وجاهت او در ميان مردم زائل شد و در اثر آن نجباء و روحانيّين اجتماع كرده او را خلع و جاماسب برادر او را بر تخت نشاندند در ابتداء خشم مردم باندازه‌اى بود كه قتل او را ميخواستند و ليكن جاماسب مردم را از اين خيال منصرف و او را در قلعه فراموشي حبس كرد ( 498 م . ) « 1 » قباد بهمدستى زنش از محبس فرار كرده نزد هياطله رفت بعد بكمك او بايران برگشت و چون جاماسب مقاومتى نكرد دوباره بر تخت نشست ( 501 م . ) و اين دفعه با مزدك رسما همراهى ننمود بعضى نوشته‌اند كه باطنا به او معتقد بوده ولي رفتار او بعد از چندى اين نسبت را تكذيب مىكند\r\n\r\nجنگ با بيزانس\r\nقباد در ازاى همراهى هياطله متعهد شده بود مبلغ زيادى بدهد ولى در خزانه وجه كافي نبود در اين موقع بخاطر قباد آمد كه موافق عهدنامه آخرى كه براى شصت سال بين يزدگرد دوّم و تئودوس امپراطور بيزانس منعقد شده دولت روم شرقى ميبايست ساليانه مبلغى براى نگاهداشتن ساخلو قوى در دربند بپردازد و در زمان صلح نداده لذا مطالبه اقساط\r\n\r\n\r\n","description":"","footnote":"\r\n( 1 ) - راجع به اين قلعه بذيل صفحه 196 رجوع شود\r\n","page_name":" مقدمه 206 ","page_number":250},
  {"content":"\r\n\r\nرا نمود و آناستاس « 1 » امپراطور بيزانس متعذّر شد كه چون ايران در موقع خود مطالبه نكرده مرور زمان اين حق را زايل نموده بر اثر اين جواب جنگ بين دولتين شروع شد قباد براى اينكه مجالى بدشمن براى تجهيزات ندهد با سرعت حيرت‌آورى داخل ارمنستان روم گرديد و ارز روم را محاصره كرده گرفت پس از آن آمد ( دياربكر ) را نيز تسخير كرد بعد با قشون بيزانس مصاف داده آن را شكست داد و نزديك بود صلحى با شرايط سنگين بروميها تحميل كند كه خبر تاخت‌وتاز هياطله در شمال شرق ايران رسيد و مجبور شد بدان سمت عزيمت نمايد روميها همين كه از گرفتارى او مطلع شدند آمد و نصيبين را محاصره كردند بالاخره سفيرى از طرف قباد روميها را ملاقات و متاركه‌اى بمدّت هفت سال منعقد نمود و دولت بيزانس مبلغى بايران داده آمد را پس گرفت « 2 » در 506 م . دولت روم شرقي قبول كرد كه ساليانه مبلغى بدولت ايران براى نگاهدارى ساخلو قوى در دربند هاى قفقاز بپردازد بعد قباد به هياطله پرداخت و در مدت ده سال با آنها جنگيده كاملا فاتح گرديد بنحويكه از اين ببعد ديگر خطرى از طرف آنها بايران متوجّه نشد ( 503 - 513 م . )\r\n\r\nجنگ دوّم با بيزانس\r\nقباد پس از اينكه از جنگ هياطله فراغت يافت باز متوجّه روم شرقى گرديد توضيح آنكه در اين زمان ( گرجستان ) بر ايران شوريد و جهت طغيان از اينجا بود كه قباد سياست سابق دربار ايران را راجع به تعقيب عيسويها پيروى و آزادى اين مذهب را كه در زمان بهرام گور داده شده بود نسخ نمود و بر اثر اين سياست گرگين پادشاه گرجستان بروم ملتجى شد قبل از آن روميها از اشتغال قباد به جنگ هياطله استفاده كرده قلاعى در حدود ايران ساخته بودند ( منجمله شهر دارا در نزديكى نصيبين بود ) شاه اعتراض\r\n\r\n\r\n","description":"","footnote":"\r\n( 1 ) -  ANASTASE \r\n( 2 ) - مبلغى كه بايران دادند هزار ليبراى طلا بود و ليبرا تقريبا 65 مثقال كنونى وزن داشت .\r\n","page_name":" مقدمه 207 ","page_number":251},
  {"content":"\r\n\r\nكرد ولى امپراطور جواب مساعدى نداد و بعد يوستن « 1 » با هونهائيكه در شمال قفقاز سكنى داشتند بر ضدّ ايران اتّحاد نمود و لازيكا را هم به طرف خود جلب كرد ( قسمت غربى گرجستان امروزى در كنار درياى سياه به لازيكا موسوم بود ) در 526 م . قشون ايران داخل گرجستان و لازيكا شده اين صفحات را اشغال نمود روميها هم بارمنستان ايران آمدند ولى نه در اينجا موفّق شدند و نه در بين النّهرين دو سال بعدباز جنگى روى داد و بىليزار « 2 » سردار نامى بيزانس شكست خورد يوستىنين « 3 » در نتيجه اين احوال دو هزار نفر بر قشون رومى افزود و از مردمان شمالي موسوم به ( ماساژت ) ها قشون داوطلب گرفته مهيّاى جنگ جديدى گرديد سردار ايرانى فيروز مهران به دارا رفت و در حوالى آن جنگى بين فريقين روى داد تيراندازان ايرانى مهارت خود را نشان دادند و وقتى كه تيرهايشان تمام شد جنگ تن به تن با روميها نموده ميمنه و ميسره رومى را مغلوب كردند و ليكن در هردو دفعه ماساژتهاى تازه‌نفس بكمك روميها آمدند و ايرانيها عقب نشستند ولى تلفات رومىها بقدرى بود كه بىلىزار ايرانيها را تعقيب نكرد اين جنگ با وجود اينكه ظاهرا به بهره‌مندى روميها تمام شد اهميّت زياد داشت زيرا ثابت كرد كه قشون بيزانس نسبت بسابق ضعيف شده و اگر ماساژتها نبودند حتما شكست مىخورد و نماياند كه ايرانيها در فنّ جنگ نسبت بسابق خيلى ترقى كرده‌اند از اين جهت پافشارى و اطاعت نظامي ايرانيها باعث تعجّب بىلىزار سردار نامى بيزانس گرديد در 531 م . باز قشون ايران عازم سوريّه گرديد و بىلىزار با لشگرى كه از طوائف رومى و غير رومى مركّب بود راه را بر ايرانيها گرفت و در نتيجه جنگى در كالّينيكوس « 4 » روى داد كه قشون رومى شكست خورد ولى ايرانيها نتيجه‌اى از اين جنگ نگرفتند زيرا به زودى خبر فوت قباد رسيد و قشون ايران به طرف دجله حركت كرد خلاصه آنكه جنگهاى قباد با روم شرقى نتيجه نداد و بنابراين طرفين باوضاع\r\n\r\n\r\n","description":"","footnote":"\r\n( 1 ) -  JUSTIN \r\n( 2 ) -  BILISARE \r\n( 3 ) -  JUSTINIEN \r\n( 4 ) -  CALLINICUS \r\n","page_name":" مقدمه 208 ","page_number":252},
  {"content":"\r\n\r\nقبل از جنگ باقى ماندند كلّيّة بايد گفت كه جنگهاى ايران با روم يا به عكس از زمان قباد به بعد دو دولت قوى را كه صاحب اختيار عالم آن زمان بودند ضعيف كرده زمينه فتوحات اعراب را مهيّا نمود\r\n\r\nمزدكيها\r\nدر اواخر سلطنت قباد مزدكيها كنگاشى نمودند كه شاه را مجبور نمايند از سلطنت استعفاء كرده آن را بيكى از پسرهايش كيوس نام « 1 » تفويض كند چه او وعده داده بود كه مذهب مزدك را رسمى نمايد قباد در ابتداء روى خوشى نشان داد و پس از آن‌كه آنها را اغفال نمود بدستيارى پسرش خسرو ( انوشيروان بعد ) مزدكيان را بجشني دعوت كرد و بجز مزدك كه فرار نمود همگى كشته شدند ( 529 م . ) قباد در سنّ 82 سالگى درگذشت ( 531 م . ) گرويدن او بمزدك از راه سياست و براى كاستن از نفوذ نجباء و روحانيّين بود بعد كه قباد به مقصود خود رسيد بقلع آنها پرداخت نوشته‌اند كه هيچيك از شاهان ساسانى به قدر او شهر در ايران بنا نكرد از جمله كازرون است در فارس و گنجه در قفقازيّه مميّزى املاك براى تغيير مالياتها و رفع تعدّى و ظلم مأمورين دولتى نيز در زمان او شروع شد و انوشيروان آن را بانجام رسانيد\r\n\r\nبيست و يكم - خسرو اوّل انوشيروان عادل - ( خسراو انوشك‌ربان )\r\nطبرى گويد وقتى كه قباد فرار كرده نزد هياطله رفت دختر دهقانى را در نيشابور گرفت و از او خسرو متولّد شد قباد او را خيلى دوست ميداشت زيرا تولّد او با فوت بلاش و بر طرف شدن جنگ خانگى تصادف كرد و او اين تصادف را بفال نيك گرفت چون قباد پسران ديگرى داشت كه از خسرو بتخت سلطنت نزديكتر بودند در اواخر عمر خود بدين فكر افتاد كه چنان كه امپراطور روم آركاديوس پسر خود ( تئودوس ) را به يزدگرد اوّل سپرد\r\n\r\n\r\n","description":"","footnote":"\r\n( 1 ) - مورّخين خارجه اسم او را ( فثاسوارسا ) نوشته‌اند و محقّقين گمان ميكنند كه تصحيف پثشخوار شاه و لقب است پثشخوار كوهى است از جبال البرز بين سارى و دامغان\r\n","page_name":" مقدمه 209 ","page_number":253},
  {"content":"\r\n\r\nاو هم خسرو را به يوستن امپراطور روم بسپارد تا بعد از فوت او با همراهى قيصر بر تخت نشيند با اين قصد اقدامى كرد ولى امپراطور جواب ردّ داد جهت معلوم است : ممكن بود براى روم در آتيه مواقع استفاده پيش آيد و او مجبور گردد كه سياست را فداى درست قولى خود نمايد چنان كه يزدگرد در چنين موقعى واقع شد امر بدين حال بود تا قباد فوت كرد و در سر تخت بين خسرو و كيوس و جام برادران او منازعه درگرفت و ليكن از جهت همراهى مهبود كه وزير بود و سرعت اقدامات خسرو اورنگ و ديهيم شاهى نصيب او گشت كارهاى مهمّ خسرو را بايد به دو قسمت تقسيم كرد\r\n\r\nسياست داخله\r\nدر اين قسمت تمام توجّه خسرو در بادى امر به اين امر متوجّه بود كه ايران را از حال انقلاب افكار بيرون آورده به حال طبيعى برگرداند زيرا مذهب مزدك بحدّى در ممالك ايران سرايت كرده و طرفدار يافته بود كه حتّى در ارمنستان مسيحى هم مردم به دو فرقه مزدكى و غير مزدكى تقسيم و با هم در منازعه شده بودند خسرو دو نوع اقدام را لازم ديد :\r\nبرانداختن مزدك و مزدكيان و رفع جهاتى كه موجب پيشرفت اين مذهب شده بود بنابراين با يكدست بقلع‌وقمع قائد و پيروان اين مذهب پرداخت و با دست ديگر اصلاحات مهمّى كرد مزدك چون در زمان قباد فرار نمود سالم ماند ولى حالا به حكم خسرو دستگير و با عده زيادى از پيروان خود بقتل رسيد پس از آن چون خسرو ميدانست كه موجبات پيشرفت اين مذهب سنوات قحطى زمان فيروز و تعدّيات عمّال دولتى بمردم و نفوذ فوق‌العاده نجباء و روحانيّين بود باصلاحات پرداخت و تعديل مالياتها را مقدّم داشت بالحاصل بر اثر مميّزىهائيكه بجدّ و جهد خسرو باتمام رسيد تكليف ماليات بده معلوم و بار او سبكتر گرديد كيفيّات اين مطلب در جاى خود بيايد ثانيا قضاتى بولايات فرستاد تا بعرايض مردم رسيدگى\r\n\r\n","description":"","footnote":"","page_name":" مقدمه 210 ","page_number":254},
  {"content":"\r\n\r\nو از تعدّيات مأمورين دولتى جلوگيرى كنند ثالثا براى سرعت اجراى احكام و جلوگيرى از نفوذ متنفّذين ايران را به چهار قسمت تقسيم كرده براى هريك فرمانفرمائى با اختيارات فوق‌العاده معيّن نمود هريك از قسمتها را پادگس « 1 » و فرمانفرما را پادگس‌بان ميناميدند رابعا قشون چريكى در زمان او مبدّل بقشون دائمى شد و براى سپاهيان و صاحبمنصبان حقوق و جيره مقرّر گرديد علاوه‌بر اين اقدامات شاه بشخصه بامور قضائى رسيدگى ميكرد و احكامى كه ميداد بسرعت در تمام بلاد ايران اجراء ميشد پس از اصلاح امور لشگرى و كشورى خسرو بمعارف پرداخت چنان كه در جاى خود بيايد راجع بامنيّت مملكت علاوه‌بر جنگهائيكه خسرو با مردمان صحراگرد مانند هياطله و خزرها و غيره كرد و آنها را مطيع يا مخذول نمود قلاع و سدّهاى متعدّد براى جلوگيرى از تاخت‌وتاز آنها ساخت مانند سدّ دربند « 2 » در قفقازيّه و قلاع گركان و اترك و غيره از كارهاى خسرو يكى هم توجّه مخصوصى است كه نسبت بزراعت و صنايع و تجارت داشت : براى پيشرفت زراعت زمين و تخم و حيوانات اهلى بزارعين داد و براى ازدياد سكنه امر كرد هرمردى تأهل اختيار نمايد گدا و ول‌گرد را مجازات نمود و راه‌هائى براى رونق تجارت بساخت و مسافرين خارجه را با مهربانى پذيرفت چون اينكارهاى خسرو آرامش ايران و رفاه مردم را تأمين كرد او را انوشه روان خواندند\r\n\r\nسياست خارجه\r\nوقتى كه خسرو به تخت نشست اوضاع مقتضى هيچگونه خصومتى با روم شرقى نبود چه خسرو به خوبى ميدانست كه بايد بدوا باصلاحات داخله پرداخته مملكت را به حال طبيعى برگرداند يوستىنين امپراطور بيزانس هم‌چون بامور ايطاليا و افريقا مشغول بود و سردار نامى او بىلىزار پيشرفت هاى بزرگى داشت هيچ نميخواست در مشرق با ايران طرف شود بنابراين\r\n\r\n\r\n","description":"","footnote":"\r\n( 1 ) -  PADHGOS \r\n( 2 ) - سد دربند را در دوره اسلامى باب الابواب گفته‌اند\r\n","page_name":" مقدمه 211 ","page_number":255},
  {"content":"\r\n\r\nدولتين عهدنامه‌اى بشرايط ذيل منعقد نمودند : 1 - دولت بيزانس بايد ساليانه مبلغى بدولت ايران بپردازد و دولت ايرانهم يك ساخلو قوى در دربند و جاهاى ديگر قفقاز نگاه بدارد « 1 » ( دولت روم از گنجاندن چنين ماده‌اى در عهدنامه‌ها احتراز داشت چه تأديه مبلغى را همه ساله بايران يك نوع باجي تصوّر ميكرد ) 2 - هرقدر از ولايت لازيكا قبل از جنگ قباد با روم شرقى در تصرّف طرفين بود من بعد هم به همان حال باقى خواهد ماند ( گرجستان غربى امروزى را چنين ميناميدند و در زمان قديم آن را كلشيد ميگفتند ) 3 - روميها مىتوانند شهر دارا را تصرف نمايند و ليكن آنجا را نبايد مركز قواى خود در بين النّهرين قرار دهند 4 - ايران و بيزانس با هم متّحد خواهند بود ( 532 م . ) يوستىنين بعد از اين صلح بجهانگيرى در ايطاليا و افريقا پرداخت و بواسطه سردار نامى خود بىلىزار فتوحات درخشانى كرد از بهره‌مندىهاى روم خسرو در انديشه شد زيرا قوى شدن امپراطورى شرقى را براى ايران خطرناك مىپنداشت در بادى امر خسرو ميخواست تعويضاتى از يوستىنين بخواهد و ليكن به زودى از اين خيال منصرف گرديد زيرا بدين ترتيب مقصود اصلى او كه ممانعت از قوى گشتن بيزانس بود حاصل نميشد اين بود كه بجنگ تصميم گرفت\r\n\r\nجنگ اوّل با بيزانس\r\nبراى جنگ بهانه‌اى لازم بود كه به زودى بدست خسرو آمد توضيح آنكه بين دو ملك عرب حارث ابن جبله و منذر بن نعمان منازعه‌اى روى داد اولي ملك غسّان و تحت الحمايه روم شرقى بود و دوّمى كه در حيره سلطنت داشت از ملوك لخمى و دست‌نشاندهء ايران يوستىنين در منازعه آنها دخالت نموده بدون رجوع بدولت ايران خود را حكم قرار داد انوشيروان كه در پى بهانه بود از اين قضيّه استفاده كرده با لشگرى جرّار\r\n\r\n\r\n","description":"","footnote":"\r\n( 1 ) - اين مبلغ يازده هزار ليبراى طلا بوده و ليبرا 325 گرام يا تقريبا 65 مثقال وزن داشته\r\n","page_name":" مقدمه 212 ","page_number":256},
  {"content":"\r\n\r\nاز دجله گذشته به بين النّهرين تاخت و بعد بىدرنگ از فرات گذشته به طرف شامات رفت و انطاكيّه را كه عروس شهرهاى آسياى غربى بود تسخير نمود و غنايم زياد از آنجا آورد دولت بيزانس كه در جاهاى ديگر مشغول جنگ و اين ضربت‌ها براى او ناگهانى بود مضطرب گرديد پس از آن مذاكرات صلح از طرف روميها شروع شد و انوشيروان كه به مقصود خود رسيده بود پيشنهاد آن را پذيرفت شرايط صلح چنين بود كه : اوّلا دولت بيزانس پنجهزار ليبراى طلا ( سيصد و بيست و پنجهزار مثقال طلا ) براى غرامت جنگ بپردازد ثانيا مبلغ پانصد ليبراى طلا ساليانه براى نگاهدارى قواى ساخلوى در دربندهاى قفقازيّه بايران تأديه كند ( 540 م . ) اين صلح هم دوامى نداشت و در سر لازيكاباز جنگ شروع شد چنان كه بيايد نوشته‌اند شهر انطاكيّه بقدرى پسند خاطر انوشيروان شد كه در نزديكى تيسفون ( مداين ) بتوسط يونانيها شهرى مشابه آن ساخت كه معروف به ( به‌ازانديو خسرو ) گرديد « 1 »\r\n\r\nجنگ براى لازيكا\r\nاز جهت همجوارى ايران و بيزانس بالازيكا نفوذ هردو در اين‌جا كاملا احساس ميشد و روم در شهر پترا « 2 » ( در كنار درياى سياه ) حاكمى معين كرده بود در اين زمان حاكم آنجا تجارت را انحصارى كرد و پادشاه لازيكا كه از اين اقدام ناراضى بود بر ضدّ روميها قيام و از ايران استمداد نمود انوشيروان اين موقع را مغتنم شمرد كه حدود ايران را بدرياى سياه برساند و در آنجا بحريه‌اى تأسيس و قسطنطنيّه را در مواقع لزوم تهديد كند اين بود كه فورا قشونى برداشته وارد لازيكا شد و شهر پترا را محاصره كرده گرفت هرچند اين ولايت به تصرّف ايران درآمد و ليكن رفتار ايرانيهاى زرتشتى با اهالي عيسوى ضدّيتى بين آنها ايجاد كرد و به مقاصد انوشيروان صدمه زد پس از چند سال جنگ چون طرفين خسته شده بودند\r\n\r\n\r\n","description":"","footnote":"\r\n( 1 ) - يعنى شهر خسرو كه بهتر از انطاكيّه است\r\n( 2 ) - باطوم حاليّه را ( پترا ) ميناميدند\r\n","page_name":" مقدمه 213 ","page_number":257},
  {"content":"\r\n\r\nو بعلاوه انوشيروان در جاهاى ديگر كارهاى مهم‌ترى داشت قرارى راجع بمتاركه پنجساله داده شد و اين متاركه در 562 م . بشرايط ذيل مبدّل به صلح پنجاه ساله گرديد : 1 - دولت ايران لازيكا را تخليه كرده بروم واگذار مىكند و دولت روم متعهّد مىشود كه در ازاى اين اقدام در مدّت پنجاه سال سالى سى هزار سكّه طلا بدولت ايران بپردازد « 1 »\r\n2 - مسيحيان ايران در مذهب خود آزاد خواهند بود و ليكن حقّ تبليغ نخواهند داشت 3 - دولت ايران ساخلوى در دربند قفقازيّه نگاه خواهد داشت\r\n\r\nجنگ با هياطله\r\nانوشيروان از صلح خود با بيزانس استفاده كرده بمملكت هونهاى سفيد قشون‌كشى نمود و براى اطمينان از پيشرفت خود قبلا با تركها اتّحادى بر ضدّ آنها منعقد كرد كيفيّات اين جنگها را نمىدانيم همين قدر معلوم است كه در حين جنگ پادشاه هياطله كشته شد و اين مملكت بين ايران و خاقان تركها تقسيم گرديد بدين‌سان كه جيحون سرحد شمال شرقي ايران شد و باختر و طخارستان ( در مشرق باختر ) و زابلستان و رخّج جزو ايران گرديدند ( تقريبا در حدود 557 م . ) بعضى عقيده دارند كه مستملكات ايران در هند كه بواسطه فشار هونها موقتا از تصرّف ايران خارج شده بود در اين زمان برگشت و بنابراين سند و پنجاب را جزو ممالك ايران اين زمان ميدانند براى تأمين اين عهدنامه انوشيروان دختر خاقان ترك را گرفت چون در دفعه اولى اسمى از تركها برده مىشود لازم است توضيح شود كه تركها تيره‌اى از هونها بودند و اين تيره كه موسوم به ( آسنا ) بود از فشار امپراطور چين در 433 م . كوچيده به طرف مغرب رفت و در ازمنه بعد به دو قسمت تقسيم شد قسمت شرقى در اراضى واقعه بين مغولستان و كوه‌هاى اورال سكنى گزيد و قسمت غربى صفحاتى\r\n\r\n\r\n","description":"","footnote":"\r\n( 1 ) - طبرى تاديه ساليانه اين وجه را باج تصور كرده\r\n","page_name":" مقدمه 214 ","page_number":258},
  {"content":"\r\n\r\nرا اشغال كرد كه بين كوههاى آلتاى و سيحون واقع بود كلمه ترك از كوهى است كه شبيه بكلاه‌خود است و كلاه‌خود را در زبان تركي دورك « 1 » ميگفته‌اند پادشاه اين قوم لقب خاقانى داشت و اولين خاقان تركها تومن « 2 » نامى بود كه در حدود 533 م . فوت كرد خاقان تركها را كه معاصر انوشيروان بوده مكان خان « 3 » ميناميدند ( 554 م . )\r\n\r\nجنگ با خزرها\r\nمقارن اين زمان انوشيروان به خزرها نيز پرداخت چه اينها هم در ولايات سرحدّى ايران مرتكب قتل و غارت مىشدند جنگ با آنها نيز به بهره‌مندى ايرانيها خاتمه يافت براى ترس و رعب آنها انوشيروان هزارها نفر از اين مردم بكشت و غنائم زياد از آنها برگرفت\r\n\r\nدست‌نشاندگي يمن\r\nدر زمان انوشيروان يكى از شاهزادگان خاندان حمير كه در يمن سلطنت داشت بدربار ايران پناهنده شده براى استرداد تاج و تخت از دست رفته از انوشيروان استمداد كرد توضيح آنكه در اوايل قرن ششم ميلادى حبشيها كه مسيحى بودند يمن را تصرّف كردند و سردار حبشى ابرهه كه فتوحاتى كرده بود حكومت خود را در اينجا محكم نموده كليسياهائى در صنعا بنا كرد امپراطور روم از اين اوضاع خوشنود و انوشيروان مكدّر شد اين بود كه انوشيروان از پناهنده شدن شاهزاده مزبور استفاده كرده وهرز نامى را با قشونى براى تصرّف يمن فرستاد و اين سردار از خليج پارس تا يمن با بهره‌مندى پيشرفت و عدن را تصرّف كرده حبشيها را از يمن براند ( 570 م . ) « 4 » پس از آن خانواده حمير برقرار و دست‌نشانده ايران گرديد و وهرز و سپاهيان ايرانى در آنجا مانده با اهالي مخلوط شدند چنان كه اعراب دوره اسلامى آنها را ابناء ميناميدند\r\n\r\nجنگ با تركها\r\nتركها پس از آنكه قسمتى از مملكت هياطله بتصرّف آنها\r\n\r\n\r\n","description":"","footnote":"\r\n( 1 ) -  DURK \r\n( 2 ) -  TUMEN \r\n( 3 ) -  MOKAN KHAN \r\n( 4 ) - راجع بتاريخ اين واقعه بين محقّقين اختلافى هست چنان كه بعضى تاريخ آن را 576 م . نوشته‌اند\r\n","page_name":" مقدمه 215 ","page_number":259},
  {"content":"\r\n\r\nدرآمد قوى شدند و ديزابول « 1 » خاقان تركها سفيرى در 567 م . بدربار ايران فرستاد تا عهدنامه اتّحادى فيما بين منعقد گردد انوشيران از اين اقدام او سخت دلتنگ شد و چندى بعد سفير ترك مرد ( تصوّر ميكنند كه انوشيروان او را زهر داده ) در اثر اين قضيّه خاقان تركها غضبناك گرديده سفيرى به بيزانس فرستاد و سفيرى نيز از قسطنطنيّه نزد خاقان رفت ( 569 م . ) و ضمنا تركها بناى تاخت‌وتاز را در حدود ايران گذاردند و ليكن همين كه سپاه ايران به طرف تركستان رفت عقب نشستند بعد چون ديزابول ديد كه در ميدان جنگ نميتواند با ايران طرف شودباز سفيرى نزد امپراطور روم فرستاده دولت روم شرقى را تحريك كرد كه معاهده خود را با ايران نقض كند ( 571 م . ) تحريكات خاقان تركستان در دربار روم مؤثر شد زيرا زمينه حاضر بود توضيح آنكه امپراطور بيزانس يوستن دوّم از فتوحات انوشيروان در اطراف ايران سخت نگران شده بود و ميترسيد كه قوى شدن ايران موازنه را به هم بزند و ديگر اينكه انوشيروان در اين زمان 70 سال داشت و قيصر گمان ميكرد كه شاه ايران از جهت پيرى فرماندهى را به عهده نخواهد گرفت و لذا عمر جنگ كوتاه خواهد بود بنابراين معاهده 562 را شكست و قشون رومى نصيبين را محاصره كرد ( ميل دولت روم را بداشتن تمام ارمنستان و نيز گرجستان مىتوان يكى از جهات اين جنگ دانست )\r\n\r\nجنگ سوّم با بيزانس - ( 572 - 579 م . )\r\nشاه همين كه از نقض معاهده و محاصره نصيبين آگاه شد بر خلاف انتظار امپراطور روم خود بشخصه فرماندهى را عهده‌دار گرديد و با سرعت شگفت‌آورى از دجله گذشته بكمك نصيبين شتافت بعد لشگر روم را از آنجا رانده تا دارا پيش رفت\r\n\r\n\r\n","description":"","footnote":"\r\n( 1 ) -  DIZABUL \r\n","page_name":" مقدمه 216 ","page_number":260},
  {"content":"\r\n\r\nو اين شهر را محاصره كرد در همان وقت يك ستون طيّار « 1 » مركّب از شش هزار نفر سوار زبده بسردارى آذرمهان بسوريّه حمله برد اين ستون اطراف آنطاكيّه را آتش زده و شهر آپامآ را خراب كرده برگشت و باردوى ايران در زير قلعه دارا ملحق شد ( 572 م . ) در 573 قلعه دارا به تصرف لشگر ايران درآمد توضيح آنكه علاوه‌بر آلات و ادوات محاصره كه انوشيروان براى تصرّف آن به كار برد آب شهر را برگرداند و قلعه مجبور شد تسليم شود سقوط دارا اثر عجيبى در عالم آنروزى كرد زيرا اين شهر قلعه محكم روميها در شرق بود و تسخير آن محال به نظر ميآمد بر اثر اين فتح يوستن ديگر نتوانست سلطنت كند و استعفاء كرده جاى خود را به كنت تىبريوس « 2 » داد و در اين موقع فهميد كه شير پير هنوز قوى و خطرناك بوده امپراطور جديد پس از اينكه بتخت نشست چاره را در اين ديد كه بمدّت يكسال با انوشيروان قرارداد متاركه منعقد نمايد اين متاركه را به مبلغ چهل و پنجهزار سكّه طلا خريد و مشغول جمع‌آورى لشگرى از مردمان تازه‌نفس و قوى سواحل رود رن « 3 » و دانوب « 4 » گرديد ولى بعد از انقضاى مدّت متاركه‌باز جرئت نكرد جنگ را شروع كند و درنتيجه براى سه سال ديگر قرارداد متاركه را تجديد و قبول نمود كه سالى سى هزار سكّه طلا بايران بپردازد پس از آن انوشيروان بارمنستان ايران رفته آن را مطيع نمود و بعد بارمنستان روم داخل شده در آنجا از كورس « 5 » سكائى كه با عده زيادى از سك‌ها در خدمت قيصر روم بود يك شكست جزئي خورد ولى به زودى اين شكست را جبران كرد توضيح آنكه شبانه با مشعل‌هاى افروخته به طرف اردوي روم حمله برده آن را شكست داد و پس از آن براى گذرانيدن زمستان بايران\r\n\r\n\r\n","description":"","footnote":"\r\n( 1 ) - طيّار در اين‌جا باستعاره استعمال شده و مقصود از آن سواره نظام سبك اسلحه است كه بسرعت از جائى به جائى حركت مىكند در عهد قديم اين نوع سواره نظام كه دور از اردوى اصلى عمليّات ميكرد براي تاخت‌وتاز و توليد وحشت در اهالى و مجبور نمودن دشمن به تقسيم قوا تهيّه ميشد\r\n( 2 ) -  CONTE TIBERIUS \r\n( 3 ) -  RHIN \r\n( 4 ) -  DANUBE \r\n( 5 ) -  KURS \r\n","page_name":" مقدمه 217 ","page_number":261},
  {"content":"\r\n\r\nمراجعت كرد در 576 م . قشون رومى شكست فاحشى از انوشيروان خورد و در سالهاى بعد طرفين مشغول جنگ بودند بىاينكه نتيجه قطعى براى يكى از آنها حاصل شود پس از آن انوشيروان كه مورد حمله قشون روم واقع شده بود براى تهيّه لوازم جنگ از دجله بشتاب گذشته به تيسفون وارد شد و به زودى درگذشت « 1 »\r\n\r\nخصال انوشيروان\r\nمورّخين شرقى انوشيروان را بزرگترين شاه ايران قديم دانسته‌اند جهت آن معلوم است : شاهانى مانند كوروش و داريوش بزرگ از خاطرها فراموش شده بودند ولى حالا كه معرفت باوضاع و احوال ايران قديم بيشتر است نميتوان انوشيروان را داراى اين مقام دانست امّا در اينكه او بزرگترين شاه سلسله ساسانى بوده ترديدى نيست كليّة چنان كه تاريخ نشان ميدهد نادر است كه شخصى صفات سردارى را با خصايص مملكت دارى جمع كرده باشد دربارهء انوشيروان نيز ميتوان گفت كه صفات و خصائص مزبوره در او جمع بوده : اين شاهى است عادل و سخت - جنگى و مدير - سردار و سائس چنان كه از كارهاى او كه در اين فصل ذكر شده و در فصل ديگر نيز بيايد اين صفات او هويدا است در زمان او سلسله ساسانى باوج عظمت خود رسيد : امپراطورهاى روم شكستها خوردند و غرامت‌ها دادند - دولت هياطله از صفحه روزگار نابود گرديد - خزرهاى وحشى گوشمالى شدند تركهاى آن طرف جيحون بجاى خود نشستند - حبشيها را از يمن راندند و اين مملكت دست‌نشانده ايران گرديد از طرف ديگر اصلاحات او در امور داخلى ايران روح جديدى بكالبد ايران دميد و ايرانى براى مرتبه اولى با علوم يونانى آشنا شد اين نكته نيز جالب توجّه است كه انوشيروان آخرين ستاره‌اى بود كه در افق ايران باستان درخشيد چه ايران ساسانى\r\n\r\n\r\n","description":"","footnote":"\r\n( 1 ) - از منابع رومى معلوم است كه دولت روم راضى شده بود از ارمنستان ايران و تمام گرجستان صرف‌نظر نموده عهدنامه صلحى منعقد نمايد ولى از جهت فوت انوشيروان مذاكرات بىنتيجه مانده\r\n","page_name":" مقدمه 218 ","page_number":262},
  {"content":"\r\n\r\nبعد از افول آن بواسطه خبطهاى جانشينهاى او و جهات ديگر با سرعت رو به انحطاط رفت و ديرى نگذشت كه دولت اردشير پاپكان منقرض و از براى ايران تاريخ جديدى شروع شد بنابراين انوشيروان عادل آخرين شاهى است كه عظمت ايران باستانى را در شخص خود مجسّم كرده « 1 » موافق روايات ايرانى شخصى كه بانوشيروان در اصلاحات مملكتى كمكهاى گران‌بهائى كرده بوزرجمهر ( بزرگ‌مهر ) است اين شخص در ابتداء معلم هرمز پسر انوشيروان بود و چون شاه دانائى و لياقت او را مشاهده كرد او را بوزارت انتخاب نمود در باب عقل و كفايت اين وزير حكايتهاى زياد گفته و نوشته‌اند كه در اين مختصر نگنجد گويند بوزرجمهر در زمان خسرو پرويز بامر او بقتل رسيد « 2 »\r\n\r\nبيست و دوّم - هرمز چهارم ( اهورمزد )\r\nهرمز بعد از پدر بتخت نشست ( 579 م . ) جنگهائى كه با بيزانس در زمان انوشيروان شروع شده بود تعقيب شد ولي براى هيچكدام از طرفين نتيجه قطعى نبخشيد زيرا هردو طرف بداشتن دارا اهميّت زياد ميدادند در 588 م . زمانيكه قشون ايران با روميها در جنگ بود خبر تاخت‌وتاز تركها در حدود ايران رسيد توضيح آنكه چون خاقان تركستان رنجيدگى مردم را از هرمز و اشتغال قشون ايران را بجنگ ديد خواست از موقع استفاده كند موقع هرمز مشكل بود و ليكن سردار نامى ايران بهرام چوبين ( رئيس خانواده مهران )\r\n\r\n\r\n","description":"","footnote":"\r\n( 1 ) - دارمس‌تتر گويد : انوشيروان در ميان اشخاص ايراني يكى از گيرنده‌ترين قيافه‌ها است اين يك نوع فرى در يك كبير ايران است . . . شايد انوشيروان از حيث دهى ( ژنى ) پائين‌تر از فردريك باشد ولي بالاخره او در تاريخ تمدّن آثارى از خود گذارده كه نافع است و دوامش بيشتر : ايران فردوسى را از او دارد - مالافون‌تن و اروپا شطرنج را\r\n( 2 ) - موافق منابع شرقي بزرگ‌مهر وزير انوشيروان است و ليكن متتبّعين اروپائى نتوانسته‌اند در اين باب عقيده قطعى اظهار نمايند زيرا براي آنها معلوم نيست كه او شخص تاريخى باشد\r\n","page_name":" مقدمه 219 ","page_number":263},
  {"content":"\r\n\r\nبا سپاهيان كم ولي زبده به طرف تركستان شتافت و جنگ سختى با خان بزرگ نموده او را بكشت پس از آن جنگ ديگرى با تركها كرده پسر خان بزرگ را اسير نمود و غنائم زيادي برگرفت نوشته‌اند كه 256 شتر براى حمل طلا و جواهراتى كه بدست آمده بود لازم شد در اين جنگ خاقان تركستان فيلها و شيرهاى جنگى به كار برده بود و ليكن از تيرهاى تيراندازان ايرانى آنها برگشته بجاى قشون ترك افتادند و از اضطرابى كه در قشون خصم روى داد سردار ايرانى استفاده كرده شكست فاحشى بتركها داد چنان كه قبول كردند كه ساليانه باجى بايران بپردازند ( 588 م . ) هرمز بعد از شكست تركها از فتح بهرام نگران شده او را بجنگ روميها در لازيكار فرستاد ( 589 م . ) در اينجا بهرام شكست خورد ولى هرمز بجاى اينكه كمك برساند از شكست او خوشنود شده براى او دوك‌دان و جامه زنان فرستاد سپاهيان ايران از اين رفتار هرمز نسبت بسردار خود در خشم شدند و با لشگر ايران كه در بين النّهرين جنگ مينمود اتّفاق نموده به طرف تيسفون حركت كردند تا انتقام از هرمز بكشند هرمز سپاهى براى جلوگيرى فرستاد آن هم بياغيها ملحق شد و وقتى كه اين خبر بپاىتخت رسيد مردم شوريدند و او فرار كرده بدست بيستام ( ويستاخم ) كه با او خويشى داشت افتاد و كشته شد ( 590 م . ) درباره هرمز چهارم بايد گفت كه در روايات برله و عليه او چيزهائى گفته شده به اين معنى كه او را سفّاك و در همان حال عدالت‌گستر دانسته‌اند بنابراين بعضى از محقّقين عقيده دارند كه اين شاه ميخواسته از نفوذ بزرگان بكاهد و ميدان بتعصّب مغها ندهد و همين شدّت عمل باعث شده كه او را سفّاك گفته‌اند مثلا نوشته‌اند : مغها از او خواستند كه مسيحيان را آزار نمايد و او با استهزاء پيشنهاد آنان را رد كرده گفت « چنان كه تخت شاهى ما بر دو پايه قرار نگيرد و دو پايه ديگر نيز لازم است هم‌چنان حكومت ما استوار نگردد اگر مسيحيان و\r\n\r\n","description":"","footnote":"","page_name":" مقدمه 220 ","page_number":264},
  {"content":"\r\n\r\nپيروان مذاهب ديگر را برنجانيم و دشمن خود كنيم دست از آزار آنان برداريد و كارهاى نيكو كنيد تا آنها كارهاى خوب شما را ديده بشما بگروند « 1 » »\r\n\r\nبيست و سوّم - خسرو دوّم معروف بپرويز - ( خسراو - اپرويز )\r\nخسرو بعد از پدر بتخت نشست و نامه‌اى به بهرام چوبين نوشته او را بدربار خود احضار و بلندترين مقام دولتى را به او وعده كرد بهرام جواب داد كه خسرو بايد نزد او رفته عفو خود را بخواهد خسروباز درصدد استمالت برآمد و نتيجه نگرفت بالاخره قشونى برداشته به قصد او رفت و شكست خورده فرار كرد بعد از دجله عبور كرده به سيرسزيوم « 2 » كه تابع بيزانس بود درآمد و رومىها با احترام او را پذيرفته دستور از قسطنطنيّه خواستند مريس « 3 » امپراطور بيزانس حاضر شد خسرو را پسر خود دانسته حمايت نمايد تا بتخت ايران برگردد به اين شرط كه او در ازاى چنين همراهى ارمنستان ايران را با شهر دارا بدولت بيزانس واگذارد پس از آن خسرو با قشون رومى عازم ايران گرديد امّا بهرام چوبين بعد از شكست خسرو وارد تيسفون شده بتخت نشسته بود ولي وقتى كه خبر آمدن خسرو با قشون رومى شيوع يافت مقام او سست گرديد در سنه 591 م .\r\nخسرو از دجله گذشت و در جنگى كه بين قشون رومى و آذربايجانى از يك طرف و سپاه بهرام از طرف ديگر روى داد او شكست خورده فرار كرد و نزد خاقان تركستان رفت خسرو بعد از اين فتح به تيسفون وارد شده بر تخت نشست و بعد قشون رومي را با هداياى فراوان مرخّص كرد و اشخاصى را كه باعث خلع و كشته شدن پدرش شده بودند گرفت و بكشت عدم بهره‌مندى بهرام از اين جهة بود كه بيشتر بزرگان و سران سپاه با او نبودند چه\r\n\r\n\r\n","description":"","footnote":"\r\n( 1 ) - نلدكه گويد اين سخن چه‌قدر بايد باعث شرمسارى مسيحيانى گردد كه پيروان مذاهب ديگر را تعقيب ميكردند\r\n( 2 ) -  CIRCESIUM \r\n( 3 ) -  MAURICE \r\n","page_name":" مقدمه 221 ","page_number":265},
  {"content":"\r\n\r\nعقيده داشتند كه فقط ساسانيان مىتوانند به جاى هخامنشىها بنشينند\r\n\r\nجنگهاى خسرو پرويز با بيزانس\r\nاين جنگها از 603 تا 627 م . به طول انجاميد و كيفيّات آن‌چنين است در سلطنت مريس روابط دو دربار كاملا صميمانه بود ولي در 603 م . مريس را كشتند و پسر او بايران آمده به خسرو پرويز پناهنده گرديد و او بپاس حقوق امپراطور مقتول فكاس « 1 » را بامپراطورى نشناخت و بر اثر آن جنگ بين دولتين شروع شد خسرو با لشگرى جرّار وارد بين النهرين گرديده با بهره‌مندى پيشرفت و شهر دارا را محاصره كرده بعد از سه ماه گرفت ( 605 م . ) بعد آمد ( ديار بكر ) و ادس و حرّان و ساير استحكامات رومى را تسخير كرد پس از آن قشون ايران از فرات گذشته تا نزديكى بيروت امروزى تاخت از طرف ديگر اردوى ديگر ايران از طرف ارمنستان حمله به كاپادوكيّه برده فريكيّه و دو ولايت ديگر آسياى صغير را غارت كرد و در آسياى صغير بقدرى پيشرفت كه اهالى قسطنطنيّه مضطرب شدند اوضاع دولت بيزانس در اين زمان قرين هرج‌ومرج بود : فكاس نتوانست در مقابل فتوحات خسرو كارى كند و فشار ايرانيها باعث وحشت و اضطراب در ممالك روم شرقى شده بحرانى توليد كرد بر اثر اين وقايع هراكليوس كه در تاريخ ايران معروف به هرقل است از افريقا با كشتيهائى به قسطنطنيّه آمد و با همراهى مردم زمام امور را بدست گرفت ( 610 م . ) خسرو بجهانگيرى خود ادامه داد و در 611 به شامات تاخته انطاكيّه و دمشق را گرفت پس از آن بكمك 26 هزار يهودى بيت المقدّس را تسخير نموده صليب حضرت عيسي را بايران فرستاد اين فتوحات پىدرپى خسرو اثر غريبي در عالم آن روزى كرد بخصوص تصرّف بيت المقدّس و آوردن صليب كه در انظار عالم مسيحي چيزى مقدّس‌تر از آن نبود خسرو به اين فتوحات\r\n\r\n\r\n","description":"","footnote":"\r\n( 1 ) -  PHOCAS \r\n","page_name":" مقدمه 222 ","page_number":266},
  {"content":"\r\n\r\nاكتفا نكرده شهربراز يكى از سرداران نامي ايران را با قشونى به طرف مصر فرستاد و او از كويرى كه بين شامات و مصر حائل است گذشته باسكندريّه كه شهر نامى تجارتى آن زمان بود درآمد ( 616 م . ) اين فتح سردار ايران‌باز اثر عجيبى در عالم آن روزى كرد زيرا قرونى بود كه مصر از تصرّف ايران خارج شده بود و شاهان ساسانى همواره مىخواستند حدود ايران را بحدود زمان هخامنشيها برسانند از طرف ديگر در 617 م . شاهين سردار نامى ديگر ايران از كاپادوكيّه گذشته ولايات آسياى صغير را يك بيك گرفت و به كالسدن « 1 » در نزديكى قسطنطنيّه رسيد در اينجا هرقل با سردار ايرانى ملاقاتى كرده بصلاح ديد او سفيرى نزد خسرو پرويز براى مذاكرات صلح فرستاد ولى مذاكرات به جائى نرسيد زيرا فتوحات خسرو او را مغرور و متكبّر كرده بود : خسرو نه فقط براى مذاكرات صلح حاضر نشد بلكه سفير را در محبس انداخته به قتل تهديدش نمود كه چرا هرقل را در غل و زنجير در پيش تخت او حاضر نكرده پس از آن كالسدن به زودى تسخير شد و ايران تقريبا بحدود زمان هخامنشىها رسيد ( 617 م . ) اوضاع بيزانس در اين وقت بسيار بد بود : چه ارمنستان روم و شهرها و قلاع رومى در بين النّهرين و تمام ممالك آسياى صغير و سوريّه و فلسطين و مصر مسخّر گرديده بود و خود قسطنطنيّه نيز از طرف ايران و ( آوار ) ها تهديد مىشد اينها مردمى بودند كه از طرف شمال بروم شرقى فشار داده ميخواستند از راه خشگى اين پاىتخت معظم را تصرّف كنند اوضاع بيزانس در اين زمان بقدرى بد بود كه هرقل در ابتداء مىخواست از پاىتخت فرار كرده به قرطاجنه رود و با اين مقصود خزانهء روم را از قسطنطنيّه حمل كرد « 2 » ولي روحانيّون و مردم مانع شدند و بالاخره او راضى شد بماند و خزائن و نفائس كليساها به مصرف تهيّه اردو هاى نظامى برسد .\r\n\r\n\r\n","description":"","footnote":"\r\n( 1 ) -  CHALCEDOINE \r\n( 2 ) - اين خزانه بدست سردار خسرو پرويز افتاد و موسوم به گنج بادآورد شد .\r\n","page_name":" مقدمه 223 ","page_number":267},
  {"content":"\r\n\r\n\r\nجنگهاى هرقل\r\nهرقل با قشون خود در 622 م . از بوغاز هلّس‌پن ( داردانل امروزى ) گذشت و در ايسّوس « 1 » به خشگى درآمد در نزديكى ارمنستان جنگي بين او و شهر براز روى داد كه بفتح روميها خاتمه يافت و پس از آن هرقل به قسطنطنيّه مراجعت كرد در سال بعد با مردمان شمالى مانند خزرها و غيره همدست شده از طرف لازيكا به طرف ايران قشون‌كشى نمود و خسرو با لشگرى مركّب از چهل هزار نفر سپاهى به شيز ( واقع در آذربايجان ) شتافته باردوهاى خود امر كرد كه نيز به طرف دشمن بشتابند و ليكن قبل از اجتماع اردوهاى ايران هرقل جنگ كرده فاتح شد و پس از آن بغارت شهرهاى ايران پرداخته آتشكده‌ها را خراب نمود ( 623 م . ) از جمله آتشكده آذرگشناسپ بود در سال بعد خسرو خواست حمله بارّان برده قواى هرقل را معدوم كند و به سه اردوى خود امر كرد بدانطرف بشتابند ولى هرقل پيشدستى كرده بارمنستان وارد شد و قبل از اينكه اردوهاى ايران بهم ملحق شوند با هريك جداگانه جنگ كرده فاتح گرديد\r\n\r\nمحاصره قسطنطنيّه\r\nخسرو پرويز كه از فتوحات قيصر روم مضطرب شده بود خواست يك ضربت قطعى بروميها وارد نمايد و با اين مقصود آخرين جدّ خود را به كار برده دو اردوي بزرگ تشكيل داد يك اردو در تحت سردارى شاهين مأمور شد قسطنطنيّه را محاصره كرده و با آوارها متّحد شده آن را تسخير نمايد و اردوى ديگر بر ضدّ هرقل عمليّات كند ( 626 م . ) هرقل قوائى براى محافظت قسطنطنيّه گذاشته خود به طرف لازيكا روانه شد و از آنجا به تفليس حمله برد ولى موفّق نشد ساخلو قسطنطنيّه با شاهين جنگ كرد و از جهت تند بادى كه مخالف قشون ايران وزيده خاك را به روى سپاه ايران ميزد موفّق شد آن را عقب نشانده شهر كالسدن را پس بگيرد شاهين بعد از اين جنگ از اين جهت كه مورد غضب خسرو واقع شده بود\r\n\r\n\r\n","description":"","footnote":"\r\n( 1 ) - اين همان محلّى است كه ميدان جنگ اسكندر با داريوش بود\r\n","page_name":" مقدمه 224 ","page_number":268},
  {"content":"\r\n\r\nاز غصّه بمرد آوارها هم حمله به قسطنطنيّه نمودند ولى موفّق بتسخير آن نشدند زيرا ايرانيها نتوانستند به آنها كمك كنند جهة موفّق نشدن ايران در اين جنگها فقدان بحريّه بود و به عكس هرقل در تمام جنگهاى مذكور از تسلّط بيزانس بر درياها استفاده نمود\r\n\r\nجنگ دستگرد\r\nدر سال 627 م . هرقل قصد دستگرد را نمود اين محلّ تقريبا در بيست فرسخى تيسفون واقع و اقامتگاه خسرو بود در نزديكى نينواى قديم جنگى بين فريقين روى داد و در اين جنگ اگرچه سردار ايرانى كشته شد ولى لشگر ايران پافشارى كرد تا آنكه بالاخره به طرف سنگرهاى خود عقب نشست و پس از رسيدن كمك به طرف كانال براز رود رفته و آن را سنگر خود قرار داده براى جنگ حاضر شد و ليكن در اين احوال ترسى بر خسرو مستولى شد كه بر اثر آن قشون ايران را رها نموده فرار كرد باوجوداين لشگر ايران مقاومت نمود تا قواء ايران بهم ملحق و دويست فيل جنگى بقشون ايران ضميمه شدند پس از آن هرقل چون پافشارى قشون ايران را ديد نقشه اوّلى خود را كه تعقيب خسرو و محاصره تيسفون بود تغيير داده به گنزك رفت ( 627 م . )\r\n\r\nخلع و قتل خسرو پرويز\r\nشكست خسرو در دستگرد و مخصوصا فرار او باعث هيجان نجباء و مردم در تيسفون گرديد رفتار بد خسرو با شهربراز و توهينى كه به نعش شاهين كرده بود بر تنفّر مردم افزود نوشته‌اند كه خسرو تمام سرداران خود را از اين جهت كه فاتح نشده بودند بكشت و ميخواست شهربراز را هم بقتل برساند و حال آنكه شهربراز و شاهين از جهت فتوحات سابقشان خيلى محبوب القلوب بودند بر اثر اين تنفّر خسرو را از سلطنت خلع نموده و در محبس تاريك انداخته بعد از چندى كشتند ( 628 م . ) شيرويه ( قباد زمان بعد ) چنان كه نوشته‌اند در اين قضيّه دست داشته زيرا خسرو ميخواسته مردان شاه پسر كوچك خود را كه از شيرين - زن سريانى\r\n\r\n","description":"","footnote":"","page_name":" مقدمه 225 ","page_number":269},
  {"content":"\r\n\r\nاو - بود وليعهد كند تنفّر و كينه دشمنان خسرو باندازه‌اى بود كه در محبس مهرداد پسر او را در پيش چشم او سر بريدند از وقايع مهمّه سلطنت خسرو يكى طغيان آب فرات و دجله است كه بين النّهرين را مبدّل به باتلاقهائى كرد و ديگرى طاعونى است كه كشتار زياد نمود\r\n\r\nخصائل خسرو پرويز\r\nخسرو پرويز بعد از انوشيروان معروفترين شاه ساسانى است از قصور عالى و حرم‌سرا و تجمّلات دربار او حكايتها مانده و ادباء و شعراى دوره‌هاى اسلامى داستانها گفته يا سروده‌اند خزانه ها و گنجها و تجمّلات او را احدى از شاهان سابق ساسانى نداشته عدهء زنان اين شاه را مورّخين سه هزار نوشته‌اند و علاوه‌بر آنها چند هزار كنيزك براى سرودن و نواختن جزو حرمسراى او بودند « 1 » از اينجا ميتوان فهميد كه مخارج دربار ايران در آن زمان چه بود و اگر در نظر آريم كه خسرو پرويز در محبس در مقام مدافعه از خود ميگفته كه موجودى خزانهء ايران را چهار برابر كرده و مخارج جنگهاى 25 ساله او را با بيزانس علاوه كنيم به آسانى ميتوان دريافت كه چه تحميلاتى در زمان او بمردم ايران ميشد جنگهاى او با روم قواى ايران را تحليل برد : خسرو در سال هاى اوّل جنگ فتوحات نمايانى كرد و اين بهره‌منديها از جهت ورزيدگى لشگر ايران در زمان شاهان قبل و اصلاحات انوشيروان در امور لشگرى و لياقت شهربراز و شاهين - دو سردار نامى ايران آن زمان - بود بر اثر اين فتوحات موقعى رسيد كه پرويز ميتوانست منّتى بر هرقل نهاده پيشنهاد او را راجع به صلح بپذيرد و با شرايط مفيدى عهدنامه‌اى منعقد نموده ايران را بحدود طبيعى آن‌كه درياى سياه و رود فرات بود برساند ( يعنى لازيكا و نيز بقيّه ارمنستان و بين النّهرين را بايران ضميمه نمايد )\r\n\r\n\r\n","description":"","footnote":"\r\n( 1 ) - تاريخ طبرى بعضى از مورّخين عده زنان حرم‌سراى او را از ده الى دوازده هزار نفر نوشته‌اند نامىترين زنهاى او يكي مريم دختر مريس قيصر بيزانس و ديگرى شيرين سريانى بود كه بعد از خسرو چون قباد دوم ميخواست او را ازدواج كند خود را كشت\r\n","page_name":" مقدمه 226 ","page_number":270},
  {"content":"\r\n\r\nولي خسرو پرويز از جهت غرور و خودپسندى نخواست اين نكته را درك كند و قواى خود را بيهوده در ممالكى صرف كرد كه حفظ آن براى ايران آن زمان از جهت فقدان بحريّه قوى مشكل بود و به اين نتيجه رسيد كه وقتي كه هرقل از طرف شمال به طرف ايران حمله آورد قشون ورزيده سابق بواسطه جنگهاى متمادى از ميان رفته و سرداران نامي او يكى از حق‌ناشناسى خسرو از غصّه مرده و ديگرى آزرده‌خاطر و دلسرد شده بود خسرو پرويز شاهى بوده ضعيف النّفس - خودپسند - ستم‌كار - شهوت‌ران و حق ناشناس سلطنت او تماما بجنگ گذشت و جنگهاى او نه فقط چيزى بايران نداد بلكه آن را بىاندازه ضعيف نموده با سرعت حيرت‌آورى به طرف انحطاط برد\r\n\r\nبيست و چهارم - قباد دوّم - ( كوات )\r\nبعد از خلع پدر بر تخت نشست اسم او شيرويه و بعد از جلوس معروف به قباد گرديد از كارهاى او صلح با بيزانس است : ايران و روم شرقى هردو از جنگ‌هاى متمادى فرسوده شده بودند از اين جهت همين كه قباد تكليف صلح كرد هرقل پذيرفت و صلح بدين شرائط مقرر گرديد 1 - طرفين آنچه خاك از همديگر گرفته‌اند مسترد دارند و اسراء را هم رد كنند 2 - صليب مسيح را كه ايرانيها از بيت المقدّس آورده بودند پس بدهند استرداد صليب باعث جشنها در روم شرقى گرديد ( 629 م . ) « 1 » قباد پس از اين كار بامور داخله پرداخته عوارضى را كه خسرو پرويز تحميل كرده بود موقوف و محبوسين را رها و باشخاصى كه از طرف پرويز اجحاف و تعدّى شده بود مهربانى نموده ولى به زودى معلوم شد كه اين اقدامات او از نيكى فطرت نبوده بلكه ميخواسته مقام خود را محكم نمايد زيرا ديرى\r\n\r\n\r\n","description":"","footnote":"\r\n( 1 ) - روز استرداد صليب را كه 14 سپتامبر بوده هنوز هم عيد مىگيرند و معروف به عيد  EXALTATION DECROIX  مىباشد\r\n","page_name":" مقدمه 227 ","page_number":271},
  {"content":"\r\n\r\nنگذشت كه تمام برادران خود را بكشت و خود نيز از طاعونى كه در ايران شيوع يافته بود درگذشت سلطنت او دو سال و چند ماه بود\r\n\r\nبيست و پنجم - اردشير سوّم ( ارت‌خشتر )\r\nبعد از قباد پسر او اردشير كه طفل هفت ساله بود شاه شد شهربراز كه در زمان قباد اطاعت اوامر او را نميكرد چنان كه آسياى صغير و سوريّه و مصر را بروميها مسترد نداشته بود در اينموقع به خيال تصرّف تخت سلطنت افتاد و براى اينكه هرقل را با خود همراه كند پذيرفت كه ممالك مزبوره را بروميها مسترد دارد و مبلغى هم بپردازد هرقل اتّحاد و وصلتهائى با او نمود و بعد از آن شهربراز تخت را تصرّف كرد ولى بيش از دو ماه نتوانست آن را نگاهدارد توضيح آنكه خسرو پسر قباد در خراسان بر او خروج كرد و در اثر آن سربازان بهرام بر او شوريدند و ديرى نگذشت كه بدست آنها كشته شد در مدّت اين دو ماه دو واقعه مهمّ روى داد : آسياى صغير و مصر و سوريه را تخليه و به بيزانس ردّ نمودند و خزرها بر ارمنستان استيلا يافتند ( 629 م . )\r\n\r\nبيست و ششم الى سى و چهارم - زمان هرج‌ومرج\r\nبعد از شهربراز خسرو سوّم نوه هرمز چهارم و بعد از او جوان‌شير پسر خسرو پرويز به تخت نشستند ( 629 م . ) پس از آنها بوراندخت دختر خسرو پرويز را به تخت نشاندند « 1 » و او چون ديد از انحطاط ايران و شكستهاى لشگر آن نميتواند مانع شود بعد از يك سال و پنج ماه استعفاء داد بعد گشناسب برده برادر خسرو سوّم بتخت نشست و پس از آن آزرميدخت دختر خسرو پرويز و خواهر بوراندخت چندى ملكه ايران بود و بدست رستم فرّخ هرمز والى خراسان خلع شد پس از\r\n\r\n\r\n","description":"","footnote":"\r\n( 1 ) - بعضى پوراندخت نوشته‌اند بايد بوراندخت نوشت و او مجهول است يعنى مثل واو ( دوران ) خوانده مىشود\r\n","page_name":" مقدمه 228 ","page_number":272},
  {"content":"\r\n\r\nآن در ظرف چهار سال دوازده نفر بتخت نشسته پس از چندى خلع يا كشته شدند . محقّقين اسامي اشخاصى را كه بعد از آزرميدخت به تخت نشستند چنين ذكر كرده‌اند : هرمز پنجم ( 631 م . ) خسرو چهارم ( 631 م . ) فيروز دوّم ( 631 م . ) خسرو پنجم ( 631 م . ) يزدگرد سوم ( 632 م . ) دو نفر اوّلى نوه خسرو پرويز و دو نفر دوّمى نوه خسرو اوّل انوشيروان بودند از وقايع زمان اين سلطنت‌ها راجع بسياست خارجه صلح قطعى است كه بوراندخت با هرقل نمود و نصيبين براى ايران بماند\r\n\r\nسى و پنجم - يزدگرد سوم - ( يزدكرت )\r\nدر 632 به تخت نشست نسب او درست معلوم نيست طبرى گويد كه پسر شهريار ( يعنى نوهء خسرو پرويز ) و از مادر زنگى بود و چون كسى را از خانواده سلطنت نيافتند ناچار او را بر تخت نشاندند وقتى كه يزدگرد بشاهى رسيد تمام آثار انقراض پديدار و با اين حال يزدگرد جوان و بىتجربه بود و كسى هم از خاندان سلطنت بواسطه كشتار قباد نبود تا بوى كمك كند\r\n\r\nنهضت عرب به طرف ايران\r\nمقدّمه - چنان كه در ضمن تاريخ عيلام گفته شد شبه جزيره عربستان از عهد بسيار قديم دفعه‌اى در هرچند قرن مردمانى از خود بيرون داده كه ممالك مجاور را گرفته و دولتهائى تشكيل نموده‌اند مانند مردمان سامى نژاد كه در عهد بسيار قديم بمملكت سومريها و اكدّيها هجوم آورده دولتهائى در رأس خليج فارس و در بين النّهرين تأسيس كردند و كلدانيها كه بعد از آنها به بين النّهرين آمدند و آراميها كه در قرن سيزدهم ببابل و آسور حمله برده بعد بشامات رفتند بعد از آنها نوبت باعراب رسيد اينها هم از دير زمانى به طرف سوريّه و كلده قديم و بين النّهرين متوجّه شده دولت‌هاى كوچكى در عربستان شمالى مجاور سوريّه و فرات تشكيل نموده بودند ( مانند\r\n\r\n","description":"","footnote":"","page_name":" مقدمه 229 ","page_number":273},
  {"content":"\r\n\r\nحيره و غسّان و غيره ) و در كلده قديم و بين النّهرين هم محلهاى عرب‌نشين زياد بود ولى نهضت واقعى و بزرگ اعراب بخارج شبه جزيره عربستان بعد از طلوع اسلام يعنى از ربع دوّم قرن هفتم ميلادى شروع شد . مسلمين در اين نهضت بزرگ خود با دو دولت نامى آن زمان مواجه شدند دو دولتى كه دو آقاى دنياى آن روزى بودند « 1 » يكى امپراطورى روم و ديگرى شاهنشاهى ايران در اين ممالك زمينه براى فتوحات مسلمين مهيّا بود چه هردو از جهت جنگهاى متواتر متمادى با يكديگر در حال انحطاط بوده رمقى نداشتند اما اعراب مردمانى بودند تازه‌نفس و معتاد به سختيها و مشقّتهاى صحراگردى در كوير عربستان و داراى مذهبي كه اصول برابرى و برادرى را بين آنها ايجاد و از خودگذشتگى و فداكارى را باعلي درجه تشويق مينمود چه اجر كشتن و كشته شدن را بهشت برين قرار ميداد با صرف‌نظر از غنائم و ذخائر بىشمار كه در صورت فتح از خزانه اين دولتهاى قديم بتصرّف فاتحين درميآمد اين بود كه نهضت عرب كارى كرد كه سابقه نداشت شاهنشاهى ساسانيان واژگون شد - امپراطورى بيزانس تقريبا تمام مستملكات خود را در آسيا و افريقا فاقد گرديد و مسلمين دولتى تشكيل نمودند كه از ماوراء سيحون تا جبل طارق امتداد داشت در اينجا سئوالى پيش ميآيد كه ايران در آن زمان چه حالى داشته ؟ در چند كلمه ميتوان آن را توصيف كرد ايران اين زمان درست فاقد تمام چيزهائى بود كه مزاياى مسلمين محسوب ميشد زيرا آنچه در ايران آن زمان ديده مىشود اين است :\r\n1 - هرج‌ومرج عقايد از جهت تشتّتات مذهبي چنان كه در فصل دوّم اين باب بيايد 2 - هرج‌ومرج سياسى و نفوذ فوق العاده نجباء و روحانيّين و فقدان شاه مجرّب و قوى الاراده كه زمام امور را بدست گرفته اصلاحاتى بنمايد بهترين دليل اين وضع تغيير دوازده شاه است در مدّت چهار سال\r\n\r\n\r\n","description":"","footnote":"\r\n( 1 ) - فرى دريخ زارّه صنايع ايران قديم\r\n","page_name":" مقدمه 230 ","page_number":274},
  {"content":"\r\n\r\n( 628 - 632 م . ) 3 - فرسودگى و خرابى قشون از جنگهاى بيهوده خسرو پرويز 4 - فقر و پريشانى مردم از دادن مالياتها و عوارض سنگين و سرباز و سوار كه خسرو پرويز بر مردم تحميل كرد 5 - بالنتيجه كثرت ظلم و جور - انحطاط زراعت و تجارت و صنايع\r\n\r\nجنگ ذوقار\r\nاگرچه معمول است كه جنگ اوّل اعراب را با ايران مقارن اين زمان جنگ قادسيّه ميدانند و ليكن هرگاه اثرات جنگ را در نظر گيريم جنگ اوّل آنها با ايرانيها جنگ ذوقار بود كيفيّات اين جنگ اين است خسرو پرويز در زمان قشون‌كشى بروم شنيد كه نعمان ملك حيره دختر بسيار وجيهه‌اى دارد و خواست او را ازدواج كند ولي نعمان از جهت دسيسه‌اى كه شده بود راضى نشد خسرو در غضب شده درصدد برآمد سپاهى براى تنبيه او بفرستد نعمان همين‌كه از قضيّه آگاه شد نزد طايفه شيبانى رفته دارائى خود را برئيس آن سپرد و نزد خسرو آمد كه پوزش بخواهد ولى خسرو نپذيرفت و او را بكشت پس از آن خسرو از رئيس شيبانيها خواست كه تمام اموال نعمان را تسليم كند و او امتناع كرد خسرو قشونى مركّب از ايرانى و عرب بعدّه چهل هزار نفر حركت داد تا امر او را اجراء نمايد بين قشون ايران و اعراب چند دفعه جنگ شد و بالاخره در جنگ ذوقار اعرابى كه در قشون ايران بودند فرار كردند و سپاهيان ايرانى شكست خورده معدوم شدند اين جنگ اگرچه كوچك بود ولي اثرات مهمّ داشت چه اعراب براى اوّلين دفعه دانستند كه با حملات بىباكانه ميتوان قشون منظّم ايران را درهم شكست ( تاريخ اين جنگ را نلدكه بين 604 و 610 م . دانسته ولى بعضى از محقّقين ديگر 611 نوشته‌اند )\r\n\r\nجنگ زنجير « 1 »\r\nدر 12 هجرى ( 633 م . ) خالد وليد سردار نامى\r\n\r\n\r\n","description":"","footnote":"\r\n( 1 ) - چون تاريخ نهضت اسلامى ارتباط با عهد متوسط تاريخ ايران دارد در اين كتاب بذكر وقايعى كه با انقضاي عهد قديم ايران مربوط است اكتفا نموده‌ايم وقايع مزبوره موافق روايات عرب كه طبرى و ابن الاثير ذكر كرده‌اند نوشته شده زيرا مدارك ديگرى كه از منابع غير عرب باشد در دست نيست\r\n","page_name":" مقدمه 231 ","page_number":275},
  {"content":"\r\n\r\nمسلمين به طرف شمال عزيمت كرده وارد نقطه‌اى شد كه در نزديكى خليج فارس و كويت امروزى واقع و در آن زمان سرحدّ ايران و موسوم به حفير بود در اينجا او بهرمز سرحددار محلّ تكليف كرد كه اسلام پذيرد يا جزيه دهد و بر اثر آن هرمز خالد را بجنگ مرد و مرد يعنى مبارزه دو سردار طلبيده بدست وى كشته شد بعد اعراب بر ايرانيها تاخته فاتح شدند اين جنگ را جنگ زنجير يا ذات السلاسل ناميده‌اند زيرا چنان كه طبرى نوشته زنجيرهائى حاضر كرده بودند تا اسراى مسلمين را زنجير نمايند ( بعضى نوشته‌اند كه پاهاى سربازان ايران را زنجير كرده بودند تا فرار نكنند ) بعد خالد ساحل فرات را گرفته بالا رفت و در اليّس جنگ بسيار سختى بين قواى ايران و مسلمين روى داد چون بهره‌مندى بنوبت از طرفي به طرف ديگر سير ميكرد خالد از پافشارى ايرانيها در خشم شده قسم ياد نمود كه از خون آنها جوى جارى كند بالاخره فتح با مسلمين گرديد و خالد به قسم خود وفا كرده اسراى ايرانى را تماما بكشت پس از آن خالد در شهر رومى موسوم به فيراز نيز فتحى كرده بلافاصله براى سردارى لشگر اسلامى در جاهاى ديگر احضار شد و مثنّى بن حارثه شيبانى را بجاى خود گذاشت جنگهاى خالد وليد را با ايرانيها بايد جنگهاى سرحدّى دانست زيرا با ساخلو و مستحفظين حدود طرف بود\r\n\r\nجنگ پل - ( 13 - هجرى )\r\nتهديد حدود ايران از طرف مسلمين باعث شد كه دربار ايران رستم فرّخ هرمز حاكم خراسان را خواسته اختيارات تامّه به او براى جنگ با اعراب بدهد و او لشگرى بياراست و در تحت سردارى بهمن جادويه بحدود فرستاد وقتي كه اين لشگر به نزديكى بابل رسيد بامر ابو عبيد مسعود ثقفى كه سركرده بود مسلمين پلى از قايقها ساخته براى جنگ با ايرانيها از فرات گذشتند در اين جنگ فيلهاى جنگى لشگر ايران چندان باعث وحشت اسبهاى مسلمين گرديدند كه آنها از اطاعت سواران خود سرپيچيده\r\n\r\n","description":"","footnote":"","page_name":" مقدمه 232 ","page_number":276},
  {"content":"\r\n\r\nباعث اختلال شدند در اين حال اعراب مجبور شدند پياده جنگ كنند و ابو عبيد حمله به فيل سفيدى برده به او زخمى زد و فيل او را زير پاى خود گرفت پس از آن بهره‌مندى با ايرانيها شد و سرداران لشگر عرب كشته شدند در اين جنگ تلفات مسلمين چهار هزار نفر بود زيرا بعد از جنگ سه هزار نفر از سان گذشتند و دو هزار نفر بمدينه مراجعت نمودند مثنى پس از چندى از زخمى كه در جنگ پل برداشته بود فوت كرد و مسلمين بر اثر اين شكست ساحل يمين فرات و صفحات مجاور را از دست دادند ولى بعد جنگى در بويب بين ايرانيها و مسلمين روى داد كه اعراب فاتح شدند و ولايات مذكوره به آنها برگشت ( 14 هجرى ) در 14 هجرى ( 635 م . ) عمر از كارهاى شام فراغت يافت و چون توقّف قشون زياد در سوريّه لازم نبود در تهيه جنگ با ايران گرديد سعد بن ابى وقّاص بسر كردگى انتخاب شد و لشگرى از سى هزار نفر عرب تهيّه نمود يزدگرد هم لشگرى در تحت رياست رستم فرّخ هرمز ( يا فرّخ‌زاد ) بياراست ( عدهء آن را يكصد و بيست هزار نفر نوشته‌اند ) در همان سال عمر سفارتى كه مركّب از دوازده نفر عرب بود بدربار ايران فرستاد در ورود به تيسفون ظاهرشان باعث سخريّه بود ولى يزدگرد آنها را با احترام پذيرفت زيرا مقارن اين اوان مسلمين دمشق را فتح كرده بودند يزدگرد پرسيد : مقصودتان چيست گفتند بايد اسلام بپذيريد يا جزيه دهيد شاه در جواب با نظر حقارت به آنها نگريسته و اشاره به لباس آنها كرده گفت شما مردمى هستيد كه سوسمار ميخوريد و بچه‌هاى خودتان را ميكشيد ( قبل از طلوع اسلام عادت اعراب بر اين بود كه دختران خود را زنده‌بگور ميكردند ) مسلمين جواب دادند كه ما فقير و گرسنه بوديم ولي خدا خواسته غنى و سير باشيم حالا كه شمشير را اختيار كرده‌ايد بين ما و شما حكم او است\r\n\r\n","description":"","footnote":"","page_name":" مقدمه 233 ","page_number":277},
  {"content":"\r\n\r\n\r\nجنگ قادسيّه و تصرّف مداين « 1 » - ( 14 هجرى - 636 م . ) « 2 »\r\nقادسيه در نزديكى محلّي بود كه در زمان بعد آن را كربلا ناميدند در اينجا تلاقى فريقين روى داد و جنگ سختى درگرفت كه چهار روز طول كشيد روز اوّل بواسطه فيلها بهره‌مندى با ايرانيها بود زيرا اسبهاى مسلمين چون از فيلها وحشت داشتند اطاعت نميكردند روز دوّم كمكى بمسلمين از شام رسيد و آنها سواره نظام ايران را شكست داده تلفات زياد كه تا ده هزار نفر تخمين كرده‌اند وارد نمودند روز سوم قعقاع بن عمرو رئيس قشون امداديّه كه از شام رسيده بود با نيزه چشم فيل سفيدى را كور كرد و ديگرى با فيل ديگر همين كار نمود و فيلها برگشته در صفوف قشون ايران باعث اختلال شدند شب روز چهارم مسلمين بدسته‌هاى متعدّد تقسيم شده و شبيخون بقشون ايران زده نگذاشتند سپاه ايران استراحت كند چنان كه در تمام شب جنگ امتداد داشت « 3 » روز چهارم جنگ سختى درگرفت و در اين هنگام تندبادى وزيده خاك ميدان جنگ را به روى ايرانيها زد و اختلال بزرگى در صفوف آنها انداخت مسلمين از اين وضع استفاده كرده و حملات شديد نموده قلب لشگر ايران را شكافتند رستم خود را در آب انداخت كه بشناو فرار كند ولى مسلمى كه هلال بن علقمه نام داشت او را تعقيب كرده بكشت و بعد سر مقتول را به نيزه زده بر تخت او برآمد و فرياد كرد : « بخداى كعبه كه من رستم را كشتم » پس از آن قشون ايران‌باز پافشارى كرد ولى كمكى بمسلمين رسيد و لشگر ايران شكست خورد در اين جنگ درفش كاويانى بدست مسلمين افتاد نوشته‌اند جواهرات آن باندازه‌اى بود كه به پول امروزى تقريبا دويست هزار تومان قيمت داشت ولى عربى كه آن را بچنگ آورد به پنجهزار تومان فروخت\r\n\r\n\r\n","description":"","footnote":"\r\n( 1 ) - مداين همان تيسفون است اين پاىتخت چون از سه شهر تركيب يافته بود اعراب مداين ناميده‌اند\r\n( 2 ) - جهت اينكه 14 هجرى در موردى با 625 و در مورد ديگر با 636 تطبيق شده اين است كه هجرت نبى در ژون ( يعنى در ماه ششم ) 622 روي داده و بعلاوه سال قمري ده روز و كسرى كم‌تر از سال شمسى است\r\n( 3 ) - اين شب را ليلة الهرير ناميده‌اند\r\n","page_name":" مقدمه 234 ","page_number":278},
  {"content":"\r\n\r\nپس از اين فتح سعد وقاص بامر عمر به لشگر خود دو ماه استراحت داد و بعد از آن به تسخير محلهائى كه بين فرات و دجله بود پرداخت و در 16 هجرى به قصد مداين حركت نمود يزدگرد به او تكليف كرد كه ممالك آن طرف دجله را به مسلمين واگذارد و طرفين صلح نمايند سعد اين تكليف را با استهزاء رد نمود هرچند جنگ قادسيّه از حيث فتح براى اعراب خيلى اهمّيت داشت و ليكن يزدگرد وسائل دفاع را فاقد نشده بود و ميتوانست از حملات آنها جلوگيرى كند از جمله در موقع عبور اعراب از دجله نظر باينكه آنها از كشتى سازى اطّلاعى نداشتند ميتوانست مدّتها آنها را معطّل نمايد ولى اقدامى نكرد و همين كه از نزديك شدن مسلمين بدجله مطّلع شد تيسفون را ترك نمود و سعد بعد از تسخير وه‌اردشير ( سلوكيّه ) در دجله جائى را كه عميق نبود گمانه كرده با سپاه خود از رود مزبور گذشت پس از ورود به تيسفون اعراب از عظمت و ثروت و تجمّلات اين شهر غرق حيرت گرديدند و غنائم و ذخائر بيشمار بدست آنها افتاد اكثر اعراب طلا را نميشناختند و كافور را نمك ميپنداشتند با صرف نظر از تخت و طلا و جواهرات و اشياء نفيسه و قالي بهارستان « 1 » كه نزد عمر فرستادند غنائمى كه مسلمين تقسيم كردند بقدري بود كه بهركدام از اعراب چنان كه نوشته‌اند به پول امروزى دو هزار و پانصد تومان رسيد در صورتى كه عدهء مسلمين به شصت هزار نفر بالغ بود\r\n\r\nجنگ جلولاء\r\nسعد در ابتداء ميخواست قشون ايران را تعقيب كند و ليكن عمر به او دستور داد كه تابستان را در مدائن بگذراند بعد از چندى به سعد خبر رسيد كه يزدگرد در حلوان « 2 » قشونى جمع كرده و درصدد جنگ است اين بود كه هاشم بن عتبه و قعقاع بن عمرو را با دوازده هزار نفر بدانجا فرستاد و جنگ سختى در جلولاء « 3 » بين فريقين روى داد در اين احوال\r\n\r\n\r\n","description":"","footnote":"\r\n( 1 ) - وصف اين قالى در ذيل بيايد\r\n( 2 ) - حلوان در اين زمان قلعه‌اى بود در كوه‌هاى كردستان ( زاگرس )\r\n( 3 ) - جلولاء در نزديكى حلوان بود\r\n","page_name":" مقدمه 235 ","page_number":279},
  {"content":"\r\n\r\nبهردو طرف كمك رسيد وباز اعراب فاتح شدند سردار قشون ايران مهران نامي از اهل رى بود ( بعضى اسم او را خرّه‌زاد نوشته‌اند ) بعد از اين جنگ غنائم زياد بدست اعراب افتاد و از ماد صد هزار اسب ممتاز گرفتند ( 16 هجرى - 637 م . ) پس از آن سعد ميخواست يزدگرد را تعقيب كند و ليكن عمر به او نوشت كه بين النّهرين براى اعراب كافي است و اى كاش ميان بين النّهرين و ممالك آنطرف كوهها ( مقصود كوههاى كردستان يا زاگرس است ) سدّى بود كه نه ايرانيها ميتوانستند از آن بگذرند و نه اعراب بنابراين سعد بتسخير شهرهاى بين النّهرين پرداخت ( 16 هجرى ) در سال بعد مسلمين شهر كوفه و بصره را بنا كردند ( 17 هجرى ) كوفه در نزديكى حيره قديم و بصره روى خرابه‌هاى شهر ابلّه ساخته شد و بعد از بناى اين دو شهر مدائن و حيره روى بانحطاط گذاردند مسلمين بحرين درصدد برآمدند كه بفارس از راه دريا و ساحل خليج فارس حمله برند و با بهره‌مندى پيش رفتند و لكن بعد شكست خوردند و با وجود اينكه دوازده هزار نفر بكمك آنها رسيد مجبور شدند به بصره مراجعت نمايند پيشرفتي كه در اينجا براى ايرانيها حاصل شد هرمزان حاكم خوزستان را تشويق كرد كه اعراب را از اهواز بيرون كند بعد جنگى بين او و اعراب شد و اينها اهواز را پس گرفتند ( 19 هجرى - 640 م . ) ولى محاصره شوشتر به طول انجاميد و فقط بعد از 18 ماه اين شهر بتصرّف مسلمين درآمد هرمزان نزد عمر رفت و در مدينه بعدها بدست پسر عمر كشته شد\r\n\r\nجنگ نهاوند - ( 21 هجرى - 642 م . )\r\nاين آخرين جنگي بود كه يزدگرد با مسلمين نمود توضيح آنكه يزدگرد از توقّف قشون عرب در بين النّهرين و اشتغال آنها بامور داخلى استفاده كرده‌باز لشگرى بياراست و چون مسلمين از تجهيزات يزدگرد مطّلع شدند لشگرى بسردارى نعمان بن مقرن به طرف حلوان حركت دادند كه از آنجا برى حمله\r\n\r\n","description":"","footnote":"","page_name":" مقدمه 236 ","page_number":280},
  {"content":"\r\n\r\nكند در آنجا خبر رسيد كه قشون يزدگرد در نهاوند است اين بود كه نعمان بدان سمت با سى هزار نفر شتافت و جنگ نهاوند روى داد قشون ايران با وجود اينكه از حيث عدّه فزونى داشت بامر سردار خود فيروزان جنگ دفاعى اختيار كرد توضيح آنكه ايرانيها از پشت سنگرها جنگ ميكردند و در دشت زدوخوردهاى كوچك مينمودند از اين جهت جنگ طول كشيد و آذوقه لشگر عرب نزديك بود تمام شود در اين حال نعمان حيله‌اى به كار برد توضيح آنكه عقب نشست و منتشر كرد كه چون خبر فوت خليفه رسيده بمدينه ميرود بر اثر اين خبر فيروزان فريب خورده او را تعقيب نمود ولى همين كه سپاهيان ايران از سنگرها خارج شده به جائى كه نعمان ميخواست رسيدند مسلمين برگشته و حملات سخت نموده آنها را از پاى درآوردند نعمان در حين جنگ كشته شد و حذيفه جاى او را گرفته جدال را به پايان رسانيد اين فتح را روات عرب فتح الفتوح ناميده‌اند\r\n\r\nتسخير ايالات ايران و فوت يزدگرد\r\nپس از جنگ نهاوند در مدّت ده سال اصفهان و فارس و آذربايجان ( تا دربند ) و رى و سيستان و مكران و غيره بتصرّف اعراب درآمدند و ليكن هركدام از اين ولايات و شهرها سپاهيانى جمع كرده و در سرحدّ يا كرسى ولايات با اعراب جنگيده بالاخره شكست خوردند فقط طبرستان تا نيمه قرن دوم هجري ( 769 م . ) استقلال خود را حفظ كرد و در اينجا سلسله سپهبدها سلطنت نمودند « 1 » خراسان را اعراب بعد از سائر ايالات ايران متصرّف شدند كلّية چنان كه از مورّخين عرب مستفاد مىشود ايرانىها جنگ‌هاى زياد با اعراب كرده بمراتب بيش از رومىها در مقابل مسلمين پافشارى نموده‌اند ده سال بعد از جنگ نهاوند ( 31 هجرى - 652 م . ) يزدگرد كشته شد توضيح آنكه آخرين شاه ساسانى بعد از شكست نهاوند از رى باصفهان و از آنجا بكرمان و بعد به بلخ\r\n\r\n\r\n","description":"","footnote":"\r\n( 1 ) - اين سلسله از خانواده قارن پهلو پارتي بوده\r\n","page_name":" مقدمه 237 ","page_number":281},
  {"content":"\r\n\r\nو مرو رفت و پس از آن سفيرى بچين فرستاده از فغفور كمك طلبيد دولت چين بواسطه دورى از ايران از انجام تقاضاى او امتناع نمود بعد يزدگرد با خاقان تركها مذاكره كرد در ابتداء او راضى شد به يزدگرد كمك كند ولى بعد بواسطه نارضامندى از رفتار او امتناع نمود پس از آن يزدگرد از سوءنيّت ماهوى مرزبان مرو نسبت به خود مطّلع شده فرار نمود و در نزديكى مرو به آسيابانى « 1 » پناه برد كه شب را در آنجا بگذراند و او يزدگرد را بطمع لباس فاخر و جواهرش كشت بروايتى او را در پارس دفن نمودند\r\n\r\nسلسله ساسانى پس از فوت يزدگرد\r\nمدّت سلطنت اين سلسله در ايران 416 سال بود ولى انقراض آن با زوال دولت ساسانى توام نبود زيرا چنان كه مورّخين چينى نوشته‌اند يزدگرد سوّم در سال شانزدهم هجرى ( 638 م . ) سفارتى بدربار چين فرستاده كمكى طلبيد و ليكن فغفور چين از جهت دورى ايران امتناع نمود بعد از فوت يزدگرد پسر او فيروز سوم خود را شاه ايران خواند و فغفور او را بدين سمت شناخت پس از آن فيروز در كوههاى طخارستان « 2 » مانده درصدد جمع‌آورى قشونى براى جنگ با اعراب برآمد و پادشاه طخارستان كه چندى از طرف اعراب راحت بود او را كمك كرد و شاه ايران دانست پس از آن در 661 م . دولت چين ممالك غربى خود را مرتب كرده و ضمنا تركهاى تركستان را شكست داده دولتى باسم ايران تشكيل و پادشاهى آن را به فيروز تفويض نمود اين مملكت ( تزىكيك ) نام داشته و معلوم نيست كجا بوده بعد از چندى فيروز بواسطه حملات مسلمين نتوانست در تزىكيك بماند و به چين رفته اجازه تأسيس آتشكده‌اى در چان‌كان از فغفور خواست ولى به زودى درگذشت بعد از او هم موافق منابع چينيباز شاهزادگانى از ايران با چين مراودهء داشته‌اند\r\n\r\n\r\n","description":"","footnote":"\r\n( 1 ) - آسيابان را فردوسى خسرو ناميده\r\n( 2 ) - طخارستان در مشرق بلخ واقع و در كنار رود جيحون است\r\n","page_name":" مقدمه 238 ","page_number":282},
  {"content":"\r\n\r\nو نيز مورّخين چينى ضبط كرده‌اند كه شاه ايران در 732 م . ( كيلى ) نام نسطورى را بسفارت بدربار چين فرستاد و ليكن اسم او را ذكر نكرده‌اند\r\n\r\nايران پس از جنگ نهاوند\r\nبعد از جنگ نهاوند اعراب در قسمتهاى مختلف ايران با ايرانيها در زدوخورد و كشمكش شدند اگرچه طبقه اصناف و كارگر كه سواد مردم شهرى را تشكيل ميداد چون از تضييقات مغها نسبت به بعضى مكاسب و حرف ناراضى بود سلطه اعراب را زودتر پذيرفت ولى اهالى ده‌نشين از آنجا كه مالكين اراضى غالبا از طبقه نجباء بودند و نيز ايلات و قلاع مقاومت كرده به زودى بحكومت عرب تن در ندادند چنان كه قلعه استووند در رى تا 141 هجرى مقاومت نمود و ديگر اينكه در بعضى از قطعات ايران پادشاهان و امراء محلى تا چند قرن بعد از استيلاى عرب باقى ماندند و خلفاى بني اميّه و عبّاسى نتوانستند آنها را كاملا مطيع نمايند ( مانند طبرستان و گيلان ) و نيز بايد در نظر داشت كه هرچند با سقوط دولت ساسانى استقلال ايران آن زمان زائل شد ولي روح استقلال‌طلبي ايرانى زنده ماند چنان كه در مدّت بيش از يك قرن خلفاى بنى اميّه هرچند سالى متناوبا لشگرهاى صد و دويست هزار نفرى بايران فرستاده براى اطفاء شورشهاى ايران با جدّى هرچه تمامتر كوشيدند بىاينكه به اين شورشها خاتمه داده باشند كشمكش ايرانى با خلفاء بالاخره بغلبه اوّلي تمام شد توضيح آنكه ايرانيها خلافت بنى اميّه را واژگون و بجاى آن خلافتى تأسيس كردند كه از حيث تشكيلات و تزتيبات شبيه دولت ساسانى بوده نفوذ ايران را در دربار خلفاى عبّاسى تأمين مينمود مبارزه ايرانى با خلفاء باوجوداين تغيير مهم‌ّباز خاتمه نيافت و تمام علائم و آثار آشكار داشت كه ايرانى نميخواهد ديگر سيادت سياسى بغداد را تحمّل كند بر اثر اين حسّيّات در قطعات مختلف ايران دولتهائى تأسيس شد كه اسما خلافت بغداد را ميشناختند ولى در معني بخلفاء حكم مىنمودند ( ديالمه و غيره ) بدين\r\n\r\n","description":"","footnote":"","page_name":" مقدمه 239 ","page_number":283},
  {"content":"\r\n\r\nترتيب استقلال سياسى ايران كه با انقراض دولت ساسانى زائل شده بود تقريبا از اواخر قرن سوّم هجرى بتدريج برگشت و ايران در مرحلهء نوينى داخل گرديد شرح اين وقايع مربوط به عهد و دوره‌هاى ديگر تاريخ ايران است\r\n\r\nفصل دوم تمدّن ايران در دورهء ساسانى\r\n\r\nمبحث اول طبقات - تشكيلات - مسكوكات - تجارت - روابط خارجه\r\n\r\nطبقات\r\nاهالى ايران به چهار طبقه تقسيم شده بودند : 1 - روحانيّون - ( آثروان ) 2 - جنگيها - ( آرتشتاران ) 3 - مستخدمين ادارات دولتى ( دبيران ) 4 - زارعين و كسبه - ( واسترىيوشان و هتخشان ) هركدام از اين طبقات بقسمتهاى جزو تقسيم ميشد و هرطبقه رئيسى داشت و در تحت اوامر رئيس مستخدمينى بودند از قبيل مفتش و محاسب و ناظر و غيره كه كارهاى راجع بطبقه را انجام ميدادند روحانيّون را از مغها انتخاب كرده آنها را مؤبذ « 1 » ميگفتند رئيس مؤبذان را مؤبذان مؤبذ ميناميدند ( يعنى مؤبذ مؤبذان ) تمام امور مذهبي در درجهء نهائى با نظر او قطع و فصل ميشد اين شخص را شاه انتخاب ميكرد و باقى روحانيّين با نظر او معيّن ميشدند عنوان روساء ساير طبقات در ذيل بيايد تقسيماتى نيز در زمان ساسانيان ديده مىشود كه محقّقين تصوّر ميكنند از زمان پارتيها مانده و ساسانيان آن را حفظ كرده‌اند بهرحال اين است درجات مذكوره : 1 - شهرداران ( شترتاران ) يعنى مملكت داران مانند پادشاهان دست‌نشانده ارمنستان و حيره و غيره و فرمانفرمايان ايالات\r\n\r\n\r\n","description":"","footnote":"\r\n( 1 ) - مؤبذ در اصل مغوپات بوده بعد مغ‌پت و بعد از آن مؤبذ شده است\r\n","page_name":" مقدمه 240 ","page_number":284},
  {"content":"\r\n\r\nو حكام سرحدّى يا مرزبان‌ها شهردارانى كه از خانواده سلطنت بودند لقب شاهى داشتند 2 - ويس‌پوران ( ويسپوهران ) « 1 » اين اسم بهفت خانواده درجه اوّل اطلاق ميشد : بسه خانواده پارتى كه خود را پهلو ميناميدند و به چهار خانواده ديگر كه نيز خود را پهلوى مىخواندند زيرا عقيده داشتند كه نسب آنها بپارتيها ميرسد رؤساء اين خانواده‌ها شغل مخصوصي داشتند كه موروثى بود و بعضى از مشاغل افتخارى نيز به آنها رجوع ميشد محل اقامت خانواده‌هاى مذكور تغيير نمىكرد ( مثلا قارن در نهاوند بود و سورن در سيستان و اسپنديار در رى و سپهبذ در گركان و مهران در پارس ) اين خانواده‌ها اراضى و املاك وسيعى داشتند كه دولت در اداره كردن آن دخالت نميكرد ولى مجاز نبودند آن را بفروشند يعني از نسل به نسل منتقل ميشد 3 - بزرگان ( وزرگان ) اين عنوان شامل اشخاصى بود كه متصدّى امور مهمّه مملكتى بودند صاحبان مشاغل مهم چنان كه به نظر ميآيد از اينقرار بودند :\r\nا - بزرگ فرماندار ( وزرك فرماذار ) كه وزير اعظم بود ب - رئيس كل روحانيّين ( مؤبذان مؤبذ ) ج - سردبير شاه ( ايران دبيربذ ) د - سپهسالار ( ايران سپهبذ ) ه - رئيس طبقه برزگران ( واس‌ترى يوشان‌بذ )\r\nو - رئيس طبقه تجار و اصناف ( هتخشان‌بذ ) اينها امور دولت را اداره ميكردند اوّلى نماينده شاه بود و سايرين نمايندگان طبقات اربعه 4 - آزادان ( آزاتان ) - درست معلوم نيست كه عنوان آزادان از كجا آمده گمان ميكنند وقتى كه ايرانيها بفلات ايران آمدند براى اينكه امتيازى بين آنها و بوميها باشد خود را آزاد ناميده و بعد يك قسمت از نجباء در تحت اين عنوان درآمده‌اند اينها غالبا در ملك و زمين خودشان زندگانى ميكردند و در موقع جنگ براى خدمت حاضر ميشدند بعضى از آزادان در دربار اقامت داشته به\r\n\r\n\r\n","description":"","footnote":"\r\n( 1 ) - ويس‌پورها را بربيد نيز ميگفتند كه لغت آرامى و به معنى رئيس خانواده است\r\n","page_name":" مقدمه 241 ","page_number":285},
  {"content":"\r\n\r\nمشاغل عاليه ميرسيدند ( مانند وه‌رز ) عنوان ديگرى هم بود كه موسوم به [ دهكان 
  ] است دهكانان از طبقه پست نجباء بشمار رفته در املاك زندگانى ميكردند شغل عمدهء آنان جمع‌آورى مالياتها بود و چون اطّلاعات صحيحى راجع بمالياتهاى محلّى داشتند طرف احتياج بودند اينها در تاريخ ايران داراى اهميّت‌اند زيرا از تتبّع محقّقين چنين برميآيد كه در سلسله نجباى آريانى اينها آن حلقه‌اى بودند كه سواد مردم را با نجباء ارتباط ميدادند و صفات خوب نجباء كه شجاعت اخلاقى و فتوّت بود از اينها بجامعه سرايت كرده در آن نقش مىبست بعضى از محقّقين به اين عقيده نلد كه اشراف ايرانى معايب بسيار داشته‌اند و ليكن صفاتى را نيز دارا بودند كه در هيچكدام از ملل قديمه حتّى روميها هم نبوده اين صفات ادب و جوانمردى است زارعين نميتوانستند تغيير مسكن و مأوا و ارباب دهند و در موقع لزوم خدمت نظامي و بيگار به عهده آنان بود شهرنشينان فقط ماليات سرانه ميدادند و از خدمت نظامى معاف بودند گذشتن از طبقه پائين‌تر بطبقه نجباء پس از رسيدگى و امتحانات و با اجازه شاه به عمل مىآمد\r\n\r\nتشكيلات ادارى\r\nقبل از انوشيروان ايران بقسمتهائى تقسيم شده بود و هركدام را حاكمى اداره ميكرد در اين دوره عنوان خشثرپوان ذكر نمىشود و بنابراين ظنّ قوى اين است كه اين عنوان در زمان اشكانيان از ميان رفته حكّام ممالك سرحدى را مرزبان ميناميدند بمرزبانهاى مهم تخت نقره داده مىشد باستثناى مرزبان حدود خزرها كه تخت طلا داشت حكّامى كه از خانواده سلطنت بودند لقب شاهى داشتند و زمانيكه اعراب بايران آمدند عدهء شاهان به 26 بالغ بود انوشيروان تمام ايران را به چهار قسمت تقسيم كرده هريك را پاذگس گفت و بنام يكى از جهات اربعه ناميد :\r\nشمالى - اواختر شرقى - خورآسان كه بعد خراسان شد جنوبى - نيمروز غربى - خوروران ( يا خربران ) براى هركدام از پاذگسها فرمانفرمائى معيّن شده بود موسوم به پاذگس‌بان و او حكّام و نايب الحكومه‌ها را معيّن ميكرد ولى قشون در تحت امر او نبود و حكّام تعليمات رئيس قشون را كه ملقّب به سپهبذ\r\n\r\n","description":"","footnote":"","page_name":" مقدمه 242 ","page_number":286},
  {"content":"\r\n\r\nبود انجام ميدادند عدّه سپهبذها نيز چهار بود در بعضى جاها حكّام را از استندارها معيّن ميكردند اينها سابقا مديران املاك خالصه بودند در اوائل و اواسط دورهء ساسانى سپهبذها بر حكومت كشورى تفوّق نداشتند و ليكن از زمان انوشيروان تا انقراض ساسانيان حكام كشورى و پاذگس‌بانان در تحت اوامر سپهبذها بودند ادارات دولتى را ديوان ميناميدند « 1 » چنين به نظر ميرسد كه ديوان از زمان هخامنشىها در ايران بوده\r\n\r\nماليّه\r\nعايدات دولت ساسانى از دو نوع ماليات حاصل ميشد اولا از خراج يا ماليات ارضى ثانيا از گزيت يا ماليات سرانه كه در دوره اسلامى جزيه گفتند ماليات آخرى تغيير نميكرد به اين معنى كه براى قسمتهاى مملكت مبلغ آن محدود بود و بعدّه سرانه ده سرشكن ميشد خراج براى هربلوكي نسبت به حاصلخيزى آن معين گرديده بود و هرمحلّى بسته بسال خوب يا بد يا نظر بمسافت آن از شهر از سدس تا ثلث محصول را ميداد زنها و بچه‌ها و پيرمردان از ماليات معاف بودند و سرانه را اشخاصى ميدادند كه علاقهء ملكى نداشتند و نيز يهوديها و مسيحيها چون اين ماليات گزاف بود و از جهت مبهمى آن اجحاف و تعدّى زياد از طرف مأمورين دولتى ميشد و تا مأمور دولت مقدار مالياتى را كه ميبايست زارع يا مالك بدهد معلوم نميكرد نميتوانستند محصول را بردارند اين بود كه قباد بفكر افتاد ترتيب جديدى براى مالياتها بدهد و انوشيروان آن را باتمام رسانيد اراضى حاصلخيز و آباد را مسّاحى كرده [ گريب 
  ] را كه تقريبا معادل دو هزار و چهار صد ذرع مربع امروزى بود مبناى ماليات ارضى قرار دادند يعنى از هرجريب مقدار معلوم و معيّنى ماليات مطالبه ميشد « 2 » ماليات را به چهار قسط دريافت ميداشتند و قسط را ( سىمرك ) يا سه ماهه\r\n\r\n\r\n","description":"","footnote":"\r\n( 1 ) - ديوانها از اينقرار بودند : 1 - كارهاى جنگى ب - راهها و چاپارخانه‌ها .\r\nج - اوزان و اكيال د - مالياتها ه - سكه‌ها و - ارسال مراسلات ز - عدليه جزائى ح - امتيازات دولتى\r\n( 2 ) - يك درهم از گندم و جو هشت درهم از تاكستان هفت درهم از يونجه پنج ششم درهم از برنج از درخت خرما و زيتون ماليات را نظر بعده درخت‌ها ميگرفتند : يك درهم از چهار درخت خرما و شش درخت زيتون\r\n","page_name":" مقدمه 243 ","page_number":287},
  {"content":"\r\n\r\nميگفتند باقى محصولات از ماليات معفوّ بود اين اصلاح مالياتى با وجود معايبى كه داشت از جهت ابهام و سنگينى مالياتهاى سابق باعث خوشنودى و رفاه مردم گرديد ماليات سرانه هم در زمان انوشيروان اصلاح شد توضيح آنكه مردم را از روى دارائى تخمينى به چند طبقه تقسيم كرده براى هرطبقه سرانه‌اى قرار دادند « 1 » جنگيها و روحانيّون و دبيران و مستخدمين ادارات سلطنتى از دادن ماليات سرانه معفوّ بودند ماليات سرانه از سنّ 20 تا 50 گرفته ميشد براى اجراى مقرّرات مذكوره بقضات ولايات امر شد كه ناظر اجراى آن باشند و به شكايات از تعدّى مأمورين دولت رسيدگى كرده منظما مركز را مطّلع دارند عايدات عادى دولت ساسانى از مالياتهاى مذكور حاصل ميشد و دولت علاوه‌بر آن عايدات فوق‌العاده نيز داشت مانند غنائم جنگى و غرامتهائى كه از روم ميگرفت و هدايائى كه در عيد نوروز و مهرگان مردمان متموّل شهرى ميدادند و نيز عايدات معادن طلا و غيره بعضى گمان مىكنند كه در اين زمان گمرك هم ميگرفته‌اند ولي محقّق نيست عايدات ساليانه دولت در زمان خسرو پرويز 240 ميليون درهم بوده « 2 »\r\n\r\nلشگر\r\nقسمت عمده قشون را سواره نظام تشكيل مىنمود سواره نظام مركّب بود اولا از سواران جاويدان - يادگار دوره هخامنشى - و ليكن معلوم نيست عدّه آنها چه بوده ثانيا از سواران چريك كه پادشاهان دست نشانده براى خدمت حاضر ميكردند در ميان آنها همه نوع طوائف ديده ميشد ( ديلميها و گيلكيها و چولهاى گرگان و ارامنه و غيره ) ثالثا سوارانى كه جان اپسبار ( جان‌سپار ) نام داشتند اينها سپاهيان داوطلب يا اجير بودند اسلحه دفاعى سوارها تركيب مىيافت از سپر و كلاه‌خود و زره و جوشن و چيزهاى ديگر كه سر و سينه و دست و پا و غيره را\r\n\r\n\r\n","description":"","footnote":"\r\n( 1 ) - طبقه اولى 12 درهم در سال ميداد متوسطه 8 يا 6 و باقى اهالي 4 درهم\r\n( 2 ) - تقريبا چهل ميليون تومان به پول امروزى - يوستى عايدات مذكوره را معادل 294 ميليون مارك طلا دانسته ( اساس فقه اللغه ايرانى )\r\n","page_name":" مقدمه 244 ","page_number":288},
  {"content":"\r\n\r\nميپوشيد اعضاء و جوارح اسبها را نيز با قطعات آهنين ميپوشاندند اسلحه تعرّضى عبارت بود از تير و كمان و شمشير و گرز و تبرزين و كمند سواره نظام سنگين اسلحه داراى اسلحه تعرّضى و دفاعى بود و مزيّت قشون ايران در دوره ساسانى بر همان قشون در دوره اشكانى داشتن سواره نظام سنگين اسلحه است مورّخين رومي و يونانى از تيراندازى ايرانيان تمجيد كرده‌اند پياده نظام اهميّتى نداشت : دهاتىها را جمع كرده و به آنها اسلحه و سپر داده به جنگ روانه ميكردند ( غالبا مواجبي هم به آنها نميدادند ) و چون اينها گاهى اسلحه را ريخته فرار مينمودند آنها را بيشتر براى خدمات خارج از صف به كار ميبردند فيلها را عقب صف واميداشتند زيرا در حكم ذخيره بودند روى فيلها برجهائى ميگذاشتند كه پر از جنگيها بود فيلها در جنگهائيكه با روم ميشد مفيد بودند و گاهى هم فيلها را براى ترسانيدن اسبهاى سواره نظام دشمن در پيش قشون واميداشتند بيرق همان درفش كاويانى ( يادگار كاوه آهنگر داستانى ) بود اين بيرق در نزد ايرانيهاى قديم خيلى احترام داشت زيرا آن را علامت ايران ميدانستند بعدها بمرور بر عرض و طول اين بيرق افزودند چنان كه در اواخر دورهء ساسانى طول آن 22 پا - عرض آن 15 پا و تماما مزيّن بجواهرات قيمتى بود قبل از جنگ به عادت مذهبى در رودخانه نزديك آب‌ريزان ميشد و تير اوّل را ميبايست با آب متبرك شسته باشند گاهى قبل از اينكه دو سپاه بهم افتند سردار يا دلاورى مبارز ميطلبيد و در اينموقع بلند ميگفت ( مرد و مرد ) هرگاه خود شاه فرماندهى لشگرى را داشت تختى براى او در وسط قشون ميزدند و شاه بر تخت برآمده فرمان ميداد عادتا خود شاه حمله يا يورش نميبرد و ليكن راجع به شاپور بزرگ نوشته‌اند كه خود را بصف دشمن زد فنون محاصره از قبيل ساختن سنگرها و برجها و به كار بردن منجنيق و ساير ادوات و سوراخ كردن ديوار قلعه و ريختن سرب گداخته بر سر مهاجمين و گرفتن\r\n\r\n","description":"","footnote":"","page_name":" مقدمه 245 ","page_number":289},
  {"content":"\r\n\r\nادوات محاصره از دشمن بواسطه كمند و غيره در جنگهاى دورهء ساسانى رواج داشت و ايرانيها به خوبى از عهدهء اينكارها برميآمدند اطاعت نظامى خيلى شديد بود و فرمانده قشون ميبايست علاوه‌بر اطّلاعات نظامى متين و خونسرد باشد غذاى قشون در وقت جنگ تركيب ميشد از نان و گوشت و شير حدّاكثر حقوق 4001 درهم بود كه بفرمانده كل يعني شاه داده ميشد « 1 »\r\n\r\nداوري\r\nقضات از ميان روحانيّين معيّن ميشدند زيرا فقط آنها بودند كه اطّلاعات و معلومات قضائى داشتند از اعضاى خانواده‌هاى بزرگ هم گاهى قضاتى معيّن ميشدند و ليكن تعيين اينها براى حكميّت بين نجباء بود هر بلوكى يك قاضى داشت و در ده دهكان بامور رسيدگى ميكرد و گاهى هم حكم ميشد علاوه‌بر آنها براى هرلشگرى يكنفر قاضى معيّن ميكردند جنايات را بسه نوع تقسيم كرده بودند : 1 - جنايت نسبت بمذهب ( ارتداد ) 2 - جنايت نسبت بشاه مانند خيانت و سركشى و طغيان و شورش و فرار از قشون در موقع جنگ و غيره 3 - جنايت نسبت به اشخاص يعنى تعدّى نسبت به ديگرى يا باموال ديگرى مجازاتها خيلي سخت بود ولى انوشيروان از شدّت مجازاتها كاست : مرتدين را در محبس نگاهداشته سعى ميكردند كه بموعظه از مذهب جديد برگردانند و اگر مقصود حاصل ميشد رها ميكردند راجع بجنايات نسبت بشاه حكم اعدام فقط در دو مورد صادر ميشد : در مورد شورش و فرار از جنگ در مورد جنايات نوع سوّم حكم اعدام صادر نميشد و بناقص كردن جانى يا گرفتن جريمه اكتفاء ميكردند ولى مجازات دزدى سخت بود دزد را در محبس و در كند و زنجير نگاهداشته بعد از اقرار در حضور قاضى بدار ميآويختند بريدن گوش يا بينى و مصلوب نمودن و سنگسار كردن نيز معمول\r\n\r\n\r\n","description":"","footnote":"\r\n( 1 ) - صاحبمنصبان و افراد براى گرفتن حقوق ميبايست از سان بگذرند و اگر لباس و اسلحه‌شان كامل نبود حقوق داده نمىشد روزى انوشيروان مجبور شد به خانه برگشته لباس و اسلحه خود را تكميل كند تا حقوق بگيرد\r\n","page_name":" مقدمه 246 ","page_number":290},
  {"content":"\r\n\r\nبود ولى انوشيروان در اين مجازاتها هم تخفيفى داد توضيح آنكه در مورد جرمهائى كه مجازات آن ناقص كردن مجرم بود در دفعه اولى بگرفتن جزاى نقدى اكتفاء ميكردند و در صورت تكرار فقط گوش يا بينى را ميبريدند ( بريدن دست ممنوع بود ) در مورديكه ترديد در مقصّر بودن متّهم حاصل ميشد گاهى بوسائل موهوم [ وريه 
  ] متشبث ميشدند مثلا متّهم را واميداشتند از ميان دو آتش بگذرد و اگر سالم بيرون ميآمد بىتقصيرش ميدانستند يكى از خصائص بد مجازاتهاى زمان ساسانى اين بود كه مجازات جانى از خود او بخانواده‌اش سرايت ميكرد و اعضاى خانواده ( بخصوص اقرباى نزديك ) هم مورد تعقيب واقع ميشدند « 1 » شاه در موقع رسيدگى سواره در جاى بلندى قرار گرفته بعرايض مردم رسيدگى ميكرد در اوائل دورهء ساسانى سالى دو مرتبه شاه بار عام ميداد يكى در نوروز و ديگرى در مهرگان و جارچيها از چند روز قبل مردم را خبر ميكردند كه اگر عرضى دارند در آن روز حاضر شوند روز مزبور باز جارچى قصر سلطنتى بآواز بلند ميگفت « هركس مانع از آمدن عارضين شود خونش به گردن خودش است » كليّة از تتبّعات محقّقين اين مطلب مسلّم شده كه در ايران قديم به عدالت و دادرسى اهميّت ميدادند و مقام قضاوت را محترم داشته اشخاصى را به اين شغل معيّن ميكردند كه داراى معلومات قضائى و بىطمع و مجرّب بودند مردم ميتوانستند از حكم شاه به خود شاه شكايت كنند در اين موارد شاه از تخت به زير آمده حكميّت را به مؤبذان مؤبذ رجوع ميكرد و اگر شكايت وارد بود شاكي را راضى و الّا سياست مينمود\r\n\r\nچاپارخانه‌ها\r\nترتيب اين اداره در تشكيلات دورهء هخامنشى ذكر شد خلفاى بنى عبّاس نيز اين ترتيب را از ايران ساسانى اقتباس و اداره بريد درست كردند راههاى مملكتى را حفظ و تعمير مىنمودند در كوهها چاپارهاى\r\n\r\n\r\n","description":"","footnote":"\r\n( 1 ) - ظنّ قوى اين است كه اين نظر در مورد جنايات سياسى اعمال ميشد\r\n","page_name":" مقدمه 247 ","page_number":291},
  {"content":"\r\n\r\nپياده و در كويرها چاپارهاى شترسوار حركت مىكردند\r\n\r\nروحانيّون\r\nچون مذهب زرتشتى مذهب رسمى دورهء ساسانى بود روحانيّون نفوذ زياد در امور مملكتي داشتند مغها داراى املاك زياد در ايران و بخصوص در آذربايجان بودند و مردم عشريه و هدايائى نيز به آنها ميدادند چنان كه آم‌مين مارسلن « 1 » گويد مغها تابع قوانين مملكتى نبودند و براى خودشان قوانين مخصوصى داشتند درجات روحانيّين را چنين نوشته‌اند : ا - پائين‌تر از همه مغ‌ها بودند ب - بالاتر از مغ‌ها مؤبذان يا رؤساى مغ‌ها و هيربذان يا رؤساء آتش‌كده‌ها ج - بالاتر از همه آنها مؤبذان مؤبذ و هيربذان هيربذ گمان ميكنند كه اوّلى رئيس كل روحانيّين و دوّمى قاضى القضات بوده مؤبذان مؤبذ بزرگ در رى اقامت داشت و حكومت اين مملكت با او بود مورّخين اسلامى لقب او را مصمغان « 2 » نوشته‌اند آتشكده‌ها از اين قرار بود ا - هر خانواده آتشى داشت و رئيس خانواده ميبايست مراقب آن باشد كه خاموش نشود ب - هردهى نيز آتشى داشت موسوم به آذران ج - هربلوكىباز داراى آتشى بود كه بهرام ميناميدند د - سه آتشكده را در تمام ايران قديم مخصوصا احترام و تقديس مينمودند : 1 - آذر فرنباغ در كاريان فارس كه اختصاص بروحانيّون داشت 2 - آذر گشناسپ واقع در شيز آذربايجان كه متعلّق بشاه و جنگيها بود و شاهان بعد از تاجگذارى پياده بدانجا ميرفتند 3 - آذر برزين مهر را در ريوند خراسان بطبقه برزگر اختصاص داده بودند\r\n\r\nمسكوكات ساسانى\r\nمسكوكات ساسانى از طلا و نقره و مس و از ممزوج مس و برنج است سكّه‌هاى طلاى ساسانى در زمان شاپور اوّل و دوّم موافقتى با سكّه‌هاى طلاى رومى داشته ولى بعدها وزن سكّه‌هاى طلا مختلف\r\n\r\n\r\n","description":"","footnote":"\r\n( 1 ) - آم‌مين مارسلن مورّخ رومى است كه معاصر شاپور دوم بود\r\n( 2 ) - مصمغان معرّب مسمغان و بمعني مه يا بزرگ مغان است\r\nمسكوكات نقره شاهان ساسانى : اردشير اوّل ( 1 - 2 - 3 ) شاپور اوّل ( 5 - 6 ) بهرام اوّل ( 4 - 7 - 8 - 10 ) نرسى ( 11 - 12 ) خسرو پرويز ( 13 - 14 ) بوراندخت ( 15 )\r\n( از كتاب زارّه - صنايع ايران قديم )\r\n","page_name":" مقدمه 248 ","page_number":292},
  {"content":"\r\n\r\nبود « 1 » سكّه نقره ساسانى همان درخم است ولى از تتبّعات محقّقين چنين بر ميآيد كه در زمان ساسانيان كلمه درخم استعمال نميشد و سكّه نقره را ( زوز ) يا كرشه ميناميدند سكّه نقره نزديك بيك مثقال وزن و تقريبا از 32 تا 35 شاهى به پول امروزى قيمت داشت ظنّ غالب اين است كه پول مسين را معا ميناميدند ( لغت معاسامى است ) سكّه‌هاى ساسانى از حيث ظرافت جالب توجّه است و تصوّر ميكنند كه در ضرّابخانه‌هاى ايران استادان يونانى كار ميكردند تاريخ سكّه‌هاى شاهان ساسانى سالهاى سلطنت آنها است ( مثلا روى يكى از سكّه‌هاى انوشيروان نوشته شده چهار چهل « 2 » يعنى سال چهل و چهارم ) خطّ و زبان پهلوى است ولى ( هوزوا رش ) دارد يعنى بعضى از كلمات را بلغت آرامى مىنوشتند ولى به پهلوى ميخواندند « 3 » روى سكّه‌ها عبارتى شاه را معرّفي ميكرد « 4 » بعد از انقراض ساسانيان مدّتى در ايران و ممالك همجوار سكّه‌هاى ساسانى رواج داشت ولى روى آنها بجاى صورت شاه و آتشكده بسم اللّه نوشته ميشد - در زمان ساسانيان مانند زمان اشكانيان پايهء پول نقره بود\r\n\r\nذخيره نقدي خزانه\r\nقبل از خسرو پرويز مقدار آن معلوم نيست و ليكن برحسب نوشته‌هاى مورّخين در اواخر سلطنت خسرو پرويز ذخيره نقدى خزانه با صرف نظر از اشياء نفيسه و اجناس و پارچه‌هاى قيمتى بهزار و ششصد ميليون درخم ميرسيد و مخارج عمدهء دولت عبارت از سه قلم بود\r\n1 - مخارج دربار 2 - حقوق مستخدمين ادارات و سپاه 3 - مخارج جنگها علاوه‌بر اين بايد در نظر داشت كه بعضى از شاهان ساسانى بكارهائى\r\n\r\n\r\n","description":"","footnote":"\r\n( 1 ) - از خمس مثقال تا سه مثقال\r\n( 2 ) - آحاد را بر عشرات مقدّم ميداشتند\r\n( 3 ) - شرح اين مطلب در ذيل بيايد\r\n( 4 ) - براى نمونه عبارت سكّه بهرام گور را ذكر ميكنيم : مزديسن بغى وره ران ملكان ملكا ايران و انيران مينوچيترى من يزتان يعنى مزده‌پرست خدايگان بهرام شاهنشاه ايران و غير ايران آسمانى نژاد از ايزدان كلماتى كه زير آنها خط كشيده شده آرامى است ولى به پهلوى ميخواندند مثلا ملكا را شاه ميخواندند .\r\n","page_name":" مقدمه 249 ","page_number":293},
  {"content":"\r\n\r\nكه امروز موسوم بفوايد عامه است ميپرداخته‌اند از قبيل ساختن سدّها ( براى آبيارى ) و پلها و راهها و قلاع و شهرها در حدود و جاهاى لازم و ليكن بطوريكه ديده مىشود قسمتى از اين كارها بدست رنج مردم محل انجام ميشد ذخيره نقدى خزانه را چنان كه از نويسندگان ارمنى رسيده در به دو سلطنت هرشاهى ذوب و از نو باسم شاه جديد سكّه ميزدند\r\n\r\nحرفت و تجارت\r\nدر دوره ساسانيان تجارت رونقى داشت زيرا ايران يگانه راه مراوده بين يونان و روم و آسياى صغير و بين النّهرين و شامات و مصر از يك طرف و چين و هند و آسياى وسطى از طرف ديگر بود و تمام كاروانها كه مال التجاره از دو طرف حمل ميكردند ميبايست از ايران يا از ممالك تابعه آن عبور كنند خود ايران هم مال التجاره زياد به عمل ميآورد كه باروپا و چين و هند حمل ميشد يكى از صادرات بزرگ ايران در اين دوره منسوجات است كه در عالم قديم شهرت زياد داشت و بانواع و اقسام ميبافتند منسوجات زربفت و پارچه‌ها و البسه ابريشمى و پر مرغ و زردوزى و پوست و غيره نيز بصادرات ايران خيلى كمك ميكرد چون بابل جزو ايران بود قاليهاى اين شهر كه خريدار بسيار در چين داشت يكى از موادّ مهمّه صادرات محسوب ميشد و نيز موادّ آرايش صورت كه ايران تهيّه ميكرد در چين طالب داشت « 1 » چين ابريشم و كاغذ بايران ميفرستاد - هند ابريشم و ادويه و سنگهاى قيمتى - مرواريد ايران و مرجانهاى بحر احمر نيز از ايران بچين حمل ميشد - كاروان هاى چينى بايران و ايرانى بچين از جنوب كوير گبى « 2 » و سغد ميگذشتند و سغديها مراقبت زياد در حفظ اين كاروانها داشتند از شهرهاى حرفتى ايران مورّخين اسم اين سه شهر را مخصوصا ذكر كرده‌اند : رى - مرو - توّز ( در فارس ) عادتى شاهان ساسانى داشتند كه اگرچه بيرحمانه بود و ليكن\r\n\r\n\r\n","description":"","footnote":"\r\n( 1 ) - مقصود موادّى است كه اكنون بموادّ بزكى معروف است\r\n( 2 ) -  GOBIE \r\n","page_name":" مقدمه 250 ","page_number":294},
  {"content":"\r\n\r\nبه پيشرفت صنايع و حرف ايران كمك ميكرد توضيح آنكه در بعضى موارد اسراء خارجه يا مردم ولايتى را كوچانيده بجاى ديگر ميبردند چنان كه شاپور اوّل روميها را كه باوالرين امپراطور روم اسير شده بودند بجندى شاپور برده در آنجا نشاند و مهندسين رومى را به سدّسازى واداشت و شاپور دوّم بعد از فتح آمد ( ديار بكر ) مردم آنجا را بشوش و شهرهاى ديگر برده بزردوزى و بافتن پارچه‌هاى ابريشمى بگماشت و اين حرفه در ايران ترقّى كرد\r\n\r\nروابط ايران با دول خارجه\r\nاز روابط ايران با دولت روم آنچه لازم بود در ضمن وقايع گفته شد مقتضى است كه در اين‌جا فقط چند كلمه بر آن‌چه ذكر شده علاوه نمائيم طرفين سفراى دائمى در دربار يكديگر نداشتند و هرزمان لازم ميشد سفيرى براى مذاكرات ميفرستادند ولى عادت بر اين‌جارى شده بود كه شاهان ساسانى و امپراطوران روم شرقى جلوس خود را به تخت به يكديگر اطّلاع بدهند ولو اينكه تغيير سلطنت در موقع جنگ پيش‌آمده باشد رومىها در اين باب خيلى مقيّد بودند چنان كه از هرمز چهارم كه جلوس خود را بامپراطور روم اطّلاع نداد مكدّر شدند در نامه‌ها شاه و امپراطور يكديگر را برادر خطاب ميكردند « 1 »\r\nدر دوره ساسانى اگرچه روابط مرتّبى با چين نبود ولىباز بيش از دوره اشكانى سفراى طرفين در آمدوشد بودند بعد از آخرين سفيرى كه در دورهء اشكانيان از چين بدربار ايران آمد در مدّت دويست سال دولتين روابطى نداشتند و مناسبات باز از 386 م . شروع گرديده تا 584 امتداد يافت بدينمعنى كه تقريبا ده سفارت بين چين و ايران ردّ و بدل شد آخرين سفارت‌هاى چين كه بدربار ايران آمده‌اند در زمان قباد و انوشيروان بوده از اطّلاعاتيكه سفراى مزبوره بدربار فغفور داده‌اند معلوم است كه ايران را چينيها پوسز ميناميدند و چنان كه نوشته‌اند تيسفون ( مداين ) صد\r\n\r\n\r\n","description":"","footnote":"\r\n( 1 ) - فريدريخ زارّه - صنايع ايران قديم\r\n","page_name":" مقدمه 251 ","page_number":295},
  {"content":"\r\n\r\nهزار خانوار داشته تخم شترمرغ توجّه آنها را مخصوصا جلب كرده و هدايائيكه شاه ايران براى فغفور چين فرستاده چند فيل و مقدارى تخم شتر مرغ بوده ( اين حيوان را از كوير بزرگ ايران بدست ميآوردند ) مورّخين چينى اين هدايا را باج پنداشته‌اند « 1 » اطّلاعاتى كه از منابع چينى راجع بامتعه ايران بدست آمده مىرساند كه اقسام صادرات ايران زياده بوده « 2 » از روابط ايران و هند اطّلاعات زيادى در دست نيست ولى مسلّم است كه در زمان انوشيروان سفيرى از طرف راى هندى بايران آمده و شطرنج را هديه آورده از روابط بهرام گور با هند در فوق ذكرى شد\r\n\r\nمبحث دوم مذاهب در دورهء ساسانى\r\n\r\nمذهب زرتشتى\r\nساسانيان مذهب زرتشت را در ايران رسمى نمودند تا آن زمان ايران مذهب رسمى نداشت و اقوام تابعهء ايران هريك در معتقدات مذهبي خود آزاد بودند\r\n\r\nزمان پيدايش زرتشت\r\nخاورشناسها و علمائيكه در اين مذهب تتبّع كرده‌اند نتوانسته‌اند محقّقا معلوم كنند كه زرتشت در چه زمانى ميزيسته و از اهل كدام قسمت ايران بوده و آوستا كه كتاب مذهبي زرتشتيان است در چه تاريخ نوشته شده و زبان آن زبان كدام قوم يا مردم ايران بوده\r\n\r\n\r\n","description":"","footnote":"\r\n( 1 ) - زيرا راجع به سفيري كه در زمان قباد با هدايا به چين رفته و در جواب سفيري بوده كه چين بدربار ايران فرستاده بود نوشته‌اند : در عهد شنكوي دولت آنها [ يعنى ايران 
  ] سفيرى فرستاد با نامه و باجى كه از مواد محلى بود مضمون نامه اين است :\r\n« پسر مملكت بزرگ آسمانى زاده آسمان است و ما اميدواريم جائى كه آفتاب طلوع مىكند هميشه متعلق به پسر آسمان در زمين باشد شاه ايران كوهوتو [ مقصود قباد است 
  ] از راه تمكين هزار و ده هزار كرنش مىكند اين اظهارات را دربار به خوبى تلقى كرد و از آن ببعد آنها زود زود هدايا بدربار ميفرستادند و در سال دوم [ مطابق 555 ميلادي مىشود 
  ] شاه آنهاباز هدايائى از مواد محلى فرستاد » سفير سال دوم بايد سفير انوشيروان باشد زيرا تاريخ مزبور مصادف با سلطنت اين شاه است\r\n( 2 ) - كتاب ويشو مورّخ چينى\r\n","page_name":" مقدمه 252 ","page_number":296},
  {"content":"\r\n\r\nبدين لحاظ بين محقّقين اختلاف بزرگى راجع به زمان پيدايش زرتشت و زبان آوستا و تاريخ آن وجود داشت و دارد بعضى زمان زرتشت را در هزار و ششصد يا دو هزار و بلكه ششهزار سال ق . م . قرار ميدادند برخى بقدرى پائين ميآمدند كه زرتشت را معاصر يكى از شاهان اوّلى هخامنشي يعنى كوروش بزرگ يا داريوش اوّل ميدانستند نظر بتفاوتهاى زياد كه بين نظرهاى مختلف علماء و محقّقين راجع به اين مسئله بود مباحثات و مشاجرات طولانى بين آنها به عمل آمد و بالاخره جكسن « 1 » كه جهت تتبّعات عميقه در مذهب زرتشت متخصّص است عقيده‌اى اظهار داشت كه نسبتا بيشتر طرفدار دارد بنابراين عقيده ولادت زرتشت در نيمه دوّم قرن هفتم و فوت او در نيمه اوّل قرن ششم ق . م . بوده معلوم است كه اين عقيده مسئله را بطور قطع حل نمىكند موافق روايات زرتشتى زرتشت در قرن هفتم ق . م . به دنيا آمده و در كنار درياچه اورميه به اشاعه مذهب خود پرداخته و در اوايل نيمه اوّل قرن ششم ق . م .\r\nدرگذشته است بعضى از كتب معروفه پهلوى « 2 » هم زمان زندگانى زرتشت را با جزئى اختلافى چنين معيّن كرده‌اند امّا راجع باينكه زبان آوستا چه زبانى است دارمس‌تتر « 3 » به اين عقيده است كه آوستا در زبان ماديها نوشته شده و اگر كتيبه‌هائى از شاهان ماد كشف شود اين حدس تحقّق خواهد يافت موافق عقيده وست ( متخصّص زبان پهلوى ) از آوستاى قديم فقط يك ربع آن در دست است و باقى از ميان رفته آوستاى كنونى به پنج قسمت تقسيم مىشود « 4 » موافق دين‌كرت « 5 » آوستاى زمان هخامنشى در\r\n\r\n\r\n","description":"","footnote":"\r\n( 1 ) -  JACKSON , A . V . W . \r\n( 2 ) - مثل بندهشن و ارتاويرا فنامك و غيره\r\n( 3 ) -  DARMESTETER  عالم فرانسوى مصنّف « تتبّعات ايرانى »\r\n( 4 ) - ا - يسنه حاوى آداب مذهبى است و گاثها يعنى سرودهاى مذهبى جزو آن مىباشد ب - ويسپرد متمّم يسنه و راجع بآداب عبادت است ج - ونديداد كه از آن چيزى مفقود نشده راجع بخلقت عالم و حاوى قواعد تزكيه نفس و كفارّه و غيره است د - يشت حاوي سرودهائى است راجع به امش سينتان و يزت‌ها ه - خرده آوستا كتاب دعا است و در زمان شاپور دوم تأليف شده\r\n( 5 ) - يكى از كتب معروفه پهلوى\r\n","page_name":" مقدمه 253 ","page_number":297},
  {"content":"\r\n\r\nموقعى كه اسكندر مقدونى بقصر سلطنتى تخت جمشيد آتش زد بسوخت و يونانيها نسخه ديگر آن را از گنج شاپيكان كه معلوم نيست كجا بوده بدست آورده قسمت‌هاى علمى آن را راجع بطب و نجوم به زبان يونانى ترجمه كردند و بعد آن را در آتش انداختند بلاش اوّل اشكانى امر بجمع‌آورى آوستا كرد و در زمان اردشير اوّل ساسانى تنسر نامى كه هيزبذان هيزبذبود آوستا را مرتّب نمود پس از آن شاپور اوّل آنچه را كه از آوستا راجع بعلم طب و ستاره‌شناسى و فلسفه و جغرافيا برداشته بودند از يونان و هند و ساير جاها جمع كرده بآوستا افزود و در زمان شاپور بزرگ اين آوستا رسميّت يافته قانون مملكتى شناخته شد\r\n\r\nزندگانى زرتشت\r\nاخبار و روايات زرتشتى گويد : زرتشت « 1 » از پدرى پ‌اورشسب و از مادرى دوغذ نام بود از جهت كارهاى فوق‌العاده و شگفت آور او سحره و غيب‌گويان آن زمان بر او شده درصدد اتلافش برآمدند و لكن موفّق نگشتند در سنّ بيست سالگى زرتشت از مردم كنار گرفته اوقات خود را برياضت گذرانيد در سنّ سى سالگى در كنار رود دائيتى يا به او امر شد كه مردم را بخداشناسى دعوت كند ( بعضى از علماء گمان ميكنند كه رود مزبور ارس امروزى است ) وهومنه - جاويدان مقدس انديشه نيك - « 2 » او را در پيش بارگاه اهورمزد حاضر كرد و پس از آن زرتشت به تبليغ و اشاعه معتقدات خود در ميان مردم توران و سكستان پرداخت و ليكن پيشرفتى نيافت زيرا روحانيّون آن زمان بر او قيام كردند در اين حال بامر اهورمزد زرتشت مأمور شد بدربار ويشتاسب شاه باختر برود و چنين كرد و بعد از دو سال زحمت شاه مزبور بآئين او درآمد حمايت جاماسب وزير گشتاسپ در اين بهره‌مندى دخالت داشت بعد جاماسب پروچيست\r\n\r\n\r\n","description":"","footnote":"\r\n( 1 ) معنى كلمه زرتشت را نتوانسته‌اند محققا معلوم كنند ظنّ غالب اين است كه از ( زرتشتر ) آمده و بمعنى شتر زرد است\r\n( 2 ) - راجع به جاويدانهاى مقدّس در ذيل بيايد\r\n","page_name":" مقدمه 254 ","page_number":298},
  {"content":"\r\n\r\nدختر زرتشت را گرفت و پس از آنكه گشتاسب آئين زرتشت را پذيرفت اين مذهب بسرعت در توران و ايران و هند و آسياى صغير منتشر شد زرتشت در اواخر عمر بجنگهائى براى اشاعه مذهب خود پرداخت و وقتى كه با مردم هيون « 1 » در مقام مدافعه جنگ ميكرد كشته شد « 2 »\r\n\r\nآئين زرتشت\r\nزرتشت چنان كه در گاثها گويد خواسته آئين مردمان آن زمان را بپاكي و صافي اوّلى برگرداند خلاصه اين مذهب چنان كه از آوستا و كتب پهلوى ( كه در ذيل بيايد ) مستفاد مىشود اين است : عالم از دو اصل ناشى است روشنائى و تاريكى اين دو اصل با هم در منازعه هستند و پيروزى و شكست بنوبت نصيب هردو ميگردد از اين جهت عالم به دو قسمت تقسيم شده لشگر روشنائى يا خوبى و لشگر تاريكى يا بدى سر سلسله قسمت خوبيها اهورمزد « 3 » و سالار لشگر بدىها اهريمن ( انگرمينيو ) است « 4 » بهرمز شش وجود مجرّد كمك ميكنند اينها كه موسوم‌اند به امش‌سپنتان يعنى جاويدان‌هاى مقدّس در پيش تخت هرمز ايستاده مجرى فرمان او هستند و هرمز بوسيله آنها عالم را اداره مىكند « 5 » هركدام از جاويدانهاى مقدّس حامى موجوداتى ميباشند ( مثلا بهمن حامى آتش و اسفندارمذ حاميه و ربة النّوع زمين ) بعد از ( امش‌سپنتان ) و پائين‌تر از آنهاباز وجودهاى مجرّدى هستند كه يزت نام دارند « 6 » عدّه اينها\r\n\r\n\r\n","description":"","footnote":"\r\n( 1 ) - اينها موافق اخبار زرتشتى تورانى بوده‌اند\r\n( 2 ) - سردار دشمنان ارج‌تسپ ( ارجاسب ) و قاتل زرتشت تورى براتروخش نام داشتند\r\n( 3 ) - هرمز در اصل اهورمزد بوده اهور از اسور خداى آريانهاى هند و ايرانى آمده ( زمانيكه مذهب هردو يكى بوده ) مزد يعني دانا .\r\n( 4 ) - انگرمي نيو يعنى منش يا ضمير تيره بعدها اهريمن شده\r\n( 5 ) - امش‌سپنتان [ يعنى جاويدانهاي مقدس 
  ] از اينقرارند : 1 - وهومنه - بهمن [ انديشه نيك 
  ] ب - اش‌وهيشت - ارديبهشت [ بهترين تقوا 
  ] ج - خشثروى ري - شهريور [ دولت يا حكومت خوب 
  ] د - سپنت آرم اىتى - اسفندارمذ [ گذشت با فتوت 
  ] ه - هئوروتات - خرداد [ سلامتى - عافيت 
  ] و - امرتات - امرداد [ جاويدان - غيرفانى 
  ]\r\n( 6 ) - يزت بعدها يزد و ايزد شد\r\n","page_name":" مقدمه 255 ","page_number":299},
  {"content":"\r\n\r\nزياد است و ليكن معروفترين آنها به سى ميرسند و هريك از روزهاى ماه بيكى از آنها اختصاص دارد ( يزت ) ها به دو طبقه تقسيم شده‌اند طبقهء آسمانى و زمينى در رأس طبقه آسمانى هرمز قرار گرفته و بهترين يزتهاى زميني زرتشت است هركدام از يزت‌ها نيز چيزى را حمايت مىكند : چنان كه آفتاب و ماه و ستاره‌ها و آب و آتش و خاك و باد و نيز معانى از قبيل راستى و درستى و توانائى و پيروزى و آرامش و آشتى و غيره هركدام در تحت حمايت و سرپرستى يكى از يزت‌ها است پس از آنهاباز وجودهاى مجرّدى ميآيند كه به فروشى موسوم‌اند هركدام از اينها حكم ملكى را دارد كه حافظ انسان است قبل از تولّد انسان اين ملكها در آسمان‌اند و بعد از فوت او با روح وىباز به آسمان ميروند در مقابل لشگر هرمز اهريمن نيز لشگرى دارد و باران او را ديو ( دئو ) گويند در رأس اينها اهريمن قرار گرفته و در مقابل امش‌سپنتان شش ديو يا عفريت وجود دارند كار اهريمن و ديوها اين است كه نگذارند خوبى پيشرفت كند تاريكى و بدى و دروغ و طغيان و تكبّر آفريده اهريمن است و اگر اهريمن نتواند از خوبى جلوگيرى كند لااقل سعى مىكند از نتايج آن بكاهد هرمز زندگى را آفريد و اهريمن مرك را سلطنت او سلطنت تاريكى است يك تاريكى كه حدّ و حصر ندارد جهنّم پر است از ديو و دروغ و پ ايريكا ( تصوّر ميكنند كه اين لغت بمعنى پرى باشد ) و اژدها ( آژىدهاك ) و ابو الهولهاى ديگر كه آفريده اهريمن‌اند چنان كه امش‌سپنتان و يزت‌ها حامى آفرينش خوب ميباشند ديوها و ارواح بد حامى آفرينش بد هستند مثلا « دروج » حامى چيز هاى دروغ است و در مقابل وهومنه ( انديشه نيك ) اك‌منه ( انديشه بد ) است خلقت عالم را آوستا و مخصوصا كتب پهلوى چنين بيان ميكنند در ابتداء اهورمزد عالم ارواح را آفريد و بر آن بىمانع سه هزار سال سلطنت كرد پس از آن اهريمن از تاريكى بيرون آمده بعنف داخل عالم روشنائى شد و چشمان\r\n\r\n","description":"","footnote":"","page_name":" مقدمه 256 ","page_number":300},
  {"content":"\r\n\r\nاو از نور هرمز خيره گشت هرمز به او صلح را تكليف كرد و او قبول ننمود هرمز گفت پس جنگ كنيم و باهريمن نه هزار سال فرصت داد زيرا مى دانست كه غلبه با روشنائى خواهد بود پس از آن هرمز مشغول آفريدن عالم مادّى گرديد و در شش دوره آن را آفريد انسان در دوره آخرى بوجود آمد آفرينش عالم مادّى سه هزار سال طول كشيد و در تمام اين مدّت اهريمن بكلّى فاقد قدرت شده بود پس از آن اهريمن از رخوت و سستى بيرون آمده مشغول آفريدن چيزهاى بد در مقابل آفرينش خوب هرمز گرديد از اين زمان منازعه بين هرمز و اهريمن شروع شد و سه هزار سال طول كشيد تا زرتشت به دنيا آمد با تولّد او لشگر اهريمن در سستى افتاد پيروزمندى هرمز همواره در تزايد خواهد بود تا وقتى كه اهريمن بعالم تيرگى و ظلمت خود برگردد و آنوقت است كه روشنائى سعادت‌آور تمام عالم را فراگيرد از تعاليم مذهب زرتشت اين است كه روح فانى نيست و پس از مرگ در مدّت سه روزباز لذائذ يا محن ايّام زندگانى را دارد پس از آن باد آن را ميبرد و ميرسد به پلى موسوم به چينوت و آن‌جا در محضر سه قاضي محاكمه مىشود « 1 » يعنى آنها اعمال خوب و بد او را در ترازو كشيده از آن‌رو رأى مىدهند بعد بايد از پل مزبور كه از قلّه البرز تا رود دائيتيا امتداد دارد بگذرد اگر روح نيكوكار است پل براى او عريض و الّا تنگ مىشود در صورت آخرى روح در درّه تاريكى ميافتد روحى كه خوب است بايد از سه مرحله بگذرد تا وارد بهترين عالم گردد اين سه مرحله مرحلهء انديشه نيك - گفتار نيك و كردار نيك است و آن عالم موسوم به ( بهشت ) « 2 » مىباشد روحى كه بد است وارد سراى درد و محن مىشود بين بهشت و دوزخ يك حدّ وسطى هست كه آن را همشتكان مينامند يعنى سراى و زنهاى مساوى اين سرا جاى ارواحى است كه اعمال خوب و بد آنها مساوى است و آنجا بايد\r\n\r\n\r\n","description":"","footnote":"\r\n( 1 ) - اسامى قضات سه‌گانه اين است : ميثر - سرااش - راشنو\r\n( 2 ) - انهووهيشت\r\n","page_name":" مقدمه 257 ","page_number":301},
  {"content":"\r\n\r\nمنتظر قيامت باشند نزديكى قيامت را شخصى موسوم به سااشيان خبر خواهد داد اين شخص ناجي عالم است و او ارواح را زنده كرده بمحاكمه آخرى خواهد پرداخت بعد سيلي از فلزّ گداخته روى زمين را فراخواهد گرفت و آن وقت است كه جنگ هرمز و اهريمن درگيرد و ظفر قطعى نصيب هرمز شود براى رستگارى بعد از مرگ و براى اينكه هركس به قدر قوّه به هرمز كمك كند بايد سه اصل را پيروى نمود انديشه نيك - گفتار نيك - كردار نيك « 1 »\r\n\r\nمذهب مانى\r\nتا چندى قبل راجع بمذهب مانى منابع مستقيم يا كتابهائى كه از زمان او يا پيروان نزديك او مانده باشد در دست نبود و هرچه در اين باب گفته ميشد از قول مورّخين مسيحى و غيره بود حال بدين منوال گذشت تا اينكه چندى قبل كتابهاى خطّى به زبان تركى و پهلوى راجع بمذهب مانى در نزديكى تورفان در آسياى وسطى پيدا شد و چند نوشته راجع بمذهب مانى بدست آمد نتيجه مقايسه مضمون اين نوشته‌ها با آنچه چينىها و مورّخين اسلامى و عيسوى نوشته‌اند اين است كه بطور اختصار ذكر مىشود مانى چنان كه خودش گويد در دهى موسوم به ( مردىنو ) در نزديكى بابل به دنيا آمده و اسم پدر او بطوريكه صاحب كتاب الفهرست « 2 » نوشته فوتّق بابك « 3 » بوده مانى گويد در سال 215 م . دو دفعه به او الهام شد كه مذهب حقيقى را در ميان مردم منتشر كند و بنابراين در سنّ 45 سالگى در موقع جلوس شاپور اوّل به تخت مذهب خود را افشاء كرد بعقيده او عالم بر دو اصل قرار گرفته خوبى و بدى يا روشنائى و تاريكى خدا صاحب اوّلى است - عفريت مالك دوّمى و مملكت هردو بى\r\n\r\n\r\n","description":"","footnote":"\r\n( 1 ) - در زبان آوستا هومت - هوخت - هورشت\r\n( 2 ) - ابن النّديم الورّاق\r\n( 3 ) - متتبّعين تصور ميكنند كه فوتّق معرب پانك است\r\n","page_name":" مقدمه 258 ","page_number":302},
  {"content":"\r\n\r\nنهايت مانى عقيده داشت كه بدى هميشه بوده و تا ابد خواهد بود در باب انسان و ساير موجودات عقيده داشت كه خوبى و بدى با هم مخلوط شده زيرا انسان داراى روح خوب و بد است و در مقابل عقل و وجدان و حسّيّات خوب عقل و وجدان و حسّيات بد نيز هست روح خوب رحم و نهاد نيك و حوصله و حكمت را بوجود آورد روح بد - كينه و غضب و شهوت و حماقت را بعقيدهء مانى تناقض فقط بين روشنائى و تاريكى است زيرا هيچكدام به ديگرى منتهى يا منجر نخواهد شد و هميشه بوده‌اند و خواهند بود يگانه چيزى كه مانى به آن اهميت ميداد عرفان « 1 » بود او توراة را بكلّى رد كرده فقط انجيل را قبول داشت و ميگفت كه خود او آخرين حوّارى عيسى است و حقائق را آشكار مىكند مانى ميگفت كه عالم بالاخره در دوزخ خواهد افتاد و عناصر آن سوخته خوبى و بدى باز به حال اوّلي عود خواهند كرد يعنى هميشه جدا از همديگر خواهند ماند چه سدّى غيرقابل عبور آن دو را از يكديگر جدا نموده مانى براى اشاعهء مذهب خود كتابهائى تصنيف كرده يكى از آنها براى شاپور به زبان پهلوى نوشته شده بود « 2 » و باقى به زبان سريانى و خطّى نيز اختراع نموده كه از خطّ آرامى اقتباس شده تصنيفات مانى مزّين بنقاشيهائى بوده و نقاشيهاى مزبور او را در تمام عالم مشهور نموده چنان كه از عهد قديم تا زمان حال ايرانيها او را نقّاش بزرگ ميدانند و كتاب نقّاشى او را ارژنگ يا ارتنگ ناميده‌اند « 3 » مقصود از نقاشيها اين بود كه خوبى ( روشنائى ) و بدى ( تاريكى ) را با انواع و اقسام صورتها بنماياند تا اشخاص باسواد مذهب او را بهتر درك كنند و كسان بىسواد قادر بفهم آن باشند چنان كه از مختصر مذكور به خوبى ديده مىشود مذهب مانى تركيبى است يعني معتقداتى از مذاهب\r\n\r\n\r\n","description":"","footnote":"\r\n( 1 ) -  GNOSTICISME \r\n( 2 ) - يكى از كتابهاى او چنان كه ابو ريحان بيرونى نوشته موسوم به شاپورگان بوده\r\n( 3 ) - چنين مشهور است ولي معلوم نيست تا چه‌اندازه موافق حقيقت است\r\n","page_name":" مقدمه 259 ","page_number":303},
  {"content":"\r\n\r\nديگر اخذ و تلفيق نموده اين مذهب در ابتداء در بابل كه مركز عقايد و مذاهب مختلفه بود شيوع يافت بعد بسوريّه و فلسطين و بمملكت نبطيها ( شمال غربى عربستان ) رفت پس از آن در مصر شيوع يافت و از آنجا بطرابليس و قرطاجنه سرايت نمود در همان اوان مذهب مزبور در گل « 1 » ( فرانسه امروزى ) و در ايطاليا منتشر شد چنان كه تا قرن ششم ميلادى در روم عدّه كثيرى داراى اين مذهب بودند در آسيا پيروان اين مذهب در زمان خلفاى بنى عبّاس هنوز باقى بودند روحانيّون مسيحى با مذهب مانى سخت خصومت ورزيدند و مورّخين اسلامى متعرّض اين مذهب شده پيرو آن را زنديق ناميدند « 2 » چنان كه بالاخره كشفيّات تورفان نشان داده از طرف مشرق اين مذهب تا تركستان شرقى و چين رفته و در آن زمان عدّه‌اى از تركها پيرو آن شده‌اند اگرچه مذهب تركيبى مانى مذهبى نبود كه قابل دوام باشد و ليكن چون مؤسّس آن ايرانى بود مذهب او در خارجه موسوم بمذهب ايرانى شد و نام ايران و ايرانى قديم را در اطراف و اكناف عالم منتشر نمود\r\n\r\nمذهب مزدك\r\nمزدك پسر بامداد از اهل نيشابور بود و در زمان قباد پيدا شد چنان كه مورّخين اسلامى مانند الشهرستانى و ابن النديم - الورّاق بيان كرده‌اند مذهب او بمذهب مانى خيلى نزديك است زيرا مزدك معتقد بود كه روشنائى از تاريكى بكلّى جداست اوّلى آزادانه و عاقلانه عمل مىكند دوّمى كوركورانه و جاهلانه اختلاط آن دو با يكديگر اتّفاقي است و جدائى هم اتّفاقى و نيز مثل مانويها كشتن بهائم و خونريزى را منع مىكرد او عقيده داشت كه عالم از سه عنصر تركيب شده : آب - آتش - خاك خوبى و بدى از تركيب آنها است خوبى از قسمت خوب و بدى از\r\n\r\n\r\n","description":"","footnote":"\r\n( 1 ) -  GAULE \r\n( 2 ) - بعضى تصوّر ميكنند كه زنديق از سنديق سريانى و اين كلمه از صدّيق آمده و صدّيق يكي از درجات پيروان اين مذهب بود\r\nمهر گاو نر هرمز را ميكشد - اصل در واتيكان است\r\n","page_name":" مقدمه 260 ","page_number":304},
  {"content":"\r\n\r\nقسمت بد عالم ارواح بعقيدهء مزدك مانند اين عالم تشكيل شده آقاى آسمانها روى تختى مانند پادشاهى نشسته و چهار قوّه در پيش او ايستاده اند : شعور - عقل - حافظه - شادى اين چهار قوّه بدستيارى شش وزير امور عالم را اداره ميكنند « 1 » وزيرها در ميان دوازده روح در حركتند « 2 » انسانى كه چهار قوّه و شش وزير و اختيارات 12 گانه را در خود جمع كند بمرتبه‌اى ميرسد كه ديگر مسؤليّتى براى او نيست براى رفع ضدّيت و كينه كه هردو از تاريكى است بايد بمنشاء آن پى برد منشاء زن و مال است و براى برانداختن بديهاى مذكور بايد اين دو منشاء اشتراكى باشند مزدك كتابى داشته كه از ميان رفته و ليكن مورّخين اسلامى بودن آن را ذكر كرده و نوشته‌اند كه ابن مقفّع آن را به عربى ترجمه كرده بود انوشيروان چنان كه گذشت پيروان آنها را برانداخت ولى مزدكيان باز باسامى مختلف ( خرم دينان و غيره ) تا حدود 300 هجرى در ايران باقى بودند و با خلفاى بنى عباس جنگها كردند تا آنكه مغلوب و به كلى معدوم شدند\r\nقسمت دوّم - مهرپرستي - ميثر ( مهر ) يكى از ارباب انواع خيلى قديم مردمان آريانى بود آوستا او را بين هرمز و اهريمن قرار داده يكى از بزرگترين يزتها و ربّ النّوع روشنائى دانست پيروان زرتشت معتقد بودند كه مهر از طرف خدا مأموريت دارد شرّ و بدى را دفع كند و او را ربّ النّوع آفتاب و حاصل‌خيزى زمين و حامى قرار داد ميدانستند مهر در زمان اردشير دوّم هخامنشى حامى خانواده سلطنت شد و بعد از اسكندر در آسياى صغير رواج يافت پس از آن اين مذهب بيونان رفت و در زمان پومپه بروم سرايت كرد بعد ترقّى آن به جائى رسيد كه ديوكلثين\r\n\r\n\r\n","description":"","footnote":"\r\n( 1 ) - شش وزير اينها بوده‌اند : سالار - پيشكار - باروان - كاردان - دستور كودك [ معلوم نيست معنى باروان چيست 
  ]\r\n( 2 ) - دوازده روح اينها بوده‌اند :\r\nخواننده - دهنده - ستاننده - برنده - خورنده - دونده - خيزنده - كشنده - زننده كننده - آينده - شنونده پاينده را هم شهرستانى علاوه كرده و در ساير كتب نيست\r\n","page_name":" مقدمه 261 ","page_number":305},
  {"content":"\r\n\r\nو ساير امپراطورهاى روم اعلان كردند كه مهر حامى دولت روم است زيرا پيروان اين مذهب حكومت امپراطورها را از طرف خدا ميدانستند مذهب مزبور پس از چندى بآلمان و فرانسه و انگلستان قديم سرايت كرد ( چنان كه در پاريس آثارى از اين مذهب يافته‌اند ) در قرن سوّم ميلادى عيسويّت با آن در جنگ شده بالاخره در اواخر قرن چهارم ميلادى غلبه كرد باوجوداين تا حال اثراتى از مهرپرستى در نزد عيسوىها باقيمانده از جمله عيد تولّد مسيح يا ( ن‌ال ) است كه قبل از عيسويّت عيد تولّد مهر بوده امّا راجع به مهر عقيده مهرپرست‌ها اين بود كه او از تخته سنگى پديد آمده بعد براى رفاه بشر با بديها در جنگ شد و بالاخره فاتح خواهد بود يكى از كارهاى نامى او را چنين حكايت ميكردند : روزى مهر بگاو مقدّس هرمز برخورده او را كشت خون آن حيوان در زمين منتشر و باعث حيات و زندگى گرديد از اين جهت بود كه صنعتگران معروف قديم صورت مهر را چنين ميساختند كه گاو نرى را مطيع خود نموده و قدّاره‌اى در سينه او فروبرده و از خون گاو كه فوران مىكند مارى ( يعنى زندگى ) فربه مىشود « 1 »\r\n\r\nمذهب عيسوى و بودائى\r\nدر دوره ساسانى علاوه‌بر مذاهبي كه در داخلهء ايران پديد آمده بود دو مذهب ديگر از خارجه بايران سرايت ميكرد مذهب عيسوى از طرف مغرب و بودائى از طرف شمال و شرق\r\n\r\nمذهب عيسوى\r\nشاهان ساسانى در ابتداء نسبت بمذهب عيسوى كه از ادس بحدود ايران منتشر ميشد بىقيد بوده خطرى از بودن عيسوى ها در خاك ايران احساس نميكردند و ليكن وقتى كه شاپور بزرگ استرداد ولاياتى را كه ايران در زمان نرسى بروم واگذارده بود از دولت روم\r\n\r\n\r\n","description":"","footnote":"\r\n( 1 ) - يكى از اين حجّاريها كه از شاهكارهاى صنعت مىباشد حالا در واتيكان يعنى در در مقرّ پاپها در روم است\r\n","page_name":" مقدمه 262 ","page_number":306},
  {"content":"\r\n\r\nخواست و جنگ شروع شد سياست ايران نسبت به عيسويها تغيير كرد چون دولت ايران آنها را دوستان باطنى روم ميدانست به دادن ماليات سرانه سنگيني ( ضعف آنچه كه ايرانيها ميدادند ) مجبور نمود و ظاهرا به اين عنوان متمسّك شد كه عيسويها از خدمات نظامى معافند پس از آن دولت خواست كه آنها از مذهب خود برگردند - عيسويها مقاومت كردند و دولت بر شدّت و سختى خود افزوده امر بخراب كردن كليساها نمود يزدگرد نسبت به مسيحيها با ملاطفت بود و به همين جهت نزد روحانيّين زرتشتى به گناهكار معروف شد در زمان او كليساهاى عيسوى در اكثر شهرهاى ايران تأسيس گرديد و حتّى خانواده‌هاى بزرگ بدين عيسوى درآمدند ولى بعد بر تجرّى روحانيّين مسيحى افزود و سختيهاى سابق نسبت به مسيحيها عود نمود در زمان بهرام گور و يزدگرد دوم همان سختيها دوام داشت در زمان انوشيروان بعد از آنكه جنگهاى او با روم شروع گرديد ايرانيها در شامات نسبت به عيسويها سختىها كرده ( مارابا ) خليفه بزرگ آنها را تبعيد نمودند و ليكن وقتى كه انوشيروان با روم صلح پنجاه ساله نمود يكى از موادّ عهدنامه اين بود كه عيسويها آزادى مذهب خواهند داشت به شرط اينكه به تبليغ نپردازند خسرو پرويز كه در ابتداء نسبت بروميها فاتح بود درباره عيسويها سختى نميكرد و ليكن بعد از فتوحات هرقل نسبت به آنها سياست بسيار سختى اتّخاذ نمود چنان كه فوت او را عيسويها نجات خود دانستند در سلطنت شيرويه آزادى كامل بعيسويها داده شد تشكيلات روحانيّين عيسوى در ايران مانند تشكيلات آنها در روم بود\r\n\r\nمذهب بودائى\r\nاز تحقيقاتيكه اخيرا در افغانستان به عمل آمده معلوم شده است كه آثار مذهب بودائى در آنجا زياد است و نو بهار بلخ كه بعضى از مورّخين عرب آن را آتشكدهء پارسى ميدانستند دير بودائى بوده زيرا نوبهار فارسى شده نووهار است كه بمعنى دير نو مىباشد و خانواده برامكه كه در خلافت\r\n\r\n","description":"","footnote":"","page_name":" مقدمه 263 ","page_number":307},
  {"content":"\r\n\r\nهارون الرّشيد مقامات عاليه داشتند اسم خود را از لقب پرمكه گرفته‌اند و بودائيها اين لقب را برئيس دير بودائى ميدادند نوشته‌هاى چينى تأييد مىكند كه چنين ديرها در راهى كه زوّار چينى از ممالك غربى چين بهند طى ميكرده‌اند وجود داشته و نوشته يكى از سيّاح‌هاى چينى كه در اواخر دوره ساسانى ببلخ رفته و نوبهار را ديده در دست است « 1 » و بالاخره قدماى مورّخين عرب نوبهار را بيت الاصنام ناميده‌اند\r\n\r\nمعتقدات اريانهاى ايرانى از نظر تاريخ\r\nمحقّقين بعد از غور در معتقدات مذهبى آريانهاى ايرانى به اين نتيجه رسيده‌اند كه مردمان مذكور در اعصار قبل از تاريخ ارباب انواعى را ميپرستيدند و اگر هرمزپرستى هم در معتقدات آنها داخل بوده در هرحال مذهب آنها بمرتبه اعتقاد بخداى يگانه نرسيده بود ولى در قرون بعد و مخصوصا در اعصار تاريخى مشاهده مىشود كه مذهب زرتشت بتوحيد منجر و منتهى شده زيرا تمام امش‌سپنتان و يزت‌ها آفريده هرمزند و اهريمن بالاخره مغلوب و تاريكى بر طرف خواهد شد بنابراين مسأله‌اى طرح مىشود كه آيا اين سير تكاملى و ترقّى در معتقدات مذهبى آريانهاى ايرانى از خود آريانها بوده يا از نفوذ و تأثيرات مذاهب خارجه راجع بمذاهب خارجه اولا بايد در نظر داشت كه در عهد قديم تمام مردمان آسياى غربى و افريقاى شمالى باستثناى مردم بني اسرائيل مشرك و بت‌پرست بودند زيرا چنان كه از تاريخ معلوم است سومريها - اكّديها - كلدانيها - آسوريها - فينيقيها - مصريها و غيره به ارباب انواعي قائل بودند و مجسّمه آنها را ميپرستيدند بس ممكن نبود كه اين مذاهب تأثيرى در ترقّى مذهب آريانها داشته باشد يونانيها و رومىها نيز نميتوانستند مؤثر باشند زيرا آنها هم با صرف‌نظر از بعضى حكماء و دانشمندان خود مشرك بودند و حتّى وقتى كه اسكندر بايران آمد يونانيها و مقدونىها به برترى معتقدات مذهبى ايرانيان قديم با نظر احترام\r\n\r\n\r\n","description":"","footnote":"\r\n( 1 ) - تاريخ برامكه تأليف بوواى فرانسوى  ( L . BOUVAT , LES BARMECIDES . PARIS 1921 ) \r\n","page_name":" مقدمه 264 ","page_number":308},
  {"content":"\r\n\r\nمينگريستند بنابراين يگانه مذهبى كه ميتوانست نفوذى در ترقّى مذهب آريانهاى ايرانى داشته باشد مذهب بنى اسرائيل بود كه بر توحيد صرف بنا شده لذا بايد ديد كه ترقّى معتقدات آريانهاى ايرانى در تحت تأثير مذهب بنى اسرائيل بوده يا جهات ديگر داشته آنچه از تتبّعات محقّقين برميآيد اجمالا اين است كه مذهب موسوى تأثيرى نداشته و ترقّى مذهب مزبور از خود آريانها است زيرا آريانهاى هندى هم با اينكه هيچ ارتباطى با بنى اسرائيل نداشتند مستقلا بتوحيد رسيده‌اند و ديگر اينكه ديده نميشود كه در مذهب آريانهاى ايرانى آدابى از مذهب بني اسرائيل داخل شده باشد\r\n\r\nمبحث سوم اخلاق - مجازاتها\r\n\r\nاخلاق\r\nخلقت در نظر آريانهاى ايرانى ميدان جنگى است - جنگ خوبى با بدى يا روشنائى با تاريكى - و انسان از جنگيهاى اين ميدان مىباشد آدم پرهيزكار بعقيدهء آنان كسى است كه بهتر و بيشتر بتواند به آفرينش خوب كمك كند و با آفرينش بد خصومت ورزد كارهائى كه كمك كردن به خوبى مىباشد اين‌ها است : ساختن خانه - احيا كردن زمين - تخم‌افشانى بسيار - كندن كاريز - نشاندن درختهاى مثمر - نگاهداشتن و تربيت حيوانات اهلى بزرگ و كوچك اينكارها را هرمز دوست دارد ولى آيا براى رستگارى فاعل آن كافى است ؟ نه - براى رستگارى مزده‌پرست بايد نزديكان خود را دوست بدارد و قلبا دوست هرمز و دشمن اهريمن باشد از كجا معلوم مىشود كه مزده‌پرست اين صفات را داراست ؟ از انديشه نيك - گفتار نيك - كردار نيك و از تشويق انديشه نيك - گفتار نيك - كردار نيك « 1 » حمد هرمز\r\n\r\n\r\n","description":"","footnote":"\r\n( 1 ) - انديشه نيك عبارت است از اينكه هرمز را دوست دارند و خوبى را مطلقا از او دانند و از تكبّر و بىاعتقادى و حسد و بخل بپرهيزند گفتار نيك - يعنى عبادت و احتراز از دروغگوئى و تقلّب و دعوا كردن و فحش دادن و غيبت و افتراء كردار نيك - اجراى آداب مذهبى و عمل كردن به تقوا و صدقه دادن و كمك نمودن بضعفاء و خوددارى از چيزهائى كه ممنوع است\r\n","page_name":" مقدمه 265 ","page_number":309},
  {"content":"\r\n\r\nو نياز دادن و قربانى كردن براى او وقتى مقبول است كه اين سه صفت در مزده‌پرست باشد و الّا نتيجه ندارد از خصائص اخلاق ايرانيهاى قديم كه باعث حيرت مردمان قرون بعد گرديد يكى اين است كه ارزش اعمال به نيّت نيست در صورتى كه براى ما مسلّم است كه الاعمال بالنيّات و ليكن اين عقيدهء ايرانيهاى قديم نتيجه منطقى معتقدات مذهبى آنان بود زيرا از نظر آنها كار بد وقتى كه وقوع مىيافت چه سهوى و چه عمدى قوّت اهريمن را زياد كرده فاعل آن را تنزّل مىداد بنابراين فاعل كار بد در هرحال مكلف بود كه براى رفع اثرات آن كفّاره بدهد يعنى در ازاى كار بد كار خوبى نيز بكند تا كمكى هم بهرمز كرده باشد چيز ديگرى كه باعث حيرت مسلمين شد وقتى كه آنها بايران آمدند منع روزه داشتن است ابو ريحان بيرونى نوشته كه كفّاره روزه بودن براى پارسى زرتشتى اين است كه چند نفر گرسنه را سير كند اين عقيده‌باز از معتقدات مذهبى آنان ناشى بود زيرا بعقيدهء آنان روزه از قوّت انسان ميكاست و او كمتر ميتوانست بهرمز و بآفرينش خوب كمك كند از مختصر مذكور به خوبى مشاهده مىشود كه اخلاق آريانهاى ايرانى نتيجهء منطقى معتقدات آنها و مبنى بر فايده انسان بوده باوجوداين چنان كه از تاريخ و تتبّعات محقّقين مشاهده مىشود اين اخلاق كه بر اصل انديشه نيك - گفتار نيك - كردار نيك بنا شده بود در عالم قديم تازگى داشته و وقتى كه آريانهاى ايرانى به آسياى غربى آمده دولتهاى بزرگى تشكيل نمودند يك نوع انقلاب اخلاقى را باعث شدند چه اخلاق آنان برترى داشت بر اخلاق مللي كه قبل از آنها مانند سومريها - كلدانيها - آسوريها - فينيقيها در آسياى غربى حكومت كرده بودند از اين جهت است كه محقّقين استيلاى آريانهاى ايرانى را در آسياي غربى بسان واقعه مهمّى تلقّى كرده و ايران قديم را در تاريخ نشو و نماى تمدّن بشر عاملى دانسته‌اند كه داراى اهميّت واقعى بوده\r\n\r\n","description":"","footnote":"","page_name":" مقدمه 266 ","page_number":310},
  {"content":"\r\n\r\n\r\nمجازات‌ها\r\nبنابر معتقدات مذهبى ايرانيهاى قديم تفويضى بوده عقيده داشتند كه انسان داراى اراده آزاد و فاعل مختار است يعنى با خود اوست كه دوست هرمز شود و رستگارى يابد يا دوست اهريمن گردد و محكوم بعقوبت و عذاب ايرانيهاى قديم مجازاتهاى دنيوى را بر اين اساس گذارده بودند 1 - توبه 2 - تزكيه 3 - جزاها توبه كه عبارت از پشيمانى باطنى مقصّر است جلوگيرى از دادن مجازاتهاى عرفي يا دنيوى نمىنمود اهمّيت آن فقط از اين حيث بود كه روح مقصّر را موافق معتقدات مذهبى پاك ميكرد و از مجازات اخروى مانع ميشد شخصى كه توبه ميكرد ميبايست نه فقط از كارهاى بد بپرهيزد بلكه در ازاى كار بد كارهاى خوبى هم بكند تزكيه اين بود كه بواسطه آداب مذهبي ارواح بد را از او دور ميكردند امّا راجع به جزاها بدوا بايد گفت كه بعضى از تقصيرات و گناه‌ها را قابل عفو نمىدانستند بدين معني كه در اين دنيا مستوجب قتل و در آخرت باعث عذاب ميشد مانند لاش‌خورى و راهزنى و بعضى از تقصيرات ديگر جزاها عبارت بود از اعدام در موارد كمى و تنبيه بدنى و جزاى نقدى در موارد ديگر ( چون شرح جزاها در اين مختصر نگنجد مىگذريم )\r\n\r\nمبحث چهارم زبان - كتب پهلوى - ادبيّات - خطّ - تاريخ\r\n\r\nزبان - كتب پهلوي\r\nزبان اين دوره پهلوى است كه در فوق ذكرى از آن شده از قرائن چنين به نظر مىآيد كه اين زبان از اواخر دوره هخامنشى متداول شده بود بهرحال در زمان اشكانيان و ساسانيان به اين زبان تكلّم ميكردند و بعد از انقراض ساسانيان‌باز مدّتى در ايران و مخصوصا در طبرستان به اين زبان حرف ميزدند قديم‌ترين كتابتى كه به زبان پهلوى روى اوراقى شده\r\n\r\n","description":"","footnote":"","page_name":" مقدمه 267 ","page_number":311},
  {"content":"\r\n\r\nو بدست آمده نوشته‌ايست كه در فيّوم واقع در مصر يافته‌اند و روى پاپيروس ( كاغذ حصيرى قديم ) نوشته‌اند - وست - متخصّص اين زبان عقيده دارد كه اين نوشته متعلّق بقرن دوم هجرى يا هشتم ميلادى است كتابهاى دوره ساسانى به اين زبان نوشته ميشد و لكن كتبي كه از دوره ساسانيان بما رسيده باشد خيلى كم است وست كتب پهلوى را كه اكنون در دست است باستثناى آوستا متعلّق بقرون بعد از دورهء ساسانى ميداند كتب مزبوره را عالم مذكور بسه قسمت تقسيم مىكند : - ترجمه‌ها و تفسير آوستا - كتبي كه راجع بمسائل يا امور مذهبى و مشتمل بر 82 كتاب يا رساله است « 1 » و كتب غيرمذهبى « 2 » غير از اينها كتبى بوده كه در قرون اوّليه دوره اسلامي وجود داشته و به عربى ترجمه كرده بودند و ليكن اكنون از اصل يا ترجمه آنها چيزى در دست نيست زبان پهلوى در قرن دوّم و سوّم هجرى ( هشتم نهم ميلادى ) هنوز متداول بوده و موافق آثارى براى كتابت زرتشتيان تا قرن يازدهم ميلادى ( پنجم هجرى )\r\n\r\n\r\n","description":"","footnote":"\r\n( 1 ) - معروفترين كتب مذهبى از اينقرار است : 1 - دين‌كرت ( كاردين ) در قرن سوم ( نهم ميلادي ) تدوين شده و حاوي تاريخ و ادبيّات و سنن زرتشتى است ب - بندهشن ( اساس‌دهنده ) متعلّق بقرن پنجم هجرى ( يازدهم ميلادى ) است ج - داتستان دينيك ( عقايد مذهبي ) در قرن سوّم هجرى ( نهم ميلادى ) تدوين شده د - ديناي مىنيوگ خرد ( عقايد روح حكمت ) ه - ارتاوير افنامك ( بعضى ارته و اردى نوشته‌اند ولي وست چنين نوشته ) راجع باختلالى كه در مذهب زرتشت از جهت استيلاي يونانيها پديد آمد و رونقى كه در زمان ساسانيان يافت تصوّر ميكنند كه بين قرن سوم و هفتم هجرى ( 9 و 14 ميلادى ) نوشته شده و - شكند گومانيك وىجار در دفاع از مذهب زرتشت\r\n( 2 ) - معروفترين كتابهاى غيرمذهبى از اين قرار است :\r\n1 - كارنامك ارت‌خشير پاپكان ( زالمان پاوكان نوشته ) اين كتاب بروايتى در آخر قرن ششم ميلادى نوشته شده ولى وست بقرون بعد مربوط ميدارد ب - يات كارزريران ( شاهنامه گشتاسب يا پهلوى ) كه بعضي مربوط بسنه پانصد ميلادى ميدانند ج - درخت آسور د - خسرو كواتان و غلام پيشخدمت او ه - مدوّن قوانين اجتماعى پارسيها در زمان ساسانيان و - شطرنج نامه ز - اسلوب نامه‌نويسى ح - ترتيبات قرارداد ازدواج ط - عجائب مملكت سكستان ي - فرهنگ پهلوى\r\n","page_name":" مقدمه 268 ","page_number":312},
  {"content":"\r\n\r\nبه كار ميرفته « 1 » در باب علوم اين دوره چيز زيادى نميتوان گفت زيرا مداركى در دست نيست همينقدر معلوم است كه انوشيروان از پناهنده شدن هفت نفر از علماء و حكماى اسكندريّه بايران استفاده كرده يك مدرسهء طبّ در جندى شاپور بنا نمود و از آنجا اطبائى بيرون آمدند و نيز واداشت فلسفهء افلاطيّون جديد را براى او ترجمه كردند « 2 » كتاب كليله و دمنه ( بيد پاى ) هندى را برزويه طبيب به حكم انوشيروان از هند آورد و به زبان پهلوى ترجمه شد بعدها ابن مقفّع در قرن دوّم هجرى آن را به زبان عربى ترجمه كرد ولى ترجمهء پهلوى آن در دست نيست اين كتاب در قرون بعد از زبان عربى بزبانهاى ديگر ترجمه گرديد اخيرا يك ترجمه سريانى در ديرى از نصارا نزديك حلب يافته و چنان كه معلوم كرده‌اند اين ترجمه مستقيما از زبان پهلوى شده يعني در زمان انوشيروان انجام يافته و غير از ترجمه‌ايست كه بعدها از عربى به سريانى نموده‌اند و نيز از قرار معلوم در زمان يزدگرد سوّم كتابى راجع بشاهان ايران و وقايع سلطنت آنها نوشته شده بود كه معروف به خوتاى - نامك ( خداى نامه ) بوده صاحب كتاب الفهرست به اين كتاب اشاره مىكند ابن مقفّع اين كتاب را به عربى ترجمه كرد و بعد در 346 هجرى ( 957 ميلادى )\r\n\r\n\r\n","description":"","footnote":"\r\n( 1 ) - چون از كتب پهلوى كه براي ما اسناد تاريخى است ذكرى مىشود بايد اين مطلب را نيز در نظر داشت : اردشير بابكان چنان كه بالاتر ذكر شد جمع‌آورى آوستا را به تن سر نامى كه هيربذان هيربذ بود رجوع كرد شخص مذكور كاغذى به پادشاه طبرستان جسنفس شاه ( جَسنَفس معرّب گشناسب است ) نوشته و او را تشويق و ترغيب نموده كه تمكين از اردشير نمايد اين مراسله را در قرن دوّم هجرى ابن مقفّع از پهلوي به زبان عربى ترجمه كرده و ترجمه عربى را در قرن ششم هجرى ( 1210 ميلادى ) ابن اسفنديار به زبان پارسى ترجمه و در مدخل كتاب تاريخ طبرستان گنجانيده اكنون اين كتاب در موزه هند لندن است و دارمس‌تتر آن را بعد از كتيبه‌هاى هخامنشى و آوستا قديمترين سند تاريخى ايران دانسته ( اگرچه اصل مراسله بدست نيامده )\r\n( 2 ) - اين علماء از تعصّب مذهبي روميها بايران پناهنده شده بودند ولي بعد از چندى خواستند باسكندريه مراجعت نمايند و انوشيروان در عهدنامه 549 م . كه با روم بست شرط كرد كه رومىها متعرّض آنها نشوند\r\n","page_name":" مقدمه 269 ","page_number":313},
  {"content":"\r\n\r\nبتوسّط چهار نفر زرتشتى از هرات و سيستان و غيره براى حاكم طوس ابو منصور ابن عبد الرّزاق به فارسى ترجمه شد هيچكدام از اين كتابها عجالتا بدست نيامده ولى اكثر محقّقين عقيده دارند كه دقيقى و فردوسى از اين كتابها استفاده كرده‌اند نوشته‌هاى نويسندگان قرون اوليّه اسلام دلالت مىكند بر اينكه از اواسط دوره ساسانى در ايرانيها توجّهى بفنون و ادبيّات پيدا شده و در زمان انوشيروان اين نهضت ادبى شديدتر گرديده بود زيرا صاحب كتاب الفهرست اسامي كتب زيادى ذكر كرده كه از زبان پهلوى به عربى ترجمه شده و در قرن چهارم اصل و ترجمه آنها در دست بوده عدّهء اين كتابها قريب به هفتاد است و به پنج قسمت ميتوان تقسيم كرد راجع به : 1 - طب و بيطارى 2 - امور مذهبى 3 - فنون جنگى 4 - سياست و مملكت‌دارى « 1 » 5 - قصص و حكايات بزمي كه حالا موسوم برمان است\r\n\r\nادبيّات\r\nراجع بادبيّات منثور علاوه‌بر كتبى كه بعقيدهء بعضى از علماء از زمان ساسانيان مانده و بما رسيده است ( مثل كارنامه اردشير بابكان و يادگار زريران و غيره ) قرائن ديگرى نيز حاكي است كه نوشتن قصص و حكايات رزمى و بزمى معمول آن دوره بوده زيرا اوّلا حكاياتى در زمان ساسانيان وجود داشته كه قسمتى از آن در تاريخ داستانى ايران داخل شده مانند حكايت بهرام چوبين و غيره ثانيا راجع به بعضى از حكايات بزمي و رزمى كه در قرون اوليّه اسلام نوشته‌اند ظنّ غالب اين است كه اصل آنها در زبان پهلوى نوشته شده بود مثل قصّه ويس و رامين - وامق و عذرا - خسرو و شيرين و فرهاد - زال و رودابه - بيژن و منيژه و غيره بالاخره چنان كه\r\n\r\n\r\n","description":"","footnote":"\r\n( 1 ) - اسامي بعضى از كتابهاى نوع چهارم اين است : وصيّت نامه اردشير بشاپور - وصيّت‌نامه انوشيروان بهرمز و جواب او - نامه انوشيروان بمرزبان و جواب او - كتاب انوشيروان به بزرگان ملت در تشكر - كتاب چيزهائى كه به حكم اردشير از كتابخانه‌ها استخراج شده راجع به آنچه در باب سياست و مملكت‌دارى نوشته‌اند - وصيّت‌نامه انوشيروان باهل بيت خود - نامه تن‌سر - اسامى كتابهاى نوع پنجم در ذيل بيايد\r\n","page_name":" مقدمه 270 ","page_number":314},
  {"content":"\r\n\r\nدر فوق گفته شد يك قسمت از كتبى كه صاحب كتاب الفهرست ( ابن النديم الورّاق ) اسم ميبرد متعلّق بادبيّات است « 1 »\r\n\r\nخطّ دورهء ساسانى\r\nخطّى كه در اين دوره معمول بوده معروف بخطّ پهلوى و خواندن و نوشتن آن بسيار مشكل است ميتوان گفت كه ايران ساسانى با اين خط سير قهقرائى كرده زيرا براى خواندن و نوشتن خطّ ميخى پارسى دانستن چهل و يك علامت يا پايه كافي است و ليكن براى خواندن خط پهلوى دانستن بيش از هزار علامت لازم است وباز به جهاتى نميتوان مطمئن بود كه حروف را مطابق صداهائيكه در زمان ساسانيان داشته ميخوانند جهت اين درجه اشكال دو چيز است اولا چون خطّ پهلوى از خطّ آرامى اقتباس شده براى صداهائيكه اختصاص به زبان پارسى ( پهلوى آن روز ) دارد علامت مخصوصى نيست و گاهى يك علامت نماينده چند صدا است ثانيا معمول زمان ساسانيان اين بود كه در تحرير لغات آرامى استعمال ميكردند ولي در موقع خواندن بجاى آن لغات پهلوى ميگذاردند مثل اينكه ملكا كه به زبان آرامى بمعني شاه است مينوشتند ولى شاه ميخواندند و نيز ( من ) مينوشتند و ( از ) ميخواندند اين نوع كتابت را بطوريكه از ابن مقفّع نقل شده ( هوزوارش ) يا ( زوارش ) ميناميدند عدّه اين نوع لغات آرامى كه در زبان پهلوى استعمال شده بالغ بر هزار است و بىاندازه خواندن تحريرات پهلوى را مشكل كرده ولى خوشبختانه كتابهائى در آسياى وسطى به زبان پهلوى پيدا شده كه عارى از هوزوارش و براى تاريخ و زبان‌شناسى كمك بزرگى است زوارش معمول ممالك ديگر هم\r\n\r\n\r\n","description":"","footnote":"\r\n( 1 ) - اسامى كتابهاي ادبى اين است : كتاب هزار افسان يا افسانه ( به عربى ترجمه شده و موسوم بالف ليل و ليله است ) - كليله و دمنه - هزاردستان - سندباد ( ترجمه از هندي به پهلوي ) - قصه بهرام چوبين - افسانه گشت و گذار - خرس و روباه - مشگ زنانه و شاه زنان - رستم و اسفنديار - شهربراز و اپرويز - بينان‌دخت - بهرام‌دخت - كتاب كاروند - انوشيروان - بهرام و نرسى - دارا و بت زرّين - كتاب الفال\r\n","page_name":" مقدمه 271 ","page_number":315},
  {"content":"\r\n\r\nدر آسياى غربى بوده مثلا بابليها و آسوريها در ازمنه قديمه كلمات سومرى استعمال ميكردند و به بابلى ميخواندند « 1 » از آنچه بطور اختصار ذكر شد معلوم است كه خطّ دورهء ساسانيان همان خطّ پهلوى بوده منتهى با اين خطّ گاهى تنها لغات پهلوى نوشته ميشد مانند كتابهائى كه در آسياى وسطى پيدا شده و گاهى لغات پهلوى و آرامى با هم كه زوارش مىناميدند و روشن است كه درهر حال زبان كتيبه‌ها و تحريرات زبان پهلوى بود زيرا در موقع خواندن هميشه پهلوى ميخواندند زوارش بسياق‌نويسى ما بىشباهت نيست كه ماة يا الف مىنويسيم و صد يا هزار ميخوانيم « 2 » علامات خطّ پهلوى ظاهرا 25 ولي چنان كه گفته شد در واقع بالغ بر هزار است\r\n\r\nتاريخ\r\nدر اين دوره شماره روز و ماه و سال آوستائى بود يعني سال شمسى به دوازده ماه تقسيم ميشد و اسامى ماه‌ها همان بود كه امروز هم معمول است ماه را سى روز دانسته‌هر كدام از روزها را باسم يكى از يزت‌ها مى ناميدند در آخر سال بعد از ماه دوازدهم پنجروز اضافه ميكردند و آن را اندرگاه ميگفتند و چون سال طبيعى تقريبا شش ساعت از سال آوستائى بيشتر بود در هرصد و بيست سال يك مرتبه سال آوستائى را كبيسه كرده بجاى دوازده ماه سيزده ماه حساب ميكردند مثلا دو فروردين - دو اردى بهشت و قس عليهذا و بدين ترتيب سال آوستائى با سال طبيعى مطابق ميشد ( شرح موضوع خارج از حدود اين كتاب است )\r\n\r\n\r\n","description":"","footnote":"\r\n( 1 ) - مثلا در زبان اكّدي پدر را ( اددا ) ميگفتند بنابراين آسوريها ( ادّ ) مى نوشتند ولى اب ميخواندند\r\n( 2 ) - [ ، 
  ] در اصل مأة بوده و حالا در سياق به اين شكل درآمده و نيز [ اا - 
  ] در اصل الف بوده چنان كه معلوم كرده‌اند در كتابت انگليسى امروزي هم پانزده كلمهء زوارش وجود دارد يعنى پانزده كلمه را باختصار به لاطينى مىنويسند ولي بانگليسى ميخوانند\r\nنمونهء خط پهلوي - از كتاب گيگر و كوهن ( اساس فقه اللّغة ايرانى )\r\n","page_name":" مقدمه 272 ","page_number":316},
  {"content":"\r\n\r\n\r\nمبحث پنجم صنايع\r\n\r\nمعماري و حجّارى\r\nراجع به اين صنايع آثارى كه از دورهء ساسانى باقى مانده از اين قرار است : 1 - طاق بستان در نزديكى كرمانشاهان در اينجا سرستونهائى ديده مىشود كه حاكي از نفوذ معمارى يونان و بيزانس است در اين محلّ صورت سه نفر در سنگ منقور است و دو نفر از آنها شخصى را كه روى زمين خوابيده لگدمال ميكنند و ليكن چون كتيبه‌اى نيست نميتوان گفت اين اسير كيست و اين سه نفر چه كسانى هستند در ته طاق دو حجّارى برجسته است يكى مطابق كتيبه شاپور دوّم است و ديگر سواريست ( شايد خسرو پرويز باشد ) اين سوار كلاه خود نوك‌دار بر سر و زره بر تن دارد و به نيزه و كمان مسلّح است شكل او بكلّى شكل فردى از سواره نظام ايران اين دوره است راجع باينصورت چنين نوشته‌اند « اين حجّارى گيرنده است نميتوان آن را تماشا كرد و در جزئيّات آن دقيق شد بى اينكه هيجانى در انسان توليد كند اين فردى از سواره نظام ايران است ( چه ) اگر هم شاه باشد همان اسلحه سواران را دارد منتهى اسلحه‌اش قيمتىتر است سواره نظامى كه آنهمه فتوحات نسبت بروميها كرد و در زمان خسرو پرويز شامات و بيت المقدّس و مصر را مسخّر و اطراف قسطنطنيّه را محاصره نمود » « 1 » در اطراف طاق‌باز حجّاريهائى ديده مىشود كه موضوع آن شكار شاه است چيزى كه مخصوصا شايان توجّه مىباشد پارچه‌هاى فاخرى است كه اشخاص دربر دارند و نشان ميدهد كه صنعت پارچه‌بافى در اين زمان خيلى ترقّى داشته 2 - قصر شيرين يعنى قصرى كه خسرو پرويز براى شيرين سريانى ساخته خرابه‌هاى اين قصر نشان ميدهد كه سقف اطاق اطاق بوده و ديوار\r\n\r\n\r\n","description":"","footnote":"\r\n( 1 ) - كلمان هووار - ايران قديم\r\n","page_name":" مقدمه 273 ","page_number":317},
  {"content":"\r\n\r\nها را با گچ سفيد كرده و ستونها را از آجر تراش و گچ ساخته بودند قصر باغى يا پاركي داشته بمساحت 120 جريب و اين باغ داراى عمارت‌هاى متعدّد بوده 3 - طاق كسرى در نزديكى دجله بارگاهى را نشان ميدهد كه سقف آن طاق است و به شكل بيضى زده شده اين طاق قسمتى از كاخ سفيد است كه انوشيروان در 550 م . بنا كرده بود و بارگاه ( اپادن ) يا جايگاه تخت سلطنتى را ميپوشانده قالى زربفت و مرصّعى كه به بهارستان كسرى معروف و موافق قرائن فرش آن بوده چنان كه بعضى نوشته‌اند يكصد ذراع طول و هفتاد ذراع عرض داشته « 1 » اين طالار بزرگ با شاه نشينهاى متعدّد از بالا بواسطه 115 روزنه روشن ميشد ستون‌هاى شاه - نشين‌ها و طاقها و ديوارهاى درونى طالار با لوحه‌هاى سيمين و زرّين منبّت كارى شده بود تخت سلطنت را در ته آن پشت پرده‌اى قرار داده بودند زينت فوق‌العاده طالار - قالىهاى قيمتى و غيره و درخشندگى فلزّات كريمه و روشنائى كه از بالا بدرون بارگاه ميافتاد اثر غريبى در اشخاصى كه در دفعه اولى وارد آن ميشدند مينمود چيزى كه در اينجا تازگى دارد ديوارهاى عمارت است كه با تيرهاى چوبى بهم مهار نموده‌اند و چنين به نظر ميآيد كه ايرانيها اين سبك را از روميها اقتباس كرده‌اند قبر سلمان پارسى در نزديكى اين بنا است 4 - طاق ايوان ( در كنار كرخه كه بكارون ميريزد - در نزديكي شوش ) خرابه عمارتى است كه شبيه كليساهاى قرون وسطاى اروپا است و طاقهاى آن را بشيوه معمارى پيكانى\r\n\r\n\r\n","description":"","footnote":"\r\n( 1 ) - چنان كه بعضى از مورّخين دوره اوليّه اسلام نوشته‌اند فرش بزرگى كه به تصرف مسلمين درآمد سيصد ذراع طول و شصت ذراع عرض داشته حاشيه‌هاى اين فرش زربفت با زمرّدهاى گرانبها و متن آن با جواهرات قيمتى رنگارنگ ترصيع يافته بود فرش مذكور را بامر عمر قطعه قطعه كرده بين مسلمين تقسيم نمودند و يكى از اسهام را كه بهترين قطعات نبود به بيست هزار درهم فروختند\r\nفيروزآباد - تزئينات ديوار قصر اردشير اوّل ساسانى\r\n","page_name":" مقدمه 274 ","page_number":318},
  {"content":"\r\n\r\nيا ( گتيك ) « 1 » ساخته‌اند چنين به نظر ميآيد كه اين بنا عمارت سلطنتى بوده 5 - پلهاى دزفول و شوشتر كه تقريبا 380 ذرع طول و 7 ذرع و نيم عرض داشته اين پلها را بشيوهء رومى ساخته‌اند پل شوشتر كار مهندسين رومى است 6 - در نقش رستم نزديك تخت جمشيد چند مجلس حجّارى برجسته ديده مىشود كه راجع بدورهء ساسانيان است « 2 » 7 - در نقش رجب ( نزديك تخت جمشيد ) مجلسى است كه شاپور اوّل و ملتزمين او را در حال حركت مينماياند در اين محلّ نيز مجلسى است كه تاج‌بخشى اردشير اوّل را بشاپور اوّل نشان ميدهد 8 - در شاپور ( پنج فرسخى كازرون ) چند حجّارى برجسته را مربوط بدورهء ساسانيان ميدانند : مجلسى فتح شاپور اوّل را نسبت بوالرين مينماياند شاپور سيرياديس را امپراطور روم نموده و والرين كه به زانو درآمده بر حسب اجبار بامپراطور جديد تعظيم و تكريم مىكند « 3 »\r\n\r\n\r\n","description":"","footnote":"\r\n( 1 ) -  GOTHIQUE  يا  OGIVAL  شيوه قرن دوازدهم و سيزدهم ميلادى اروپا است و فرانسويها مدّعىاند كه شيوه فرانسه آن زمان مىباشد طاقهاي اين اسلوب مدوّر نيست بلكه قسمتهاى طاق وقتى كه بهم ميرسد زاويه حادّه تشكيل مييابد اين شيوه را به فارسى لابد بايد پيكانى ناميد\r\n( 2 ) - ا ) مجلسى است كه فتح شاپور اول را نسبت بوالرين امپراطور روم نشان ميدهد ب ) حجّاري برجسته دو سوار است كه يكى تاج ميدهد و ديگرى آن را ميگيرد تصوّر ميكنند كه اوّلى اهورمزد و دوّمى اردشير اوّل است ج ) مجلسى است كه بهرام دوّم و ملتزمين او را نشان ميدهد د ) دو نفر سوار با هم در جنگند بعضى تصوّر ميكنند كه اين مجلس جنگ بهرام پنجم را با خان هياطله نشان ميدهد ولي راولين سن اين شاه را بهرام چهارم ميداند\r\n( 3 ) - مجالس ديگر اين‌ها است : 1 - مجلسىباز فتح شاپور را نسبت بوالرين نشان ميدهد ب - صورت شخصى است كه به زانو درآمده و بين اهورمزد و شاپور اول واقع است ج - تاج‌بخشى هرمز را ببهرام اوّل مينماياند بعضى گمان ميكنند كه اين شاه نرسى است د - بهرام دوّم و رئيس اردوى او را كه نسبت بدشمن فاتح بوده نشان ميدهد تصوّر ميكنند كه اين مجلس راجع بمطيع شدن سيستان است ه - مجلسى است كه شخصى روى كرسى نشسته از طرف راست او هفت نفر انگشت بر بينى نهاده و از طرف چپ شش نفر در حال توقير ايستاده‌اند پائين اشخاصى ايستاده‌اند كه بعضى از آنها تقريبا دست به سينه و برخى دست بسته‌اند و اسبى هم با زين در اينجا است چون كتيبه‌اى نيست نميتوان دانست كه اين مجلس حاكى از چه واقعه‌ايست\r\n","page_name":" مقدمه 275 ","page_number":319},
  {"content":"\r\n\r\n9 - عمارت فيروزآباد ( در راه شيراز بدارابگرد ) طاقها و ديوارهاى مخروبه‌اى از اين بنا باقى مانده\r\n10 - بناى سروستان طاقهائى نيز در اينجا ديده مىشود كه هنوز عيب نكرده ديولافوا عقيده دارد كه عمارت فيروزآباد و بناى سروستان متعلّق بدوره هخامنشى است و از اينجا نتيجه ميگيرد كه ايرانيها فنّ طاق زدن را از روم اقتباس نكرده‌اند بلكه اين فن از خود ايرانيها است و ليكن محقّقين ديگر اين عقيده را رد كرده و ابنيه مزبوره را مربوط بدورهء ساسانى دانسته‌اند بعضى آثار در خارج ايران كشف شده مانند خرابه‌هاى قصر مشيتا در طرف غربى بحر لوط ( بحر ميّت ) در شامات كه بشيوه بيزانس ساخته‌اند\r\n\r\nكتيبه‌هاي ساسانى\r\nكتيبه‌هائيكه از اين دوره كشف شده و طرف توجّه مىباشد زياد است ولى چون در اين مختصر شرح آنها نگنجد بعضى را ذكر ميكنيم :\r\nاوّل - در نقش رستم ( نزديك تخت جمشيد ) چند كتيبه است : 1 - از اردشير بابكان در زبان پهلوى اشكانى و ساسانى و يونانى ترجمه آن براى نمونهء معرّفى كه شاهان ساسانى از خود مينمودند درج مىشود « اين پيكر مرده‌پرست خدايگان اردشير شاهنشاه ايران آسمانى نژاد از ايزدان پسر پاپك شاه است » 2 - از شاپور اوّل در زبان يونانى كه خود را معرّفي مىكند دوّم - در حاجىآباد ( سه فرسخى تخت جمشيد ) كتيبه‌ايست از شاپور اوّل به پهلوى اشكانى و ساسانى اين كتيبه را هنوز نتوانسته‌اند كاملا بخوانند ولى راجع به تيرى است كه شاپور در حضور شهرداران و ويس پوران و آزادان انداخته در اين كتيبه شاپور خود را شاهنشاه ايران و غير ايران معرّفي مىكند ( مقصود از غير ايران متصرّفات ايران در خارج فلات ايران است ) سوّم - در طاق بستان صورت شاپور دوّم حجّارى شده و كتيبه‌اى\r\nمشرق بحر الميّت - تزئينات قصر مشيتا\r\n\r\n","description":"","footnote":"","page_name":" مقدمه 276 ","page_number":320},
  {"content":"\r\n\r\nهم او را معرّفى مىكند چهارم - در پايكولى ( بين قصر شيرين و سليمانيّه در كوهى ) كتيبه بسيار مفصّلى است از نرسى ساسانى كه به پهلوى اشكانى و ساسانى نوشته شده اينجا نرسى شرح ميدهد كه چگونه بهرام سوّم را از تخت پائين آورده بسلطنت رسيد اين كتيبه مفصّل‌ترين كتيبه‌هاى ساسانى است و اطّلاعاتى راجع بحدود ايران آن زمان ميدهد پنجم - دو كتيبه است از شاپور دوّم كه در درب جنوبى قصر داريوش كنده‌اند يكى راجع بورود شاپور به اين محلّ است و ديگرى مربوط بكارهائى كه كرده\r\n\r\nنقّاشى\r\nراجع بنقّاشى زمان ساسانيان در خود ايران چيزى بدست نيامده و لكن در حفريّات تورفان در تركستان چين نقّاشيهائى يافته‌اند كه در برلن است اين نقّاشىها پيروان مانى را نشان ميدهد و تماما صورتهاى ايرانى است كه چينيها نقّاشى كرده‌اند از اينجا استنباط مىشود كه اين صورت‌ها از روى نقّاشىهائى كه پيروان مانى از ايران بچين برده‌اند كشيده شده و در ايران در دورهء ساسانيان نقّاشى ترقّى داشته در نزد اهل فنّ مسلّم است كه ايرانيها در زمان مانى نقّاشى را از چين اقتباس و در آن تصرّفاتى نموده‌اند و اين تصرّفات بعد بچين سرايت كرده و اثراتى در نقّاشى چينى گذارده چنان كه نفوذ ايرانى در بعضى از نقّاشيهاى چينى كاملا محسوس است\r\n\r\nشعر\r\nشعر به معنى امروزى ( يعنى منظوم عروضى ) در دوره ساسانى وجود نداشته ولى سخنانى ميگفته يا مىسروده‌اند كه داراى يك نوع نظم و ترتيبى بوده ( مثلا شعر هشت هجائى و امثال آن )\r\n\r\nموسيقى\r\nاين فنّ مورد توجّه بوده و در زمان خسرو پرويز ترقّى شايانى داشته معروف‌ترين موسيقيدانهاى اين زمان را چنين ذكر كرده‌اند :\r\nباربذ - نكسيا - بام‌شاذ - رامتين\r\n\r\n","description":"","footnote":"","page_name":" مقدمه 277 ","page_number":321},
  {"content":"\r\n\r\n\r\nزبانها و خطوط ايران قديم\r\nاگرچه راجع به بعضى از زبانها و خطوط ايران قديم در جاى خود ذكرى شده ولى چون از برخى موقع ذكر بدست نيامده لذا در اين‌جا موضوع مذكور را خلاصه مينمائيم\r\n\r\nاوّل [ - زبانها 
  ]\r\nزبانهاى ايران قديم از اينقرار بوده 1 - پارسى قديم كه كتيبه هاى شاهان هخامنشى را بدان نوشته‌اند 2 - زبان آوستائى يعنى زبانى كه آوستا در آن انشاء شده 3 - زبان پهلوى كه دو لهجه داشته : پهلوى شمالى يا اشكانى و پهلوى جنوبى يا ساساني از اسامى معلوم است كه در دوره اشكانى و ساسانى به اين دو زبان حرف مىزدند محقّقا معلوم نيست كه زبان آوستائى معمول كدام قسمت از اهالى ايران قديم بوده ولي ظنّ قوى اين است كه ماديها به اين زبان تكلّم ميكرده‌اند زبانهائى كه اكنون در ايران حرف ميزنند از يكى از زبانهاى مذكور قديم آمده مانند زبان پارسى امروزى و كردى و بلوچى و لرى و گيلكى و مازندرانى و گبرى و سيوندى و زبان يهوديهاى ايران و نطنزى و كاشى و سمنانى و تات و طالش و غيره و نيز زبان پشتو يا پختو در افغانستان و زبان بخارى يا تاجيكى در آسياى وسطى و زبان است‌ها در قفقازيّه كلّيّة شعب پراكنده زبان پارسى در تركستان ( افغان و روس ) و پامير زياد است « 1 » اخيرا آثارى هم در آسياى وسطى از دو زبان يافته‌اند كه يكى بزبانهاى اروپائى و ديگرى بزبانهاى ايرانى نزديك است اين دو زبان را بعضى از محقّقين زبان طخارى و ختنى ( يا ايرانى شرقى ) ناميده‌اند خلاصه آنكه زبانهاى ايرانى از اقصى بلاد پامير تا آسياى صغير منتشر بوده و در قرن دهم هجرى ( 16 م . ) از اسلامبول تا كلكتّه زبان پارسى را در محاوره و تحريرات سياسى و ادبى به كار ميبردند\r\n\r\nدوّم - خطوط\r\nاز هركدام از خطوط ايرانى بمناسبت موقع و\r\n\r\n\r\n","description":"","footnote":"\r\n( 1 ) - مانند زبان يغنوبى و وخان و هروى و شغنان و غيره\r\n","page_name":" مقدمه 278 ","page_number":322},
  {"content":"\r\n\r\nموضوع ذكرى شده در اينجا فقط از خطّ آوستائى كلمه‌اى چند گفته مىشود اين خطّ از خطّ پهلوى آمده و آن را از چپ براست مىنويسند ولي كاملا الف بائى است يعنى بجاى هركدام از صداهاى متحرّك و ساكن علامتى هست از قرار معلوم اين خطّ در قرن ششم ميلادى اختراع شده و چون آوستا را با اين خطّ نوشته‌اند موسوم بآوستائى گرديده بنابر آنچه در فوق و در اين‌جا ذكر شد خطوط ايران قديم از اينقرار بوده : خطّ ميخى پارسى - خطّ پهلوى - خطّ مانى - خطّ آوستائى خطّى هم در آسياى وسطى يافته‌اند كه اكنون موسوم بخطّ سغدى مىباشد خطّ مزبور از خطّ آرامى اقتباس شده و در آسياى وسطى منتشر و مبدّل بخطّ اويغور گرديده خطّ آخرى براى كتابت زبان تركي به كار مىرفته و بعدها بخطّ مغول و منچو تبديل يافته چنان كه اكنون هم معمول است\r\n\r\n","description":"","footnote":"","page_name":" مقدمه 279 ","page_number":323},
  {"content":"\r\n\r\n\r\nخاتمه\r\n\r\nيك نظر اجمالى بچهارده قرن ايران باستان\r\nبعد از آنچه راجع بچهارده قرن ايران قديم در اين كتاب ذكر گرديد مقتضى است يك نظر اجمالى بتاريخ اين عهد ممتد افكنده كلمه‌اى چند از كلّيّات آن بگوئيم آريانهاى ايرانى در زمانى كه محقّقا معلوم نيست از آريانهاى ديگر جدا شده و از قرن چهاردهم قبل از ميلاد بتدريج بفلات ايران آمده نام خود را به آن دادند اينها باقوام و عشيره‌هاى متعدّدى تقسيم شده بودند و دو قوم از اقوام مذكور - ماديها و پارسيها - تابع دولت آسور شده چيزهاى زياد از آسوريها و بابلىها اقتباس كردند بعد مادىها فنون جنگى را در مكتب عمل از آسوريها آموخته و به قيمت فداكاري بسيار در زمان هووخشتر از قيد آسوريها رسته به زودى دولت قديم قويم آسور را منقرض نمودند اين واقعه تازگى داشت زيرا اين اوّلين دفعه بود كه در آسياى غربى زمينه استيلاى آريانها تدارك ميشد پس از آن ماديها نتوانستند در مقابل پارسيها مقاومت نمايند و جاى خود را به آنها دادند اينها بايران باني اكتفا نكرده خواستند عالم‌گير شوند و ديرى نگذشت كه حكمرانى پارسيها از ماوراء سيحون تا حبشه و از پنجاب هند تا برقه ( بعقيده بعضى تا قرطاجنه ) مسلم شد « 1 » كوروش بزرگ اين دولت را تأسيس نمود و داريوش بزرگ « آن را به ترتيب صحيح » « 2 » درآورد با تأسيس دولت هخامنشى چهار چيز در دفعه اولى در تاريخ وقوع يافت :\r\nاوّل - استيلاى آريانها در آسياى غربى و بلكه در عالم آنروزى زيرا تا\r\n\r\n\r\n","description":"","footnote":"\r\n( 1 ) - راجع بقرطاجنه بين محقّقين اختلاف است ولى از قراين صريحا استنباط مىشود كه در زمان هخامنشىها قراردادى بين ايران و مملكت مزبوره منعقد شده بود و بر حسب آن قرطاجنه يك نوع تمكين از ايران داشته مثلا ژوستن مورّخ رومى ( از قرن دوم ميلادى ) نوشته كه داريوش اول مأموري بقرطاجنه فرستاده قربانى انسان و دفن ميّت را منع كرد و سناى قرطاجنه از اين امر تمكين نمود\r\n( 2 ) - عين عبارت كتيبه نقش رستم داريوش اوّل است\r\nنمونهء خط زند يا آوستائى - از كتاب گيگر و كوهن ( اساس فقه اللّغه ايرانى )\r\n","page_name":" مقدمه 280 ","page_number":324},
  {"content":"\r\n\r\nآن زمان باندازه‌اى كه تاريخ ياد دارد استيلا با اقوامى بود كه زبانشان به زبان مردمان اورال و آلتائى نزديك است مانند عيلاميها - سومريها - هيت‌ها يا با مردمان سامىنژاد مثل كلدانيها - آسوريها - فينيقيها و غيره\r\nدوّم - چنين دولت عظيمى تا آن زمان تأسيس نشده بود : آسور كه قبل از بزرگ شدن ماديها بزرگترين دولت آن روزى بود شايد معادل نصف دولت هخامنشى ميشد « 1 »\r\nسوّم - هيچ دولت بزرگى تا آن زمان داراى تشكيلاتى مانند ايران داريوش اوّل نگشته بود زيرا سلاطين آسور و غيره غالبا ممالك را براى غارت يا گرفتن باج تسخير ميكردند و تشكيلاتى مانند تشكيلات داريوش اوّل ممالك تابعه را بهم پيوند نميكرد بنابراين تشكيلات داريوش در تاريخ تازگى داشت و دولت هخامنشى نخستين آزمايش آريانها و بلكه مردمان هند و اروپائى در تشكيل دولت‌هاى بزرگ گرديد\r\nچهارم - هيچ دولت آسيائى تا زمان داريوش اوّل لشگركشى باروپا نكرده بود ( سفر جنگى داريوش به تراكيّه و ماوراء دانوب )\r\nپارسيها در نهضت خود بغرب بيونان برخوردند و ثلثى از آن تابع شد ولى باقى يونان چنان مقاومتى نشان داد كه نهضت پارسيها به مغرب خاتمه يافت : يونانيها بواسطه پيشرفت‌هاى خود در ماراتن و سالامين خواستند جهان‌بانى پارسيها را متزلزل نمايند ولي ديرى نگذشت كه از جهت جنگهاى داخلي يونان تفوّق باز با پارسيها شد و دول يونانى بواسطه ثروت ايران و نفاق داخلى در مدار سياست آريانهاى ايرانى گرديدند پديد آمدن اسكندر به اين اوضاع خاتمه داد : نهضت يونانى به طرف شرق شروع و امپراطورى اسكندر از حيث تشكيلات نسخه دوّم شاهنشاهى داريوش گرديد با اين تفاوت كه استيلاى آريانهاى ايرانى در عالم باستيلاى شعبه ديگر از مردمان هند و اروپائى ( مقدونى و يونانى ) تبديل يافت يعنى به تسلّط مردمانى كه اگرچه آريانى نبودند ولى\r\n\r\n\r\n","description":"","footnote":"\r\n( 1 ) - به همين جهت دولت هخامنشى را به ترتيب تاريخى اوّلين دولت عالم‌گير دانند\r\n","page_name":" مقدمه 281 ","page_number":325},
  {"content":"\r\n\r\nبا آريانها قرابت نژادى داشتند تمدّن يونانى در ايران بسرعت منتشر شد ولى بعرض و طول نه بعمق جنگهاى متمادى جانشينان اسكندر و فسادى كه از آن مترتّب بود و نيز رفتار بىرويّه سلوكيها با ايرانيها به آنها تكانى داد و يكى از اقوام تازه‌نفس ايرانى كه هنوز بعرصه سياست پا ننهاده بود پيش قدم گرديده اوّل سلوكيها و يونانيهاى باختر را از ايران براند و بعد با رومى هاى قوى پنجه طرف و در سر تقسيم ممالك آسياى غربى در گيرودار شد اين مردم يا صحيح‌تر گفته باشيم اين اردوى جنگى كه در تاريخ موسوم بدولت پارت شده حمايت شرق را در مدّت چند قرن به عهده گرفته نهضت روم را در شرق متوقّف نمود در دورهء آنها ايران شكل دول متحدّه را يافت و اوضاعى در اين‌جا برقرار شد كه بعدها نظاير آن در اروپاى قرون وسطى تكرار گرديد اشكانيان پس از آنكه در مقابل سيل نهضت رومى بشرق سدّى گشته ببسط دولت عظيم روم در آسيا خاتمه دادند از جهت عدم توجّه باحوال روحى ايرانيان از ميدان مبارزه خارج شده جاى خود را مانند ماديهاباز بپارسيها سپردند دولت ساسانى ايران را داراى مذهب رسمى نمود اين اقدام در تاريخ ايران سابقه نداشت پارسيها در ابتداء خواستند دولت هخامنشى را از نو تأسيس كنند ولى به زودى دريافتند كه بجاى بابلىها و فينيقيها و مصريهاى هفتصد سال قبل ملّت قوى روم را در پيش دارند اين بود كه فرات سرحدّ طبيعى ايران و روم شد چه هركدام از طرفين در طرف ديگر ضعيف بود جنگهاى اين دو دولت با هم قرنها طول كشيد و با وجود جنگهاى مكرّر متمادىباز دولتين با همديگر مماشات كردند و گاهى هم در سر تقسيم مملكتى با هم كنار آمدند دولت ساسانى با فشار مردمان قوى و سلحشور شمال و شمال شرقى مواجه شد و باوجوداين تمام مردمان مذكور را عاجز كرده تمدّن ايرانى را نجات و مسائل را بنفع ايران خاتمه داد اين دولت در مدّت چهار قرن رو باوج رفت و بالاخره براى برترى در عالم قواى خود را تحليل برد و نتوانست در مقابل ملّت تازه‌نفس قوى و متّحدى مانند\r\n\r\n","description":"","footnote":"","page_name":" مقدمه 282 ","page_number":326},
  {"content":"\r\n\r\nمسلمين دوام آرد : بالنتيجه بعد از دوازده قرن و نيم‌باز استيلا و تفوّق در آسياى غربى با مردمان سامىنژاد گرديد\r\n\r\nكارهائى كه آريانهاي ايرانى براى تمدّن بشر كرده‌اند\r\nدر بادى نظر ممكن است چنين استنباط شود كه گذشته‌ها و كارهاى مللي كه از نژاد هاى مختلف بوده و هركدام تاريخ جداگانه و مستقلّى داشته‌اند ارتباطى با يكديگر ندارد و ليكن وقتى كه كلّيه بشر را در نظر گرفته از لحاظ آدميّت بتواريخ ملل نظر كنيم به آسانى مىيابيم كه تمدّن‌هاى كنونى با وجود تفاوتهائى كه با هم داردباز نتيجه حوادثى است كه در اعصار قبل از تاريخ روى داده يا كارهائى كه در عهود تاريخى انجام يافته و ملل و اقوام تاريخى كه از نژادهاى مختلف بوده‌اند هركدام بنوبت خود براى نوع بشر كارهائى كرده بميراث گذاشته و گذشته‌اند بنابراين آريانهاى ايرانى هم كه اقوام بزرگى بوجود آورده‌اند البتّه كارهائى كرده‌اند و براى ما لازم است بدانيم كه آن كارها چيست و بر مردمانى كه قبل از آنها مالك الرّقاب ملل بودند چه مزايائى داشتند و چه مقامي را در تاريخ تمدّن حائزاند براى فهم مطلب بايد تاريخ ايران قديم را در نظر گرفته كليّاتى از آن استخراج كرد و اين كليّات را با كليّاتى كه از تواريخ ملل ديگر عهد قديم استنتاج شده سنجيد تا بدون انحراف از جادّه بيطرفي آنچه حقّ است گفته شود\r\nاگر بخواهيم مقايسه و سنجش را در اين صفحات به عمل آورده و بعد نتيجه را بنويسيم از حدوديكه براى اين كتاب معيّن شده خارج خواهيم شد و از اين جهت به نتيجه ميگذريم بنابر مقايسه مذكور كارهائى كه آريانهاى ايرانى انجام داده و چيزهاى تازه كه در عالم قديم داخل كرده‌اند و بعد ميراث بشر شده و نفوذ در تمدّن‌هاى ساير اقوام و ملل در زمانهاى مختلف يافته از اين قرار است :\r\nاوّل - تشكيل دولت بزرگى كه تا آن روز در تاريخ نظير نداشته چه از حيث بسط و چه از حيث تشكيلات\r\n\r\n","description":"","footnote":"","page_name":" مقدمه 283 ","page_number":327},
  {"content":"\r\n\r\nدوّم - ادخال معتقداتى پاك‌تر و اخلاقى عالىتر در آسياى غربى و شرق نزديك نسبت به آنچه قبل از آنها اكثر ملل قديمه داشته‌اند ( باستثناى بنى اسرائيل )\r\nسوّم - طرز سلوك با ملل تابعه و اداره كردن آنها موافق اصولى كه باعث نزديكى ملل اقوام بهمديگر گرديده و زمينهء اختلاط و آميزش آنها را با يكديگر مهيّا نموده اين طرز حكومت براى مللى كه بعد از آريانهاى ايرانى آمدند سرمشق مملكت‌دارى شد و بعد بمرور تكميل گرديد تا به پايه كنونى رسيد\r\nچهارم - تصرّفات در صنايع قديمه باندازه‌اى كه آن را ظريف‌تر و زيبا نمود\r\nپنجم - تبديل خطّ ميخى مشكل به خطّ ميخى آسان‌ترى\r\nامّا راجع بموقع آريانهاى ايرانى در عالم قديم با يك نظر سطحى به نقشهء آسيا و اروپا و افريقا حل مسئله خيلى آسان است ايران قديم آسياى شرقى و وسطى و هند را با دنياى غربى اتّصال ميداد و چون دريانوردى در آن عهد آسان نبود زيرا قطب‌نما و بسيارى از چيزهاى لازم را فاقد بودند روشن است كه اين موقع چه اهمّيتى داشته : ايران قديم در سر راه تجارت بين‌المللى و مهاجرت مردمان تازه‌نفس آسياى وسطى به طرف غرب واقع شده بود چه مردمانى در اعصار قبل از تاريخ از ايران گذشته به طرف غرب رفته‌اند معلوم نيست همين قدر راجع بازمنه قبل از تاريخ مى - بينيم كه داستانهاى ما پر است از جنگهاى ايرانيها با مردمان شمالي كه بايران هجوم ميآورند و در ادوار تاريخى هووخشتر و كوروش چندين سال متوالى در امور شمالى ايران غوطه‌ورند و شاهان اشكانى و ساسانى همانقدر كه با روم در گيرودارند با مردمان شرقى نيز در جنگند اگر كيفيّات اين جنگها را نميدانيم از اين جهت است كه آثارى باقي نمانده پس معلوم است كه ايران از يك طرف تمدّن خود را در شرق انتشار ميداده - راههاى تجارت را آماده و درياها را بهم نزديك ميكرده - امنيّت را براى\r\n\r\n","description":"","footnote":"","page_name":" مقدمه 284 ","page_number":328},
  {"content":"\r\n\r\nكاروانهاى تجارتى تأمين و ملل را بهمديگر نزديك مينموده و از طرف ديگر سدّى بوده در مقابل مردمان تازه‌نفس قوى شمال شرقى و شمالى مانند سك‌ها و ماساژت‌ها و يوئه‌چىها و هونها و هونهاى سفيد ( هياطله ) و خزرها و تركها و غيره اگر اين موقع ايران را در نظر گيريم به آسانى خواهيم فهميد كه چرا آنقدر مذاهب مختلفه در ايران پديد آمده : چون ايران قديم در سر چهار راه عالم قديم واقع شده بود مذاهب هندى و معتقدات ملل آسياى غربى و يونانيها « 1 » و عقايدى كه از فلسفه حكماى يونانى مانند افلاطون و فلوطن و غيره حاصل ميشد در ايران يا در حدود آن با يكديگر تصادف مينمود و از مراوده و آميزش پيروان مذاهب و معتقدات مذكوره مذاهبى بوجود مىآمد كه مانند مهرپرستى و مذهب مانوى رنك معتقدات اصلي آريانهاى ايرانى را مىيافت « 2 » و چون اين مذاهب به ممالك خارجه سرايت ميكرد بوسيله معتقدات مذكوره افكار و عقايد ايرانى در مشرق و مغرب عالم قديم منتشر و ايران بطور غيرمستقيم در ممالك غيرهم‌جوار يا بعيده هم ( مانند اروپاى غربى و افريقاى شمالى از يك طرف و تركستان و چين از طرف ديگر ) در معتقدات و تمدّن ملل مختلفه مؤثر واقع ميشد اين است بطور كلّى و اختصار كارهاى آريانهاى ايرانى در عالم قديم مختصر مذكور معلوم مىكند كه كارهاى اين ملّت براى تمدّن بشر اگر از حيث كيفيّت باهميّت كارهاى يونانيها قديم نميرسد و ليكن از حيث كمّيت كمتر نيست و بلكه بعقيده بعضى بيشتر مىباشد از اين جهت است كه محقّقين آريانهاى ايرانى را ملّت تاريخى ميدانند - بنابراين و نظر به آنچه از تاريخ عالم قديم معلوم است ملل تاريخى عهد قديم به ترتيب تقدّم تاريخى اينها بوده‌اند : مصريها - بابليها - آريانهاى ايرانى - يونانيها و روميها هنديها و چينىها در اين زمره داخل نيستند زيرا آنها در تاريخ تمدّن جرگه ديگرى تشكيل داده‌اند\r\n\r\n\r\n","description":"","footnote":"\r\n( 1 ) - بخصوص بعد از آمدن اسكندر بايران\r\n( 2 ) - اين مذاهب را در خارجه مذهب ايرانى ميناميدند\r\n","page_name":" مقدمه 285 ","page_number":329},
  {"content":"\r\n\r\nدر يك طلا ( 1 - 2 - 5 ) سيكل نقره ( 3 - 4 - 7 ) متعلق بدوره هخامنشى\r\nچهار درخمى نقرهء اواگراس دوم والي صيدا در حدود 350 ق . م . . ( 6 - 9 ) و تيسافرن و فرناباذ در حدود 400 ق . م . ( 8 - 10 - 11 - 12 )\r\nچهار درخمى ا ت فردات اول پادشاه پارس در حدود 200 ق . م . ( 13 - 14 ) از كتاب زاره - صنايع ايران قديم\r\n\r\n","description":"","footnote":"","page_name":" مقدمه 286 ","page_number":330},
  {"content":"\r\n\r\nنقش رستم - مقبرهء داريوش اول و بعضى از شاهان هخامنشى\r\n\r\n","description":"","footnote":"","page_name":" مقدمه 287 ","page_number":331},
  {"content":"\r\n\r\nتخت جمشيد - ستونهاى بارگاه خشيارشا\r\n\r\n","description":"","footnote":"","page_name":" مقدمه 288 ","page_number":332},
  {"content":"\r\n\r\nشوش - فريزى از كاشى هاى الوان - جاويدانها\r\nدر موزهء لوور پاريس\r\n\r\n","description":"","footnote":"","page_name":" مقدمه 289 ","page_number":333},
  {"content":"\r\n\r\nنمونهء خط ميخى پارسى - از كتاب كوسوويچ ( كتيبه هاى هخامنشى )\r\n\r\n","description":"","footnote":"","page_name":" مقدمه 290 ","page_number":334},
  {"content":"\r\n\r\nالحضر - گلوئى و حجاريهاى برجستهء طالار جنوبى قصر اصلى\r\nصورت هاى پارتى\r\n\r\n","description":"","footnote":"","page_name":" مقدمه 291 ","page_number":335},
  {"content":"\r\n\r\nدرخم ( درهم ) و چهار درخمى شاهان اشكانى\r\nمهرداد دوم ( 1 - 2 - 5 ) فرهاد سوم ( 3 - 4 - 8 ) فرهاد چهارم ( 6 - 7 ) فرهاد پنجم و موزا ( 9 - 10 ) اردوان سوم ( 11 ) ارت واسدس ( 12 ) بلاش سوم ( 13 - 14 ) خسرو ( 15 ) بلاش دوم ( 16 ) بلاش سوم ( 17 - 18 )\r\n( از كتاب زاره صنايع ايران قديم )\r\n\r\n","description":"","footnote":"","page_name":" مقدمه 292 ","page_number":336},
  {"content":"\r\n\r\nنقش رستم - والدين امير اطور رو در مقابل شاپور اول به زانو در آمده\r\n\r\n","description":"","footnote":"","page_name":" مقدمه 293 ","page_number":337},
  {"content":"\r\n\r\nتيسفون - طاق كسرى - قصر شاپور اول ( از كتاب زاره صنايع ايران قديم )\r\n\r\n","description":"","footnote":"","page_name":" مقدمه 294 ","page_number":338},
  {"content":"\r\n\r\nمسكوكات نقره شاهان ساسانى : اردشير اول ( 1 - 2 - 3 ) شاپور اول ( 5 - 6 ) بهرام اول\r\n( 4 - 7 - 8 - 10 ) نوسى ( 11 - 12 ) خسرو پرويز ( 13 - 14 ) بوراندخت ( 15 )\r\n( از كتاب زاره - صنايع ايران قديم )\r\n\r\n","description":"","footnote":"","page_name":" مقدمه 295 ","page_number":339},
  {"content":"\r\n\r\nمهر گاو نر هرمز را ميكشد - اصل در واتيكان است\r\n\r\n","description":"","footnote":"","page_name":" مقدمه 296 ","page_number":340},
  {"content":"\r\n\r\nفيروزآباد - تزئينات ديوار قصر اردشير اول ساسانى\r\n\r\n","description":"","footnote":"","page_name":" مقدمه 297 ","page_number":341},
  {"content":"\r\n\r\nمشرق بحر الميت - تزئينات قصر مشيتا\r\n\r\n","description":"","footnote":"","page_name":" مقدمه 298 ","page_number":342},
  {"content":"\r\n\r\nنمونهء خط زند يا آوستائى - از كتاب گيگر و كوهن ( اساس فقه اللغه ايرانى )\r\n\r\n","description":"","footnote":"","page_name":" مقدمه 299 ","page_number":343},
  {"content":"\r\n\r\nنمونهء خط پهلوي - از كتاب گيگر و كوهن ( اساس فقه اللغه ايرانى )\r\n\r\n","description":"","footnote":"","page_name":" مقدمه 300 ","page_number":344},
  {"content":"\r\n\r\n\r\nضميمه : فهرست سلسله‌هائى كه در ايران قديم سلطنت كرده‌اند اسامى شاهان وقايع مهمه دوره‌ها و سلطنت‌ها\r\n\r\n","description":"","footnote":"","page_name":" مقدمه 301 ","page_number":345},
  {"content":"\r\n . \r\n","description":"","footnote":"","page_name":" مقدمه 302 ","page_number":346},
  {"content":"\r\n . \r\n","description":"","footnote":"","page_name":" مقدمه 303 ","page_number":347},
  {"content":"\r\n . \r\n","description":"","footnote":"","page_name":" مقدمه 304 ","page_number":348},
  {"content":"\r\n . \r\n","description":"","footnote":"","page_name":" مقدمه 305 ","page_number":349},
  {"content":"\r\n . \r\n","description":"","footnote":"","page_name":" مقدمه 306 ","page_number":350},
  {"content":"\r\n . \r\n","description":"","footnote":"","page_name":" مقدمه 307 ","page_number":351},
  {"content":"\r\n . \r\n","description":"","footnote":"","page_name":" مقدمه 308 ","page_number":352},
  {"content":"\r\n . \r\n","description":"","footnote":"","page_name":" مقدمه 309 ","page_number":353},
  {"content":"\r\n . \r\n","description":"","footnote":"","page_name":" مقدمه 310 ","page_number":354},
  {"content":"\r\n . \r\n","description":"","footnote":"","page_name":" مقدمه 311 ","page_number":355},
  {"content":"\r\n . \r\n","description":"","footnote":"","page_name":" مقدمه 312 ","page_number":356},
  {"content":"\r\n . \r\n","description":"","footnote":"","page_name":" مقدمه 313 ","page_number":357},
  {"content":"\r\n\r\n\r\nتاريخ مفصّل ايران از صدر اسلام تا انقراض قاجاريّه\r\nتأليف\r\nعبّاس اقبال آشتيانى\r\nبا حواشى و تجديدنظر و فهارس\r\nبكوشش\r\nدكتر محمّد دبير سياقى\r\nاز انتشارات كتابخانهء خيّام\r\n\r\n","description":"","footnote":"","page_name":" پيشگفتار 1 ","page_number":358},
  {"content":"\r\n . \r\n","description":"","footnote":"","page_name":" پيشگفتار 2 ","page_number":359},
  {"content":"\r\n\r\n\r\nفهرست مندرجات\r\nپيشگفتار\r\nبخش نخست\r\nاز صدر اسلام تا مغول\r\nقسمت اول\r\nايران تا تشكيل دولت طاهريا\r\nفصل اول\r\nعربستان و قوم عرب 4\r\nتقسيمات عربستان 11\r\nقوم عرب 12\r\nقبايل كهلان 18\r\nمناذره 18\r\nنعمان بن امرؤ القيس 19\r\nامرؤ القيس بن نعمان 19\r\nمنذر بن ماء السماء 19\r\nنعمان بن منذر 20\r\nغساسنه 20\r\nملوك كنده 21\r\n3 - عرب اسماعيليه يا مستعربه 22\r\nقريش 22\r\nآداب و اديان عرب قبل از ظهور اسلام 23\r\nسدانت كعبه و قريش 26\r\nفصل دوم\r\nظهور اسلام - سيرت حضرت رسول 28\r\nابتداى امر پيغمبر اسلام 28\r\nمبعث پيغمبر اسلام 29\r\nدعوت قريش به اسلام 29\r\nاسلام حمزه و عمر بن الخطاب 31\r\n\r\n","description":"","footnote":"","page_name":" پيشگفتار 3 ","page_number":360},
  {"content":"\r\n\r\nمهاجرين و انصار 32\r\nهجرت رسول اللّه از مكه به يثرب 34\r\nغزوهء بدر كبرى 35\r\nغزوهء احد 37\r\nغزوهء خندق 38\r\nفتح مكه در سال هشتم هجرت 39\r\nغزوهء تبوك در سال نهم هجرت 41\r\nوفات حضرت رسول در سال يازدهم هجرت 42\r\nفصل سوم\r\nخلفاى راشدين 43\r\nمسئلهء خلافت 43\r\nخلافت ابو بكر 44\r\nلشكركشى به ايران و شام 45\r\nخلافت عمر بن خطاب 46\r\nفتح ايران 47\r\nواقعهء جسر 49\r\nواقعهء نخيله 50\r\nجنگ قادسيه 50\r\nفتح مداين 52\r\nفتح الفتوح نهاوند 53\r\nفتوح شام 56\r\nفتح مصر 58\r\nقتل عمر 58\r\nخلافت عثمان 59\r\nهلاك يزدگرد سوم و انقراض سلسلهء ساسانى 60\r\nشوريدن مسلمين بر عثمان و قتل او 60\r\nخلافت على ابن ابيطالب 62\r\nوقعهء جمل 64\r\nوقعهء صفين 65\r\nقتل حضرت على 68\r\nخلافت امام حسن 69\r\nفهرست اسامى و مدت خلافت خلفاى راشدين 70\r\nفصل چهارم\r\nخلفاى اموى 71\r\nوقايع داخلى 72\r\nواقعهء مرج رهط و خلافت آل مروان 74\r\nوليد بن عبد الملك 76\r\nعمر بن عبد العزيز 76\r\nهشام بن عبد الملك 76\r\nمروان بن محمد 76\r\nوقايع خارجى 77\r\nفهرست اسامى و مدت خلافت امويان 81\r\nفصل پنجم\r\nخلافت بنى عباس 82\r\nبنى اميه و موالى 82\r\nقيام شيعيان آل عباس 84\r\nجنگ زاب 85\r\nخلافت سفاح 87\r\nخلافت ابو جعفر منصور 88\r\nخلافت مهدى و هادى 90\r\nخلافت هارون الرشيد 91\r\nاحوال برامكه 92\r\nتجزيهء دولت عرب 94\r\nخلافت امين 95\r\nخلافت مأمون 97\r\nخلافت معتصم 99\r\nخلفاى ديگر 101\r\nواثق 101\r\nمتوكل 102\r\nمعتمد 102\r\nمعتضد 102\r\nناصر 103\r\nمستنصر 103\r\nمستعصم 103\r\nفهرست اسامى خلفاى عباسى و زمان خلافت هريك 103\r\n\r\n","description":"","footnote":"","page_name":" پيشگفتار 4 ","page_number":361},
  {"content":"\r\n\r\nقسمت دوم\r\nتاريخ ايران بعد از اسلام\r\nمقدمه 106\r\nفصل اول\r\nطاهريان و علويان طبرستان\r\nالف - طاهريان 109\r\nطاهر بن حسين 109\r\nخوارج 110\r\nطلحة بن طاهر 111\r\nعبد الله بن طاهر 111\r\nطاهر بن عبد الله 112\r\nمحمد بن طاهر 112\r\nفهرست اسامى امراى طاهرى و زمان امارت هريك 113\r\nب - علويان طبرستان 114\r\nحسن بن زيد داعى كبير 115\r\nمحمد بن زيد داعى 117\r\nحسن بن على ناصر كبير 119\r\nحسن بن قاسم داعى صغير 122\r\nاسامى سادات علوى طبرستان و مدت امارت هريك 125\r\nفصل دوم\r\nديالمه آل يار\r\nسرزمين ديلم 126\r\nمرداويج بن زيار 128\r\nقيام مرداويج 128\r\nمرداويج و على بن بويه 131\r\nقتل مرداويج 133\r\nوشمگير بن زيار 134\r\nقتل ماكان 135\r\nوشمگير و پسران بويه 137\r\nمرگ وشمگير 138\r\nبهستون بن وشمگير 139\r\nشمس المعالى قابوس بن وشمگير 140\r\nقتل قابوس 143\r\nفلك المعالى منوچهر 144\r\n\r\n","description":"","footnote":"","page_name":" پيشگفتار 5 ","page_number":362},
  {"content":"\r\n\r\nانوشيروان بن فلك المعالى 146\r\nشاهزادگان ديگر آل زيار 147\r\nفهرست اسامى امراى زيارى و زمان امارت هريك 148\r\nفصل سوم\r\nديالمهء آل بويه 149\r\nپسران بويهء ماهيگير 149\r\nاوضاع دربار خلافت مقارن ظهور آل بويه 150\r\nفتح اهواز بدست آل بويه 155\r\nاوضاع بغداد مقارن فتح آن بدست احمد بن بويه 156\r\nفتح بغداد بدست احمد بن بويه 158\r\nمرگ عماد الدوله و امارت عضد الدوله 161\r\nتقسيم ممالك آل بويه 162\r\nالف - ديالمهء فارس 164\r\nعضد الدوله پسر ركن الدوله 165\r\nوفات عضد الدوله 167\r\nشرف الدوله 168\r\nبهاء الدوله 170\r\nسلطان الدوله 172\r\nابو كاليجار مرزبان 173\r\nملك رحيم 175\r\nب - ديالمهء عراق و خوزستان و كرمان 176\r\nج - ديالمهء رى و همدان و اصفهان 178\r\nمؤيد الدوله 178\r\nفخر الدوله 179\r\nمجد الدوله 181\r\nشمس الدوله 183\r\nسماء الدوله 184\r\nفهرست اسامى امراى آل بويه و زمان عمارت هريك 184\r\nفصل چهارم\r\nصفاريان\r\nسيستان پيش از قيام يعقوب 187\r\nابتداى امر يعقوب 189\r\nيعقوب بن ليث 191\r\nفتح هرات 192\r\nاستيلاى يعقوب بر كرمان و فارس 193\r\nفتح كابل 194\r\nفتح نيشابور 195\r\nجنگ يعقوب با خليفه 197\r\nمرگ يعقوب 199\r\nعمرو بن ليث\r\nنزاع عمرو و على 201\r\nلشكركشى عمرو به فارس 204\r\nداستان عمرو با رافع بن هرثمه و عمال خليفه 205\r\nجنگ عمرو با اسماعيل سامانى و دستگيرى او 209\r\nقتل عمرو 211\r\nابو الحسن طاهر بن محمد بن عمرو بن ليث 212\r\nليث بن على بن ليث 213\r\nابو على محمد بن على بن ليث 214\r\nاميرزادگان ديگر صفارى 215\r\nفهرست اسامى امراى صفارى و مدت امارت هريك 218\r\n\r\n","description":"","footnote":"","page_name":" پيشگفتار 6 ","page_number":363},
  {"content":"\r\n\r\nفصل پنجم\r\nسامانيان\r\nابتداى امر سامانيان 219\r\nنزاع نصر و اسماعيل 221\r\nاسماعيل بن احمد ، امير عادل 222\r\nابو نصر احمد بن اسماعيل 224\r\nنصر بن احمد 225\r\nكشورگشائى امير نصر 229\r\nنوح بن نصر 232\r\nعبد الملك بن نوح بن نصر 235\r\nمنصور بن نوح بن نصر 236\r\nنوح بن منصور 239\r\nمقدمات انقراض دولت سامانى 241\r\nمنصور بن نوح بن منصور 244\r\nعبد الملك بن نوح بن منصور 246\r\nانقراض دولت سامانى 246\r\nنظرى به وضع ادارى و طرز حكومت سامانيان 247\r\nفهرست اسامى امراى سامانى و مدت امارت هريك 251\r\nفصل ششم\r\nغزنويان\r\nابتداى امر غزنويان 252\r\nالبتكين 252\r\nسبكتكين 253\r\nمحمود بن سبكتكين 255\r\nنزاع محمود و اسماعيل 255\r\nقيام امير منتصر سامانى 255\r\nمحاربات محمود با خلف بن احمد سيستانى 256\r\nسلطان محمود و خانيان تركستان 257\r\nفتح خوارزم و جرجانيه 259\r\nغزوات محمود در هندوستان 260\r\nفتح رى و اصفهان 263\r\nوفات سلطان محمود 264\r\nسلطان محمد بن محمود 268\r\nسلطان مسعود بن محمود 269\r\nلشكركشيهاى مسعود 270\r\nسلطان مسعود و تركمانان غزو سلجوقى 272\r\nمرگ سلطان مسعود 278\r\nسلطان مودد بن مسعود 279\r\nعلى بن مسعود و مسعود بن مودود 280\r\nعبد الرشيد بن محمود بن سبكتكين 281\r\nفرخزاد بن مسعود بن محمود 281\r\nظهير الدوله ابراهيم برادر فرخ‌زاد 282\r\nمسعود بن ابراهيم 283\r\nارسلانشاه پسر مسعود بن ابراهيم 284\r\nبهرام شاه بن مسعود 284\r\nخسرو شاه بن بهرام شاه 286\r\nخسرو ملك بن خسرو شاه 287\r\nفهرست اسامى امراى غزنوى و مدت امارت هريك 287\r\nفصل هفتم\r\nسلاطين غور 289\r\nاصل و نسب غوريان 290\r\nسيف الدين غورى 291\r\n\r\n","description":"","footnote":"","page_name":" پيشگفتار 7 ","page_number":364},
  {"content":"\r\n\r\nعلاء الدين حسين جهانسوز 292\r\nمحمد بن علاء الدين حسين 294\r\nغياث الدين محمد بن سام 294\r\nغوريان و خوارزمشاهيان 296\r\nمعز الدين محمد بن سام 298\r\nفتح هندوستان 298\r\nقتل سلطان معز الدين 302\r\nبهاء الدين سام و علاء الدين اتسز 304\r\nعلاء الدين محمد بن شجاع الدين على 305\r\nفهرست اسامى ملوك غور و مدت امارت هريك 305\r\nفصل هشتم\r\nسلاطين سلجوقى\r\nاصل و نسب سلاجقه\r\nركن الدين ابو طالب طغرل اول 309\r\nفتح گرگان و طبرستان 310\r\nفتح خوارزم و رى 311\r\nطغرل و ديالمهء كاكويه و آل بويه 313\r\nاوضاع دار الخلافه و آذربايجان مقارن استيلاى طغرل 315\r\nوفات طغرل اول 320\r\nالب ارسلان 321\r\nقتل عميد الملك كندرى 321\r\nفتوحات الب ارسلان 322\r\nفتح ارمنستان و قسمتى از گرجستان 323\r\nفتح ملازگرد 325\r\nقتل الب ارسلان 327\r\nجلال الدين ملكشاه 328\r\nفتوحات ملكشاه 328\r\nفتح انطاكيه 329\r\nفتح حلب 330\r\nفتح ماوراء النهر 330\r\nاسماعيليه و ظهور دعوت جديد 332\r\nحسن صباح 333\r\nقتل خواجه نظام الملك 334\r\nمرگ ملكشاه 335\r\nبركيارق 339\r\nمحاربات بركيارق با مدعيان سلطنت 340\r\nقيام محمد بن ملكشاه بر بركيارق 343\r\nوفات بركيارق 345\r\nتجزيهء دولت سلجوقى 346\r\nمحمد بن ملكشاه 346\r\nوفات سلطان محمد 349\r\nسلطان سنجر 350\r\nالف - دورهء امارت سنجر 351\r\nلشكركشى سنجر به ماوراء النهر 352\r\nفتح غزنين 353\r\nب - دورهء سلطنت سنجر 354\r\nجنگ ساوه 354\r\nلشكركشى دوم سنجر به ماوراء النهر 356\r\nتأسيس دولت قراختايى و خوارزمشاهى 356\r\nجنگ اول سنجر با اتسز 357\r\nجنگ قطوان 358\r\nلشكركشيهاى سنجر به خوارزم 360\r\nفتنهء غز 361\r\nوفات سنجر 363\r\nاوضاع خراسان پس از مرگ سنجر 364\r\nمحمود بن محمد بن ملكشاه 365\r\nجنگ محمود با گرجيان 366\r\n\r\n","description":"","footnote":"","page_name":" پيشگفتار 8 ","page_number":365},
  {"content":"\r\n\r\nجنگ محمود با مسترشد خليفه 367\r\nداود بن محمود بن محمد بن ملكشاه 368\r\nطغرل برادر محمد بن ملكشاه 368\r\nجنگ بين سنجر و مسعود 369\r\nمسعود بن محمد بن ملكشاه 370\r\nقتل مسترشد و راشد 370\r\nمرگ مسعود 371\r\nملك شاه بن محمود 372\r\nمحمد بن محمود بن محمد بن ملكشاه 372\r\nسليمان شاه بن محمود 374\r\nارسلان شاه بن طغرل دوم 374\r\nطغرل بن ارسلان شاه 375\r\nقتل طغرل سوم و انقراض سلجوقيان عراق 377\r\nفهرست اسامى سلجوقيان و زمان هريك 379\r\n1 - فهرست سلاجقهء بزرگ 379\r\n2 - فهرست سلاجقهء عراق 379\r\nفصل نهم\r\nاتابكان و خوارزمشاهيان 380\r\nالف - اتابكان آذربايجان 381\r\nشمس الدين ابو بكر ايلدگز 382\r\nمحمد جهان پهلوان 382\r\nقزل ارسلان 382\r\nابو بكر بن محمد جهان پهلوان 384\r\nمظفر الدين ازبك 387\r\nاتابك خاموش\r\nفهرست اسامى اتابكان آذربايجان و زمان هريك 387\r\nب - خوارزمشاهيان 388\r\nقطب الدين محمد بن انوشتكين 388\r\nاتسز 388\r\nايل ارسلان بن اتسز 390\r\nسلطان شاه بن ايل ارسلان 392\r\nتكش خوارزمشاه 392\r\nقتل مؤيد آىآبه 392\r\nكشمكش بين سلطانشاه و تكش 393\r\nلشكركشيهاى تكش خوارزمشاه 395\r\nمرگ تكش 397\r\nسلطان محمد بن تكش خوارزمشاه 397\r\nفتح مازندران و كرمان 398\r\nسلطان محمد خوارزمشاه و ناصر خليفه 399\r\nانقراض سلسلهء قراختائيان 402\r\nمجاور شدن مغول با ممالك خوارزمشاهى 404\r\nمرگ سلطان محمد خوارزمشاه 405\r\nسلطان جلال الدين منكبرنى خوارزمشاه 407\r\nفهرست اسامى خوارزمشاهيان و زمان هريك امارت 409\r\n\r\n","description":"","footnote":"","page_name":" پيشگفتار 9 ","page_number":366},
  {"content":"\r\n\r\nبخش دوم\r\nاز استيلاى مغول تا انقراض قاجاريه\r\nفصل اول\r\nاستيلاى مغول\r\nاقوام ترك و مغول 411\r\nچنگيز خان 413\r\nچنگيز خان و خوارزمشاه 416\r\nانقراض دولت نايمان و حمله بممالك خوارزمشاهى 417\r\nفتح بخارا 419\r\nفتح سمرقند 420\r\nفتح بقيهء بلاد ماوراء النهر 420\r\nعبور مغول از جيحون و تعقيب خوارزمشاه 421\r\nعاقبت سلطان محمد خوارزمشاه 423\r\nواقعهء خوارزم و فتح آن ( در 618 ) 424\r\nعاقبت تركان خاتون 429\r\nفتح خراسان و ظهور سلطان جلال الدين منكبرنى 429\r\nتسخير مرو و نيشابور و هرات 431\r\nسلطان جلال الدين منكبرنى 434\r\nجنگ پروان و فتح جلال الدين 435\r\nجنگ سند ( در هشتم شوال 618 ) 437\r\nنتايج ظهور سلطان جلال الدين 438\r\nمراجعت چنگيز به مغولستان ( در 619 ) 440\r\nمرگ جوجى و چنگيز ( در 624 ) 442\r\nفصل دوم\r\nسياست و آداب مغول\r\nحكميت تاريخ در باب چنگيز 444\r\nياساى چنگيزى 447\r\nآداب مغول 449\r\nنظام لشكرى و كشورى مغول 455\r\nتقسيم ممالك چنگيزى 456\r\nفصل سوم\r\nسلطنت جانشينان چنگيز تا ايام فرماندهى هولاگو 459\r\n\r\n","description":"","footnote":"","page_name":" پيشگفتار 10 ","page_number":367},
  {"content":"\r\n\r\nسلطنت سلطان جلال الدين منكبرنى 458\r\nفتوحات سلطان جلال الدين 460\r\nجنگ جلال الدين با مغول در نزديكى اصفهان ( 625 ) 464\r\nپادشاهى اوگتاى قاآن\r\nخاتمهء كار سلطان جلال الدين 467\r\nهجوم دوم مغول بممالك اسلامى 468\r\nمرگ اوگتاى قاآن ( در 639 ) 472\r\nسلطنت گيوك خان\r\nسلطنت شعبهء دوم خاندان چنگيزى 475\r\nمنگوقاآن 475\r\nفصل چهارم\r\nلشكركشى هولاگو به ايران و انقراض خلافت عباسى 481\r\nمأموريت هولاكو و دفع اسماعيليه 482\r\nتسخير الموت و انقراض اسماعيليه ( در 654 ) 485\r\nفتح بغداد و انقراض خلافت عباسى 487\r\nخلافت المستعصم بالله 487\r\nفتح بغداد 489\r\nمرگ هولاگو ( در 663 ) 491\r\nفصل پنجم\r\nسلاطين مغول ايران يا ايلخانان\r\nسلطنت اباقا خان 494\r\nجنگهاى اباقا 496\r\nسلطان احمد تگودار 499\r\nسلطنت گيخاتو 405\r\nوضع پول كاغذى چاو 504\r\nقتل گيخاتو ( در 694 ) 505\r\nسلطنت بايدو 505\r\nفصل ششم\r\nسلطنت ايلخانان مسلمان 507\r\n1 - سلطان محمود غازان 507\r\nقتل امير نوروز ( در 696 ) 508\r\nقتل صدر جهان ( در 697 ) 509\r\nجنگهاى غازان در طرف شام 510\r\nوفات غازان ( در 703 ) 511\r\nاخلاق و صفات غازان خان 512\r\nقواعد و ياساهاى غازانى 514\r\nابنيهء غازانى 521\r\n2 - سلطان محمد خدابنده اولجايتو\r\nبناى سلطانيه ( در 704 ) 523\r\nفتح گيلان 525\r\nاولجايتو و مذهب شيعه 526\r\nقتل سعد الدين ساوجى ( در 711 ) 527\r\nمرگ اولجايتو ( در 716 ) 530\r\n3 - سلطان ابو سعيد بهادر خان 532\r\nقتل خواجه رشيد الدين ( در 718 ) 533\r\nانقلابات اوايل سلطنت ابو سعيد 536\r\nقتل امير چوپان ( در 728 ) 537\r\nحوادث سالهاى آخر سلطنت ابو سعيد 539\r\nوفات ابو سعيد ( در 736 ) 541\r\nايلخانان آخرى 541\r\nسلطنت ارپاگاون 542\r\nقتل خواجه غياث الدين ( در 736 ) 543\r\nسلطنت موسى خان 543\r\nسلطنت محمد خان 544\r\nسلطنت طغاتيمور خان 544\r\nخروج امير شيخ حسن كوچك 515\r\nسلطنت ساتىبيگ 546\r\nسلطنت شاه جهان تيمور خان 547\r\nسلطنت سليمان خان 548\r\n\r\n","description":"","footnote":"","page_name":" پيشگفتار 11 ","page_number":368},
  {"content":"\r\n\r\nقتل شيخ حسن چوپانى 549\r\nسلطنت انوشيروان عادل 550\r\nفهرست اسامى ايلخانان ايران 551\r\nفصل هفتم\r\nفترت بين دورهء ايلخانى و دورهء تيمورى 552\r\nسلسلهء امراى ايلكانى ( يا آل جلاير ) 552\r\nسلسلهء امراى چوپانى 552\r\nسلسلهء آل مظفر 552\r\nخاندان اينجو 553\r\nسربداريان 553\r\nامراء نيمه مستقل 553\r\nاتابكان سلغورى يا اتابكان فارس 553\r\nاتابكان لرستان 553\r\nاتابكان يزد 553\r\nقراختائيان كرمان 553\r\nآل كرت ( در هرات ) 554\r\n1 - ملوك كرت 555\r\n1 - ملك ركن الدين بن شمس الدين 555\r\n2 - ملك فخر الدين بن ركن الدين 555\r\n3 - ملك غياث الدين 556\r\n4 - پسران غياث الدين 557\r\n5 - پسران غياث الدين 557\r\n6 - پسران غياث الدين 557\r\n7 - ملك غياث الدين ثانى 557\r\nفهرست اسامى ملوك كرت و ايام حكومت هريك 557\r\n2 - اتابكان فارس 558\r\nاتابك سلغر 559\r\nاتابك مظفر الدين زنگى بن مودود 559\r\nسعد بن زنگى 560\r\nاتابك ابو بكر بن سعد 561\r\nاتابكان ديگر سلغورى 563\r\nاسامى اتابكان فارس و ايام حكومت هريك 563\r\n3 - قراختائيان كرمان\r\nاسامى قراختائيان كرمان و ايام حكومت هريك 566\r\n4 - خاندان اينجو و آل مظفر 566\r\nاصل و نسب آل مظفر 669\r\nامير مبارز الدين محمد 670\r\nقتل شيخ ابو اسحاق 573\r\nشاه شجاع 577\r\nوفات شاه شجاع ( در 786 ) 580\r\nزين العابدين 581\r\nشاه يحيى 583\r\nشاه منصور 584\r\nانقراض آل مظفر ( در 795 ) 585\r\nاسامى سلاطين آل مظفر و زمان حكومت هريك 586\r\n4 - امراى لرستان 588\r\nاتابك تكله 588\r\nيوسف شاه 588\r\nاتابك افراسياب 589\r\nنصرة الدين احمد 590\r\nفهرست اسامى اتابكان لر بزرگ و زمان حكومت هريك 591\r\n5 - چوپانيان 592\r\nفهرست امراى چوپانى و مدت حكومت هريك 594\r\n6 - امراى ايلكانى يا آل جلاير 594\r\nمعز الدين اويس 595\r\nفتح تبريز در 759 595\r\nوفات اويس در 776 596\r\n\r\n","description":"","footnote":"","page_name":" پيشگفتار 12 ","page_number":369},
  {"content":"\r\n\r\nسلطان حسين 597\r\nقتل سلطان حسين ( در 784 ) 598\r\nسلطان احمد 599\r\nفهرست اسامى امراى ايكانى يا آل جلاير و مدت حكومت هريك 600\r\n7 - سربداران و طغا تيموريه 601\r\nوجيه الدين مسعود 603\r\nجنگ امير مسعود با ملك حسين كرت 604\r\nخواجه على مؤيد 605\r\nفهرست اسامى امراى سربدارى و ايام حكومت هريك 606\r\nفهرست اسامى امراى طغا تيمورى و ايام حكومت هريك 607\r\nفصل هشتم\r\nتمدن و معارف و صنايع در عصر استيلاى مغول 608\r\nبزرگان اين دوره\r\n1 - مورخين و نويسندگان 609\r\n2 - علما و عرفا و حكما 610\r\n3 - شعرا 612\r\nصنايع و ابنيه و آثار 615\r\nمعمارى و ابنيه 518\r\nفصل نهم\r\nظهور امير تيمور و تشكيل سلسلهء گوركانيان 621\r\nاوضاع ماوراء النهر مقارن ظهور امير تيمور 621\r\nاصل و نسب تيمور 622\r\nلشكركشى به خوارزم 625\r\nلشكركشى بمغولستان و دشت قبچاق 626\r\nلشكركشيهاى تيمور بخراسان 626\r\nتسخير مازندران و استراباد 628\r\nيورش سه ساله 629\r\nكشمكش بين تيمور و توقتمش 631\r\nيورش پنجساله 632\r\nفتح هندوستان 634\r\nيورش هفت ساله 634\r\nجنگ انگوريه ( در 804 ) 637\r\nمرگ تيمور ( در 807 ) 638\r\nماده تاريخ تولد و فوت تيمور 639\r\nفصل دهم\r\nجانشينان تيمور 640\r\n1 و 2 - سلطان خليل و شاهرخ 641\r\n3 و 4 - ميرزا علاء الدوله و ميرزا الغ بيك 645\r\n5 - عبد اللطيف 647\r\n6 - ميرزا عبد اللّه 647\r\n7 - ميرزا بابر 647\r\n8 - سلطان ابو سعيد 648\r\nشاهزادگان ديگر تيمورى 648\r\nفهرست اسامى امراى تيمورى و زمان حكومت هريك 650\r\nفصل يازدهم\r\nتركمنان قراقويونلو و آق‌قويونلو\r\nالف - امراى قراقويونلو\r\n1 - قرايوسف بن قرامحمد 651\r\n2 - اسكندر بن قرايوسف 653\r\n3 - جهانشاه بن قرايوسف 654\r\n4 - حسنعلى ميرزا 655\r\nاسامى امراى قراقويونلو و زمان هريك 655\r\nب - امراى آق‌قويونلو 655\r\n\r\n","description":"","footnote":"","page_name":" پيشگفتار 13 ","page_number":370},
  {"content":"\r\n\r\nامير حسن بيك بن على بن قراعثمان 655\r\nسلطان خليل و يعقوب بيك 658\r\nامراى ديگر آق‌قويونلو 658\r\nاسامى امراى آق‌قويونلو و ايام حكومت هريك 660\r\nفصل دوازدهم\r\nاصل و نسب و ابتداى كار صفويه 661\r\nسلطنت شاه اسماعيل اول 661\r\nفتح خراسان در ( 916 ) 664\r\nلشكركشى بماوراء النهر ( در 918 ) 665\r\nجنگ چالدران ( در 920 ) 666\r\nوفات شاه اسماعيل ( در 930 ) 667\r\nسلطنت شاه طهماسب اول\r\nجنگ با ازبكان 669\r\nطغيان الفاص ميرزا 670\r\nروابط شاه طهماسب با عثمانى 670\r\nوفات شاه طهماسب ( در 984 ) 671\r\nشاه اسماعيل دوم 673\r\nسلطان محمد خدابنده 673\r\nفصل سيزدهم\r\nسلطنت شاه عباس بزرگ 676\r\nدفع ازبكان 676\r\nفتح لار و بحرين ( در 1009 ) 677\r\nجنگهاى با عثمانى 676\r\nتسخير قشم و هرمز 682\r\nمرگ شاه عباس ( در 1038 ) 685\r\nفصل چهاردهم\r\nسلاطين آخرى صفوى 691\r\nسلطنت شاه صفى 692\r\nفوت شاه صفى ( در 1052 ) 692\r\nسلطنت شاه عباس دوم 694\r\nمرگ شاه عباس دوم 698\r\nفوت شاه صفى 693\r\nسلطنت شاه سليمان 700\r\nشاه سلطان حسين 700\r\nروابط بين ايران و روسيه 701\r\nشورش افغانان خلجانى 702\r\nاستيلاى افاغنه 703\r\nسلطنت شاه طهماسب دوم 706\r\nجنگ اشرف با دولت عثمانى 708\r\nاسامى پادشاهان صفوى و ايام حكومت هريك 709\r\nفصل پانزدهم\r\nافشاريه 710\r\nدفع اشرف افغان 713\r\nدفع روس و عثمانى 715\r\nعزل شاه طهماسب ( در 1145 ) 717\r\nمحاصرهء بغداد 718\r\nقتل عثمان پاشا 719\r\nلشكركشى به قفقاز 721\r\nتاجگذارى نادر و انقراض صفويه 712\r\nفتح بحرين و تنبيه بختياريها 724\r\nمحاصره و فتح قندهار 724\r\nلشكركشى بهند 725\r\nجنگ كرنال ( در 1151 ) 726\r\nسفر نادر به بخارا و خيوه و داغستان 726\r\nروابط نادر با عثمانى 729\r\nتغيير مزاج نادر و قتل او 733\r\nسلطنت عليشاه و ابراهيم شاه و شاهرخ\r\nاسامى سلاطين افشاريه و مدت امارت هريك 738\r\n\r\n","description":"","footnote":"","page_name":" پيشگفتار 14 ","page_number":371},
  {"content":"\r\n\r\nفصل شانزدهم\r\nزنديه\r\nاوضاع ايران مقارن ظهور كريم خان 738\r\nظهور كريم خان زند 739\r\nشكست محمد خان قاجار 741\r\nسلطنت كريمخان 742\r\nاوضاع سواحل و جزاير خليج در عهد زنديه 744\r\nبازماندگان كريم خان 748\r\nعلى نقى خان 750\r\nشيخ ويس خان 750\r\nپادشاهى لطفعليخان 752\r\nاسامى پادشاهان زند و مدت حكومت هريك 752\r\nفصل هفدهم\r\nسلسله قاجاريه 754\r\nابتداى كار قاجاريه 754\r\nجلوس آقا محمد خان ( در 1200 ) 758\r\nلشكركشى بگرجستان 762\r\nتسخير خراسان 764\r\nقتل آقا محمد خان ( در 1211 ) 764\r\nسلطنت فتحعليشاه 765\r\nانقلاب داخلى 766\r\nقتل اعتماد الدوله 767\r\nروابط ايران و هندوستان و افغانستان 769\r\nدورهء اول جنگهاى روس و ايران\r\nالحاق گرجستان به روسيه 777\r\nجنگ اچميازين 778\r\nقتل سيسيانف ( در 1220 ) 877\r\nجنگ خانشين ( در 1222 ) 780\r\nجنگ اصلاندوز ( در 1228 ) 781\r\nعهدنامهء گلستان ( در 1228 ) 883\r\nانقلابات خراسان و افغانستان 774\r\nجنگ ايران و عثمانى 787\r\nدورهء دوم جنگهاى ايران و روس 790\r\nفتوحات سپاه ايران 792\r\nجنگ شمكور ( در 1242 ) 793\r\nجنگ گنجه ( در 1242 ) 794\r\nشكست ايران 796\r\nمعاهدات تركمان‌چاى ( در 1243 ) 797\r\nقتل گرى بايدف ( در 1244 ) 800\r\nمأموريت نايب السلطنه به خراسان 802\r\nمحاصرهء هرات 804\r\nمرگ عباس ميرزا 806\r\nوفات فتحعليشاه 807\r\nسلطنت محمد شاه 809\r\nقتل قايم مقام ( در 1241 ) 810\r\nلشكركشى به هرات 811\r\nآقا خان محلاتى 813\r\nاختلافات ايران و عثمانى 814\r\nفتنهء سالار 815\r\nظهور مذهب بابيه 818\r\nفوت محمد شاه ( در 1264 ) 816\r\nفصل هجدهم\r\nناصر الدين\r\nدفع فتنهء سالار ( در 1266 ) 821\r\nقيام بابيه 822\r\nدوران صدارت امير كبير و اقدامات مفيد آن مرد بزرگ 823\r\nعزل و قتل امير كبير 827\r\nتسخير هرات ( در 1273 ) 829\r\n\r\n","description":"","footnote":"","page_name":" پيشگفتار 15 ","page_number":372},
  {"content":"\r\n\r\nجنگ سرخس ( در 1271 ) و مرو ( در 1276 ) 832\r\nتعيين مرزهاى ايران 834\r\nصدارت حاجى ميرزا حسين خان سپهسالار 836\r\nآشنائى ايران با تمدن غربى 839\r\nقتل ناصر الدين شاه 844\r\nسلطنت مظفر الدين شاه 848\r\nفصل نوزدهم\r\nمشروطيت\r\nاعطاى فرمان مشروطيت 853\r\nسلطنت محمد عليشاه 854\r\nسلطنت احمد شاه 857\r\nقراردادها 862\r\nفهرست نامهاى كسان و جايها و كتابها 866\r\n\r\n","description":"","footnote":"","page_name":" پيشگفتار 16 ","page_number":373},
  {"content":"\r\n\r\n\r\nپيشگفتار\r\nتاريخ آيينهء تمام‌نماى گذشته و گنجينهء با ارج كردارها و گفتارها و انديشه‌هاى مردمان از نيك و بد و زشت و زيبا و استوار و نااستوارست و به جرأت ميتوان آن را پس از شعر كه نمايندهء لطيف‌ترين احساسات انسانى و نمودار قدرت پرواز انديشهء آدمى است ، و پيش از افسانه كه دورنماى مجسم رؤياها و اميدهاى دور و دراز بشريست قرار داد ، و بعبارت ديگر تاريخ سيريست در اعمال گذشتگان ، و وقايع تاريخ رهاورديست عبرت‌بار براى معاصران و شايد از همين جهت نيز بوده است كه دوشادوش افسانه‌پردازى و شعرسرايى به ذكر وقايع و ثبت حوادث و كشف علل و عوامل وقايع نيز از ديرباز روى آورده شده است و ما در خلال كتب منظوم و منثور فارسى و عربى كه در سرزمين ايران و يا دربارهء اين مرز و بوم نگاشته شده است به بسا كتب تاريخى گرانقدر و پرمطلب و دقيق برميخوريم . اما به همان اندازه كه افزونى شمارهء اين‌گونه تصانيف و تآليف موجب انبساط خاطر پژوهندهء دانش تاريخ است ، غور در زواياى اين گنجينه‌هاى باارزش و تصفح يكايك اين ذخائر عزيز با دشوارى و صرف وقت بسيار روبروست و بسا كه كثرت مطالب و تنوع مباحث ، پژوهنده را به مقصودى كه بدنبال آنست چنان كه بايد نكشاند و اينجاست كه پاى نياز به فشرده‌اى از مسائل و به گزينى از مطالب و نقاوه‌اى از آثار به ميان مىآيد و پيداست كه اين خلاصهء وقايع و لب مسائل و جوهر وقايع هرچه دقيق‌تر و وسيع‌تر باشد و فروگذار هيچ نكته‌اى نگردد با ارج‌تر و براى محقق مغتنم‌تر و سودمندترست .\r\nساليان درازست كه در ايران براى تهيهء اين نوع خلاصه‌ها كوششها به كار ميرود و از تمام دوران تاريخى خواه پيش از اسلام و خواه پس از آن و يا در قسمتى از آن مطالبى بيرون\r\n\r\n","description":"","footnote":"","page_name":" پيشگفتار 17 ","page_number":374},
  {"content":"\r\n\r\nكشيده شده است و مستقلا دربارهء همهء وقايع ايران يا برخى از بخشهاى آن كتابها پرداخته آمده است . اما چنان كه پيداست اين كار اطلاع وسيع و مطالعهء پردامنه و قدرت انتقاد مسائل و ذوق برچيدن مطالب مهم ميخواهد ، وانگهى تلخيص انبوه مطالعات و حاصل مجاهدات بايد استادانه باشد و نظمى منطقى بگيرد و سخن به نكته‌هاى مفيد مقصور گردد و از ذكر زوائد و قيد مسائل غيرلازم تن زده شود و به‌گزينى به عمل آيد و تكرار پاى در ميان ننهد و اين محاسن در حاصل مطالعات تحرير يافتهء استاد مرحوم عباس اقبال آشتيانى كه اينك به صورت كتابى پيش چشم داريد چنان كه بايد جلوه‌گرى دارد و بدين سبب است كه كار ارزندهء وى هنوز بواقعى يكه‌تاز ميدان دورهء تاريخ ايران پس از اسلام است و هيچ كتابى در اين زمينه خواه مفصل و خواه مختصر نتوانسته است با آن پهلو زند و برابر آيد . برترى مطالب و كثرت مطالعات و قدرت به‌گزينى از همان سطور آغاز كتاب و بيك نظر اجمالى آشكارا مىشود و با آنكه ساليان دراز از تأليف آن ميگذرد و در همان اوان تأليف نيز براى دانش‌اندوزان كم‌زاد و نوخاسته پرداخته شده است همچنان برترى مقام و غناى خود را حفظ كرده است .\r\nكتابى كه برابر خود داريد يك دوره تاريخ ايران از صدر اسلام تا عصر حاضرست كه از مطالعاتى عميق پاگرفته و با تفحص بليغ از منابع و مآخذ بسيار هستى پذيرفته و بدست ذوق سليم به‌گزينى شده و با قدرت حسن انتخاب شكل يافته و همسنگ اصل آثار درجهء اول تاريخى برآمده است و دورنماى روشنى از وقايع مهم چهارده قرن اخير كه بر اين سرزمين كهنسال گذشته است پيش ديده مجسم ساخته .\r\nمؤلف ارجمند پرمايه خود ميگويد : « بيش از هرچيز سعى كرده است كتاب را به ترتيبى تدوين نمايد كه خواننده حتى المقدور به روش علمى ، يعنى يافتن علل واقعى مسائل واقف شود و به انباشتن مغز از اعلام و ارقام و به حافظه سپردن قضايا و حوادثى كه ارتباطى به يكديگر ندارند مجبور نگردد و مخصوصا دقت شده است كه در تحصيل تاريخ مقام واقعى انسان كه حوادث تاريخى و مسائل جغرافيائى بىوجود او اساسا مورد اعتنا و مطالعهء اهل فن نيست كاملا مشخص باشد تا خواننده بفهمد كه از تاريخ آن قسمت قابل تمتع و عبرت است كه از احوال و افعال مردم كارآگاه هنرمند و باذوق و از تأثيرى كه از ايشان در تهيهء ترقى و سعادت نوع ناشى شده است گفتگو كند . . » .\r\nدربارهء مؤلف كتاب كه مع‌الاسف اين اوان روى در نقاب خاك كشيده دارد قريبا سخن خواهيم داشت ، اينجا براى نمودن مقام كار وى شاهدى ارزنده از نوشتهء مقبول القولى بلند پايه نقل ميكنيم ، بدين توضيح كه مؤلف دانشمند اين كتاب سابقا كتابى در زمينهء تاريخ عمومى براى دورهء اول متوسطه شامل دورهء ماقبل تاريخ و تاريخ مصر و كلده و آشور و فنيقيه و ايران و يونان موافق برنامهء رسمى وزارت فرهنگ در 240 صفحه بقطع وزيرى كوچك تأليف كرده و در سال 1343 هجرى قمرى نيز تجديد چاپ كرده بود ( در مطبعهء كاويانى برلين ) .\r\n\r\n","description":"","footnote":"","page_name":" پيشگفتار 18 ","page_number":375},
  {"content":"\r\n\r\nدربارهء آن كتاب علامهء مرحوم محمد قزوينى انتقادى تحت عنوان « مطبوعات جديده » تحرير كرده بود كه در شمارهء 8 سال سوم مجلهء ايران‌شهر ( طبع برلين سال 1304 شمسى ) چاپ شده است و آن گويا سخنى است بر كار باارج مرحوم اقبال و پيداست هنگامى كه آن كتاب مختصر درخور اين مايه ارجمندى باشد كتاب حاضر كه صورت كامل و جامع بخش تاريخ ايران آنست مقامى برتر خواهد داشت و اينك نوشتهء علامهء مرحوم محمد قزوينى « 1 » .\r\n« اگر كسى بخواهد نمونهء كاملى از روانى انشاء و سلاست عبارت و روشنى مطلب و وضوح معنى و حسن ترتيب و تبويب تماشا كند بايد بلاشك اين كتاب را مطالعه نمايد .\r\nنميدانم كجااند آن كسانى كه ميگويند زبان فارسى حاليه تنگ است و استعداد تدوين كتب علمى و ادبى مطابق احتياجات عصر جديد را ندارد ، خوبست بيايند و در اين كتاب نظرى افكنند تا ببينند مؤلف هنرمند آن با چه استادى و مهارت از عهدهء اين كار برآمده و يكى از مواضيع بسيار دلكش يعنى تاريخ ملل قديمه به وضع اروپا را گرفته و با بهترين اسلوبى و سهل‌ترين انشائى به همين فارسى متداول حاليهء خودمان بدون استعانت نه از كلمات اروپائى ، نه از لغات « قلنبهء » عربى ، نه از تعبيرات و اصطلاحات تركى ، نه از فارسيهاى منسوخ قديمى ، كتابى در منتهاى نفاست و مطبوعيت از آن ساخته است بطورى كه عوام و اطفال در نهايت سهولت آن را مىفهمند و خواص از سلاست انشاء آن لذت مىبرند ( چنان كه در تعريف بلاغت گفته‌اند ما تفهمه العامة و ترضاه الخاصة ) و شكى نيست كه مؤلف فاضل از عهدهء چنين امر خطيرى برنيامده است مگر بواسطهء سرمايهء بسيار وسيعى كه از ادبيات فارسى و عربى ( علاوه‌بر اطلاعات عميق از السنه\r\n\r\n\r\n","description":"","footnote":"\r\n( 1 ) نقل از مجلهء ايرانشهر شمارهء 8 سال سوم ( طبع برلين سال 1304 شمسى )\r\nمنقول در كتاب بيست مقالهء قزوينى ( ج 2 ص 210 ببعد چاپ اول ) گردآوردهء مرحوم عباس اقبال آشتيانى با حذف شمارهء صفحات مربوط به كتاب تاريخ عمومى به علت عدم احتياج .\r\n","page_name":" پيشگفتار 19 ","page_number":376},
  {"content":"\r\n\r\nو علوم اروپائى كه اصل موضوع اين كتاب مؤسس بر آن است ) داشته است ، و اين وسعت اطلاعات ادبى مؤلف هم از سرتاسر خود اين كتاب استنباط مىشود و هم از مقالات فاضلانهء او كه در جرايد ايران و محلهء كاوه و ايرانشهر منتشر نموده و ما سابقا آنها را خوانده و از وجود يك چنين فاضل يگانهء در ايران با كمال اميدوارى آگاه شده بوديم و بديهى است كه اگر اطلاعات مؤلف منحصر باطلاعات اروپائى او بود و از ادبيات فارسى و عربى مانند غالب هموطنان « متجدد » خود تهىدست مىبود آنوقت عبارات و انشاء او به كلى طور ديگر ميشد ، يعنى از جنس عبارات و انشاء « ادباى جديد » ميشد كه هرروزه ستونهاى جرايد طهران از مقالات ايشان با آن انشاء ركيك مملو از اغلاط لغوى و صرفى و نحوى و املائى و مشحون از كلمات و اصطلاحات خارجى سوهان روح خوانندگان است .\r\nمثلا مؤلف اگر عربى خوب نميدانست قطعا بجاى « شيوخ عبرانى » « پاتريارش » مىنوشت و بجاى « قوهء توهم » شعرا لابد « ايماژيناسيون » يا « تصور » ، و بجاى « موجود غريب » اسفنكس « مونستر » « غول » يا كلمهء مضحك ديگرى ، و بجاى اساطير الاولين « ميتولوژى » ، و نهر اردن را در شام لابد « نهر ژوردان » مىنوشت ، و هكذا و هكذا .\r\nاز سر تا به آخر كتاب نمىبينيد كه مؤلف براى هركلمهء اروپائى يك ترجمهء معمول بسيار سليس دلچسبى پيدا نكرده باشد و مجبور شده باشد كه يا عين آن كلمهء اروپائى را به عادت عاجزانهء ادباى متجدد استعمال كند يا ترجمهء آن را از كتب تركى يا عربى مصر و بيروت دريوزه كند ، و همچنين اگر مؤلف ذوق سليم را توأم با علم و سواد نداشت لابد بجاى كورش و داراياوش ( داريوش ) و خشايارشا و اردشير تلفظات فرانسوى اين كلمات را يعنى سيروس و داريوش و كزرسس و آرتاكزرسس استعمال ميكرد و ما مجبور بوديم كه اسامى اجداد خودمانرا بتلفظ محرف اروپائيان بياموزيم .\r\nاز اول تا آخر كتاب هرگز اصطلاحات تركى از قبيل اعاشه ، اعزام ، تمدن ، مشعشع ، سلطه ، محير العقول ، عرض‌اندام ، ذوات محترم ، منور الفكر ، اشغال نمودن ، سفالت ، سفيل و امثال اين كلمات سخيف چشم خواننده را نميزند ، و از همان صفحهء\r\n\r\n","description":"","footnote":"","page_name":" پيشگفتار 20 ","page_number":377},
  {"content":"\r\n\r\nغلاف كتاب كه شخص در وهلهء اول ميخواند كه : « دورهء تاريخ عمومى . . . تأليف ميرزا عباسخان » نه « اثر ميرزا عباسخان » استقامت سليقهء مؤلف حدس زده مىشود چه كلمهء « اثر » بصيغهء مفرد چنان كه آقاى مرزبان بن رستم باوندى در « شفق سرخ » تحقيق كرده‌اند هرگز نه در عربى نه در فارسى بمعنى كتاب و تأليف و تصنيف استعمال نشده است و اين اصطلاح خنك نيز سوغات تركهاست كه در دنيا هيچ چيزى را شرط هيچ چيزى نميدانند .\r\nهمچنين بعضى تعبيرات غلطى كه اين اواخر جرايد طهران اختراع كرده‌اند از قبيل « فوق الذكر » بمعنى « مذكور در فوق » از اول تا به آخر كتاب يافت نميشود و همه جا مؤلف در مثل اين مورد « سابق الذكر » تعبير كرده است ، و ما نميدانيم منشأ اين تعبير « فوق الذكر » كه غلط فاحش و دال بر بىسوادى مطلق استعمال‌كنندهء آنست از كجاست ، زيرا « فوق الذكر » بمعنى بالاى ذكر و ما فوق ذكر است نه بمعنى « مذكور در فوق » نظير فوق‌العاده و فوق النصور و فوق الوصف و فوق الارض و غيرها ، و اگر « فوق الذكر » بمعنى « مذكور در فوق » درست باشد پس بايد « تحت الذكر » و « ذيل الذكر » و « قبل الذكر » و « بعد الذكر » ( بمعنى « مذكور در پائين يا در ذيل يا قبل از اين يا بعد از اين » ) نيز همه درست باشد ، و حال آنكه هيچكس و حتى جرائد طهران گمان نميكنيم اين تعبيرات را استعمال كرده باشند و لجام گسيختگى را به اين درجه دامنه داده باشند . بطور كلى شرط در استعمال اين نوع تركيبات عربى در آن معانى مذكوره آنست كه كلمه اول صفت باشد مثل : سابق الذكر ، مار الذكر ، آتى الذكر ، و از همه بهتر و سهلتر براى كسى كه از قواعد عربى اطلاع ندارد آنست كه از استعمال تركيبات عربى مهما امكن اجتناب ورزد تا درين چاله‌ها نيفتد ، مثلا بجاى تركيب مضحك « فوق الذكر » صاف و ساده بگويد « مذكور » « مزبور » يا « مرقوم در فوق » يا « گذشته » و نحو ذلك ، چه لازم است كسى كه عربى نميداند از خود عربى من درآوردى اختراع نمايد ، عربى ندانستن عيب نيست ولى استعمال كردن عيب بزرگى است ، يا به همان فارسى متداول شيرين سهل و سادهء خودمان بايد اقتصار كرد يا اگر كسى ميل باستعمال تعبيرات عربى دارد بايد قبلا تحصيل سواد عربى كرده باشد .\r\n\r\n","description":"","footnote":"","page_name":" پيشگفتار 21 ","page_number":378},
  {"content":"\r\n\r\nديگر از اساليب غلطى كه مؤلف محترم هيچ استعمال نكرده است و اين اواخر ما بين ادباى نوظهور ، يعنى كلاغهاى رفتار كبك نيازموده و رفتار خود را هم فراموش كرده ، بتقليد اروپائيها و ترجمهء تحت اللفظى تعبيرات آنها شايع شده است ، استعمال مطرد صيغهء جمع است در افعال مسند به غير ذوى الروح . در زبان فارسى چنان كه همه كس ( باستثناى آقايان مزبور ) ميداند وقتى كه فاعل جمع غير ذوى الروح باشد يعنى از اشياء مادى يا معانى مجرده باشد غالبا ( جز در موارد معينه كه اينجا موقع شرح آن نيست ) فعل را بصيغهء مفرد استعمال ميكنند ، خواه فاعل بصيغهء جمع باشد يا مفردات متعاطفه ، مثال قسم اول در اين كتاب : « بادهاى خشك و سخت هم در غالب اوقات سال بلامانع در سطح آن ( ميوزد ) و فقط سواحل دريا تا حدى مستثنى و براى رشد نباتات مستعد ( مىباشد ) » ، - « رأيهاى مختلفه اظهار ( ميشد ) » - « آثارى شبيه بآثار ميسنى بدست ( آمد ) كه از يك اصل بودن آنها را ثابت ( كرد ) و ( فهماند ) كه تقليد آثار شرقى ( است ) مخصوصا شبيه بودن آنها را بآثار مصرى واضح ساخت ) » « آلات و ادوات و حربه‌هاى مسين پس از يكى دو - مرتبه تصادم با اجسام سخت به كلى از كار ( مىافتاده است ) » .\r\nمثال قسم دوم : « توليد آتش بتوسط خود انسان و كشف طريقهء حفظ آن چندان به سهولت حاصل ( نشده است ) » « ارتفاع و ضخامت اين كوه در نزديكى خليج كمتر ( ميگردد ) » . و مثال قسم اول از حافظ كه زمانا نزديكترين شعراى بزرگ است بما :\r\n نكته‌ها ( رفت ) و شكايت كس نديد * جانب حرمت فرونگذاشتيم \r\n گر چو فرهادم بتلخى جان برآيد عيب نيست * بس حكايتهاى شيرين ( باز مىماند ) ز من \r\n اين قصر سلطنت كه تواش ماه منظرى * سرها بر آستانهء او خاك در ( شود ) \r\n جام مى و خون دل هريك به كسى دادند * در دايرهء قسمت اوضاع چنين ( باشد ) \r\nو مثال قسم دوم‌باز از همو :\r\n مقام امن و مى بيغش و رفيق شفيق * گرت مدام ميسر ( شود ) زهى توفيق \r\n\r\n","description":"","footnote":"","page_name":" پيشگفتار 22 ","page_number":379},
  {"content":"\r\n\r\n تسبيح و خرقه لذت مستى ( نبخشدت ) * همت در اين عمل طلب از ميفروش كن \r\n رقصيدن سرو و حالت گل * بىصوت هزار خوش ( نباشد ) \r\n باغ و گل و مل خوش ( است ) ليكن * بىصحبت يار خوش ( نباشد ) \r\nو در حقيقت اين مسئله در زبان فارسى از بديهيات است و هرروز در ضمن محاورهء يوميه هركس صدها همين استعمال را مىكند ولى آقايان متجدد بر خلاف روح زبان فارسى و بر خلاف استعمال جميع فارسىزبانان بلكه بر خلاف استعمال لايشعر هرروزى خودشان كه مىگويند « پولها خرج ( شد ) ، اندوخته‌ها بباد ( رفت ) ، كار و بارها خراب ( است ) ، از شيراز اخبار خوب ( نمىرسد ) ، اوضاع اصفهان مغشوش ( است ) ، ادارات امروز تعطيل ( است ) » باز وقتى كه قلم دست گرفته درفشانى آغاز مىكنند مىنويسند « 1 » : « راههاى عمدهء كه بوشهر را بطهران و رشت مربوط ( مىسازند ) از قرار ذيل ( مىباشند ) » - « اين محفوظات غالبا ناقص ( بوده‌اند ) و عبارت ( بودند ) از اشعارى كه . . . » - « اخبارى كه از اصفهان مىرسيد « 2 » چندان جالب توجه ( نبودند ) » - « اشعارى كه در قرن هشتم سروده ( شده‌اند ) . . . » ، و هكذا صدها مثال كه از كثرت بيمزگى صرف‌نظر از ذكر آنها اوليتر است .\r\nديگر اگر از صحت املاى كلمات مثل حقيقة و كلية و نظاير آنها ( نه حقيقتا و كليتا الخ ) و زندگان و مردگان ( نه زنده‌گان و مرده‌گان ) و بارندگى و عملگى ( نه بارنده‌گى و عمله‌گى ) و غيره حرفى بزنيم يقينا توهينى در حق مؤلف فاضل وارد آورده‌ايم ، چه صحت املا شرط چيزنويسى نيست بلكه در تمام دنيا بچه‌هاى ده دوازده ساله همين‌كه امتحان مدرسهء ابتدائى را دادند ديگر املاى غلط ندارند و فقط در پايتخت ممالك محروسهء ايران است كه ادباى جديد با ريش و سبيل و يال و كوپال هرروزه در هرروزنامه بلااستثنا بقول آقاى مرزبان باوندى پنجاه غلط املائى متفق عليه قطعى از قلمشان صادر مىشود .\r\n\r\n\r\n","description":"","footnote":"\r\n( 1 ) تعمدا از ذكر مآخذ امثلهء فوق صرف‌نظر ميكنيم تا اسم اشخاص بميان نيايد .\r\n( 2 ) ملاحظه بفرمائيد كه اول بالفطره و بسوق طبيعت فعل را مفرد آورده است ولى باز در آخر جمله حس تقليد اروپائى بيدار شده و فعل را جمع استعمال كرده است .\r\n","page_name":" پيشگفتار 23 ","page_number":380},
  {"content":"\r\n\r\nبارى درس عبرتى كه قبل از همه چيز از انشاء اين كتاب براى ما حاصل مىشود اينست كه براى هرنويسندهء جديدى علاوه‌بر اطلاعات اروپائى ، كه امروز جزو لاينفك حيات علمى و ادبى و تقريبا از ضروريات چيزنويسى است ، اطلاعات وسيعى از ادبيات فارسى و عربى توأما لازم است تا نويسنده بتواند نتيجهء معلومات اروپائى خود را در عبارتى سهل و ساده و بىغلط و خالى از تكلف و تعسف بهموطنان خود بفهماند و طباع موزون ايشان را از استعمال كلمات وحشى خارجى و لغات غلط و اصطلاحات غلط و املاى غلط و انشاى غلط منزجر و متنفر نسازد و بواسطهء يك مهارت و استادى غيرمحسوس طورى نمايد كه خواننده از معنى ابدا ملتفت لفظ نشود و در هرقدم كلمات و اصطلاحات خارجى يا غلط يا ركيك شاخى به پهلوى او نزند و پس از خواندن يك فصل خسته و مانده و عرق بر پيشانى نشسته خود را براى استراحت روح بگوشهء نيفكند و بقيد لعنت و فحش و سوگند از خواندن بقيهء كتاب صرف‌نظر نكند ، ولى واضح است كه اينطور چيزنويسى كار هربافنده و حلاج نيست ، مقدمات لازم دارد ، زحمت زياد در تحصيل آن مقدمات لازم دارد ، ذوق سليم و سليقهء مستقيم لازم دارد ، تجربه و پختگى و مشق زياد لازم دارد ، يعنى امورى كه آقايان متجدد ما بواسطهء يك حس طبيعى تنبلى و شانه از زير كار خالى كردن به تمام آنها پشت‌پا زده‌اند و فقط بيك مشت معلومات ناقصهء اروپائى خود كه خيال مىكنند در تحصيل آن ( اگر فى الواقع تحصيلى كرده باشند ) در خيبر را كنده يا گرز رستم را شكسته‌اند اكتفا كرده ، غافل از اينكه اين مشت معلومات ناقصه در اروپا پيش‌پا افتاده است و هرجوانى كه از مدارس متوسطه خارج شده باشد اضعاف مضاعف آنها را داراست و هيچ عجبى از اين معلومات در دماغ آنها پيدا نمىشود و علوم و ادبيات و عادات و رسوم مملكت خود را مورد طعن و تمسخر قرار نمىدهند و اقل چيزى كه هست زبان خود را فراموش نمىكنند و با قلم شكسته و زبان الكن خود مدعى تأسيس « مكتب » ( ! ) جديدى براى اصلاح ادبيات نمىشوند ، و عجب آنست كه بعضى ازين آقايان را سراغ داريم كه زبان فرانسه يا انگليسى يا آلمانى را در نهايت خوبى مىدانند و در آن زبانها در كمال صحت و\r\n\r\n","description":"","footnote":"","page_name":" پيشگفتار 24 ","page_number":381},
  {"content":"\r\n\r\nسلامت چيز مىنويسند و اگر كسى در فرانسه مثلا يك غلط املائى يا نحوى و صرفى بكند فورا بر او حمله مىكنند و ايراد مىگيرند و از روى گرامر « لاريو و فلورى » « 1 » يا غير آن غلط بودن آن را باصرار تمام اثبات مىكنند ، ولى خود اين آقايان بقول سعدى كه مىگويد :\r\n من در همه قولها فصيحم * در وصف شمايل تو اخرس \r\nوقتى كه پاى زبان فارسى يعنى زبان پدر و مادرى خودشان بميان مىآيد گنگ و لال و اخرس و الكن مىشوند و در هرسطر ده غلط املائى و صرفى و نحوى مىكنند و ديگر خود را به هيچ قيود و حدودى مقيد نمىدانند و اگر كسى بر آنها ايراد بگيرد درياى غضب آقايان بتلاطم مىآيد و سيلاب فحش را بر او روان مىكنند و مىگويند فلان فلان شده مىخواهى قواعد عرب را در زبان فارسى اجرا نمائى ؟ خير « من اين را غلط نمىدانم » و جميع نحويين و لغويين عرب و عجم غلط كرده‌اند و من از آسمان افتاده‌ام و مىگويم صحيح همين‌طور است كه من نوشته‌ام « 2 » .\r\nبارى از موضوع پر دور افتاديم ، برويم بر سر مطلب ، بعد از « تاريخ ايران » و « تاريخ ملل قديمهء مشرق » هردو تأليف آقاى ذكاء الملك كتابى به اين نفيسى در اين موضوع بعقيدهء ما در ايران در اين اواخر تأليف نشده است و ما مؤلف محترم را بتأليف اين كتاب از صميم قلب تهنيت مىگوئيم و تكثر امثال ايشان را براى سعادت ايران و احياى آثار صناديد عجم و دميدن روح جديدى در كالبد زبان فارسى از خداوند خواستاريم . . . » .\r\n* * *\r\n\r\n\r\n","description":"","footnote":"\r\n( 1 )  Larive et fleury \r\n( 2 ) خوشبختانه بعضى اشخاص جسته جسته ما بين طبقهء نويسندگان جديد پيدا شده‌اند كه از اين قاعدهء كليه مستثنىاند و در كمال صحت و بىغلطى با انشاء سهل و سادهء شيرين مطابق اصل طبيعت زبان فارسى چيز مينويسند ، مثلا آقاى عرفان كه « ايلياد » را در پاورقى « شفق سرخ » ترجمه كرده است در نهايت تردستى و استادى از عهدهء اين كار برآمده است و هموطنان خود را بيكى از شاهكارهاى ادبيات غربى آشنا ساخته و از اين راه خدمت بزرگى بادبيات ايران نموده است ديگر آقايان سعيد نفيسى و ياسمى و افشار و مشرف الدولهء نفيسى كه مقالات اين اخير در خصوص راه‌آهن ايران در جريدهء « ايران » با آنكه در موضوع ادبى نيست سرمشق چيزنويسى در مواضيع علميه و فنيه است ، و همچنين در روزنامهء « قشون » غالبا بامضاى « غلامحسين مقتدر » مقالاتى مندرج است كه بسيار صحيح و متين و خوش‌سليقه است ، و همچنين بسيارى ديگر از آقايان كه اسامى شريفشان فعلا بخاطر نيست .\r\n","page_name":" پيشگفتار 25 ","page_number":382},
  {"content":"\r\n\r\nدرباره مؤلف كتاب و مقام او گفتنى بسيار است اما چون دوست ارجمند فاضل نكارنده آقاى ايرج افشار بر كتاب ديگر آن شادروان تحت عنوان تاريخ مغول بشرح تمام مقدمهء ممتعى نوشته‌اند و سخن را با نكته‌هاى سودمند و وقايع جامع كه در احوال و آثار او يافته‌اند مقدارى نهاده ، عين مقدمهء ايشان را اينجا نقل ميكنيم تا هم حق سخن دربارهء مؤلف ادا شده باشد و هم خوانندگان اين تأليف به كوشش آقاى افشار در تجديد طبع و تهيه فهارس يكى ديگر از مؤلفات سودمند مرحوم اقبال واقف گردند و سعى ايشان را مشكور دارند .\r\nو اينك آن مقدمه :\r\n« . . . مرحوم عباس اقبال يكى از برجستگان و نواختگان و برگزيدگان و از نخستين كسانى است كه شيوهء تحقيق علمى و صحيح را در ايران رواج داد و آثارى از خود باز گذاشت كه ساليان دراز از مآخذ و منابع مراجعه و تحقيق خواهد بود و همواره يادآور ياد نيك او در اذهان و ضماير جانهاى روشن و بيدارست و نامش را در اوراق ادب و زبان فارسى جاودان خواهد داشت .\r\nاقبال در سال 1314 قمرى در خاندانى پيشه‌ور از مردم آشتيان زاده شد . چند سال از دوران كودكى او به درودگرى گذشت اما شور و شوق سواد آموختن كه در نهاد اقبال جوش ميزد او را به مكتب كشانيد . چنين انديشيد كه ساعتى از كار كردن بكاهد و به مزدى كمتر تن دردهد و درس بخواند مدتى دراز نپاييد كه توانست بنيروى كار و كوشش ، خود را از مكتب خانه بدار الفنون برساند . سرانجام دورهء متوسطه را به پايان آورد .\r\nبدينگونه جوانى كه از خانواده‌اى تهىدست و دورافتاده و گمنام بود بىهيچ دست‌مايه به تحصيل علم پرداخت و در كوتاه‌ترين زمان ممكن از تحصيل فراغ حاصل كرد .\r\nپس از آنكه دورهء دار الفنون را بپايان برد چون از جوانان همدورهء خود داناتر و پرشورتر بود به معاونت كتابخانهء معارف كه در همان مدرسهء دار الفنون بنياد گرفته بود برگمارده شد . همچنين از او خواستند تا در آن مدرسه بتدريس زبان فارسى بپردازد .\r\n\r\n","description":"","footnote":"","page_name":" پيشگفتار 26 ","page_number":383},
  {"content":"\r\n\r\nروز بروز كار اقبال بالايى مىگرفت . در آن روزگار در مدارس معروف تهران درس مىگفت . در دارالمعلمين عالى زبان فارسى و در مدرسهء سياسى و مدرسه نظام تاريخ و جغرافيا تدريس مىكرد . گروهى بسيار از مردان نامور امروزى ايران از شاگردان اقبالند .\r\nاقبال چون در مدرسهء نظام درس مىگفت در سال 1304 به سمت منشى هيأت نظامى ايران بپاريس رفت . در پاريس‌باز از سر نو بدرس خواندن و دانش اندوختن پرداخت .\r\nاز دانشگاه « سربن » درجهء ليسانس در ادبيات گرفت .\r\nهنگامى كه اقبال از مدرسهء دار الفنون ديپلم گرفته بود به مناسبت آنكه معاونت كتابخانهء معارف را داشت با مشاهير دانشمندان روزگار خود كه در تهران محفل انس و بحث داشتند آشنائى يافته بود . دورانى را با ملك الشعراء بهار و رشيد ياسمى و سردار معظم تيمور تاش و سعيد نفيسى همنشين بود و مجلهء دانشكده را نشر ميدادند . زمانى را با محمد على فروغى و ابو الحسن فروغى و غلامحسين رهنما و عبد العظيم قريب همكارى داشت و مجلهء فروغ تربيت را چاپ ميكردند . شهرت نويسندگى اقبال از اين دو مجله برخاست و هركس كه با ادب فارسى آشنا بود و مجلات آن روزگار را ميخواند اقبال را مىشناخت .\r\nاقبال هنگامى كه بپاريس رفت با ميرزا محمد خان قزوينى آشنا شد از همان هنگام دوستى گرانقدر و هميشگى ميان آن دو پديد آمد و تا مرگ با آنان همراه بود . قزوينى اقبال را از روى آثارى كه در تهران انتشار داده بود ميشناخت . بيگمان دوستى و همنشينى مرحوم قزوينى در مايه گرفتن اقبال بسيار مؤثر افتاد . اقبال پس از بازگشت از اروپا به استادى دانشگاه انتخاب شد و در فرهنگستان ايران نيز از اعضاء پيوسته بود .\r\nدر سال 1324 شوق خدمتگزارى به زبان و ادبيات فارسى اقبال را بر آن داشت كه مجله‌اى در زمينهء تحقيق در مسائل مختلف مربوط بتاريخ و ادب ايران انتشار دهد .\r\nاين مجله بنام « يادگار » نشر شد و مدت پنج سال ادامه يافت و در شمار بهترين مجلاتى\r\n\r\n","description":"","footnote":"","page_name":" پيشگفتار 27 ","page_number":384},
  {"content":"\r\n\r\nاست كه تاكنون در زبان فارسى چاپ شده است . ضمنا بتأسيس انجمنى بنام « انجمن نشر آثار ايران » مبادرت كرد . غرض وى از اين كار آن بود كه كتابهاى مهم و مفيد فارسى را نشر كند .\r\nپس از آنكه يادگار در سال 1328 تعطيل شد اقبال خسته و فرسوده با دلى آكنده از حسرت و آشفته از ايران رميده شد و براى اينكه پايان عمر آسودگى و آرامشى داشته باشد سمت نمايندگى فرهنگى ايران در كشورهاى تركيه و ايتاليا را پذيرفت و تا روزى كه درگذشت در همين مقام باقى بود . روز بيست و يكم بهمن سال 1334 در شهر رم ( ايتاليا ) زندگى را بدرود كرد و از جهان كناره گرفت .\r\nاينك براى آشنائى خوانندگان اين سطور به بحثى كلى در باب آثار او از روى مقاله‌اى كه در سال سوم مجله دانشكدهء ادبيات پس از مرگ وى نوشته بودم مىپردازم و سپس فهرست كتب و مؤلفات او را چنان كه در « فرهنگ ايران زمين » آورده‌ام نقل مىكنم تا خوانندگان اين كتاب بر وسعت اطلاعات و دانش آن مرد بلند اقبال چنان كه درخورست وقوف بيابند .\r\nيكى از مهمترين كارهاى او در رشتهء تاريخ كتابى است كه در تاريخ مغول تأليف كرد . در زمينهء تاريخ ايران بحوادث ايام سلاجقه نيز علاقه داشت و كتابى در خصوص وزراء سلاجقه نوشته بود كه پس از مرگش به طبع رسيد . اما دو متن فارسى عتبة الكتبه ( مجموعه‌اى است از مكاتبات دوران سلجوقى ) و سمط العلى را كه در تاريخ پادشاهى سلاجقهء كرمان است در اين‌باره بچاپ رسانيد . قسمت ديگرى از تاريخ ايران كه مورد علاقه و تحقيق او بود دوران پادشاهى صفويه و قاجاريه است . دربارهء صفويه متن مجمع التواريخ را چاپ كرد . سلسله مقالاتى كه دربارهء حوادث ايام مزبور و شرح حال رجال اين دوره انتشار داد نيز گواهى بر اين مدعاست . در خصوص قاجاريه مقالات او حتما و حقا سنديت دارد . همچنين كتاب سه سال دربار ايران تأليف دكتر فوريه طبيب مخصوص ناصر الدين شاه را به فارسى ترجمه كرد . ترجمهء دو كتاب « يادداشتهاى ژنرال تره‌زل » و « مأموريت ژنرال گاردان در ايران نيز در همين زمينه است » . سرگذشت امير كبير نيز از آثار خوب او در حوادث اين دوران است .\r\n\r\n","description":"","footnote":"","page_name":" پيشگفتار 28 ","page_number":385},
  {"content":"\r\n\r\nروزنامهء ميرزا محمد كلانتر فارس و تاريخ نو تأليف جهانگير ميرزاى قاجار را نيز تصحيح و چاپ كرد . انتشار كتاب جنگهاى ايران و انگليس با حواشى مفيدى كه بر آن افزوده نيز اطلاع بسيار و تبحر او را در تاريخ قاجاريه نشان ميدهند .\r\nرشتهء ديگر از تاريخ كه مورد تحقيق اقبال بود تاريخهاى محلى است . در اين رشته چهار متن قديمى را بچاپ رسانيد ، يكى تاريخ طبرستان ابن اسفنديار ، ديگر سمط العلى در تاريخ كرمان ، سديگر « المضاف الى بدايع الازمان فى وقايع كرمان » و چهارمى ترجمهء فارسى محاسن اصفهان است . كتابى هم خود راجع بتاريخ بحرين و جزاير خليج فارس تأليف كرد كه در سالهاى اخير عمر وى انتشار يافت .\r\nتحقيقات تاريخى مرحوم اقبال از جملهء بهترين آثار فارسى در زمينهء بحثهاى تاريخى است . دقت‌نظر و وسعت اطلاع و قضاوتهايى كه نتيجهء ممارست طولانى در كار تاريخ است از اين تحقيقات او آشكار است .\r\nوى با ادب فارسى نيز به خوبى آشنا بود . در اين‌باره چند متن ادبى را بحليهء طبع آراست و از جملهء آنها اين چند كتاب است : حدائق السحر رشيد و طواط ، فضايل الانام ( مكاتبات غزالى ) ، انيس العشاق رامى ، لغت فرس اسدى ، ديوان امير معزى ، سياست نامهء نظام الملك ، ذيل سير العباد از اوحدى . اين كارها و مقالات مختلفى كه در مباحث ادبى انتشار داد قدرت او را در ادبيات فارسى و عربى و عمق مطالعات آن استاد جليل را در آثار قديم و جديد مدلل ميدارد .\r\nدر مباحث كلامى و علم اديان نيز آثارى بجاى گذاشت كه تصحيح دو كتاب « بيان الاديان » و « تبصرة العوام » به فارسى و تأليف كتاب « خاندان نوبختى » از آن جمله است .\r\nدر رجال و علم انساب و طبقات سلاطين نيز آثارى از او بجاى مانده است . ترجمهء كتاب طبقات سلاطين اسلام تأليف لين‌پول كه از زبان انگليسى بپارسى درآورد و تصحيح كتابهاى تتمة اليتيمة و معالم العلماى ابن شهرآشوب و طبقات الشعراى ابن معتز كه اين هرسه به زبان عربى است و كتاب فارسى « تجارب السلف » نمونه‌هاى برجسته از كارهاى\r\n\r\n","description":"","footnote":"","page_name":" پيشگفتار 29 ","page_number":386},
  {"content":"\r\n\r\nاو در اين باب است . همچنين دو رسالهء « سرگذشت قابوس و شمگير » و « عبد اللّه بن المقفع » و كتاب محققانهء خاندان نوبختى آثار ديگرى از او درين مسائل شمرده مىشود .\r\nجز اين آثار مرحوم اقبال يك دوره سه جلدى تاريخ ايران و يك دورهء سه جلدى تاريخ عمومى و يك دورهء سه جلدى جغرافياى عالم و يك جلد كتاب جغرافياى اقتصادى براى تدريس در مدارس و يك جلد كتاب « كليات تاريخ تمدن » و يك جلد كتاب « كليات علم جغرافيا » تأليف كرده است كه بعضى از آنها چندين بار بچاپ رسيده است .\r\n\r\nفهرست تاليفات به ترتيب تاريخ طبع\r\n1342 ق . قابوس و شمگير زيارى ، از انتشارات مجلهء ايرانشهر ، برلين ، 27 ص .\r\n1306 ش . شرح حال عبد اللّه بن المقفع فارسى . از انتشارات مجلهء ايرانشهر ، برلن ، 75 ص .\r\n1308 ترجمهء « يادداشتهاى ژنرال تره‌زل فرستادهء ناپلئون به سمت هند » از انتشارات ادارهء شوراى نظام ، ز + 169 + 8 ص .\r\n1309 تصحيح « حدائق السحر فى دقائق الشعر » تأليف و طواط ، از انتشارات كتابخانهء كاوه ، عج + 150 + ط ص .\r\n1310 ترجمهء « مأموريت ژنرال گاردان در ايران » تأليف پسرش كنت آلفرددو گاردان ، از انتشارات ادارهء شوراى نظام ، 193 ص .\r\n1113 خاندان نوبختى ، يو + 197 ص .\r\n1312 ترجمهء « طبقات سلاطين اسلام » تأليف استانلى لين‌پول ، از انتشارات كتابخانهء مهر ، يط + 339 ص .\r\n1312 تصحيح « بيان الاديان » تأليف ابو المعالى محمد الحسينى العلوى ، يج + 67 ص .\r\n1312 تاريخ مفصل ايران از استيلاى مغول تا اعلان مشروطيت « جلد اول از حملهء چنگيز تا تشكيل دولت تيمورى » . ز + 636 ص .\r\n1312 كليات علم جغرافيا ، 247 ص .\r\n\r\n","description":"","footnote":"","page_name":" پيشگفتار 30 ","page_number":387},
  {"content":"\r\n\r\n1313 چاپ « بيست مقالهء قزوينى » جلد دوم ، 290 ص ( چاپ دوم در سال 1332 )\r\n1313 تصحيح معالم العلماء ( متن عربى ) تأليف رشيد الدين ابى جعفر محمد السروى ( ابن شهرآشوب ) ، 12 + 142 ص .\r\n1313 تصحيح « تبصرة العوام فى معرفة مقالات الانام » منسوب به سيد مرتضى ابن داعى حسنى رازى ، ى + 295 ص .\r\n1313 تصحيح « تجارب السلف در تواريخ خلفا و وزراى ايشان » تأليف هند و شاه ابن سنجر بن عبد اللّه صاحبى نخجوانى ، يد + 368 ص .\r\n1313 تصحيح « تتمة اليتيمة » ( متن عربى ) تأليف ابو منصور ثعالبى ، در دو جلد ، 8 + 174 + 128 ص .\r\n1314 تاريخ اكتشافات جغرافيائى و تاريخ علم جغرافيا ، 247 ص .\r\n1314 تصحيح شاهنامهء فردوسى ، از چاپ كتابفروشى بروخيم ، جلدهاى 2 و 3 و 4 و 5 و 6 .\r\n1315 كليات جغرافياى اقتصادى ، ج + 221 ص .\r\n1315 ترجمهء « سيرت فلسفى رازى » ابو بكر محمد بن زكرياى رازى ، يو + 16 ص .\r\n1317 تصحيح « طبقات الشعراء فى مدح الخلفاء و الوزراء » ( متن عربى ) تأليف ابن معتز ، از انتشارات اوقاف گيب ، لندن ، 201 + 6 + 609 +  XXXII  ص .\r\n1318 تاريخ ايران بعد از اسلام ( كتاب حاضر ) در دو مجلد ، ( 3 + 409 + 455 ص ) .\r\n1319 تصحيح « ديوان امير معزى » ، از انتشارات كتابفروشى اسلاميه ، س + 868 ص .\r\n1319 تصحيح « لغت فرس » تأليف اسدى طوسى ، ك + 571 ص .\r\n1320 تصحيح « تاريخ طبرستان » تأليف بهاء الدين محمد بن حسن بن اسفنديار كاتب ، از انتشارات كلالهء خاور ، يب + 331 + 175 ص .\r\n\r\n","description":"","footnote":"","page_name":" پيشگفتار 31 ","page_number":388},
  {"content":"\r\n\r\n1320 تصحيح و انتخاب « سياست‌نامه » ، تأليف خواجه نظام الملك ، از انتشارات وزارت فرهنگ ، يو + 299 ص .\r\n1320 كليات تاريخ تمدن جديد ، ب + 364 ص .\r\n1321 تصحيح كليات عبيد زاكانى ( قصايد و غزليات و قطعات و رباعيات و عشاقنامه ) ، از انتشارات مجلهء ارمغان ، كد + 147 ص .\r\n1323 نشر مجلهء يادگار تا سال 1328 ( پنج سال ) .\r\n1324 نشر « رجال كتاب حبيب السير » گردآوردهء عبد الحسين نوائى ، ضميمهء سال اول مجلهء يادگار ، ك + 304 ص .\r\n1325 تصحيح « روزنامهء ميرزا محمد كلانتر فارس » ضميمهء سال دوم مجلهء يادگار ، ك + 127 ص .\r\n1325 نشر « شرح حال عباس ميرزا ملك‌آرا » باهتمام عبد الحسين نوائى ، با مقدمهء عباس اقبال در احوال مؤلف ، نشريهء شمارهء 1 انجمن نشر آثار ايران .\r\n1225 تصحيح « انيس العشاق » تأليف شرف الدين رامى ، نشريهء شمارهء 2 انجمن نشر آثار ايران ، و + 64 ص .\r\n1326 ترجمهء « سه سال در دربار ايران » تأليف دكتر فوريه ، از انتشارات كتابفروشى على اكبر علمى ، 325 ص .\r\n1327 جغرافياى اروپا و امريكا ، 156 ص .\r\n1327 تصحيح « تاريخ نو » تأليف جهانگير ميرزا ، از انتشارات كتابفروشى على اكبر علمى ، ك + 347 ص .\r\n1327 نشر « جنگ انگليس و ايران در سال 1273 » تأليف كپيتن هنت ترجمهء حسين سعادت نورى با حواشى و اضافات عباس اقبال ، ضميمهء سال سوم مجلهء يادگار ، ب + 124 ص .\r\n1328 دروهء جغرافيا شامل مقدمات جغرافيا و جغرافياى طبيعى و سياسى و اقتصادى ، 186 ص\r\n1328 تصحيح « شد الازار فى حط الاوزار عن زوار المزار » تأليف معين الدين ابو القاسم\r\n\r\n","description":"","footnote":"","page_name":" پيشگفتار 32 ","page_number":389},
  {"content":"\r\n\r\nجنيد شيرازى با مشاركت مرحوم محمد قزوينى ، از انتشارات وزارت فرهنگ ، ه + 621 ص .\r\n1328 تصحيح « سمط العلى للحضرة العليا » تأليف ناصر الدين منشى كرمانى ، تحت نظر مرحوم محمد قزوينى ، ل + 148 ص .\r\n1328 مطالعاتى دربارهء بحرين و جزاير و سواحل خليج فارس ، 14 + 150 ص .\r\n1328 تصحيح « مجمع التواريخ » ( در تاريخ انقراض صفويه و وقايع بعد ) تأليف ميرزا محمد حليل مرعشى صفوى ، ح + 166 ص .\r\n1328 تصحيح « ترجمهء محاسن اصفهان » بقلم حسين بن ابى الرضا آوى ، ضميمهء يادگار ، ز + 168 ص .\r\n1329 تصحيح عتبة الكتبة ( مجموعهء مراسلات ديوان سلطان سنجر ) بقلم مؤيد الدولة منتجب الدين بديع اتابك الجوينى ، با مشاركت مرحوم محمد قزوينى ، از انتشارات وزارت فرهنگ ، + 170 ص .\r\n1330 جغرافياى آسيا و افريقا و اقيانوسيه ، 164 ص\r\n1331 تصحيح « المضاف الى بدايع الازمان فى وقايع كرمان » تأليف حميد الدين احمد بن حامد كرمانى مقلب به افضل كرمان ، ه + 60 ص .\r\n1333 تصحيح « فضايل الانام من رسائل حجه الاسلام » ( مكاتيب فارسى غزالى ) ، و + 120 ص .\r\n1333 تصحيح « شرح قصيدهء عينيهء ابن سينا در احوال نفس به زبان فارسى » ، مندرج در شمارهء 4 سال اول مجلهء دانشكدهء ادبيات ، ص 14 تا 29\r\n1334 تصحيح « ذيل بر سير العباد سنائى ، از حكيم اوحد الدين طبيب رازى ، مندرج در شماره 3 سال 2 مجلهء دانشكدهء ادبيات ص 8 تا 16 .\r\n1338 وزارت در عهد سلاطين بزرگ سلجوقى ، بكوشش محمد تقى دانش‌پژوه و يحيى ذكاء ، انتشارات دانشگاه تهران ، 8 + 361 ص .\r\n1340 ميرزا تقى خان امير كبير ، بكوشش ايرج افشار ، انتشارات دانشگاه تهران ( هديهء دكتر اصغر مهدوى ) ، 5 + 433 ص .\r\n\r\n","description":"","footnote":"","page_name":" پيشگفتار 33 ","page_number":390},
  {"content":"\r\n\r\nمرحوم اقبال مقالات بسيارى در مسائل مختلف ادبى و تاريخى و اجتماعى دارد كه در جرايد و مجلات چاپ شده است و مهمترين آنها را بايد در مجله‌هاى بهار ، دانشكده ، آينده ، مهر ، ايرانشهر ، يادگار ، ارمغان ، ايران امروز ، يغما ، آموزش و پرورش شرق ، فروغ ، تربيت ، نشريهء وزارت امور خارجه ، اطلاعات ماهانه و مجلهء دانشكدهء ادبيات خواند . فهرست مقالات مهم او را كه در زمينهء تحقيقات مربوط به ايران نوشته است در « فهرست مقالات فارسى » ( تأليف نويسندهء اين سطور ، چاپ تهران 1340 ) مىتوان يافت .\r\nپس از مرگ آن فقيد سعيد دانشگاه تهران كتابخانهء او را براى كتابخانهء دانشكدهء ادبيات و نوشته‌ها و اوراق بازماندهء ديگر وى را كه غالبا نوشته و اثر قلم اوست براى كتابخانهء مركزى دانشگاه خريد و در ميان آنها مطالبى بدست آمد كه قابل نشر بود ، پس فهرست آثار چاپ نشدهء آن مرحوم به صورت مقاله‌اى بقلم نويسندهء اين سطور در نخستين دفتر « نشريهء كتابخانهء مركزى دانشگاه دربارهء نسخه‌هاى خطى » ( انتشارات دانشگاه تهران ، 1340 ) چاپ شد . از مطالبى كه در فهرست مذكور ديده مىشود بعضى مقالات در مجله‌هاى يغما و فرهنگ ايران زمين و دانشكدهء ادبيات طبع شد و برخى ديگر كه مفصل‌تر بود مانند ترجمهء جزء اول كتاب « تأليفات فارسى » تأليف استورى در همان نشريهء كتابخانهء مركزى بچاپ رسيد تا آثار چاپ نشدهء او از دستبرد حوادث ايام مصون بماند .\r\nهمچنين دو كتاب از آثار او كه طبع نشده بود يكى « وزارت در عهد سلاطين بزرگ سلجوقى » بكوشش محمد تقى دانش‌پژوه و يحيى ذكاء ( انتشارات دانشگاه تهران 1338 ) و ديگرى « ميرزا تقى خان امير كبير » بكوشش اينجانب ( انتشارات دانشگاه ، اهدائى دكتر اصغر مهدوى بدانشگاه ، تهران 1340 ) صورت طبع پذيرفت .\r\nاين دانشمند كم‌نظير و فعال بعد از پنجاه و نه سال زندگى پرسود و ثمر كه حاصل آن قريب پنجاه كتاب و چند صد مقاله و نشر مجلهء نفيس يادگار و بسيارى مآثر ديگرست و قرون متمادى برجاى خواهد ماند ، در شهر رم جهان فانى را بدرود گفت و همگان را در غم خود سوكوار ساخت .\r\n\r\n","description":"","footnote":"","page_name":" پيشگفتار 34 ","page_number":391},
  {"content":"\r\n\r\nمرگ اقبال براى ما گران بود . مردى از دست ما رفت كه سالها خواهد گذشت و همانندش بوجود نخواهد آمد بگفتهء شاعر ؛\r\n از شمار دو چشم يك تن كم * وز شمار خرد هزاران بيش \r\nبا مرگ عباس اقبال يكى از درخشانترين و تابناكترين ستارگان ادب ايران افول كرد و شمعى كه با تابش پرنور خود دلهاى بسيارى از شاگردان و دوستداران و هواخواهان را روشن كرده بود فرومرد . اقبال نه تنها در علم و ادب مردى مشهور بود ، بلكه از جهات روحى و اخلاقى نيز واجد صفات عالى انسانى شمرده مىشد . وى مردى سخى و بخشنده و صريح اللهجه و در دوستى وفادار و در كارهاى علمى صديق و دلسوز بود . هرنكته‌اى را مىشنيد هم از آن كس كه شنيده بود روايت ميكرد و در نوشته‌هاى خود از نشان دادن سند دريغ نداشت و حسن كار خود را درين ميدانست تا هرچه مىنويسد مستند و مدلل بشواهد و براهين مورد قبول باشد . . . ايرج افشار » .\r\n* * * بر اين كتاب باارزش فهرستى از مطالب در آغاز و فهرست جامعى از نامهاى كسان و جايها و كتابها و قبايل بپايان افزوده‌ايم و طى مطالعهء دور و درازى كه از ديرباز در اين كتاب و ديگر كتب تاريخى داشته‌ايم در رفع اشتباهات چاپى و احيانا طغيانهايى كه گاه‌گاه بر قلم مؤلف عاليقدر مرحوم رفته است كوشيده‌ايم و بتناسب در متن كتاب يا ذيل صفحات متذكر آن شده‌ايم و برعايت حفظ صورت اصل و احتراز از بروز اغلاط چاپى به سرمايهء كتابخانهء خيام و دلسوزى و همت مدير محترم آن‌كه ساليان درازست براى نشر كتب مفيد و سودمند دامن همت بر كمر زده است و بر ارجمندى و مايه‌ورى فرهنگ ايران عزيز افزوده از عين نسخهء چاپ قديم كتاب عكس‌بردارى گرديد و به چاپ افست رسيد و جاى تهى آن در ميان كتب تاريخى گران مقدار پر شد . اميد كه پژوهندگان مباحث تاريخى و محققان حوادث و وقايع دوران اسلامى ايران را اين گنجينهء كم‌مانند بهره‌مندى دهد و روان مؤلف آن هماره شادمان بماند .\r\nتهران - تجريش اول اسفندماه 1346 شمسى\r\nدكتر محمد دبيرسياقى\r\n\r\n","description":"","footnote":"","page_name":" پيشگفتار 35 ","page_number":392},
  {"content":"\r\n . \r\n","description":"","footnote":"","page_name":" پيشگفتار 36 ","page_number":393},
  {"content":"\r\n\r\nتاريخ مفصل ايران\r\nتأليف :\r\nعباس اقبال آشتيانى\r\n\r\n","description":"","footnote":"","page_name":" 1 ","page_number":394},
  {"content":"\r\n . \r\n","description":"","footnote":"","page_name":" 2 ","page_number":395},
  {"content":"\r\n\r\n\r\nبخش اول از صدر اسلام تا مغول\r\n\r\n","description":"","footnote":"","page_name":" 3 ","page_number":396},
  {"content":"\r\n\r\n\r\nقسمت اول تاريخ اسلام\r\n\r\nفصل اول عربستان و قوم عرب\r\n\r\nجزيرة العرب\r\nعربستان شبه جزيرهء بسيار بزرگيست واقع در جنوب غربى آسيا كه بوسيلهء بادية الشام و جلگهء عراق عرب به خشكى يعنى آسياى غربى اتصال دارد .\r\nاگرچه از لحاظ جغرافياى سياسى عربستان را امروز جزء قطعهء آسيب محسوب ميدارند ولى از نظر ساختمان طبيعى و جنس سكنه و نوع معيشت اين شبه جزيره دنباله صحراى كبير افريقاست چه درياى احمر كه عربستان را از افريقا جدا مىسازد به علت عرض بسيار كم چنين مينمايد كه در قديم درياچهء طويلى بوده است واقع ما بين عربستان حاليه و قسمت شرقى مصر يعنى قسمتى كه مصريان امروزى آن را به همين علت مشابهت بعربستان صحراى عرب ميخوانند .\r\nعمق بحر احمر در حدود باب المندب از سه متر و نيم الى بيست و نه متر و ربع است . تلاطم امواج اوقيانوس هند بتدريج اين قسمت باريك از خشكى را از ميان برده و بحر احمر را كه به صورت درياچه بوده باوقيانوس متصل و عربستان را از اين راه از افريقا جدا كرده است . پس از حفر ترعهء سويس و مرتبط ساختن اين دريا از طريق شمال ببحر مديترانه آخرين ارتباطى را هم كه بين شبه جزيرهء عربستان و افريقا\r\n\r\n","description":"","footnote":"","page_name":" 4 ","page_number":397},
  {"content":"\r\n\r\nوجود داشته متمدنين جديد قطع كرده و اتصال عربستان را يكسره از افريقا بريده‌اند\r\nباوجوداين احوال صحارى داخلى عربستان يعنى نجد و دهنا و حضرموت از جهت ساختمان طبيعى و جنس آب و هوا و نباتات و حيوانات و نوع معيشت سكنه كه تابع امور مذكور است چندان اختلافى فاحش با صحراى كبير افريقا ندارند و اگر قبل از اسلام از جهت زبان و دين بين مردم اين دو قسمت تفاوتى وجود داشت بعد از آنكه مسلمين در عهد خلفا نواحى شمالى افريقا را تا حدود سودان و كنگو مسخر خود ساختند اين تفاوت نيز از ميان رفت و هم امروز در سراسر افريقاى شمالى مسلمان و عربستان يك نوع تمدن بومى و يك درجه از معيشت و يك سنخ از آداب قومى معمول و رايجست .\r\nعرب خود سرزمين مسكونى خويش را از همان اوان ظهور اسلام بلاد العرب يا جزيرة « 1 » العرب ميخواندند . اصطلاح جزيرة العرب تا حدّى معرف اين مفهوم بوده است كه ساكنين اين سرزمين بسيار وسيع كه وسعت آن قريب دو برابر ايران است يعنى قوم عرب با نواحى اطراف عربستان رابطه و خلطه و اميزش مهمى نداشته و در واقع در محيطى منقطع و دربسته زيست ميكرده‌اند .\r\nآب و هواى عربستان بطور كلى براى زندگى مساعد نيست چه علاوه بر آنكه سراسر آن از نعمت آب كه مايهء آبادى و مادّهء هرگونه حياتست محروم مانده هواى آن‌چنان گرمست كه تحمل آن در قدرت هيچ بشرى نيست جز ناحيهء جنوب غربى يعنى ناحيهء يمن كه آن را يونانيان به همين علت ملايمت آب و هوا و فراوانى رطوبت و حاصلخيزى عربستان سعيد ميخواندند و خود عرب هم چون اين قسمت\r\n\r\n\r\n","description":"","footnote":"\r\n( 1 ) - جزيره در اصطلاح عرب سرزمينى است كه آب راه ارتباط آن را از خشكى بريده و از اطراف آن را احاطه كرده باشد اعم از آنكه تمام حدود آن را آب بگيرد و يا آنكه از گوشه‌اى به خشكى مرتبط باشد يعنى در حقيقت اين اصطلاح عرب شامل بوده است بر دو مفهوم جزيره و شبه جزيره هردو در عرف جغرافياى امروز ، اصطلاح جزيرة العرب ( عربستان ) و الجزيره ( كردستان قديم عثمانى ) و الجزاير در شمال افريقا همه از همين قبيل است .\r\n","page_name":" 5 ","page_number":398},
  {"content":"\r\n\r\nاز ساير اقطار عربستان پربركت‌تر است آن را يمن خوانده‌اند و يمن چنان كه مخفى نيست از ريشهء يمن كه بمعنى بركت باشد اشتقاق يافته .\r\nسواحل عربى جزيرة العرب يعنى حاشيهء ما بين درياى احمر و جبال غربى نجد كه همان سواحل حجاز باشد از جهت آب و هوا با داخلهء شبه جزيره فى الجمله تفاوتى دارد ولىباز در آن قسمت هم به علت غلبهء رطوبت زندگانى براى مردم مناطق معتدله چندان آسان و گوارا نيست .\r\nدر سراسر عربستان كوه بلند بسيار كم است فقط در مركز و جنوب غربى كوههاى كم ارتفاعى كه حدّاكثر بلندى آنها چندان از 2000 متر متجاوز نيست ديده مىشود كه عرب خود آنها را بنام عمومى جبل ياد ميكنند\r\nدامنه‌ها و اطراف اين جبال اگرچه به ظاهر بايد براى زندگانى مساعد باشند ليكن به علت تغييرات ناگهانى درجهء حرارت كه پس از زوال آفتاب يك مرتبه در ظرف نيمساعت از 27 درجه فوق صفر به 7 درجه زير صفر ميرسد وضع ناگوار ديگرى پيش ميآورد كه براى هيچ موجود زنده‌اى قابل تحمل نيست .\r\nبا چنين اوضاع طبيعى نامساعدى تعجبى نيست اگر عربستان با وجود وسعت زياد جمعيت فراوان نداشته باشد و درجهء معيشت مردم آن هيچوقت از حد زندگانى سادهء بدويت و صحراگردى بالاتر نرود چنان كه جمعيت سراسر شبه جزيرهء عربستان از شمارهء ساكنين شهر لندن بيشتر نيست و مقارن ظهور اسلام هم مجموع قبايل عرب اگر از اين عده كمتر نبوده‌اند مسلما از آن تجاوز نميكرده .\r\nدر چنين سرزمينى كه باران هيچوقت منظم نبارد و ريزش آسمان انحصار برگ بارهاى موقتى و نادر داشته باشد آب به قيمت جان است و يافتن و ذخيره كردن و نزاع بر سر تملك چشمه يا قناتى كه على الأتفاق بدست آيد يا جمعى زحمت تحصيل آن را قبلا كشيده باشند از اهمّ اشتغالات مردم اين گونه نواحى بىخير و بركت است .\r\nدعاى جارى عرب در حق كسى كه خير و سعادت او را بخواهد سقاك اللّه است يعنى خدا ترا سيراب سازد چه سيراب شدن مرد در عربستان به علت ندرت و قلت\r\n\r\n","description":"","footnote":"","page_name":" 6 ","page_number":399},
  {"content":"\r\n\r\nآب نهايت آرزوى او و خيرخواهان اوست .\r\nتنها منبع آبى كه در اين قبيل نواحى بچنگ ميافتد يا آب كاريزهائى است كه پس از حفر مقدارى از زمين و بالا آوردن آب بمدد دولاب ( به عربى ناعوره ) دسترسى به آن ميسر ميگردد و يا آبهاى بارانهاى موقتى و واديهاى غير دائمى كه بايد آنها را بوسيلهء انبارها و با بستن سدّ در ميان دو كوه كه مجراى رودخانه‌هاست و ذخيره كردن آن در پشت اين قبيل بندها از هدر رفتن مانع شد به همين علت آباديهاى عربستان يا در كنار قنوات و چشمه‌سارها بنا شده و يا در كنار سدّها و حفر قنات و بستن سدّ از هنرهاى قديم مردم شهرنشين عربستان بوده است .\r\nآباديهاى جزيرة العرب چنان كه اشاره كرديم همه حكم و احاتى را دارند كه در كنار كاريز يا چشمه‌اى ايجاد شده همين كه از شهر خارج شوند بلافاصله باديه شروع ميگردد فقط چون مردم باديه يا براى معاوضه محصول اغنام و احشام خود با كالاهاى شهرى و يا براى زيارت باينگونه بلاد رفت‌وآمد دارند چند رشته راههاى كاروانى آباديهاى عمدهء عربستان را كه همه در دو قسمت بالنسبه معمورتر اين سرزمين يعنى در يمن و حجاز قرار دارند با خارج مرتبط ميسازد حتى علت اصلى بوجود آمدن بعضى از اين شهرها مثل مكه وقوع جايگاه آنست در محل تقاطع راههاى كاروانانى كه از نجد و يمن و حضرموت و حجاز و بحر احمر متوجه اطراف ميشوند .\r\nمورخين عرب سكنهء عربستان را مقارن ظهور اسلام به دو دستهء متمايز تقسيم ميكردند : يكدسته ساكنين باديه كه در زير چادرهاى مويين و پشمين زيست ميكردند و تمام هستى مادى ايشان به همان چادرها و مقدارى گوسفند و اسب و شتر و مختصر اثاث البيتى منحصر بود ديگر دسته‌اى كه در آباديها مقيم بودند و از خشت پخته يا خام منازلى داشتند و از تشكيلات و تأسيسات اجتماعى صورت ساده‌اى در ميان ايشان ديده ميشد .\r\nدستهء اول را اهل به دو يا اهل و بر « 1 » و دستهء دوم را اهل حضر يا اهل مدر « 2 »\r\n\r\n\r\n","description":"","footnote":"\r\n( 1 ) - و بر به عربى يعنى پشم و اهل و بر يعنى كسانى كه از پشم لباس و خيمه‌هاى خود را درست ميكردند و به همين جهت اهل و بر مرادف بدوى است\r\n( 2 ) - مدر به عربى يعنى گل و اهل مدر كسى است كه از گل و خشت خانه ميساخته يعنى شهرنشين در مقابل بدوى يا اهل و بر .\r\n","page_name":" 7 ","page_number":400},
  {"content":"\r\n\r\nميخواندند . اهل به دو يا بدوى همانست كه ما در فارسى چادرنشين و بيابان‌گرد ميگوئيم و اهل حضر يا حضرى بمعنى كسى است كه على الأغلب در نقطه‌اى مقيم و حاضر باشد بنابراين بداوت بمعنى چادرنشينى و صحراگردى و حضارت بمعنى شهرنشينى و تمدن است و اين دو كلمه چون هر كدام معرّف يك درجه از جنس معيشت است و مخصوص بيك رشته از محيطهاى طبيعى و اقاليم متشابه بتدريج در جغرافيا براى نمودن اين جنس معيشت عنوان اصطلاح پيدا كرده است .\r\nندرت آب در سرتاسر عربستان و كمى آبادى كه نتيجهء مستقيم آنست طبعا منتج نتايجى چند شده است :\r\n1 - مردم بايد همه وقت آماده و مستعد باشند تا اگر در نقطهء مسكونى ايشان آب و مواد غذائى ناياب شد بسرعت تمام و با فراغت بال كلى آن نقطه را موقتا يا الى الابد ترك كنند و بنقطه‌اى كه حدس وجود آب و ساير مايه‌هاى حياتى در آن ميرود بشتابند .\r\nبراى اين كار مردم طبعا بايد هم خود سرعت دو داشته باشند و هم حيواناتى كه به خدمت خود اختيار مينمايند بعلاوه بايد طاقت تحمل تشنگى و گرسنگى و رنج سفر و نقل و انتقال و حس قناعت در ايشان و حيوانات ايشان غالب باشد و محمولات و اثاثهء ايشان چندان تفصيل و ثقلى نداشته باشد كه مانع حركت شود يا باصطلاح خود عرب از سرعت حلّ و ترحال جلوگيرى نمايد .\r\n2 - اگر نبات و حيوانى در عربستان پيدا شود ناگزير بتبع مقتضيات طبيعى محيط نباتات و حيواناتى است كه پرطاقت و بىنياز از آب زياد باشند مثل اقاقيا و مغيلان و نخل كه اين نبات اخير نبات مخصوص عربستان است و از جنس حيوانات شتر كه روزها ميتواند بدون آشاميدن قطره‌اى آب بسرعت فرسخها طى كند و اسب كه حيوان نجيب و تندرو صبورى است و مار و سوسمار كه به آب زياد احتياجى ندارند و گرگ و روباه و كفتار و عزال كه بسرعت مىتوانند در طلب چراخور و آبشخور از نقطه‌اى بنقطه‌اى ديگر بدوند\r\n\r\n","description":"","footnote":"","page_name":" 8 ","page_number":401},
  {"content":"\r\n\r\n3 - كم بودن آب و مواد معيشت و منحصر شدن ثروت و دارائى به چند رأس حيوان ( مركوب يا باربر يا شيرده ) يا چند عدد نخل و يا استفاده از مختصر آبى كه در نقطه‌اى جمع آمده و يا از محلى ميتراود براى اقوام و قبايلى كه همه به اين مايه‌هاى حياتى احتياج دارند پيوسته ايشانرا بر سر دفاع هستى و يا دستبرد به دارائى ديگران در جنگ و جدال مىاندازد و هنر جنگجوئى و سلحشورى و تيراندازى و سوارى و تعرض و گريز و كليهء آداب حرب و فروسيّت جزء صفات ذاتى بدوى مىشود و چون بدوى به علت نداشتن مال و منال زياد و پاىبست نبودن به محلى ثابت طبعا به دنيا و تعيّنات آن بيعلاقه و وارسته بار مىآيد وجودى است سركش و آزادمنش و باصطلاح خود عرب داراى نفسى أبىّ و به آسانى زير بار تحكم اين و آن نميرود و قبول ظلم و زور را از ديگران بر خود عار ميشمارد يعنى هموار كردن اين‌گونه مسائل را منافى حس شهامت و غيرت خود ميداند و در مقابل دفاع از اين فضايل تا جان دارد ميكوشد و كشته شدن در اين راه را بر خويشتن آسان ميگيرد تا نام او مطعون نگردد و لكهء ننگينى از اين رهگذر بر دامن اخلاف او ننشيند . نتيجهء اين كيفيّت آن شده است كه قبايل يا خانواده‌هاى عرب اكثر اوقات بر سر امورى جزئى يا مسائلى واهى سالها بلكه در پاره‌اى موارد نسلا بعد نسل با يكديگر مىجنگيده و هيچكدام راضى بقبول ننگ شكست و پذيرفتن حال غلبه و حكم خصم خود نميشدند و اين‌گونه جنگها كه آنها را ايّام عرب ميگويند مدتها طول ميكشيده است و حالت جنگ و نكبت كشت و كشتار در ميان ايشان دائمى بوده تا آنجا كه مقارن ظهور اسلام بالاخره عقلاى قبايل بر حرام بودن چهار ماه از دوازده ماه سال اتفاق كرده بودند تا در آن چهار ماه يعنى رجب و ذى القعده و ذى الحجه و محرّم مردم دست از جدال بردارند و موقتا كينه‌ها و خصومتهاى ديرين را فراموش نمايند .\r\n4 - هواى صاف و آسمان درخشان پرستارهء عربستان و استعداد ذاتى قوم عرب كه از شعبهء مستعدّ نژاد سامى هستند و مجال فراوان ايشان براى بيكارى به علت سهولت زندگانى و كوچكى دايرهء حوائج معيشتى و سير دائم بين دو محيط گشادهء پهناور\r\n\r\n","description":"","footnote":"","page_name":" 9 ","page_number":402},
  {"content":"\r\n\r\nيعنى باديهء هموار عربستان و آسمان آبى شفاف آن قوم عرب را مردمى با ذوق و شاعر طبع و ساده‌گو و فصيح اللسان بار آورده و چون در منازعات و منافسات بين خانواده‌ها و قبايل آنجا كه از شمشير و سنان كارى برنمىآمده و يا آنكه اين سلاحها در كار تعطيل بوده ميدان بمردم صاحب بلاغت و گويندگان تيز زبان واگذار ميشده و زبان خطيب و شاعر در بيان مثالب خصم و مناقب قبيلهء خودى و ردّ ادّلهء مناقضين و اقامهء براهين خطابى بر اثبات فضايل طايفه‌اى كه بدان منتسب بوده كار شمشير دلاوران و نيزهء جنگيان را انجام ميداده است .\r\n5 - در ميان بدويان عرب هيچ قسم خط و كتابت و معارف نوشته وجود نداشت . اگر هم معلوماتى از اقوام مجاور اقتباس شده بود دهن بدهن و سينه به سينه بود آن هم مخلوط بخرافات و افسانه‌ها بطوريكه براى آن هيچگونه جنبهء علمى نميتوان قائل شد . فقط خوش ذوقان و اهل تفكر و درايت عرب در نتيجهء به كار انداختن قوهء فكر و تخييل خود و خلطه و آميزش با كهنهء كلدانى و رهبانان عيسوى و احبار يهود و ايرانيان حدود بلاد العرب مطالبى راجع بحقايق زندگانى و عالم و گردش آسمان و سير اختران و عبرت از احوال گذشتگان درك كرده و آنها را در رشتهء كلام منظوم يا نثر مسجّع درآورده بودند تا به علت رايج نبودن خط حفظ آنها بر عامه آسان باشد و اگر در ميان عرب جاهليت معلوماتى موجود بوده است از همين نوع بوده كه آنها را حكم و امثال ميخوانده‌اند و افتخار جاهليين هم به همين اشعار و خطب و حكم و امثالى است كه بطريق روايت از ايشان بمسلمين منتقل شده و در اواخر عهد امويان و زمان بنى عباس بقيد تدوين درآمده است .\r\n6 - آنچه تاكنون گفتيم راجع باحوال بدويان عربست كه اكثر سكنهء عربستان از ايشان مركب بوده‌اند . احوال اهل حضارت عربستان يعنى شهرنشينان يمن و حجاز و بعضى ديگر از نواحى اين سرزمين كه تمدن و خط و كتابت داشته‌اند شرح ديگرى دارد كه عنقريب به آن اشاره خواهيم كرد .\r\n\r\n","description":"","footnote":"","page_name":" 10 ","page_number":403},
  {"content":"\r\n\r\n\r\nتقسيمات عربستان\r\nيونانيان قديم عربستان را از لحاظ وضع آب و هوا و حاصلخيزى بسه قسمت تقسيم مىكردند :\r\n1 - عربستان سعيد يعنى قسمت يمن و ناحيهء مجاور عدن و باب المندب كه به علت نزديكى به دريا و منطقهء حارّهء مرطوب از ساير قسمتهاى عربستان حاصلخيزتر است و به علت وقوع بر سر راههاى تجارتى برّى و بحرى ، ما بين جزيرة العرب و افريقا و هندوستان از قديم بآبادى و كثرت نعمت مشهور بوده مخصوصا قهوه و عطريات و بعضى از انواع پارچه‌هاى آن اشتهارى بسزا داشته است .\r\n2 - عربستان سنگلاخ يعنى ناحيهء مجاور ريگزار بادية الشام و شبه جزيرهء سينا كه آن هم با وجود خشكى و بىآبى چون بر سر راه شام و عربستان و مصر واقع بوده فى الجمله اهميتى در تاريخ پيدا كرده است و بعضى آباديها و منازل كاروانى داشته .\r\n3 - عربستان بيابان يعنى قسمت داخلى جزيرة العرب كه از وجود هرگونه آبادى محروم و سراسر آن محل سير اعراب باديه‌نشين است فقط گاهى در كنار چشمه‌هاى داخلى آن واحاتى ديده مىشود .\r\nاما خود عرب سرزمين خويش را از لحاظ ارتفاع به دو قسمت مميزّ منقسم ميساختند : آن باريكه از خشكى را كه بين بحر قلزم و رشته جبال كم‌ارتفاعى در مشرق راقعست نظر بنشيب تند دامنهء كوه غور ميخواندند كه بمعنى زمين گود است .\r\nدر مقابل آن ناحيهء بسيار وسيعى را كه در مغرب اين كوه و خليج فارس و بحر عمان و بادية الشام قرار دارد به علت زيادى ارتفاع نجد مىگفتند و نجد تقريبا عربستان بيابان يونانيها و مسكن باديه‌نشينان و صحراگردان عربست .\r\nنجد پيش عرب داراى تقسيماتى چند بوده ، قسمت شمالى آن را كه دشت وسيعى است خالى از هر گونه آبادى و جمعيت ربع الخالى ميناميدند و قسمت جنوبى را\r\n\r\n","description":"","footnote":"","page_name":" 11 ","page_number":404},
  {"content":"\r\n\r\nحضرموت . در كنارهء جنوبى خليج فارس و بحر عمّان نيز دو قسمت ساحلى هست كه اگرچه ساكنين آن عرب بوده‌اند ليكن تاريخ آنها تا قريب پنجاه سال قبل با تاريخ ايران ارتباط كلى داشته چه اين دو قسمت يعنى ناحيهء عمان ( مركز آن مسقط ) ما بين حضرموت و بحر عمان و بحرين ( باصطلاح امروز الحسا و آن غير مجمع الجزايرى است كه امروز آن را بحرين ميگويند ) ما بين نجد و خليج فارس از ازمنهء بسيار قديم ضميمهء ايران بوده و از حكام كرمان و فارس اطاعت داشته‌اند .\r\n\r\nقوم عرب\r\nمورّخين عربى زبان قوم عرب را بسه طبقه تقسيم ميكردند :\r\nعرب بائده ، عرب عاربه و عرب مستعربه .\r\nمقصود از عرب بائده قبايلى هستند كه در اوان ظهور اسلام به كلى از ميان رفته و اثرى از ايشان برجا نمانده بوده است و فقط در قرآن و حديث نبوى ذكرى از پاره‌اى از آن قبايل بميان آمده . مشهورترين طوايف عرب بائده عبارتند از : طسم و جديس و عاد و ثمود و عمليق كه جمع آن عمالقه است .\r\nعرب عاربه يا عرب اصلى كه آنها را عرب قحطانيّه نيز ميگويند ابتدا در اطراف شطّ فرات ساكن بوده سپس از آنجا بيمن هجرت كرده‌اند و در آنجا مقيم شده و تشكيل دولت و تمدّنى مخصوص داده‌اند . مشهورترين قبائل عرب عاربه دو قبيلهء كهلان و حميراند . قبايل طىّ و ازد و اوس و خزرج و لخم و همدان همه از قبيلهء كهلان متفرّع شده‌اند .\r\nعرب مستعربه يا عرب اسماعيليه قبايلى هستند كه پس از استيلا بر يمن و غلبه بر قحطانيّون و آموختن زبان و آداب ايشان بتدريج در عداد طوايف عرب درآمده و در حقيقت قبول عربيت كرده‌اند و چون بعقيدهء علماى انساب عرب نسب اين طبقه بعد نان پسر اسماعيل بن ابراهيم نبى ميرسيده ايشانرا عرب عدنانيه نيز ميگويند . قبايل معروف عرب مستعربه عبارتند از : ربيعه و مضر و اياد و انمار قبيلهء قريش كه اسلام از ميان ايشان ظاهر شده و پيغمبر اسلام منتسب بايشانست از اعراب مستعربه يعنى عرب اسماعيليه‌اند .\r\n\r\n","description":"","footnote":"","page_name":" 12 ","page_number":405},
  {"content":"\r\n\r\n\r\n1 - عرب بائده\r\nآنچه از عرب بائده باقى مانده غير از يك مشت افسانه و خرافات چيزى ديگر نيست چه اين اقوام چنان كه اشاره كرديم همه مدتها قبل از ظهور اسلام از ميان رفته بودند و چون از ايشان كتيبه و مسكوكى بجا نيست كه از آن‌رو بتوان مطالبى راجع بگذشتهء ايشان استنباط كرد نميتوان براى اين قبائل بتاريخى قائل شد فقط چون در قرآن ذكر بعضى از طوايف عرب بائده بر سبيل عبرت و براى ايقاظ مسلمين آمده مفسّرين اوليّه هرچه را كه در باب اقوام مزبور از اين و آن شنيده بودند در كتب تفاسير نقل كرده و از اين راه آن قصص و حكايات كه هيچگونه اساس تاريخى ندارد در اذهان مردم جايگير شده است .\r\nاز جملهء اين حكاياتست افسانه‌هاى مربوط بقبيلهء عاد و پادشاهان ايشان از قبيل شديد و شداد و پايتخت اين پادشاهان يعنى شهر ارم .\r\nبرحسب اين قصص ارم شهرى بوده است داراى ابنيه و عمارات عجيب و بوسعت دوازده فرسخ در دوازده فرسخ و سيصد هزار قصر مرصّع كه ديوارها و ستونهاى آنها را از ياقوت و زبرجد و احجار كريمهء ديگر ساخته بودند و از ميان آنها انهارى ميگذشته است كه ريگهاى ته آنها از انواع جواهر الوان بوده و از اين‌گونه اوصاف دور از عادت و عقل .\r\nشدّاد بگفتهء همين مفسّرين از سلاطين كشورگشاى بزرگست چه او بادّعاى ايشان شام و مصر و عراق را فتح كرده و از غارت اين سرزمينها غنايم بسيار بديار خود آورده و شهر ارم را كه در حكم بهشت روى زمين بوده است بنا نموده ليكن قبل از آنكه از نعم اين بهشت برخوردار شود خاك او و بهشتش را در خود فروبرده و به اين ترتيب نابود گرديده است .\r\nشهرت ديگر قبيلهء عاد مثل قبيلهء ثمود بقول مشهور طغيان ايشان نسبت بخداى يگانه و مخالفت شديد آن دو قبيله است نسبت بپيغمبرانى كه بر ايشان مبعوث بوده‌اند .\r\n\r\n","description":"","footnote":"","page_name":" 13 ","page_number":406},
  {"content":"\r\n\r\nپيغمبر قبيلهء عاد هود و پيغمبر قبيلهء ثمود صالح است . قبيلهء عاد بالاخره به عذاب الهى گرفتار آمده در نتيجهء قحط سه ساله باستثناى هود و گرويدگان به او همه هلاك شدند ثمود نيز به علت آزار بصالح نبى و كشتن ناقهء او بسخط آسمانى معذّب گرديدند .\r\nوجود تاريخى عمالقه از ساير قبايل عرب بائده ثابت‌تر است چه بر اثر اكتشافات تاريخى كه در اواخر قرن نوزدهم و اوايل قرن بيستم ميلادى در عربستان به عمل آمده بثبوت رسيده است كه اين طايفه اصل همهء قبايل عرب بائده بوده و عاد و ثمود نيز از متفرّعات طايفهء مذكور محسوب ميشوند .\r\nبعلاوه به علت هجومهاى متوالى ايلات اين دسته از عرب بممالك مجاور عربستان مثل فلسطين و كلده و مصر ذكر ايشان در توراة و اسناد تاريخى مصر آمده بخصوص كه عمالقه وقتى بقدرى قدرت پيدا كردند كه از شبه جزيرهء سينا گذشته وارد درهء نيل شدند و سلطنت فراعنه را منقرض ساخته خود مدتها بنام پادشاهان چوپان ( هيك‌سس ) در آن سرزمين فرعونى كردند و شرح اين قصه را البته در تاريخ مصر ديده‌ايم .\r\n\r\n2 - عرب قحطانيه\r\nعرب قحطانيّه يا عرب عاربه بگفتهء قدما همان اعراب اصليند كه قبائل عرب بائده را از ميان برده و بجاى ايشان مستقر شده‌اند و زبان عربى زبان مخصوص طوايف عرب عاربه است كه بعدها از ايشان بعرب مستعربه يعنى اسماعيليه انتقال يافته .\r\nبقول مورّخين عرب طوايف عرب قحطانيه فرزندان شخصى هستند بنام يعرب بن قحطان از اولاد سام بن نوح كه پدر قوم عرب محسوب مىشود .\r\nقبايل عرب قحطانيه در ابتدا در حجاز ساكن بودند و از آن ميان قبيلهء جرهم در نزديكى مكّه مقرّ داشتند پس از آنكه بروايت توراة ابراهيم نبى كه پسر خود اسماعيل را در قرب چاه زمزم مكّه ساكن كرد اسماعيل از قبيله جرهم زنى اختيار نمود و فرزندانى كه از اين ازدواج بوجود آمدند با عرب قحطانيه مخلوط شدند و از ايشان زبان و آداب عربى آموختند و باينصورت در عداد عرب درآمدند و چون عربيت ايشان عارضى\r\n\r\n","description":"","footnote":"","page_name":" 14 ","page_number":407},
  {"content":"\r\n\r\nو اكتسابى بوده ايشان يعنى فرزندان اسماعيل را عرب مستعربه خوانده‌اند .\r\nقبائل عمدهء عرب قحطانيه عبارتند از : جرهم سبا كهلان و حمير و چند قبيلهء ديگر كه مثل كهلان و حمير از قبيلهء سبا منشعب شده‌اند .\r\nاز تمام عرب قحطانيّه مشهورتر قبيلهء حمير است كه پس از برانداختن عرب بائده در يمن جاى گرفته و مؤسس دولت بالنسبه معتبرى شده‌اند .\r\n\r\nملوك حمير\r\nقبيلهء حمير در سرزمين يمن ببناى آباديهاى تجارتى كوچك از جنس دار التجاره‌هاى قديم فنيقى موفق آمده و بوسيلهء اين بلاد با حبشه و هندوستان و از طريق خشكى با سواحل خليج فارس و بحر عمان تجارت ميكردند و تمدّنى داشتند از نوع تمدنهاى فنيقى و مصرى به همين جهت جنبهء نظامى و لشكركشى آن كم بود .\r\nاز دول حميرى دو دولت بالنسبه معتبرتر است اول دولت سبا كه از حدود 850 تا 115 قبل از ميلاد دوام كرده و پايتخت آن شهر سبا يا مارب بوده است دوم دولت تبابعه كه پايتخت ايشان در شهر ظفار يكى ديگر از بلاد يمن قرار داشته و چون اسم عمومى هريك از پادشاهان اين سلسله تبّع بوده است سلسلهء ايشانرا سلسلهء تبابعه ميگويند اين دولت از 115 قبل از ميلاد تا 531 ميلادى طول كشيد .\r\n\r\nسيل عرم\r\nعلت انقراض دولت سبا را چنين ذكر كرده‌اند كه اين دولت به علت كميابى آب در فاصلهء سه ساعتى شهر سبا در تنگنائى كه بين دو كوه وجود داشت سدّى بسته بود به طول 300 ذرع و عرض 150 ذرع تا در مواقع پرآبى آبهاى سيلابها و مجارى موقتى را در پشت آن ذخيره كنند و در موقع حاجت از آن آب ذخيره انهارى جدا كرده براى زراعت به دو طرف شهر سبا ببرند .\r\nدر حدود قرن اول قبل از ميلاد كه دورهء منتهى ضعف دولت سبا بود سدّ مارب شكستى عظيم يافت و دولت به علت ناتوانى و سستى از عهدهء تعمير آن برنيامد و از ترس ويران شدن پايتخت كه در زير آن سدّ قرار داشت مركز حكمرانى خود را از سبا به شهر ظفار منتقل كرد و چون سدّ درهم شكست و اطراف سبا را كه جايگاه اقامت قبايل مختلف\r\n\r\n","description":"","footnote":"","page_name":" 15 ","page_number":408},
  {"content":"\r\n\r\nعرب قحطانيه بود آب فراگرفت طوايف اين دسته از اعراب چنان پراكنده و بگوشه و كنار فرارى شدند كه اثرى از وجود سابق ايشان در نواحى سبا بجا نماند بخصوص كه جمعى از آنان نيز بهلاك رسيدند و بقيه هم به طرف شمال عربستان هجرت نمودند و به همين علت است كه تفرّق ساكنين سبا و درهم گسيخته شدن رشتهء ائتلاف عرب قحطانيه در عربى عنوان مثل پيدا كرده و قرآن براى تنبيه مسلمين تفصيل آن و شرح سيل عرم را بلسان موعظت و عبرت در طىّ آياتى چند يادآور شده است « 1 » .\r\n\r\nاستيلاى حبشه بر يمن\r\nدولت تبابعه نسبت بدولت سبا جنگىتر است چه در اين دوره بعضى از تبّع‌هاى يمن بلشكركشى اقدام كرده و با نواحى اطراف بجنگ و جدال پرداخته‌اند .\r\nمشهورترين تبابعهء دولت حميرى ظفار شخصى است بنام ذونواس كه با پادشاه بزرك ساسانى ايران يعنى خسرو انوشيروان معاصر بوده و چون اين تبع بكيش يهود اظهار تمايل ميكرده و بتحريك ايشان بر عيسويان يمن سخت ميگرفته اين ملت اخير بامپراطور روم حامى كل عيسويان مشرق توسل جستند و امپراطور هم بنجاشى يعنى پادشاه حبشه كه عيسوى و عامل دولت روم در مدخل اوقيانوس هند بود دستور داد كه بدفع ذونواس و رفع آزار يهود از عيسويان يمن اقدام نمايد .\r\nيمن و اراضى ديگرى از عربستان كه در حوالى باب المندب و مدخل اوقيانوس هند و بحر احمر واقع شده بودند به علت واسطه بودن بين هندوستان و آسياى شرقى از طرفى و مصر و ممالك روم از طرفى ديگر اهميت تجارتى و موقع جغرافيائى قابل توجهى داشتند به همين جهت دو دولت ايران و روم كه از همه جهت در آسيا رقيب يكديگر بشمار ميرفتند جدّ مخصوصى براى بسط نفوذ و استيلاى خود بر اين قسمت داشتند على الخصوص در عهد انوشيروان چه اين شاهنشاه بر اثر فتح جزيرهء سرنديب و توسعهء دامنهء سيطرهء خود تا آبهاى حوالى هندوستان راههاى تجارتى اوقيانوس هند به طرف افريقا را هم تحت نفوذ ايران درآورده بود و روميها كه به تحصيل امتعهء نفيسهء هند و ابريشم چين كمال احتياج\r\n\r\n\r\n","description":"","footnote":"\r\n( 1 ) - از جمله در آيهء :  « وَ مَزَّقْناهُمْ كُلَّ مُمَزَّقٍ »  در سورهء سبا آيهء 18 و ساير آيات اين سوره .\r\n","page_name":" 16 ","page_number":409},
  {"content":"\r\n\r\nرا داشتند و راههاى برّى آسياى غربى را دولت ايران بر روى ايشان سدّ كرده بود استمداد عيسويان يمن را براى انجام منظور ديرينهء خود يعنى استيلا بر راههاى هند از طريق باب المندب و عربستان جنوب غربى غنيمت شمرده نجاشى حبشه را با لشكريانى جرّار بيمن روانه داشتند .\r\nحبشيان كه سردارى ايشان با ابرهه نامى بود با چند زنجير فيل بيمن آمدند و ذونواس را مغلوب و دولت حميرى ظفار را در حدود سال 531 ميلادى منقرض كردند و يمن از اين تاريخ ضميمهء حبشه و به غير مستقيم در عداد مستعمرات رومى درآمد .\r\nابرهه اول كارى كه كرد بناى كليساى بزرگى بود براى عبادت عيسويان عربستان و خيال داشت كه خانهء كعبه يعنى زيارتگاه حجاج عرب را منسوخ و عرب را متوجه به سمت كليسائى كه ساخته بود مجبور سازد ليكن اعراب غيرعيسوى زير اين بار نرفتند بلكه نسبت بكليساى ساخت ابرهه نيز اهانتهائى كردند تا آنجا كه ابرهه با سيزده زنجير فيل به قصد هدم خانهء كعبه حركت نمود و در اين موقع سدانت يعنى پرده‌دارى و رياست مذهبى خانهء كعبه در دست عبد المطّلب جدّ حضرت رسول بود .\r\nدر موقع حملهء ابرهه بمكّه در ميان لشكريان او مرض آبله بروز كرد و بروايت مسلمين بر اثر هجوم طير ابابيل و افگندن سنگ بر ايشان و فرود آمدن سيلى بر روى مهاجمين بنكبتى سخت دچار و اكثر طعمهء هلاك و تلف شدند و ابرهه با قليلى از اتباع خود بصنعاى يمن گريخت و در آنجا مرد .\r\nبعد از ابرهه پسرش يكسوم و پس از او پسر ديگر ابرهه مسروق در يمن سلطنت يافتند و از ايشان بعرب آزارها و صدمات بسيار رسيد . عاقبت يكى از سران عرب قحطانى كه سيف بن ذى يزن نام داشت بپناه شاهنشاه ايران انوشيروان آمد و از او براى طرد حبشيان از يمن استعانت جست . انوشيروان در سال 571 ميلادى يكى از سران سپاهى ديلم خود را بنام وهرز با 4000 لشكرى بيمن فرستاد . ايشان مسروق را كشتند و حبشيانرا از يمن به كلى راندند و به اين شكل تمام يمن و قسمتى از حجاز و شمال عربستان تحت حمايت و تبعيت ايران درآمد .\r\n\r\n","description":"","footnote":"","page_name":" 17 ","page_number":410},
  {"content":"\r\n\r\nسيف بن ذى يزن بدستور انوشيروان پادشاه يمن شد ليكن چون او را كمى بعد غلامانش بقتل رساندند از ايران مرزبانى مخصوص براى ادارهء يمن فرستاده شد و اين حال يعنى فرستادن مرزبانان از مداين بعربستان تا ظهور اسلام دوام داشت .\r\nسال هجوم حبشه بخانهء كعبه كه مقارن سنهء 571 و سال چهل و يكم از سلطنت انوشيروانست در تاريخ عرب عام الفيل لقب دارد و اين سال همان سالى است كه حضرت رسول در آن تولد يافته .\r\n\r\nقبائل كهلان\r\nقبائل كهلان مثل قبائل حمير بگفتهء عرب از شعوب قبيلهء سبا هستند و از ايشان از همه مشهورتر چهار قبيلهء ازد و طى و همدان و كنده است .\r\nبطون عمدهء قبيلهء ازد عبارتند از : غساسنه و دو قبيلهء اوس و خزرج و قبيلهء خزاغه كه هر كدام بمناسباتى در تاريخ عرب قبل از اسلام شهرتى يافته‌اند .\r\nشهرت قبائل طى و همدان ببزرگانى است كه از ميان ايشان برخاسته‌اند مثل حاتم بن عبد الله طائى كه از شعراى عرب جاهليت است و بسخا و كرم بسيار مشهور شده و اعشى همدان كه از شعراى بزرگ جاهليت است .\r\nاما قبيلهء كنده كه ابتدا در شرق يمن و در حدود حضرموت سكونت داشته‌اند مثل غساسنه و مناذره كه ذكرشان بيايد بتشكيل سلطنتى موفق شده و به همين علت و بعضى علل ديگر كه مذكور خواهد شد صيتى بخصوص در تاريخ عرب دارند .\r\n\r\nمناذره\r\nمناذره نيز از عرب قحطانيه‌اند ليكن ايشان اولاد عمرو بن سبا - اند و در حقيقت بنى اعمام قبائل حمير و كهلان محسوب ميشوند نسبت اين طايفه را علماى انساب عرب بشخصى بنام لخم بن عدى بن عمرو بن سبا مىرساند و به همين علت ايشانرا آل لخم يا لخميون نيز ميگويند .\r\nآل لخم در باديه‌اى كه بين حدود غربى ايران و نجد فاصله بود متفرّق بودند و مركز امارت ايشان در شهر حيره قريب به محل نجف حاليه قرار داشت و به همين مناسبت نزديكى بحدود ايران شاهنشاهان ساسانى ايشانرا تحت حمايت خود قرار گرفته بودند و لخميون\r\n\r\n","description":"","footnote":"","page_name":" 18 ","page_number":411},
  {"content":"\r\n\r\nدر واقع عمّال و پيش‌آهنگان ايران مقابل اعراب باديهء نجد محسوب ميشدند .\r\nملوك آل لخم 23 نفرند كه قريب 360 سال در حيره يكى بعد از ديگرى امارت يافته‌اند و چون نام يك عده از ايشان منذر بوده ايشان را مناذره هم مىخوانند .\r\nامراى مشهور لخمى بقرار ذيلند :\r\n\r\n1 - نعمان بن امرئ القيس ( 431 - 473 ) :\r\nكه بهرام گور را باشارهء پدرش يزدگرد اوّل در حيره تربيت كرده و بقول مشهور براى راحت و تفريح بهرام دو قصر بسيار عالى يكى باسم خورنق ديگرى بنام سدير در حيره ساخته است و اين دو قصر بزيبائى و كمال آرايش و جلوه و جمال مشهور شده و در ادبيات عربى و فارسى مورد تشبيه قرار گرفته است .\r\nنعمان به شرحى كه در تاريخ ساسانيان ديده‌ايم پس از مردن يزدگرد و مدّعى پيدا كردن تاج و تخت ايران ببهرام گور مساعدت تمام كرده و او را بتخت پدرى رسانده است .\r\n\r\n2 - امرئ القيس بن نعمان :\r\nكه بقول مشهور بدست سنمّار معمار قصرى براى خود بنا نموده و چون ميخواسته است كه آن بنا در عالم يكتا و بيمانند بماند از بيم آنكه سنمّار نظير يا بهتر از آن را براى ديگرى بسازد او را از فراز آن بر زمين انداخته و هلاك كرده است و اين عمل امرئ القيس در زبان عربى براى كسى كه كارى نيك را پاداشى زشت دهد مثل شده .\r\n\r\n3 - منذر بن ماء السّماء :\r\nاين شخص پسر امرئ القيس سابق الذّكر است و ماء السّماء لقبى است كه به علت پاكى چهره و حسن صورت بمادر او داده بودند . منذر معاصر قباد ساسانى است و قباد چون از او راضى نبوده از امارت حيره طردش كرده و حارث يكى از امراى قبيلهء كنده را بجاى او گماشته است چه پس از گرويدن قباد بدين مزدك منذر ديگر زيربار فرمان او نرفته و مثل اكثر بزرگان و اعيان ساسانى بر او قيام كرده بوده است .\r\nچون انوشيروان بسلطنت رسيد حارث كندى را كه كيش مزدكى داشت از حيره\r\n\r\n","description":"","footnote":"","page_name":" 19 ","page_number":412},
  {"content":"\r\n\r\nراند و منذر بن ماء السّماء را بامارت سابق خود برگرداند .\r\n\r\n4 - نعمان بن منذر ( 585 - 613 ) :\r\nكه بزرگترين ملوك آل لخم است و ابو قابوس كنيه داشته و او به دو علت در تاريخ شهرت يافته يكى به علت آنكه ممدوح نابغهء ذبيانى از مشاهير شعرا و از اصحاب معلقات سبع است ديگر آنكه با هرمزد چهارم و خسرو پرويز پادشاه ساسانى معاصر بوده و با ايشان حكايات و وقايعى دارد كه از شرح آنها ميگذريم . نعمان بن منذر را بالأخره خسرو پرويز در زير پى پيل هلاك كرد و اين قصه نيز مشهور است « 1 » بخصوص كه اين واقعه يعنى قتل نعمان بتوسط خسرو پرويز باعث بروز جنگى بين عرب و ايرانيها شده كه در تاريخ بواقعهء يوم ذى قار معروفست و آن واقعه كه در آن ايرانيها شكست خوردند و درصدد كشيدن انتقام و زدودن لكّهء ننگ آن برنيامدند ضعف باطنى ايرانرا بر عرب واضح كرد و چند سال بعد كه اسلام ايشانرا بحملهء بايران خواند با داشتن اين سابقه بر جسارت آنطايفه بشدت افزود .\r\nپس از قتل نعمان خسرو پرويز مردى از قبيلهء طى را بر حيره امارت داد و پس از او عاملى ايرانى بنام زادويهء ماهان همدانى برآنجا گماشته شد سپس امارت بآل لخم برگشت و منذر پسر نعمان مقتول بامارت حيره رسيد و او تا سال 628 ميلادى يعنى سال ششم هجرى از طرف ايران در حيره ولايت داشت ولى همين كه خالد بن وليد با لشكريان پرجوش عرب عازم فتح قسمت غربى ايران شد مغلوب خالد گرديد و بشكست او سلسلهء ملوك آل لخم برافتاد .\r\n\r\nغساسنه\r\nغساسنه از اعراب ازد يمن‌اند كه پس از انفجار سدّ مارب و نزول سيل عزم از جنوب به طرف شام رهسپار شده و در فضاى بين بادية الشّام و مرتفعات شرقى فلسطين در كنار آبى كه غسّان نام داشت سكونت گزيدند و به همين علت بقبيلهء غسّان و غساسنه شهرت يافتند .\r\nدامنهء استيلاى غساسنه بتدريج بحدود وادى علياى فرات و اطراف جبل حوران\r\n\r\n\r\n","description":"","footnote":"\r\n( 1 ) - خاقانى ميگويد در اشارهء به اين قضيه :\r\n از اسب پياده شو بر نطع زمين رخ نه * زير پى پيلش بين شهمات شده نعمان \r\n","page_name":" 20 ","page_number":413},
  {"content":"\r\n\r\nيعنى مشرق دمشق كشيده شد و همين كه از ايشان دولت و امارتى تشكيل يافت شهر بصرى را كه در جبل حوران واقعست بپايتختى اختيار كردند .\r\nقبيلهء غسّانى اكثر به همين جهت مجاورت بشام مركز عيسويان و ديرهاى جبل حوران كم‌كم بمذهب مسيح گرويدند و چون بلاد شام و فلسطين نيز در اين تاريخ جزء مستملكات دولت روم بود خود را تحت حمايت آندولت قرار دادند و عينا همانطور كه مناذره تحت الحمايه و عمّال ايران بر عرب عراق و نجد بودند غساسنه هم عمّال دولت روم بر عرب شام شدند و همه وقت در حملات روميان بحدود ايران غساسنه پيشقراول لشكريان روم بودند .\r\nاز ملوك معتبر غسّانى يكى حارث بن جبله ( 529 - 569 م ) است همعصر با انوشيروان و يوستى نيانوس امپراطور روم و سردار مشهور او بليزارپوس كه چون با امير لخمى حيره رقيب بود بر انوشيروان كه از تحت الحمايهء خود طرفدارى ميكرد شوريد و بمعاونت بليزارپوس و امپراطور روم برخاست ليكن او و حمايت‌كنندگان او همگى مغلوب شاهنشاه ايران شدند .\r\nدولت غساسنه را سرداران خسرو پرويز موقعى كه تمام مستملكات آسيائى روم را مسخر كردند منقرض ساختند ليكن هراكليوس پس از غلبهء بر خسرو پرويز آن را احيا نمود اما اين حيات نو چندان دوامى نكرد چه در عهد خلافت عمر آخرين ملوك غسّانى بنام جبلة بن الأيهم اسلام آورد و سرزمين غساسنه ضميمهء بلاد اسلامى گرديد .\r\n\r\nملوك كنده\r\nملوك كنده به علت دورى از ممالك متمدّنهء آباد و محصور بودن سرزمين ايشان در يكى از نواحى دوردست عربستان يعنى قسمت بين حضرموت و نجد اهميت مناذره و غساسنه را پيدا نكرده‌اند فقط بمناسبت نزديكى بحوزهء امارت مناذره اغلب با ايشان در رقابت و زدوخورد وارد ميشدند .\r\nاز امراى مشهور كنده يكى حارث بن عمرو است كه مثل قباد پادشاه ساسانى ايران قبول دين مزدك كرد و قباد چنان كه در احوال مناذره گفتيم او را بجاى منذر بن ماء السّماء بامارت حيره گذاشت اما چون انوشيروان بپادشاهى رسيد منذر را بامارت\r\n\r\n","description":"","footnote":"","page_name":" 21 ","page_number":414},
  {"content":"\r\n\r\nخود بازآورد و حارث كندى گريخت و سپاهيان منذر و بعضى ديگر از اعراب باديه او را عقب كردند ، اموالش را بغارت بردند و جمعى از كسان از جمله دو پسرش را كشتند و حارث بميان قبيلهء كلب رفت و در آنجا نابود شد .\r\nپس از حارث پسرش حجر بامارت كنده رسيد و اين حجر پدر امرئ القيس بزرگترين شاعر دورهء جاهليّت عربست كه بدست طايفهء بنى اسد بقتل رسيده و پسرش امرى القيس بخونخواهى او برخاسته و ابتدا نيز بر قاتلين پدر ظفر يافته ليكن از ترس منذر بن ماء السّماء دشمن ديرينهء خاندان خود بلاد اجدادى را ترك گفته و مدّتى باستمداد از اين در به آن در ميزده تا آنكه به خدمت امپراطور روم رفته و در مراجعت در آسياى صغير در حدود سال 560 ميلادى مرده و بقولى مسموم شده و ملوك كنده به او خاتمه يافته است .\r\n\r\n3 - عرب اسماعيليه يا مستعربه\r\nعرب اسماعيليه چنان كه اشاره كرديم از طرف پدر يعنى اسماعيل عبرانىاند ولى چون مادر ايشان از قبيلهء جرهم بوده و به طول اقامت در حوالى مكّه رنگ عربيّت گرفته‌اند با اينكه از اعراب اصلى يعنى عاربه نيستند ايشانرا هم بنام عرب مستعربه در عداد قبايل عرب ميآورند .\r\nجميع عرب اسماعيليه بروايت اهل انساب از فرزندان نزار بن معدّ بن عدنان از فرزندان اسماعيلند و به همين سبب ايشانرا عدنانيّه هم ميخوانند .\r\nاز نزار چهار قبيله متفرّع شده : مضر و أياد و ربيعه و انمار و اين قبيلهء آخرين به علت مهاجرت بيمن و آميخته شدن با عرب قحطانيه بتدريج جزء اين طايفه از عرب درآمده است . جميع قبايل عمدهء عرب مستعربه يعنى طوايفى كه ناشر دين اسلام و مؤيدين پيغمبر آن گرديده از ميان مضر و اياد و ربيعه برخاسته و از اين قبايل است قريش كه نسب ايشان بقبيلهء مضر مىپيوندد .\r\n\r\nقريش\r\nقبيلهء قريش ابتدا در قسمت تهامه يعنى قسمت شمالى ناحيهء غور سكونت\r\n\r\n","description":"","footnote":"","page_name":" 22 ","page_number":415},
  {"content":"\r\n\r\nداشتند و بطوايف عديده منقسم بودند و همه در حال بدويت و چادرنشينى بسر ميبردند\r\nيك قسمت از قريش كه پيغمبر اسلام در ميان ايشان ظاهر شده بتدريج دست از صحراگردى برداشته در اطراف مكّه اقامت گزيدند و با قبيلهء خزاعه از اعراب قحطانيه كه پس از خرابى سدّ مارب به اين ناحيه آمده بودند اختلاط حاصل كردند .\r\n\r\nآداب و اديان عرب قبل از ظهور اسلام\r\nپيش از آنكه دعوت اسلام در عربستان آغاز شود و در نتيجهء مساعى حضرت رسول و مجاهدين اوّليه تمام قبايل عرب تحت يك لواء درآيند و تابع يك حكم و پيرو يكرشته آئين و آداب متحد شوند افراد هر قبيله اخلاق و آداب و دين مخصوصى داشتند و هريك محكوم امر و پيرو فرمان و مقتضاى رأى رئيس خود بودند .\r\nبا تفصيلى كه از وضع جغرافيائى عربستان بدست داديم اجمالا واضح شد كه اين سرزمين وسيع غير از يكى دو نقطه هيچ مركز مساعدى ندارد كه يا به علت حاصلخيزى و يا ثروت معدنى يا علتى ديگر مردم را به خود جلب نمايد و بالنتيجه در آن بلاد آباد بزرگ و اجتماعات مفصل بوجود آيد بلكه بر خلاف وسعت بىپايان شبه جزيره و سختى آب و هوا و ندرت آب و موادّ معيشت علاوه بر آنكه طبعا از عدد جمعيت ميكاهد آنها را هم كه تصادف تاريخ بچنين سرزمين نامساعدى انداخته باشد پيوسته به حركت از نقطه‌اى بنقطهء ديگر مجبور ميسازد و ما بين قبايل مختلفه بيابانها و اراضى لم‌يزرع غيرقابل عبور چنان فاصله مىشود كه گوئى هر كدام از ايشان در جزيره‌اى از جزاير بعيدهء اوقيانوس بىكرانى ساكنند و از حال يكديگر بىخبر .\r\nاين كيفيت هيچوقت نميگذاشته است كه جميع ساكنين عربستان با وجود كمى عدّه همه گرد يكديگر جمع آيند و باصطلاح امروز تشكيل ملتى واحد دهند چه ملت از جماعتى تشكيل مىشود كه منافع مادّى و معنوى مشترك داشته باشند و يك رشته آداب قومى واحد كه آن نيز نتيجهء سالها زيستن با يكديگر است ايشانرا بهم مرتبط سازد و بر اثر قصد دائمى همسايگان و بيگانگان آن ملت را در دفاع از آن منافع و آداب بيدار و نسبت\r\n\r\n","description":"","footnote":"","page_name":" 23 ","page_number":416},
  {"content":"\r\n\r\nبهم پيوسته و متحدّ نگاهدارد .\r\nگذشته از اينكه اين مقتضى در عربستان وجود نداشته خلاف آن يعنى تنافر قبايل از يكديگر و اختلاف اخلاق و آداب و اديان هميشه حكمفرما بوده و هيچوقت هم از لحاظ مادّى و نظر جلب نفع عربستان و مساكن آن لياقت آن را نداشته است كه دول جهانگير خارجى يا منفعت‌جويان داخلى خود را بتسخير سراسر آن به زحمت بيندازند و اساسا اين كار با وسايل ناقص قديم و وضع جغرافيائى ناسازگار عربستان در آن ايام امكان پذير نبود .\r\nاگرچه پيغمبر اسلام با شمشير و موعظهء حسنه و وعد وعيد قلوب جميع قبائل عرب را تابع يك ايمان كرده و همه از اين نظر سالك مسلكى واحد شده‌اند اما همين‌كه آن شور و جوش اولى رو بآرامش گذاشته و مصالح دنيائى ايمان قلبى را مغلوب كرده عربستان بهمانحال اول برگشته و بدويّت كه تنها معيشت مقتضى اين قبيل اقاليمست بقوّت سابق عود كرده و همان حال تعصب جاهليّت و تفرّق و تشتت احيا شده است و امروز نيز عربستان با وجود سلطنتهاى اسمى و نظارت دول مقتدر خارجى و وسايل تمدّن جديد از اين لحاظ چندان با قرون قبل از اسلام فرق نكرده .\r\nبه همين ملاحظات در ميان قبايل عربستان قديم تحقيق و تفحص تمدّن و آداب قومى مفصل و دين و آئينى شايستهء اعتنا از جهات عقلانى و فكرى بى مورد و خارج از موضوعست فقط چنان كه سابقا هم گفتيم وضع جغرافيائى عربستان كه تقريبا در همه جاى آن يكسانست و معيشت بدوى جميع قبايل عرب را داراى يك رشته آداب و عاداتى كرده بوده است كه بعضى از آنها مثل مهمان‌نوازى و وفاى بعهد و كرم و جوانمردى و رشادت پسنديده و بعضى ديگر مثل كينه‌جوئى و دزدى و غارتگرى و زنده در خاك كردن دختران كه از شدّت غيرت عرب ناشى شده نكوهيده است .\r\nدر ميان قبايلى كه با متمدنين مجاور همسايگى و رفت‌وآمد داشتند و يا آنكه از اين ملل تجار و مسافرين و مبلغينى بمساكن ايشان راه يافته بودند آداب و عقايد و آرائى نفوذ يافته بود مقتبس از اين ملل خارجى و عرب بتدريج آنها را مورد احترام\r\n\r\n","description":"","footnote":"","page_name":" 24 ","page_number":417},
  {"content":"\r\n\r\nو پرستش خود قرار داده بودند چنان كه جمعى از عرب بدين صابئين يعنى آئين ستاره پرستان قديم كلده و بابل و گروهى بكيش زردشتى و جماعتى بمذاهب يهود و عيسوى آشنا شده بودند ليكن اغلب قبايل به همان درجهء بت‌پرستى كه در مرحلهء ديانت پست‌ترين درجاتست باقى بودند و از هر قبيله بت مخصوصى داشتند كه از چوب يا فلز يا سنگ يا عاج ميساختند و آن را در نقطه‌اى ميگذاشتند و جميع افراد آن قبيله به زيارت و پرستش آن ميرفتند چنان كه ودّ بت قبيلهء كلب در محل دومة الجندل قرار داشت و سواع بت قبيلهء هذيل و يغوث بت قبيلهء مذحج و نسر ( كرگس ) بت ذو الكلاع در يمن و يعوق بت قبيلهء همدان و لات بت بنى ثقيف در طائف بود .\r\nبت مخصوص قريش عزّى و مناة بت دو قبيلهء اوس و خزرج و هبل بزرگترين اصنام اين قبايل را در خانهء كعبه جا داده بودند و كعبه قبل از ظهور اسلام بزرگترين بتخانهء عربستان و زيارتگاه و مطاف بت‌پرستان عرب بوده است .\r\nاز آداب مخصوص عرب كه قسمتى از آنها هم از آداب عبرانيان مقتبس است و اسلام نيز آنها را باقى گذارده عدم ازدواج با محارم و زن پدر و حجّ خانهء كعبه و احرام و عمره و طواف و سعى و رمى جمره و غسل و ختان و بريدن دست دزد و نذر و قربانى و غيره است بر خلاف اين آداب اسلام بشدّت زنده در خاك كردن دختران و بسيارى ديگر از آداب زشت و تعصب‌هاى جاهليت را نهى نموده است .\r\nمكّه علاوه بر آنكه بتخانهء بزرگ و زيارتگاه و مقصد حجاج عرب بود به علت وقوع آن بر محل تقاطع چندين راه كاروانى مهمّ هميشه قوافلى از يمن و بلاد غساسنه و سواحل خليج فارس و عمان و بحر احمر به آنجا براى تجارت مىآمدند و قريش ساكن مكّه هم هر سال دو سفر به قصد دادوستد يكى در زمستان به سمت يمن ديگرى در تابستان به طرف جبل حوران و بصرى مينمودند .\r\nاين كيفيت يعنى مطاف و مزار بودن كعبه و موقع تجارتى آن بتدريج ساكنين آن را بتأسيساتى جهت رفاه حال زوّار و تجار وادار كرد و جهت جمعى از مردم آنجا مناصبى پيدا شد كه غالبا به ارث ميرسيد و در خاندان يا قبيله‌اى باقى ميماند .\r\n\r\n","description":"","footnote":"","page_name":" 25 ","page_number":418},
  {"content":"\r\n\r\nاهمّ اين مشاغل مأموريت كليددارى و پرده‌دارى خانهء كعبه بود كه به عربى آن را سدانت و مأمور آن را سادن ميگويند و شخص سادن كه در ميان قبيلهء خود حكم همان كاهن را در ميان بنى اسرائيل داشت رئيس قبيلهء خويش نيز بود يعنى قبيله‌اى كه اين شغل در ميان ايشان ميگشت سدانت را جز برئيس خود به ديگرى نميدادند .\r\nدر مكّه شخص ديگرى صاحب السّقاية نام داشت و مأموريت او اين بود كه چون در مكّه آب به قدر كافى وجود نداشت با مشك و شتر براى رفاه حجاج و زوّار آب شيرين از خارج بياورد . صاحب الرّفادة شخص ديگرى بود كه از نذور و موقوفاتى كه عرب بعنوان خانهء كعبه ميدادند براى زيارت‌كنندگان و فقرا طعام كافى فراهم نمايد .\r\n\r\nسدانت كعبه و قريش\r\nسدانت كعبه از به دو تأسيس اين منصب در ميان قبايل مختلفه گرديده بود تا آنكه در قرن اول قبل از هجرت قبيلهء خزاعه از اعراب قحطانى آن را بدست آورده بودند .\r\nدر موقعى كه رياست طايفهء قريش با قصىّ بن كلاب جدّ اعلاى حضرت رسول بود فصىّ چون ديد كه سادن خزاعى كعبه وارثى جز يك دختر ندارد او را به عقد ازدواج خود درآورد و سدانت پس از مرگ پدر زن بزوجهء قصىّ رسيد و زن به علت آنكه خود نميتوانست كما هو حقه باجراى آداب آن قيام كند آن را به شوهر خود قصىّ واگذاشت و به اين شكل اين شغل مهمّ از خزاعه بقريش منتقل شد و هرچند خزاعه در اين خصوص اظهار مخالفت كردند نتيجه نداد و قصىّ قبل از مرگ اين شغل را بعزيزترين پسران خويش يعنى عبد مناف واگذاشت ، عبد مناف جدّ سوّم حضرت رسول است .\r\nعبد مناف چهار پسر داشت هاشم و عبد الشّمس و مطّلب و نوفل . چون بعد از فوت عبد مناف سدانت بهاشم رسيد عبد شمس با او از در خلاف درآمد و بين فرزندان هاشم و عبد شمس بر سر همين موضوع نفاق و كينهء خانگى درگرفت مخصوصا در عهد پسر عبد شمس يعنى اميّه اين نزاع و نفاق شدت يافت و بنى هاشم و بنى اميّه را تا از ايشان اثر مهمى باقى بود به حال خصومت و شكست كار يكديگر نگاه داشت .\r\nسدانت كعبه تا فتح مكّه بتوسط مسلمين در دست فرزندان هاشم يعنى كسان حضرت\r\n\r\n","description":"","footnote":"","page_name":" 26 ","page_number":419},
  {"content":"\r\n\r\nرسول بجا بود .\r\nجدول ذيل نمايندهء نسب حضرت رسول و كسانى است كه بسبب قرابت دور يا نزديك خلافت يعنى جانشينى آن حضرت را حق خود ميدانستند و ايشان عبارتند از ائمّهء شيعهء دوازده امامى و خلفاى اموى و عباسى و فاطميون .\r\nقصىّ بن كلاب\r\n\r\n","description":"","footnote":"","page_name":" 27 ","page_number":420},
  {"content":"\r\n\r\n\r\nفصل دوم ظهور اسلام سيرت حضرت رسول\r\n\r\nابتداى امر پيغمبر اسلام\r\nپيغمبر اسلام پسر عبد اللّه بن عبد المطّلب بن هاشم قرشى است كه در عام الفيل يعنى سال چهل و يكم از سلطنت انوشيروان عادل و در فاصلهء سنوات 569 - 571 ميلادى تولد يافته است .\r\nعبد الله پدر حضرت رسول كه قريب بيست و پنجسال از پسر مسن‌تر بود در سفرى كه به شهر يثرب ( مدينهء حاليّه ) از جانب عبد المطلب پدر خود روانه شد در آنجا فوت كرد و بقول مشهور حضرت رسول در اين تاريخ بيش از دو ماه نداشت .\r\nمادر حضرت نيز موقعى كه سنّ او بشش رسيده بود فوت كرد و عبد المطلب جدّ آن حضرت بكفالت طفل يتيم قيام نمود . در هشت سالگى جدّ پيغمبر عبد المطلب مرد و ابو طالب عمّ رسول اللّه او را در كنف حمايت و تعهد خود گرفت .\r\nابو طالب مانند بزرگان ديگر قريش صاحب قوافل بود و بتجارت با بلاد اطراف مىپرداخت . از جمله موقعى كه حضرت بسنّ سيزده رسيده بود در سفرى به سمت شام و بصرى او را با خود همراه برد و در اين سفر آثارى از درستكارى و ذكاوت و هوش سرشار حضرت بابو طالب و كسان ديگرى كه با او همراه بودند و يا با حضرت معاشر شدند نمودار گرديد و از همين تاريخ او را محمّد امين خواندند و او به اين عنوان در ميان قريش شهرتى بسزا يافت .\r\n\r\n","description":"","footnote":"","page_name":" 28 ","page_number":421},
  {"content":"\r\n\r\nاز جمله كسانى كه در ميان قريش به كار تجارت اشتغال داشتند زنى بود از اعقاب عبد العزّى بن قصىّ بن كلاب بنام خديجه كه مال و حشمتى فراوان داشت . اين زن محمّد امين را در تاريخى كه بسنّ بيست و پنج رسيده بود با يكى از غلامان خود بسفرى تجارتى بشام مأمور نمود و محمّد ( ص ) اين سفر را بدرستى و خوشى تمام بانجام رساند و غلام در مراجعت آنچه از امانت و كرامات ديگر از محمّد امين ديده بود براى خديجه نقل نمود و خديجه طالب همسرى با حضرت شد . حضرت هم آن زن را كه قريب چهل سال داشت بزوجيت گرفت و تا خديجه زنده بود زنى ديگر اختيار ننمود . اين ازدواج و حشمت و ثروت خديجه مقام ظاهرى حضرت را در پيش چشم قريش بيش از پيش جليل و محترم كرد .\r\n\r\nمبعث پيغمبر اسلام\r\nحضرت رسول از حدود سال چهلم از سنين خود گوشه‌نشينى اختيار نمود و غالبا بكوه كوچكى كه در نزديكى مكّه بود يعنى جبل حراء بعبادت ميرفت .\r\nدر يكى از اين ايام خلوت زمانى كه خديجه نيز همراه او بود آوازى شنيد كه او را بقرائت دعوت مىكند « 1 » و ميگويد كه تو فرستاده و مبعوث خدا بر خلقى و من جبرائيل واسط ما بين او و تو هستم . حضرت كيفيت حال را بخديجه گفت و خديجه برسالت همسر خود ايمان آورد . به اين ترتيب خديجه اول كسى است كه دعوت حضرت را پذيرفته و قبول اسلام كرده است . ابتداى بعثت حضرت مقارن سال چهل و يكم از سنين او و سال بيستم از سلطنت خسرو پرويز بود .\r\n\r\nدعوت قريش باسلام\r\nپس از مبعوث شدن برسالت حضرت با خديجه از جبل حراء بمكّه آمد و ابتدا در نهان بدعوت قريش پرداخت ليكن در عرض سه سال بيش از هشت تن قبول اسلام نكردند و از ايشان بعد از خديجه اول كس علىّ بن ابى طالب پسر عمّ حضرت بود كه به علت كثرت اولاد ابو طالب حضرت او را پيش خود نگاه ميداشت و سنّ على بن ابى طالب را در موقع پذيرفتن اسلام از نه تا سيزده نوشته‌اند\r\n\r\n\r\n","description":"","footnote":"\r\n( 1 ) - اول سوره‌اى كه بر حضرت نازل شده سورهء :   « اقْرَأْ بِاسْمِ رَبِّكَ الَّذِي خَلَقَ »   است\r\n","page_name":" 29 ","page_number":422},
  {"content":"\r\n\r\nكسان ديگرى كه در اين اثنا ايمان آوردند عبارتند از : زيد بن حارثه و ابو بكر بن ابى قحافه و عثمان بن عفان و عبد الرّحمن بن عوف و سعد بن ابى وقاص و زبير بن العوّام و طلحة بن عبيد الله و پس از ايشان ابو عبيدة بن الجرّاح و عبد الله بن مسعود و عمّار بن ياسر .\r\nپس از سه سال دعوت نهانى حضرت تصميم گرفت كه قريش را علنا باسلام بخواند و براى اين كار از پسر عمّ خود علىّ بن ابى طالب خواست كه در منزل پدر خود ترتيب طعامى دهد و اولاد مطلب يعنى اعمام و بنى اعمام خود را به آنجا بخواند تا حضرت ايشانرا بقبول اسلام دعوت نمايد .\r\nعلىّ بن ابى طالب چنين كرد و چهل تن از اقرباى قريش را بخانهء پدرى حاضر ساخت كه از آن جمله بودند ابو لهب و حمزه و عباس اعمام رسول اللّه . پس از آنكه طعام صرف شد پيش از آنكه پيغمبر مبادرت بكلام نمايد ابو لهب جمعيت را پراگنده كرد ليكن حضرت مأيوس نشد و فرداى آن روز پس از خوردن طعام ديگرى كه به همان شكل علىّ بن ابى طالب ترتيب داده بود برپا خاست و خطاب بسران قريش گفت : « كسى ديگر را نميشناسم كه براى قوم خود بهتر از آنچه من براى شما آورده‌ام آورده باشد چه آنچه من آورده‌ام خير دنيا و آخرت شماست . خداوند مرا مأمور ساخته تا شما را به او بخوانم ، آن كيست از شما كه مرا در اين كار يارى كند تا برادر و وصىّ و جانشين من در ميان شما باشد »\r\nاز قوم نداى اجابتى شنيده نشد تنها علىّ بن ابى طالب كه جوان‌ترين ايشان بود حضرت را مخاطب ساخته گفت : اى پيغمبر خدا من ياور تو خواهم بود . رسول اللّه هم علىّ بن ابى طالب را بقوم حاضر بنمود و گفت اين برادر و وصى و خليفهء من در ميان شماست سخنان او را گوش داريد و از او اطاعت كنيد .\r\nقريش بخنده و مسخره برخاستند و با لحن استهزاء بابو طالب گفتند كه برادرزاده‌ات ترا باطاعت فرزندت ميخواند سپس متفرق شدند .\r\nتا وقتى كه حضرت رسول علنا بر ضدّ خدايان جاهليت و بت‌پرستى و منسوب\r\n\r\n","description":"","footnote":"","page_name":" 30 ","page_number":423},
  {"content":"\r\n\r\nكردن آباء و اجداد قريش بكفر و گمراهى برنخاسته بود قريش چندان مزاحم او نبودند ليكن همين كه اين جمله را از آن حضرت ديدند و شنيدند كمر دشمنى او را بستند و جمعى از ايشان مثل ابو سفيان بن اميه و ابو جهل بن هشام مخزومى پيش ابو طالب آمدند و به او گفتند كه يا محمّد را از اين طرز معامله نسبت بدين و آباء ما نهى كن و يا او را از ميان قريش خارج ساز . اما ابو طالب دست از حمايت برادرزاده برنداشت و رؤساى قريش را به طرز خوشى بازفرستاد .\r\n\r\nاسلام حمزه و عمر بن الخطّاب\r\nدر موقعى كه رؤساى متعصب قريش در آزار حضرت ميكوشيدند و رسول اللّه نيز از سلب حمايت عمّ خود ابى طالب به علت اصرار مخالفين انديشه‌ناك بود دو تن از بزرگان عرب به او گرويدند و اسلام ايشان به همه جهت باعث تقويت كار دعوت گرديد و آن دو يكى حمزة بن عبد المطلب عمّ حضرت بود ديگر عمر بن الخطاب از مشاهير رؤساى عرب .\r\nاسلام حمزه به اين شكل صورت گرفت كه در محلّ صفا ابو جهل به حضرت رسول مصادف شد و او را دشنام داد . چون حمزه رسيد و از اين كيفيت اطلاع يافت سخت در خشم فرورفت و درصدد برآمد كه انتقام اين حركت را از ابو جهل بخواهد . در نزديك خانهء كعبه بابو جهل برخورد و او را با كمان خويش زد و گفت ترا نميرسد كه بمحمّد برادرزادهء من دشنام دهى در صورتى كه من بدين او گرويده‌ام و همين پيش‌آمد حمزه را در عداد مسلمين درآورد و در صف مخالفين از اين بابت تزلزل راه يافت .\r\nعمر بن الخطاب از كسانى بود كه مثل ابو سفيان و ابو جهل نسبت بپيغمبر اسلام و دعوت او كينهء شديد داشت و پيغمبر همه وقت ميگفت خداوند اسلام را بگرويدن عمر با ابو جهل عزّت ده .\r\nعمر روزى به قصد قتل حضرت رسول شمشير برگرفت و بعزم انجام اين نيّت حركت كرد . در راه بيكى از آشنايان خود برخورد كه از قصدش پرسيد . عمر عزم خود را به او گفت . چنين جواب شنيد كه اگر به اين حركت دست زنى خاندان عبد مناف ترا آسوده نخواهند گذاشت بهتر آنست كه خواهر و پسر عمّ خود را كه بقبول اسلام تن داده‌اند\r\n\r\n","description":"","footnote":"","page_name":" 31 ","page_number":424},
  {"content":"\r\n\r\nاز اين راه برگردانى . عمر بخانهء خواهر شتافت و آوازهء تلاوت قرآن شنيد پيش آمد و بتهديد صحيفه‌اى را كه بر آن پاره‌اى از قرآن مرقوم بود گرفت و چون خواند مفتون لحن و فصاحت كلام آن شد سپس خانهء حضرت رسول را پرسيد و به آنجا آمد و در حضور ابو بكر و حمزه و علىّ بن ابى طالب و جمعى ديگر بدين جديد گرويد و مسلمين از اين بابت بسيار مسرور شدند .\r\n\r\nمهاجرين و انصار\r\nچون آزار ساير اعمام حضرت رسول و جماعتى از رؤساى قريش نسبت بمسلمين و پيغمبر اسلام در مكّه روز بروز شدّت مىيافت حضرت مسلمين را بخروج از آن شهر خواند و بايشان تكليف كرد كه از راه دريا بحبشه مهاجرت نمايند و تحت حمايت نجاشى كه عيسوى و از بسيارى جهات مخصوصا از جهت ايمان بخداى واحد بمسلمين نزديكتر بود تا كفّار قريش قرار بگيرند مسلمين هم اطاعت كرده مجموعا 83 تن زن و مرد از ايشان راه حبشه پيش گرفتند و اين جماعت را مهاجرين و اين حركت مسلمين را از مكّه بخارج هجرت اولى ميخوانند در مقابل هجرت ثانيه كه هجرت حضرت رسول است از مكه بمدينه .\r\nمشهورترين اين مهاجرين عبارت بودند از عثمان بن عفان و زوجه‌اش رقيه دختر حضرت رسول و زبير و عبد اللّه بن مسعود و عبد الرحمن بن عوف و جعفر بن ابى طالب .\r\nقريش براى تعقيب مسلمين دو تن از رؤساى خود يعنى عبد اللّه بن ابى ربيعه و عمرو بن العاص را با هدايائى بحبشه روانه داشتند اما ايشان هرچه در پيش نجاشى دست و پا كردند پادشاه حبشه بتسليم و اخراج مسلمين تن درنداده حتى هدايائى را هم كه قريش براى او آوردند رد كرده و قريش مأيوس برگشتند .\r\nقريش چون از اين‌جانب نتيجه‌اى نگرفتند با خود قرار گذاشتند كه ببنى هاشم و اولاد مطلب دختر ندهند و با ايشان معامله نكنند و عهدى نيز در اين خصوص امضا كرده در خانهء كعبه آويختند . آن عهدنامه را كمى بعد موريانه خورد و در نتيجه تزلزل باطنى قريش زيادتر گرديد .\r\nاز قريش كسى كه بيش از همه آتش دشمنى با حضرت رسول را دامن ميزد ابو لهب\r\n\r\n","description":"","footnote":"","page_name":" 32 ","page_number":425},
  {"content":"\r\n\r\nابن عبد المطلب عمّ حضرت و زوجهء ابو لهب يعنى امّ جميل بودند مخصوصا ام جميل پيوسته از اين طرف و آن طرف خار و خاشاك فراهم مىآورد و آنها را در راه عبور پيغمبر اسلام مىريخت . لقب حمّالة الحطب كه در قرآن به اين زن داده شده به همين مناسبت است .\r\nپس از حركت مهاجرين بحبشه حضرت رسول و ابو طالب و ساير بنى هاشم بيكى از دره‌هاى اطراف مكّه رفتند و سه سال در آنجا مختفى ميزيستند . در اين مدّت يعنى در فاصلهء سه سال قبل از تاريخ هجرت رسول از مكّه بمدينه ابتدا ابو طالب و اندكى بعد خديجه وفات يافتند و فوت اين دو تن كه حاميان اوّلى حضرت رسول بودند حضرت را سخت متأثر ساخت .\r\nدر مدت اين سه سال حضرت هر وقت موقع را مناسب مىيافت در طائف يا در مكه در ميان قبايل بدعوت ايشان باسلام مىپرداخت ولى به علت عناد عرب و بىاعتنائى ايشان بشأن رسول خدا از اين دعوت نتيجه نميگرفت بلكه بر خلاف آزار و خصومت قريش نسبت به آن حضرت افزايش مىيافت تا آنكه حضرت سالى در موسم حجّ در محل عقبه ( از منازل راه مكّه ) خود را بميان جمعى از دو طايفه اوس و خزرج از اعراب ساكن شهر يثرب ( مدينهء حاليه ) رساند و ايشانرا با تلاوت آيات قرآن باسلام خواند .\r\nشش تن از اين دو قبيله به حضرت گرويدند و قبول اسلام كردند و چون بيثرب موطن خود برگشتند قصهء ايمان خود را در ميان قبايل خويش فاش نمودند و مبلّغ اسلام در دو قبيلهء اوس و خزرج گشتند .\r\nسال بعد در فصل حج دوازده كس از اوس و خزرج در عقبه به خدمت حضرت آمدند و از طرف قبايل خود قبول كردند كه از دزدى و زنا و كشتن فرزندان خوددارى نمايند و بر اين جمله عهدى با حضرت بستند كه آن را بيعت اوّل عقبه ميگويند . حضرت هم يكى از اصحاب خاص را همراه ايشان بيثرب فرستاد تا اين تازه مسلمانان را بشرايع و آداب اسلام آشنا سازد و قرآن بايشان بياموزد .\r\nدر سال سيزدهم از بعثت از اوس و خزرج 73 تن مرد و دو زن بمكّه پيش حضرت رسول آمدند و در عقبه ملاقات ديگرى صورت گرفت . در اين ملاقات بين مسلمين اوس\r\n\r\n","description":"","footnote":"","page_name":" 33 ","page_number":426},
  {"content":"\r\n\r\nو خزرج و حضرت رسول عهد ديگرى بسته شد كه بيعت ثانى عقبه باشد . در اين دفعه مسلمين اوس و خزرج بدعوت عباس عمّ حضرت رسول بپيغمبر اسلام دست بيعت دادند و حضرت رسول را از خود شمرده عهد كردند كه از او همچنانكه از زن و فرزند خود دفاع ميكنند مدافعه نمايند و يار و ياور او باشند . اين جماعت را به همين علت انصار مى خوانند در مقابل مهاجرين كه تا اين تاريخ هنوز در حبشه بودند .\r\n\r\nهجرت رسول الله از مكّه بيثرب\r\nدر بيعت ثانى عقبه انصار باشارهء عباس بن عبد المطلب حضرت رسول را از مكّه بيثرب خواندند . حضرت هم كه از آزار قريش سخت در زحمت بود اين دعوت را بميل پذيرفت و اصحاب خود را بهجرت از مكّه به آن شهر امر داد و خود نيز كمى بعد با ابو بكر بن ابى قحافه و علىّ بن ابى طالب در سال 622 ميلادى يعنى سيزدهمين سال بعثت نهفته از قريش راه يثرب پيش گرفت و در ميان انصار مقيم شد و يثرب را از اين تاريخ مدينة النّبى يا باختصار مدينه گفتند همچنانكه امروز نيز به همين نام باقيست .\r\nسال هجرت رسول از مكّه بمدينه چنان كه ميدانيم مبدأ تاريخ مسلمين است ليكن بايد دانست كه مبدأ قرار دادن اين تاريخ از همان سال فرار مسلمين از مكه بمدينه معمول نشده بلكه در ايام خلافت عمر خليفهء ثانى آن را صورت رسميّت داده‌اند به اين ترتيب كه پانزده سال بعد از هجرت رسول عمر چون احساس كرد كه براى تقسيم اموال و پرداخت حواله‌ها تاريخى لازم است كه از روى آن بتوان آينده و گذشته را دانست از يكى از وجوه ايرانى مقيم مكّه رسم معمول ايرانيان را در اين خصوص پرسيد و بوسيلهء او دانست كه در ايران براى شمردن سنين مبدأ تاريخى معمول بوده به همين جهت با مشورت با صحابه سال هجرت رسول را بمدينه مبدأ تاريخ اسلام گرفت و با اينكه واقعهء هجرت در هشتم ربيع الاول صورت گرفته بود اول ماه محرم را اول سال هجرى قرار داد .\r\nبعد از برقرار شدن حضرت در مدينه مهاجرين نيز از حبشه به آن شهر آمدند و با انصار گرد پيغمبر اسلام اجتماع كردند و بدعوت مردم مدينه مشغول شدند .\r\nحضرت هشت ماه بعد از رسيدن بمدينه عايشه دختر ابو بكر را كه بيش از نه سال\r\n\r\n","description":"","footnote":"","page_name":" 34 ","page_number":427},
  {"content":"\r\n\r\nنداشت و قبل از هجرت او را نامزد خود كرده بود به عقد خويش درآورد و عايشه امّ المؤمنين لقب يافت .\r\nدر سال اول هجرت حضرت مسلمين يعنى مهاجرين و انصار را بقبول برادرى يكديگر واداشت و در اين عمل يعنى مؤاخاة خود حضرت على بن ابى طالب را ببرادرى برگزيد . در سال دوم مسلمين را به خواندن نماز بسوى مكّه خواند چه تا مدت 18 ماه پس از هجرت از مكّه قبلهء مسلمين جانب بيت المقدس بود و نماز و روزه در اين سال جزء فرايض قرار داده شد .\r\n\r\nغزوهء بدر كبرى\r\nحضرت رسول بعد از تحكيم مقام خود در مدينه درصدد كشيدن انتقام از كفار قريش و فتح مكّه برآمد و پيوسته كسان به اطراف مكّه و ميان قريش ميفرستاد و از احوال و اخبار ايشان اطلاع حاصل ميكرد چنان كه در سال دوم نه تن از اصحاب خود را بيكى از منازل نزديك كعبه به همين نيت مأمور ساخت و ايشان بر كاروانى از آن قريش زدند و از ايشان دو تن اسير و مقدارى غنيمت گرفته بمدينه برگشتند .\r\nهريك از جنگهائى را كه حضرت رسول در ايام حيات خود با كفار قريش و يهود و غير ايشان كرده و عدد آنها 26 يا 27 جنگ است غزوه مىگويند كه جمع آن غزوات است و غزوه در اين مورد معنى جنگ مقدّس يا جهاد را پيدا كرده و به همين جهت غازى بمعنى مجاهد و كسى است كه در راه رضاى خدا و قلع‌وقمع كفار بجنگد . اولين غزوات حضرت رسول غزوهء بدر كبرى است .\r\nبدر نام يك رشته چاه آب بوده است ما بين مكّه و مدينه كه كاروانها در سفرهاى تجارتى بشام براى رفع عطش و برگرفتن آب همه وقت در آنجا بار مىانداختند .\r\nدر سال دوم هجرت مسلمين در مدينه اطلاع يافتند كه چند قافله متعلق بقريش از شام ببدر فرود آمده و رياست آنها هم با ابو سفيان بن حرب از رؤساى معروف آن قبيله است و همراهيان آن قوافل مجموعا سى نفرند . حضرت رسول مسلمين را بدستبرد به آن قوافل به آن عنوان كه مال كفار است و غارت و بغنيمت بردن آن صدمه‌ايست بخصم امر داد .\r\n\r\n","description":"","footnote":"","page_name":" 35 ","page_number":428},
  {"content":"\r\n\r\nمسلمين هم اطاعت نموده اموال را بيغما بردند و قوافل را پراگنده كردند .\r\nابو سفيان كه از اين پيش‌آمد بسيار در غضب رفت از مكّه مدد خواست . قريش مكه بسرعت با 95 تن و صد اسب به محل بدر شتافتند . مسلمين هم كه 313 نفر بودند بهمراهى حضرت رسول بمقابلهء با ايشان از مدينه آمدند ( 77 تن از مهاجرين و بقيه از انصار ) و در جنگى كه در محل بدر واقع شد با اينكه از مسلمين فقط دو تن سواره بودند و بقيه پياده در نتيجهء ايمان قوى و دلاورى حمزه و على بن ابى طالب فتح نصيب ياران اسلام گرديد و قريش در 17 رمضان سال دوم هجرى شكستى سخت يافتند و از رؤساى ايشان ابو جهل و برادرش در اينواقعه كشته شدند . از قريش كسانى كه بيش از همه جلادت و شجاعت بخرج داده بودند يكى ابو سفيان بود ديگرى عمرو بن العاص كه بعدها از سرداران نامى اسلام گرديد .\r\nاز رؤساى معروف قريش ابو لهب عمّ حضرت رسول در وقعهء بدر حضور نداشت و در مكّه بود . چون خبر شكست قريش را در بدر شنيد چنان محزون و متألم گرديد كه پس از چند روز از غصه هلاك شد . از مسلمين هم عثمان بن عفان به علت مرض زوجه‌اش رقيه بنت رسول اللّه در مدينه مانده و در بدر حاضر نبود و رقيه در فاصلهء نوزده روزى كه حضرت رسول از مدينه غايب و بجنگ بدر مشغول بود فوت كرد .\r\nاز بعد از واقعهء بدر كبرى كه شوكت قريش را درهم شكست و بر اعتبار و عظمت مسلمين بيش از پيش افزود غير از قريش طايفهء ديگرى از مردم عربستان بخصومت با پيغمبر اسلام و اتباع او قد مخالفت علم كردند و آن جماعت يهود بودند كه مخصوصا از ايشان در مدينه جمع كثيرى اقامت داشتند و چنان كه سابقا هم اشاره كرديم غالبا بر سر تملك اين شهر بين ايشان و دو قبيلهء اوس و خزرج نزاع درميگرفت .\r\nپيغمبر اسلام تا سال دوم هجرت با يهود برفق و مماشات عمل ميكرد اما از وقتى كه اين قوم به علت تعصب مذهبى و اختلافى كه ما بين احكام تازهء اسلام و احكام آئين سابق خود مشاهده ميكردند از در دشمنى با حضرت رسول درآمدند حضرت هم از ايشان بغضب تمام روگرداند از آن جمله امر داد كه مسلمين قبله را از بيت المقدس معبد خاص\r\n\r\n","description":"","footnote":"","page_name":" 36 ","page_number":429},
  {"content":"\r\n\r\nيهود بكعبه برگردانند و يهود را بزرگترين دشمنان اسلام بشمارند و آيات عديده در لعن و طعن اين قوم نازل شد و مسلمين براى تنبيه و منكوب كردن ايشان به چند جنگ اقدام كردند .\r\n\r\nغزوهء احد\r\nدر سال سوم هجرى قريش براى كشيدن انتقام شكست بدر تحت سردارى ابو سفيان جمعيتى قريب 3000 نفر گرد آوردند و از مكّه بجانب مدينه حركت كردند و در جزء اين جماعت زوجهء ابو سفيان يعنى هند با پانزده زن ديگر بودند كه دف‌كوبان مردمرا بخونخواهى كشتگان روز بدر تحريض مىنمودند و بر مرگ ايشان گريه و ندبه ميكردند .\r\nسپاهيان قريشى در چهارم رمضان سال سوم هجرت بنزديك مدينه رسيدند و مسلمين از خبر وصول ايشان در اضطراب افتادند و بين رؤساى ايشان در طرز مدافعه اختلاف بروز كرد ، رأى حضرت رسول اين بود كه مسلمين در مدينه بمانند و در همانجا از خود دفاع كنند در صورتى كه اكثر صحابه بر اين عقيده شدند كه بايد بجلوى قريش شتافت و قبل از آنكه ايشان بمدينه برسند با آن جماعت دست به كار جنگ زد . حضرت رسول بالأخره با رأى صحابه موافقت كرد و با هزار تن از مسلمين از مدينه خارج شده بدرهء احد در سر راه مدينه به مكه فرود آمد و در اينجا يكى از صحابه كه طرفدار ماندن در مدينه بود راه خلاف پيش گرفته با ياران خود پيغمبر و اصحاب را ترك گفت و بمدينه برگشت و جمعيت مسلمين بهفتصد نفر كه فقط دو تن از آنان سواره بودند منحصر شد .\r\nدر واقعهء احد كه در 7 رمضان سال سوم هجرى رخ داد مسلمين شكست خوردند و با اينكه حمزه عمّ رسول اللّه در جنگ شجاعت بسيار بخرج داد بالاخره نتيجه‌اى عايد مسلمين نشد و حمزه در اين واقعه بقتل رسيد « 1 » و حضرت رسول هم زخم شديد برداشت و كفار قريش پس از فتح نسبت بمقتولين مسلمين حركات زشت كردند از جمله هند زن ابو سفيان امر داد تا جگر حمزه را بيرون آوردند و از شدّت كينه و خشم آن را خورد و به همين جهت او را هند جگرخوار ( آكلة الأكباد ) لقب دادند . سردارى يك قسمت عمده\r\n\r\n\r\n","description":"","footnote":"\r\n( 1 ) - حمزه را مسلمين پس از كشته شدن « سيد الشهداء » ناميدند .\r\n","page_name":" 37 ","page_number":430},
  {"content":"\r\n\r\nاز سپاه قريش با خالد بن الوليد بود كه بعدها اسلام آورد و از مشاهير سرداران اسلام گرديد .\r\n\r\nغزوهء خندق\r\nبعد از شكست احد جمعى از مسلمين مرتدّ گشته بقريش پيوستند و يهود مخصوصا ايشانرا بر خلاف رسول اللّه برمىانگيختند و مسلمين براى سركوبى اين مخالفين در بقيهء سال سوم و سال چهارم هجرت بسه غزوهء كم اهميت با يهود و اتباع ابو سفيان مجبور شدند كه از آن جمله يكى غزوه‌اى بود در محل بدر با قريش در شعبان سال چهارم كه آن را غزوهء ثانى بدر يا غزوهء بدر صغرى مىگويند .\r\nدر شوال اين سال بمسلمين خبر رسيد كه جمعيت مهمى از قريش به قصد حملهء بمدينه در حركتند . چون عدهء مسلمين بسيار كم بود سخت پريشان شدند تا آنكه يكى از تازه مسلمانان ايرانى يعنى سلمان فارسى مسلمين را بكندن خندق بر گرد مدينه آشنا كرد و ايشان باشارهء او در فاصلهء 12 الى 14 روز بر دور مدينه خندقى ساختند و مهياى جلوگيرى از حملهء قريش نشستند .\r\nقريش با اينكه از جهت عدد بر مسلمين افزونى داشتند قادر بعبور از خندق نشدند و از تير و سنگهاى پرتابى ايشان نيز آزارى بلشكر اسلام نرسيد عاقبت طرفين تصميم بجنگ تن‌بتن گرفتند و چند تن از دو گروه براى اين مبارزه قدم بميدان گذاشتند و از آن جمله بودند عمرو بن عبدودّ از طرف كفار و علىّ بن ابى طالب از جانب مسلمين\r\nعلىّ بن ابى طالب خصم خود را كشت و قريش مجبور بتقاضاى صلح شدند و ابو سفيان و اتباع او ببازگشت بمكّه مجبور گرديدند .\r\nفتح خندق مقام متزلزل مسلمين را به خوبى تثبيت كرد چه علاوه بر كشيده شدن انتقام شكست احد قريش را ملزم نمود كه از اين تاريخ ببعد ديگر متعرض مسلمينى كه از مدينه بمكّه براى حجّ يا براى تجارت بيمن ميروند نشوند و بقبول اين شكست سياسى تن دردهند . همين امر مقدمهء بروز اضطراب در صف قريش و الحاق بسيارى از كفار بجمعيت مسلمين گرديد .\r\n\r\n","description":"","footnote":"","page_name":" 38 ","page_number":431},
  {"content":"\r\n\r\nدر سال ششم هجرى رسما بين مسلمين و كفّار قريش عهدنامه بسته شد و قرار گذاشتند كه در مدّت ده سال بين طرفين جنگ متروك بماند و هيچيك از دو طرف مزاحم كسى كه بخواهد در عهد و بيعت يك طرف وارد گردد نشوند . اين معاهده را جمعى از صحابهء حضرت رسول و عدّه‌اى از رؤساى قريش امضا كردند .\r\nاز سال چهارم تا هشتم هجرى يعنى از واقعهء خندق تا فتح مكّه بدست مسلمين پيغمبر چند غزوهء ديگر با كفار و يهود كرده كه مشهورترين آنها غزوهء خيبر است در نيمهء محرّم سال هفتم . در غزوهء خيبر مسلمين با يهود چند جنگ سخت كرده و عدّه‌اى از قلعه‌هاى محكم ايشانرا تسخير نموده‌اند و از ايشان غنايم و اسراى بسيار گرفته و بعضى از رؤساى آن طايفه را كشته‌اند از جمله مرحب خيبرى است كه بدست علىّ بن ابيطالب بقتل رسيده . در اين غزوه مسلمين به علت عنادى كه مخصوصا نسبت بيهود داشته‌اند با اين طايفه ببيرحمى بسيار معامله كرده و جمع كثيرى از ايشانرا بسفاكى تمام از دم تيغ گذرانده‌اند .\r\nدر سال هفتم هجرى حضرت رسول با اينكه هنوز قريش و ساير قبايل عربستانرا مطيع خود نساخته و مكّه و بلاد ديگر عرب را مسخر نكرده بود چند تن فرستاده پيش پادشاهان و امراى خارج عربستان روانه داشت و ايشانرا باسلام و بگرويدن بخداى محمّد و رسول او خواند از آن جمله كسى را پيش خسرو پرويز پادشاه ساسانى ايران فرستاد و نمايندگانى را نيز نزد امپراطور روم شرقى و حكمران مصر و نجاشى حبشه و امير غساسنه و امير بحرين و يمامه به همين عنوان مأمور كرد .\r\nخسرو پرويز دعوت پيغمبر اسلام را كه بر پارهء استخوانى نوشته شده بود بدور افگند و بمرزبان ايرانى يمن دستور داد كه درصدد دستگيرى حضرت رسول برآيد .\r\nپادشاهان و امراى ديگر بعضى اسلام آوردند و بعضى ديگر جوابى مناسب و مؤدّب بنامهء پيغمبر عرب دادند .\r\n\r\nفتح مكّه در سال هشتم هجرت\r\nدر اوايل سال هشتم هجرت دو تن از بزرگان قريش كه تا اين تاريخ در مخالفت با اسلام پايدار مانده و در جنگهاى بر ضدّ مسلمين\r\n\r\n","description":"","footnote":"","page_name":" 39 ","page_number":432},
  {"content":"\r\n\r\nنيز دخالتهاى مهمّ كرده بودند يعنى خالد بن وليد و عمرو بن العاص بدين اسلام گرويدند و مسلمين از اين بابت بسيار مسرور شدند چه اين دو تن هر دو در ميان قريش مقامى جليل داشتند و چنان كه از وقايع بعد معلوم خواهد شد نسبت باسلام مصدر خدمات شايان شدند\r\nدر جمادى الاولى سال هشت حضرت رسول سه هزار نفر از مسلمين را بحدود شام كه جزء متصرّفات دولت روم شرقى و تحت ادارهء اعراب عيسوى بود بجهاد فرستاد سپاهيان رومى و عرب عيسوى مسلمين را در محلّ مؤته شكست دادند و جعفر بن ابيطالب با چند تن ديگر از سران اسلام كشته شدند و خالد بن الوليد بقيّة السّيف منهزمين را بمدينه برگرداند .\r\nدر ايامى كه مسلمين با روميان در مؤته مىجنگيدند بين دو قبيله از قبايل عرب كه يكى تحت حمايت مسلمين و ديگرى در بيعت قريش بودند نزاع درگرفت . قريش بطرفدارى از ياران خود برخاستند و در نتيجه عهدى را كه در سال ششم با مسلمين بسته بودند نقض كردند .\r\nابو سفيان چون ميدانست كه مسلمين از اين پيش‌آمد براى قلع ريشهء كفار قريش استفاده خواهند كرد شخصا بمدينه آمد تا عهد شكسته را برقرار سازد ليكن مسلمين كه پى بهانه براى حملهء بمكّه و بيرون آوردن آن از كف قريش مىگشتند زيربار تجديد عهد نرفتند و ابو سفيان بدون حصول نتيجه بمكّه برگشت\r\nحضرت رسول فرمان تجهيز داد و غرضش اين بود كه ناگهانى بر مكّه بتازد و قريش را غافلگير كند اما قريش بموقع از قصد مسلمين آگاه شدند و بتهيّهء وسايل مدافعه پرداختند .\r\nپيغمبر اسلام با قريب 000 ر 10 نفر از مهاجر و انصار و ساير قبايل عرب در دهم رمضان سال هشتم از مدينه رهسپار مكّه شد و به اطراف آن شهر فرود آمد .\r\nدر رسيدن مسلمين به مكه ابو سفيان از ترس جان بلشكر اسلام آمده خواهى نخواهى ايمان آورد و به همين علت قريش از مقاومت مأيوس شدند و مكه در دهم رمضان سال هشتم تقريبا بدون جنگ بچنگ مسلمين افتاد .\r\n\r\n","description":"","footnote":"","page_name":" 40 ","page_number":433},
  {"content":"\r\n\r\nحضرت رسول پس از طواف خانهء كعبه داخل آن شد و امر داد بتهاى عرب را كه در آنجا قرار داده بودند درهم شكستند و بر فراز آن اذان گفتند و كعبه را بيت الله الحرام ناميد و غنايمى را كه در فتح مكّه نصيب مسلمين شد بين ايشان تقسيم كرد از آن جمله قسمتى را هم ببزرگان قريش كه با وجود قبول نكردن اسلام با مسلمين از در خلاف درنيامده و بايشان قول مساعدت داده بودند بخشيد . اين جماعت اخير را المؤلّفة قلوبهم ميخوانند يعنى كسانى كه دلهاى ايشان نسبت بمسلمين مهربان شده .\r\nتسخير مكه بزرگترين واقعهء ايام حيات حضرت رسول است چه در نتيجهء اين فتح علاوه بر آنكه حضرت با فيروزى تمام بمقرّ اوّلى برگشته و دشمنان و آزاركنندگان خود را منكوب و پايمال كرده فتح قطعى اسلام را مسلّم ساخته و خانهء كعبه قبله و مطاف عموم قبايل عرب حجاز را تحت اختيار و ادارهء رسول دين جديدى آورده و زمينه را براى تشكيل دولت واحدى از عرب كه دين جميع ايشان اسلام و پايتختشان مكه باشد مهيّا نموده است .\r\n\r\nغزوهء تبوك در سال نهم هجرت\r\nپس از فتح مكه حضرت رسول چند كس از سران اسلام را با سپاهيانى مختصر براى دعوت كفار به اطراف روانه داشت و بايشان دستور داد كه از جنگ خوددارى نمايند با اين حال چون كفار به سهولت زيربار قبول آئينى تازه نمىرفتند در سال هشتم و نهم باز چند غزوه بين ايشان و مسلمين اتفاق افتاد كه در همه فتح با لشكر اسلام بود .\r\nحضرت رسول همه وقت تصميم داشت كه شكست مؤته را تلافى كند و از روميان و عيسويان غساسنه انتقام آن شكست را بكشد . به همين نيت در رجب سال نهم دستور داد كه مسلمين براى جنگ با روم تجهيز كنند . مردم به علت دورى و خشكى راه و رسيدن فصل برداشت محصول خرما چندان بشوق زيربار اين تكليف نمىرفتند و حضرت امر كرد كه ابو بكر تمام دارائى و عثمان قسمت اعظم ثروت خود را در راه تهيهء سپاه و نفقهء مجاهدين ببخشند . ايشان هم‌چنين كردند ليكن باز جمعى از انصار سر بمخالفت برداشتند و با پيغمبر اسلام همراه نشدند .\r\n\r\n","description":"","footnote":"","page_name":" 41 ","page_number":434},
  {"content":"\r\n\r\nحضرت رسول علىّ بن ابى طالب را بجاى خود در مكه گذاشت و با لشكريان اسلام كه قريب 000 ، 30 نفر بودند به طرف شام حركت كرد و با تحمّل زحمات بسيار از تشنگى و بدى و سختى راه خود را بمحلّ تبوك از بلاد سر راه شام بشبه جزيرهء سينا رساند و در آنجا فرمان رحل اقامت داد .\r\nمسلمين قريب بيست روز در تبوك ماندند و در اين ضمن بر چند نفر از امراى عرب و رؤساى قبايل اطراف دست يافته يا ايشانرا كشتند و يا بقبول جزيه مجبور ساختند اما پيش از آنكه روميان برسند و جنگى دربگيرد چون صدمات بسيار از اين لشكركشى ديده بودند برگشتند .\r\nدر سال دهم هجرت حضرت رسول علىّ بن ابى طالب را بسفارت بيمن فرستاد و مردم آنجا را باسلام خواند . اهل يمن قبول اسلام كردند و جماعتى از اعراب قحطانيه و بازماندگان ملوك حميرى به اين ترتيب بآئين جديده گرويده سرزمين آباد و حاصلخيز يمن هم ضميمهء بلاد اسلام گرديد .\r\n\r\nوفات حضرت رسول در سال يازدهم هجرت\r\nحضرت رسول در 25 ذى القعدهء سال دهم هجرت به قصد حجّ از مدينه عازم كعبه شد و اين حج كه آن را حجّة الوداع ميگويند آخرين حجّ يعنى آخرين سفر حضرت رسول است چه او پس از مراجعت بمدينه در اواخر صفر سال يازده بسترى شد و بقول مشهور در شب سيزدهم ربيع الاول اين سنه پس از 23 سال دعوت مردم باسلام رحلت كرد و جسد او را علىّ ابن ابى طالب و عباس و پسران او پس از انجام آداب غسل و كفن در همان منزلى كه در آنجا جان داده بود به خاك سپردند .\r\nاز حضرت رسول فرزند ذكور نماند چه پنج پسر او همه در خردسالى مردند .\r\nتنها دختران آن حضرت يعنى فاطمه ( زوجه علىّ بن ابى طالب ) و زينب ( زوجهء ابو العاص ) و رقيه و امّ كلثوم ( كه يكى بعد از ديگرى به عقد ازدواج عثمان بن عفان درآمدند ) بحدّ رشد رسيدند . جميع اولاد حضرت رسول از خديجه بودند و آنحضرت از زنان ديگر خود فرزند نداشت .\r\n\r\n","description":"","footnote":"","page_name":" 42 ","page_number":435},
  {"content":"\r\n\r\n\r\nفصل سوم خلفاى راشدين ( از 11 تا 41 هجرت )\r\n\r\nمسئلهء خلافت\r\nچون حضرت رسول وفات كرد ما بين مسلمين بر سر خلافت يعنى جانشينى آن حضرت اختلاف شد جمع قليلى بنابر آنچه خود از پيغمبر شنيده بودند بعلىّ بن ابى طالب پسر عمّ و داماد آن حضرت مايل شدند چه هم نسبا نزديكتر مردم به آن حضرت بود و هم به علت سبقت در ايمان و تقرّب به حضرت رسول انسب همهء صحابه براى انتخاب بجانشينى رسول اللّه محسوب ميشد . انصار گفتند كه چون ما از همه بيشتر بپيغمبر كمك كرده و او را در حالى كه قريش از همه طرف آزار ميرساندند در ميان خود پناه داده‌ايم براى خلافت از همه كس سزاوارتريم . قريش هم به علت آنكه پيغمبر اسلام از ميان ايشان طلوع كرده بود اين مقام را حق خود ميدانستند . طرفداران على در خانهء حضرت فاطمه و انصار در محلى بنام سقيفهء بنى ساعده گرد آمدند و هر كدام در اثبات ادّعاى خود پافشارى مىكردند .\r\nابو بكر بن ابى قحافه پدر زن حضرت رسول حديثى خواند كه خود از پيغمبر شنيده بود ، مضمون آن اينكه خلافت حق قريش است و همين حديث انصار را در ادعاى جانشينى رسول اللّه مغلوب ساخت . قريش هم بالأخره براى آنكه اختلاف كلمهء مسلمين منجر به خرابى اساسى كه پيغمبر ريخته بود نشود بدعوت عمر با ابو بكر بيعت كردند فقط ابو سفيان و قليلى از هواخواهان علىّ بن ابى طالب زير اين بار نرفتند .\r\n\r\n","description":"","footnote":"","page_name":" 43 ","page_number":436},
  {"content":"\r\n\r\nاز تاريخ بيعت قريش با ابو بكر تا زمانى كه معاويه خلافت را در خاندان خود موروثى كرده يعنى در مدّت سى سال ( 11 - 41 . ه ) ترتيب انتخاب جانشين پيغمبر يعنى خليفه به طرز بيعت بوده يعنى جمعى از قريش و صحابه با كسى كه او را براى اين مقام اصلح ميشمردند عهد و پيمان مىكردند كه از او همچنانكه از رسول اللّه اطاعت ميكردند فرمانبرى كنند و خليفه هم اصولا ملزم بود كه از سيرهء حضرت رسول يعنى طرز رفتار او و پيروى از احكام شريعت اسلام منحرف نشود و همه وقت بر طريق مستقيم و سبيل هدايت و رشاد برود . پنج تن خليفه‌اى را كه در مدّت اين سى سال به همين ترتيب و اصول اختيار شده‌اند خلفاى راشدين مىگويند .\r\n\r\nخلافت ابو بكر ( 11 - 13 )\r\nاوّلين خلفاى راشدين ابو بكر پدر عايشه زوجهء محبوبهء حضرت رسول است كه او را بلقب صدّيق ميخوانند . خلافت او بعلّت كبر سنّ طولى نكشيده و از دو سال و سه ماه و ده روز تجاوز نكرده است .\r\nشروع خلافت ابو بكر مصادف شد با برگشتن جماعتى از مسلمين از دين كه آنها را اهل ردّه ميخوانند و قيام چند تن بعنوان پيغمبرى و دعوت مردم بسوى خود .\r\nمشهورترين اين مدّعيان پيغمبرى يكى اسود عنسى است كه در ايام ناخوشى حضرت رسول در يمن قيام كرد و مسلمين او را چهار روز قبل از رحلت حضرت رسول كشتند ديگر مسيلمه كه در يمامه خروج نمود و با زنى ديگر كه او نيز دعوى نبوّت داشت دست يكى كرد . ابو بكر خالد بن الوليد را بدفع او فرستاد و خالد مسيلمه را كشت و فتنهء او دفع شد ليكن در جنگ با مسيلمه جماعتى از انصار و مهاجرين كه قارئين قرآن بودند بقتل رسيدند و ابو بكر از ترس آنكه مبادا قرآن بتدريج تحريف شود و يا قسمتى از آن از ميان برود امر داد كه قرّاء و كاتبين وحى هرچه از آيات در ضبط دارند بر پوست\r\n\r\n","description":"","footnote":"","page_name":" 44 ","page_number":437},
  {"content":"\r\n\r\nحيوانات يا درخت خرما بنويسند و قرآنى را كه به اين ترتيب فراهم آورد بحفصه دختر عمر يكى از زوجات پيغمبر سپرد .\r\nسركوبى اهل ردّه نيز بدست خالد بن الوليد صورت گرفت و خالد به علت خدماتى كه در برگرداندن مرتدّين باسلام كرده لقب سيف اللّه يافته است .\r\n\r\nلشكركشى بايران و شام\r\nبعد از آنكه ابو بكر بدستيارى خالد بن وليد بار ديگر سراسر عربستان را مطيع اسلام كرد و مرتدّين و مدّعيان نبوّت را از ميان برد مصمّم شد كه اسلام را در خارج جزيرة العرب نيز منتشر سازد و چون انجام اين خيال مستلزم فتح ممالك ايران و روم بود دو لشكر مهمّ تهيه ديده يكى را از راه باديه بحدود عراق روانه داشت و ديگرى را از راه حجاز به سمت شام فرستاد .\r\nلشكريان سمت عراق بسردارى خالد ابتدا بحيره حمله بردند و آن شهر در سال 12 هجرى تسليم شد و ملوك آل لخم به اين ترتيب برافتادند . از آنجا خالد از طريق جلگه عراق به سمت خليج فارس پيش راند و پس از كشتار بسيار از مردمى كه از خانه و وطن خود دفاع ميكردند بر بندر ابلّه ( در محلّ بصرهء حاليه ) دست يافت ليكن اندكى بعد بامر ابو بكر مراجعت نموده بشام مأمور شد .\r\nسردار لشكر خدو شام ابو عبيدة بن الجرّاح بود و او در سال 12 به يارى خالد كه از عراق رسيد در محلّ يرموك « 1 » بر لشكريان هراكليوس ( هرقل ) امپراطور روم شرقى كه تازه از لشكركشى بايران و فتح بلاد از دست رفته خلاص يافته و خود و سپاهيانش فرسوده و كوفته بودند حمله آورد و پس از جنگ سختى عساكر اسلام در سال 13 يعنى كمى پس از فوت ابو بكر و در عهد خلافت عمر فتح بزرگى كردند و در نتيجهء آن مفتاح راههاى جبل حوران و درّهء نهر اردن بدست ايشان افتاد و معابر شام بر روى ايشان گشوده گرديد چنان كه پس از اين فتح شهر بصرى پاىتخت غساسنه را تسخير كردند پس از آن ملوك عرب عيسوى را كه سالها تحت حمايت روميان در اطراف جبل حوران نيمه استقلالى داشتند برانداختند .\r\n\r\n\r\n","description":"","footnote":"\r\n( 1 ) - باصطلاح روميان  Hieromax \r\n","page_name":" 45 ","page_number":438},
  {"content":"\r\n\r\nهراكليوس كه هيچگونه در خود قدرت جلوگيرى از سپاهيان پرجوش و خروش اسلام را نميديد طلب صلح كرد و راضى شد كه با دادن مبلغى پول و مقدارى گندم جلوى پيشرفت مسلمين را موقتا بگيرد و ايشانرا بعربستان برگرداند .\r\nابو بكر در جمادى الاخرى سال 13 پس از پانزده روز ناخوشى فوت كرد و بقولى مسموم شد و او را در جنب قبر حضرت رسول در مدينه به خاك سپردند .\r\nدر ايامى كه ابو بكر مريض بود باشارهء او عمر براى مردم نماز ميگزارد و چون مرگ خود را احساس كرد عامه را ببيعت با عمر بخلافت دعوت نمود . مردم هم اكثر برأى او رفتند و پس از فوت ابو بكر بعمر بن الخطاب دست بيعت دادند .\r\nابو بكر در ايام خلافت خود عنوان و لقب مخصوصى نداشت فقط او را خليفة رسول الله ميخواندند . عمر اوّل كسى است كه لقب امير المؤمنين اختيار كرده و اين لقب بعد از او براى عموم خلفا بعقيدهء اهل سنت عنوان شده . شيعه چون خليفهء به حق حضرت علىّ بن ابى طالب را ميدانند فقط او را به اين عنوان ميخوانند .\r\n\r\nخلافت عمر بن الخطاب ( 13 - 23 )\r\nپس از آنكه مسلمين باشارهء ابو بكر صديق با عمر بن الخطاب بخلافت بيعت كردند خليفهء ثانى چون از بابت اوضاع داخلى عربستان آسوده خاطر بود و مدعى و مخالف مهمّى كه نسبت به او در حال قيام و دشمنى علنى باشد نداشت تمام همّ خود را بانجام طرحى كه ابو بكر شروع نموده بود يعنى فتح ممالك ايران و روم مصروف كرد و از آن جهت كه هم خود مردى بسيار عاقل و دورانديش بود و هم سردارانى رشيد و كارآزموده و مجاهدينى باايمان و پرحرارت تحت حكم داشت به زودى از يك طرف بساط دولت عظيم الشأن ساسانى را يكسره برچيد و سراسر ايران را فتح كرد و از طرفى ديگر دست تسلط روميان را كه چندين قرن بود بر قسمت مهمّ آسياى غربى و شمال افريقا فرمانروائى\r\n\r\n","description":"","footnote":"","page_name":" 46 ","page_number":439},
  {"content":"\r\n\r\nداشتند از اين نواحى كوتاه ساخت و بالنتيجه بهترين و آبادترين اقطار متمدّن آن عصر را تحت فرمان اسلام آورد .\r\n\r\nفتح ايران\r\nسابقا اشاره كرديم كه خسرو پرويز در نتيجهء تغيير مزاجى كه نسبت بابو قابوس نعمان بن منذر پادشاه حيره تحت الحمايهء خود پيدا كرده بود او را در سال 613 ميلادى در زيرپاى فيل هلاك كرد . اين حركت خسرو پرويز جماعتى از عرب را كه بتعصب قومى مشهورند بر پادشاه ايران و ايرانيان خشمگين ساخت و از ايشان قبيلهء بكر بن وائل از اعراب اسماعيليه كه در نزديكى خاك آل لخم سكونت داشتند علنا بر ضدّ عمّال خسرو پرويز قيام كردند . پادشاه ايران مجبور شد كه سپاهيانى بسردارى هامرز بسركوبى اعراب قبيلهء بكر بفرستد . بنى بكر لشكريان ايران و جمعى از اعرابى را كه به يارى ايشان آمده بودند مغلوب كردند و هامرز را در اين واقعه كه بوقعهء ذوقار موسومست در سال دوم هجرت كشتند .\r\nجنگ ذوقار اگرچه در تاريخ ايران از لحاظ نظامى اهميتى ندارد و ابدا موجب اثر و نتيجه‌اى نشده ليكن بر خلاف براى اعراب واقعهء بسيار مهمّى بوده چه اولا بايشان فهمانده است كه ايران اين زمان ايران زمان شاپور و انوشيروان نيست و لشكريان و پادشاه آن ديگر آن قدرت و سياست سابق را ندارند و غلبه يافتن بر ايرانيان براى عرب كه هميشه مخذول و كوفتهء ايشان بوده امريست ممكن ثانيا چون هرج‌ومرج و اوضاع ناگوارى كه پس از مردن خسرو پرويز در دربار و وضع سلطنت ايران رخ داد هيچكس بفكر كشيدن انتقام از قبيله بكر و تنبيه آنان برنيامد بر عرب ثابت شد كه داخلهء ايران سخت خرابست و راه براى حمله و هجوم به آن سرزمين باز .\r\nدر خلافت ابو بكر يكى از رؤساى عرب از قبيلهء بنى شيبان كه مثنّى بن حارثه نام داشت و غالبا با كسان خود بر قسمتى از خاك سرحدى ايران كه عرب آن را سواد « 1 »\r\n\r\n\r\n","description":"","footnote":"\r\n( 1 ) - مقصود عرب از سواد آن قسمت از ايران غربى بوده است كه بلافاصله بباديهء عربستان اتصال داشته و چون عرب پس از گذشتن از بيابان اول بار با ديدن آن از ذور سواد آبادى عراق را مىديده آن را به اين نام خوانده‌اند .\r\n","page_name":" 47 ","page_number":440},
  {"content":"\r\n\r\nميگفتند بعنوان غارت دستبرد ميكرد پيش خليفه آمد و وضع خراب ايران را بيان نمود و از خليفه خواست كه او را بر تازه مسلمانان قبيلهء خود رياست و در مرز ايران غربى پيش قدم مسلمين قرار دهد . ابو بكر نيز چنين كرد و چون خالد بن الوليد را از مدينه با سپاهيانى به طرف حيره فرستاد بمثنى امر داد كه تحت امر و اطاعت خالد قرار گيرد ، چند نفر ديگر از رؤساى عرب از جمله يكى از سران قبيلهء بكر هم كه در واقعهء ذوقار بر لشكر ايران غلبه نموده بودند عين معاملهء مثنى را در پيوستن بسپاه خالد معمول داشتند و معاضد و رهنماى او براى حملهء بايران شدند .\r\nخالد ابتدا به طرف حيره كه اول آبادى ايران غربى و بر كنار باديه عربستان بود متوجه شد ، اهل حيره تسليم شدند و در سال دوازده هجرى مبلغى گزاف بخالد بخشيدند تا از سر خون ايشان درگذشت و قرار كردند كه هر سال نيز خراجى بمسلمين بپردازند خالد تسليم ايشان را به اين شرط پذيرفت كه از اين تاريخ ببعد مردم حيره جاسوس مسلمين بر ايرانيان باشند ، وجوه غنايم را هم بمدينه فرستاد و اين اوّل مالى بود كه مسلمين به آن شهر بعنوان تقسيم بين مسلمانان ديگر فرستادند .\r\nبا فتح حيره از طريق وادى فرات راه جنوب عراق عرب و جلگهء خوزستان بر روى سپاه اسلام گشوده شد . خالد بلادرنگ مثنى را مأمور شوشتر كرد و يكى ديگر از سران عرب را بفتح بندر ابلّه ( محلّ بصرهء حاليه ) فرستاد و خود بتسخير آباديهاى كنار فرات مشغول شد از آن جمله به شهر انبار در كنار فرات كه محل ذخيره و آذوقهء لشكر ايران بود حمله برد و پس از محاصره و سوختن قسمتى از حومهء آن شهر مردم آنجا را بتسليم و دادن مالى مجبور ساخت .\r\nخالد تا ربيع الاول سال 13 هجرى در عراق بود و در اين مدّت او و سپاهيانش بمردم بلاد سرحدّى ايران از كشتن و غارت اموال و باسير بردن زن و مرد صدمات بسيار زدند و در پاره‌اى موارد بدون هيچ اغراقى از كشتار مردم بيگناه به اين اسم كه قبول اسلام نكرده‌اند جوى خون راندند . در تاريخ مزبور ابو بكر خالد را از عراق خواست و به يارى ابو عبيدة بن الجرّاح مأمور شام كرد .\r\n\r\n","description":"","footnote":"","page_name":" 48 ","page_number":441},
  {"content":"\r\n\r\nچون خلافت بعمر رسيد پدر مختار معروف يعنى ابو عبيد ثقفى از طرف خليفه بسردارى سپاه مأمور فتح ايران نامزد و روانه گرديد و بمثنى بن حارثه دستور داده شد كه مطيع امر سردار جديد باشد . عمر بمثنى پيغام داد كه اگر شتابزدگى تو در كارها نبود سردارى سپاه را به تو مىسپردم اما چون براى ادارهء جنگ مردى محتاط و با درنگ لازمست ابو عبيد را برگزيدم .\r\nابو عبيد در طىّ راه هرجا بقبايل عرب ميرسيد ايشانرا بنام جهاد بغارت ايران تطميع ميكرد و به اين تدبير جمع كثيرى از اين مردم را كه عمر به اين عمل ميگذراندند با خود به طرف ايران كشاند و ابتدا به سمت خوزستان پيش راند ليكن پس از غارت و تسخير عدّه‌اى از آباديهاى آن ناحيه بعزم فتح مداين پاىتخت ساسانيان و عبور از فرات بحيره برگشت .\r\n\r\nواقعهء جسر ( رمضان سال 13 )\r\n( رمضان سال 13 ) - مردم حيره از قديم بر روى شطّ پلى ساخته بودند كه بتوسط آن بساحل يسار رودخانه مىآمدند و از اين طريق با عراق ارتباط داشتند . اين پل در اين تاريخ سست و در پاره‌اى قسمتها خراب شده بود . ابو عبيد به تعمير آن امر داد و چون از اصلاح آن فارغ شد با عدّه‌اى از سپاهيان اسلام از شطّ گذشت .\r\nايرانيان در اين طرف رودخانه بسردارى مردانشاه كه پادشاه ايران او را بهمن و عرب ذو الحاجب يعنى داراى ابروان دراز لقب داده بودند جلوى لشكريان ابو عبيد را سدّ كردند و جنگ سختى درگرفت و جمع كثيرى از مسلمين بدست ايرانيان بقتل رسيدند از آن جمله ابو عبيد و برادر و برادرزاده‌اش هلاك شدند و مسلمين شكسته و منهزم بسردارى مثنى بحيره برگشتند و خبر هزيمت خود را بمدينه بعمر نوشتند .\r\nشكست جسر « 1 » و قتل ابو عبيد چنان عمر را متأثر ساخت كه در مدّت يك سال از شدّت تألم نام عراق را به زبان نمىآورد تا آنكه پس از گذشتن سالى او در مدينه و مثنى در حيره مردم را بجهاد بر ضدّ اهل ايران تحريص و بغارت خزاين ملوك ساسانى\r\n\r\n\r\n","description":"","footnote":"\r\n( 1 ) - شكست جسر را مسلمين به علت محلى كه اين واقعه در آنجا رخ داده بود يوم قس الناطف هم ميگويند\r\n","page_name":" 49 ","page_number":442},
  {"content":"\r\n\r\nتطميع كردند حتى خليفه هركس را كه ميخواست بغزاى شام رود به سمت ايران روانه ميكرد از آن جمله جرير بن عبد اللّه بجلى را با اتباعش بغارت آباديهاى ايران مأمور ساخت و او با خليفه قرار گذاشت كه ربع غنايمى كه كسانش از اين عمل بچنگ ميآورند ملك ايشان باشد و خليفه هم پذيرفت .\r\nاما ايرانيان با وجود چنين فتح درخشانى كه حاصل كرده بودند و با فرصت يك ساله كه در دست داشتند به علت پريشانى اوضاع داخلى ابدا بفكر تدبير كار مسلمين و پيش‌بينى حملهء آيندهء ايشان نيفتادند و چنين تصور كردند كه در نتيجهء شكست جسر به كلى خطر عرب و اسلام دفع شده است .\r\n\r\nواقعهء نخيله در سال 14\r\nجرير بن عبد اللّه بجلى با جمع كثيرى از اعراب غارتگر به سمت سواد عراق و درهء وسطاى فرات سرازير شد و چون خبر حركت ايشان بايران رسيد يزدگرد سوّم كه تازه پس از بحرانهاى پىدرپى بر تخت متزلزل ساسانى جلوس كرده بود سردارى را بنام مهران پسر مهربنداد همدانى با 12000 لشكرى بجلوى جرير و ياران او فرستاد اما اين سردار بجاى آنكه مثل بهمن ذو الحاجب در ساحل يسار فرات منتظر مسلمين بنشيند پيشدستى كرده از پل گذشت و در آن طرف شطّ در محل نخيله ( در نزديكى كوفهء حاليه ) با اصحاب جرير و مثنى روبرو شد .\r\nدر اين جنگ كه بواقعهء نخيله يا بمناسبت نام سردار ايرانى بيوم مهران معروف است ابتدا برادر مثنى كشته شد ليكن اين قضيه بجاى آنكه مثنى را دلشكسته و در پايدارى سست كند بر خلاف بر شدّت كينه و جلادت او افزود و مسلمين را بحملهء جمعى بر سپاه ايران واداشت . مهران در جنگ بقتل رسيد و لشكريان او متفرّق و منهزم شدند .\r\nياران غارتگر جرير و مثنى پس از عبور از فرات دست بيغماى بلاد و كشتار مردم گذاشتند و طولى نكشيد كه تمام ساحل يسار فرات تا حدود مداين پاىتخت ايران در زير سمّ ستور اين جماعت بيابانى پايمال گرديد .\r\n\r\nجنگ قادسيه در سال 14\r\nهجده ماه بعد از فتح نخيله عرب به قصد تسخير پاىتخت ايران مداين كه در ساحل چپ دجله قرار داشت خود را آماده كردند\r\n\r\n","description":"","footnote":"","page_name":" 50 ","page_number":443},
  {"content":"\r\n\r\nو عمر پس از مدتى ترديد و احتياط در اينكه خود شخصا بسردارى لشكر اسلام عازم شود يا ديگرى را به اين عمل بگمارد بالاخره سعد بن ابى وقّاص را نامزد اين شغل كرد تا او بدستيارى مثنى پاىتخت ايران را مفتوح سازد . موقعى كه سعد به نزديكى حيره رسيد مثنى مريض بود و او اندكى بعد مرد . سعد زوجهء او را به عقد ازدواج خود درآورد و در محل قادسيه ( پانزده فرسخى مغرب كوفه ) اردو زد .\r\nيزدگرد بعجله سپاهيانى كثير از اين طرف و آن طرف گرد آورد و فرماندهى ايشان را با سپهبد كلّ ايران يعنى رستم پسر فرّخزاد والى خراسان واگذاشت و فيروزان و بهمن ذو الحاجب فاتح واقعهء جسر را هم با او همراه كرد رستم كه بر تختى سوار بود با درفش كاويان پرچم ملى ايران بجانب قادسيه رهسپار گرديد .\r\nبا وجود نهايت احتياط و تهيه‌اى كه عمر در كار لشكركشى بايران مرعى داشته بود باز از عاقبت امر انديشه‌ناك بود و ميخواست كه اگر ممكن شود با تحميل جزيه و اسلام بر ايرانيان بشكلى كار را به صلح خاتمه دهد به همين علت بسعد بن ابى وقاص نوشت كه نمايندگانى پيش فرمانده كل سپاه ايران و يزدگرد بفرستد و ايشان را بقبول اسلام بخواند سعد ابتدا مغيرة بن شعبه را نزد رستم فرّخزاد مأمور كرد . رستم بتوسط او بسپاهيان اسلام پيغام داد كه چون ميدانم تنگى معيشت و سختى وضع شما را به حركت به طرف ايران واداشته شاهنشاه ايران حاضر است كه با بخشيدن آذوقه و برآوردن پاره‌اى از حاجات شما را بمقرّ اولى برگرداند . مغيره در جواب گفت خداوند رسول خود را بر ما فرستاده و ما را بقبول دعوت او نيكبخت گردانيده و ما را بجهاد با مخالفين مأمور ساخته تا در اين راه بكوشيم و ايشانرا بپذيرفتن جزيه و قبول خوارى واداريم اگر به اين جمله دست ايمان و اطاعت ندهيد شمشير بين ما و شما حاكم خواهد بود . رستم در خشم سخت فرورفت و گفت فردا احدى از شما را زنده نخواهم گذاشت .\r\nسعد بار ديگر دو تن از سران عرب را پيش رستم فرستاد و ايشان از رستم خواستند كه آنانرا بعنوان سفارت پيش يزدگرد روانه دارد ، رستم نيز چنين كرد اما چون سران عرب يزدگرد را باسلام دعوت نمودند پادشاه ساسانى متغيّر شد و فرستادگان را بازراند\r\n\r\n","description":"","footnote":"","page_name":" 51 ","page_number":444},
  {"content":"\r\n\r\nو گفت كه اگر عنوان سفارت نداشتيد امر بقتل شما ميدادم .\r\nدر تمام اين مدّت هجده ماه كه از واقعهء نخيله ميگذشت و قسمتى از آن صرف تبادل سفرا و مذاكرات شد با اينكه ترس و ترديد عرب از حملهء بمداين واضح بود رستم فرّخزاد با وجود كثرت عدد ابدا حركتى نكرد مثل اينكه انتظار داشت كه لشكر اسلام كه جماعتى قليل بيش نبودند بر او حمله كنند در صورتى كه به عقب راندن عرب و ريختن ايشان به آن طرف فرات كه حدّ طبيعى ايران و از همه جهت براى دفاع شايسته بود با صرف مختصر تدبير و كارآگاهى چندان اشكالى نداشت اما بدبختانه دل لشكريان ايران بر اثر جنگهاى ايام خسرو پرويز و انقلابات بعد از او و از ميان رفتن مردان كارى مرده بود و سرعت پيشرفتى كه در طىّ زمانى قليل اسلام و عرب به آن توفيق يافته بودند همه را مبهوت و نااميد ميداشت .\r\nتلاقى طرفين در آخر سال 14 در محلّ قادسيه اتفاق افتاد و جنگ سه روز و سه شب طول كشيد . سپاهيان ايران با اينكه به خوبى جنگيدند و مقاومت بخرج دادند از يك طرف به علت پيوستن جمعى از ايشان بعرب و از طرفى ديگر بر اثر بدبختىهاى چند از جمله وزيدن بادى سخت و افشاندن غبارى ديده‌دوز بر آن جمع شكست يافتند و رستم در واقعه كشته شد و سپاهيانش به طرف مداين پراگنده گرديدند .\r\nمسلمين در واقعهء قادسيه درفش كاويان رايت ملى ايران را كه بانواع جواهر آراسته بود بغنيمت گرفتند و براى تصرّف درر گرانبهاى آن آن را درهم دريدند . از دست رفتن درفش كاويان كه وجود آن در ميان لشكر بعقيدهء ايرانيها فال فتح و ظفر و مايهء دلگرمى سپاه بود اميد بقيّة السّيف مبارزين ايرانى را بيأس كلى مبدّل ساخت .\r\nگشوده شدن قادسيه و رسيدن عرب بساحل غربى دجله در مقابل ايوان مداين سقوط اين شهر و انقراض دولت با عظمت ساسانى را بر همه يقين و مسلم مىنمود .\r\n\r\nفتح مداين در سال 16\r\nسعد و لشكريان او پس از رسيدن بكنار دجله ابتدا با پيشقراولان مستحفظين مداين كه در ساحل غربى دجله بودند جنگى كردند ولى با اينكه ظفر يافتند در خود جسارت عبور از شطّ را نديدند به همين جهت مدّتى\r\n\r\n","description":"","footnote":"","page_name":" 52 ","page_number":445},
  {"content":"\r\n\r\nدر جلگهء بين فرات و دجله برفع خستگى و گشودن آباديهاى آن قسمت مشغول شدند .\r\nيزدگرد چون ديد كه از عهدهء دفاع پاىتخت اجدادى برنمىآيد با بزرگان دربارى و زنان و قسمت مهمّ نفايس خزاين خود به سمت كوههاى غربى نجد ايران حركت نمود و در حلوان اقامت گزيد و خيالش اين بود كه لااقل در معابر تنگ اين قسمت جلوى سيل هجوم عرب را بگيرد . از قضا مقارن فرار يزدگرد طاعون و قحطسالى در ميان ايرانيان بروز كرد و از اين راه نيز لطمات كلى به اين قوم برگشته روز وارد آمد .\r\nايرانيها پلهاى دجله را خراب كردند تا عبور بر عرب ممتنع گردد اما اين جماعت كه بعشق بهشت مرگ را خوار ميشمردند با اسب به آب زدند و ساحل يمين دجله را از ايرانيها پاك كردند تا قايقها باروبنهء مسلمين را به اين طرف شطّ بياورند .\r\nسعد و لشكريان او بتدريج آباديهاى حومهء مداين را گرفتند و چون ديگر در پاىتخت ساسانى كسى كه درصدد دفاع آنجا باشد نمانده بود آن شهر بيمانند كه قرنها بر قسمت عظيمى از عالم حكومت ميكرد و مركز ثروت و خزينهء نفايس بود در صفر سال 16 بدست عرب افتاد و غارتگرانى كه به اين شوق فرسنگها راه آمده و سختيها بر خود هموار كرده بودند بهشت موعود را در اين دنيا يافتند و در بردن مال و معاملات زشت نسبت بمغلوبين از حدود انصاف و اعتدال به كلى خارج شدند .\r\nيزدگرد تيره‌بخت در كوههاى كرمانشاه نيز نتوانست از عرب جلوگيرى كند و پس از دو شكست كه در جلولا و حلوان از جرير بن عبد اللّه بجلى خورد به سمت اصفهان گريخت و عرب به اين ترتيب علاوه بر فتح سراسر جلگهء عراق و سواد دجله در حصارهاى ايران داخلى نيز رخنه كردند چنان كه به سهولت موصل و تكريت را از طرفى و كرمانشاه را از طرفى ديگر مسخر خود ساختند .\r\n\r\nفتح الفتوح نهاوند در سال 21\r\nبعد از فتح قادسيه سعد بن ابى وقاص باشارهء عمر ببناى شهرى جهت هجرت قبايل عرب از عربستان بعراق پرداخت و كوفهء حاليه را به همين قصد در سال 17 هجرى ساخت و آن شهر كه بتدريج آباد و پرجمعيت شد به علت نزديكى بتدريج جاى حيرهء قديم را گرفت چنان كه بصره ( تاريخ بناى آن بتوسط\r\n\r\n","description":"","footnote":"","page_name":" 53 ","page_number":446},
  {"content":"\r\n\r\nمسلمين سال 16 ) بجاى بندر ابلّه و بغداد ( تاريخ بناى آن بتوسط منصور عباسى در 146 ) بجاى طيسفون و مداين اعتبار يافتند و شهرهاى سابق نزديك آنها كم‌كم رو به خرابى نهادند .\r\nوالى بصره در اوايل سال 16 مغيرة بن شعبه را از طرف خود مأمور فتح بلاد خوزستان كرد و مغيرة به آسانى دهقانان ايرانى اهواز را بتسليم و قبول جزيه مجبور ساخت اما عمر به علت حركت زشتى كه از مغيرة روايت كردند او را از حكومت بصره برداشت و ابو موسى أشعرى را بجاى او فرستاد .\r\nابو موسى دنبالهء فتوحات سلف خود را گرفت و پس از چند رشته جنگ بلاد رامهرمز و شوش را مفتوح كرد . اما چون بشوشتر رسيد بمقاومت هرمزان « 1 » والى آنجا كه در قلعهء شهر متحصن بود برخورد ناچار از خليفه كمك خواست و عمر دستور داد كه از كوفه عمّار بن ياسر با لشكريانى به يارى ابو موسى برود .\r\n\r\n\r\n","description":"","footnote":"\r\n( 1 ) - هرمزان موقعى كه او را بمدينه پيش عمر بردند يك‌دست از البسهء زردوز فاخر خود را پوشيد و تاجى مرصع و ياقوت نشان بر سر گذاشت و به همين حال پيش خليفه كه در مسجد در خواب بود آمد . پرسيد خليفه كدامست ، عمر را به او نمودند سخت در تعجب شد و گفت اگر اين امير المومنين است پس پاسبانان و دربانان او كجااند . گفتند امير ما دربان و پاسبان ندارد . چون چشم عمر بر او افتاد امر داد لباس و تاج او را برداشتند و بجاى آن پيراهنى ساده به او پوشاندند سپس او را مخاطب ساخته گفت اين عاقبت مكر و مخالفت با امر خداوند است . هرمزان گفت چون در ايام جاهليت خدا از شما روگردان بود ما بر شما غلبه داشتيم ، حال كه خدا با شماست شما را بر ما غلبه است . آنگاه از مسلمين آب خواست تا بياشامد ، بامر عمر آب آوردند . هرمزان گفت ميترسم در حين شرب بقتلم رسانند ، عمر گفت تا آب را نياشاميده باشى خطرى بر تو نيست . هرمزان كاسهء سفالين آب را پيش از آشاميدن بر زمين زد و گفت : ما ابناء ملوكيم و در چنين ظروفى نمىآشاميم . عمر دستور داد تا او را بكشند . هرمزان گفت تو گفتى كه تا آب نياشاميده باشم بر من خطرى نيست . عمر ناچار به شرط قبول اسلام او را امان داد و هرمزان هم اظهار ايمان كرد سپس خليفهء مسلمين او را مخاطب نموده گفت : حق اين است كه از قوم ايرانى بخت برگشته و الا غلبهء ما بر اين ملت با عقل ميسر نبود .\r\n","page_name":" 54 ","page_number":447},
  {"content":"\r\n\r\nهرمزان و ايرانيهاى شوشتر مردانه مقاومت كردند و عرب با وجود كثرت عدد بر ايشان ظفر نيافتند تا آنكه بدلالت يكنفر خائن ايرانى بر مقام زنان و اطفال مدافعين راه يافتند و اين كيفيت پاى هرمزان و اصحاب او را در مقاومت سست كرد و جمعى از ايشان براى آنكه بدست مسلمين نيفتند خود و عزيزان خود را كشتند . عاقبت هرمزان از ابو موسى امان خواست و ابو موسى قبول اين تكليف را بامر خليفه موكول ساخت و هرمزان را بمدينه فرستاد . هرمزان به ظاهر پيش خليفه اسلام آورد و عمر براى او وظيفه‌اى نيز مقرر داشت اما چون بعدها بشركت در قتل خليفه و همدستى با ابو لؤلؤ متهم شد مسلمين او را كشتند .\r\nپس از تسليم هرمزان شوشتر و جنديشاپور و بلاد ديگر خوزستان همه مسخر ابو موسى اشعرى شدند و به اين ترتيب فتح قسمت جلگه‌اى ايران بتمامى بدست مسلمين بانجام رسيد .\r\nيزدگرد در اصفهان بخواستن سپاهيانى از رى و قومس ( دامغان و سمنان و بسطام حاليه ) و همدان و ساير بلاد پرداخت به اين اميد كه قسمت شرقى ممالك ساسانى را پس از آنكه قسمت غربى از دست رفته بود از شرّ تسلط عرب نجات دهد .\r\nفرماندهى اين سپاه كه در حدود نهاوند جمع آمدند با فيروزان از سرداران جنگ قادسيه بود .\r\nعمّار بن ياسر كه در اين تاريخ سردارى مسلمين را در ايران غربى داشت خبر اجتماع اين سپاه را بعمر نوشت و از خليفه خواست كه او را مأمور جنگ كند اما عمر قبول اين تكليف را مصلحت ندانست و نعمان بن مقرّن را به اين سمت روانهء ايران كرد و جرير بن عبد اللّه و مغيرة بن شعبه را نيز با او همراه نمود تا اگر نعمان در واقعه هلاك شود يكى از اين دو تن سردارى مسلمين را در عهده بگيرند .\r\nسپاهيان تحت امر نعمان و فيروزان در جنب شهر نهاوند به يكديگر برخوردند و\r\n\r\n","description":"","footnote":"","page_name":" 55 ","page_number":448},
  {"content":"\r\n\r\nسه روز بشدت تمام دست به كار زدوخورد بودند . نعمان در جنگ كشته شد اما در عوض لشكر او بفتحى بزرگ نائل آمدند و سپاهيان يزدگرد پس از دادن تلفات بسيار گريختند و فيروزان در حين فرار بقتل رسيد . عرب فتح نهاوند را فتح الفتوح ميخوانند چه ايشانرا تا اين وقت در مقابل ايرانيها فتحى به اين بزرگى دست نداده بود و بعد از آن واقعه اگرچه مردم پاره‌اى نقاط ايران مقاومتهائى از خود ظاهر كرده‌اند ليكن ديگر از طرف يزدگرد و سپاهيان او اقدام بجنگ بزرگى با عرب نشده است .\r\nدر همين سال فتح نهاوند لشكريان عرب بسردارى ابو موسى اشعرى آنچه از بلاد ايران غربى باقى بود مثل سيروان و دينور و صيمرّه ( در پشت كوه ) تسخير كردند سپس ابو موسى چند نفر از سران سپاهى خود را بفتح قم و كاشان و اصفهان فرستاد و ايشان در سالهاى 23 و 24 يعنى سنهء آخر خلافت عمر و سال اول خلافت عثمان اين بلاد را نيز گشودند . رى و قومس و زنجان و آذربايجان هم در فاصلهء سنوات 22 - 23 يكى پس از ديگرى تحت تصرّف مسلمين درآمد .\r\nاما يزدگرد پس از شنيدن شكست نهاوند از اصفهان باصطخر گريخت و پيوسته در صدد بود كه از طرفين سپاهيانى ديگر براى پس گرفتن ملك از دست رفته جمع‌آورى به همين خيال بين رفتن بطبرستان و كرمان مردّد شد عاقبت بكرمان و سيستان رفت و چون در آن نواحى وسايل كار را مهيا نديد راه خراسان را پيش گرفت .\r\n\r\nفتوح شام\r\nچنان كه سابقا اشاره كرديم در سال آخر خلافت ابو بكر يعنى در سنهء 13 بين روميان و سپاه اسلام جنگ بزرگى در محل يرموك درگرفت و مسلمين كه بسردارى ابو عبيدة بن الجرّاح بودند از خليفه مدد خواستند ، ابو بكر هم در ربيع الاوّل اين سال خالد بن الوليد را از حيره روانهء شام نمود\r\nدر موقعى كه جنگ يرموك دوام داشت خالد بر خبر مرگ ابو بكر اطلاع يافت ليكن براى آنكه مبادا مسلمين از شنيدن چنين خبرى متزلزل شوند از افشاى آن خوددارى نمود تا آنكه جنگ بفتح مسلمين خاتمه پذيرفت آنگاه خالد مسلمين را بفتح يرموك و انتخاب عمر بخلافت تهنيت گفت .\r\n\r\n","description":"","footnote":"","page_name":" 56 ","page_number":449},
  {"content":"\r\n\r\nفتح يرموك كه اولين واقعهء تاريخى خلافت عمر است و در آن 5000 مسلم بر 245000 رومى غلبه يافتند كمال ضعف دولت روم را كه در اين مقام با ايران همسايه و رقيب ديرين خود در يك عرض بود بر مسلمين ظاهر ساخت و بايشان اطمينان داد كه فتح ممالك رومى ديگر با اشكالى مصادف نخواهد شد چنان كه كمى بعد فتح قادسيه عين همين اطمينان را بايشان در مقابل سپاه ايران داد .\r\nعمر در قدم اول خالد بن الوليد را از سردارى سپاه شام برداشت و به او امر داد كه در تحت فرمان ابو عبيده كه بمقام او منصوب شد بماند چه اين خليفه از خالد خشنود نبود و همه وقت او را بقتل عمدى يكى از رؤساى عرب كه بدست پيغمبر اسلام آورده بود و تزويج زوجهء او را بعنف ملامت ميكرد حتى در عصر ابو بكر هم از خليفه كشتن و سياست خالد را بقانون اسلام خواست ليكن ابو بكر زيربار نرفت .\r\nابو عبيده و خالد پس از فتح يرموك در محرم سال 14 پس از جنگ بزرگى در محلّ مرج الصفر بدمشق وارد شدند و آن شهر را كه بمنزلهء كرسى ممالك آسيائى روم بود گرفتند سپس از آنجا از يك طرف از طريق درّهء اردن بفلسطين و از طرفى ديگر از راه شام بمديترانه بلاد ديگر شام و لبنان را مورد حمله قرار دادند چنان كه حمص و حماة و لاذقيه و طرسوس را در سال 15 گشودند و بيت المقدس را محاصره كردند . اهالى اين شهر بتسليم حاضر شدند به شرط آنكه عمر خود مصالحه را ضمانت كند . ابو عبيده مطلب را به اطلاع خليفه رساند و عمر شخصا در سال 17 بشام آمد و بيت المقدس را به صلح گرفت و حكومت آن را بعلىّ بن ابى طالب سپرد .\r\nهراكليوس پس از شكستهاى متوالى كه در شام بر لشكريان او وارد شده بود بقسطنطنيه گريخت و با اين حركت دولت روم متصرّفاتى را كه چند قرن بود تحت امر داشت به كلى از دست داد .\r\nدر ايامى كه مسلمين بفتح بلاد شام و فلسطين سرگرم بودند يعنى در سال 18 طاعون در شام بروز كرد و جمع كثيرى از سران سپاه اسلام از جمله ابو عبيده هلاك شدند .\r\nعمر معاذ بن جبل از صحابهء حضرت رسول را بجاى او گماشت و چون او نيز به همين مرض\r\n\r\n","description":"","footnote":"","page_name":" 57 ","page_number":450},
  {"content":"\r\n\r\nمرد خليفه رياست مسلمين را در شام بعهدهء عمرو بن العاص واگذاشت .\r\n\r\nفتح مصر در 19 و 20\r\nعمرو بن العاص به علت شهرت آبادى و ثروت مصر عشق غريبى بفتح آن ديار و حكومت بر سرزمين فراعنه داشت به همين نظر چون ميدانست كه عمر به اين امر رضا نخواهد داد بدون آنكه از خليفه اجازه‌اى حاصل كند با عدّه‌اى سپاهى از طريق حاشيهء بحر مديترانه و شبه جزيرهء سينا عازم مصر شد . همين كه خبر حركت عمرو عاص بعمر رسيد از آنجا كه خليفه از تشتت مسلمين و بسط فوق العادهء دولت ايشان ترس داشت نامهء توبيخى بعمرو نوشت و به او امر كرد كه اگر قبل از وصول نامه بمصر وارد نشده بشام برگردد .\r\nعمرو عاص زياد باخطار خليفه اهميتى نداده در سال 19 هجرى بهمراهى زبير ابن العوّام بسرزمين مصر قدم گذاشت و در دامنهء جبل المقطّم بر سپاهيان حكمران رومى آن مملكت غلبه يافته بوادى نيل رسيد و از آن راه عازم اسكندريه شد و پس از چهارده ماه محاصره بر آن شهر كه امّ البلاد مصر و بزرگترين بنادر مديترانه در آن ايام بود مسلط گرديد و لشكر اسلام بر قسمتى از قطعهء افريقا نيز دست يافتند . به اين ترتيب عرب كه بلاد اصليشان بر ساحل شرقى درياى احمر قرار داشت ساحل شرقى آن را هم تحت اختيار آوردند و بين حجاز و مصر رابطهء دريائى دايم داير گرديد .\r\nعمرو عاص سراسر مصر و برقه را به سهولت فتح كرد و در سال 22 بطرابلس غرب حاليه رسيد و ميخواست كه بتونس حمله كند ليكن خليفه به او امر اكيد داد كه ديگر جلو نرود و از فتح تونس صرف‌نظر نمايد .\r\n\r\nقتل عمر در ذى الحجّه سال 23\r\nعمر خليفهء ثانى را روزى در حين نماز يكى از ايرانيان كه فيروز نام و ابو لؤلؤ كنيه داشت و غلام مغيرة بن شعبه بود با خنجرى ضربت زد و خليفه شش روز بعد به همان زخم مرد و او را در جنب پيغمبر و ابو بكر به خاك سپردند .\r\nمدّت خلافت عمر ده سال و شش ماه و هشت روز بود و او در اين مدّت قليل علاوه بر فتح ممالك وسيعى كه تسخير آنها براى كمتر كسى در اين ظرف زمان ميسر\r\n\r\n","description":"","footnote":"","page_name":" 58 ","page_number":451},
  {"content":"\r\n\r\nشده براى ادارهء مملكت بانشاء بعضى تأسيسات اقدام كرده كه آنها نيز از بزرگترين خدمات او باسلام است از آن جمله است ترتيب تاريخ هجرى و تأسيس بيت المال و دفاتر مالياتى بنام ديوان بتقليد ايرانيان و تنظيم امر صدقات و خراج و بناى شهرهائى در بلاد مفتوحه بدست سرداران خود مثل كوفه و بصره در عراق و فسطاط در مصر .\r\n\r\nخلافت عثمان ( 23 - 35 )\r\nعمر در ايّاميكه بر اثر زخم ابو لؤلؤ بسترى بود پنج تن از صحابه را كه حضرت رسول هنگام رحلت از ايشان راضى بود يعنى علىّ بن ابى طالب و عثمان بن عفان و طلحه و زبير و سعد بن ابى وقاص را تعيين كرد تا مسلمين يكى از آن جمع را بخلافت اختيار نمايند و دستور داد كه پس از مرگ او على بن ابى طالب و عثمان و عبد الرحمن ابن عوف و سعد بن ابى وقاص بعنوان مشورت در تعيين خليفه گرد آيند و پسر او عبد اللّه را نيز با محروم كردن از خلافت در اين شورى دخالت دهند و بيش از سه روز امر اختيار خليفه را بتأخير نيندازند ، ضمنا گفت كه اگر در اين كار بين شما اختلافى بروز كرد جانب آن كس را بگيريد كه عبد الرّحمن با اوست مثل اينكه يقين داشت كه بين اهل شورى اتفاق حاصل نخواهد شد و عبد الرّحمن به علت آنكه داماد عثمان است بانتخاب او اشاره خواهد كرد . عبد الرّحمن چون بين صحابه اختلاف شد با عثمان بيعت نمود و عثمان خليفه شد در صورتى كه ديگران براى اين كار از همه جهت نسبت به او احقّ و اولى بودند و حركاتى كه بعدها از خليفهء سوّم سرزد حتى عبد الرحمن را هم از او متنفر ساخت .\r\nعثمان بدستور عمر تا يك سال واليانى را كه خليفهء ثانى به اطراف فرستاده بود بر مقام خود باقى گذاشت اما پس از انقضاى اين مدت بتدريج اكثر آنان را برداشت و اقرباى خود را بجاى ايشان فرستاد مگر معاوية بن ابى سفيان را كه عمر پس از عمرو عاص بحكومت شامش فرستاده بود و با اينكه معاويه بر خلاف صحابهء رسول اللّه\r\n\r\n","description":"","footnote":"","page_name":" 59 ","page_number":452},
  {"content":"\r\n\r\nبشرابخوارگى و جمع مال و ترتيب اساس سلطنت پرداخت و مسلمين واقعى از او شكايتها كردند عثمان او را همچنان در شام نگاه داشت . وليد بن عقبه برادر مادرى خود را بجاى مغيرة بن شعبه بكوفه و كسى ديگر را كه برادر رضاعى او بود بجاى عمرو عاص بمصر و پسر خال خويش را بجاى ابو موسى اشعرى ببصره فرستاد و به اين شكل ممالك عمدهء اسلامى را بين كسان خود تقسيم كرد .\r\nدر عهد اين خليفه سرداران اسلام تونس ( باصطلاح مسلمين افريقيه ) و جزيرهء قبرس « 1 » و قسمتى از خراسان و طبرستان را فتح و بممالك مسخرهء عهد عمر ضميمه نمودند .\r\n\r\nهلاك يزدگرد سوم و انقراض سلسلهء ساسانى در سال 31\r\nيزدگرد در سال 31 هجرى بمرو آمد تا در آنجا بجمع سپاه مشغول شود و از خاقان ترك و امراى كاشغر و بلاد ديگر حدود چين شرقى كمك بگيرد . اما در مرو چون خواست كه حساب ماهويه مرزبان آن شهر را كه بتفريط مال ديوانى متهم شده بود بكشد ماهويه با طرخان سمرقند كه او نيز از يزدگرد به علت امتناع پادشاه از دادن دختر خود به او رنجشى داشت همدست شد و اين دو خائن بر قتل آخرين پادشاه ساسانى اتفاق كردند . يزدگرد از ترس جان در نزديكى مرغاب بآسيائى پناه برد اما ماهويه از مقرّ يزدگرد مسبوق شد و چند نفر را بكشتن او به آنجا فرستاد . ايشان هم در همين سال 31 هجرى مطابق 561 ميلادى يزدگرد سوم را كه در تمام دوران سلطنت براى نجات ايران به اين در و آن در ميزد و دقيقه‌اى راحت نداشت بقتل رساندند و بقتل او سلسلهء درخشان ساسانى پس از چهار قرن و ربع شاهنشاهى به اين وضع ناگوار انقراض يافت « 2 » .\r\n\r\nشوريدن مسلمين بر عثمان و قتل او در سال 35\r\nعثمان با اينكه مردى پاكدامن و حليم بود به علت دخالت دادن فرزندان اميّه و كسان خود در كارها و انحراف از سيرهء بىآلايش حضرت رسول و دو خليفهء اول و سهل‌انگارى در كوتاه كردن\r\n\r\n\r\n","description":"","footnote":"\r\n( 1 ) - اين جزيره بتوسط معاويه حكمران شام و در نتيجه يك لشكركشى بحرى صورت گرفت .\r\n( 2 ) - اولاد ماهويه قاتل يزدگرد را مردم خراسان بنام « خداه‌كشان » ميخواندند و اين عنوان ننگ تا مدتها بر ايشان باقى بود .\r\n","page_name":" 60 ","page_number":453},
  {"content":"\r\n\r\nدست عمّال طمع‌ورز فاسد روز بروز از يك طرف مسلمين صالح را بغضب و اظهار قيام علنى واداشت و از طرفى ديگر كسانى را كه مدّعى مقام خلافت يا ولايت و امارت بودند در دشمنى با خود جرى كرد بخصوص كه از بىمبالاتى يا عدم مآل‌انديشى از او حركاتى سرزد كه تحمل آنها بر مؤمنين واقعى و مردمى كه رفتار پيغمبر و خلفاى او را ديده بودند بسيار دشوار بود بقرار ذيل :\r\n1 - در سال 30 به علت اختلافى كه در باب قراءت قرآن بين مردم شهرهاى عمدهء اسلام بروز كرده بود عثمان امر داد كه از قرآن ابو بكر كه نزد حفصه زوجهء حضرت رسول محفوظ بود چند نسخه بردارند و بشهرها بفرستند و بقيهء قرآن‌ها را كه بقراآتى ديگر است جمع آورند و بسوزند . اين عمل يعنى سوختن نسخ قرآن را اكثر مسلمين زشت و ناپسند شمردند .\r\n2 - اين خليفه وقتى از بىمبالاتى انگشترى حضرت رسول را كه بر آن نقش « محمّد رسول اللّه » بود و پيغمبر و ابو بكر و عمر نامه‌هاى خود را بملوك و امراى اطراف به آن مهر ميكردند در چاه انداخت .\r\n3 - اين خليفه در موقع وعظ در مسجد مدينه با اينكه ابو بكر و عمر همه وقت دو پله از مقام رسول اللّه فروتر مىنشستند بجاى پيغمبر جلوس ميكرد .\r\n4 - عثمان اكثر وجوه بيت المال را ميان اقرباى خويش مخصوصا بنى اميّه توزيع نمود . چنان كه بمروان بن الحكم 000 ، 500 دينار بخشيد و او را منشى خود قرار داد و پدر او را كه پيغمبر و ابو بكر و عمر از خود رانده بودند بازخواند ، و چند نفر ديگر از اين قبيل كارها كه مورد ملامت اكثر مسلمين قرار گرفت .\r\nدر نتيجهء اين كيفيات در بلاد عمدهء اسلام مخصوصا در مدينه و كوفه و بصره و مصر مردم گروهى از سر ايمان خالص و جمعى هم بتحريك عايشه و طلحه و زبير و ابو موسى اشعرى و سعد وقاص و عمرو عاص كه همه مدّعى و مخالف عثمان بودند قيام كردند و از كوفه و بصره و مصر جمع كثيرى از ايشان براى بر كرسى نشاندن دعوى خود عازم مدينه شدند .\r\nاهل مصر طرفدار خلافت علىّ بن ابى طالب بودند ليكن مردم بصره بتحريك عايشه\r\n\r\n","description":"","footnote":"","page_name":" 61 ","page_number":454},
  {"content":"\r\n\r\nطلحه را ميخواستند و كوفيان از زبير هواخواهى ميكردند .\r\nشورشيان چون بمدينه رسيدند با وجود دفاع جمعى از صحابه از عثمان او را از منبر به زير كشيدند و مدّت چهل روز خليفه را در منزلش محصور كردند عاقبت على بن ابى طالب شورشيان را ساكت نمود به اين شرط كه عثمان مروان بن الحكم را از خود دور سازد و والى مصر را نيز معزول نمايد .\r\nاگرچه عثمان زيربار اين شرائط رفت اما كمى بعد مروان را بشغل سابق خود برگرداند و رسولى پيش والى معزول مصر فرستاد كه چون محمد بن ابى بكر والى جديد به آنجا ميرسد او را بكشد . اين نامه قبل از وصول محمد بدست مسلمين افتاد و آن را بمدينه آوردند و عثمان ناچار بتصديق نوشته و مهر خود شد و گناه آن را به گردن مروان بن الحكم انداخت و باوجوداين حال از عزل مروان امتناع نمود .\r\nاين عمل ديگر پيمانهء صبر شورشيان را لبريز ساخت و به قصد قتل او بخانه‌اش حمله بردند مخصوصا محمد بن ابى بكر برادر عايشه بيش از هركس در اين كار جهد داشت . عاقبت جماعت شورشى با وجود دفاع پسران طلحه و زبير و حسن بن علىّ بن ابى طالب از خليفه بر او دست يافتند و او را در حالى كه روزه و به خواندن قرآن مشغول بود در ذى الحجهء سال 35 كشتند و خلافتش به اين وضع پس از دوازده سال خاتمه پذيرفت .\r\nچون عثمان دو دختر از دختران رسول اللّه را يكى پس از ديگرى به عقد ازدواج خود درآورده بود او را ذو النّورين لقب داده‌اند .\r\n\r\nخلافت على بن ابى طالب ( 35 - 40 )\r\nبعد از قتل عثمان مردم با علىّ بن ابى طالب داماد و پسر عمّ حضرت رسول بخلافت بيعت كردند و اول كسى كه به او دست بيعت داد طلحه بود و پس از او زبير .\r\nانتخاب علىّ بن ابى طالب بخلافت در قدم اول با مخالفت عده‌اى از مدعيان اين\r\n\r\n","description":"","footnote":"","page_name":" 62 ","page_number":455},
  {"content":"\r\n\r\nمقام و دشمنان شخصى آن حضرت مصادف گرديد به اين معنى كه طرفداران عثمان چون از درستى و سختگيرى علىّ بن ابى طالب در رعايت عدل و پيروى سيرهء حضرت رسول آگاه بودند و ميدانستند كه او بلادرنگ دست ايشانرا از كار كوتاه و جلوى بىاعتداليهاى ايشانرا خواهد گرفت سر بمخالفت برداشتند و پيش قدم اين جماعت مروان بن الحكم و ساير بنى اميه بودند مخصوصا چون علىّ بن ابى طالب غالب عمّال و ولاة عثمان را از ولايات برداشت از آن جمله معاويه را از شام معزول كرد او كه در آنجا براى خود به ترتيب دستگاه سلطنتى مشغول بود زير اين بار نرفت و شام مركز اجتماع بنى اميه و ساير مخالفين و توطئه‌كاران بر ضد على بن ابى طالب شد و معاويه ظاهرا بخونخواهى عثمان ( كه بدست مردم مصر هواخواهان على بن ابى طالب و محمد بن ابى بكر از ياران مخصوص آن حضرت بقتل رسيده بود ) و باطنا به قصد مستقل ساختن خود در شام بر خليفهء جديد قيام نمود .\r\nطلحه و زبير هم با وجود قبول بيعت پس از چهار ماه چون على از فرستادن ايشان بحكومت بصره و كوفه ابا نمود از مدينه بمكّه فرار كردند و در آنجا گفتند كه بيعت ما با علىّ بن ابى طالب از ترس جان بود و ما او را شايستهء اين مقام نمىدانيم .\r\nكسى كه بيش از همه آتش خصومت با خليفهء جديد را دامن ميزد امّ المؤمنين عايشه بود كه خلافت را براى طلحه ميخواست و او در موقعى كه على بخلافت اختيار شد به حج بمكّه رفته بود .\r\nعايشه در مراجعت از حج شنيد كه عثمان بقتل رسيده . از اين خبر متأثر نشد چه او خود از كسانى بود كه مردم را بر ضدّ عثمان اغوا ميكرد ولى همين كه كمى بعد اطلاع يافت كه مقصود او به عمل نيامده يعنى بجاى طلحه علىّ بن ابى طالب بخلافت منصوب شده فرياد وا عثماناه بركشيد و بمكّه برگشت تا مردم را بكشيدن انتقام قتل عثمان كه بعقيدهء او بتحريك على بن ابى طالب صورت گرفته برانگيزاند .\r\nدر ميان اصحاب رسول اللّه از مهاجر و انصار نيز عدّه‌اى بيعت على بن ابيطالب را نپذيرفتند از آن جمله بود نعمان بن بشير كه پيراهن خون‌آلود عثمان را برداشته بشام\r\n\r\n","description":"","footnote":"","page_name":" 63 ","page_number":456},
  {"content":"\r\n\r\nنزد معاويه گريخت و معاويه چون از قيام عايشه و نقض بيعت طلحه و زبير آگاه شد و على بن ابيطالب هم با وجود مصلحت‌بينى بعضى از صحابه او را از حكومت شام منفصل نموده بود بر جسارت خود بر خلاف خليفه افزود و هر روز در مسجد شام مردم را بر دشمنى على تحريض مينمود و پيراهن عثمان را كه بر منبر آويخته بود بايشان نشان ميداد .\r\nباين‌ترتيب مىبينيم كه خلافت خلفاى راشدين كه در عصر سه خليفهء اول مصروف فتح ممالك خارجى و بسط و تقويت اسلام بود از اواخر خلافت عثمان با انقلابات داخلى مواجه شده و اين انقلابات مقارن انتصاب على بن ابيطالب بنفاق شديد و چند فرقه شدن مسلمين مبدّل گرديد به همين جهت تمام دورهء خلافت اين خليفه بجنگهاى داخلى و زدوخورد با مدعيان جانشينى عثمان گذشت و بالاخره هم على بن ابيطالب جان خود را در اين راه داد و خلافت كمى بعد صورتى ديگر پيدا كرد .\r\n\r\nوقعهء جمل در سال 36\r\nعلى بن ابيطالب اندكى بعد از قبول خلافت شروع بتغيير حكّام بلاد و برداشتن عمّال عثمان كرد و بهريك از بلاد معتبر مثل كوفه و بصره و شام و يمن و مصر از جانب خود واليانى فرستاد ليكن اكثر ايشان نتوانستند بمقام خود برسند چه دو تيرگى مردم مانع اين كار بود و حكّام سابق هم به علت قدرت و جاه‌طلبى به آسانى دست از كار نمىكشيدند . اين مسئله هم مشكلى بر مشكلات خليفهء جديد افزود .\r\nعايشه و طلحه و زبير و عدهء كثيرى از بنى اميه و هواخواهان عثمان در مكّه هنگامهء غريبى برپا كردند و هر روز مردم را بكشيدن كين عثمان و جنگ با على بن ابى طالب ميشوراندند . عاقبت تصميم گرفتند كه از راه باديه خود را ببصره برسانند و بر آنجا استيلا يابند تا با تجزيهء عراق و شام كه بدست معاويه از اختيار على بيرون رفته بود بتدريج بساط خلافت او را برچينند .\r\nشورشيان بالاخره ببصره رسيدند و عامل على بن ابيطالب را بعد از حركاتى زشت نسبت به او از آنجا راندند و بصره را بپيشوائى عايشه كه بر شترى سوار بود به تصرف خود درآوردند .\r\n\r\n","description":"","footnote":"","page_name":" 64 ","page_number":457},
  {"content":"\r\n\r\nعلىّ بن ابيطالب براى سركوبى اين جماعت بهمراهى عبد اللّه بن العباس پسر عمّ حضرت رسول و عمّار بن ياسر و برادر عايشه يعنى محمد بن ابى بكر و سه پسر خود حسن و حسين و محمّد بن الحنفيه از مدينه بكوفه آمد و آنجا را مركز لشكر خود قرار داده به طرف بصره پيش راند .\r\nجنگ بين دو طرف در نزديكى بصره در محلّى كه خريبه نام داشت در نيمهء جمادى - الاخرى سال 36 اتفاق افتاد و شكست بر سپاه شورشيان افتاد . طلحه را در اين واقعه مروان بن الحكم به زخم تيرى كشت زيرا كه او اين مرد را در قتل عثمان شريك و مسؤل ميدانست ، زبير هم بمدينه گريخت و در راه بقتل رسيد ليكن عايشه همچنان بر جمل خود سوار بود و مقاومت ميكرد بالأخره امير المؤمنين على امر داد تا شتر او را پى كردند و عايشه بر زمين افتاد برادرش محمّد بن ابى بكر بفرمان على او را ببصره برد و از آنجا بمدينه‌اش فرستاد .\r\nدر نتيجهء فتح خريبه عراق و ايران و يمن و حرمين بار ديگر همه تحت بيعت و اطاعت على بن ابيطالب درآمد و مصر و افريقيه هم كه از سابق طرفدار خلافت على بن ابيطالب بودند فرمان او را گردن نهادند فقط از اين ميان شام تحت حكومت معاويه زير اين بار نرفت و مردم آن باغواى بنى اميه جدّا عزل على و خلافت معاويه را خواستار بودند .\r\n\r\nوقعهء صفّين در سال 37\r\nبعد از فتح جمل امير المؤمنين على كس پيش معاويه فرستاد و او را ببيعت خود خواند ليكن معاويه ابا كرد و بتشويق عمرو عاص كه از فلسطين نزد او آمده بود كمر جنگ با على بن ابيطالب را بست . عمرو عاص به اين شرط جانب معاويه را گرفت كه معاويه پس از غلبه حكومت مصر را به او واگذارد . معاويه هم كه خود از مردان سياسى و داهيان معروف عرب است عمرو عاص را كه نيز به اين صفت اشتهار داشت با قبول تكليف او به طرف خود جلب كرد سپس از مردم شام بعنوان اميرى بيعت گرفت و مهياى كارزار با خليفهء مسلمين گرديد .\r\nعلى بن ابيطالب به قصد معاويه و معاويه بعزم جلوگيرى از امير المؤمنين هر دو از\r\n\r\n","description":"","footnote":"","page_name":" 65 ","page_number":458},
  {"content":"\r\n\r\nمراكز خود حركت كردند و در محلّ صفين از منازل بين كوفه و شام اردو زدند و مدت يك ماه بتبادل سفرا و مراسلات مشغول بودند عاقبت چون هيچيك از دو طرف قانع نشدند جنگ درگرفت و چهل روز زدوخورد و كشتار دوام داشت تا آنكه از لشكريان على قريب 25000 و از سپاهيان شامى متجاوز از 45000 نفر كشته شدند فتح قطعى نصيب هيچكدام نشد . عاقبت على بن ابيطالب معاويه را بجنگ تن بتن دعوت كرد تا هريك از دو مبارز كه غلبه يافتند فتح و حكم او را باشد . معاويه جرأت نكرد بلكه باشارهء عمرو عاص دست بحيله زد و امر داد تا پاره‌هاى قرآن را لشكريان او بر نيزه كنند و سپاهيان على را بنام قرآن بسوى خود بخوانند .\r\nاهل عراق چون اين حال را ديدند على بن ابيطالب را باجابت اين دعوت خواندند و هرچند على خواست ايشانرا بخدعهء معاويه و اصحاب او بياگاهاند فايده نكرد و ناچار به ترك جنگ شد و طرفين بدرخواست معاويه قرار گذاشتند كه دو حكم اختيار كنند تا در فيصلهء اختلاف بكوشند . اهل شام عمرو عاص را انتخاب كردند و مردم كوفه با اينكه امير المؤمنين على ميخواست عبد اللّه بن عباس را حكم قرار دهد ابو موسى اشعرى را برگزيدند . عمرو عاص بالاخره به شرحى كه مشهور است ابو موسى را فريفت و پس از هشت ماه كه از واقعهء صفين گذشته بود و على و معاويه و سپاهيان خود بكوفه و شام برگشته بودند به اين عنوان كه هيچيك از معاويه و على بن ابيطالب شايستهء خلافت نيستند عمرو ابو موسى را علنا بخلع مخدوم خود واداشت تا او نيز در باب معاويه چنين كند اما عمرو بر خلاف وعدهء خود رفت و معاويه را ابقا نمود .\r\nمعاويه پس از اين فتح سياسى ابتدا عمرو عاص را بمصر فرستاد و او محمد بن ابى بكر عامل على بن ابيطالب را منهزم و مقتول كرد و بآرزوى ديرينهء خود رسيد سپس بدست‌اندازى بحدود عراق و يمن و حجاز پرداخت ليكن ايران و عراق همچنان در حكم على بن ابيطالب باقى بودند مخصوصا عبد اللّه بن عباس در بصره و عامل او بر فارس يعنى زياد پدر عبيد اللّه بن زياد معروف اين قسمتها را بسياست و عدالت تمام تحت امر داشتند و مردم از حكومت و طرز رفتار خوش ايشان راضى بودند .\r\n\r\n","description":"","footnote":"","page_name":" 66 ","page_number":459},
  {"content":"\r\n\r\n\r\nشيعه و خوارج\r\nبعد از حضرت رسول از صحابه عدّهء معدودى بودند كه خلافت را به دو دليل فقط حق علىّ بن ابى طالب پسر عمّ و داماد او ميدانستند اول آنكه پيغمبر خود صريحا در روز غدير خم گفته بود كه هركس كه مولاى او منم على مولاى اوست ديگر آنكه حضرت رسول على را افضل مسلمين و مقام او را پيش خود بمنزلهء مقام هارون پيش موسى گفته بود ، شيعه دليل اول را نصّ جلىّ و دليل دوم را نصّ خفىّ ميخوانند . اين عدهء معدود را كه با وجود بيعت مردم با ابو بكر همچنان در ولايت على بن ابيطالب باقى ماندند شيعهء على ميگفتند و از اين جماعت بودند سلمان فارسى و عمّار بن ياسر و ابو ذر غفارى .\r\nاز اين تاريخ ببعد جميع كسانى كه خلافت و امامت را فقط حق على و فرزندان او ميدانستند به شيعه معروف شدند و شيعه در اين مورد بمعنى مجموع گروندگان به حضرت على و اولاد اوست . بعدها ما بين شيعه هم در خصوص اينكه جانشينى على يعنى امامت حق كيست و كدام يك از فرزندان و افراد خاندان او به اين حق اولى هستند ما بين ايشان اختلاف بروز كرده و از اين اختلاف فرق مختلف شيعه بوجود آمده است .\r\nپس از قتل عثمان و بيعت اكثر مسلمين با على بن ابى طالب مسلمين بسه فرقه منقسم شدند : يك دسته به كلى بيطرفى اختيار كرده نه طرف على را گرفتند و نه جانب مخالفين او را ، فرقهء ديگر يعنى شيعه همچنان بولايت او باقى ماندند و دستهء سوم كه ايشانرا عثمانيّه خواندند همان مدعيان خلافت و دشمنان على بن ابيطالب‌اند كه گرد عايشه و طلحه و زبير يا در شام دور معاويه و عمرو عاص جمع آمدند و به دو جنگ جمل و صفين اقدام نمودند .\r\nپس از اعلان حكم حكمين و فريب خوردن ابو موسى اشعرى عده‌اى از اتباع على ابن ابيطالب با اينكه ابتدا خود براى ختم جنگ پيشنهاد حكميت كرده بودند به اين بهانه كه حاكم بين مسلمين فقط خداوند است و بشر را نميرسد كه به اين مهمّ قيام نمايد از بيعت على بن ابى طالب كه به اين امر رضا داده بود خارج شدند . اين طايفه را به همين جهت خوارج خواندند .\r\n\r\n","description":"","footnote":"","page_name":" 67 ","page_number":460},
  {"content":"\r\n\r\nهر قدر على بن ابيطالب ايشانرا پند داد و ببيعت خود خواند زيربار نرفتند حتى گفتند چون تو به حكم مخلوق رضا داده و از فرمان حق بيرون رفته‌اى كافرى فقط اگر قبول توبه كنى و بار ديگر مسلمان شوى در اطاعت او خواهيم ماند عاقبت چون خوارج دست بقتل و آزار مسلمين گذاشتند و فتنهء بزرگى برپا كردند حضرت امير با اينكه عازم جنگ جديدى با معاويه بود دفع خوارج را واجب‌تر ديد و به سمت بصره كه مركز اجتماع خوارج بود حركت كرد و در محلّ نهروان در سال 39 جمع كثيرى از ايشانرا كشت و به ظاهر فتنهء خوارج خوابيد ليكن بقية السّيف اين طايفه دست از عقايد تند خود برنداشتند و فرق عظيمى از ميان ايشان برخاست كه سالها در بلاد اسلام مخصوصا در سواحل خليج فارس و بحر عمان و حدود شرقى افريقا فتنه‌ها برپا كردند و براى خود سلطنت و امارت تشكيل دادند .\r\nاز تاريخ ظهور فرقهء خوارج و غصب خلافت بتوسط معاويه تشتت رأيى كه سابقا بين مسلمين در باب امامت موجود ( يعنى رياست بر مسلمين در امور دين و دنيا بنيابت از حضرت رسول ) بود شدت يافت .\r\nشيعه چنان كه گفتيم امامت را حق كسى ميدانستند كه اولا معصوم باشد ، ثانيا از طرف سلف خود بنصّ جلى و خفى تعيين شود ثالثا افضل مردم باشد . طرفداران خلفاى راشدين و معاويه ميگفتند هركس را مردم به اين عنوان اختيار كردند و در بيعت او اجماع نمودند او خليفه و امام است به همين جهت اين فرقه را اهل جماعت و سنّت ميگويند . خوارج عقيده داشتند كه هركس ميتواند بمقام امامت اختيار شود چه عرب قرشى باشد چه سياه حبشى و در اين مورد فرقى بين مولى و سيد نيست فقط امام بايد عادل باشد و همين كه از طريق صواب و عدل منحرف شد قتل او واجب است . ظهور فرقهء بزرگ معتزله و طايفهء اسماعيليه از فرق شيعه باعث ايجاد اختلافات ديگرى در خصوص مسئلهء امامت شد و نفاق مسلمين را در اين باب زيادتر كرد .\r\n\r\nقتل حضرت على در رمضان سال 40\r\nمشهور چنين است كه پس از واقعهء نهروان سه تن از خوارج براى نجات عالم اسلام از فتنه بعقيدهء خود توطئه كردند كه\r\n\r\n","description":"","footnote":"","page_name":" 68 ","page_number":461},
  {"content":"\r\n\r\nامير المؤمنين على و معاويه و عمرو عاص را در يك روز بقتل برسانند تا بعد مسلمين هركس را كه صلاح دانستند بخلافت اختيار كنند براى اين كار هريك تيغى زهرآلود برداشتند و از مكه كه محل توطئه بود هر كدام به محل مأموريت خود يعنى كوفه و شام و مصر حركت نمودند . مأمور قتل عمرو عاص ديگرى را باشتباه بجاى والى مصر كشت و گرفتار شده كشته شد . مأمور شام هم اگرچه معاويه را ضربتى زد ولى كارى نبود و خود بقتل رسيد تنها عبد الرّحمن بن ملجم مرادى موقع نماز صبح در مسجد كوفه علىّ بن ابيطالب را زخم زد و حضرت بر اثر همان سه روز بعد پس از پنجسال سه ماه كم خلافت وفات يافت و در جوار كوفه يعنى در محلّ نجف حاليه به خاك سپرده شد .\r\n\r\nخلافت امام حسن ( 40 - 41 مدت آن پنج ماه )\r\nبعد از كشته شدن حضرت امير مردم شام كه سابقا بامارت با معاويه بيعت كرده كرده بودند خلافت او را تصديق نمودند اهل كوفه هم با امام حسن پسر ارشد على بن ابيطالب دست بيعت دادند و او را بجنگ با معاويه و گرفتن شام تحريض نمودند .\r\nامام حسن با لشكريانى كه پدرش مقارن كشته شدن براى دفع معاويه تهيه ديده بود از كوفه عازم مداين شد ليكن در اين نقطه در ميان سپاه او فتنه و نفاق رخ داد و امام چنين صلاح ديد كه براى جلوگيرى از خونريزى با وجود مخالفت برادرش امام حسين با معاويه از در آشتى درآيد . به همين عزم نامه‌اى بمعاويه نوشت و خلافت را به او واگذاشت به شرط آنكه معاويه بشيعيان على آزار نرساند و بيت المال كوفه را به او واگذارد و از دشنام بپدرش در حضور او خوددارى نمايد . معاويه اين شرايط را پذيرفت اگر چه بعهد خود وفا نكرد . به اين شكل خلافت خلفاى راشدين در ربيع الاول سال 41 خاتمه پذيرفت و در اين مرحله نوبت ببنى اميه دشمنان ديرينه بنى هاشم و بنى مطّلب رسيد .\r\nامام حسن پس از تسليم خلافت بمعاويه بمدينه رفت و در آنجا مقيم بود تا در همان شهر او را بقول مشهور يكى از زوجاتش مسموم نمود .\r\n\r\n","description":"","footnote":"","page_name":" 69 ","page_number":462},
  {"content":"\r\n\r\nاسامى و مدت خلافت خلفاى راشدين\r\n1 - ابو بكر صدّيق از 11 تا 13\r\n2 - ابو حفص عمر بن الخطاب از 13 تا 23\r\n3 - عثمان بن عفان از 23 تا 35\r\n4 - ابو الحسن علىّ بن ابيطالب از 35 تا 40\r\n5 - حسن بن علىّ بن ابيطالب از 40 تا 41\r\n\r\n","description":"","footnote":"","page_name":" 70 ","page_number":463},
  {"content":"\r\n\r\n\r\nفصل چهارم خلفاى اموى ( 41 - 132 )\r\nدر ايام خلفاى راشدين چنان كه ديديم خلافت ارثى نبود مردم هركس را كه صالح مىديدند به اين مقام اختيار ميكردند و اگر خليفه بر خلاف سنت پيغمبر و خلفاى سلف ميرفت بتقبيح اعمال او مىپرداختند و حتى چنان كه در عهد عثمان اتفاق افتاد بر او ميشوريدند و عزلش را علنا ميخواستند .\r\nمعاويه در تحصيل خلافت بر خلاف بشمشير و پول متوسل شد و مشورت با مسلمين و جلب نظر صحابهء رسول اللّه را بهيچوجه مورد اعتنا قرار نداد . با بخشيدن پول بشعرا و متملقين و دادن مقامات بمدعيان و مخالفين قلوب اكثر مردم را به خود رام كرد و هركس را كه سر بمخالفت برداشت مغلوب يا مسموم و يا مقتول نمود و به زور براى پسر نالايق خويش يزيد از عامه و سران عرب بجانشينى خود بيعت گرفت و بتقليد روميان و ايرانيان در دمشق به ترتيب دستگاه سلطنت و اختيار خدّام و دربان پرداخت و بيت المال را كه براى مصالح مسلمين بود به مصرف اغراض شخصى و سياسى خود رساند و اهل خدعه و دهاء عرب مثل عمرو عاص و مغيرة بن شعبه و زياد را گرد خود جمع آورد و سيره‌اى پيش گرفت كه بهيچوجه در ايام پيغمبر و خلفاى راشدين سابقه نداشت و جانشينان او نيز اكثر بر همين سيره رفته‌اند .\r\nمعاويه و جانشينان او را بمناسبت نام جدّشان اميه خلفاى اموى يا بنى اميه\r\n\r\n","description":"","footnote":"","page_name":" 71 ","page_number":464},
  {"content":"\r\n\r\nميخوانند و ايشان كه چهارده تن بوده و 91 سال ( از 41 تا 132 ) خلافت كرده‌اند به دو شعبه تقسيم ميشوند يكى شعبهء آل سفيان يعنى معاوية بن ابى سفيان و پسرش يزيد و نواده‌اش معاويهء ثانى ( از 41 تا 64 ) ديگر شعبهء آل مروان ( از 64 تا 132 ) يعنى مروان بن الحكم و اولاد او . غير از معاويه سر سلسلهء امويان خلفاى معتبر اموى همه از شعبهء آل مروانند . تاريخ دورهء خلافت امويان را به دو قسمت تقسيم مىكنيم :\r\nوقايع داخلى و وقايع خارجى .\r\n\r\nوقايع داخلى\r\nبعد از آنكه امام حسن از خلافت كناره كرد معاويه كاملا مستقل شد و او كسانى را كه قبلا با خود همدست كرده بود بحكومت ولايات فرستاد از جمله مصر را بعمرو بن عاص و كوفه را بمغيرة بن شعبه و بصره را به زياد واگذاشت مخصوصا زياد را كه بكفايت و هوش مشهور بود و از نام و نشان پدرش هيچكس خبر نداشت براى جلب او به خود نزديك كرد و از جمعى شهادت گرفت كه او فرزند ابو سفيان پدر معاويه است سپس تمام ايران و عمان و بحرين و هند را هم بحوزهء حكومتى زياد افزود .\r\nدر سال 56 معاويه بمروان بن الحكم عامل خود در مدينه دستور داد كه از بزرگان آن شهر براى پسرش يزيد بيعت بگيرد . مروان به اين امر موفق نيامد زيرا كه پسر چهار تن از صحابهء بزرگ حضرت رسول يعنى حسين بن امير المؤمنين على و عبد اللّه پسر عمر بن الخطاب و عبد الرّحمن پسر ابو بكر و عبد اللّه پسر زبير از قبول اين بيعت سر پيچيدند و مردم هم بتبع ايشان دعوت معاويه را ردّ كردند . عاقبت معاويه شخصا بمدينه آمد و بدستيارى عايشه از اكثر اهل حجاز براى يزيد بيعت گرفت ليكن آن چهار تن همچنان در مخالفت خود باقى ماندند . معاويه بپسر خود يزيد گفت كه پسر ابو بكر مرديست سالخورده و امروز يا فردا دار دنيا را وداع خواهد گفت ، پسر عمر هم‌چون پرهيزكار و بىاعتنا بشأن امور دنيوى است مخالفتش چندان محلّ اعتنا نيست از اين ميان حسين بن على و عبد اللّه بن زبير مدّعيان واقعى تواند ، اگر بر حسين دست يافتى بعلّت\r\n\r\n","description":"","footnote":"","page_name":" 72 ","page_number":465},
  {"content":"\r\n\r\nقرابت او با رسول اللّه بر او ببخشا امّا عبد اللّه بن زبير را در صورت غلبه درهم بشكن و پيكرش را پاره‌پاره ساز .\r\nعبد الرحمن همچنانكه معاويه گفته بود در سال 58 يعنى اندكى پس از خواهر خود عايشه امّ المؤمنين وفات يافت عبد اللّه بن عمر هم مدّعى يزيد نشد تنها حسين بن على و عبد اللّه بن زبير پس از رسيدن يزيد بخلافت بر او قيام كردند . معاويه پس از نوزده سال خلافت و چهار سال امارت بر شام از جانب عمر و عثمان در سال 60 مرد و پسرش يزيد ( 60 - 64 ) جاى او را گرفت .\r\nخلافت كوتاه يزيد ( سه سال و نيم ) واقعهء مهمّى ندارد جز يك سلسله حركات زشت و كشتارهاى بيرحمانه كه اهمّ آنها واقعهء قتل امام حسين است در كربلا در دهم محرّم سال 61 و كشتار مردم مدينه و محاصرهء مكّه در سال 64 .\r\nبعد از جلوس يزيد امام حسين و عبد اللّه بن زبير از مدينه بمكّه رفتند و مردم را بر ضدّ يزيد برانگيختند . يزيد برادر عبد اللّه را كه با او كينهء مخصوص داشت بمكّه فرستاد .\r\nعبد اللّه برادر را اسير كرد و بر مكّه استيلا يافت . امّا امام حسين بدعوت مردم كوفه كه ياران پدر او بودند از مكّه عازم آنشهر شد و ابتدا پسر عمّ خود مسلم بن عقيل را بگرفتن بيعت بكوفه فرستاد و كوفيان گروه گروه در بيعت امام حسين درآمدند .\r\nيزيد والى بصره عبيد اللّه بن زياد را بدفع مسلم مأمور كرد و عبيد اللّه بر مسلم دست يافته او را كشت و كوفه را تحت امر يزيد آورد و چون خبر وصول امام حسين را بحدود عراق و كنار فرات شنيد از كوفه عمر بن سعد بن ابى وقّاص را بجلوگيرى او فرستاد و عمر امام و جميع اتباع و كسان او را در دهم محرّم 61 در كربلا شهيد كرد و زنان و اطفال شهدا را پيش يزيد بشام فرستاد .\r\nدر سال 63 مردم مدينه بر خلع بيعت يزيد اتّفاق كردند . يزيد يكى از سرداران خود را بآنشهر روانه داشت و او پس از جنگ سخت با اهل مدينه وارد آنجا شد و بدست سپاهيان شامى خود قريب 700 تن از بزرگان قريش و مهاجر و انصار و 12000 كس از عامّه را كشت و به زور از مردم براى يزيد بيعت گرفت .\r\n\r\n","description":"","footnote":"","page_name":" 73 ","page_number":466},
  {"content":"\r\n\r\nلشكريان شامى يزيد پس از تسخير مدينه بمكّه رهسپار شدند تا فتنهء عبد اللّه بن زبير را نيز دفع كنند . امّا عبد اللّه راه مكّه را برايشان بست و سپاهيان يزيد پس از چهل روز محاصرهء آنشهر و باريدن سنگ بر خانهء كعبه و سوختن قسمتى از آن بتسخير آنجا توفيق نيافتند و چون خبر مرگ يزيد در اين اثنا رسيد دست از حصار آنجا برداشته بشام برگشتند .\r\n\r\nواقعهء مرج راهط و خلافت آل مروان\r\nپس از يزيد پسرش معاويهء ثانى بخلافت رسيد ليكن او مردى سليم النفس و باانصاف بود پس از ششماه از اين مقام استعفا كرد و گفت كه چون من كسى نظير عمر بن الخطاب و اهل شورى نمىشناسم كه شما را ببيعت او بخوانم و خود نيز لايق اين امر نيستم كناره ميكنم تا هر كه را صالح ميدانيد بخلافت اختيار نمائيد . معاويهء ثانى اندكى پس از كناره‌گيرى مرد .\r\nمردم مكّه پس از مرگ معاويهء ثانى با عبد اللّه بن زبير بخلافت بيعت كردند حتى قسمتى از بنى اميه و مروان بن الحكم عامل مدينه هم مايل بقبول بيعت عبد اللّه شدند اما عبد اللّه از بىتدبيرى و بر اثر شدّت كينه‌اى كه نسبت ببنى اميه داشت دعوت ايشان را نپذيرفت . مروان از ترس با بنى اميه بشام گريخت و عبد اللّه زياد نيز بصره را رها كرده راه شام پيش گرفت و به اين ترتيب به سهولت عراق و حجاز و يمن و مصر و شام خلافت عبد اللّه بن زبير را تصديق نمودند .\r\nمروان بن الحكم در شام بنى اميه را گرد خود جمع آورد و ايشان با او بخلافت دست بيعت دادند ليكن عدّه‌اى از سپاهيان با ضحّاك بن قيس عامل زبير بر شام ساختند و زيربار خلافت مروان نرفتند .\r\nامويان و طرفداران زبير در محل مرج راهط در غوطهء دمشق در سال 64 جنگى بزرگ كردند و فتح نصيب سپاهيان مروان و بنى اميه شد . مروان بلافاصله بدمشق آمد و در قصر معاويه منزل گرفت و مردم با او بخلافت بيعت كردند سپس بقيهء نواحى شام و مصر را هم تحت حكم خود آورد و مؤسس سلسله‌اى شد كه بنام آل مروان يعنى شعبهء دوّم بنى اميه از 64 تا 132 خلافت كرده‌اند .\r\n\r\n","description":"","footnote":"","page_name":" 74 ","page_number":467},
  {"content":"\r\n\r\nمروان يكسال بعد يعنى در 65 هجرى مرد و پسرش عبد الملك مروان كه پس از معاويه مشهورترين خلفاى امويست جاى او را گرفت .\r\nوقايع مهمّ خلافت عبد الملك ( 65 - 86 ) يكى خروج مختار پسر ابو عبيد ثقفى سردار معروفست كه در سال 66 در كوفه به يارى جمعى از ايرانيان ناراضى از خلافت بنى اميه طاهرا بخونخواهى شهداى كربلا قيام كرده و در باطن خود مدّعى اين مقام بوده .\r\nديگر قتل مصعب و برادرش عبد اللّه بن زبير است .\r\nمختار در سال 66 بر كوفه استيلا يافت و اكثر قاتلين شهداى كربلا از جمله عبيد اللّه بن زياد را بدست آورده كشت و تا سال 67 بر عراق استيلا داشت . در اين سال عبد اللّه زبير برادر خود مصعب را بكوفه فرستاد . مصعب پس از محاصره آن شهر را مسخر نمود و مختار را گرفته در رمضان اين سال بقتل آورد و بار ديگر عراق مسلم عبد اللّه بن زبير شد . عبد الملك در سال 71 بدعوت مردم عراق لشكر بكوفه كشيد و مصعب را مغلوب و مقتول كرد و خلافت آل مروان را به اين ناحيه كه از عهد يزيد ببعد از اطاعت بنى اميه خارج بود بسط داد .\r\nدر سال 72 خليفه يكى از سرداران سفاك و بىباك خود را كه در تاريخ اسلام نمونهء كامل ظلم و سخت‌كشى شمرده مىشود يعنى حجّاج بن يوسف ثقفى را براى دفع عبد اللّه بن زبير روانهء مكّه نمود و حجاج مكّه را در محاصره گرفت و با اينكه عبد اللّه به خوبى مقاومت مىكرد عاقبت پس از هفت ماه يعنى در سال 73 در ضمن جنگ كشته شد و حجّاج بعد از سركوبى مخالفين حجاز و غيره را هم ببيعت عبد الملك درآورد و خليفه به اين ترتيب از شرّ مدّعيان بزرگى نجات يافت و خلافت او را مصفى شد .\r\nعبد الملك پس از دو سال حكومت بر حجاز حجّاج را از مدينه روانهء كوفه كرد و ممالك شرق اسلامى را نيز به او سپرد و از اين تاريخ تا سال 95 كه سال فوت حجّاج است اين امير ستم‌پيشه باصطلاح والى عراقين بود و مدّت بيست سال بدفع مخالفين عبد الملك و فتح بقيهء بلاد شرق و جنگ با خوارج كه در كرمان و سيستان و خراسان قوّتى تمام گرفته بودند اشتغال داشت .\r\n\r\n","description":"","footnote":"","page_name":" 75 ","page_number":468},
  {"content":"\r\n\r\nبعد از عبد الملك مشهورترين خلفاى اموى چهار نفرند :\r\n1 - وليد بن عبد الملك ( 86 - 96 ) كه در عهد او مغرب الاقصى ( مرّاكش ) و اندلس و ماوراء النهر و قسمتى از هندوستان فتح شده و او بانى جامع اموى دمشق است بسال 88 كه از معتبرترين ابنيهء اسلامى است .\r\n2 - عمر بن عبد العزيز پسر عمّ وليد و نوادهء مروان بن الحكم ( 99 - 101 ) كه عادلترين و نيكوسيرت‌ترين امويانست و او پس از آنكه بخلافت رسيد دشنام دادن بعلىّ بن ابى طالب را كه از عهد معاويه مرسوم شده و در جميع ولايات پس از اداى خطبهء نماز معمول بود ممنوع كرد و خود او نيز همه وقت برأى فقها و اهل تقوى خلافت مىنمود .\r\n3 - هشام بن عبد الملك ( 105 - 125 ) كه در عهد او مسلمين قسمتى از قفقازيّه و تركستان و جنوب فرانسه و سويس را فتح كرده و دولت اسلام را بمنتهى بسطى كه به خود ديده رسانده‌اند و اتفاقا در عهد همين هشام است كه بر اثر شكست مسلمين در فرانسه از توسعهء دامنهء دست‌اندازيهاى لشكريان اسلام جلوگيرى شده و از آن ببعد ديگر سرزمين تازه‌اى به تصرف ايشان در نيامده است .\r\nاز وقايع داخلى مهمّ خلافت هشام خروج زيد بن امام على زين العابدين است در كوفه جماعتى از شيعهء اماميه بعد از وفات امام على بن حسين بن على كه امام چهارم شيعيان اثنى عشريست بجاى آنكه پسر ارشدش محمد باقر را امام بدانند گرد پسر ديگرش زيد جمع آمدند و او را امام خواندند . اين فرقه از شيعهء را زيديّه ميخوانند . والى كوفه از قبل هشام زيد را كشت و اتباعش را متفرّق ساخت سپس سر زيد را بدمشق فرستاد و هشام امر داد كه آن را در دمشق بياويزند و اين حال باقى بود تا عهد وليد . اين خليفه هم جثهء زيد را از خاك بيرون آورد و سوخت .\r\n4 - مروان بن محمّد ( 126 - 132 ) نوادهء مروان بن الحكم كه آخرين خلفاى امويست و شهرت او فقط باينست كه مغلوب ابو مسلم خراسانى و بنى عباس شده و دولت اموى در عهد او برافتاده است .\r\n\r\n","description":"","footnote":"","page_name":" 76 ","page_number":469},
  {"content":"\r\n\r\n\r\nوقايع خارجى\r\nبنى اميه در دورهء خلافت خود در خارج حدود ممالك اسلامى بتسخير بلاد و انتشار اسلام در آن نواحى نيز پرداخته و دنبالهء فتوحات ايّام ابو بكر و عمر را گرفته‌اند و اين كار حتى از عهد معاويه كه حوزهء امارتش شام با بقيه متصرّفات روم شرقى از طرفى و با سرزمين عيسوىنشين ارمنستان از طرفى ديگر مجاور بوده شروع شده و معاويه چند بار بعنوان جهاد به اين حدود لشكر كشيده است .\r\nمهمترين لشكركشىهاى معاويه هجوم اوست بقسطنطنيه پايتخت روم شرقى در سال 48 هجرى ليكن با وجود سپاهيان كثيرى كه در اختيار داشته نتوانسته است در حصارهاى آن شهر رخنه كند و منهزم برگشته است .\r\nمحاصرهء قسطنطنيه بار ديگر از طرف سليمان بن عبد الملك تجديد شد و اين خليفه با برادر خود مسلمه در سال 97 و 120000 سپاهى و عدّه‌اى كشتى از طرف خشكى و دريا پايتخت روم شرقى را در محاصره گرفت ليكن از عهدهء تسخير آن برنيامد .\r\nمسلمه را در آنجا گذاشت و به او دستور داد كه تا شهر را تسخير نكند بشام برنگردد .\r\nبرادر خليفه قريب سى ماه قسطنطنيه را در محاصره داشت و در اين مدت لشكريان اسلام صدمات بسيار ديدند و اكثر ايشان در نتيجهء مقاومت سخت اهالى و مادهء نارى مخصوصى كه از حصار شهر بر ايشان ميريختند « 1 » تلف شدند . عاقبت در سال 99 چون خبر مرگ عبد الملك رسيد مسلمه دست از محاصرهء قسطنطنيه برداشته مأيوس بشام مراجعت نمود و به اين ترتيب فتح پايتخت روم شرقى بدست سپاه اسلام تا اوّل قرون جديده كه سلطان محمد فاتح آن را گشود ميسّر نشد .\r\n\r\nعقبة بن نافع\r\nدر عهد معاويه مردم افريقيه يعنى تونس حاليه از اسلام برگشتند . معاويه را بحكومت افريقيه فرستاد و آن مرد ستمكار پس از ورود به آنجا جماعت انبوهى از مردم را از دم شمشير گذراند و چون در اين قسمت شهرى نبود كه والى\r\n\r\n\r\n","description":"","footnote":"\r\n( 1 ) - اين مادهء سوزان به آتش يونانى  Feu gregeois  معروف شده است .\r\n","page_name":" 77 ","page_number":470},
  {"content":"\r\n\r\nدر آنجا اقامت كند در نقطه‌اى كه فقط محل نزول كاروان بود به خيال بناى شهرى افتاد و در آن نقطه در سال 50 شهرى ساخت كه قيروان ناميده شد و قيروان تحريف شدهء همان كلمهء كاروان فارسى است . اين شهر به زودى اعتبار كلى يافت و مركز افريقيه و بعدها پايتخت يك عدّه از امراى مسلمان افريقا گرديد .\r\nفتوحات عمده‌اى كه در عهد بنى اميه نصيب مسلمين شده اكثر در عهد خلافت وليد و بعد از او در ايّام هشام بوده است و خلاصهء آنها چنين است :\r\n1 - در طرف مشرق عامل حجاج بن يوسف بر خراسان يعنى مهلّب بن ابى صفره ختلان و خجند را فتح كرد سپس در عهد سليمان بن عبد الملك پسر مهلّب يعنى يزيد با سپاه عظيمى از مردم شام و مصر و خراسان بهواى تسخير چين بجرجان آمد و چون ديد تسخير چين كارى آسان نيست از جرجان متوجهء طبرستان شد و برادر خود خالد را بجنگ اسپهبد طبرستان فرستاد . اسپهبد غالب آمد و برادر يزيد را كشت .\r\nناچار يزيد از در مسالمت درآمد امّا چندى بعد به قصد انتقام از راه رى بر دماوند حمله برد و مردم آنجا را قتل‌عام كرد ليكن باز نتوانست قدم به خاك اصلى طبرستان گذارد و طبرستان به همين حال بود تا عهد بنى عباس و در اين مدّت ايرانيان طبرستان هر وقت فرصتى مىيافتند مسلمين مجاور خود را بقتل ميرساندند و منصور خليفهء عباسى همه وقت از جانب طبرستان و مردم پشت البرز اظهار نگرانى مىكرد و ميگفت بلاى جان بنى عباس جماعتى هستند كه در پس اين كوه مقرّ دارند بالاخره هم به شرحى كه خواهيم ديد امرا و پادشاهانى كه در طبرستان و گيلان حكومت مىكردند بزرگترين دشمنان بنى عباس بودند و با اينكه موفق نشدند همه وقت خيال برانداختن خاندان عباسى و برگرداندن دولت را بايرانيان داشتند و از ايشان امراى سلسلهء آل بويه بالاخره بر بغداد استيلا يافتند و خليفه را مطيع خويش ساختند .\r\nعامل ديگر حجّاج بر خراسان كه قتيبة بن مسلم نام داشت چغانيان را گشود و يكى از سران سپاهى او يعنى نصر بن سيّار بر فرغانه مسلّط گرديد و به اين ترتيب حدود ممالك اسلامى بمراكز آسيا و مرز چين رسيد .\r\n\r\n","description":"","footnote":"","page_name":" 78 ","page_number":471},
  {"content":"\r\n\r\nمكران و قسمت شرقى سند در عهد معاويه مفتوح شده بود . در روزگار وليد و حكومت حجاج بر عراقين يكى از سرداران اموى جلگهء سند را گشود و غنايم بسيار از غارت بتكده‌هاى هندو بدست آورد و راه اسلام به طرف كشور پهناور هندوستان نيز باز شد و در عهد خلفاى ديگر اموى هم دامنهء فتوحات مسلمين در سند جلوتر رفت .\r\n2 - امّا در سمت مغرب چون حكومت افريقيّه نصيب موسى بن نصير شد اين سردار از قيروان به طرف اوقيانوس اطلس پيش راند و مراكش حاليه را سراسر تسخير نمود و ببندر طنجه رسيد و چون اين قسمت آخرين نقطه‌اى از خشكى بود كه از جانب مغرب مسلمين به آن رسيده بودند آن را المغرب الأقصى ناميدند . موسى يكى از غلامان خود را كه طارق بن زياد نام داشت بر مغرب والى كرد و خود بقيروان بازگشت .\r\nطارق در سال 92 به خيال افتاد كه از درياى مديترانه بگذرد و اسلام را در اسپانيا منتشر سازد به اين عزم از تنگه‌اى كه هنوز هم بنام او و بنام جبلى كه ابتدا طارق بر آن فرود آمده موسوم است با عدّه‌اى سپاهى و كشتى عبور نمود و چون بپاى كوه مزبور رسيد امر داد كشتىها را بسوزند تا لشكريان او اميدى بمراجعت نداشته باشند سپس بر جبل طارق بالا رفت و با بيانى بسيار مهيج مسلمين را ببيرون آوردن اسپانيا از چنگ طايفهء ويزىگت « 1 » و پادشاه ايشان ردريگ « 2 » ( لذريق ) تحريض نمود .\r\nسپاهيان طارق با وجود عدّهء قليل در سال 92 ( 711 ميلادى ) در محلّ شريش « 3 » بفتحى بزرگ نائل آمدند و در نتيجهء اين فيروزى جلگهء حاصلخيز جنوب شرقى شبه جزيرهء ايبريا بدست ايشان افتاد . اين جلگه را مردم محلّى بنام يك طايفه از وحشيان ژرمنى يعنى واندالها كه در آنجا سكونت گزيده بودند واندالوزيا « 4 » ميخواندند مسلمين اين كلمه را معرّب كرده اندلس گفتند و اندلس بتدريج پيش ايشان نام تمام اسپانيا شد .\r\nطارق پس از ورود به خاك اندلس پشت سر يكديگر بلاد غرناطه « 5 » و\r\n\r\n\r\n","description":"","footnote":"\r\n( 1 ) -  Wisigothes \r\n( 2 ) -  Rodrgiue \r\n( 3 ) -  Xeres \r\n( 4 ) -  Vandalousia \r\n( 5 ) -  Grenada \r\n","page_name":" 79 ","page_number":472},
  {"content":"\r\n\r\nقرطبه « 1 » و طليطله « 2 » را گرفت و از طريق جلگهء ساحل شرقى اسپانيا راه فتح جزاير غربى مديترانه و جنوب فرانسه و شمال اسپانيا نيز بر روى مسلمين گشوده گشت و تسخير آنها به آسانى ايشانرا دست داد . تا عصر عمر بن عبد العزيز غالب مجاهدينى كه در سمت مغرب مىجنگيدند از قبايل عرب مهاجر بودند و ايشان كه مدّتها بود باسلام گرويده و تعصب و غيرتى مخصوص در نشر آن داشتند همه‌جا به همان سيرهء مجاهدين عهد ابو بكر و عمر مىجنگيدند ، فتح را براى غنيمت و اعتلاى اسلام و مرگ را براى نيل بدرجهء شهادت و فوز بهشت برغبت تمام مىطلبيدند امّا در عهد عبد العزيز بدعوت اين خليفه جمع كثيرى از بوميان افريقاى شمالى يعنى بربرها قبول اسلام كردند و اين تازه مسلمانان كه ايمانى پابرجا نداشتند و بيشتر قصد ايشان از شركت در لشكركشى غارت بود كم‌كم بجاى آنكه اسلام ايشان باعث تقويت مسلمين شود چون در جنگها در بند مقاومت و دفاع نبودند و باندك خطرى مىگريختند موجب شكست كلى در كار فاتحين عرب شدند و همه وقت بين ايشان و اعراب مهاجر نزاع و نفاق در ميان بود .\r\nدر ايّام عمر بن عبد العزيز لشكريان اسلام در شهر نربونه « 3 » از بلاد دامنهء شمالى پيرنه فتح بزرگى كردند و آنجا را مركز عمليات نظامى خود قرار داده شهرهاى تولوز و ليون را گرفتند و تا معابر آلپ غربى و قلب فرانسه رسيدند .\r\nدر عهد هشام در نتيجهء اين فتوحات ممالك اسلامى بمنتهى وسعت خود رسيد چه در اين تاريخ از كنار سيحون تا اوقيانوس هند همه تحت حكم خليفهء اموى بودند تنها نقاطى از دنياى معلوم كه از اين حوزه خارج محسوب ميشد ممالك شمالى مديترانه و روم شرقى و چين و قسمتى از هندوستان بود .\r\nدر سال 114 ( 734 ميلادى ) سردارى سپاه اندلس بيكى از مهاجرين يمنى بنام عبد الرّحمن غافقى رسيد . عبد الرّحمن پس از فتح قسمت جنوب شرقى فرانسه لشكريان خود را تا شهر پواتيه « 4 » رساند . در پواتيه بين لشكريان فرانك كه بسردارى شارل مارتل « 5 » بودند و سپاهيان عبد الرّحمن جنگ درگرفت . مسلمين نزديك بود كه\r\n\r\n\r\n","description":"","footnote":"\r\n( 1 ) -  Cordoba \r\n( 2 ) -  Toledo \r\n( 3 ) -  Narbonne \r\n( 4 ) -  Poitiers \r\n( 5 ) -  Charles Martel \r\n","page_name":" 80 ","page_number":473},
  {"content":"\r\n\r\nفيروز شوند ليكن عبد الرّحمن در ضمن زدوخورد كشته شد و چون شب فرارسيد برابره از ترس آنكه مبادا غنايمى را كه بدست آورده‌اند فردا در نتيجهء شكست از چنگ بدهند گريختند و بقيهء مسلمين هم ناچار بهزيمت شده فرانسه را تخليه كردند تا آنجا كه سپاه شارل تا چندين فرسنگ بدنبال ايشان تاختند و اثرى از عرب نيافتند . شكست پواتيه يكى از وقايع مهمّ تاريخ اروپاست چه بر اثر آن ديگر مسلمين در اين قطعه بپيشرفتى نايل نيامده و اروپاى غربى از نفوذ اسلام محفوظ مانده است .\r\nاسامى و مدت خلافت امويان\r\n1 - معاوية بن ابى سفيان از 41 تا 60\r\n2 - يزيد بن معاويه از 60 تا 64\r\n3 - معاويه بن يزيد از 64 ( ششماه )\r\n4 - مروان بن الحكم از 64 تا 65\r\n5 - عبد الملك بن مروان از 65 تا 86\r\n6 - وليد بن عبد الملك از 86 تا 96\r\n7 - سليمان بن عبد الملك از 96 تا 99\r\n8 - عمر بن عبد العزيز بن مروان از 99 تا 101\r\n9 - يزيد بن عبد الملك از 101 تا 105\r\n10 - هشام بن عبد الملك از 105 تا 125\r\n11 - وليد بن يزيد بن عبد الملك از 125 تا 126\r\n12 - يزيد بن وليد بن عبد الملك از 126 ( 5 ماه و 12 روز )\r\n13 - ابراهيم بن وليد بن عبد الملك از 126 ( 70 روز )\r\n14 - مروان بن محمّد بن مروان از 126 تا 132\r\n\r\n","description":"","footnote":"","page_name":" 81 ","page_number":474},
  {"content":"\r\n\r\n\r\nفصل پنجم خلافت بنى عباس ( 132 - 656 )\r\n\r\n[ پايان بنى اميه 
  ]\r\n\r\nبنى اميّه و موالى\r\nبه شرحى كه سابقا گفتيم چون عرب قبل از اسلام بقبايل منقسم بودند و هيچوقت بتشكيل ملتى واحد نايل نيامده تعصب ملى و وطنى ايشان به همان تعصب قبيله‌اى انحصار داشت و ابدا صحبتى از فضايل عرب در مقابل اقوام خارجى يا ستايش عربستان در برابر ممالك ديگر بميان نمىآمد .\r\nبعد از آنكه مسلمين بر دو دولت عظيم ايران و روم غالب آمدند و اقوام ايرانى و رومى را كه در پيش چشم عرب قبل از اسلام نمونهء كامل قدرت و سياست و حشمت و جلالت بشمار مىآمدند مغلوب كردند كم‌كم اين حسّ در ايشان پيدا شد كه لابد خون عرب خونيست غير از خون ملل غيرعرب و بشهادت آن همه فتوحات برتر از آنها و چون اين توفيق در نتيجهء اسلام بدست آمده پس عرب كه مؤمن و ناشر اين دين بوده است بر جميع اقوام ديگر حتى بر آنها كه دين اسلام را هم پذيرفته‌اند فضيلت و سيادت مخصوص دارند . البته اين قبيل احساسات مخصوص بدويان و متعصبينى بود كه بر اثر تعاليم اسلام و آميخته شدن قبايل از تعصب قبيله‌اى دست برداشته و آن را به اين نوع تعصب مبدّل ساخته بودند و الّا حضرت رسول و خلفاى راشدين جميع مسلمين را برادر مىشمردند و اگر عربى را بر غير عربى برترى مىنهادند فقط براى تقوى و فضيلت او بود .\r\nبنى اميه و حكام و عمّال ايشان كه بر قبايل عرب تكيه كرده و خلافت را بمدد ايشان\r\n\r\n","description":"","footnote":"","page_name":" 82 ","page_number":475},
  {"content":"\r\n\r\nبدست آورده بودند آتش اين تعصب را دامن ميزدند مخصوصا از ايرانيها كه از ايّام انتقال على بن ابى طالب از حجاز بعراق بر گرد او و پس از او بر گرد فرزندان او و ياران ايشان جمع آمده بودند و با امويان مخالف بودند سخت تنفر داشتند و به همين علت در ايشان و بطور كلى در مسلمين غيرعرب به چشم خوارى مىديدند و از اين ميان كينهء عبد الملك و عامل او حجاج نسبت به غير عرب از همه بيشتر بود .\r\nبنى اميه و طرفداران متعصب ايشان ميگفتند غيرعرب لايق مساوات با عرب نيست چه اگر در غيرعرب فضيلتى هست همان اسلام اوست و چون اين فضيلت نيز از بركت وجود عربست پس در شرافت عرب و سيادت او شكّى نيست و به همين بهانه مسلمين غيرعرب را در عداد بندگان يا باصطلاح خود موالى مىآوردند و از دادن مشاغل و مأموريت هاى كشورى و دينى بايشان جدّا ابا ميكردند حتى به فرزند عربى هم كه مادر او غيرعرب بود هيچ شغلى وا نميگذاشتند . با موالى در يك صف راه نميرفتند ، تشييع جنازهء يك نفر مولى را بر خود ننگ ميشمردند و نمازگزاردن پشت سر امام غير عربرا صحيح نميدانستند و ميگفتند كه او علاوه بر آنكه شرافت عرب اصلى را ندارد قادر نيست كه حمد و سوره را بفصاحت يك نفر عرب ادا كند .\r\nدر نتيجهء اين كيفيت امويان و پيروان ايشان جز بشعر و خطابه كه وسيلهء تفاخر و حربهء تنازع قبايل بود به چيزى ديگر از مقولهء معارف و معلومات اعتنائى نداشتند و اساسا علم را حرفهء اعاجم ميشمردند . در مقابل اين تعصب عربى عنصر ايرانى كه همه وقت بمليت و گذشتهء پرافتخار و شاهنشاهان نامدار خود افتخار ميورزيد نه‌تنها در بنى اميه به چشم بعض و عداوت مىنگريست بلكه عرب را نوعا دشمن ميداشت و در پى فرصتى ميگشت كه خود را از زيربار تسلط ايشان بيرون آورد و دوباره مجد و عظمت عهد ساسانيان را تجديد كند مخصوصا تحقيرى كه از جانب بنى اميه نسبت بايشان روا داشته ميشد جماعتى از ايرانيان را بهجو عرب واداشت و دسته‌اى هم علنا بر امويان قيام كردند .\r\nبعد از استعفاى معاويه ثانى از خلافت گروهى از ايرانيان كوفه كه با امام حسين مخالفت نموده و جانب عبيد اللّه زياد را گرفته بودند از كرده پشيمان شدند و قسم خوردند كه\r\n\r\n","description":"","footnote":"","page_name":" 83 ","page_number":476},
  {"content":"\r\n\r\nبخونخواهى شهداى كربلا برخيزند و با مخالفين بنى اميه همدست شوند .\r\nچون مقارن همين ايّام مختار در كوفه خروج كرد جماعت مزبور به يارى او برخاستند و قريب 20000 تن از ايرانيان كوفه و بصره و الجزيره دور او را گرفتند .\r\nمختار هم بعد از كشتن قاتلين شهداى كربلا اموال ايشانرا بين ايرانيان سپاه خود تقسيم كرد .\r\nبدبختانه كار مختار به علت جاه‌طلبى و دعاوى باطل او پيشرفت نكرد و چون حجاج بر عراق مستولى شد جمع كثيرى از ايرانىها را كشت و دست همگى را از كارها كوتاه كرد .\r\nمظالم بيست سالهء حجاج و خونريزيهاى قتيبه و مهلب و اولاد او در عراق و خراسان و سيستان و جرجان و طبرستان بار ديگر ايرانيها را بفكر چاره انداخت و اين دفعه در طبرستان و ماوراء النهر يعنى نقاط دور از مركز خلافت باجتماعات سرّى بر ضدّ بنى اميه مشغول شدند و مردم را نهانى بقيام بر ايشان خواندند . قيام زيد و فرقهء زيديّه موقع ديگرى شد براى شورش مردم كوفه و ايرانيان مداين و بصره و موصل و رى و خراسان بر امويان و درآمدن در بيعت زيد امّا اين بار هم نتيجه‌اى بدست نيامد و زيد مقتول و زيديّه پراكنده شدند .\r\n\r\nقيام شيعيان آل عبّاس\r\nمختار در ابتداى قيام مردم كوفه را بامامت پسر سوّم حضرت على يعنى محمّد بن الحنفيّه دعوت ميكرد و چون لقب مختار كيسان بود اين فرقه از شيعه را كيسانيّه خواندند .\r\nكيسانيه در سال 98 پس از فوت ابو هاشم پسر محمّد بن الحنفيه با يكى از فرزندان عباس بن عبد المطلب يعنى محمّد بن علىّ بن عبد اللّه بن عبّاس بيعت كردند و بنام شيعهء آل عبّاس مشهور شدند و در سال 101 كه بعقيدهء ايشان بايد دولت بنى اميه در اين تاريخ انقراض يابد محمّد بن على را لقب امام دادند و او را خليفه گفتند . محمّد هم از شام محلّ اقامت خود دعاتى بخراسان و ماوراء النهر فرستاد و مسلمين را با بيان سوء سيرت امويان بامامت خويش دعوت كرد و بالنتيجه جمع كثيرى از دهقانان و نجيب‌زادگان ايرانى خراسان ببيعت او درآمدند و چون ايشان شعار يعنى جامه‌هاى خود را سپاه كرده بودند\r\n\r\n","description":"","footnote":"","page_name":" 84 ","page_number":477},
  {"content":"\r\n\r\nايشانرا مسوّده ميخواندند .\r\nبعد از مرگ محمّد بن على پسران او نقشهء پدر را جدّا تعقيب نمودند مخصوصا ارشد ايشان كه ابراهيم امام بود و رياست شيعيان پدر را داشت بيش از همه بخراسان توجّه كرد و جماعتى از بزرگان ايرانى به او گرويدند و از جملهء اين طايفه يكى از مترجمين اردوى اموى بود در سند بنام بكير بن ماهان كه در 105 در كوفه ببيعت عباسيان درآمد و او از اين تاريخ تا سال 124 در كوفه و ولايات اطراف بدعوت مردم مشغول شد سپس از جانب ابراهيم امام بمرو مأموريت يافت .\r\nپسر ماهان غلامى داشت از ايرانيان باسم ابو مسلم « 1 » كه با او بمرو آمد و يار و ياور مخدوم خود در دعوت مردم بخلافت آل عباس گرديد .\r\nدر سال 129 مردم مرو بر حاكم اموى خود شوريدند ابو مسلم كه به علت برخاستن او از مرو و خراسان بابو مسلم خراسانى يا مروزى مشهور شده بدستيارى جمعى از ايرانيان در سال 130 مرو را گرفت و نصر بن سيار حكمران خراسان از جانب مروان گريخت . شورشيان خراسان بقيهء سپاه نصر را در نهاوند منهزم كردند و جماعتى هم از اتباع ابراهيم امام در 14 محرّم سال 132 بر كوفه استيلا يافتند و به اين ترتيب قسمت شرقى خلافت بنى اميه از كف مروان بيرون رفت و شيعيان آل عباس بر اين نواحى استيلا يافتند . مروان تنها كارى كه كرد دستيگرى و قتل ابراهيم امام بود در شام مقارن تاريخى كه كوفه را پيروان ابراهيم مسخر ساخته بودند .\r\n\r\nجنگ زاب در جمادى الثّانيهء 132\r\nبعد از آنكه مروان ابراهيم امام را در شام دستگير نمود بستگان ابراهيم باشارهء او راه كوفه را پيش گرفتند و از جملهء ايشان بودند دو برادر او ابو العبّاس عبد اللّه سفّاح و ابو جعفر منصور كه با اهل بيت خود بكوفه آمدند و ابتدا در آنجا پنهان ميزيستند . پس از آنكه كوفه بدست شيعيان آل عباس مفتوح شد و خبر قتل ابراهيم رسيد مردم كوفه در ربيع الاوّل سال 132 بابو العباس\r\n\r\n\r\n","description":"","footnote":"\r\n( 1 ) - ابو مسلم اصلا از اهل كرج ابو دلف ( كره رود سلطان‌آباد ) است كه در آن ايام ضميمهء اصفهان بوده و به همين جهت او را اصفهانى نيز ميگويند .\r\n","page_name":" 85 ","page_number":478},
  {"content":"\r\n\r\nسفاح بخلافت دست بيعت دادند و سفاح كه اوّلين خليفه از خاندان عباسى است به زودى بر عراق مسلط گرديد و مردم اين نواحى مخصوصا ايرانيان عراق و الجزيره علىرغم بنى اميه خلافت او را بشادى پذيرفتند .\r\nمروان براى جلوگيرى از لشكريان ابو العباس كه به طرف شمال عربستان يعنى شهر زور مشغول پيشرفت بودند با 120000 سپاهى به طرف وادى علياى نهر زاب كبير پيش آمد و دو گروه در ساحل يسار اين رودخانه بهم برخوردند . سردارى سپاه عباسى با عبد اللّه بن على عمّ ابو العباس بود .\r\nجنگ نه روز طول كشيد عاقبت در نتيجهء رشادت خراسانيان اتباع بنى عباس سپاه شامى مروان شكستى سخت خوردند و مروان بدمشق گريخت و چون در هرجا ميرفت عباسيان او را تعقيب و مردم لعنش ميكردند در شام و فلسطين نتوانست بماند و ناچار بمصر عليا پناهنده شد و در آنجا در كنيسه‌اى بدست يكى از طرفداران بنى عباس افتاد و او آخرين خليفهء اموى را در ذى الحجّهء سال 132 بقتل رسانده سرش را بكوفه پيش ابو العباس سفاح فرستاد .\r\nفتح زاب كه قسمت عمدهء آن كار ايرانيان و اتباع خراسانى بنى عباس بود در حقيقت اين قوم را بكشيدن انتقام ديرينه از بنى اميه قادر كرد و هواخواهان ايشان يعنى بنى عباس را بر روى كار آورد و راه براى دخالت مستقيم عنصر ايرانى در امور خلافت و گرفتن بزرگترين مشاغل آن باز شد .\r\nبعد از فتح زاب عبد اللّه بن على از راه فرات عليا به طرف دمشق پيش راند و پس از محاصره و فتح پايتخت بنى اميه جميع امويانى را كه در آنجا بودند كشت و با روى آن را با خاك يكسان نمود و نعش خلفاى اموى را از قبر خارج كرده سوخت سپس به عقب مروان بمصر تاخت و در نتيجه آن مملكت را هم تحت بيعت برادرزادهء خويش آورد .\r\n\r\n","description":"","footnote":"","page_name":" 86 ","page_number":479},
  {"content":"\r\n\r\n\r\nخلافت سفّاح ( 132 - 136 )\r\nاز جمله ايرانيانى كه قبل از انقراض سلسلهء اموى بيعت بنى عباس را پذيرفته و هستى خود را وقف اين دعوت كرده بودند . مردى بود از محترمين همدان باسم ابو سلمه كه سمت دامادى بكير بن ماهان مخدوم ابو مسلم خراسانى را داشت و در كوفه مقيم بود .\r\nسفاح در ورود بكوفه بخانهء ابو سلمه فرود آمد و چون بخلافت رسيد ابو سلمه را با لقب وزير آل محمّد بوزارت خود برگزيد . به اين ترتيب ابو سلمه اوّل كسى است كه در دولت عباسى بمقام وزارت اختيار شده .\r\nاوّل كار سفاح پس از كشته شدن مروان دادن فرمان قتل‌عام بنى اميه بود در بغداد و ساير بلاد چنان كه خود سفاح در يك روز در مجلس مهمانى هفتاد تن از بزرگان ايشانرا كشت و بر روى نعشهاى ايشان سفره انداخت و طعام خورد و عمّال او در ولايات نيز به همين طرزها با امويان معامله كردند تا آنجا كه از آن طايفه جز اطفال شيرخوار يا كسانى كه باندلس گريختند كسى بجا نماند .\r\nسفّاح جميع حكّام بلاد اسلام را عوض كرد و غالب آن قسمتها را ببرادران يا اعمام يا سرداران خود واگذاشت از آن جمله حكومت شام را بعبد اللّه بن عبّاس و الجزيره و آذربايجان و ارمنستان را بابو جعفر منصور برادر خود و خراسان و جبال را بابو مسلم خراسانى محوّل نمود .\r\nپاىتخت سفاح شهر انبار از بلاد قديم ايران بود در غرب فرات كه خليفه آن را تعمير و بزرگ كرد و پس از چهار سال خلافت در اين شهر به مرض آبله مرد .\r\n\r\nبنى عبّاس و علويان\r\nابو سلمه و ابو مسلم كه بكورى چشم امويان بآل عباس گرويده بودند اندكى بعد از استقرار عباسيان از ايشان روگردان شدند و درصدد برآمدند كه يكى از\r\n\r\n","description":"","footnote":"","page_name":" 87 ","page_number":480},
  {"content":"\r\n\r\nبزرگان آل على از جمله امام جعفر صادق را بخلافت دعوت نمايند . امام ششم شيعيان زير اين بار نرفت و بزرگان ديگر خاندان خود را هم از قبول اين تكليف منع كرد و نقشهء ابو سلمه و ابو مسلم علنى و معلوم سفاح گرديد . چون سفاح به علت قدرت ابو مسلم و دورى او نميتوانست دشمنى خود را نسبت بقائد سپاه خراسان ظاهر سازد ابو سلمه را ابتدا محبوس سپس مقتول نمود و خالد برمكى از خراسانيان سپاه ابو مسلم را بجاى او بوزيرى اختيار كرد .\r\nاز تاريخ رسيدن بنى عباس بخلافت پيروان آل على كينهء آل مروان را كه انقراض يافته بودند فراموش نموده مدّعى بنى عباس شدند و در مقابل ايشان كه بشيعهء آل عباس شهرت داشتند لقب شيعهء علويّه بر خود نهادند و گفتند كه خلافت حقّ آل على است و بنى عباس در اين مقام مانند امويان غاصبند به همين قصد هرچند روز بزرگى از علويان بر بنى عباس قيام ميكرد امّا غالبا بدست ايشان خود و اتباعش نابود ميشدند تنها از اين ميان دو سلسله يكى در ايران ديگرى در مغرب اوّلى بنام علويان گيلان و طبرستان و دوّمى باسم فاطميّون به اين عنوان چندى امارت و خلافت يافتند و در مقابل خلفاى عباسى چند سالى قد رقابت علم كردند .\r\n\r\nخلافت ابو جعفر منصور ( 136 - 158 )\r\nبعد از فوت سفّاح برادرش ابو جعفر منصور جاى او را گرفت و او چند صفت بارز داشت كه در نتيجهء غلبهء همانها بر مزاجش در تمام دورهء خلافت گرفتار بود : اوّل كينه نسبت بآل على ، دوّم كينه نسبت بابو مسلم خراسانى ، سوّم محبت فوق العاده بپسرش محمّد ، چهارم امساك و بخل فوق العاده در خرج كه به همين علّت او را دوانيقى لقب داده‌اند يعنى كسى كه دانه‌دانه خرج مىكند .\r\nمنصور پس از رسيدن بخلافت بلافاصله مصمّم قتل ابو مسلم شد و از قديم ميان\r\n\r\n","description":"","footnote":"","page_name":" 88 ","page_number":481},
  {"content":"\r\n\r\nاين دو صفائى وجود نداشت مخصوصا چون ابو مسلم بعلويان اظهار تمايل كرده و بعلّت كرم و بخشش فوق العاده و حشمت و قدرت مردم بيشتر به او توجّه داشتند تا بخليفه و بىاعتنائى كه فاتح خراسان نسبت بمنصور رواميداشت خليفه به قصد او برخاست امّا از آنجا كه ابو مسلم قوى و داراى اتباع فراوان بود منصور او را بتدبير و تملق بكوفه خواست . ابو مسلم هم از شدّت غرور فريب خورده از رى بعراق آمد و در كوفه در 137 بدست منصور كشته شد .\r\nمنصور با اينكه در موقع جلوس برادرزادهء خود عيسى بن موسى را بوليعهدى برگزيده بود در نتيجهء محبت بسيار به فرزند خويش محمّد چندى بعد نقض بيعت كرده محمّد را با لقب مهدى وليعهد قرار داد و از ترس قصد لشكريان نسبت بجان وليعهد جديد قلعهء مستحكمى بنام رصافه در مشرق بغداد حاليّه ساخت و پسر را در آنجا مقيم كرد .\r\nدر سال 145 يكى از بزرگان علوى از اولاد امام حسين بنام محمّد كه النّفس الزّكيّة لقب داشت در مدينه بر منصور قيام كرد منصور بدست عيسى بن موسى بر محمّد دست يافت و او و اتباع او را به سختى تمام كشت . برادر محمّد يعنى ابراهيم هم در بصره قيام نمود و قسمتى از خوزستان را هم تحت حكم خود آورد و عازم كوفه شد ليكن پس از قتل برادرش محمّد كارش پيشرفت نكرد و در نزديكى كوفه در همين سال 145 در ضمن جنگ كشته شد و اتباعش متفرّق شدند .\r\nاز كارهاى زشت منصور قتل عبد اللّه بن المقّفع منشى بليغ ايرانى است كه كتاب كليله و دمنه و خداينامه را از پهلوى به عربى ترجمه نموده و بهترين نمونهء انشاء و نثر عربى را بدست داده است .\r\nمنصور بانى شهر بغداد است كه تا زمان او دهكده‌اى بيش نبوده . اين خليفه در سال 145 در آنجا شهرى ساخت و آن را پاىتخت خود و دار الخلافهء عباسى قرار داد « 1 » .\r\nمنشى و كاتب مخصوص منصور خالد برمكى بوده و او با وجود اصرار منصور از قبول عنوان وزارت استنكاف كرده و اين عنوان را پس از سرنوشت زشتى كه نصيب ابو سلمه شده شوم ميشمرده است . خلافت خلفاى اموى اندلس چنان كه بعد اشاره خواهيم كرد در عهد منصور تأسيس شده است .\r\n\r\n\r\n","description":"","footnote":"\r\n( 1 ) - نام اول دار الخلافه را مدينة المنصور گذاشت ليكن بتدريج همان اسم اولى محل سابق يعنى بغداد غلبه كرد و تنها همين اسم باقى ماند\r\n","page_name":" 89 ","page_number":482},
  {"content":"\r\n\r\n\r\nخلافت مهدى ( 158 - 169 ) و خلافت هادى ( 169 - 170 )\r\nخلافت ده سالهء مهدى پسر منصور واقعهء مهمّى ندارد جز يك سفر جنگى كه مهدى در سال 163 بهمراهى پسر خود هارون ببلاد روم يعنى آسياى صغير كرده و پس از چندى تاخت‌وتاز در آنجا ببغداد برگشته و هارون بار ديگر هم در 165 به همين حدود تاخته و تا كنار قسطنطنيه جلو رفته است ، ديگر قتل جمع كثيرى است از بقاياى مانويان كه بنام زنادقه در ممالك اسلامى منتشر بودند . مهدى براى بدست آوردن اين طايفه ادارهء مخصوصى تأسيس كرده بود و از ايشان هر كجا نشانى مىيافت يا نوشته‌اى بدست مىآورد تلف مىنمود . مقنّع معروف صاحب ماه نخشب در زمان او در ماوراء النهر بادّعاى پيغمبرى برخاسته و در 163 بقتل رسيده است .\r\nبعد از مردن مهدى پسر بزرگش هادى خلافت يافت و او يك سال و سه ماه بيشتر خلافت نكرد و در تمام اين مدّت اختيار كارها در دست مادرش خيزران بود .\r\nهادى مردى بسيار متعصب و سخت‌كش بود و هر وقت بر كرسى خلافت جلوس ميكرد امر ميداد شمشير و نطعى پيش او حاضر نمايند تا بر هر كه خشم ميگيرد او را فى المجلس هلاك كنند . واقعهء مهمّ خلافت كوتاه او قيام حسين بن على از فرزندان امام حسن مجتبى است در مدينه و قتل او در حوالى مكّه در سال 169 .\r\n\r\n","description":"","footnote":"","page_name":" 90 ","page_number":483},
  {"content":"\r\n\r\n\r\nخلافت هارون الرّشيد ( 170 - 193 )\r\nمشهورترين و شايد بزرگترين خلفاى عباسى پسر دوّم مهدى يعنى هارون است كه پس از جلوس بجاى برادر بلقب الرّشيد ملقب شده .\r\nهارون نيز مانند هادى در ابتداى امر تحت نفوذ مادر خود خيزران بود ولى پس از سه سال كه خيزران مرد هارون استقلال يافت و زمام امور خلافت را بدست پسر خالد برمكى يحيى و پسران يحيى سپرد چه يحيى در حقيقت هارون را بزرگ و تربيت كرده بود و هارون او را پدر ميخواند و از پسران يحيى يكى كه فضل باشد برادر رضاعى هارون محسوب ميشد به اين معنى كه هم خيزران فضل را شير داده بود و هم مادر فضل هارون را .\r\nدر سال 176 هارون فضل را بحكومت آذربايجان و ارمنستان و جبال فرستاد و چندى بعد خراسان را نيز بر آنها افزود و در 178 يحيى بن خالد برمكى را رسما بوزارت خود برگزيد و او را كاتب و وزير و نايب خويش خواند .\r\nهارون مردى بود سخت متعصب و ديندار ، هر سال يا بجهاد ميرفت و يا به حج و گاهى در روز صد ركعت نماز ميگزارد و غالب اوقات خود را بمعاشرت با فقها و شعرا ميگذراند و بايشان انعامات و صلات فراوان مىبخشيد . و چون ضمنا مردى عياش و خوشگذران بود قصورى چند جهت خود در كنار فرات و دجله ساخته بود و در آنها با سازندگان و كنيزكان خوش‌آواز و گويندگان و ظرفا سرميكرد . به همين علل تجمل و جلال دربار هارون مشهور آفاق شده و قصص و افسانه‌هاى بيشمار راجع به آنها در زبان مردم انتشار يافته و بعد قسمتى از آنها را در كتاب مشهور الف ليله داخل كرده‌اند .\r\nخلافت هارون سه رشته وقايع قابل ذكر دارد : اوّل سختگيرى و بدرفتارى اين خليفه با علويان ، دوّم برانداختن خاندان برمكى سوّم حشر هارون با شعرا و اهل\r\n\r\n","description":"","footnote":"","page_name":" 91 ","page_number":484},
  {"content":"\r\n\r\nادب و فضل . اينك اجمال هريك از اين سه موضوع :\r\nدر سال 175 برادر محمّد النفس الزكيه و ابراهيم يعنى يحيى در گيلان بادّعاى خلافت ظهور كرد و جماعتى نيز دور او را گرفتند . هارون فضل بن يحيى برمكى را بدفع او فرستاد . فضل از آنجا كه كليهء برامكه نسبت بعلويان خالى از ميل نبودند با يحيى برفق و مدارا معامله نمود و او را باطاعت رشيد خواند و قرار شد كه خليفه زنهار نامه‌اى بخطّ خود بنويسد . هارون نيز چنين كرد و امان‌نامه را با هدايائى پيش يحيى فرستاد و يحيى تسليم شد امّا پس از چندى هارون از جمعى از فقهاى بغداد فتوائى بر بطلان زنهارنامهء خود گرفت و يحيى را در حبس كشت .\r\nنسبت به امام هفتم شيعيان امام موسى كاظم نيز رفتار زشت او مشهور است و خلاصهء آن اينكه چون خليفه شنيد كه شيعيان علوى نسبت به آن امام مخلص و جان‌نثارند و هر سال مقدار عظيمى مال به او مىبخشند در وحشت افتاد و سالى كه بحجّ بمكّه آمده بود در مراجعت امام موسى را بعزّت تمام ببغداد آورد سپس او را بحبس انداخت و بعد از هفت سال حبس او را در زندان كشت و از فقهاى بغداد تصديقى بمرگ طبيعى آن امام گرفت .\r\n\r\nاحوال برامكه\r\nبرامكه فرزندان شخصى هستند كه سمت رياست مذهبى يكى از بتكده‌هاى بودائى شهر بلخ يعنى نوبهار را داشته و برمك ظاهرا لقب عمومى جميع كسانى بوده است كه به اين مقام ميرسيده‌اند . از اين طايفه خالد در ايّام دعوت ابو مسلم قبول اسلام كرد و در خدمت او بعنوان كاتب و منشى داخل شد و چنان كه گفتيم به همين سمت هم در دستگاه منصور ميزيست .\r\nپسرش يحيى در رساندن هارون بخلافت نهايت فداكارى و سعى بخرج داد و قريب بيقين است كه اگر يحيى نبود هارون بخلافت نميرسيد چه هادى ميخواست پسر خود جعفر را جانشين خويش قرار دهد و هارون را از وليعهدى خلع كند و حاضر شد كه 20000 دينار بيحيى بدهد ليكن يحيى زيربار نرفت و بانواع تدابير هادى را\r\n\r\n","description":"","footnote":"","page_name":" 92 ","page_number":485},
  {"content":"\r\n\r\nمنصرف ساخت و هارون پس از وصول بخلافت مكرّر از يحيى تشكّر ميكرد .\r\nپسران يحيى يعنى فضل و جعفر و محمّد و موسى پس از رسيدن پدر بوزارت هارون همه در راه بردن كارهاى خلافت معين و ياور او بودند مخصوصا فضل كه مردى كافى و اديب و كريم و نويسنده بود از پدر در وزارت نيابت ميكرد و مدّتها حكومت قسمت عمدهء ممالك شرقى هارون را در عهده داشت فقط چون قدرى تندخو بود هارون جعفر را بر او ترجيح مىنهاد و او را محرم و نديم خود قرار داده بود تا آنجا كه براى محرميت خليفه عبّاسه خواهر خويش را بنام جعفر خطبه كرد و ظاهرا از او قول گرفت كه اين ازدواج از حدّ نگاه تجاوز نكند .\r\nدر عهد اقتدار برامكه ايرانيان و شيعيان علوى و زنادقهء مانوى و فرقهء شعوبيّه يعنى ملّت‌پرستان غيرعرب كه با اين قوم كينه داشتند و براى ايشان به هيچ فضيلتى قائل نبودند و قوم و ملّت خود را از همه جهت از عرب برتر ميدانستند در دستگاه آل برمك نفوذ و قرب و منزلت فوق العاده يافتند و برامكه كتابخانهء بزرگى در بغداد بنام بيت الحكمه درست كردند كه محلّ اجتماع اين فرق و ملل شد و برامكه ايشان را با صرف مبالغ گزاف بترجمه و تأليف و استنساخ كتب واميداشتند و رياست اين كتابخانه غالبا با ايرانيان شعوبى بود .\r\nبتدريج قدرت يحيى و پسران او تا آنجا كشيد كه تقريبا تمام كارها را از دست خليفه گرفتند و غالبا رفت‌وآمد و مراجعات مردم بخانه‌هاى برامكه بيشتر بود تا بقصر خليفه .\r\nهارون كه مردى مستبد و متعصب بود از اقتدار فوق العادهء برامكه و ميل باطنى ايشان بعلويان و شعوبيه و زنادقه در وحشت افتاد و مصمّم شد كه ريشهء آن طايفه را از بيخ بركند و پيوسته در پى بهانه و فرصتى مناسب ميگشت تا عاقبت به اين بهانه كه جعفر از عباسه بر خلاف قولى كه داده بود دو فرزند آورده با اينكه مدّتها از اين قضيه اطلاع داشت و عمل نيز بهيچوجه نامشروع نبود جعفر و عباسه و دو طفل ايشانرا در سال 187 كشت و سر جعفر را در بغداد آويخت و هرپاره از جسد او را بيك طرف\r\n\r\n","description":"","footnote":"","page_name":" 93 ","page_number":486},
  {"content":"\r\n\r\nدجله نصب كرد سپس برادران و پدر او را بزندان انداخت و در بغداد و ولايات جميع اموال ايشان و عمّال برامكه را ضبط نمود « 1 » . جثهء جعفر تا سال 189 همچنان آويخته بود تا خليفهء خيره‌كش امر داد آن را در اين سال سوختند .\r\nاين عمل در حقيقت خلافت درخشان هارون را ننگين كرده چه عمدهء رونق ايّام او نتيجهء كفايت و هنر و ادب‌پرورى و كرم خاندان برمكى است و نام برامكه پيش مردم همه وقت با جوانمردى و كرم و فضل و فرهنگ توأم بوده و فضايل و صفات ايشان را عوام و خواص پيوسته بعنوان مثل ذكر ميكردند .\r\nشعرائى كه هارون را مدح كرده و از صلات او بهره‌ور ميشده‌اند و فضلائى كه در دستگاه او راه داشته بسيارند مشهورترين ايشان ابو نواس و ابو العتاهيه از گويندگان نامى و اصمعى از علماى ادب و سيبويه و كسائى هر دو از بزرگان علماى نحوند . سيبويه استاد مأمون بود و كسائى استاد امين .\r\nهارون در سال 192 پسر بزرگتر خود محمّد امين را در بغداد گذاشت و به قصد رسيدگى بتعديّات علىّ بن عيسى حكمران خراسان و جنگ با خوارج مشرق ايران عازم آن صوب شد ليكن در راه ناخوشى بر او راه يافت و چون بجرجان رسيد مرض شدّت كرد تا آنكه در طوس در جمادى الثانيهء سال 193 مرد و در همان شهر و در محلى كه بعدها حضرت رضا امام هشتم شيعيان را نيز در آن مكان به خاك سپردند مدفون شد .\r\n\r\nتجزيهء دولت عرب\r\nدورهء خلافت هارون اگرچه يكى از باشكوه‌ترين ادوار خلافت عباسى است از قضا دورهء تجزيهء كلى دولت عرب و بيرون رفتن غالب ممالك اسلامى از تحت نفوذ خلفاى بغداد نيز هست\r\nشروع اين تجزيه مقارن بوده است با جلوس ابو العباس سفاح بجاى بنى اميه به اين معنى كه چون سفاح دست بكشتار امويان گذاشت يك تن از اين خاندان كه عبد الرّحمن نام داشت و از نوادگان هشام بن عبد الملك بود از مشرق گريخت و داخل\r\n\r\n\r\n","description":"","footnote":"\r\n( 1 ) - يحيى در سال 190 و فضل در سنهء 193 هر دو در زندان هارون جان سپردند .\r\n","page_name":" 94 ","page_number":487},
  {"content":"\r\n\r\nاندلس شد و او كه به همين مناسبت عبد الرّحمن الدّاخل ناميده شده در سال 139 از مردم اندلس كه هواخواه بنى اميه بودند و پاى دعاة بنى عباس بسرزمين ايشان نرسيده بود بخلافت بيعت گرفت و سلسلهء معتبرى تشكيل داد كه بنام خلفاى اموى اندلس مدّتها در آن ديار بشكوه و جلال بسيار خلافت كرده‌اند .\r\nدر همين سال بربرهاى شمال افريقا نيز در الجزاير براى خود سلسله‌هائى مستقل درست كردند و فرزندان سردار اردوى اسلام در قيروان هم كه يك تن ايرانى بود باسم عبد الرّحمن بن حبيب موقع را غنيمت شمرده در تونس سلسله‌اى ايرانى تشكيل داده كه بسلسلهء آل رستم مشهور شده .\r\nدر سالى كه هادى خليفه حسين بن على علوى را در مدينه كشت يكى از همراهان حسين يعنى ادريس بن عبد الله كه نسب به حضرت امام حسن مىرساند بافريقا گريخت و در حدود طنجهء حاليّه مؤسس دولتى شد بنام دولت ادارسه .\r\nاگرچه هارون براى برانداختن اين سلسله‌ها لشكر و سردارى را بافريقاى شمالى فرستاد ليكن چون خود او گرفتار خراسان شد و در سفر بآنطرف فوت كرد امر اين حدود مهمل ماند و بتدريج غير از مصر تمام افريقا از تحت نفوذ خلفاى بغداد خارج گرديد . مصر را هم در سال 301 خلفاى فاطمى كه از تونس ظهور كرده بودند به كلى از حوزهء دولت عباسى مجزّا ساختند .\r\n\r\nخلافت امين ( 193 - 198 )\r\nبعد از مردن هارون مردم بغداد پسر بزرگتر او محمّد را كه از طرف مادر فرزند زبيده دختر جعفر بن منصور و از دو طرف از بنى هاشم بود بخلافت برداشتند و او با لقب امين بجاى پدر نشست .\r\nپسر ديگر هارون عبد اللّه كه از مادرى ايرانى بود در موقع مرگ پدر در\r\n\r\n","description":"","footnote":"","page_name":" 95 ","page_number":488},
  {"content":"\r\n\r\nمرو اقامت داشت . ايرانيان مايل بشيعيان علوى كه از ظلم و جور علىّ بن عيسى حاكم هارون بر خراسان و رفتارهاى زشت خليفه نسبت بآل على سخت متنفر بودند دور عبد اللّه را گرفتند و او را مقابل امين كه برگزيدهء سران عرب و مردم بغداد بود علم كردند .\r\nعبد اللّه كه بعدها لقب مأمون يافت به علت آنكه اكثر سرداران هارون در خدمتش بودند و وزير كافى كاردانى نيز از ايرانيان تازه مسلمان سرخس بنام فضل بن سهل داشت در خراسان بر برادر قيام نمود و فتنهء بزرگى بين امين و مأمون يا بين دو عنصر عرب و ايرانى درگرفت بخصوص كه امين باغواى مادرش زبيده و فضل بن ربيع وزير هارون و جانشين يحيى برمكى مأمون را رسما از وليعهدى خلع نمود و پسر خود را به اين سمت برگزيد .\r\nامين كه مردى بسيار عياش و ضعيف النفس و پيوسته سرگرم لهو و لعب بود چون ديد از عهدهء خواباندن انقلاب خراسان برنمىآيد از راه خدعه مراسلاتى بمأمون نوشت و او را ببغداد دعوت نمود تا خلافت را به او واگذارد و مأمون نزديك بود كه به اين مواعيد فريفته شود ليكن فضل بن سهل او را مانع آمد و بجاى اين حركت بجمع سپاهى پرداخت و مصمّم شد كه بغداد را بدست ياران ايرانى مأمون فتح كند .\r\nامين ناچار 50000 لشكرى بعلىّ بن عيسى داد و او را بدفع برادر روانهء خراسان كرد امّا قبل از آنكه علىّ بن عيسى بخراسان برسد سردار سپاه مأمون طاهر بن حسين او را در نزديكى رى در سال 195 مغلوب و مقتول نمود و سر او را بمرو پيش مأمون فرستاد .\r\nسال بعد امين لشكر ديگرى روانهء مشرق كرد ليكن ايشان هم كه در حلوان بسپاه فاتح طاهر برخوردند جسارت جنگ با او را در خود نديدند و طاهر پس از تسخير خوزستان از طريق جلگهء دجله ببغداد نزديك شد و آن شهر را در محاصره گرفت .\r\nدر سال 198 بغداد پس از جنگى شديد بالاخره بدست طاهر مسخر گرديد و امين بچنگ اتباع او افتاد . طاهر ابتدا امين را محبوس كرد سپس عدّه‌اى را بكشتن او فرستاد و سرش را پس از كشتن روانهء خدمت مأمون نمود .\r\n\r\n","description":"","footnote":"","page_name":" 96 ","page_number":489},
  {"content":"\r\n\r\nمأمون در همين سال 198 در مرو رسما بخلافت برگزيده شد و اوّل كارى كه كرد اختيار فضل بن سهل بود بوزارت و سپردن حكومت عراق و جبال و فارس و خوزستان و يمن ببرادر او حسن بن سهل .\r\n\r\nخلافت مأمون ( 198 - 218 )\r\nدر ايّامى كه مأمون بمخالفت با برادر قيام نموده و بزرگان ايرانى از جمله خاندان آل سهل به او گرويده بودند بايشان قول داده بود كه پس از رسيدن بخلافت يكى از علويان را بوليعهدى خود اختيار نمايد تا دو خاندان عبّاسى و علوى به يكديگر آميخته شوند و نقار بين ايشان برافتد . به همين نيّت حضرت علىّ بن امام موسى كاظم را باحترام تمام از مدينه ببغداد خواست ابتدا طاهر سردار مأمون با او بوليعهدى بيعت نمود و خود خليفه هم در سال 201 از خراسان آن حضرت را رسما به اين مقام معرّفى كرد و حضرت بلقب رضا ملقّب گرديد سپس خليفه دستور داد كه مردم شعار سياه را كه ابتدا آن را مسوّده اختيار نموده و شعار رسمى طرفداران بنى عباس بود بشعار سبز مخصوص علويان مبدّل سازند .\r\nقبل از آنكه مأمون ببغداد برسد چون مردم اين شهر همه سنّى متعصب بودند از شنيدن اختيار يك تن علوى بوليعهدى برآشفتند و دور يكى از اعمام مأمون را كه مردى شاعر و فاضل و اديب بود گرفتند و مأمون ديد كه ممكنست در صورت دوام مخالفت اهل بغداد خلافت از كف او بدر رود . ناچار آنچه را در باب انتقال خلافت بآل على گفته بود انكار كرد مخصوصا به علت شورش مصر و قيام مردى بنام بابك خرّم‌دين در آذربايجان و ارمنستان در شعبان سال 202 قبل از عزيمت بسوى دار الخلافه امر داد فضل بن سهل را كه باشارهء او مأمون در اين خطّ افتاده بود در حمّامى كشتند و سال بعد از آن علىّ بن موسى الرّضا نيز در طوس فوت كرد يا بقول مشهور مسموم شد و مأمون\r\n\r\n","description":"","footnote":"","page_name":" 97 ","page_number":490},
  {"content":"\r\n\r\nاز اين‌جانب آسوده‌خاطر شده نامه‌هائى بمردم بغداد نوشت و بايشان اطمينان داد كه بر همان سيرهء اجدادى برود و به سمت دار الخلافه حركت نمود . مخالفين از شنيدن خبر حركت مأمون متوحّش شده گريختند و مأمون در آخر سال 203 ببغداد وارد شد و تا 218 به عدالت و حسن سيرت و طرفدارى جدّى از علم و حكمت و آزادى عقيده بسربلندى و نامورى خلافت كرد . مأمون پس از كشتن فضل براى دفع اين نسبت از خود برادر فضل حسن را بوزارت برداشت و پوران دختر حسن را هم به عقد ازدواج درآورد و حسن به همين سمت باقى بود تا آنكه مأمون او را به علت پيرى از خدمت معاف نمود و اين مقام را تا زنده بود جز بمنشيان و پروردگان آل سهل به كسى ديگر وانگذاشت .\r\nمأمون از جوانى بر اثر تربيتى كه پيش ايرانيها يافته بود عشق غريبى بعلم و حكمت و آداب داشت . در تمام دورهء خلافت هر وقت مجال مىيافت فضلا را بترجمهء كتب از يونانى و سريانى و پهلوى و هندى به عربى واميداشت و دربار او به علت آزادمنشى خليفه مركز اجتماع دانشمندان مذاهب مختلفه و محلّ بحث و مناظرهء ايشان شده بود و خود خليفه هم به علت آشنائى غالبا در اين مجالس شركت ميكرد و به همين جهت است كه او را حكيم بنى عبّاس لقب داده‌اند .\r\nدر عصر مأمون نيز قسمتى از ممالك بنى عباس از تحت نفوذ مستقيم ايشان بيرون رفته از آن جمله يمن در سال 206 مستقل شده و خراسان در سال 206 بدست آل طاهر چنان كه بتفصيل بيايد از قلمرو خليفه بيرون رفته است .\r\nمأمون چند سفر هم بعزم جهاد به طرف بلاد عيسوىنشين روم در مجاورت خاك شام كرده از جمله در سال 215 بحدود جبل لبنان تاخته و تا انطاكيه و طرسوس پيش رفته و بار ديگر در سال بعد بفتح قلاعى در آن طرف نايل آمده و بعد از شام بمصر رفته و در مراجعت از مصر در موقعى كه در نزديكى طرسوس بوده در سال 218 در همانجا پس از بيمارى مختصرى فوت كرده است .\r\n\r\n","description":"","footnote":"","page_name":" 98 ","page_number":491},
  {"content":"\r\n\r\n\r\nخلافت معتصم ( 218 - 227 )\r\nپس از فوت مأمون برادرش ابو اسحق محمّد كه بيش از 18 سال نداشت و در شام با او بود با لقب المعتصم باللّه بخلافت نشست ليكن جماعتى از سپاهيان خلافت را بنام عباس پسر مأمون خواستند معتصم عباس را احضار نمود و از او بيعت گرفت و سپاهيان مخالف را ساكت كرده از شام ببغداد آمد .\r\nتكيهء كلى مأمون در كارهاى خلافت چنان كه ديديم بعنصر ايرانى بود و نفوذ اين قوم در عصر آن خليفه تا آنجا رسيد كه دست عنصر عربى به كلى از كارها كوتاه شد ليكن ايرانيها هم در آخر دورهء مأمون ديگر از خليفه چنان كه بايد پشتيبانى نميكردند و در صدد تشكيل سلسله‌هائى مستقل و بيرون آمدن از تحت نفوذ عباسيان بودند .\r\nمعتصم كه بهيچيك از دو طايفهء عرب و ايرانى اعتماد نداشت براى حراست خود بعنصر ثالثى كه تازه در بغداد قدرت و اهميتى پيدا كرده بودند متوسّل شد و آن عنصر ترك بود چه در نتيجهء جنگهاى پىدرپى كه مسلمين در عهد هارون و مأمون در حدود تركستان و كاشغر كرده بودند سرداران عدّهء زيادى غلام ترك بعنوان اسير يا پيشكشى بدار الخلافه فرستاده بودند . معتصم از ايشان جمعى را بعنوان مستحفظ داخل سپاه كرد ليكن بعدها اقتدار اين سپاهيان ترك و زياده‌روى ايشان در طلب مال و مقام تا آنجا كشيد كه خود خليفه هم در وحشت افتاد ناچار بغداد را ترك گفت و در سامرّا كه خود در سال 220 ببناى آن اقدام كرده بود مقيم شد و تا آخر خلافت در ميان عدّه‌اى لشكرى پاسبان در آنجا ميزيست و در همانجا هم در سال 227 مرد\r\nهنگامى كه مأمون در مرو بود امير مشرك شهر اشروسنه از بلاد فرغانه كه كاوس نام داشت پرداختن خراج را بمسلمين پذيرفت ليكن پس از حركت مأمون ببغداد از اداى آن سرپيچى كرد . پسر كاوس خيذر در سال 207 در نتيجهء معارضه با برادر\r\n\r\n","description":"","footnote":"","page_name":" 99 ","page_number":492},
  {"content":"\r\n\r\nببغداد آمد و قبول اسلام كرد . خليفه هم او را با وزير خود بفتح اشروسنه فرستاد و پس از گشودن آنجا امارت آن را بخيذر واگذاشت و خيذر همان كسيست كه بلقب افشين نام عمومى امراى اشروسنه اشتهار يافته و در عهد خلافت معتصم چنان كه بيايد شهرت و قدرت فوق‌العاده حاصل كرده .\r\nدر اوان خلافت مأمون چنان كه اشاره كرديم در شمال و مشرق آذربايجان شخصى بنام بابك خرّم‌دين بادّعاى خدائى و احياى آيين مزدكى برخاست و مردم زيادى كه همه جامه‌هاى سرخ دربر ميكردند دور او را گرفتند . بابك به يارى اين سرخ جامگان يا محمّره مدّت بيست سال بر آذربايجان و ارمنستان مستولى بود و چندين بار لشكريان مأمون و معتصم را شكست داد و بيش از 500000 نفر از ايشان را كشت و هيچكس حريف او نميشد .\r\nدر سال 221 معتصم افشين را مأمور دفع بابك كرد . افشين از 221 تا 223 قلاع معتبرى را كه بابكيّه در دست داشتند گرفت و بابك بارمنستان گريخت امّا در آنجا گرفتار شد و افشين او و برادرش را ببغداد فرستاد و معتصم هر دو را بدار آويخت و اين فتنهء بزرگ كه باعث تزلزل دائمى خاطر خليفه بود خوابيد .\r\nسال بعد از قتل بابك يكى از اسپهبدان ايرانى طبرستان بنام مازيار « 1 » بن قارن كه تعلق خاصى بكيش زردشت و آداب ايرانى داشت بر خليفه عصيان كرد . معتصم عبد اللّه بن طاهر را از خراسان بدفع او فرستاد . عبد اللّه مازيار را گرفت و ببغداد روانه داشت خليفه او را بضرب تازيانه كشت و جسدش را در مقابل جسد بابك آويخت سپس معتصم افشين را متهم نمود كه با مازيار دست يكى داشته و در توطئهء احياى دين مزدكى و خرّمى با او شريك بوده است و به همين تهمت او را هم در 227 بحبس انداخت تا در زندان مرد .\r\nاز وقايع مهمّ خلافت معتصم جنگ اوست با روميان آسياى صغير و فتح قلعهء عمّوريه در سال 223 و شكستن و اسير گرفتن جمع كثيرى از لشكريان رومى كه بتعرّض\r\n\r\n\r\n","description":"","footnote":"\r\n( 1 ) - اصل اين كلمه ماه ايزديار بوده\r\n","page_name":" 100 ","page_number":493},
  {"content":"\r\n\r\nببلاد اسلام و آزار مسلمين پرداخته و از اين راه باعث صدمات كلى شده بودند و در اين جنگ كه معتصم را بسيار معروف كرده بيشتر فتوحات بدست افشين انجام گرفته است .\r\nخلفاى ديگر\r\nاز بعد از معتصم انحطاط و ضعف كلّى خلافت بنى عباس شروع مىشود چه از اين تاريخ ببعد به شرحى كه گفتيم سپاهيان ترك و رؤساى ايشان كه از جانب خليفه بلقب امير الأمرا ملقب ميشدند چنان بر كارها تسلط يافتند كه خليفه جز اطاعت فرمان ايشان چاره‌اى نداشت و گاهى هم كار استبداد امير الامراهاى ترك به آنجا ميكشيد كه خليفه را محبوس يا معزول ميكردند بخصوص كه تجزيهء دولت عباسى كه از عهد رشيد شروع شده بود در عهد متوكّل دوّمين خليفهء بعد از معتصم صورت قطعى پيدا كرد و پس از خروج افريقاى شمالى و يمن قسمت عمدهء ايران و ماوراء النهر و الجزيره هم بدست سلسله‌هاى مستقل و نيمه مستقلى افتاد كه بعضى جدّا دشمن خلفاى عباسى بودند\r\nاز تاريخ فوت معتصم تا سال 656 كه خلافت عباسى بدست هولاكو برافتاده از خاندان آل عباس بيست و نه تن ديگر در مدّت 429 سال در بغداد باسم خليفه باقى بوده‌اند ليكن بجز سه چهار نفر ايشان كه بعللى در تاريخ اسم و رسمى پيدا كرده‌اند بقيه همه مردمى بىكفايت و ضعيف النفس و دست‌نشاندهء امراى ترك يا پادشاهان ديلمى و سلجوقى ايران محسوب ميشدند .\r\nمشهورترين خلفاى عباسى بعد از معتصم بقرار ذيلند :\r\n\r\nواثق ( 227 - 232 )\r\nپسر و جانشين معتصم كه از خلفاى بسيار خوب عباسى است و او كه مادرش يونانى و مردى فصيح و شاعر و فاضل بود سعى داشت كه در سيرهء خود از مأمون تقليد كند به همين جهت بآل على احترام تمام ميكرد ، بمردم آزادى عقيده و مذهب ميداد و در مجالس مناظره و مباحثهء ايشان شركت مىجست .\r\n\r\n","description":"","footnote":"","page_name":" 101 ","page_number":494},
  {"content":"\r\n\r\n\r\nمتوكّل ( 232 - 247 )\r\nكه بر خلاف برادر خود واثق از بدسيرت‌ترين خلفاى بنى عباس است و اصلا بدستيارى رؤساى غلامان ترك بخلافت رسيد و اوّل كار او آزار بآل على و نبش قبر شهداى كربلا بود سپس براى نجات از شرّ تركان محمّد بن عبد اللّه بن طاهر طاهرى را با عدّه‌اى از سپاهيان خراسانى او ببغداد خواست و او را شحنهء بغداد كرد و از سامرّا به شهر ديگرى كه خود ساخته بود پناه برد ليكن عاقبت بدست پسرش بقتل رسيد .\r\nبدرفتارى متوكّل نسبت بآل على كه نسبة در عهد مأمون و معتصم و واثق براحت ميزيستند بر آن باعث آمد كه جمع كثيرى از ايشان از عراق به طرف رى و قزوين و زنجان و گيلان و طبرستان و جرجان گريختند و در اين نقاط بدعوت مردم بر ضدّ بنى عباس مشغول شدند . اين سادات علوى كه اكثر از شيعيان زيدى بودند بلقب داعيان يا اهل دعوت اشتهار يافته و جماعتى از ايشان سه سال پس از قتل متوكّل سلسلهء علويان طبرستان را تشكيل داده‌اند و ميتوان گفت كه بزرگترين ضربتى كه بقدرت و نفوذ خلفاى عباسى وارد آمده از جانب همين علويان طبرستان و دست‌پروردگان ايشان يعنى ديالمه بوده است .\r\n\r\nمعتمد ( 256 - 279 )\r\nديگر از خلفاى بالنسبه مشهور عباسى معتمد پسر متوكّل پانزدهمين خليفهء اين سلسله است و او بدستيارى برادرش موفّق امور خلافت را بالنسبه سر و صورتى داده و چند بار براى جلوگيرى از يعقوب ليث صفارى و مدّعى ديگرى كه در بصره طلوع كرده و به علت گرد آوردن سپاهيان زنگى بدور خود صاحب الزنج لقب يافته بايران و خوزستان لشكركشى نموده و بالاخره هم بدست موفّق بر هر دو غلبه يافته است .\r\nدر فاصلهء بين خلافت متوكّل و ختم ايّام معتمد طبرستان در 250 بدست داعيان علوى و سيستان و خراسان و كرمان و فارس بدست صفاريان و ماوراء النهر بدست آل سامان و مصر بدست آل طولون از خلافت عباسى مجزّا گرديد .\r\n\r\nمعتضد ( 279 - 281 )\r\nپسر موفّق شانزدهمين خليفهء عباسى كه بر عمرو ليث صفارى دست يافته و عاقبت در موقع احتضار بقتل او امر داده است و\r\n\r\n","description":"","footnote":"","page_name":" 102 ","page_number":495},
  {"content":"\r\n\r\nبا اينكه مردى نسبة كافى بوده شدّت بخل و لئامت بر مزاجش غلبه داشته است .\r\n\r\nناصر ( 575 - 622 )\r\nسى و پنجمين خليفه از اين سلسله كه بيش از تمام خلفاى عباسى خلافت كرده و بمذهب شيعه حالى از تمايل نبوده ولى غالب ايّام او به علت ضعف دولت مركزى خلفا بتوليد نفاق و عناد بين پادشاهان اطراف گذشته از آن جمله چون تاب مقاومت باتكش و پسرش محمّد خوارزمشاه را نداشته ابتدا غوريان و بعد چنگيز خان را بدشمنى و حملهء بممالك خوارزمشاهى برانگيخته و به غير مستقيم يكى از مسبّبين هجوم مغول بايران و از خراب‌كنندگان بنيان خاندان خود بوده است .\r\n\r\nمستنصر ( 623 - 640 )\r\nسى و هفتمين و ماقبل آخرين خليفهء عباسى كه مردى باذوق و علم‌دوست و هنرپرور بود و مدرسهء مستنصريّه را در بغداد با كتابخانهء بيمانندى در آنجا تأسيس نمود و جماعتى از اهل خطّ و موسيقى و هنر در گرد او جمع بودند .\r\n\r\nمستعصم ( 640 - 656 )\r\nكه بدست هولاگو بقتل رسيده و سلسلهء عباسى در ايّام او از مشرق برافتاده است .\r\nعده‌اى از فرزندان مستعصم كمى بعد در مصر به خيال تجديد خلافت افتادند و ايّامى چند يكى پس از ديگرى خلافتى اسمى كردند ليكن هيچگاه بتأسيس دولتى قادر نيامده و همه وقت در زيردست امراى عرب و ترك ميزيسته‌اند .\r\nاسامى خلفاى عبّاسى و زمان خلافت هريك\r\n1 - ابو العباس سفاح 132 - 136\r\n2 - ابو جعفر منصور 136 - 158\r\n3 - محمّد مهدى 158 - 169\r\n4 - موسى هادى 169 - 170\r\n5 - هارون الرّشيد 170 - 193\r\n\r\n","description":"","footnote":"","page_name":" 103 ","page_number":496},
  {"content":"\r\n\r\n6 - محمّد امين 193 - 198\r\n7 - عبد اللّه مأمون 198 - 218\r\n8 - محمّد معتصم 218 - 227\r\n9 - هارون واثق 227 - 232\r\n10 - جعفر متوكّل 232 - 247\r\n11 - محمّد منتصر 247 - 248\r\n12 - احمد مستعين 248 - 252\r\n13 - زبير معتّز 252 - 255\r\n14 - محمّد مهتدى 255 - 256\r\n15 - احمد معتمد 256 - 279\r\n16 - احمد معتضد 279 - 281\r\n17 - على مكتفى 281 - 295\r\n18 - جعفر مقتدر 295 - 320\r\n19 - عبد اللّه مرتضى بن المعتزّ ( يك روز در 296 )\r\n20 - محمّد قاهر 320 - 322\r\n21 - احمد راضى 322 - 329\r\n22 - ابراهيم متّقى 329 - 333\r\n23 - عبد اللّه مستكفى 333 - 334\r\n24 - فضل مطيع 334 - 336\r\n25 - عبد الكريم طائع 336 - 381\r\n26 - احمد قادر 381 - 422\r\n27 - عبد اللّه قائم 422 - 467\r\n28 - عبد اللّه مقتدى 467 - 487\r\n29 - احمد مستظهر 487 - 512\r\n\r\n","description":"","footnote":"","page_name":" 104 ","page_number":497},
  {"content":"\r\n\r\n30 - فضل مسترشد 512 - 529\r\n31 - منصور راشد 529 - 530\r\n32 - محمّد مقتغى 530 - 555\r\n33 - يوسف مستنجد 555 - 566\r\n34 - حسن مستصيى 566 - 575\r\n35 - احمد ناصر 575 - 622\r\n36 - محمّد ظاهر 622 - 623\r\n37 - منصور مستنصر 623 - 640\r\n38 - عبد اللّه مستعصم 640 - 656\r\n از بنى العباس سى و هفت كس بودند امام * كز سنان و تيغشان شد سينهء اعدا فكار \r\n بود سفاح آنگهى منصور و مهدى از عقب * هادى و هارون امين مأمون امام كامكار \r\n معتصم آنگاه واثق بعد از آن متوكل است * منتصر پس مستعين بوده است معتز پيشكار \r\n مهتدى و معتمد پس معتضد پس مكتفى * مقتدر پس قاهر و راضى امام روزگار \r\n متقى مستكفى و آنكه مطيع و طائع است * قادر و قائم پس از وى مقتدى شد آشكار \r\n بعد از او مستظهر و مسترشد است و راشد است * مقتفى ، مستنجد آن كش شير گردون شد شكار \r\n مستضى و ظاهر و ناصر دگر مستنفر است * و آخر اين قوم مستعصم بامر كردگار \r\n( تجارب السلف ص 93 )\r\n\r\n","description":"","footnote":"","page_name":" 105 ","page_number":498},
  {"content":"\r\n\r\n\r\nقسمت دوّم تاريخ ايران بعد از اسلام\r\n\r\nمقدمه\r\nبعد از آنكه قسمت كلى ايران را سپاهيان اسلام فتح كردند در تمام دورهء خلافت خلفاى راشدين و امويان معمول چنين بود كه حكّامى از جانب واليان بصره و كوفه بايران و ماوراء النهر مىآمدند و ايشان همه سردارى لشكر را نيز در عهده داشتند و كارشان علاوه بر ادارهء امور حوزهء فرمانروائى سركوبى قيام‌كنندگان و جهاد با بلاد كافرنشين مجاور بود و كمتر موقعى اتفاق مىافتاد كه چنين شغل مهمّى در عهدهء مسلمان غيرعربى نهاده شود به همين جهت سرداران و واليان خلفاى راشدين و اموى كه همه عرب بودند و به اين قوم تكيه داشتند غالبا از قبايل عربستان جمع كثيرى را با خود مىكوچاندند و در ايران ساكن ميكردند كه هم در مواقع ضرورت ياور ايشان باشند و هم اسلام و آداب عربى را در مشرق منتشر سازند .\r\nبر خلاف اين ترتيب در عهد بنى عباس حكّام مستقيما از دار الخلافه مأمور ميشدند و عنصر ايرانى در ميان ايشان غالب بود چنان كه ابو مسلم مدّتها در عهد سفاح و منصور و فضل برمكى در عهد هارون و طاهر ذو اليمينين و حسن بن سهل سرخسى\r\n\r\n","description":"","footnote":"","page_name":" 106 ","page_number":499},
  {"content":"\r\n\r\nدر دورهء مأمون به اين عنوان بعضى بر تمام و بعضى ديگر بر قسمت مهمّى از ايران فرمانروائى داشتند . اين جماعت بر خلاف حكّام پيش از بنى عباس چون همه ايرانى بودند ايرانيان را گرد خود جمع مىآوردند و مشاغل ادارى و كشورى و دفترى را بايشان مىسپردند و بتقليد مرزبانان و اسپهبدان عصر ساسانى هريك دربارى داشتند كه در آن بسيارى از آداب ايران قديم اقامه ميشد و طبقهء دبيران هم كه در عهد ساسانيان زمام كارهاى مهمّ كشورى را در دست داشتند بار ديگر روى كار آمدند و در بغداد نيز خليفهء عباسى به همين سيره ميرفت و در حقيقت به غير از مذهب اسلام و زبان عربى در دستگاه بنى عباس و حكّام ايشان همه چيز از آداب و مراسم و تشكيلات لشكرى و كشورى و امور تمدّنى ايرانى بود .\r\nاگرچه زبان عربى پيش حكّام و واليان زبان كتابت و لغت رسمى بود و دبيران براى مكاتبه با دار الخلافه و امراى ديگر بآموختن و ورزيدن آن مجبور بودند ليكن ساكنين بومى ايران با وجود قبول اسلام هيچوقت از تكلّم به زبان فارسى دست برنداشته و بحفظ آن و عمل بآداب ايرانى و تكرار سرگذشت و شاهنامهء سلاطين عجم پيوسته ميكوشيدند مخصوصا در پشت جبال البرز و نقاط دوردست سيستان و خراسان و ماوراء النّهر كه يا از دستبرد عرب محفوظ مانده و يا از دار الخلافه دور تر بوده اين روح قوميّت ايرانى زنده‌تر و قوىتر مانده بود و از اين قوم مردم غيرتمندى كه از استيلاى عرب و حكّام جور پيشهء ايشان دلى خوش نداشتند هر وقت فرصتى دست ميداد بر ايشان ميشوريدند و زنده بودن ايرانى را به همه مينماياندند و كار ايشان پيوسته همين بود تا آنكه در عهد مأمون بتأسيس سلسله و تحصيل استقلال توفيق يافتند و با تأسيس سلسلهء طاهرى در سال 206 مقدمه‌اى براى تشكيل سلسله‌هاى ديگر ايرانى و از ميان بردن تدريجى سيادت و سلطهء خلفاى عباسى بغداد فراهم كردند و اين سلسله‌ها البته غير از سلسله‌هاى ايرانى طبرستان است كه بنام اسپهبدان يا نامهاى ديگر از همان ايّام انقراض ساسانيان در پشت البرز بلاانقطاع امارت ميكرده و هيچوقت چنان كه بايد فرمان خلفا را گردن نمىنهاده‌اند .\r\n\r\n","description":"","footnote":"","page_name":" 107 ","page_number":500},
  {"content":"\r\n\r\nسلسله‌هائى كه از عهد مأمون ببعد در ايران تأسيس يافته دو طبقه‌اند بعضى مثل علويان طبرستان و صفاريان و ديالمهء آل بويه و زيارى بعلّت گرويدن بمذهبى غير از مذهب رسمى خلفا يعنى تسنّن مدّعى خليفهء بغداد بوده و سيادت روحانى او را قبول نداشته‌اند طبقهء ديگر مثل سامانيان و غزنويان و سلاجقه چون بر همان مذهب خليفه بودند او را بر خود امير المؤمنين ميشناختند و بنام او خطبه ميخواندند و در حقيقت خويشتن را از جانب او مأمور و منصوب ميدانستند .\r\n\r\n","description":"","footnote":"","page_name":" 108 ","page_number":501},
  {"content":"\r\n\r\n\r\nفصل اوّل طاهريان و علويان طبرستان\r\n\r\nالف - طاهريان ( 206 - 259 )\r\nمأمون پس از آنكه بدست طاهر و اتباع او بر كرسى خلافت مستقرّ گرديد در شوال 205 ظاهرا بپاس خدمات طاهر و باطنا گويا براى دور كردن او از بغداد و كوتاه ساختن دست استيلايش از امور خلافت او را بحكومت خراسان فرستاد مخصوصا چون طاهر امين را كشته بود خليفه با اين حركت قاتل برادر را از پيش چشم خود دور كرد و طاهر نيز چون از خليفه بيم داشت اين مأموريت را بميل پذيرفت .\r\n\r\n1 - طاهر بن حسين ( 206 - 207 )\r\nطاهر بعنوان جانشينى مأمون در ربيع الآخر 206 بخراسان آمد و در مرو مركز خراسان اقامت گزيد ولى يك سال بعد نام مأمون را از خطبه انداخت و خطبه را بنام يكى از فرزندان امام موسى كاظم خواند و مستقل شد و به اين ترتيب سلسلهء طاهرى كه اوّلين سلسلهء ايرانى بعد از اسلام است بوجود آمد .\r\n\r\n","description":"","footnote":"","page_name":" 109 ","page_number":502},
  {"content":"\r\n\r\nطاهريان فرزند شخصى هستند بنام مصعب بن رزيق از مردم پوشنگ يا فوشنج هرات و ادّعا داشتند كه از نسل رستم پهلوان معروف شاهنامه‌اند . جدّ ايشان رزيق در ولايت يكى از اشراف عرب از قبيلهء خزاعه درآمده بوده و به همين علت طاهريان را خزاعى هم مىنويسند . مصعب در موقع دعوت دعاة بنى عباس حكومت پوشنگ را داشت و هنگام قيام ابو مسلم بعنوان دبير در خدمت يكى از ياران او داخل شد . طاهر بن حسين مؤسس سلسلهء طاهرى بلقب ذو اليمينين مشهور است و در وجه اين نسبت اقوال مختلفه است از آن جمله گويند كه چون طاهر پس از فتح بغداد حضرت امام رضا را بأمر مأمون به آن شهر خواند و با او بوليعهدى بيعت كرد دست چپ خود را در دست حضرت نهاد و گفت دست راست من در خراسان مشغول بيعت با مأمون است چه رسم بنى عباس چنين بود كه در موقع اخذ بيعت خليفه با وليعهد به مسجد حاضر ميشد و مردم با هر دو بيعت ميكردند به اين طريق كه دست راست را در دست خليفه و دست چپ را در دست وليعهد مىنهادند . چون حضرت رضا اين پيش‌آمد را براى مأمون نقل كرد مأمون گفت كه من دست چپ طاهر را نيز دست راست ( يمين ) مىنامم تا نقصى در بيعت او با امام نباشد به همين جهت طاهر بذو اليمينين اشتهار يافت همچنانكه وزير مأمون فضل بن سهل سرخسى را كه هم بر سپاه رياست داشت و هم بر ديوان و دفتر ذو الرّياستين خواندند . طاهر ذو اليمينين در جمادى الآخرهء سال 207 در مرو مرد و مشهور چنين است كه وفات او در شب همان روزى بود كه خطبه را از نام مأمون برگرداند و بعضى نيز گفته‌اند كه بدستور مأمون مسموم شد . مدت امارت او يك سال و نيم است .\r\n\r\nخوارج\r\nدر زمان خلافت مهدى يعنى در سال 160 از فرقهء خوارج كه در كرمان و سيستان و خراسان و دو طرف درياى عمان فراوان بودند شخصى از اعراب مهاجر قبيلهء بنى ثقيف بنام يوسف البرم در قسمت شرقى خراسان يعنى در حدود مرو رود و طالقان و جوزجانان ( گوزگانان ) بادّعاى امامت قيام كرد و حكومت شهر پوشنگ را كه با مصعب جدّ طاهر ذو اليمينين بود از او گرفت و بر كليهء ناحيهء شرق خراسان استيلا يافت .\r\n\r\n","description":"","footnote":"","page_name":" 110 ","page_number":503},
  {"content":"\r\n\r\nجمعى ديگر از خوارج در عهد هارون برياست حمزهء خارجى در سيستان و خراسان و قهستان و مكران دولت معتبرى تشكيل دادند و حمزه لقب امير المؤمنين اختيار كرد هارون بيشتر به خيال دفع حمزه عازم خراسان گرديد ولى چون در همين سفر مرد حمزه به همان قدرت سابق باقى ماند و با آل طاهر كه تازه بر روى كار آمده و خراسان و سيستان را تحت حكومت خود درآورده بودند بزد و خورد پرداخت گاهى غالب و زمانى مغلوب بود تا آنكه بدست طلحه پسر و جانشين طاهر ذو اليمينين مغلوب شد و در 12 جمادى الاخرى سال 213 فوت كرد ولى خوارج از ميان نرفتند و پيوسته با آل طاهر در نزاع بودند تا سال 233 كه امامت ايشان نصيب عمّار خارجى شد و اين عمّار همان كسى است كه بدست يعقوب ليث بقتل رسيده است\r\n\r\n2 - طلحة بن طاهر ( 207 - 213 )\r\nطلحه پسر طاهر ذو اليمينين در ايّام پدر بحكومت سيستان منصوب بود و تا سال فوت پدر در آنجا ميزيست چون خبر وفات طاهر رسيد طلحه بخراسان رفت و از آنجا از جانب خود الياس بن اسد سامانى را بسيستان فرستاد .\r\nواقعهء مهمّ امارت طلحه جنگهاى اوست با خوارج سيستان و غلبهء كلى او بر حمزهء خارجى . اندكى بعد از اين فيروزى طلحه وفات يافت و مأمون جانشينى او را ببرادرش عبد اللّه كه در كرمانشاه بود و براى جنگ با بابك خرّم‌دين تهيهء سپاه ميديد سپرد عبد اللّه هم برادر ديگر على را از جانب خود بخراسان فرستاد .\r\n\r\n2 - عبد اللّه بن طاهر ( 213 - 230 )\r\nوفات طلحه و نبودن عبد اللّه در خراسان فرصت خوبى بدست خوارج داد و\r\n\r\n","description":"","footnote":"","page_name":" 111 ","page_number":504},
  {"content":"\r\n\r\nايشان در موقعى كه عبد اللّه در سال 215 بنيشابور رسيد سراسر خراسان را فرا گرفته بودند .\r\nعبد اللّه ابتدا فتنهء خوارج را دفع كرد سپس از طرف معتصم جانشين مأمون براى دفع مازيار بطبرستان لشكر كشيد و در 227 بر مازيار دست يافت و او را چنان كه سابقا گفتيم ببغداد فرستاد .\r\nعبد اللّه مردى شاعر و اديب و ديندار و فضل‌دوست و عادل بود ، نيشابور را بعنوان پايتختى اختيار نمود و در آنجا آبادى فراوان كرد مخصوصا بكشاورزى و حفر قنوات و اصلاح امر آبيارى و تقسيم آب توجّه بسيار داشت .\r\nعبد اللّه قبل از رسيدن بامارت خراسان مدّتى نيز از طرف خليفه والى شام و زمانى نيز عهده‌دار حكومت مصر بود .\r\n\r\n4 - طاهر بن عبد اللّه ( 230 - 248 )\r\nپس از فوت عبد اللّه واثق خليفه مقام او را بپسرش طاهر ثانى كه در اين موقع در طبرستان بود واگذاشت و او هجده سال به عدالت و تقوى بر خراسان و سيستان امارت كرده . دورهء اميرى او جز پاره‌اى زدوخوردهاى محلى واقعهء مهمّى ندارد .\r\n\r\n5 - محمد بن طاهر ( 248 - 259 )\r\nمحمّد پسر طاهر ثانى آخرين امراى طاهرى است و او مردى غافل و ضعيف النفس و اهل عيش و طرب بود به همين علت كارداران او در ولايات با مردم بخودسرى و استبداد معامله ميكردند چنان كه عمّش سليمان والى قسمتى از طبرستان باهالى صدمات بسيار زد\r\n\r\n","description":"","footnote":"","page_name":" 112 ","page_number":505},
  {"content":"\r\n\r\nو بر اثر همين حركات زشت سليمان و عمّال او بود كه مردم بر طاهريان شوريدند و علويان را پيش انداخته خود را از تحت فرمان آل طاهر بيرون آوردند .\r\nمحمّد طاهرى با دو حريف قوى پنجه يكى داعى كبير حسن بن زيد علوى ديگر يعقوب بن ليث صفّارى « 1 » معاصر بوده و بقيام ايشان گرفتار شده . داعى سليمان بن عبد اللّه را در سال 250 از طبرستان راند و آنجا را در زير حكم خود گرفت و يعقوب بر هرات استيلا يافته بخراسان تاخت و در 259 نيشابور را مسخر ساخت و با حبس محمّد سلسلهء طاهرى را پس از 53 سال امارت برانداخت .\r\nطاهريان از عهد پدر شغل ادارهء شرطه يعنى رياست پاسبانى بغداد را نيز در عهده داشتند و چون يكى از ايشان از جانب خليفه بامارت خراسان ميرفت برادر يا پسر يا يكى از بنى اعمام او به اين مقام گذاشته ميشد .\r\nدر ميان آل طاهر عدّه‌اى نيز اهل فضل و ادب و شعر و حكمت بوده‌اند و از ايشان از همه معروفتر امير ابو احمد عبيد اللّه بن عبد اللّه بن طاهر ( 223 - 300 ) است كه او را به علت ادب و فضل حكيم آل طاهر ميخوانده‌اند . عمرو بن ليث صفارى در سال 266 سمت شرطهء بغداد را بوى واگذاشت و او آخرين كسى است از طاهريان كه عنوان و رياستى يافته است .\r\nاسامى امراى طاهرى و زمان امارت هريك\r\n1 - طاهر بن حسين بن مصعب 206 - 207\r\n2 - طلحة بن طاهر 207 - 213\r\n3 - عبد اللّه بن طاهر 213 - 230\r\n4 - طاهر بن عبد اللّه 230 - 248\r\n5 - محمّد بن طاهر 248 - 259\r\n\r\n\r\n","description":"","footnote":"\r\n( 1 ) - ابو نصر فراهى مؤلف كتاب نصاب الصبيان گويد :\r\n در خراسان ز آل مصعب شاه * طاهر و طلحه بود و عبد اللّه \r\n باز طاهر دگر محمد دان * كو بيعقوب داد تخت و كلاه \r\n","page_name":" 113 ","page_number":506},
  {"content":"\r\n\r\n\r\nب - علويان طبرستان ( 250 - 316 )\r\nبعد از آنكه عبد اللّه بن طاهر مازيار را مغلوب و دستگير كرد حكومت طبرستان را از طرف معتصم بعمّ خود حسن بن حسين سپرد و حسن تا ذى الحجّهء 228 كه سال فوت اوست به عدالت و حسن سيرت در اين قسمت حكومت ميكرد و مردم از او شكايتى نداشتند .\r\nپس از حسن به ترتيب طبرستان بطاهر بن عبد اللّه بن طاهر ( مدّت حكومتش يك سال و سه ماه ) و برادر او محمّد بن عبد اللّه ( قريب هفت سال ) سپرده شد و چون محمّد در صفر 237 ببغداد رفت از جانب خود قسمتى از طبرستان را ببرادرش سليمان و قسمتى ديگر را به مردى عيسوى بنام جابر بن هارون واگذاشت . جابر مقدارى از مراتع مردم را بظلم تصاحب كرد و باراضى متعلق بمخدوم خود افزود و محمّد بن اوس بلخى پيشكار سليمان هم به همين شكل با اهالى بجور و عنف معامله نمود و او كه بر قسمت رويان « 1 » و چالوس حكومت داشت هر سال سه بار از مردم ماليات ميگرفت يك بار بنام خود بار ديگر بنام احمد پسرش و بار سوّم بنام پيشكار زردشتيش اهالى طبرستان كه از مظالم اين عمّال مخصوصا از تعدّيات محمّد بن اوس بجان آمده بودند . چاره‌اى جز آن نديدند كه دست توسّل بدامن دعاة علوى دراز كنند و ايشان را كه بدشمنى و خلاف بنى عباس و عمّال ايشان برخاسته بودند به يارى خود بخوانند و به همين عزم يكى از سادات مقيم رويان را كه از اولاد زيد بن امام حسن مجتبى بود بقبول بيعت خواندند امّا علوى « 2 » مزبور چون خود را براى اين امر خطير شايسته نميدانست تكليف ايشان را نپذيرفت و شوهر خواهر خويش را كه در رى اقامت داشت و نام او حسن بن زيد بود لايق اين مهم معرفى كرد و اهل رويان را بدعوت او هدايت نمود\r\n\r\n\r\n","description":"","footnote":"\r\n( 1 ) - كلارستاق و نور و كجور حاليه\r\n( 2 ) يعنى محمد ابن ابراهيم بن على ابن عبد الرحمن بن قاسم ابن الحسن بن زيد ابن الحسن امير المؤمنين على عليه السلام . تاريخ طبرستان ص 228 .\r\n","page_name":" 114 ","page_number":507},
  {"content":"\r\n\r\n\r\n1 - حسن بن زيد داعى كبير ( 250 - 270 )\r\nشورشيان برياست عبد اللّه ابن وندا اميد نامه‌اى به آن علوى يعنى حسن بن زيد بن اسمعيل المعروف بحالب الحجاره كه او نيز از فرزندان امام حسن مجتبى بود برى فرستادند و او را برويان دعوت كردند حسن بن زيد در 25 رمضان سال 250 بقصبهء كلار از آباديهاى سرجدّى بين گيلان و طبرستان ( در جلگهء كلاردشت حاليّه ) آمد و مردم به او بيعت كردند و حسن لقب داعى الخلق الى الحقّ يا داعى كبير يافت و مؤسس سلسلهء علويان طبرستان شد .\r\nحسن بن زيد پس از استيلا بر رويان و چالوس و رى جمعى از دعاة علوى را بعنوان دعوت به اطراف طبرستان و ديلم فرستاد و مردم گروه‌گروه به او پيوستند از جمله عدّه‌اى از بزرگان ديلم به خدمت او درآمدند و كار حسن سخت بالا گرفت .\r\nمحمّد بن اوس يكى از سران سپاهى خود را بدفع حسن فرستاد ليكن داعى به سهولت او را منهزم نمود و در 23 شوّال 250 بآمل وارد شد و از آنجا حكّامى براى كلار و رويان و چالوس تعيين نمود .\r\nمدّعى بزرگ حسن بن زيد در مازندران اميرى بود از خاندان اسپهبدان آل قارن بنام قارن بن شهريار كه در حدود 240 قبول اسلام كرده و با پذيرفتن اداى خراج از طرف طاهريان در قسمت شرقى مازندران حاليه امارت مىنمود .\r\nقارن ابتدا خواست بحيله بر حسن دست يابد و او را بملاقات خواند تا به او دست بيعت دهد ليكن حسن از نقشهء او آگاه شد و بدعوت قارن اعتنائى نكرد قارن هم با سليمان بن عبد اللّه طاهرى و جمعى از بزرگان خراسان دست يكى كرد و جمعا بجنگ داعى كه در آمل بود آمدند .\r\nاين بار هم فتح نصيب داعى شد بخصوص كه اسپهبد ديگرى باسم فادوسبان از داعى طرفدارى نمود و اين دو دلاور جمع كثيرى از سپاهيان سليمان و قارن را كشتند .\r\n\r\n","description":"","footnote":"","page_name":" 115 ","page_number":508},
  {"content":"\r\n\r\nقارن برويان و سليمان بگرگان گريخت و امير خراسان محمّد بن طاهر مجبور شد كه لشكر ديگرى به يارى عمّ خويش بفرستد امّا اين دفعه هم غلبه با داعى شد طاهريان شكسته بخراسان برگشتند و قارن بپناه داعى آمد .\r\nخلاصه حسن بن زيد در مدّت سه سال از رمضان 250 تا ذى الحجّه 253 تمام طبرستان و قسمت مهمّ ديلم و رى را به تصرف خويش آورد و از همه‌جا عمّال و پيروان بنى عباس را راند و علويان بر اثر پيچيدن صيت شوكت و قدرت او از اطراف حتى از حجاز و شام و عراق بطبرستان آمدند و در اين خطّه مقيم شدند .\r\nقارن بار ديگر عاصى شد حسن بدفع او قيام كرد و در 254 تصميم گرفت كه گرگان و خراسان را نيز مسخر سازد ليكن معتزّ خليفهء عباسى دو تن از سرداران ترك خود را « 1 » با سپاهى گران بطبرستان فرستاد . ايشان رى و قزوين و سارى و آمل را گرفتند و داعى چون عدّهء كافى نداشت بچالوس منهزم گرديد و چون سپاهيان خليفه برگشتند در 22 رمضان 255 يعنى درست پنج سال بعد از قيام اوّلى بآمل برگشت و دوباره طرفداران خود را كه پراگنده شده بودند گرد آورد سپس عازم تصرّف گرگان شد و آنجا را هم گرفته بممالك خويش منضّم ساخت .\r\nدر سال 259 بعد از آنكه يعقوب صفارى طاهريان را برانداخت و بر خراسان مستولى شد متصرّفات او با ممالك حسن بن زيد علوى مجاور گرديد و معلوم بود كه اين دو شيرمرد كه هر دو تقريبا در يك تاريخ قيام نموده و هر دو مؤسس سلسله‌اى علىرغم خلفاى عباسى و عمّال ايشان يعنى آل طاهر شده بودند دير يا زود بنرم كردن دست و پنجه با يكديگر خواهند پرداخت على الخصوص كه هر دو بمتصرّفات همديگر چشم دوخته بودند يعقوب « 2 » بادّعاى جانشينى طاهريان طالب تصرّف گرگان و طبرستان بود و داعى به همين عنوان شايق تسخير خراسان .\r\nاتفاقا در همين سال 259 يكى از معارضين يعقوب از جلوى او گريخت و بگرگان بحمايت حسن بن زيد آمد و داعى او را پناه داد . يعقوب در بهار 260 وارد گرگان شد و داعى كه تاب مقاومت امير سيستانى را در خود نميديد از جلوى او فرار\r\n\r\n\r\n","description":"","footnote":"\r\n( 1 ) - نام اين دو سردار موسى بن بنا الكبير و مفلح است .\r\n( 2 ) - يعقوب احمد بن محمد السكنى نايب محمد بن طاهر كه بعدها با داعى ساخته بود فريفت ( تاريخ طبرستان )\r\n","page_name":" 116 ","page_number":509},
  {"content":"\r\n\r\nكرد و به خاك ديلم رفت . يعقوب هم از جانب خود عمّالى در طبرستان بجا گذاشت و راه خراسان پيش گرفت ليكن قبل از مراجعت او مردم چالوس بر عامل يعقوب شوريدند و يعقوب بسركوبى ايشان برگشت امّا اين بار بر اثر گل و رطوبت و تعرّض دلاوران طبرى بسپاهيانش لطمات بسيار وارد آمد و ناچار از سارى بدامغان برگشت و امر داد عموم علويانى را كه او و كاردارانش دستگير كرده بودند رها نمايند . داعى بار ديگر به يارى مردم ديلم بطبرستان رجعت نمود و در 263 گرگان را مجدّدا به تصرف آورد و اين دفعه هيبت او در دلها از سابق بيشتر شد و دولت او استحكام و قوّت پذيرفت .\r\nدر سال 266 پسر و جانشين اسپهبد قارن يعنى رستم با حكمران نيشابور احمد بن عبد الله خجستانى كه پس از مرگ يعقوب ليث بر آنجا استيلا يافته بود همدست شدند تا داعى را از گرگان و طبرستان برانند داعى بكمك بردار رشيد خود محمّد بن زيد اسپهبد رستم را مغلوب و متوارى كرد و پس از تحميل خراج به او امان داد . خجستانى نيز پس از غارت قسمتى از آباديهاى گرگان بنيشابور برگشت .\r\n\r\n2 - محمّد بن زيد داعى ( 270 - 287 )\r\nدر سال 269 حسن بن زيد مريض شد و يك سال رنجور بود تا آنكه در سوّم رجب 270 پس از 19 سال و هشت ماه امارت مرد و برادرش محمد بن زيد جاى او را گرفت « 1 » . احمد بن عبد اللّه خجستانى سابق الذّكر چنان كه در تاريخ صفاريان بيايد ابتدا از سران سپاهى على برادر يعقوب و عمرو بود ليكن پس از مرگ يعقوب يعنى در سال 265 بر عمرو ليث عاصى شد و نيشابور را تحت امر خود آورد و كم‌كم كار ادّعاى او تا آنجا بالا گرفت كه بنام خود سكّه زد و در 266 بر جرجان مستولى شد و در همين سال بر عمرو ليث نيز غلبه يافت و در خيال گرفتن هرات و سيستان بود كه در سال 268 بعلّت\r\n\r\n\r\n","description":"","footnote":"\r\n( 1 ) - ابو الحسين احمد بن محمد بن ابراهيم معروف بقائم كه داماد حسن بن زيد بود از حسن زيد براى محمد زيد دستور يافت كه بيعت بگيرد اما چون داعى مرد خود مدعى شد و مردم را به خود خواند ده ماه امارت كرد و سپس بدست محمد بن زيد برافتاد\r\n","page_name":" 117 ","page_number":510},
  {"content":"\r\n\r\nسوءسيرت و طمع‌ورزى بدست دو نفر از غلامانش در نيشابور بقتل رسيد :\r\nبعد از كشته شدن خجستانى اتباعش دور رافع بن هرثمه را گرفتند و اين رافع ابتدا در خدمت امير محمّد طاهرى ميزيست سپس پيش يعقوب رفت امّا چون ريشى دراز و منظرى بسيار كريه داشت يعقوب او را از پيش خود راند رافع ناچار در شمار اصحاب خجستانى درآمد و پيش او بود تا خجستانى كشته شد .\r\nتا سال 271 رافع در خراسان مدّعى عمرو ليث بود امّا در اين سال مغلوب عمر شد و متوارى ميزيست تا در سنهء 272 كه شنيد محمّد بن زيد از حاكم رى كه تركى بود از دست‌نشاندگان بنى عباس شكست يافته موقع را مغتنم شمرد و بتحريك اسپهبد رستم بن قارن كه از دست داعى فرارى بود بگرگان حمله برد . داعى پس از مدّتى كوشش چون تاب مقاومت نداشت بالاخره در سال 274 از جلوى ايشان گريخت و بكجور و ديلمان پناه برد و تا سال 277 در ديلمان بود . در اين تاريخ از مردم ديلم مدد گرفته عامل رافع را از طبرستان بيرون كرد ولى بعلّت كثرت دشمنان كه برافع ملحق شده بودند حريف او نشد تا وقتى كه رافع چند بار از لشكريان معتضد خليفه در رى و از سپاهيان عمرو ليث شكست خورد و علىرغم خليفه در سال 282 بمحمّد بن زيد توسّل جست و بنام او خطبه خواند . داعى به ظاهر بيعت او را پذيرفت ولى باطنا از قدرت او خشنود نبود و با او به همين حال معامله ميكرد تا آنكه بالاخره عمرو ليث در سال 283 رافع را شكستى سخت داد و رافع بخوارزم گريخت و در آنجا بدست عامل عمر كشته شد و داعى از جانب اين مدّعى پرزور فتنه‌جو خلاص يافت و بار ديگر از گيلان تا گرگان امر محمّد بن زيد را گردن نهادند .\r\nتا سال 287 يعنى سال غلبهء امير اسماعيل سامانى بر عمرو ليث و گرفتارى امير صفارى بدست اسماعيل داعى ديگر گرفتارى مهمّى نداشت . در اين تاريخ كه خراسان بتمامى ضميمهء حوزهء حكومتى سامانيان شد چون داعى ميدانست كه سامانيان عمّال مستقيم خلفاى عبّاسيند و دير يا زود بفكر برگرداندن گرگان و طبرستان بامر خليفه خواهند افتاد پيشدستى كرده بعزم جلوگيرى از خيالات امير اسماعيل سپاهيانى در گرگان گرد\r\n\r\n","description":"","footnote":"","page_name":" 118 ","page_number":511},
  {"content":"\r\n\r\nآورد . اسماعيل هم لشكرى آراسته بهمراهى محمّد بن هارون سرخسى از سرداران خود بجلوى داعى فرستاد و در قدم اوّل داعى در معركه تير خورد و كشته شد محمّد بن هارون در شوّال 287 سر او را با پسرش ببخارا فرستاد و جرجان و طبرستان را مطيع امير اسماعيل سامانى كرد امّا محمّد بن هارون كمى بعد راه عصيان پيش گرفت و اسماعيل ناچار شد كه خود در 288 بطبرستان بيايد و محمّد بن هارون را از آنجا براند\r\n\r\n3 - حسن بن على ناصر كبير ( 301 - 304 )\r\nبعد از قتل محمّد بن زيد و آمدن امير اسماعيل سامانى بطبرستان اين ولايت مستقيما تحت ادارهء عمّال سامانى درآمد و سادات علوى بديلمان و گيلان پناه جستند .\r\nاز تاريخ 287 تا سال 301 يعنى در مدّت سيزده سال طبرستان مطيع سامانيان بود و حاكمى از بخارا براى ادارهء آن مأمور ميشد .\r\nامير اسماعيل پس از حركت از طبرستان اين ولايت را بپسر عمّ خود ابو العبّاس عبد اللّه بن محمّد بن نوح سپرد و از آنجا عازم رى شد تا بدعوت خليفه محمّد بن هارون را كه بر آن شهر استيلا يافته بود دفع كند .\r\nمحمّد بن هارون كه در سال 288 از دست اسماعيل بديلمان گريخته بود بعد از چندى باستدعاى مردم رى عازم آن شهر شد و پس از كشتن حكمران ترك آن آنجا را از عمّال خليفهء عبّاسى گرفت . خليفه باسماعيل پيغام داد كه رى نيز جزء حوزهء حكومتى تست بايد كه آنجا را از وجود محمّد بن هارون مصفى سازى . اسماعيل برى شتافت امّا قبل از رسيدن او محمّد بن هارون بقزوين و از آنجا بزنجان و گيلان رفت اسماعيل رى را بلامنازع تصرّف كرده بپسر عمّ ديگر خود ابو صالح منصور بن اسحق واگذاشت و ابن منصور كه از 290 تا 296 بر رى حكومت نموده همان كسى است كه حكيم و\r\n\r\n","description":"","footnote":"","page_name":" 119 ","page_number":512},
  {"content":"\r\n\r\nپزشك معروف ابو بكر محمّد بن زكرياى رازى كتاب معروف خود منصورى را بنام او برشتهء تأليف آورده است .\r\nمحمّد بن هارون پس از پناهنده شدن بگيلان براى آنكه انتقام خود را از امير سامانى بكشد بدعاة علوى گيلان توجّه كرد و در اين تاريخ يعنى سال 290 بزرگ علويان گيلان مردى بود فصيح و ديندار از فرزندان امام زين العابدين باسم حسن بن على و بلقب ناصر كبير « 1 » كه سالها در گيلان و ديلمان بدعوت مردم پرداخته و اكثر مردم آن نواحى را بدين اسلام آورده بود و خيالى جز كشيدن انتقام خون محمّد بن زيد در سر نداشت و به همين خيال هم در سال 289 بآمل حمله برده ولى از سپاه سامانى شكست يافته و بديلمان پناهنده شده بود « 2 » .\r\nمحمّد بن هارون دست بيعت بناصر كبير داد و او را در پس گرفتن طبرستان و طرد عمّال سامانى از آن سامان مشوّق شد .\r\nناصر كبير و محمّد بن هارون و چند تن از بزرگان گيلان كه در بيعت ناصر آمده بودند بطبرستان حمله بردند و در زمستان 290 در نزديكى آمل پس از جنگ بسيار سختى كه چهل روز طول كشيد بالاخره لشكريان ابو العباس سامانى حكمران طبرستان و متحدين او يعنى اسپهبد شهريار پسر فادوسبان و اسپهبد شروين پسر رستم بن قارن را شكست دادند و قريب 7000 نفر از سپاهيان سامانى را كشتند و ابو العباس برى گريخت .\r\nعلّت عمدهء شكست ابو العباس اين بود كه چون او از امير اسماعيل مدد خواست اسماعيل پسر خود احمد را به يارى او فرستاد ليكن احمد به علت خصومتى كه با ابو العباس داشت بقدرى در راه خود را معطّل كرد تا بر سپاه ابو العباس شكست افتاد .\r\nابو العباس يكى از سران سپاهى خود را برى فرستاد و او بحيله بر محمّد بن هارون دست و او را ببخارا فرستاد و فتنهء او دفع شد ناصر كبير بديلمان برگشت و بار ديگر طبرستان تحت حكم ابو العباس سامانى درآمد .\r\nچون امير اسماعيل فوت كرد و احمد بر جاى او نشست به علت خصومت ديرينه\r\n\r\n\r\n","description":"","footnote":"\r\n( 1 ) - حسن بن على را چون ثقل سامعه داشته است « اطروش » يعنى كرهم نامند\r\n( 2 ) - در اين نبرد پدر ماكان يعنى كاكى و پدر حسن يعنى فيروزان كشته شده‌اند\r\n","page_name":" 120 ","page_number":513},
  {"content":"\r\n\r\nكه بين او و ابو العباس بود حكومت طبرستان را از ابو العباس گرفت و بيكى از غلامان ترك خود داد امّا اين غلام مردى ظالم و سخت عمل بود ناچار حكومت او دوامى نكرد و مردم بر او شوريدند و احمد مجبور شد بار ديگر ابو العباس را در سال 297 بطبرستان روانه دارد و ابو العباس تا صفر 298 كه مرد در اين مقام برجا بود .\r\nپس از فوت ابو العباس امير احمد والى رى محمّد بن صعلوك را حكومت طبرستان داد و وزير مشهور خود ابو الفضل محمّد بن عبيد اللّه بلعمى ممدوح رودكى را نيز از بخارا بطبرستان فرستاد تا محمّد بن صلعوك را در مقام خود مستقر نمايد .\r\nچون بلعمى ببخارا برگشت ناصر كبير كه منتظر موقعى مناسب براى شورش بود از گيلان بكلارستاق آمد و پسر خود ابو الحسين احمد را هم بضبط رويان فرستاد .\r\nمحمّد بن صعلوك بجلوگيرى ايشان شتافت ليكن در چالوس در تاريخ جمادى الثانيهء 301 مغلوب و منهزم گرديد و ناصر بر تمام طبرستان مستولى شد .\r\nبعد از آنكه خبر غلبهء ناصر كبير ببخارا رسيد امير احمد وزير خود محمّد بن عبد اللّه بن عزير را با لشكرى بطبرستان فرستاد ليكن اين وزير هم شكست يافت و احمد كه خود خيال زيروزبر كردن طبرستان را داشت قبل از حركت در بخارا بقتل رسيد .\r\nچندى بعد مقتدر خليفه نصر بن احمد سامانى را بگرفتن طبرستان واداشت نصر هم يكى از سرداران خود را به آن قسمت مأمور كرد ليكن چون از او هم در مقابل دلاوريهاى پسر ديگر ناصر ابو القاسم جعفر كارى ساخته نشد آخر سامانيان با ناصر كبير صلح كردند و طبرستان بكلّى در ادارهء داعى ماند . ناصر با دو پسر خود ابو الحسين احمد و ابو القاسم جعفر در طبرستان مستقر شد و گيلان را بيكى از سادات حسنى بنام حسن بن قاسم سپرد .\r\nحسن بن قاسم كه ناصر او را بسيار دوست ميداشت و بر فرزندان خود نيز ترجيح مىنهاد اندكى بعد بر ناصر عصيان كرد و چون جمعى از مردم هم دور او را گرفتند موفّق شد كه ناصر را دستگير كند و بقلعهء لاريجان بفرستد امّا اين حال دوامى نكرد\r\n\r\n","description":"","footnote":"","page_name":" 121 ","page_number":514},
  {"content":"\r\n\r\nچه مردم آمل و جمعى از سران ديلم كه معروفترين ايشان ليلى « 1 » بن نعمان بود بر حسن دست يافتند و ناصر را از قلعه به زير آورده باحترام تمام بمقام خود برگرداندند . ناصر هم حسن بن قاسم را عفو كرده نوادهء خود يعنى دختر ابو الحسين را به او داد و بگرگان مأمورش نمود .\r\n\r\n4 - حسن بن قاسم داعى صغير ( 304 - 316 )\r\nناصر كبير در آخر عمر از كار كناره كرده و بتدريس و عبادت پرداخت و حسن بن قاسم داماد خويش را بجانشينى خود تعيين نمود سپس در شعبان 304 وفات يافت . حسن بن قاسم بلقب داعى صغير مشهور است و او نيز مانند حسن بن زيد و برادرش محمّد از سادات حسنى است بر خلاف ناصر كبير كه از سادات حسينى است .\r\nاز فرزندان ناصر كبير ابو القاسم جعفر بر خلاف برادر با داعى صغير مدّعى شد و با محمّد بن صعلوك كه در رى بود بر خلاف داعى دست يكى كرد و در 306 بآمل تاخت امّا چون مردى ظالم بود و مردم فريفتهء حسن سيرت و كفايت و سياست داعى صغير بودند او را راندند داعى در سال 307 بآمل آمد و در 308 سردار خود ليلى بن نعمان را بخراسان فرستاد ليلى نيشابور را تسخير كرد و بطوس تاخت ليكن در آنجا در سال 309 از سامانيان شكست خورد و بدست سپاهسالار اردوى نصر بقتل رسيد .\r\nنصر بن احمد سامانى كه از دست‌اندازيهاى داعى و اصحاب او بگرگان و خراسان در وحشت افتاده بود يكى از سرداران ترك خود يعنى قراتگين را با 30000 سپاهى در تاريخ 310 بگرگان فرستاد و در اين لشكركشى باز ابو القاسم جعفر با دشمنان\r\n\r\n\r\n","description":"","footnote":"\r\n( 1 ) - در نام اين سردار معروف ديلمى بين محققين اختلافست . ظاهرا ليلى تحريف يكى از اسامى گيلكى است كه به علت جهل ناسخين به اين صورت درآمده و صورت اصلى آن از ميان رفته است .\r\n","page_name":" 122 ","page_number":515},
  {"content":"\r\n\r\nداعى همدست بود و چندى بعد ابو الحسن احمد پدر زن داعى هم بايشان پيوست . اگرچه داعى ابو الحسين را مغلوب و با خود يار نمود ليكن تاب سپاهيان قراتكين و ابو القاسم جعفر را نياورد و بپناه اسپهبد محمد بن شهريار پسر فادوسبان رفت اما اسپهبد بناجوانمردى او را گرفت و برى پيش نايب خليفهء عباسى فرستاد . داعى چندى بعد بدستيارى يكى از امراى گيلانى از زندان رها شد و بگيلان آمد و پس از گرد كردن اتباع پراكنده خود آمل و سارى را گرفت و دو پسر ناصر كبير را كه در گرگان بودند مغلوب كرد و بار ديگر از ايشان ابو الحسين احمد با داماد خود داعى صغير از در صفا و آشتى درآمد .\r\nنصر بن احمد سامانى اين نوبت براى دفع داعى سيمجور سردار معروف خود را بگرگان كه پيوسته متنازع فيه بين سامانيان و سادات علوى بود روانه كرد . امير سيمجورى به علت تمايلى كه بشيعيان اسماعيلى پيدا كرده بود ميل نداشت با شيعيان علوى هم درافتد . به همين نظر داعى را بمصالحه خواند و از او خواست كه از سر گرگان درگذرد ليكن داعى زيربار نرفت و جنگ بين دو طرف در 310 درگرفت . داعى و پدرزنش ابو الحسين سپاهيان سامانى را منهزم كردند ليكن منهزمين ناگهان برگشته لشكريان داعى را چنان درهم شكستند كه داعى بآمل گريخت و ابو الحسين بگرگان و در اين فرار داعى با دو تن از سران سپاهى خود از رؤساى ديلم يكى بنام ماكان بن كاكى ديگرى باسم علىّ بن بويه همراه بود و اين على همانست كه بعدها عماد الدّوله لقب يافت و با دو برادر ديگر سلسلهء ديالمهء آل بويه را تشكيل داد .\r\nداعى و ابو الحسين و ماكان و على بويه بسرعت تهيّهء سپاه كرده در آخر ذى الحجّهء 310 سپاهيان سيمجور را از گرگان بيرون كردند و مجدّدا آن ناحيه را بتصرّف خود گرفتند و داعى ابو الحسين را بحكومت گرگان گذاشت .\r\nسال بعد ابو الحسين با برادر خود ابو القاسم و ماكان بن كاكى و رئيس ديگرى از سران ديلمى از اصحاب ماكان بنام اسفار بن شيرويه توطئه كردند كه داعى را دستگير كنند داعى پنهانى گريخت و متحدين بر طبرستان دست يافتند . طولى نكشيد كه ابو الحسين در رجب 311 مرد و ابو القاسم در طبرستان مستقل شد ليكن دولت او هم\r\n\r\n","description":"","footnote":"","page_name":" 123 ","page_number":516},
  {"content":"\r\n\r\nدوامى نكرد و سال بعد از برادر از دار دنيا بيرون رفت .\r\nپس از فوت ابو القاسم ماكان و پسر عمّ او حسن بن فيروزان از رؤساى ديگر ديلم با پسرش بيعت كردند ليكن به زودى بين اين پسر و ماكان نزاع درگرفت و ماكان منهزم و متوارى شد ولى چون خيال استيلا بر گرگان و طبرستان از دماع او بيرون نميرفت مراسلاتى چند بداعى صغير كه در كوهستانى پنهان بود نوشت كه بيرون آيد تا طبرستان را از دست سيّد ابو جعفر پسر ديگر ابو الحسنين كه بجاى برادر نشسته بود بگيرند داعى اين دعوت را نپذيرفت و ماكان تنها بجنگ سيّد ابو جعفر رفت ليكن از او و از اسفار بن شيرويه كه از ماكان روگردانده و بابو جعفر پيوسته بود شكست خورد امّا كمى بعد باز سپاهيانى گرد كرد و اين بار داعى صغير به او ملحق شد و سيد ابو جعفر و اسفار از پيش ايشان گريختند .\r\nنصر بن احمد سامانى اين بار يعنى در 214 خود بطبرستان آمد تا شرّ داعى صغير را بكلّى دفع كند ليكن عمّال داعى چنان راهها را بر او گرفتند و جاده‌ها و پلها را خراب كردند كه امير نصر محصور ماند و خلاص نيافت مگر با دادن 30000 دينار بداعى و با قبول اين خفت از آنجا راه رى را پيش گرفت .\r\nماكان بار ديگر اسفار را در سال 315 مغلوب كرد و چون داعى صغير از او متوحّش شده بگيلان پناه برده بود ماكان باصرار تمام داعى را برگرداند و به يارى يكديگر لشكرى برى برده آن شهر را از دست محمّد بن صعلوك گرفتند .\r\nدر موقع غيبت داعى و ماكان اسفار از خراسان با لشكريان سامانى بگرگان آمد و آنجا را بنام امير نصر سامانى در 315 تصرّف كرد سپس سردارى از سران ديلم را كه مردآويج بن زيار نام داشت پيش خود خواند و او را سپهسالار اردو كرد و دو امير به يارى هم طبرستان را گرفتند داعى بر خلاف رأى ماكان از رى بآمل شتافت تا اسفار را مغلوب و منهزم نمايد ليكن در جنگ شكست يافت و بدست اتباع اسفار در نزديكى سارى در 316 كشته شد .\r\nبعد از قتل داعى اسفار لشكر برى كشيد و در 317 ( يا 316 ) آنجا را هم از ماكان\r\n\r\n","description":"","footnote":"","page_name":" 124 ","page_number":517},
  {"content":"\r\n\r\nگرفت و ماكان بديلمان گريخت و از اين تاريخ چنان كه در احوال ديالمه بيايد ما بين اسفار و مرداويج و برادرش وشمگير و ماكان و حسن فيروزان كشمكشها بود تا اسفار در همين سال 316 بدست مرداويج و ماكان در 329 بدست ابو على چغانى كشته شدند و ميدان بدست وشمگير و اولاد بويهء ماهىگير افتاد و گيلان و طبرستان ايشان را مسلّم شد .\r\nاز تاريخ 316 كه سال قتل داعى صغير است تا دورهء تسلّط كامل ديالمه بر طبرستان تنى چند از علويان در طبرستان و گيلان آلت دست مدّعيان مذكور در فوق بودند ليكن ديگر هيچكدام سيادت و امارت نداشتند به همين جهت بايد سال 316 را كه سال قتل داعى صغير است زمان ختم دورهء امارت دعاة علوى طبرستان دانست .\r\nاسامى سادات علوى طبرستان و زمان امارت هريك\r\n1 - حسن بن زيد حسنى ، داعى كبير 250 - 270\r\n2 - محمّد بن زيد برادر او ، داعى 270 - 287\r\n( حكام سامانى 287 - 301 )\r\n3 - حسن بن على حسينى ، ناصر كبير يا اطروش 301 - 304\r\n4 - حسن بن قاسم حسنى ، داعى صغير 304 - 316\r\nمدّعيان داعى صغير\r\nابو الحسين احمد بن ناصر كبير 304 - 311\r\nابو القاسم جعفر بن ناصر كبير 304 - 312\r\nابو على محمد بن ابى الحسين احمد 312 - 315\r\nابو جعفر حسن بن ابى الحسين احمد 315\r\n\r\n","description":"","footnote":"","page_name":" 125 ","page_number":518},
  {"content":"\r\n\r\n\r\nفصل دوّم ديالمهء آل زيار ( 316 - 433 )\r\n\r\nسرزمين ديلم\r\nناحيهء ديلم پيش قدما شامل قسمتى بوده است از گيلان حاليه كه از جنوب بولايت قزوين و از مشرق به خاك چالوس ( تنكابن امروزى ) محدود ميشده و اگرچه در موقع استيلاى ديالمه گاهى تمام گيلان و زمانى هم جميع ولايات ساحلى بحر خزر را در جزء سرزمين ديلم آورده‌اند ليكن در حقيقت ديلم فقط اسم قسمت كوهستانى گيلان كنونى بوده كه آن را باسامى ديلمان و ديلمستان ميخوانده‌اند در مقابل قسمت پست و جلگه‌اى كه بنام گيلان ياد ميشده پس ديلمان يا ديلمستان بمعنى مسكن طايفهء ديلمى و گيلان بمعنى مسكن طايفهء گيل است بتدريج اين تشخيص از ميان رفت و گيلان نام تمام قسمتى شد كه بين طبرستان و طالش و طارم و قزوين محصور است .\r\nبمناسبت كوهستانى بودن مساكن ديالمه و صعوبت دسترسى به آنجا اين قوم همه وقت مستقل ميزيستند و آداب و زندگانى مخصوص داشتند كه كمتر تحت تأثير خارج واقع شده بود و چون اين جماعت همه مردمانى دلاور و جنگجو بودند اكثر اوقات بنواحى اطراف مانند قزوين و طارم و چالوس دستبرد ميكردند و سكنهء اين نقاط براى جلوگيرى از تعرّضات ايشان در مواقع مهمّ مثل قزوين و چالوس استحكامات و قلعه‌هائى ساخته بودند .\r\n\r\n","description":"","footnote":"","page_name":" 126 ","page_number":519},
  {"content":"\r\n\r\nبا وجود تمام لشكركشيهاى سرداران اسلام مساكن ديالمه بر روى ايشان گشوده نشد و اين طايفه سر تسليم فرود نياوردند و به همان كيش قديم و آداب باستانى باقى ماندند .\r\nاز مسلمين تنها كسانى كه توانستند در اين ناحيه نفوذ كنند سادات علوى بودند كه در خلافت متوكّل و مستعين به علت آزار اين دو خليفه بكليهء علويان بكوهستانهاى طبرستان و ديلم پناه جستند و چنان كه در فصل راجع بدعاة علوى طبرستان ديديم اين طايفه پس از مدّتى اقامت در آن حدود موفّق بجمع پيروان و يارانى كثير شدند و اسلام بدست ايشان در خاك ديلم انتشار يافت .\r\nپيش از گرويدن ديالمه باسلام ديلمستان پيش مسلمين حكم دار الحرب داشت يعنى سرزمينى كه مسكن كفار است و جنگ با مردم آن ثواب جهاد و غزاء را دارد .\r\nحكّام رى و قزوين و طبرستان هم گاه‌گاهى بحدود خاك ديلم ميتاختند و جمعى از ديالمه را باسيرى ميگرفتند و ميفروختند و يا بعنوان هديّه پيش خليفه ميفرستادند و به همين علت ديلم تا مدّتى در ميان مسلمين مانند زنگى و هندو معنى غلام اسير و مولى را پيدا كرد .\r\nاز خاندانهاى قديم ديلم خاندان آل جستان كه در حدود رودبار منجيل و قصبهء ديلمان امروزى امارت داشتند از همان اوان قيام حسن بن زيد داعى كبير تبعيت او را قبول كردند و جستانيان در تمام مدّت امارت داعيان بر طبرستان صميمانه يار و ياور ايشان بودند و هر وقت داعيان از گرگان و طبرستان رانده ميشدند باراضى آل جستان پناه مىجستند .\r\nدر مدّت سيزده سالى كه ناصر كبير بر اثر استيلاى آل سامان بر طبرستان در ديلمان منزوى ميزيست ( از 287 تا 301 ) تمام همّ او مصروف به مسلمان كردن بقيهء مردم ديلم و اشاعهء آداب و احكام اسلام در ميان ايشان بود و چون ناصر شخصا صفاى ايمان تمام و علم و زهد كامل از خود نشان ميداد اكثر مردم ديلمستان بميل به او مىگرويدند\r\n\r\n","description":"","footnote":"","page_name":" 127 ","page_number":520},
  {"content":"\r\n\r\nو بر اثر همين پيش‌آمد بود كه ناصر توانست در 301 طبرستان را بار ديگر از چنگ عمّال سامانى خارج كند .\r\nغير از آل جستان اكثر رؤساى گيل و ديلم يعنى كسانى كه طاقت گمنامى نداشتند و طالب اسم و عنوان بودند در خدمت داعيان داخل شدند و اهمّ اين جماعت كه سابقا اسامى ايشان را در طىّ داستان علويان مخصوصا ناصر كبير و فرزندان او داعى صغير آوريم عبارتند از ليلى بن نعمان و حسن بن فيروزان و پسر عمّ او ماكان بن كاكى و اسفار بن شيرويه و مردآويج بن زيار و على بن بويهء ماهيگير .\r\n\r\n1 - مرداويج بن زيار ( 316 - 323 )\r\n\r\nقيام مردآويج در 316\r\nمردآويج يا مردآويز « 1 » چنان كه در فصل اوّل گذشت ابتدا از اتباع اسفار بن شيرويه بود و اسفار كه در بدايت حال در خدمت علويان طبرستان ميزيست بشرحيكه ديديم بالاخره از ايشان روگرداند و بامير نصر سامانى و عمّال او در خراسان پيوست و به يارى ايشان در 316 داعى صغير را كشت و ماكان بن كاكى را متوارى كرد و بالنتيجه بر گرگان « 2 » و طبرستان و قزوين و رى و قم و كاشان و لرستان مستولى شد .\r\nاسفار پس از تحصيل اين قدرت بر خليفه و امير نصر شوريد . امير سامانى عزم سركوبى او داشت ليكن بالاخره كار به صلح انجاميد و اسفار قبول كرد كه با پرداخت خراجى ساليانه بر نواحى فوق فرمانروا بماند .\r\nامّا اين مرد كه هنوز قبول اسلام نكرده و به همان كيش آبائى باقى بود با\r\n\r\n\r\n","description":"","footnote":"\r\n( 1 ) - يعنى كسى كه با مرد درمىآويزد و شايستهء اين مقام است .\r\n( 2 ) - در اين فصل و فصول ديگر هر وقت از گرگان صحبت بميان آيد غرض گرگان قديم يعنى محل گنبد قابوس حاليه است نه گرگان جديد كه استراباد باشد .\r\n","page_name":" 128 ","page_number":521},
  {"content":"\r\n\r\nرعاياى خود كه مسلم و متعصب بودند مخصوصا با مردم قزوين حسن معامله نداشت حتى يك بار مؤذّنى را كه بانگ نماز ميداد از بالاى مناره به زير افگند و امر بخراب كردن مساجد داد و از عامّه بيش از حدّ انصاف بگرفتن ماليات پرداخت .\r\nسابقا گفتيم كه اسفار در موقع خيال حملهء بطبرستان يكى از بزرگان لشكرى ديلم را كه مردآويج پسر زيار بود به خدمت خود خواند و پس از دادن سپهسالارى اردوى خويش به او بمصاحبت يكديگر طبرستان را در 316 از دست داعى صغير و ماكان بن كاكى گرفتند .\r\nپس از فتح طبرستان اسفار مردآويج را به طرف طارم پيش سلّار يكى از امراى خاندان آل مسافر كه در اين حدود امارتى مستقل داشتند فرستاد تا او را ببيعت اسفار بخواند . مردآويج كه از مظالم اسفار سخت دلتنگ بود محرمانه با سلّار مسافرى ساخت و در موقعى كه اسفار در قزوين انتظار مراجعت او را داشت نامه‌اى بجمعى از سران سپاهى اسفار كه ايشان هم از مخدوم خود ناراضى بودند نوشت و اتّحاد خود را با سلّار و خيال قيام بر اسفار را باطّلاع آن جمع رساند . لشكريان بر اسفار شوريدند و او چون اين حال را ديد و از حركت مردآويج و سلّار هم به قصد خود مسبوق شد از قزوين برى گريخت و از آنجا بقهستان و طبس رفت امّا چون دانست كه ماكان بن كاكى در خراسانست و بدعوت مردآويج در قصد اوست به طرف الموت فرار كرد مرداويج راهها را بر او گرفت تا در طالقان بر او دست يافت و در 316 بقتلش رسانيد و در رى مستقرّ شد و ماكان از خراسان بخدمتش آمده از جانب او بحكومت گيلان و طبرستان مأمور گرديد .\r\nچندى بعد صفاى بين اثنين بهم خورد و مردآويج به قصد دفع ماكان بطبرستان تاخت و ماكان را از آنجا راند و پس از تسخير گرگان با فيروزى و غنايم باصفهان آمد .\r\nماكان يكى دو بار ديگر هم بكمك سپاهيان امير نصر بگرگان و دامغان حمله برد ليكن در هر دفعه مغلوب و بخراسان منهزم شد .\r\nپس از قتل اسفار و طرد ماكان مردآويج مالك طبرستان و گرگان و دامغان و قسمت عمدهء عراق عجم گرديد و متصرفاتش در سال 319 از يك طرف با ممالك سامانى\r\n\r\n","description":"","footnote":"","page_name":" 129 ","page_number":522},
  {"content":"\r\n\r\nو از طرفى ديگر با نقاطى كه مستقيما تحت ادارهء خليفهء عبّاسى بغداد بود مجاور گرديد و سران ديلمى به علت مال فراوانى كه مردآويج بسپاهيان خود مىبخشيد از هر طرف گرد او جمع آمدند و اعتبار و شوكت او روزبروز رو بافزايش مىرفت .\r\nدر همين سال 319 مردآويج خواهرزادهء خود را با لشكرى آراسته بتسخير همدان فرستاد ولى او به علت همراهى مردم همدان با عامل خليفه كارى از پيش نبرد و در جنگ بقتل رسيد . مرداويج شخصا از رى بهمدان حركت كرد و پس از تصرّف آنجا مدّت دو روز بقتل عام آن شهر پرداخت و بر همدان مستولى شد .\r\nمقتدر خليفه پسر خال خود هارون بن غريب را با جمع كثيرى سپاهى بدفع مردآويج فرستاد . مردآويج پس از جنگ بسيار سختى هارون را منهزم كرد و دامنهء استيلاى خود را تا حدود عراق عرب پيش آورد و كمى بعد عازم فتح اصفهان شد .\r\nخليفه براى دفاع اصفهان حكمران جديدى بنام مظفّر بن ياقوت به آنجا فرستاد ليكن مظفر بن ياقوت از عهدهء حفظ اصفهان برنيامد و لشكريان مردآويج به آسانى بر آن شهر دست يافتند و سركردهء ديالمه خود نيز اندكى پس از آن باصفهان وارد شد و بلافاصله از آنجا دسته‌اى سپاهى بتسخير اهواز فرستاد و از اين طريق نيز با عراق عرب همخاك گرديد ليكن بجاى تعرّض باراضى دار الخلافه نماينده‌اى پيش مقتدر خليفه روانه كرد و تعهد نمود كه سالى 200000 دينار از ماليات همدان و دينور را به او واگذارد .\r\nدر سال 320 مردآويج قاصدى پيش برادر خود وشمگير كه در گيلان بود و به كار زراعت اشتغال داشت فرستاد و او را پيش خود خواند . وشمگير ابتدا زيربار نرفت و بر برادر لعنت فرستاد كه چرا از خليفهء عبّاسى تملق گفته و خود را مطيع امر او ساخته است عاقبت بر اثر اصرار فرستادهء برادر به حركت راضى شد و به خدمت مردآويج پيوست .\r\nدر سال 321 مردآويج شنيد كه سامانيان گرگان را بار ديگر به تصرف خود گرفته و امير نصر بن احمد با وزير خود محمد بن عبيد اللّه بلعمى و سپاهى گران در نيشابورند .\r\nاز رى بگرگان رفت ليكن دانست كه از عهدهء سامانيان برنخواهد آمد ناچار بنصيحت بلعمى گوش داده با امير نصر صلح كرد و گرگان را بسامانيان واگذاشت و برى مراجعت نمود .\r\n\r\n","description":"","footnote":"","page_name":" 130 ","page_number":523},
  {"content":"\r\n\r\n\r\nمرداويج و على بن بويه\r\nدر اين تاريخ ماكان كه از دست مردآويج و عمّال او چند بار شكست يافته و باميد تصرف گرگان و استيلاى مجدّد بر طبرستان در خراسان در پناه سامانيان ميزيست پس از صلح مردآويج با امير نصر تير آرزويش به سنگ آمد و پريشان و سرگردان گرديد و به همين علت اتباعش او را ترك گفتند و هر كدام به طرفى رفتند و از جملهء ايشان بودند پسران بويهء ماهيگير كه از مدّتى پيش در خدمت او ميزيستند . پسران بويه بماكان گفتند كه چون ما و ياران ما در اين ايّام تيره سربار مخارج توايم صلاح در آنست كه ما را مرخص كنى تا هر وقت كه كارها سر و صورتى بهتر يافت به خدمت تو برگرديم . ماكان به اين امر رضا داد و پسران بويه با اتباع خود مستقيما از پيش ماكان به خدمت مردآويج آمدند . امير زيارى مقدم ايشان را گرامى داشت و هر كدام از آن برادران را مأمور يك قسمت از عراق عجم كرد از آن جمله على را كه بعدها عماد الدوله لقب يافت نامزد كرج نمود امّا كمى بعد مردآويج از تقسيم ولايات مهمّ خود بين پسران بويه و سرداران ديگر ديلمى پشيمان شد و خواست كه از حركت ايشان بصوب مأموريّت جلوگيرى كند به اين جهت نامه‌اى برى ببرادر خود وشمگير و وزير خويش حسين بن محمّد قمى يعنى پدر ابن العميد معروف كه او نيز در رى پيش وشمگير بود نوشت كه مأمورين را از حركت بازدارد و اگر از آن جماعت كسى حركت كرده باشد او را بازخواند . محمّد بن حسين عميد كه مشمول مراحم على بن بويه شده بود « 1 » پيش از آنكه مراسلهء مردآويج را بوشمگير بنماياند على را از تصميم مردآويج آگاهاند و شبانه او را به كرج حركت داد . صبح آن شب نامهء مردآويج را بوشمگير نشان داد و مانع حركت مأمورين ديگر شد چون وشمگير خواست كه كسان به عقب على بفرستد و او را بازگرداند وزير به اين بهانه كه على بميل برنخواهد گشت و ممكنست كه اين عمل او را بر مرداويج عاصى كند وشمگير را منصرف ساخت على به كرج رسيد و از همان\r\n\r\n\r\n","description":"","footnote":"\r\n( 1 ) - على پس از آنكه برى رسيد از تمام دارائى مالك استرى بود آن را بمعرض فروش گذاشت . عميد وزير مردآويج استر را به مبلغ 200 دينار خريد و آن وجه را پيش على فرستاد .\r\nعلى از اين مبلغ فقط ده دينار برداشت و باقى را به خدمت وزير برگرداند و به اين طريق او كه در پى انجام خيالاتى بلند بود دل وزير را با خود يكى كرد .\r\n","page_name":" 131 ","page_number":524},
  {"content":"\r\n\r\nاوان حكومت با مردم و عمّال مردآويج بمهربانى و مدارا معامله نمود و ايشان از او پيش مردآويج نامه‌هاى خشنودى و تشكّر نوشتند سپس بفتح قلاع اطراف كرج پرداخت و به زودى در آن نواحى صاحب قدرت و پيش مردم محبوب و محترم گرديد تا آنجا كه جمعى از سران سپاهى مردآويج كه از مخدوم خود بعلّت ندادن حق مالى ايشان ناراضى بودند به كرج پيش على رفتند و على بر خلاف پيغام مردآويج با آنان بخوشى رفتار نمود و همين امر مقدّمهء بروز اختلاف ما بين پسر زيار و پسر بويه و تصميم مردآويج بدفع على گرديد .\r\nعلى از طريق كرج با قريب نهصد سپاهى به طرف اصفهان حركت كرد و خيالش در ظاهر اين بود كه بدستيارى مظفر بن ياقوت حكمران اصفهان از جانب خليفه خود را مطيع دار الخلافه جلوه دهد و از قصد مردآويج سالم بماند . مظفر تكليف على را نپذيرفت و بدفع او پرداخت امّا على با وجود كمى عدّه بر 10000 همراهيان مظفر ظفر يافت بخصوص كه تمام اتباع گيل و ديلم مظفر قبل از جنگ بعلى پيوستند و على به اين ترتيب در 321 بر اصفهان مسلّط شد .\r\nفتح اصفهان بدست على خليفه و مردآويج هر دو را بوحشت انداخت مخصوصا امير زيارى براى آنكه على را بشكلى از بين بردارد از يك طرف او را بوعد و وعيد به خود خواند و از طرفى ديگر برادر خود وشمگير را با لشكرى عظيم روانهء اصفهان كرد .\r\nعلى پس از گرفتن خراج اصفهان عازم ارّجان ( بهبهان حاليّه ) و رامهرمز گرديد و پس از فتح آن دو شهر بر خوزستان مستولى آمد . وشمگير هم اصفهان را گرفت امّا بر اثر پيغام قادر خليفه آن را بعمّال عباسيان واگذاشت ولى در بيرون رفتن از آنجا عمدا تعلل كرد .\r\nعلى از راه خوزستان بفارس حمله برد و شيراز را هم در سال 322 تسخير نمود . مردآويج بعجله از رى باصفهان آمد . برادر را برى برگرداند و خود عازمسركوبى على بويه شد .\r\nعلى و مرداويج در اين تاريخ هر دو به ظاهر بنام نمايندهء خليفهء عباسى فتح\r\n\r\n","description":"","footnote":"","page_name":" 132 ","page_number":525},
  {"content":"\r\n\r\nبلاد ميكردند ولى البته در باطن هريك به خيال تشكيل دولت و تصرّف خراج شهرها و تحميل امر خود بر خليفه بودند چه ديگر خليفه قدرت لشكرى و سياسى قابل اعتنا نداشت و ناچار محكوم حكم امير يا سردار غالب ميشد .\r\nمردآويج از اصفهان باهواز لشكر كشيد تا راه دسترسى على را بخليفه و بغداد ببرد و خود در عوض از اين طريق پيوسته دار الخلافه را تحت تهديد داشته باشد . امّا خليفه كه از هيچيك از اين دو حريف راضى نبود سردار خود ياقوت را با لشكر مهمّى بجلوى مردآويج فرستاد و مرداويج با اينكه در شوّال 322 رامهرمز و اهواز را گرفت امّا در مقابل سپاهيان خليفه عاجز ماند و از عهدهء پيشرفت به طرف عراق عرب برنيامد .\r\nدر اين موقع على از فارس واسطه‌اى پيش مردآويج فرستاد و به او پيشنهاد آشتى و مساعدت كرد . مردآويج هم بخوشى اين پيشنهاد را پذيرفت به شرط آنكه على او را بر خود امير و حاكم بشناسد و بنام او خطبه بخواند . على هم اطاعت كرد و برادر خود حسن را كه بعدها ركن الدّوله لقب يافت بعنوان گروگان با هدايائى گرانبها نزد مرداويج روانه داشت .\r\n\r\nقتل مردآويج در 323\r\nمردآويج كه مثل برادرش وشمگير و مخدوم اوّليش اسفار بن شيرويه يا اصلا مسلمان نبودند و يا با وجود قبول ظاهرى اسلام باطنا تعلق تمام بآداب ايرانى و مراسم آيين زردشتى داشتند از خليفهء عباسى و عمّال عرب او سخت متنفر بود و در اين خط سير ميكرد كه دولت از دست رفتهء ساسانى را احيا نمايد و بغداد را ويران و مدائن و عمارات شاهنشاهان ايران را تجديد كند و خاندان خلفا را براندازد . به همين خيال تاجى مرصّع به وضع تاج انوشيروان بر سر ميگذاشت و بر تختى زرّين مىنشست و در اقامهء آداب قومى ايران سعى بسيار بخرج ميداد : در زمستان سال 323 موقعى كه در اصفهان بود در شب جشن سده امر داد كه در دو طرف زاينده‌رود هيزم فراوان گرد آورند و وسايل چراغانى و آتش‌افروزى و سور و سرور عظيمى را كه شايستهء چنين جشن باستانى و چنان پادشاهى باشد فراهم نمايند . روز قبل از اقامهء اين آداب مردآويج ببازرسى مقدّمات اين كار آمد و چون\r\n\r\n","description":"","footnote":"","page_name":" 133 ","page_number":526},
  {"content":"\r\n\r\nآنها را بعقيدهء خود بسيار حقير و مختصر يافت سخت در غضب شد و تصميم گرفت كه متصدّيان را به سختى سياست كند .\r\nرؤساى لشكرى بر جان خود ترسيدند و از او كه مردى سفاك و سخت‌كش بود هراسناك شدند و خواستند كه قبل از سياست مردآويج شورش كنند و كار او را بسازند . اين فتنه را حسين بن محمد عميد بشكلى خواباند امّا چهار روز بعد بر اثر خشمى كه مردآويج بر غلامان ترك خود گرفت لشكريان ديلمى را بزدن و تنبيه تركان واداشت و ايشان را بقتل‌عام تهديد نمود چه اين مرد هيچوقت با تركان صفائى نداشت و آن جماعت را شياطين ميخواند و از ايشان اظهار نفرت ميكرد .\r\nغلامان ترك براى نجات جان خود درصدد قتل مردآويج برآمدند و روزى كه او بحمام رفته بود و از شدّت غيظ برئيس مستحفظين خود هم امر داده بود كه از پاسدارى او خوددارى نمايد تركان بر حمّام حمله كردند و بر مردآويج دست يافته او را بقتل رساندند و سراى و اثاثهء او را غارت نموده از ترس لشكريان ديلمى از اصفهان گريختند .\r\n\r\n2 - وشمگير بن زيار ( 323 - 357 )\r\nپس از قتل مردآويج سپاهيان گيل و ديلم از اصفهان برى آمده با وشمگير برادر او بيعت كردند و ديلميان خوزستان هم آنجا را خالى نموده برى به خدمت وشمگير شتافتند و حسن بن بويه برادر على كه تا اين تاريخ بعنوان گروگان در اهواز بود فرصتى بدست آورده از حبس گريخت و بفارس به خدمت برادر رفت .\r\nامير نصر بن احمد سامانى كه همه وقت مردآويج را حريفى خطرناك ميشمرد از شنيدن خبر قتل او شاد شد و به خيال افتاد كه گرگان و طبرستان و رى را كه در عهد امير اسماعيل ضميمهء ملك سامانيان شده و بعدها بدست ناصر كبير و اسفار و مردآويج\r\n\r\n","description":"","footnote":"","page_name":" 134 ","page_number":527},
  {"content":"\r\n\r\nاز كف ايشان بدر رفته بود پس بگيرد به اين عزم بحكمران خراسان امير محمّد بن مظفّر بن محتاج چغانى و بماكان بن كاكى كه در كرمان متوارى ميزيست دستور داد كه بقومس و رى و جرجان حمله ببرند ( كرمان را چنان كه در احوال سامانيان بيايد در سال 322 امير محمّد چغانى بنام امير نصر مسخّر كرده بود و ماكان در آنجا عامل سامانيان بود )\r\nماكان بتسخير دامغان شتافت امّا عامل وشمگير او و سپاهيان امير چغانى را شكستى سخت داد و ماكان بنيشابور برگشت و از طرف امير نصر بحكومت آنجا برقرار ماند .\r\nغير از امير نصر دشمن بزرگى كه وشمگير داشت على پسر بويه بود كه مصلحت وقت را در آخر عهد مردآويج با او ساخته و بانتظار فرصتى بهتر در فارس سرميكرد . چون مردآويج بقتل رسيد و حسن بن بويه نجات يافت على لشكرى ببرادر داد و او را بتسخير اصفهان فرستاد . حسن اصفهان را فتح كرد و بگشودن همدان و رى و قزوين و قم و كاشان عازم شد . وشمگير از اضطرار ماكان را كه در حسرت تصرّف گرگان عمر ميگذاشت از نيشابور به خدمت خود خواند و اين ولايت را به او واگذاشت .\r\nعلى بن بويه هم در اين اثنا بر خوزستان دست يافت و وزير خليفه را مجبور كرد كه سپاهيان مقيم بصره را براى جنگ با وشمگير و فرستادن باصفهان بمدد برادرش حسن تحت اختيار او بگذارد .\r\nوشمگير در سال 327 اصفهان را از دست حسن بن بويه گرفت و حسن باصطخر گريخت سپس امير زيارى بفتح قلعهء الموت نيز قادر آمد و قدرت و شوكتش بالا گرفت .\r\n\r\nقتل ماكان در 329\r\nامير نصر سامانى براى تنبيه ماكان كه از راه ناسپاسى او را ترك گفته تحت امر وشمگير رفته بود ابو على احمد پسر امير محمّد چغانى را در 328 بتسخير گرگان فرستاد و امير چغانى ماكان را در اين شهر محاصره كرد وشمگير از رى شيرج برادر ليلى بن نعمان معروف را بمدد ماكان روانه كرد امّا اين\r\n\r\n","description":"","footnote":"","page_name":" 135 ","page_number":528},
  {"content":"\r\n\r\nسردار بجاى جنگ ما بين ماكان و ابو على چغانى واسطهء صلح شد و ابو على به شرط گرفتن گرگان از دستگيرى ماكان صرف‌نظر نمود و ماكان بطبرستان پناهنده شد .\r\nدر اين موقع كه وشمگير گرفتار گرگان بود حسن بن بويه و برادرش على محرمانه با ابو على چغانى ساختند و از اينكه وشمگير بيشتر سپاه خود را بجلوى ابو على فرستاده بود استفاده كرده اصفهان را مجدّدا در اختيار خود آوردند و جمعى از سران سپاهى وشمگير را دستگير نمودند .\r\nابو على چغانى هم پس از تسخير گرگان حكومت آنجا را در عهدهء ابراهيم بن سيمجور گذاشت و خود در ابتداى ربيع الاوّل 329 برى آمد و غرض او و پسران بويه اين بود كه وشمگير را در ميان بگيرند و ولاياتى را كه مردآويج در ظرف ده سال فتح كرده بود از چنگ او بيرون بياورند .\r\nوشمگير از دو طرف در خطر بزرگى افتاد ناچار بكمك ماكان برى شتافت در حالى كه پسران بويه هم به يارى ابو على چغانى از اصفهان بحدود رى وارد شده بودند .\r\nجنگ در 21 ربيع الاول 329 در رى افتاد « 1 » و با وجود نهايت رشادت ماكان ظفر نصيب ياران ابو على چغانى و حسن بن بويه شد . ماكان بالأخره بقتل رسيد و وشمگير بطبرستان گريخت « 2 » .\r\nابو على رى را گرفت و سر ماكان را با اسراى بسيار از ديالمه ببخارا به خدمت امير نصر سامانى فرستاده سپس بر زنجان و ابهر و قزوين و قم و كرج و همدان و نهاوند و دينور مسلط آمده سرحدّ دولت سامانى را تا حدود حلوان رساند .\r\nبر اثر رسيدن خبر قتل ماكان بسارى حسن بن فيرون پسر عمّ او به اين بهانه كه وشمگير عمدا ماكان را در جنگ رى بكشتن داده بر امير زيارى شوريد امّا بدست شيرج بن ليلى مغلوب شده بپناه ابو على چغانى بعراق آمد و ابو على را بگرفتن طبرستان تحريك نمود . ابو على بمحاصرهء سارى پرداخت امّا به علت سختى زمستان و مقاومت\r\n\r\n\r\n","description":"","footnote":"\r\n( 1 ) - در همين واقعه بود كه ابو القاسم اسكافى دبير ابو على چغانى ببخارا نوشت : اما ماكان فصار كاسمه\r\n( 2 ) - در چهار مقاله قتل ماكان بدست تاش فراش نوشته آمده است .\r\n","page_name":" 136 ","page_number":529},
  {"content":"\r\n\r\nوشمگير بگرفتن آنجا نايل نمىآمد عاقبت وشمگير امان خواست و حاضر شد كه از اين تاريخ ببعد بنام امير نصر سامانى خطبه بخواند . ابو على هم در آخر سال 330 با وشمگير صلح كرد و ببخارا روانه گرديد و سالار پسر وشمگير را بعنوان گروگان با خود همراه برد و هنوز بخراسان نرسيده بود كه خبر مرگ امير نصر به او رسيد .\r\n\r\nوشمگير و پسران بويه\r\nدر حركت ابو على چغانى بجانب بخارا حسن بن فيروزان هم با او بود امّا او در راه بخارا باردوى ابو على دستبرد نموده با مقدارى غنيمت و سالار پسر وشمگير بخراسان برگشت و بر گرگان و دامغان و سمنان تسلّط پيدا كرد و ابراهيم بن سيمجور عامل سامانيان جز صلح با او راهى ديگر نديد .\r\nوشمگير هم فرصت را مناسب يافته بار ديگر رى را به تصرف خود آورد . در اين موقع حسن بن فيروزان سالار پسر وشمگير را به خدمت او فرستاد و قبول نمود كه در تحت اطاعت پسر مردآويج خدمت كند .\r\nحسن بن بويه متّحد ابو على چغانى براى بيرون آوردن رى از چنگ وشمگير به آنجا شتافت و وشمگير از جلوى او منهزم شده بطبرستان و از آنجا بخراسان گريخت حسن به زودى بر طبرستان دست يافت و حسن بن فيروزان در اطاعت او درآمد و دختر خود را بزوجيّت به او داد . اين دختر مادر فخر الدّولهء ديلمى پسر حسن ركن الدّوله است .\r\nفرار وشمگير بخراسان براى استمداد از امير نوح بن نصر و سردار معروف او ابو على چغانى بود . امير سامانى ابو على و منصور بن قراتكين را به يارى وشمگير بفتح رى فرستاد ليكن ايشان حريف حسن بن بويه نشدند فقط وشمگير در صفر 333 جرجان را از دست حسن بن فيروزان بيرون آورد امّا بنگه داشتن آنجا قادر نيامد و ناچار بخراسان بپناه منصور بن قراتكين فرار كرد . امير نوح عازم جرجان و جنگ با حسن بن فيروزان و حسن بن بويه شد امّا چون حكمران طوس ابو منصور محمّد بن عبد الرزّاق طوسى كه اوّلين شاهنامهء نثر را بنام او جمع كرده‌اند و به همين جهت در تاريخ ادبيّات فارسى ذكرى بخير دارد بر نوح شوريده و با آل بويه همدست شده بود اوّل بسركوبى او رفت و ابو منصور بحمايت آل بويه برى گريخت . حسن بن بويه او را اكرام\r\n\r\n","description":"","footnote":"","page_name":" 137 ","page_number":530},
  {"content":"\r\n\r\nكرد و بجنگ يكى از خاندان آل مسافر بآذربايجان مأمورش نمود .\r\nمنصور بن قراتكين در 336 طوس و نيشابور را از دست كسان ابو منصور طوسى بيرون آورد و مادر و كسان او را اسير گرفته ببخارا فرستاد .\r\nدر همين سال ركن الدّوله حسن بن بويه « 1 » و پدرزنش حسن بن فيروزان بار ديگر وشمگير را از طبرستان و جرجان راندند و امير زيارى اين نوبت هم براى استمداد از آل سامان بخراسان پناه جست .\r\nاز اين تاريخ تا فتح دوّم طبرستان بدست ركن الدّوله در 342 چند نوبت بين آل بويه و سرداران سامانى كه به يارى وشمگير مىآمدند زدوخورد شد و هر طرف گاهى غالب و گاهى مغلوب بودند تا آنكه بالاخره ابو على چغانى در رى با ركن الدّوله صلح كرد و حسن مجال آن را يافت كه وشمگير را به كلى از طبرستان و گرگان براند . وشمگير باز بخراسان گريخت و ابو على چغانى را از حكومت خراسان معزول كرد و چون ابو على قدم در راه عصيان گذاشت و خود را در نيشابور امير خواند نوح وشمگير را بدفع او فرستاد و ابو على اضطرارا بركن الدّوله متوسّل شد .\r\nركن الدّوله و ابو على بجرجان رفتند و وشمگير را باز از آنجا طرد كردند و امّا اين حال دوامى نكرد چه بمحض مراجعت ركن الدّوله وشمگير به يارى خراسانيان بر آنجا مستولى شد تا آنكه بالاخره ركن الدّوله در 351 وشمگير را بگيلان متوارى ساخت و از نو طبرستان و گرگان را تحت فرمان خود وارد كرد .\r\n\r\nمرگ وشمگير در 357\r\nدر اثناى اين كشمكشها آل بويه ولايت كرمان را هم از دست امير آن ابو على بن الياس بيرون آورده بودند . ابو على ببخارا پيش امير منصور بن نوح سامانى آمد و او را بگرفتن ممالك آل بويه\r\n\r\n\r\n","description":"","footnote":"\r\n( 1 ) - در تاريخ 334 احمد بن بويه بر بغداد و مستكفى خليفه مستولى شد خليفه او را معز الدّوله و برادرش حسن را ركن الدّوله و برادر ديگرش على را عماد الدّوله لقب داد به همين جهت از اين ببعد ما ديگر پسران بويه را بالقاب ايشان ياد خواهيم كرد .\r\n","page_name":" 138 ","page_number":531},
  {"content":"\r\n\r\nتشويق نمود و محرّك حركت سپاهى فراوان به سمت رى شد . فرماندهى اين سپاه با وشمگير و ابو الحسن سيمجورى بود .\r\nركن الدّوله از ساير افراد خاندان بويهى يارى خواست پسرش پناه خسرو يعنى عضد الدّولهء معروف و برادرزاده‌اش بختيار كه بعدها عزّ الدّوله لقب يافت بكمك او رسيدند امّا چند روزى پيش از آنكه دو اردو روبرو شوند وشمگير بتاريخ اوّل محرّم 357 در شكار گرازى از اسب به زير افتاد و مغزش پريشان شد . رشتهء سپاه او از هم گسيخت و حسن بن بويه از خطر بزرگى رهائى يافت .\r\n\r\n3 - بهستون بن وشمگير ( 357 - 366 )\r\nپس از مرگ وشمگير پسر بزرگترش ابو منصور بهستون كه در طبرستان بود بر جاى پدر نشست ليكن بزرگان اتباع او كه همراه سپاه سامانيان بودند با پسر كوچكتر وشمگير يعنى قابوس بيعت نمودند و ابو الحسن سيمجورى هم طرف قابوس را گرفت .\r\nبهستون ناچار بپناه ركن الدّوله رفت و از طرف او مأمور طبرستان شد ركن الدّوله دختر بهستون را بزوجيت گرفته بود و اين دختر مادر عضد الدّوله است . قابوس هم بكمك سامانيان بر گرگان مستولى بود و اين حال دوام داشت تا سال 366 كه بهستون وفات يافت و قابوس در ملك مستقل شد امّا او از تمام بلادى كه بدست جدّش مردآويج تسخير شده بود ديگر جائى را جز گرگان و قسمتى از طبرستان در تصرّف نداشت و در آنجا هم در واقع تحت حمايت سامانيان ميزيست . بهستون را در سال 360 مطيع خليفهء عباسى بدستور عضد الدّوله ظهير الدّوله لقب داده و فرمان حكومت جرجان و طبرستان را رسما بنام او صادر كرده بود .\r\n\r\n","description":"","footnote":"","page_name":" 139 ","page_number":532},
  {"content":"\r\n\r\n\r\n4 - شمس المعالى قابوس بن وشمگير ( 366 - 403 )\r\nدر همين سال جلوس قابوس بجاى برادرش بهستون ركن الدّوله نيز وفات يافت و ممالك او بين سه پسرش عضد الدّوله و مؤيدّ الدّوله و فخر الدّوله تقسيم شد به اين ترتيب كه فارس و كرمان و سواحل بعضد الدّوله رسيد و اصفهان بمؤيّد الدّوله و همدان و قسمتى از عراق عجم بفخر الدّوله .\r\nدر سال 369 عضد الدّوله و مؤيّد الدّوله در ملك فخر الدّوله طمع كردند و همدان را از دست او گرفتند . فخر الدّوله هم از آنجا بگرگان بپناه قابوس آمد و شمس المعالى او را چنان كه درخور بود احترام و نوازش كرد و به او قول داد كه به يارى او برخيزد و ملك از دست رفتهء او را از برادرانش پس بگيرد .\r\nعضد الدّوله و مؤيّد الدّوله بقابوس پيغام دادند كه فخر الدّوله را در مقابل يك سال ماليات رى بايشان واگذارد امّا قابوس قبول اين پيشنهاد را خلاف مهمان‌نوازى و جوانمردى دانسته از برآوردن تقاضاى برادران فخر الدّوله سرپيچيد و جوابى درشت بعضد الدّوله و مؤيّد الدّوله فرستاد و همين امر بهانه‌اى شد براى لشكركشى برادران فخر الدّوله بطبرستان و گرگان .\r\nچون قابوس تاب مقاومت نداشت پس از مختصر جنگى در نزديكى استراباد در جمادى الأخرى سال 371 بخراسان گريخت و فخر الدّوله هم به همين سمت منهزم شد و گرگان و طبرستان از دست ايشان بيرون رفت .\r\nحكومت و سپهسالارى اردوى خراسان از جانب سامانيان در اين تاريخ با حسام الدّوله ابو العبّاس تاش بود و او از طرف امير نوح بن منصور مأمور شد كه قابوس و فخر الدّوله را بمستقرّ ممالك ايشان بازگرداند .\r\nابو العباس تاش يكى از زيردستان خود يعنى فايق خاصّه را به طرف قومس\r\n\r\n","description":"","footnote":"","page_name":" 140 ","page_number":533},
  {"content":"\r\n\r\nفرستاد و خود عازم گرگان شد و مؤيّد الدّوله را در آنجا محاصره كرد و دو ماه شهر را در حصار داشت ليكن با وجود پيوستن فايق به او بتسخير آنجا قادر نيامد عاقبت مؤيّد الدّوله با دادن رشوهء زياد بفايق و سپاهيان او با ايشان قرار گذاشت كه روز جنگ بگريزند و فايق و يارانش قبول كردند مؤيّد الدّوله در رمضان 371 از شهر گرگان خارج شد و بسپاهيان فايق و تاش و قابوس و فخر الدّوله حمله برد امّا چون فايق و اصحابش بنا بمواضعه گريختند تاش و قابوس و فخر الدّوله هم تاب پايدارى نياورده بنيشابور منهزم شدند و لشكر سامانى كارى از پيش نبرد و اين حال يعنى سرگردانى قابوس به علت خرابى وضع داخلى دربار سامانيان و رقابتهاى شديد ما بين حسام الدّوله تاش و فايق خاصه و سران خاندان سيمجورى تا سال 388 دوام داشت و در نتيجه قابوس پس از چهار سال سلطنت ( 366 - 371 ) مدّت هجده سال ( 371 - 388 ) از امارت محروم و از ملك پدرى دور و در خراسان در پناه آل سامان ميزيست .\r\nامّا فخر الدّوله چون برادرش عضد الدّوله در سال 372 و برادر ديگرش مؤيّد الدوله در 373 مردند بدعوت صاحب بن عبّاد وزير مؤيد الدّوله از خراسان برى آمد و بجاى برادر نشست و او بر خلاف قابوس طريق ناجوانمردى پيش گرفت و بجاى آنكه در رساندن امير زيارى بسلطنت از دست رفتهء او مساعدت كند گرگان را بابو العبّاس تاش كه از سامانيان روگردانده و بحمايت فخر الدّوله رفته بود واگذاشت . كسى كه مانع برگشتن قابوس بگرگان شد و فخر الدّوله را از اين خيال منصرف كرد صاحب بن عباد وزير او بود كه با قابوس صفائى نداشت .\r\nولايت گرگان همچنان تا سال 388 در دست عمّال آل بويه ماند و قابوس باميد كمك سامانيان و سپهسالاران اردوى ايشان در خراسان نشسته بود .\r\nپس از مرگ صاحب بن عباد در 385 و وفات فخر الدّوله در 387 در احوال ديالمهء عراق ضعف كلّى بروز كرد و جانشينى فخر الدّوله بپسر خردسالش مجد الدوله رسيد . قابوس از اين وضع استفاده نمود و چون ديگر از يارى ال سامان كه خود گرفتار هرج‌ومرج و ضعف كلّى بودند مأيوس شد درصدد برآمد كه بياران ديلمى و طبرى خود\r\n\r\n","description":"","footnote":"","page_name":" 141 ","page_number":534},
  {"content":"\r\n\r\nمتوسّل شود و مستقيما گرگان را از عمّال آل بويه پس بگيرد .\r\nنخستين كسى كه به يارى قابوس برخاست اسپهد شهريار بن شروين از اسپهدان طبرستان بود و او به سهولت بر برادرزن فخر الدّوله يعنى رستم بن مرزبان خال مجد الدّوله و برادر سيّده خاتون مادر او غالب شد و در قسمتى از طبرستان كه تحت حكم او بود بنام شمس المعالى قابوس خطبه خواند . آمل را هم دو نفر ديگر از طرفداران قابوس تسخير كردند و هم ايشان بر استراباد نيز دست يافتند و فيروزان پسر حسن بن فيروزان معروف هرچند سعى كرد كه استراباد را بنام آل بويه از ياران قابوس پس بگيرد موفّق نيامد و بالنتيجه گرگان هم مسّخر گرديد و قابوس در شعبان 388 بدعوت طرفداران خويش پس از هجده سال مفارقت بپاىتخت خود برگشت .\r\nمجد الدّوله دو بار بعزم پس گرفتن طبرستان و گرگان لشكر بجنگ قابوس كشيد امّا چون عاقبت ديد حريف او نميشود بناچار با او صلح كرد بخصوص كه برادر فيروزان يعنى نصر بن حسن كه از پيش از مراجعت قابوس از طرف ديالمه حكومت قومس را داشت و بدست اتباع قابوس رانده شده بود سر در راه عصيان و دستبرد باموال مردم و ظلم و جور نهاده و فتنهء بزرگى توليد كرده بود و مجد الدّوله ميخواست شرّ او را بدست قابوس دفع كند .\r\nنصر از ترس مجد الدّوله بقهستان گريخت و ابو القاسم سيمجورى را با خود يار ساخت و او را به قصد گرفتن رى تحريك نمود و او و يارانش را تا خوار رى آورد امّا در اين نقطه نصر و ابو القاسم از دست قابوس شكستى سخت خوردند و پيش سلطان محمود گريختند .\r\nشمس المعالى در دورهء دوّم سلطنت خود ( 388 - 403 ) از طرف مغرب نيز دامنهء متصرّفات خود را وسعت بخشيد به اين معنى كه رويان و چالوس و گيلان را هم تسخير كرد و حكومت آن قسمت را بپسرش منوچهر واگذاشت و چون قدرت و شوكت سلطان محمود غزنوى در اين تاريخ بعلّت استيلاى او بر خراسان بسيار زياد شده بود قابوس از راه احتياط مقدارى تحف و هدايا پيش او فرستاد و با او اظهار دوستى و\r\n\r\n","description":"","footnote":"","page_name":" 142 ","page_number":535},
  {"content":"\r\n\r\nيگانگى كرد ولى اين صفا فقط تا سال 390 دوام داشت چه در اين تاريخ به شرحى كه در تاريخ سامانيان مذكور است به علت قيام امير منتصر اسماعيل بن نوح سامانى بر سلطان محمود و پناه بردن او بقابوس و احترام قابوس از او اين حال و داد بهم خورد و به صورت اوّل برنگشت مگر بعد از آنكه قابوس جانب امير منتصر را رها كرد و ديگر او را بگرگان راه نداد .\r\n\r\nقتل قابوس در 403\r\nقابوس مردى درشت‌خو و سخت‌كش و با خشم و غضب بود و به آسانى حكم بكشتن ميداد و باندك سوء ظنّى دست بقتل هر بيگناهى ميزد به همين علت جمعى بسيار بدست او شربت مرگ چشيدند و دل جمله نزديكان از او برميد و كينهء او در سينهء غالب سران لشكرى و كشورى جاى گرفت تا وقتى كه او حاجب مخصوص خويش را كه مردى سالم و بىآزار و محبوب لشكر بود كشت لشكريان شورش كردند و دور اقامتگاه قابوس را كه در قلعهء جناشك ( بين گرگان قديم و استراباد ) مقيم بود گرفتند امّا نتوانستند بر او دست يابند و بگرگان رفتند و در آنجا منوچهر پسر قابوس را از طبرستان خواستند و به او فهماندند كه اگر در عزل پدر با ايشان همدست نشود ديگرى را بجاى او بسلطنت برخواهند داشت . منوچهر خواهى نخواهى تسليم شد و با لشكريان بدستگيرى پدر كه ببسطام پناه برده بود رفت پدر و پسر در اين نقطه يكديگر را ملاقات كردند قابوس با وجود اصرار منوچهر در قبول امر پدر و حاضربودن او براى دفع شرّ لشكريان از سلطنت كناره نمود و قبول كرد كه در قلعهء جناشك منزوى و بعبادت مشغول شود . منوچهر بجرجان برگشت و قابوس بجناشك رفت امّا لشكريان كه هنوز از برگشتن قابوس و از انتقام او ترس داشتند فرصت كرده او را در سال 403 در همان قلعه بقتل رساندند .\r\nشمس المعالى قابوس مشهورترين افراد خاندان زيارى است چه او مردى فاضل و كريم و فضل‌دوست و شاعرپرور و اديب و خوش‌خط بود و در عهد خود حتّى در همان هجده سالى كه در خراسان ميزيست و دستگاه سلطنت نداشت پيوسته با فضلا و علما در معاشرت و مكاتبه بود بايشان انعام و اكرام ميكرد و صيت فضايلش بهمهء اطراف بلاد\r\n\r\n","description":"","footnote":"","page_name":" 143 ","page_number":536},
  {"content":"\r\n\r\nرسيده بود .\r\nدر انشاء نثر عربى با بهترين بلغاى اين زبان دم برابرى ميزد و در شعر فارسى و تازى هر دو ماهر بود دربارش پناهگاه فضلا و شعرا بود و در نوروز و مهرگان بهريك از شاعران مقدارى وظيفه ميداد . از شعراى معروف او يكى حكيم ابو بكر محمّد بن على خسروى سرخسى ديگر ابو القاسم زياد بن محمّد قمرى گرگانى است كه هر دو به فارسى او را ستوده‌اند ، شعرا و معاشرين عربى زبان او بسيارند . دانشمند جليل ابو ريحان محمد بن احمد بيرونى كتاب بسيار مشهور خود الاثار الباقيه را در سال 390 بنام قابوس تأليف كرده و حكيم و پزشك بزرگوار ابو على حسين بن سينا هم بعشق درك خدمت او از خوارزم عازم گرگان شد ليكن قبل از رسيدن به اين شهر خبر دستگيرى و قتل قابوس را شنيد و مأيوس بقزوين و همدان بپناه آل بويه رفت .\r\n\r\n5 - فلك المعالى منوچهر ( 403 - 423 )\r\nپس از قتل قابوس پسرش منوچهر بجاى پدر رسما بسلطنت نشست و قادر خليفهء عباسى او را فلك المعالى لقب داد و او اوّل كارى كه كرد دستگيرى كشندگان پدر و سياست ايشان بود .\r\nبرادر منوچهر دارا كه قبل از او از جانب قابوس حكومت طبرستان را داشت و به علت سوء ظنّى كه بين او و پدرش بروز كرده مدّتها قبل از قتل قابوس بغزنين بپناه سلطان محمود غزنوى رفته بود باميد رسيدن بسلطنت همچنان در دستگاه اين سلطان ميزيست و اگرچه محمود او را ابتدا محترم داشته بود ليكن چون دارا در مجالس سلطان سخن بدرشتى ميراند محمود بر او متغير شد و دارا بغرجستان پيش والى آنجا گريخت . سلطان والى غرجستان را بتسليم دارا مجبور كرد و او را در حبس انداخت امّا پس از مدّتى عفوش نمود و غرض محمود اين بود كه دارا را آلت اجراى مقاصد خود در تصرّف گرگان\r\n\r\n","description":"","footnote":"","page_name":" 144 ","page_number":537},
  {"content":"\r\n\r\nو طبرستان بنمايد و بوسيلهء رساندن او بسلطنت اين نواحى آن دو قسمت را هم ضميمهء ممالك خويش سازد .\r\nقتل قابوس براى انجام اين نيّت موقع بسيار مناسبى بود ليكن منوچهر پيشدستى كرد و با فرستادن تحف و هدايائى سيادت سلطان غزنه را بر خود شناخت و دختر او را بزنى خواست محمود هم به آن علت كه منوچهر منصوب رسمى خليفهء عباسى بود و با قبول اطاعت سلطان منظور ديرينهء او نيز عملى ميشد دختر خود را بزوجيّت بمنوچهر داد و ما بين دو طرف معاهده‌اى دائر بر قبول تبعيّت سلطان محمود از طرف منوچهر بسته شد .\r\nدر سال 421 موقعى كه سلطان محمود مريض و در حقيقت در حال احتضار بود فلك المعالى منوچهر از بيم آنكه مبادا پس از مرگ محمود جانشينش مسعود از عهد پدر برگردد و دارا برادر او را كه هنوز منتظر فرصتى براى تصرّف سلطنت گرگان و طبرستان است بازيچه سازد فرستاده‌اى به خدمت مسعود روانه داشت و عهد سابق خود را با غزنويان تجديد نمود و بر اثر آن تا منوچهر زنده بود از طرف غزنويان كسى متعرّض ملك او نشد .\r\nما بين فلك المعالى منوچهر و مجد الدّولهء ديلمى صاحب رى يكى دو بار اختلافاتى بروز كرده و منوچهر بدشمنى مجد الدّوله جانب مخالفين او را گرفته است ليكن اين اختلافات كه در احوال آل بويه و غزنويان به آنها اشاره خواهيم نمود هيچوقت بجنگ سخت نكشيده و كار به صلح انجاميده است .\r\nفلك المعالى اگرچه در هنر و كمالات به پدر خود شمس المعالى نميرسيده امّا باز در جلب فضلا و نوازش شعرا بر همان سيرهء قابوس ميرفته و يكى از سعادات او ظهور شاعر نامى فارسى منوچهرى دامغانى است در ايّام او كه تخلص خود را از نام اين امير زيارى گرفته است .\r\n\r\n","description":"","footnote":"","page_name":" 145 ","page_number":538},
  {"content":"\r\n\r\n\r\n6 - نوشيروان بن فلك المعالى ( 423 - 435 )\r\nدو سال بعد از جلوس سلطان مسعود غزنوى بجاى پدر فلك المعالى منوچهر بگرگان مرد و چنين شهرت يافت كه او را خالش باكاليجار « 1 » كوهى پسر ويهان سپهسالار لشكر و حاجبسالارش زهر داده‌اند تا سلطنت نصيب باكاليجار شود چه منوچهر وارثى نداشت جز پسرى كودك بنام نوشيروان .\r\nباكاليجار پس از فوت منوچهر رسولانى پيش سلطان مسعود فرستاد و از او عهده‌دارى ادارهء ممالك فلك المعالى را براى خود استدعا كرد . مسعود پيشنهاد با كاليجار را پذيرفت و پس از بستن عهدى با او دخترش را نيز در عقد ازدواج خود آورد و با كاليجار بنام نوشيروان پسر كودك منوچهر زمام امور را بدست گرفت .\r\nدر مدّتى كه سلطان مسعود براى جهاد به سمت هندوستان رفته بود ( در سال 425 ) باكاليجار سر در طريق عصيان نهاد و از پرداخت خراج ساليانه ابا كرد و با بعضى ديگر از مخالفين مسعود در رى و اصفهان همدست شد .\r\nمسعود در ربيع الاول سال 426 به طرف گرگان حركت كرد و چون اين خبر بباكاليجار رسيد نوشيروان پسر فلك المعالى را با خود برداشت و بسارى پناهنده شد .\r\nمسعود پس از تسخير گرگان و استراباد بسارى آمد . باكاليجار ناچار بانوشيروان به طرف كجور و گيلان رفت و مسعود براى دستگيرى او پيش ميراند تا بآمل رسيد و در جمادى - الاولى از اين سال در محلّ ناتل از آباديهاى مغرب آمل بر سپاه باكاليجار غلبه كرد و\r\n\r\n\r\n","description":"","footnote":"\r\n( 1 ) - اين كلمه كه بعضى آن را بغلط باكالنجار خوانده‌اند تلفظ ديلمى ابو كاليجار است و ظاهرا لغتى است مركب از ابوى عربى و كاليجار يعنى كارزار فارسى و آن ترجمهء عوامانه‌ايست از ابو الهيجاء يا ابو الحرب عربى . اين لقب در ميان ديالمه معمول بوده و بعضى از آل بويه هم اين اسم را داشته‌اند .\r\n","page_name":" 146 ","page_number":539},
  {"content":"\r\n\r\nسپهسالار اردوى او را باسيرى گرفت سپس بگرفتن مبلغى گزاف از مردم آمل دستور داد و چون اهل آمل از اداى آن عاجز بودند عمّال و سپاهيان او به شهر و ساكنين آن صدمات كلى زدند و از ايشان حركات زشت بسيار سرزد و در همين اوان بود كه از حدود خراسان خبر دست‌اندازيهاى تركمانان سلجوقى بمسعود رسيد و مسعود را مصمّم ترك طبرستان و گرگان و عزيمت بسوى خراسان كرد . باكاليجار هم كه يك پسرش در گرو سلطان مسعود بود پسر ديگر را بعذرخواهى پيش سلطان فرستاد و مسعود او را با خلعت پيش پدر بازفرستاد و مجددا باكاليجار را بقرار سابق بامارت طبرستان و گرگان باقى گذاشت و بخراسان برگشت .\r\nاز تاريخ مراجعت سلطان مسعود از گرگان تا سال 433 يعنى در مدّت هفت سال باكاليجار همچنان بنام نوشيروان پسر فلك المعالى سلطنت ميكرد و به علت خردسالى نوشيروان بر همهء كارها مسلط بود چون سلطان مسعود در 429 بدست طغرل بيك سلجوقى مغلوب و قسمت غربى ممالك غزنوى بدست سلاجقه افتاد باكاليجار هم از تبعيّت غزنويان آسوده شد و در حقيقت خود را مستقلّ ديد امّا نوشيروان كه در اين تاريخ بحدّ رشد رسيده بود بعزم بدست آوردن سلطنت اجدادى و خلاص از چنگ باكاليجار او را دستگير نمود و از اين‌جانب آسوده خاطر شد و اين در ايّامى بود كه طغرل سلجوقى بر خراسان و عراق استيلا يافته و درصدد تسخير طبرستان و گرگان بود . سلطان سلجوقى پس از آنكه مسبوق شد كه باكاليجار دستگير شده در سال 433 بضبط آن ولايات حركت كرد و نوشيروان بسارى گريخت . عاقبت چاره‌اى نديد جز آنكه تبعيّت طغرل را با تعهّد اداى 30000 دينار خراج ساليانه بپذيرد و در تحت امر عامل سلطان سلجوقى بامارت اسمى بجا بماند و اين حال تا سال 435 كه سال فوت نوشيروان است و تا عهد پسرش جستان باقى بود . سال 433 را كه در آن تاريخ طغرل بر گرگان و طبرستان مستولى شده بايد سال انقراض سلسلهء آل زيار دانست اگرچه امراى اين طبقه از مدّتها پيش از آن استقلال واقعى را از دست داده و تحت حمايت غزنويان ميزيسته‌اند ليكن تا زمان استيلاى طغرل فقط خراجى بغزنويان ميدادند در صورتى كه طغرل از ياران ديلمى خود مردى را كه مردآويج نام داشت رسما بحكومت جرجان و طبرستان فرستاد و مردآويج\r\n\r\n","description":"","footnote":"","page_name":" 147 ","page_number":540},
  {"content":"\r\n\r\nمزبور مادر نوشيروان را بزوجيّت گرفت و نوشيروان از همه جهت تحت الشّعاع مردآويج و محكوم حكم او واقع شد . عاقبت و سال وفات جستان پسر نوشيروان معلوم نيست .\r\n\r\nشاهزادگان ديگر آل زيار\r\nاز شاهزادگان زيارى كسى كه در تاريخ ايران بيك علت مخصوص اشتهارى بسزا يافته امير عنصر المعالى كيكاوس است كه پسر اسكندر بن شمس المعالى قابوس بوده و او كه درست معلوم نيست بامارتى رسيده باشد واضع كتاب بسيار مشهور قابوسنامه است كه آن را اين امير در سال 475 بعنوان نصيحت‌نامه براى تربيت پسر خود گيلانشاه برشتهء تأليف آورده . قابوسنامه كه يكى از شاهكارهاى نثر زبان فارسى است نمايندهء كمال مهارت و مقام بلند امير عنصر المعالى در فضل و ادب و اطّلاعست .\r\nاسامى امراى زيارى و زمان امارت هريك\r\n1 - ابو الحجاج مرداويج بن زيار 316 - 323\r\n2 - ابو طاهر وشمگير بن زيار 323 - 357\r\n3 - ظهير الدوله بهستون پسر وشمگير 357 - 366\r\n4 - شمس المعالى ابو الحسن قابوس برادر بهستون 366 - 403\r\n5 - فلك المعالى منوچهر بن قابوس 403 - 423\r\n6 - نوشيروان بن منوچهر 423 - 435\r\n7 - جستان بن نوشيروان 435 -\r\n\r\n","description":"","footnote":"","page_name":" 148 ","page_number":541},
  {"content":"\r\n\r\n\r\nفصل سوّم ديالمهء آل بويه ( 320 - 447 )\r\n\r\nپسران بويهء ماهىگير\r\nتأسيس دولت آل بويه بدست سه تن برادر از فرزندان ماهىگيرى گيلانى بنام بويه انجام يافته كه بادّعاى بعضى از تاريخ‌نويسان قديم بقولى ببهرام چوبينه و بقولى ديگر بيزدگرد سوّم ساسانى نسب ميرسانده‌اند . از اين سه برادر بزرگتر على و كوچكتر احمد و برادر ميانه حسن نام داشته . در اوان قيام دعاة علوى در گيلان و طبرستان بر كارداران امراى سامانى از اين سه برادر على و حسن كه بسنّ رشد بودند مانند بسيارى ديگر از سران ديلمى و گيلانى جانب علويان را گرفتند و ابتدا در عداد ياران ماكان بن كاكى سردار ديلمى ايشان درآمدند و به شرحى كه پيش گفتيم با او بودند تا آنكه ماكان بدست مردآويج مغلوب و بخراسان فرارى شد . در اين تاريخ يعنى در حدود 316 - 317 على و حسن چنان كه در تاريخ آل زيار گذشت با جمعى از سران سپاهى ديلم به خدمت مردآويج پيوستند .\r\nزندگانى ابو الحسن على و ابو على حسن را با آل زيار تا ايّام بهستون و قابوس در فصل گذشته نوشته‌ايم در اينجا به اين نكته اشاره مىكنيم كه پس از قتل مردآويج در سال 323 و فرار حسن بن بويه كه از طرف برادرش على بعنوان گروگان پيش مردآويج بود و امير زيارى او را در اهواز در حبس داشت على كه در اين تاريخ در شيراز و بر فارس مستولى\r\n\r\n","description":"","footnote":"","page_name":" 149 ","page_number":542},
  {"content":"\r\n\r\nبود برادر را با لشكرى به طرف عراق عجم فرستاد تا ولايات مردآويج را در اين قسمت بتصرّف خود درآورد . حسن نيز به سهولت اصفهان را گرفت و به تفصيلى كه ديديم ما بين او و وشمگير برادر مردآويج مدّتها بر سر تملّك قم و كاشان و همدان و رى و كرج نزاع بود تا آنكه حسن جميع اين ولايات را مسخّر خود ساخت و بالنتيجه فارس و بنادر و سواحل تحت امر ابو الحسن على بن بويه درآمد و عراق عجم مطيع و محكوم ابو على حسن بن بويه شد .\r\nعلى و حسن كه اين ممالك را بين خود قسمت كرده بودند براى آنكه برادر كوچكتر ايشان احمد كه در اين تاريخ بحدّ رشد و كفايت رسيده بود قلمروى داشته باشد كه در آنجا بتواند مستقلّا امارت كند لشكر آراسته‌اى به او دادند و او را بفتح ولايت كرمان مأمور ساختند . ابو الحسن احمد در سال 324 بر كرمان كه قسمتى از آن در دست محمّد بن الياس و قسمتى ديگر در دست رؤساى طايفهء بلوچ بود حمله برد و با اينكه در جيرفت كرمان در جنگ با بلوچان دست چپ او چنان ضربت ديد كه آن را از آرنج بريدند و از دست راستش نيز انگشتى افتاد باز غالب شد و به اين ترتيب كرمان را هم اين برادر بر ممالك آل بويه افزود .\r\n\r\nاوضاع دربار خلافت مقارن ظهور آل بويه\r\nدر سال 295 پس از فوت مكتفى خليفه خلافت از طرف وزير در عهدهء پسر سيزده سالهء معتضد گذاشته شد و او با لقب المقتدر باللّه به اين مقام منصوب گرديد امّا مردم چون از انتخاب كودكى به اين سمت راضى نبودند و وزير هم بعد از چندى از كرده پشيمان گرديد مقتدر را در سال 296 معزول كردند و پسر معتزّ يعنى عبد اللّه با لقب المرتضى باللّه بخلافت نشست و اين عبد اللّه كه بعنوان ابن المعتزّ مشهور شده همان شاعر و منشى بسيار مشهور است كه علم بديع را وضع كرده و از گويندگان نامى زبان عربى است .\r\nكسى كه بيش از همه در خلع مقتدر و رساندن ابن المعتزّ بخلافت سعى كرد حسين بن حمدان از سرداران لشكرى بود و حسين مزبور برادر ابو الهيجاء عبد اللّه بن حمدان است كه از سال 292 ببعد از طرف مكتفى خليفه حكومت موصل و نواحى\r\n\r\n","description":"","footnote":"","page_name":" 150 ","page_number":543},
  {"content":"\r\n\r\nاطراف آن را داشت . پسران همين ابو الهيجاء بن حمدانند كه در حدود 317 در موصل و حلب يعنى قسمت مهمّى از الجزيره و شام سلسلهء آل حمدان را تشكيل داده‌اند و افراد اين سلسله به شرحى كه عنقريب خواهيم ديد مكرّر با آل بويه بر سر تصرّف ولايات مزبور و تسلّط بر بغداد بنزاع پرداخته‌اند .\r\nخلافت ابن المعتزّ كه بخليفهء يك روزه معروف شده بيش از يك روز طول نكشيد چه حسين بن حمدان معلوم نيست بچه علّتى صبح فرداى روز فتح از بغداد بموصل رفت و ياران مقتدر مخصوصا مونس خادم با جمعى از سپاهيان دوباره او را بخلافت برداشتند و ابن المعتزّ را دستگير كرده پس از دو روز حبس كشتند . حسين بن حمدان را هم خليفه بشفاعت برادرش بخشود و با دادن خلعت در دستگاه لشكرى خود نگاه داشت .\r\nحسين در سال 303 در الجزيره بر مقتدر شوريد و مقتدر يكى از غلامان پدر خود معتضد را كه رائق نام داشت بجنگ او فرستاد . رائق از حسين شكست خورد ليكن بدست مونس خادم مغلوب و اسير و در بغداد محبوس شد و مونس كه لقب مظفر يافت از اين تاريخ بر مقتدر و كارهاى خلافت استيلاى كلّى پيدا كرد تا آنجا كه خليفه از ترس و براى دور كردن وى او را از بغداد در سال 311 مأمور جهاد در سرحدّ روم كرد و مونس مظفر پس از فتوحاتى در آن حدود با شوكتى بيشتر بدار الخلافه برگشت .\r\nدر سال 315 بار ديگر مقتدر بمونس مأموريت داد كه بشام و سرحدّ روم برود اين بار مونس ببهانهء آنكه حقوق لشكريان او را نرسانده‌اند از رسيدن به خدمت خليفه براى وداع خوددارى كرد و شورش در ميان لشكريان مظفر راه يافت امّا مقتدر بهر شكل بود او را راضى و بصوب مأموريتش روانه نمود و موقّتا از شرّ او راحت شد .\r\nدر سال 316 در بغداد ما بين ياران هارون بن غريب سردار معروف و پسر خال مقتدر و رئيس شرطهء دار الخلافه نزاع و كشتار سخت درگرفت و هارون از اصحاب شرطه جمع كثيرى را كشت و قدرت او تا آنجا بالا زد كه مردم تصوّر كردند كه خليفه او را\r\n\r\n","description":"","footnote":"","page_name":" 151 ","page_number":544},
  {"content":"\r\n\r\nبه سمت امير الامراء برگزيده . چون اين خبر بمونس كه در شام بود رسيد ببغداد حركت كرد و بدستيارى رئيس شرطهء آن شهر و ابو الهيجاء بن حمدان مصمّم فتح آنجا گرديد .\r\nمقتدر از ترس ابتدا هارون بن غريب را از بغداد خارج و بحدود شام مأمور نمود سپس درصدد استمالت مونس مظفر برآمد ليكن مونس و ابو الهيجاء حمدانى قانع نشده در 12 محرّم 317 بدار الخلافه آمدند و مقتدر بار ديگر از خلافت معزول گرديد و پسر ديگر معتضد يعنى برادر مقتدر با لقب القاهر باللّه خليفه شد .\r\nعزل مقتدر اين دفعه فقط دو روز دوام كرد چه مردم بر فاتحين شوريدند و ابو الهيجاء حمدانى و رئيس شرطهء بغداد همدستان مونس را كشتند و دوباره مقتدر را برداشتند و مونس با شورشيان روى موافقت نشان داد و به همين جهت صدمه‌اى نديد .\r\nمقتدر پس از برگشتن بخلافت شرطهء بغداد را در عهدهء پسران رائق سابق الذّكر يعنى ابو بكر محمّد بن رائق و برادرش ابو اسحق ابراهيم نهاد و ايشان تا سال 318 در اين شغل باقى بودند . حكومت موصل نيز پس از قتل ابو الهيجاء از طرف خليفه بپسرش حسن واگذار گرديد و اين حسن بن عبد اللّه حمدانى همانست كه بعدها لقب ناصر الدّوله يافته و مؤسّس سلسلهء آل حمدان شده است .\r\nدر سال 319 بار ديگر ميانهء مونس و خليفه بهم خورد چه خليفه پسران رائق را از شرطهء بغداد برداشته بود و جاى ايشان را در عهدهء محمّد بن ياقوت كه طرف بيمهرى مونس بود گذاشته . خليفه بر اثر تهديد مونس محمّد بن ياقوت را از شرطه و پدرش ياقوت را از حاجبسالارى معزول نمود و اين دو شغل را بپسران رائق داد . ياقوت را بفارس و كرمان و پسرش مظفر را باصفهان و محمّد پسر ديگر ياقوت را بسيستان فرستاد و ما جنگهاى ياقوت و پسرش مظفر را با مردآويج و فرزندان بويه سابقا ذكر كرده‌ايم .\r\nبا تمام اين احوال خصومت بين مونس و مقتدر از ميان نرفت بلكه كار آن تا آنجا شدّت يافت كه مونس در ابتداى سال 320 از ترس قصد خليفه با اكثر سرداران لشكرى بموصل رفت و چون آل حمدان خواستند او را سركوبى كنند ايشان را به سختى مغلوب كرد و موصل را از چنگ حمدانيان بدر آورد سپس عازم فتح بغداد شد و در\r\n\r\n","description":"","footnote":"","page_name":" 152 ","page_number":545},
  {"content":"\r\n\r\nجنگى كه در نزديكى بغداد با لشكريان مقتدر كرد فاتح گرديد و خليفه در 28 شوّال 320 بقتل رسيد و قاهر بخلافت برگشت\r\nدربار خلفاى عبّاسى در اين دوره‌ها محلّ توطئه و زمينه‌سازيهاى يكعدّه از رجال دربارى و سران لشكرى بر ضدّ يكديگر بود و خليفه كه هيچ قدرتى نداشت و غالبا براى گذراندن چرخ كارها بىپول ميماند هرچند روز بعوض كردن وزرا و جريمه و مصادره كردن ايشان يا مأمورين ولايات ميپرداخت و در اين كار هم آلت دست امرا و سران لشكرى متنفذ بود .\r\nقاهر محمّد بن ياقوت را دوباره روى كار آورد و اين عمل باعث ترس مونس و وزير يعنى ابو على بن مقله خوشنويس معروف كه دشمنان محمّد بن ياقوت بودند گرديد و ايشان كه حزبى قوى محسوب ميشدند خليفه را به سختى تحت فشار و نظر خود گرفتند .\r\nعاقبت قاهر بحيله جمعى از سپاهيان مونس را فريفت و بتدبير بر مونس دست يافت و او و جمعى از اصحاب و يارانش را در سال 321 كشت و از اين رهگذر آسوده‌خاطر گرديد ولى ابن مقله كه پنهان شده بود از پناهگاه خود دائما لشكريان را بر ضدّ قاهر تحريك ميكرد تا آنكه بالاخره موفّق شد كه بدست ايشان ابن خليفه را پس از يك سال و هفت ماه خلافت معزول كند و پسر مقتدر را با لقب الرّاضى باللّه بخلافت بردارد و خود وزارت او را در دست بگيرد .\r\nپسران رائق كه در سال 319 از طرف مقتدر بحكومت بصره و حوالى آن ولايت منصوب شده بودند بتدريج در آن حدود به تحصيل املاك و جمع مال پرداختند و در عهد قاهر حدود متصرّفات ايشان تا اهواز توسعه يافت و ادارهء اين قسمتها در دست پسران رائق بود تا آنكه در عهد راضى خليفه يعنى در سال 322 ابو الحسن علىّ بن بويه به شرحى كه ديديم بر آنها استيلا يافت امّا چون ابو الحسن على با خليفه صلح كرد و بفارس برگشت دوباره ابو بكر محمّد بن رائق بادارهء آن نواحى گماشته شد و اين ابو بكر متّحد و همدست ابن مقلهء وزير و دشمن محمّد بن ياقوت بود و پس از آنكه محمّد بن ياقوت بدست ابن مقله بزندان افتاد و در حبس مرد قدرت و شوكت ابو بكر بن رائق بيشتر شد\r\n\r\n","description":"","footnote":"","page_name":" 153 ","page_number":546},
  {"content":"\r\n\r\nو منظور نظرها قرار گرفت .\r\nبعد از آنكه در سال 323 مردآويج در اصفهان بدست غلامان ترك خود بقتل رسيد تركان قاتل از ترس دلاوران ديلمى گريختند دسته‌اى بپناه ابو الحسن علىّ بن بويه بشيراز رفتند و دسته‌اى ديگر برياست بجكم نامى راه اهواز پيش گرفته بمحمّد بن رائق پيوستند . محمّد بن رائق باستظهار ايشان در سال 324 رسما از فرستادن خراج و مال ديوانى ببغداد استنكاف كرد و پيغام داد كه خود آن را براى مصارف لشكرى لازم دارد .\r\nخليفه و وزير او از عهدهء ابن رائق برنيامدند عاقبت راضى چون مردى بىكفايت و آلت‌دست لشكريان بود و بعلّت امتناع عمّال اطراف از فرستادن مال ببغداد در بحران بىپولى سر ميكرد ابن مقله را از وزارت انداخت و چند بار تغيير وزير داد و چارهء خود را در آن شناخت كه ابو بكر بن رائق را براى ترتيب كارهاى وزارت ببغداد بخواهد و زمام جميع امور را بدست او بدهد . ابو بكر بن رائق در ذى الحجّهء 324 با سپاهيان خود بدار الخلافه آمد و از طرف خليفه بلقب امير الامراء ملقب گرديد .\r\nيكى از مشهورترين خانواده‌هائى كه در اين ايّام در كارهاى خلافت دخيل و بمناسبت كفايت و زيركى اهميّتى فوق‌العاده يافته بودند خانوادهء بريدى بودند كه از مدّتها پيش عهده‌دارى جمع اموال بصره و اهواز را در ضمانت داشتند مخصوصا در دورهء وزارتهاى ابن مقله در عهد مقتدر و راضى رونق كار ايشان زياد شد و يكى از ايشان يعنى ابو عبد اللّه احمد بريدى در سال 316 با دادن 20000 دينار رشوه بوزير مأموريّت جمع خراج اهواز را براى خود گرفته بود و بتدريج او و دو برادرش بقوّهء تهوّر و بىباكى و مكّارى بجمع اموال بسيار نايل آمدند و قاهر خليفه با وجود دشمنى با ابن مقله و دوستان او بايشان آزارى نرساند يعنى به خيال گرفتن پولى فراوان از برادران بريدى متعرّض ايشان نشد و برادران مزبور پنهان بودند تا قاهر از ميان رفت و ابن مقله دوباره روى كار آمد و دوستان قديم را بمأموريتهاى سابق گماشت .\r\n\r\n","description":"","footnote":"","page_name":" 154 ","page_number":547},
  {"content":"\r\n\r\nمقارن همان ايّامى كه ابو بكر بن رائق از فرستادن مال ببغداد خوددارى كرده بود ابو عبد اللّه بريدى نيز از اداى خراج اهواز بخليفه سرپيچيد و اين حال باقى بود تا آنكه ابن رائق بر بغداد استيلا يافت و براى اداى حق لشكريان و ادارهء كارها به پول محتاج شد و درصدد وصول خراج اهواز برآمد و به همين قصد بجكم سردار ترك خود را بسركوبى ابو عبد اللّه بريدى روانهء آن شهر كرد . بجكم در سال 325 اهواز را از ابو عبد اللّه بريدى گرفت و ابو عبد اللّه بفارس بپناه ابو الحسن علىّ بن بويه گريخت .\r\n\r\nفتح اهواز بدست آل بويه در 326\r\nبريدى پس از رسيدن به خدمت علىّ بن بويه او را بگرفتن عراق عرب تطميع كرد . على هم برادر كوچك خود ابو الحسين احمد را كه دو سال قبل بر كرمان دست يافته بود بهمراهى ابو عبد اللّه بريدى مأمور فتح عراق عرب نمود . بجكم از اهواز بجلوگيرى ايشان بارّجان ( بهبهان حاليّه ) آمد ليكن شكست يافت و خوزستان را تخليه كرده براى استمداد از ابو بكر بن رائق به شهر واسط گريخت . ابو الحسين احمد بن بويه خوزستان را به كلى تسخير كرد امّا بريدى كه غرضى جز استيلاى خود نداشت به زودى از پيش احمد بن بويه فرار كرد و با بجكم دست يكى نموده اهواز را پس گرفت . ابو الحسن على از فارس ببرادر كمك كرد و احمد بن بويه مجددا اهواز را مسخّر ساخت و بريدى ببصره منهزم شد .\r\nامير الأمرا ابو بكر بن رائق براى بيرون كردن احمد بن بويه مأمورى پيش بجكم كه در واسط مقيم شده بود فرستاد و او را بطمع حكومت اهواز بجنگ مجدّد با احمد بن بويه دعوت نمود ليكن بجكم كه در فكر تسخير بغداد و گرفتن مقام ابن رائق بود اين دعوت را نپذيرفت و علنا طريق طغيان پيش گرفت . ابن رائق با ابو عبد اللّه بريدى ساخت و به او وعده داد كه اگر بجكم را از واسط براند آنجا را به او واخواهد گذاشت و بريدى طمّاع جاه‌طلب نيز اين تكليف را بميل قبول كرد بجكم به سهولت ابو عبد اللّه بريدى را در نزديكى بصره مغلوب كرد امّا چون خيال او استيلاى بر بغداد و غلبهء بر ابن رائق بود فورا از بريدى عذرخواهى نمود و با او به اين شرط صلح كرد كه پس از گرفتن بغداد واسط را در عهدهء او بگذارد . بريدى بخوشى اين پيشنهاد را استقبال نمود و بر ضدّ ابن رائق با بجكم متّحد و هم‌قسم شد .\r\n\r\n","description":"","footnote":"","page_name":" 155 ","page_number":548},
  {"content":"\r\n\r\n\r\nاوضاع بغداد مقارن فتح آن بدست احمد بن بويه\r\nاوضاع دار الخلافه همچنان مغشوش بود و رقابت و خصومت بين راضى خليفه و ابن مقلهء وزير و ابن رائق امير الأمراء بيش از پيش شدّت داشت مخصوصا ابن مقله و ابن رائق به قصد جان يكديگر ميكوشيدند و هريك در كوتاه كردن دست ديگرى از كارها از هيچ اقدامى ابا نداشتند تا آنجا كه ابن مقله محرمانه از طرفى بجكم را از واسط و از طرفى ديگر وشمگير زيارى را از رى دعوت بگرفتن مقام ابن رائق نمود و خليفه را بدستگيرى امير الأمراء تشويق كرد امّا خليفه از ترس ابن رائق را از قضايا مسبوق ساخت و امير الأمراء هم بر ابن مقله دست يافته ابتدا دست راست و پس از چندى زبان او را بريد .\r\nدر همين سال 326 بجكم بالاخره بر بغداد مستولى آمد و راضى خليفه را مجبور كرد كه مقام امير الأمرائى را در عهدهء او بگذارد . ابن رائق ابتدا از بغداد خارج شد امّا كمى بعد بدار الخلافه برگشته در محلى پنهان گرديد و در آنجا بود تا آنكه در ابتداى سال 327 موقعى كه راضى و بجكم براى سركوبى ناصر الدّولهء حمدانى به طرف موصل رفته بودند از خفا بيرون آمد و بكمك يارانى كه در مدّت استتار بدست آورده بود بغداد را گرفت امّا چون ميدانست كه حريف بجكم و خليفه كه در موصل نيز فتح كرده بودند نخواهد شد از در مسالمت درآمد و بالاخره قرار بر اين شد كه ابن رائق بحكومت ولايات سرحدّى روم در قسمت علياى فرات منصوب شود و به آن صوب حركت كند ابن رائق هم پذيرفت و غائله خوابيد .\r\nبجكم پس از دور كردن ابن رائق چنان كه بابو عبد اللّه بريدى قول داده بود واسط را به او واگذاشت و او را بوزارت خليفه نيز برگماشت و دختر او را هم در عقد خود درآورد و بيشتر غرض او و بريدى از اين نزديكى و اتّحاد اين بود كه از دو طرف بر بلاد فرزندان بويه حمله ببرند و خوزستان و عراق عجم را از دست ايشان بگيرند .\r\nبه همين عزم هم بجكم در سال 328 بحدود حلوان كرمانشاه تاخت و بريدى نيز ميخواست بر اهواز حمله ببرد ليكن به زودى بين او و بجكم بهم خورد و سپاهيان بجكم\r\n\r\n","description":"","footnote":"","page_name":" 156 ","page_number":549},
  {"content":"\r\n\r\nهم در كرمانشاه مغلوب شدند . بجكم بريدى را از وزارت انداخت و واسط را نيز از دست او گرفت . بريدى ببصره فرار كرد تا در سر فرصت انتقام خود را از داماد خويش بستاند چنان كه بالاخره هم در سال بعد لشكرى از بصره به قصد واسط حركت داد و بجكم بجلوگيرى آمد ليكن امير الأمراء در اثناى همين گيرودارها در روز شكارى بدست كردى بقتل رسيد و قسمتى از سپاهيانش ببريدى پيوستند و بريدى به آسانى بر واسط و بغداد مسلّط شد و بار ديگر بوزارت رسيد امّا چون لشكريان را بطمع مال فريفته بود و نتوانست بعهد خود وفا كند به زودى بواسط گريخت و ديالمهء اصحاب بجكم و بريدى يكى از رؤساى خود را كه گورتكين نام داشت عنوان امير الأمرائى دادند . ابن رائق هم موقع را مناسب ديده از شام ببغداد آمد و مقام از دست رفتهء خود را بار ديگر بچنگ آورد و گورتكين را در حبس انداخت و چون از توطئه و كينه‌كشى بريدى ترس داشت او را ببغداد خواست تا وزارت خليفه را به او واگذارد امّا بريدى زيربار نرفت و برادر خود را با لشكرى گران ببغداد فرستاد و آنجا را در نيمهء جمادى الاخر سال 330 گرفت و ابن رائق و متّقى خليفه بپناه ناصر الدّوله حمدانى گريختند .\r\nناصر الدّوله با متّقى و ابن رائق به سمت بغداد حركت كرد تا برادران بريدى را از آنجا بيرون كند امّا در بين راه وقتى ابن رائق تصادفا از اسب خود به زير افتاد ناصر الدّوله امر داد تا او را كشتند و بخليفه چنين فهماند كه چون او در قصد خليفه بود بچنين اقدامى مبادرت ورزيده . متّقى هم از امير حمدانى تشكر كرد و مقام امير الأمرائى را به او سپرد و در همين تاريخ بود كه او را بلقب ناصر الدوله و برادرش على را بسيف الدّوله ملقب ساخت .\r\nبرادران بريدى كه در دورهء استيلاى خود بر بغداد از هيچگونه ظلم و اجحاف بمردم خوددارى نكرده بودند بر اثر نزديك شدن ناصر الدّوله و خليفه ببغداد از آن شهر گريختند و ناصر الدّوله بدست برادر خود سيف الدّوله عراق را تا حدود بصره از دست ايشان بيرون آورد امّا سيف الدّوله چون خواست بر بصره بتازد تركان سپاهش بر او شوريدند و او مجبور بفرار گرديد و تركان بر بغداد استيلاى كلّى يافتند و رئيس\r\n\r\n","description":"","footnote":"","page_name":" 157 ","page_number":550},
  {"content":"\r\n\r\nايشان توزون امير الامراء شد .\r\nدر سال 332 موقعى كه توزون و متّقى به طرف موصل رفته بودند برادران بريدى از احمد بن بويه دعوت كردند كه بر عراق حمله ببرد . احمد از طرف دياله بعراق حمله كرد ليكن برادران بريدى به او چنان كه وعده داده بودند كمك نكردند و توزون از موصل برگشته ديالمه را مغلوب ساخت و چون در همين سال هم ابو عبد اللّه بريدى بعد از كشتن برادر خود وفات يافت و پشت ايشان شكست قدرت و شوكت توزون فوق العاده رو بافزايش گذاشت تا آنجا كه متّقى خليفه از ترس او بموصل بپناه ناصر الدّوله رفت امّا توزون بالاخره با سوگند و اظهار صلح‌خواهى خليفه را ببغداد برگرداند و روز بعد او را كور كرد و مستكفى را بجاى او بخلافت برداشت .\r\n\r\nفتح بغداد و عراق بدست احمد بن بويه در 334 - 337\r\nتوزون بعد از دو سال و چهار ماه امارت در محرّم 334 مرد و اوضاع دار الخلافه در زمان جانشين او دچار هرج‌ومرجى غريب شد . در اين تاريخ ابو الحسين احمد بن بويه در اهواز بود ، والى واسط خود را تحت اطاعت او درآورد و احمد را بگرفتن عراق تحريض نمود . احمد بن بويه هم بهمراهى منشى نامى خود ابو محمّد حسن بن محمّد مهلّبى در 11 جمادى الاولى 334 بدون جنگ بر بغداد دست يافت و با خليفه باحترام تمام رفتار نمود . مستكفى هم او را خلعت داد و بلقب معزّ الدّوله ملقبش ساخت .\r\nبرادرش ابو الحسن على از طرف مستكفى بلقب عماد الدّوله و برادر ديگرش ابو على حسن هم بلقب ركن الدّوله ملقب گرديدند .\r\nاز اين تاريخ ديگر خلفاى عباسى از همه جهت مطيع سلاطين آل بويه گرديدند و ديالمه كه به علت تشيع بهيچگونه احترامى نسبت بخليفه قائل نبودند به سختى و اهانت با ايشان عمل ميكردند چنان كه قريب يك ماه و نيم بعد از دست يافتن معزّ الدّوله بر دار الخلافه مستكفى را دو نفر از رؤساى ديلمى از قصرش عمامه به گردن تا خانهء معزّ الدوله كشيدند و او را از خلافت برداشته در حبسش انداختند و جانشين او المطيع للّه پس از كور كردن مستكفى بكلّى مطيع معزّ الدّوله شد حتّى امير ديلمى به او اجازه نداد كه براى خود\r\n\r\n","description":"","footnote":"","page_name":" 158 ","page_number":551},
  {"content":"\r\n\r\nوزير اختيار كند و از املاك فقط جزئى را در اختيار او گذاشت كه براى گذراندن معيشت او كافى باشد .\r\nمعزّ الدوله ميخواست كه خلافت عباسى را از ميان بردارد و يكى از علويان را به اين مقام بگذارد ليكن بعضى از خيرانديشان به او فهماندند كه اين كار مصلحت نيست و گفتند كه بنى عباس چون بعقيدهء شيعيان غاصب خلافتند هر آن‌كه ديالمه بخواهند مىتوانند ايشانرا معزول كنند يا بقتل برسانند در صورتى كه با علويان كه مطابق اعتقاد شيعه خلفاى برحقّند چنين معامله‌اى را نميتوان روا داشت .\r\nدر اواخر سال 334 ما بين معزّ الدّولهء ديلمى و ناصر الدوله حمدانى جنگ درگرفت و اگرچه در ابتدا غلبه با ناصر الدّوله شد و سپاهيان او بر قسمتى از بغداد مستولى گرديدند ليكن معزّ الدّوله بخدعه بر امير حمدانى غالب شد و ناصر الدّوله بموصل گريخت و در محرّم 335 با امير ديلمى صلح كرد و ماليات موصل را كه به عقب افتاده بود براى او فرستاد و متعهد شد كه هر سال خراجى نيز بپردازد .\r\nدر سال 336 معزّ الدوله بصره را از دست ابو القاسم پسر ابو عبد اللّه بريدى گرفت و از بصره بخوزستان بملاقات برادر عماد الدّوله رفت و در ارّجان به خدمت او رسيد و در مقابل او بر زمين بوسه داد . عماد الدّوله هم بمحبت تمام او را ببغداد برگرداند .\r\nدر سال 337 معزّ الدّوله بموصل تاخت و ناصر الدّوله كه تاب مقاومت نداشت بنصيبين گريخت و موصل مسّخر ديالمه شد ليكن چون معزّ الدوله شنيد كه وشمگير و منصور بن قراتكين و لشكر خراسان به قصد ركن الدّوله برادرش برى حركت كرده‌اند ناچار با ناصر الدّوله صلح كرد و بعزم فرستادن مدد به يارى برادر ببغداد برگشت .\r\nمعزّ الدّوله از سال 334 كه بر بغداد استيلا يافت تا 356 يعنى سال وفاتش كه قريب بيست و دو سال باشد كاملا بر دار الخلافه و عراق مسلّط بود و در اين مدّت چندين بار به اطراف عراق عرب از حدود آذربايجان و الجزيره تا سواحل خليج فارس و عمان لشكركشى كرد و در غالب اين لشكركشيها هم فاتح بود از آن جمله در همين سال 337 كه برادرش ركن الدّوله به علت تزاحم دشمنهاى چند در خطر افتاده بود لشكرى بعراق به يارى برادر فرستاد چنان كه\r\n\r\n","description":"","footnote":"","page_name":" 159 ","page_number":552},
  {"content":"\r\n\r\nعماد الدّوله نيز از فارس همين كار را كرد .\r\nدشمنان ركن الدّوله در اين تاريخ به شرحى كه سابقا گذشت عبارت بودند از وشمگير زيارى و منصور بن قراتكين سپهسالار اردوى سامانيان در خراسان و يكى ديگر از سران ديلمى بنام مرزبان بن محمّد بن مسافر .\r\nآل مسافر خاندان ديگرى هستند از ديالمه كه از حدود اواخر قرن سوّم هجرى در نواحى شمال غربى قزوين و طارم زنجان استيلا پيدا كرده و با ديالمه جستانى وصلت نموده بودند و از ايشان اوّل كسى كه شهرتى يافته محمّد بن مسافر است كه با اسفار و مردآويج معاصر بوده و مردآويج بدستيارى او بساط اسفار را در تاريخ 316 برچيده است .\r\nمحمّد بن مسافر بر دو پسر خود مرزبان و وهسودان بدگمان شد و چون مردى تندخو و كينه‌كش بود خواست آن دو پسر را از ميان بردارد ليكن پسران از نقشهء پدر آگاه گشته در سال 330 او را در قلعه‌اى محبوس كردند و از ايشان مرزبان در همين سال آذربايجان را هم مسخّر خود ساخت و تا ارمنستان تاخت .\r\nدر سال 337 موقعى كه ركن الدّولهء ديلمى در زحمت كلى افتاده بود مرزبان مسافرى در رى طمع كرد و چون معزّ الدّوله هم نسبت بفرستادهء او توهين نموده بود با ناصر الدّوله همدست شد و امير حمدانى به او وعدهء مساعدت داد امّا مرزبان زيربار تكليف او براى حملهء ببغداد نرفت و به قصد رى حركت كرد .\r\nركن الدّوله چنان كه در احوال آل زيار گذشت ابو منصور محمّد بن عبد الرّزاق طوسى را كه در اين تاريخ به او پناهنده شده بود بجنگ مرزبان فرستاد و او و حسن بن فيروزان و محمّد بن ماكان مرزبان را شكستى سخت دادند و ابو منصور آذربايجان را از دست او و پدرش محمّد بن مسافر و برادرش وهسودان گرفت و تا يك سال در آذربايجان بود .\r\nمعزّ الدّوله دو بار ديگر بر سر خراجى كه ناصر الدّوله قرار كرده بود ساليانه به او بپردازد و هر دو بار از اداى آن سرپيچيده بود بجنگ پرداخته يكى در سال 347\r\n\r\n","description":"","footnote":"","page_name":" 160 ","page_number":553},
  {"content":"\r\n\r\nديگرى در 353 هر دو دفعه معزّ الدوله بموصل وارد شده و امراى حمدانى ناچار بتسليم گرديده‌اند .\r\nاز مهمترين فتوحات معزّ الدوله فتح ناحيهء عمانست در تاريخ 355 كه آن را به يارى برادرزادهء خود عضد الدّوله مسخر و بممالك آل بويه ضميمه كرده و مابعد باز به اين نكته اشاره خواهيم نمود .\r\nدر مدّت امارت معزّ الدوله بر عراق عرب مذهب شيعه در بغداد و عراق رواج كلى يافت و شيعيان از حال نكبتى كه سابقا داشتند بيرون آمدند مخصوصا معزّ الدوله و اصحاب او در ترويج شعاير اين مذهب بسيار مىكوشيدند چنان كه امير ديلمى در سال 351 امر داد كه بر درهاى مساجد بغداد لعن معاويه و غاصبين حقّ آل على را نوشتند و مردم را واداشت كه در دهم محرّم باقامهء تعزيه‌دارى شهداى كربلا قيام نمايند .\r\nخليفهء عبّاسى و درباريان سنّى مذهب او به علت قدرت معزّ الدّوله و كثرت شيعيان بهيچوجه جرأت مخالفت نداشتند . وزير معزّ الدّوله ابو محمد مهلّبى است كه از مردان فاضل و جوانمرد و ادب‌دوست بوده و ابو الفرج اصفهانى صاحب كتاب معروف أغانى از پروردگان اوست .\r\nوفات معزّ الدّوله در 13 ربيع الآخر سال 356 اتّفاق افتاده و مقام او پس از مرگ بپسرش بختيار كه عزّ الدّوله لقب يافته رسيده است .\r\n\r\nمرگ عماد الدوله و امارت عضد الدوله در 338\r\nاز پسران بويه ابو الحسن على عماد الدّوله از همه زودتر وفات يافته و او كه در شيراز مقيم بود چون پسرى نداشت در مرض موت از برادرش ركن الدّوله خواست كه پناه خسرو پسر خويش را بفارس روانه دارد تا در صورت مردن عماد الدّوله وارث او گردد . عماد الدوله در جمادى الاخرى سال 338 مرد و پناه خسرو پسر ركن الدّوله با لقب عضدّ الدوله بر جاى عمّ خويش پادشاه فارس و سواحل و جزاير گرديد .\r\nعماد الدّوله به علت آنكه ارشد پسران بويه بود در تمام ايّام حيات نسبت به دو برادر ديگر سمت رياست و امير الأمرائى داشت و ركن الدّوله و معزّ الدّوله باحترام و ادب\r\n\r\n","description":"","footnote":"","page_name":" 161 ","page_number":554},
  {"content":"\r\n\r\nتمام از او اطاعت ميكردند و در حقيقت همين حال وفاق و اتّحاد بين سه برادر بود كه ايشانرا بفتح آن همه بلاد و تشكيل دولتى به آن عظمت موفّق كرد .\r\nچون عماد الدّوله مرد رياست و امير الأمرائى آل بويه بركن الدّوله رسيد و او و برادرش معزّ الدوله كه از طرف امير الأمراء خاندان بويهى در بغداد و عراق نيابت مىنمود براى آنكه عضد الدّوله را در فارس بسلطنت مستقرّ كنند و جلوى مخالفينى را كه بسبب خردسالى عضد الدّولهء سيزده ساله ممكن بود سر بمخالفت بردارند بگيرند كمال يگانگى را بخرج دادند چنان كه معزّ الدّوله وزير خود را با سپاهيانى بشيراز فرستاد و ركن الدّوله هم شخصا از رى به آن شهر آمد و قريب نه ماه در فارس ماند و پس از حصول اطمينان از بابت سلطنت پسر به رى مراجعت نمود\r\n\r\nتقسيم ممالك آل بويه\r\nاز سه پسر بويه چنان كه ذكر كرديم عماد الدّوله در سال 338 مرد و جانشينيش بعضد الدّوله پسر ركن الدّوله برادرزادهء او رسيد . معزّ الدّوله هم در سال 356 وفات يافت و پسرش عزّ الدّوله بختيار مقام او را گرفت تنها ركن الدّوله كه برادر ميانه باشد تا سال 366 حيات داشت و او به شرحى كه در فصل پيش گذشت تا محرّم سنهء 357 كه سال مرگ وشمگير زيارى است با او و سپهسالار اردوى خراسان از جانب امير نوح يعنى ابو الحسن محمّد بن ابراهيم بن سيمجور كشمكش سخت داشت . چون وشمگير غفلة از ميان رفت ابو الحسن سيمجورى هم از جنگ با ركن الدّوله احتراز جست ليكن حال خصومت بين ركن الدّوله و امير نوح سامانى تا تاريخ 361 باقى بود . در اين تاريخ ابو الحسن سيمجورى امير نوح را به صلح با ركن الدّوله واداشت و قرار شد كه امير ديلمى و پسرش عضد الدّوله هر سال 150000 دينار بسامانيان بپردازند تا ايشان متعرّض رى و كرمان كه در تصرّف آل بويه درآمده بود نشوند و نوح دختر عضد الدّوله را هم به عقد ازدواج خود درآورد و اين قرار تا سال 366 كه سال فوت ركن الدّوله و بهستون است از جانب طرفين محترم و مرعى بود .\r\nآخرين واقعهء عمدهء دورهء امارت چهل و چهار سالهء ركن الدّوله لشكركشى اوست به قصد حسنويه كرد در سال 359 .\r\n\r\n","description":"","footnote":"","page_name":" 162 ","page_number":555},
  {"content":"\r\n\r\nحسنويه پسر حسين از رؤساى قبايل كرد بود كه در حدود سال 348 در كردستان قدرتى بهم رسانده و بحدود دينور و همدان و نهاوند نيز دست‌اندازى نموده و از حال گرفتارى ركن الدّوله در كشمكش‌هاى او با وشمگير و سپهسالاران اردوى خراسان استفاده كرده بود و چون غالبا سپاهيانى به يارى ركن الدّوله ميفرستاد امير ديلمى هم زياد متعرض او نميشد .\r\nدر سال 359 ركن الدّوله به علت شكاياتى كه از تعديات حسنويه به او رسيد وزير نامى خويش ابو الفضل محمّد بن حسين يعنى ابن العميد منشى بليغ مشهور را با لشكرى بدفع حسنويه فرستاد و ابن العميد در اين سفر با پسر خود ابو الفتح على همراه بود .\r\nابن العميد در رسيدن بهمدان به علت نقرس مرد و پسرش ابو الفتح جاى او را گرفت .\r\nحسنويه از ترس طلب صلح كرد و ابو الفتح با گرفتن مالى از او برى به خدمت ركن الدوله برگشت و با لقب ذو الكفايتين بوزارت او برقرار شد در صورتى كه سن او از بيست و دو متجاوز نبود .\r\nدر اواخر سال 365 ركن الدوله كه عمرش نزديك بهفتاد رسيده بود مريض شد و از آنجا باصرار ابو الفتح ذو الكفايتين باصفهان حركت كرد تا با پسر ارشد خود عضد - الدوله ملاقات كند و او را رسما بجانشينى خود معرّفى نمايد چه ركن الدوله از مدتى پيش از عضد الدوله راضى و دلخوش نبود و به علت لشكركشى او ببغداد و نزاع با عزّ الدوله بختيار چنان كه بيايد با او صفائى نداشت . عضد الدّوله بابو الفتح وزير متوسّل شد تا وسيلهء ملاقاتى بين پسر و پدر فراهم كند و ركن الدّوله را نسبت به او بر سر رضا بياورد تا مبادا در نتيجهء اين خشم پسر بزرگتر را از وليعهدى محروم سازد . ابو الفتح اين امر را بخوشى فيصله داد و در اصفهان در ضيافتى بزرگ ركن الدّوله و سه پسر او و سران سپاهى ديلم را جمع آورد و ركن الدّوله در اين مجلس رسما ابو شجاع پناه خسرو عضد الدّوله را وليعهد و وارث ملك خويش معرّفى نمود و همدان و رى و قزوين و نواحى مجاور آنها را بپسر ديگر ابو الحسن على فخر الدوله و اصفهان را بپسر سوّم ابو منصور بويه مؤيّد الدّوله واگذاشت و به اين دو فرزند وصيّت نمود كه از فرمان\r\n\r\n","description":"","footnote":"","page_name":" 163 ","page_number":556},
  {"content":"\r\n\r\nعضد الدّوله برادر بزرگتر سرنپيچند و اتّفاق و اتّحادى را كه ما بين پدر ايشان و برادرانش همواره برقرار و مايهء ترقّى و سرفرازى ايشان بوده از دست ندهند . ركن الدّوله سپس از اصفهان برى برگشت و در محرّم 366 در آنجا جان سپرد .\r\nاگرچه ركن الدّوله پسران خويش را بيگانگى توصيه كرده و در حقيقت تمام ممالك آل بويه را تحت امر عضد الدّوله گذاشته بود ليكن پس از مرگ او به علت اختلافاتى كه از يك طرف بين پسران او روى كرد و از طرفى ديگر در نتيجهء كشمكش بين عضد الدّوله و پسر عمّش عزّ الدّوله كه قبل از فوت ركن الدّوله شروع شده بود رشتهء پيوستگى ممالك ديالمه از هم گسيخت و متصرّفات پسران بويه بسه قسمت عمده منقسم شد و همين تقسيم مقدمهء بروز يك سلسله جنگهاى داخلى بين فرزندان ركن الدّوله و معزّ الدّوله و اولاد ايشان گرديد كه جز ضعف و خانمان‌براندازى نتيجهء ديگرى نداد و اسباب انقراض ايشان را بسرعت مهيّا ساخت .\r\n\r\n[ شعب آل بويه 
  ]\r\nآل بويه بعد از معزّ الدّوله و ركن الدّوله در حقيقت بسه شعبه تقسيم ميشوند بقرار ذيل :\r\n1 - ديالمهء فارس يعنى عضد الدّوله قائم مقام عماد الدوله و جانشينان او .\r\n2 - ديالمهء عراق و خوزستان و كرمان يعنى عزّ الدّوله بختيار پسر و وارث معزّ الدّوله و جانشينان او .\r\n3 - ديالمهء رى و همدان و اصفهان يعنى مؤيد الدّوله و جانشينان او .\r\nاينك خلاصهء تاريخ هريك از اين سه شعبه :\r\n\r\nالف - ديالمهء فارس ( 338 - 447 )\r\nاوّلين امير ديلمى فارس در حقيقت عماد الدّوله ابو الحسن على است كه تفصيل استيلاى او را بر اين سرزمين در حدود سال 320 و دورهء امارت هجده ساله‌اش\r\n\r\n","description":"","footnote":"","page_name":" 164 ","page_number":557},
  {"content":"\r\n\r\nرا سابقا مذكور داشته‌ايم . چون عماد الدّوله كه در ايّام حيات امير الامراء ديالمه بود و بر دو برادر ديگر رياست و فرمانروائى داشت از فرزند ذكور محروم بود پسر بزرگتر برادر خود عضد الدّوله بن ركن الدّوله را بفارس خواست و ولايت عهد خود را به او واگذاشت . عضد الدّوله پس از مرگ عمّ در 338 امير فارس و سواحل و بنادر شد و تحت رياست پدر خود ركن الدّوله و اطاعت عمّ خويش معزّ الدوله بر كرسى آن ولايت مستقرّ گرديد .\r\n\r\n1 - عضد الدّولة بن ركن الدّوله ( 338 - 372 )\r\nاوّل واقعهء عمدهء امارت عضد الدّوله لشكركشى اوست بعمان در سال 355 به يارى عمّ خود معزّ الدّوله كه سال قبل از آن بدون جنگ عمان را تحت بيعت خود آورده بود ليكن چون قسمتى از مردم آن ناحيه بر عامل معزّ الدّوله شوريده و او را از آنجا رانده بودند معزّ الدّوله در سال بعد وزير خود را از بصره با لشكرى بعمان روانه كرد و او در بندر سيراف ( طاهرى حاليّه ) سپاهيانى را كه عضد الدّوله فرستاده بود با خود برداشته بعمان رفت و شورش آنجا را خوابانده دوباره آن قسمت را مطيع آل بويه نمود و عمان تا سال 356 از معزّ الدوله تبعيّت ميكرد . در اين سال كه تاريخ فوت معزّ الدّوله است وزير او از ترس آنكه مبادا عزّ الدوله جانشين معزّ الدّوله وزارت خود را به ديگرى واگذارد عمان را بتصرّف عمّال عضد الدّوله داده ببغداد برگشت و عمان از اين زمان در حوزهء متصرّفات عضد الدّوله و ديالمهء فارس و كرمان درآمد و عضد الدّوله در 363 بار ديگر بر اثر شورشى كه در آنجا بروز كرده بود لشكركشى ديگرى به آن ناحيه نمود و مجددا آن سرزمين را مطيع خود ساخت .\r\nعضد الدّوله در سال 357 كرمان را كه عمّش معزّ الدّوله فتح كرده ولى ابو على محمّد بن الياس و فرزندانش هنوز در آنجا تسلّطى داشتند و مدّعى برگرداندن\r\n\r\n","description":"","footnote":"","page_name":" 165 ","page_number":558},
  {"content":"\r\n\r\nحكومت آنجا به خود بودند بكلّى مسخّر ساخت و خاندان آل الياس را بكلّى از آن ديار برانداخت و نايبى از ديالمه بنام گورگير بن جستان از جانب خود بر آنجا گماشت و گورگير هرموز و مكران را هم مسخّر ساخته دامنهء ممالك عضد الدوله را تا حدود سند وسعت بخشيد .\r\nعضد الدّوله به تفصيلى كه در احوال عزّ الدوله خواهيم گفت در سال 364 بر عراق عرب و بغداد استيلا يافت و عزّ الدّوله را گرفت . چون اين خبر بركن الدّوله رسيد از شدّت خشم و تأسف خود را از تخت به زير انداخت و چند روز از خوردن و آشاميدن بازماند و سخت مريض شد و بر عضد الدّوله لعن و نفرين فرستاد و تصميم گرفت كه به يارى عزّ الدّوله بعراق بيايد و عضد الدّوله را از آنجا براند عضد الدّوله در وحشت افتاد مخصوصا كه بر اثر تغيّر حال پدرش اكثر مردم از او برگشتند و قسمتى از ولايات سر از اطاعت او بيرون بردند . عضد الدّوله چنان كه پيش هم گفتيم بوزير پدرش ابو الفتح ذو الكفايتين توسّل جست و بتوسط او بپدرش پيشنهادهائى كرد و اين پيشنهادها كه جنبهء تهديد و تطميع نسبت بركن الدّوله داشت بيشتر او را برآشفت عاقبت عضد الدّوله چاره‌اى نديد جز آنكه عزّ الدّوله را رها كند و بفارس برگردد و عزّ الدّوله دوباره بمقام اوّل خود برگشت . ركن الدّوله هم چنان كه سابقا ديديم بتدبير ابو الفتح وزير بر عضد الدّوله بخشود و او را قبل از مرگ وليعهد و جانشين خود قرار داد و عضد الدّوله از تاريخ 366 امير الأمراء كلّ ديالمه گرديد .\r\nيكسال بعد از مرگ ركن الدّوله عضد الدوله بار ديگر ببغداد تاخت و عزّ الدّوله از پيش او به طرف شام گريخت . عضد الدّوله بنام خود در بغداد خطبه خواند و بتعقيب پسر عمّ كه بپناه آل حمدان رفته بود لشكر كشيد و در تكريت در 18 شوّال 367 عزّ الدّوله و پسر ناصر الدّولهء حمدانى را مغلوب كرد . ابتدا عزّ الدّوله را دستگير نموده بقتل رساند سپس ممالك آل حمدان را بتصرّف خود آورد و بر ديار بكر و حوزهء علياى فرات مسلّط شد و سرحدّ ممالك خود را تا حدود شام رساند و شهرت قدرت و عظمتش سراسر ممالك اسلامى را گرفت .\r\n\r\n","description":"","footnote":"","page_name":" 166 ","page_number":559},
  {"content":"\r\n\r\nدر سال 369 عضد الدّوله به قصد برادر خود فخر الدّوله كه از طرف پدر فرمانرواى همدان و رى بود حركت كرد و بهانهء او اين بود كه فخر الدّوله در كشمكش بين عضد الدّوله و عزّ الدّوله جانب پسر عمّ خود را گرفته بود و خيال داشت كه بدستيارى او با عضد الدّوله بجنگد . فخر الدّوله از ترس آنكه مبادا گرفتار عاقبت عزّ الدّوله شود همدان را ترك گفته بپناه قابوس گريخت و عضد الدّوله همدان و رى را گرفته ببرادر ديگر خود مؤيد الدّوله سپرد سپس ممالك حسنويهء كرد را هم كه همدست فخر الدّوله بود گرفت و يكى از پسران او را كه بدر نام داشت بر آنجا از طرف خود حاكم كرد .\r\nدر سال 371 عضد الدّوله چون قابوس از تسليم فخر الدّوله ابا كرد بجرجان تاخت و آن شهر را تسخير نمود و قابوس و فخر الدّوله بخراسان فرارى شدند . براى تفصيل اين مطلب رجوع شود باحوال قابوس در فصل آل زيار .\r\n\r\nوفات عضد الدوله در 372\r\nعضد الدّوله در شوّال سال 372 در بغداد در سنّ 47 به مرض صرع مرد و او را در نجف اشرف جنب مرقد امير المؤمنين على به خاك سپردند . مدّت امارت او بر بغداد از تاريخ قتل عزّ الدّوله بختيار پنج سال و نيم بود .\r\nعضد الدّوله اگرچه آن حسن سيرت و صفاى اخلاق پدر و اعمام خود را نداشته ليكن به علت فتوحاتى كه كرده و بذل و بخشش او و صلاتى كه بشعرا ميداده و احترامى كه باهل فضل نموده و ابنيه‌اى كه ساخته مشهورترين فرد خاندان بويهى شده است .\r\nخليفه او را بلقب ملك كه آن را به فارسى در آن ايّام شهنشاه ميگفتند ملقّب ساخته و چند تن از گويندگان بزرگ تازى زبان از جمله ابو الطّيّب محمّد بن حسين متنبّى او را بقصايدى غرّا ستوده و دانشمندانى جليل مثل ابو على فارسى از مشاهير علماى نحو و عبد الرّحمن صوفى رازى از بزرگان علماى هيئت و علىّ بن عبّاس مجوسى از اجلّهء اطبّا از محترمين دستگاه او بوده‌اند و عضد الدّوله بشاگردى خود نسبت بايشان افتخار ميورزيده .\r\n\r\n","description":"","footnote":"","page_name":" 167 ","page_number":560},
  {"content":"\r\n\r\nعضد الدّوله در عراق و فارس بناهاى زياد از خود بيادگار گذاشته بود از جمله بسيارى از عمارات بغداد را كه خراب شده بوده تعمير كرده و بر مشاهد شهداى كربلا و قبر امير المؤمنين على گنبد و بارگاه ساخته و در بغداد و شيراز بانشاء بيمارستان عضدى و بناى آب‌انبارها پرداخته و سدّ معروف بند امير را بر رود كر براى مشروب ساختن جلگهء كربال در زير اصطخر فارس به پا داشته است .\r\n\r\n2 - شرف الدوله ( 372 - 379 )\r\nچون عضد الدوله وفات يافت امرا و رؤساى لشكرى پسر او ابو كاليجار مرزبان را با لقب صمصام الدوله بجاى او بامارت برداشتند . صمصام الدوله دو برادر خويش ابو الحسين احمد و ابو طاهر فيروز شاه را بفارس مأمور كرد تا ايشان مملكت اصلى و پاىتخت پدرى را از دست‌اندازى برادر ديگر يعنى ابو الفوارس شيرذيل « 1 » كه با لقب شرف الدّوله بر كرمان امارت ميكرد محفوظ دارند ليكن ايشان قبل از آنكه بفارس برسند شرف الدوله بشيراز آمد و بجاى پدر نشست و نام برادر را از خطبه انداخت سپس بصره را مسخر ساخت و حكومت آن را از جانب خود بابو الحسين احمد واگذاشت و چون صمصام الدّوله لشكر بدفع او فرستاد سپاهيان برادر را مغلوب كرد و بر قلمرو اصلى عضد الدّوله مستقر گرديد .\r\nيك سال بعد از فوت عضد الدّوله برادرش مؤيّد الدوله نيز در رى وفات يافت و وزير او صاحب اسماعيل بن عبّاد چنان كه بيايد فخر الدوله را كه در خراسان سرگردان ميزيست برى دعوت نموده بجاى برادر بامارت نشاند . صمصام الدوله خليفه را بفرستادن خلعت جهت فخر الدوله واداشت و خود نيز نسبت بعمّ خويش چنين كرد و او را به اين ترتيب متّحد و ياور خود نمود .\r\n\r\n\r\n","description":"","footnote":"\r\n( 1 ) - شيرذيل تلفظ ديلمى شيردل است .\r\n","page_name":" 168 ","page_number":561},
  {"content":"\r\n\r\nدر زمان امارت شرف الدوله پنج پسر عضد الدوله به علت خودخواهى و نامجوئى و نفاق اساس اتحاد دولت آل بويه را به كلى متزلزل كردند و فخر الدوله عمّ ايشان هم آن قدرت و نفوذ كلمه‌اى را كه براى جلوگيرى از اختلافات خانه‌برانداز ايشان و حفظ يگانگى لازم بود نداشت به همين جهت هر كدام در گوشه‌اى از ممالك عضد الدوله بدشمنى با ديگران امارت ميكردند و خيالى جز برانداختن همديگر نداشتند .\r\nدر سال 374 ابو الحسين احمد در اهواز و ابو طاهر فيروز شاه در بصره بنام فخر الدوله خطبه خواندند و سكّه زدند و بهيچيك از دو برادر ديگر يعنى شرف الدوله و صمصام الدوله اعتنا نكردند . عمان هم كه در حقيقت ضميمهء فارس و جزء ممالك شرف الدوله بود مطيع صمصام الدوله گرديد .\r\nسال بعد جمعى از سپاهيان و رؤساى ديلمى در بغداد بر صمصام الدوله شوريدند و از شرف الدوله تبعيّت نمودند و خواستند كه پسر پنجم عضد الدوله يعنى ابو نصر بهاء الدوله را كه پانزده سال بيش نداشت بنيابت از شرف الدوله در بغداد بجاى صمصام - الدوله بنشانند امّا صمصام الدوله پيشدستى كرده رؤساى شورشيان را كشت و بهاء الدوله را در زندان انداخت .\r\nدر سال 375 شرف الدوله ببهانهء نجات بهاء الدوله از حبس به طرف عراق لشكر كشيد و اهواز را از ابو الحسين احمد گرفت و احمد پيش عمّ خود فخر الدوله برى گريخت . فخر الدوله او را اكرام كرد ولى او چون سوداى تصرّف اصفهان و شورش بر عمّ خود در دماغ مىپخت فخر الدوله محبوسش كرد و در حال احتضار امر بكشتنش داد .\r\nپس از تسخير اهواز شرف الدوله بصره را نيز مسخّر ساخت و بر برادر ديگر ابو طاهر فيروز شاه دست يافت . صمصام الدوله چاره‌اى نديد جز آنكه با برادر صلح كند . قرار دو برادر بر اين شد كه صمصام الدوله بهاء الدوله را رها كند و شرف الدوله را بر خود مقدّم و مطاع بشناسد و در بغداد از جانب او نائب باشد و در خطبه بنام شرف الدوله ابتدا كند .\r\nاين مصالحه يك سال بيشتر طول نكشيد به اين معنى كه در تاريخ 376\r\n\r\n","description":"","footnote":"","page_name":" 169 ","page_number":562},
  {"content":"\r\n\r\nشرف الدوله كه خيالى جز استيلاى بر بغداد نداشت از اهواز بواسط سپاه برد و بهانهء او اين بود كه بهاء الدوله را كه هنوز صمصام الدوله آزاد نكرده بود از چنگ او رها سازد .\r\nصمصام الدوله بهاء الدوله را از ترس پيش برادر فرستاد و چون ديد كه بين سران ديلم و ترك او در جنگ و دفاع اختلاف كلى حاصل است صلاح را در آن ديد كه خود پيش برادر رود و به او تسليم شود . شرف الدوله ببغداد وارد شد و صمصام الدوله را پس از سه سال و يازده ماه امارت در حبس انداخت و بجاى پدر و عزّ الدوله و معزّ الدوله نشست .\r\nاز وقايع مهمّ امارت شرف الدوله جنگ سپاهيان اوست در سال 377 با بدر بن حسنويهء كرد در كرمانشاه و شكست ايشان از بدر كه منتهى ببسط تسلّط بدر بر قسمت عمدهء عراق عجم غربى گرديده است .\r\nشرف الدوله بعد از دو سال و هشت ماه امارت بر عراق بتاريخ غرّهء جمادى الاولى سال 379 مرد ليكن قبل از فوت دستور داد كه صمصام الدوله را كه در يكى از قلاع فارس محبوس بود كور نمايند و چون او مرد برادر كوچكش بهاء الدوله بر عراق امير گرديد .\r\n\r\n3 - بهاء الدوله ( 379 - 403 )\r\nشرف الدوله در مرض موت پسر خويش امير ابو على را بفارس فرستاد ليكن پيش از آنكه او بشيراز برسد خبر مرگ شرف الدوله رسيد و نگاهبانان قلعه‌اى كه صمصام - الدوله و برادر ديگرش ابو طاهر فيروز شاه در آنجا زندانى بودند آن هر دو را رها كردند و جمع كثيرى از ديالمه دور صمصام الدّوله را گرفتند و چون امير ابو على بشيراز آمد بين ياران او و اصحاب صمصام الدوله جنگ درگرفت و مدّتى اين حال دوام داشت تا\r\n\r\n","description":"","footnote":"","page_name":" 170 ","page_number":563},
  {"content":"\r\n\r\nآنكه بهاء الدّوله ابو على را بپناه خود خواست و چون او بواسط بملاقات بهاء الدّوله رفت ابتدا او را محترم داشت ليكن كمى بعد ويرا گرفت و كشت و مصمّم تسخير فارس گرديد .\r\nدر سال 380 بهاء الدّوله خوزستان را فتح كرد و سپاهيان صمصام الدّوله را كه پس از مرگ برادرش ابو طاهر در فارس و خوزستان مستقل شده بود شكست داد .\r\nصمصام الدّوله بالاخره با بهاء الدّوله صلح كرد و قرار شد كه فارس و بهبهان ملك صمصام الدّوله باشد و خوزستان و عراق عرب در تصرّف بهاء الدوله بماند و به اين شرط بهاء الدّوله ببغداد برگشت .\r\nدر اوايل ايّام امارت بهاء الدّوله از يك طرف موصل و ممالك آل حمدان در سال 379 از دست عمّال آل بويه بيرون رفت و از طرفى ديگر كرمان را در سال 381 امير خلف بن احمد صفّارى از چنگ ايشان بدر برد ولى بهاء الدّوله موصل را بار ديگر در تاريخ 382 به خود برگرداند و كرمان را هم در سال 390 مجدّدا تسخير كرد .\r\nدر سال 382 صمصام الدّوله خوزستان را از تصرّف بهاء الدّوله بدر آورد و بهاء الدّوله به علت ضعف قواى لشكرى و بىپولى نتوانست برادر را از آنجا دفع كند و خوزستان تا دو سال در دست عمّال صمصام الدّوله بود تا آنكه در 384 بهاء الدّوله آنجا را مسخر خود ساخت ليكن باز سال بعد صمصام الدّوله آنجا را گرفت و اين دفعه تا بصره پيش راند و بر آنجا نيز مستولى شد و اين نواحى همواره بين دو برادر متنازع فيه بود تا آنكه صمصام الدّوله در سال 388 بدست يكى از پسران عزّ الدّولهء بختيار بقتل رسيد و به اين ترتيب انتقام قتل عزّ الدّوله از پسر عضد الدّوله قاتل او بدست پسرش كشيده شد . بهاء الدّوله فرصت را غنيمت دانسته فارس و خوزستان را از چنگ پسران بختيار و مدّعيان ديگر بيرون آورد و بار ديگر فارس و خوزستان و عراق تحت امر يك امير درآمد .\r\nبهاء الدوله در سال 403 پس از 24 سال امارت به همان مرض پدر خود\r\n\r\n","description":"","footnote":"","page_name":" 171 ","page_number":564},
  {"content":"\r\n\r\nعضد الدّوله يعنى صرع در ارّجان مرد و نعش او را بنجف اشرف آورده در جنب مزار پدرش به خاك سپردند .\r\n\r\n4 - سلطان الدّوله ( 403 - 415 )\r\nپس از مرگ بهاء الدّوله پسرش ابو شجاع سلطان الدّوله در بغداد و فارس جاى پدر را گرفت و او بصره را ببرادرزادهء خويش ابو طاهر جلال الدّوله و كرمان را ببرادر ديگر ابو الفوارس كه بعدها قوام الدّوله لقب يافت واگذاشت و تا چند سالى بين برادران صفاى ظاهرى برقرار بود تا آنكه در سال 407 ابو الفوارس بتحريك جمعى از سران ديلمى بر سلطان الدّوله ياغى شد و چون شيراز را از برادر خالى يافت به آنجا تاخت امّا استيلاى او دوام نيافت چه سلطان الدّوله به زودى او را از آنجا راند و خواست كرمان را هم از دست او بگيرد ابو الفوارس از اضطرار بسلطان محمود غزنوى كه در اين تاريخ در شهر بست سيستان اقامت داشت پناه برد . محمود مقدم او را گرامى داشت و يكى از سرداران خود را بهمراهى او بكرمان فرستاد . ابو الفوارس بكمك سپاهيان غزنوى كرمان و فارس را گرفت ليكن سلطان الدّوله بشتاب تمام از بغداد بشيراز آمد و اين بار ابو الفوارس را شكستى سخت داد و فارس و كرمان را از او پس گرفت و ابو الفوارس بهمدان نزد شمس الدوله پسر مجد الدّولة بن فخر الدوله گريخت . عاقبت سلطان الدّوله در سال 409 بر او بخشود و او را مجدّدا بكرمان برگرداند .\r\nدر سال 411 لشكريان در بغداد بر سلطان الدّوله شوريدند و او را از امارت عزل كرده برادر كوچكترش ابو على مشّرف الدّوله را بجاى او باميرى برداشتند و سلطان الدّوله باهواز پناهنده شد و چون خواست بغداد را از چنگ برادر بيرون آورد مغلوب شد و مشرف الدّوله رسما در محرّم 412 نام او را در دار الخلافه از خطبه انداخته باسم خود خطبه خواند عاقبت بين دو برادر در سال بعد صلح برقرار شد به اين ترتيب كه فارس و كرمان تحت امر سلطان الدّوله باشد و عراق در دست مشرف الدّوله .\r\n\r\n","description":"","footnote":"","page_name":" 172 ","page_number":565},
  {"content":"\r\n\r\n\r\n5 - ابو كاليجار مرزبان ( 415 - 440 )\r\nسلطان الدّوله بعد از افتادن از امارت بغداد و عراق مدّت سه سال ديگر بر فارس و قسمتى از خوزستان و كرمان حكومت ميكرد و چون در سال 415 مرد پسرش ابو كاليجار مرزبان بجاى او نشست ليكن جمعى از لشكريان بهواخواهى قوام الدّوله ابو الفوارس عمّ او كه از جانب برادر بر كرمان والى بود برخاستند و او را بشيراز دعوت كردند . ابو الفوارس دو بار بفارس لشكر كشيد دفعهء اوّل شكست يافت و در دفعهء دوم اگرچه تمام فارس را از دست برادرزاده بيرون آورد ولى بالاخره مغلوب و بكرمان منهزم شد و ابو كاليجار در 417 در شيراز مستقر گرديد . سال بعد ابو كاليجار بكرمان حمله برد و ابو الفوارس از پيش او گريخت امّا چون همراهيان ابو كاليجار از گرما صدمات كلّى ديدند كار نزاع عمّ و برادرزاده به صلح ختم شد و مقرّر گرديد كه كرمان ابو الفوارس و فارس ابو كاليجار را باشد و اين دوّمى سالى 20000 دينار بعمّ خود بعنوان خراج بپردازد . ترتيب فوق فقط يك سال دوام كرد چه قوام الدوله ابو الفوارس هيچوقت از خيال تصرف فارس بيرون نميرفت عاقبت هم به همين عزم در سال 419 تهيّهء سپاهيانى جهت تسخير شيراز ديد امّا غفلة قبل از حركت مرد و چنين شهرت كرد كه كسانش بعلّت سوءسيرت و ستم‌پيشگى او را مسموم نمودند و چون او از ميان رفت رجال دربار و سران لشكرى ابو كاليجار را بگرفتن كرمان خواستند و ابو كاليجار به سهولت بر آنجا مسلّط شد و از اين طرف بالنّسبه آسوده‌خاطر گرديد .\r\nامّا در طرف خوزستان و عراق بين اين امير و پسر و جانشين ابو على مشرّف - الدّوله يعنى ابو طاهر جلال الدّوله همچنان نزاع باقى بود چه جلال الدوله كه پس از مرگ پدرش مشرّف الدّوله در سال 416 باميرى عراق و خوزستان رسيده بود مثل اكثر ديالمهء قبل از خود كه با امراى بويهى فارس بر سر تصرّف بصره و اهواز نزاع\r\n\r\n","description":"","footnote":"","page_name":" 173 ","page_number":566},
  {"content":"\r\n\r\nداشتند با ابو كاليجار بر سر همين امر در جدال افتاد بخصوص كه جلال الدّوله پس از فوت پدرش دعوت مردم بغداد را برفتن آن شهر نپذيرفته و در بصره مانده بود و اهالى بغداد بنام ابو كاليجار خطبه خوانده بودند امّا ابو كاليجار بعلّت گرفتارى در جنگ با ابو الفوارس نتوانست ببغداد حركت كند و بغداد از حضور اميرى خالى ماند و تا دو سال به همين وضع ماند و مردم جمعى طرفدار ابو كاليجار بودند و گروهى هواخواه جلال الدّوله عاقبت جلال الدّوله در سال 418 بمناسبت نزديكى ببغداد و اشتغال ابو كاليجار در سمت كرمان ببغداد رفت و رسما بامارت برگزيده شد ليكن اين انتخاب باز هرج و مرج امور عراق را از ميان نبرد و غالبا بين سپاهيان ديلمى و ترك خصومت ديرينه تجديد ميشد تا آنكه در 419 تركان در بصره بر پسر جلال الدّوله الملك العزيز ابو منصور شوريدند و ابو كاليجار را كه در اين تاريخ از جانب كرمان آسوده‌خاطر شده بود بتصرّف بصره خواندند و تا يك سال جلال الدّوله نتوانست آنجا را از ابو كاليجار پس بگيرد امّا در سال 420 كه ابو كاليجار به واسط تاخت جلال الدّوله او را شكستى سخت داد و اهواز را نيز از كف او بيرون آورد و سال بعد او را در جنگى ديگر منهزم ساخت و بصره را از او بازستاند و اين حال كشمكش بين دو امير ديلمى بر سر تصرّف بصره و اهواز و سيادت در بغداد تا تاريخ 428 برجا بود و جلال الدّوله غالب اوقات در بغداد با طرفداران ابو كاليجار ايّام را بزد و خورد ميگذاشت تا بالاخره در سال مزبور دو حريف صلح كردند و براى آنكه ديگر راه خلاف نروند جلال الدّوله دختر خود را بپسر ابو كاليجار بزوجيّت داد و نزاع بين جانبين برخاست .\r\nجلال الدّوله در شعبان 435 پس از شانزده سال و يازده ماه امارت در بغداد فوت كرد و با اينكه جمعى از مردم با پسرش الملك العزيز ابو منصور بيعت كردند ابو كاليجار بوعده و وعيد اكثر لشكريان را با خود يار نمود و مقام جلال الدّوله را به اين ترتيب گرفت و ملك عزيز فرارى شد و پس از مدّتى سرگردانى بدون آنكه بتواند جاى پدر را بدست آورد مرد و ابو كاليجار بدون منازع بار ديگر عراق را بر خوزستان و فارس منضّم ساخت .\r\n\r\n","description":"","footnote":"","page_name":" 174 ","page_number":567},
  {"content":"\r\n\r\nامارت ابو كاليجار تا سال 440 طول كشيده و او در اواخر ايّام اميرى خويش با افراد خاندان كاكويه و سران سلجوقى زدوخورد كرده و اين مقارن ايّامى بوده است كه سلاجقه بر قسمت اعظم ايران مسلط آمده و اكثر ممالك آل بويه را بدست خود گرفته بودند . ابو كاليجار ناچار در سال 439 چنان كه در احوال سلاجقه بيايد با طغرل سلجوقى صلح كرد و دختر خود را بطغرل داد و دختر جعزى بيك برادر طغرل را هم براى پسر خود ابو منصور گرفت و ديالمهء عراق در حقيقت از اين تاريخ ببعد حمايت سلاجقه را بر خود پذيرفتند .\r\n\r\n6 - ملك رحيم ( 440 - 447 )\r\nابو كاليجار در سال 440 در سفرى كه بكرمان براى سركوبى عامل ياغى خود رفته بود فوت كرد . مردم بغداد بر پسرش ابو نصر خسرو فيروز كه ملك رحيم لقب يافته بيعت نمودند امّا ابو كاليجار شش پسر داشت كه هر كدام داعيهء سلطنت و گرفتن مقام پدر داشتند چنان كه از ايشان ابو منصور فولادستون شيراز را تصاحب نمود ليكن ملك رحيم بدستيارى برادر ديگر ابو سعد خسرو شاه فولاد ستون را دستگير نمود و بر شيراز استيلا يافت و برادر را در قلعهء اصطخر محبوس ساخت و ارّجان را هم ببرادر چهارم ابو طالب كامروا سپرد و او و ابو سعد بر اين نواحى مسلط بودند تا آنكه در سال 441 فولاد ستون از حبس گريخت و جماعتى از ديالمه دور او را گرفتند و فولاد ستون بمسلم ساختن فارس بامر خود توفيق يافت و در رامهرمز بر سپاهيان سه برادر غلبه كرد و اهواز را از ايشان گرفت ليكن سال بعد چون لشكريان بر فولاد ستون شوريدند بتخليهء آنجا مجبور گرديد .\r\nدر سال 443 ملك رحيم اصطخر و شيراز را تسخير نمود و فولاد ستون چاره‌اى نديد جز آنكه از طغرل سلجوقى مدد بطلبد طغرل از اصفهان سپاهى گران\r\n\r\n","description":"","footnote":"","page_name":" 175 ","page_number":568},
  {"content":"\r\n\r\nبه يارى فولاد ستون فرستاد و فولاد ستون در اهواز به سختى ملك رحيم را منهزم ساخت\r\nدر 445 شيراز را از برادر خود ابو سعد گرفت و بنام طغرل سلجوقى و برادر خويش ملك رحيم و پس از ايشان باسم خود خطبه خواند و بر فارس مستولى شد .\r\nدر سال 447 يكى از سران ديلمى فولاد نام كه بر قلعهء اصطخر مسلط بود فولاد ستون را از شيراز بيرون كرد و نام طغرل را از خطبه انداخت و باسم ملك رحيم و ابو سعد خسرو شاه خطبه خواند ولى ايشان به زودى دريافتند كه او راه تزوير ميرود به همين جهت فولاد ستون و ابو سعد بر شيراز حمله بردند و به زحمت زياد فولاد را از آنجا راندند و شيراز را بار ديگر بنام ملك رحيم تحت امر خود گرفتند .\r\nملك رحيم به شرحى كه در تاريخ سلاجقه خواهيم گفت در همين سال 447 كه تاريخ ورود طغرل سلجوقيست ببغداد بدست او اسير شد و خليفه امر داد كه بنام طغرل خطبه بخوانند . به اين ترتيب ملك رحيم آخرين ديالمهء عراق است و اگرچه برادرش فولاد ستون تا يك سال ديگر يعنى تا 448 حيات و در فارس حكومت داشته تاريخ دستگيرى او و قطع خطبهء بغداد را از نام او كه بمنزلهء ختم دورهء امارت آل بويه در بغداد است بايد سال انقراض واقعى اين سلسله شمرد . مدّت امارت ملك رحيم شش سال و ده روز بود .\r\n\r\nب - ديالمهء عراق و خوزستان و كرمان\r\nديالمهء عراق عرب و خوزستان و كرمان يعنى ممالكى كه ابتدا بدست ابو الحسين احمد معزّ الدّوله فتح شد و بعد از او در سال 356 بپسرش عزّ الدّولهء بختيار رسيد چنان كه ديديم پس از قتل عزّ الدوله در 367 بدست عضد الدّوله پسر ركن الدّوله افتاد و از خاندان معزّ الدّوله بيرون رفت و اين ولايات تا سال 448 كه در آن تاريخ فولاد ستون بتوسط يكى از رؤساى شبانكاره از امارت فارس و كرمان رانده شد همواره بين پسران و نوادگان عضد الدّوله مابه‌النّزاع بود چنان كه گاهى تمام اين نواحى بدست يك نفر مىافتاد و گاهى ديگر هر قسمت يا هر دو قسمت از آنها مطيع يكى از ايشان بود و ما چون شرح\r\n\r\n","description":"","footnote":"","page_name":" 176 ","page_number":569},
  {"content":"\r\n\r\nاين منازعات و دست بدست گشتن اين ولايات را در تاريخ ديالمهء فارس يادآور شده‌ايم ديگر بتكرار آنها حاجتى نيست همينقدر در اينجا اسامى امراى ديلمى عراق و اهواز و كرمان را در فهرستى يادآور ميشويم بقرار ذيل :\r\n\r\nدر عراق و اهواز و كرمان\r\n1 - عزّ الدّوله بختيار بن معزّ الدّوله ( 356 - 367 )\r\n2 - عضد الدّولة بن ركن الدّوله ( 367 - 372 ) كه از تاريخ 338 فارس را نيز مالك بوده .\r\n3 - شرف الدوله ابو الفوارس شيرذيل پسر عضد الدّوله ( 372 - 379 ) ايضا مالك فارس\r\n4 - بهاء الدّوله ابو نصر برادر او ( 379 - 403 ) ايضا مالك فارس\r\n5 - سلطان الدّوله ابو شجاع پسر بهاء الدّوله ( 403 - 412 )\r\n\r\nدر عراق فقط يا در عراق و فارس با هم\r\n1 - مشرّف الدّوله ابو على پسر بهاء الدّوله ( 412 - 416 )\r\n2 - ابو طاهر جلال الدّوله پسر مشرّف الدّوله ( 416 - 435 )\r\n3 - ابو كاليجار مرزبان پسر سلطان الدّوله ( 435 - 440 ) مالك فارس ايضا\r\n4 - ملك رحيم پسر ابو كاليجار ( 440 - 447 ) مالك فارس ايضا\r\n\r\nدر كرمان فقط يا در كرمان و فارس با هم\r\n1 - قوام الدّوله ابو الفوارس پسر بهاء الدّوله ( 403 - 419 )\r\n2 - ابو كاليجار مرزبان پسر سلطان الدّوله ( 419 - 440 ) مالك فارس و عراق ايضا\r\n3 - ابو منصور فولاد ستون پسر ابو كاليجار ( 440 - 448 )\r\n\r\n","description":"","footnote":"","page_name":" 177 ","page_number":570},
  {"content":"\r\n\r\n\r\nج - ديالمهء رى و همدان و اصفهان\r\nرى و همدان و اصفهان چنان كه سابقا ديديم در ميان فرزندان بويه ابتدا سهم ابو على حسن ركن الدّوله بود و اين امير در سال 366 اندكى قبل از فوت خويش از اين نواحى اصفهان را بپسرش ابو منصور بويه ملقب بمؤيّد الدّوله و رى و همدان و مضافات اين دو قسمت را بپسر ديگر ابو الحسن على ملقّب بفخر الدّوله واگذاشت و از دو پسر تعهّد گرفت كه امر برادر بزرگتر ابو شجاع پناه خسرو و عضد الدّوله را كه مالك فارس و كرمان شده بود اطاعت كنند .\r\nبه اين ترتيب قلمرو ركن الدّوله در سال 366 سهم دو پسرش مؤيّد الدّوله و فخر الدّوله گرديد ولى اين حال فقط سه سال دوام كرد چه به تفصيلى كه ميدانيم عضد الدّوله در سال 369 به اين بهانه كه فخر الدّوله در نزاع بين او و عزّ الدّولهء بختيار جانب پسر عم را گرفته و به يارى او قصد برادر بزرگتر را داشته از بغداد بعزم سركوبى برادر حركت كرد و فخر الدّوله كه تاب پايدارى نداشت و ميترسيد كه عضد الدّوله با او همان معامله را روا دارد كه با عزّ الدوله معمول داشته ممالك خويش را رها نمود و بجرجان بپناه قابوس بن وشمگير رفت . عضد الدوله رى و همدان و ساير ولايات فخر الدوله را گرفت و آنها را ضميمهء اصفهان ساخته ببرادر خود مؤيّد الدّوله واگذاشت و او را خليفه و نايب خويش معرّفى كرد .\r\n\r\n1 - مؤيّد الدّوله ( 366 - 373 )\r\nمؤيّد الدّوله به شرحى كه در احوال قابوس گذشت در جمادى الأخرى سال 371 بامر عضد الدّوله قابوس و فخر الدّوله را از جرجان بخراسان راند و آن ناحيه و قسمتى از طبرستان را هم بحوزهء امارت خود ملحق ساخت سپس در رمضان همين سال\r\n\r\n","description":"","footnote":"","page_name":" 178 ","page_number":571},
  {"content":"\r\n\r\nبر قابوس و ابو العبّاس تاش سپهسالار امير نوح بن منصور سامانى كه به يارى دشمنانش آمده بودند غلبه كرد و فخر الدّوله و قابوس به علت قدرت مؤيّد الدوله و عضد الدّوله از پس گرفتن ممالك خود مأيوس گرديدند .\r\nمؤيّد الدّوله تا سال 372 كه سال فوت عضد الدوله است از جانب برادر بر تمام عراق عجم و گرگان و طبرستان امارت ميكرد و چون برادرش وفات يافت در اين نواحى به كلى مستقل شد و او اين ممالك را بتدبير و كفايت وزير ناميش صاحب ابو القاسم اسماعيل بن عبّاد ( 326 - 385 ) كه از منشيان و بلغاى بسيار معروف زبان عربيست اداره ميكرد و صاحب كه دست‌پروردهء ابو الفضل بن العميد منشى مشهور و وزير ركن الدّوله است مردى كريم و فضل‌دوست و بخشنده و نسبت بشعرا بذّال و مشوّق بوده و در رى و اصفهان همه وقت در گرد او جمع كثيرى از اهل علم و بحث و شعر و ادب ميزيسته و بنام او شعر ميگفته و كتاب مىنوشته‌اند و صاحب در اين سيره با رقيب همعصر خويش شمس المعالى قابوس دم برابرى و همچشمى ميزده است و او مالك كتابخانه‌اى بوده است كه جهت كثرت عدد كتاب و امتياز نسخ در آن ايّام بيمانند بشمار ميرفته .\r\n\r\n2 - فخر الدّوله ( 366 - 387 )\r\nيك سال پس از مرگ عضد الدّوله مؤيّد الدّوله نيز در گرگان وفات يافت و چون مؤيّد الدّوله جانشينى جهت خود اختيار ننموده بود وزيرش صاحب بن عبّاد بزرگان مملكت را بر آن داشت كه فخر الدّوله را از نيشابور بخواهند و او را كه بزرگ خاندان بويهى است و مالك اوّلى اين بلاد بوده بجاى برادر بامارت بردارند . رأى صاحب را همگى پذيرفتند و فخر الدّوله در رمضان 373 از نيشابور بجرجان آمد\r\n\r\n","description":"","footnote":"","page_name":" 179 ","page_number":572},
  {"content":"\r\n\r\nو بامارت نشست و صاحب را با وجود ميل او بكناره‌گيرى كماكان بوزارت خود باقى گذاشت .\r\nدر همين سال ابو العبّاس حسام الدوله تاش كه در جنگ با مؤيّد الدوله به يارى فخر الدّوله قيام كرده بود از سپهسالارى اردوى خراسان معزول و مقامش بامير ابو الحسن سيمجورى واگذاشته شد . ابو العباس از فخر الدّوله مدد خواست و فخر الدّوله سپاهيانى بمعاونت ابو العباس بنيشابور فرستاد و ابو العباس بالنّتيجه غلبه كرد .\r\nابو الحسن سيمجورى پس از شكست از ابو العباس و فخر الدّوله دست توسّل بدامن شرف الدوله ابو الفوارس ديلمى امير فارس دراز كرد . شرف الدوله هم كه از فخر الدّوله بمناسبت جانبدارى او از صمصام الدّوله برادر و رقيب شرف الدوله دلى خوش نداشت بامير ابو الحسن سيمجورى مدد داد و امير سيمجورى بمعاونت ايشان ابو العباس را به سختى منهزم كرد و ابو العباس بگرگان نزد فخر الدّوله گريخت . امير ديلمى او را اكرام تمام نمود و در عوض خراسان گرگان و استراباد و مضافات آنها را كه ملك شمس المعالى قابوس بود بابو الحسن واگذاشت و با اين رفتار نسبت بيار وفادار قديم خود يعنى قابوس كه براى خاطر فخر الدوله از امارت افتاده بود طريق ناجوانمردى سپرد و در اين عمل فخر الدّوله بيشتر از وزير خود صاحب بن عباد كه رقابت و دشمنى مخصوصى نسبت بقابوس داشت پيروى كرد .\r\nدر سال 379 موقعى كه شرف الدوله در بغداد مرد و بهاء الدوله جاى او را گرفت صاحب بن عباد كه ميل غريبى بتصرّف دار الخلافه و گرفتن وزارت بغداد داشت فخر الدّوله را تشويق بلشكركشى بعراق نمود و با اينكه فخر الدّوله به اين امر راضى نبود عاقبت باصرار وزير تن به قضا در داد و قرار شد كه او خود از راه خوزستان عازم بغداد شود و صاحب بن عباد و بدر بن حسنويهء كرد هم از طريق كرمانشاه امّا امير ديلمى چون نسبت به صاحب بن عباد بدگمان شد و ترسيد كه او با پسر عضد الدّوله دست يكى كرده باشد وزير را با خود به طرف اهواز آورد و در راه هم نسبت بلشكريان صاحب سخت گرفت و سوء ظنّ بين طرفين شدّت يافت و احوال سپاه اختلال پذيرفت\r\n\r\n","description":"","footnote":"","page_name":" 180 ","page_number":573},
  {"content":"\r\n\r\nمخصوصا چون در اهواز كارون طغيان كرد و در سدّها رخنه پيدا شد فخر الدّوله چنين پنداشت كه آن بر اثر خدعهء سپاه بهاء الدوله است ناچار اهواز را رها كرد و برى برگشت و بتدريج بدگمانى او نسبت به صاحب زائل گرديد و به او و بيارانش مال فراوان بخشيد و صاحب همچنان در وزارت فخر الدّوله باقى بود تا آنكه در سال 385 در رى وفات يافت و فخر الدّوله با وجود خدماتى كه از وزير فاضل كاردان خود ديده بود پس از مرگ او كليّهء اموالش را در ضبط خود گرفت و جميع ياران او را مصادره و جريمه نمود و از اين راه ذكرى زشت از خود بجا گذاشت .\r\n\r\n3 - مجد الدّوله ( 387 - 420 )\r\nدو سال بعد از فوت صاحب بن عباد فخر الدّوله نيز در قلعهء طبرك شهر رى وفات يافت و چون پسران او بحدّ رشد نرسيده بودند زوجه‌اش سيّده خاتون دختر اسپهبد رستم بن مرزبان متصدّى امور مملكت شد و او پسر چهار سالهء خود ابو طالب رستم را با لقب مجد الدّوله نامزد امارت رى و جانشينى شوهر كرد و همدان و كرمانشاه را هم بپسر ديگر ابو طاهر شمس الدّوله سپرد .\r\nسال جلوس مجد الدّوله بجاى پدرش فخر الدّوله همان سالى است كه در آن محمود غزنوى نيز بجاى پدر خود سبكتكين بامارت غزنه برقرار شده و سال بعد آن يعنى 388 مقارن ايّامى است كه از يك طرف محمود بعنوان سپهسالارى اردوى سامانيان بر خراسان استيلا يافته و از طرفى ديگر متّحد او قابوس وشمگير بعد از هجده سال ممانعت مؤيّد الدّوله و فخر الدّوله بامارت گرگان برگشته و عمّال مجد الدّوله را از آن ناحيه رانده است . به اين ترتيب مىبينيم كه قلمرو حكومتى مجد الدّوله در همان اوان جلوس او بين ممالك دو حريف قوىپنجه مثل محمود غزنوى و قابوس زيارى محصور شده و با رقابتى كه از قديم بين ديالمهء رى و آل زيار و سپهسالاران اردوى خراسان وجود\r\n\r\n","description":"","footnote":"","page_name":" 181 ","page_number":574},
  {"content":"\r\n\r\nداشته خطر بزرگى از اين دو جانب براى او در كار پيش‌آمدن بوده است اما مادام كه سيّده خاتون بر كارها مسلّط بود و امور مملكت برأى و تدبير او ميگذشت كارها فى الجمله سر و صورتى داشت نه قابوس و پسرش فلك المعالى در مخالفت با مجد الدّوله كارى از پيش بردند و نه سلطان محمود در رى طمع كرد امّا چون مجد الدّوله بحدود رشد رسيد بنافرمانى نسبت بمادر پرداخت و بر خلاف ميل او وزيرى انتخاب نمود سيّده خاتون ابتدا بقلعهء طبرك رفت سپس محرمانه از آنجا پيش بدر بن حسنويه گريخت و بكمك او و پسر ديگر خود شمس الدّوله در سال 397 برى برگشت و مجد الدّوله را گرفت و شمس الدوله را بجاى او امير كرد .\r\nسيّده خاتون بعد از يك سال از شمس الدوله رنجيد به همين علّت او را بهمدان برگرداند و بار ديگر مجد الدوله را از قيد رها كرده تحت اختيار خود بامارت گذاشت و شمس - الدوله اگرچه خواست بكمك بدر بن حسنويه مادر و برادر را مغلوب كند ليكن كارى از پيش نبرد .\r\nسيّده خاتون پس از مرگ شوهر خود فخر الدوله حكومت اصفهان را بپسر خال خود كه ابو جعفر محمّد بن دشمنزيار نام داشت و بلقب علاء الدّوله ملقب گرديد واگذاشت . پدر اين شخص دشمنزيار يعنى خال سيّده خاتون را بديلمى كاكويه ميگفتند و كاكويه در اين زبان همان معنى خال عربى و دائى را در فارسى امروزى دارد و به همين علّت است كه علاء الدّوله بپسر كاكويه و فرزندان او بديالمهء كاكويه شهرت يافته‌اند .\r\nعلاء الدوله تا تاريخ فرار سيّده خاتون از رى در اصفهان بود چون اين زن از پيش مجد الدوله گريخت علاء الدوله هم اصفهان را از ترس رها كرده ببهاء الدوله پناهنده شد و در آنجا بود تا سيّده خاتون برى برگشت . علاء الدوله نيز بار ديگر خود را باصفهان رساند و مجددا بحكومت آن ناحيه برقرار گرديد .\r\nدر سال 405 شمس الدوله بلاد متصرّفى بدر بن حسنويه را كه در اين تاريخ بدست شورشيان سپاهش بقتل رسيده بود بتصرّف خود آورد و بر پسرش هلال كه\r\n\r\n","description":"","footnote":"","page_name":" 182 ","page_number":575},
  {"content":"\r\n\r\nباغواى سلطان الدوله بجنگ شمس الدوله آمده بود غلبه يافت و مالى فراوان از اين راه حاصل كرد و چون قدرتش افزونى گرفت به قصد رى و كشيدن انتقام خود از مادر و برادر حركت نمود . سيّده خاتون و مجد الدوله رى را رها كرده بدماوند پناه بردند و شمس الدوله رى را مسخر ساخت امّا چون خواست به عقب مادر و برادر رهسپار شود لشكريان مجد الدوله از اطاعت او سرپيچيدند و شمس الدوله بهمدان برگشت و مادر و برادر او برى مراجعت نمودند .\r\nمجد الدوله تا سال 420 در رى امارت داشت . در اواخر اين مدّت چون مادرش سيّده خاتون فوت كرد اوضاع دربار مجد الدوله مختل شد و لشكريان از اطاعت او سرپيچيدند و مجد الدوله هم به علت عيّاشى و استغراق در مطالعهء كتب زياد اعتنائى به كارهاى ملكى نداشت . عاقبت از بلاى استيلاى سپاهيان بسلطان محمود غزنوى استعانت جست و از او يارى خواست . محمود هم على حاجب از اصحاب خود را با لشكرى برى فرستاد . حاجب على مجد الدوله و پسرش ابو دلف را در رى دستگير نمود و كيفيّت را بمحمود نوشت . محمود در ربيع الآخر سال 420 شخصا برى آمد و مجد الدوله را از آنجا بغزنين فرستاد و به اين ترتيب شعبهء ديالمهء رى در 420 بدست غزنويان انقراض يافت .\r\n\r\n4 - شمس الدّوله ( 387 - حدود 412 )\r\nابو طالب شمس الدوله چنان كه گفتيم از همان سال فوت پدرش فخر الدوله از طرف پدرش سيّده خاتون بامارت همدان و كرمانشاه منصوب شد و او به شرحى كه در احوال برادرش مذكور افتاد در سال 397 قريب يكسال بجاى مجد الدوله در رى نشست و در 405 بلاد كردان حسنويه را نيز بقلمرو خود ضميمه ساخت ليكن در اين تاريخ كه ميخواست رى را هم از چنگ مادر و برادر بيرون آورد به قصد خود ظفر نيافت و او\r\n\r\n","description":"","footnote":"","page_name":" 183 ","page_number":576},
  {"content":"\r\n\r\nتا حدود 412 در حوزهء اصلى حكومتى خود بامارت باقى بود .\r\nبيشتر اشتهار شمس الدوله در تاريخ ايران از آن جهت است كه مدّتى وزارت او با حكيم و طبيب بزرگ شيخ الرّئيس ابو على حسين بن سينا بوده و شيخ پس از حركت از خوارزم در حدود 403 و شنيدن خبر قتل قابوس و مدتى اقامت در رى و غيره در حوالى 405 به خدمت شمس الدوله در همدان پيوسته و تا اواخر مدّت اين امير وزارت او را بر عهده داشته است .\r\n\r\n5 - سماء الدوله ( حدود 412 - 414 )\r\nآخرين ديالمهء همدان ابو الحسن سماء الدّوله پسر شمس الدّوله است كه در 414 به قصد تصرّف بروجرد بر حكمران آنجا فرهاد بن مردآويج ديلمى تاخته و فرهاد بعلاء الدولهء كاكويه والى اصفهان متوسّل شده علاء الدّوله بهمدان لشكر كشيد و شمس الدّوله را دستگير كرد و با او باحترام رفتار نمود ليكن جميع امراى ديلمى او را محبوس نمود و پس از فتح همدان بر دينور و شاپور خواست ( خرّم آباد حاليّه ) دست يافت . شعبهء ديالمهء همدان هم به اين ترتيب در 414 بدست خاندان كاكويه برافتاد . بقيّهء احوال ديالمهء كاكويه را كه در امارت مجد الدّوله بابتداى كار ايشان اشاره كرديم در ضمن تاريخ غزنويان و سلاجقه شرح خواهيم داد .\r\nاسامى امراى آل بويه و زمان امارت هريك\r\nالف - ديالمهء فارس\r\n1 - عماد الدّوله ابو الحسن على بن بويه ( 320 - 338 )\r\n2 - عضد الدوله و تاج الملة ابو شجاع پناه خسرو پسر ركن الدّوله ( 338 - 372 )\r\n\r\n","description":"","footnote":"","page_name":" 184 ","page_number":577},
  {"content":"\r\n\r\n3 - شرف الدوله ابو الفوارس شيرذيل پسر عضد الدّوله ( 372 - 379 )\r\n4 - صمصام الدّوله ابو كاليجار مرزبان پسر عضد الدّوله ( 379 - 388 )\r\n5 - بهاء الدوله ابو نصر پسر عضد الدّوله ( 388 - 403 )\r\n6 - سلطان الدّوله ابو شجاع پسر بهاء الدّوله ( 403 - 415 )\r\n7 - عماد الدّوله ابو كاليجار مرزبان پسر سلطان الدّوله ( 415 - 440 )\r\n8 - ملك رحيم ابو نصر خسرو فيروز پسر ابو كاليجار مرزبان ( 440 - 447 )\r\nب - ديالمهء عراق و خوزستان و كرمان\r\n1 - معزّ الدوله ابو الحسين احمد بن بويه ( 320 - 356 ) در عراق و خوزستان و فارس و كرمان\r\n2 - عزّ الدوله بختيار پسر معزّ الدّوله ( 356 - 367 ) در عراق و\r\n3 - عضد الدوله ابو شجاع پسر ركن الدوله ( 367 - 372 ) در عراق و خوزستان و فارس و كرمان\r\n4 - شرف الدوله ابو الفوارس شيرذيل پسر عضد الدوله ( 372 - 379 ) در عراق و خوزستان و فارس و كرمان\r\n5 - بهاء الدّوله ابو نصر پسر عضد الدوله ( 379 - 403 ) در عراق و خوزستان و فارس و كرمان\r\n6 - سلطان الدوله ابو شجاع پسر بهاء الدّوله ( 403 - 412 ) در عراق و خوزستان و فارس\r\n7 - مشرّف الدوله ابو على پسر بهاء الدّوله ( 412 - 416 ) در عراق فقط\r\n8 - ابو طاهر جلال الدوله پسر مشرّف الدّوله ( 416 - 435 )\r\n9 - ابو كاليجار مرزبان پسر سلطان الدّوله ( 435 - 440 ) در فارس از 415 و در كرمان از 419 و در عراق از 435 ببعد\r\n10 - ملك رحيم پسر ابو كاليجار ( 440 - 447 ) در عراق فقط\r\n\r\n","description":"","footnote":"","page_name":" 185 ","page_number":578},
  {"content":"\r\n\r\n11 - قوام الدوله ابو الفوارس پسر بهاء الدّوله ( 403 - 419 ) كرمان فقط\r\n12 - ابو منصور فولاد ستون پسر ابو كاليجار ( 440 - 448 ) كرمان فقط ( از 419 تا 440 كرمان ضميمهء فارس بوده )\r\nج - ديالمهء رى و اصفهان و همدان\r\n1 - ركن الدّوله ابو على حسن بن بويه ( 320 - 366 ) در تمام عراق عجم و كرمانشاه\r\n2 - مؤيد الدّوله ابو منصور بويه پسر ركن الدّوله ( 366 - 373 ) در اصفهان و از 369 در رى و همدان و گرگان و قسمتى از طبرستان\r\n3 - فخر الدّوله ابو الحسن على پسر ركن الدّوله ( 366 - 387 ) در رى و همدان و از 373 مالك ولايات مؤيد الدّوله\r\n4 - مجد الدّوله ابو طالب رستم پسر فخر الدّوله ( 387 - 420 ) در رى فقط\r\n5 - شمس الدوله ابو طاهر پسر ديگر فخر الدوله ( 387 - حدود 412 ) در همدان فقط\r\n6 - سماء الدوله ابو الحسن پسر شمس الدوله ( حدود 412 - 414 ) در همدان فقط\r\n\r\n","description":"","footnote":"","page_name":" 186 ","page_number":579},
  {"content":"\r\n\r\n\r\nفصل چهارم صفّاريان ( 247 - 393 )\r\n\r\nسيستان پيش از قيام يعقوب\r\nسيستان را مسلمين در خلافت عثمان در فاصلهء سنوات 30 و 33 فتح كردند و با اينكه مردم دلاور اين قسمت چند بار سر بطغيان برداشتند ليكن هر دفعه بدست عمّال و سرداران عرب سركوبى شدند و روز بروز نفوذ اسلام و آداب عربى بيشتر در اين سرزمين ريشه دوانيد .\r\nپس از كشته شدن عثمان و وقايعى كه بعد از آن رخ داد از قبيل عصيان معاويه و جنگ صفّين و حكم حكمين و استعفاى امام حسن از خلافت و شهادت امام حسين و حركات زشت ديگر يزيد از قتل‌عام مدينه و سنگ باريدن بر خانهء كعبه و ستمكارىهاى حجّاج و قتل مصعب بن زبير و برادرش عبد اللّه جماعتى از مسلمين كه سيرهء بىآلايش حضرت رسول و خلفاى اوّلى را ديده يا شنيده بودند جميع اين حركات را خلاف اسلام و خارج از حدّ انصاف و انسانيّت دانسته سر بمخالفت با خلفاى زمان و عمّال ايشان برداشتند و بخوارج كه در تقبيح اين اعمال با آن جمع همعقيده بودند پيوستند و چون از آزار عمّال بنى اميّه در زحمت بودند همه وقت بولايات دوردست مثل سواحل خليج فارس و بحر عمان و افريقا پناه مىجستند . كرمان و سيستان هم براى اين جماعت پناهگاه بالنّسبه مصونى بود .\r\n\r\n","description":"","footnote":"","page_name":" 187 ","page_number":580},
  {"content":"\r\n\r\nدر ايّام خلافت عبد الملك ( 65 - 86 ) و حكومت حجّاج بن يوسف بر عراقين شخصى از بزرگان عرب بنام قطرى كه مردى شاعر و فصيح و پرهيزكار بود مردم سيستان را از مظالم حجّاج و فساد دستگاه خلافت آگاه نمود و جمعيّت كثيرى از ايشان را با خود همدست كرد و سر بشورش برداشت و با اينكه حجّاج لشكر بدفع او فرستاد نتوانست بر او ظفر يابد و عدّهء زيادى از سپاهيان او در اين جنگ تلف شدند .\r\nاز اين تاريخ تا ظهور يعقوب ليث يعنى از 82 تا 247 خوارج در سيستان قدرت و جمعيّت بسيار داشتند و غالبا هم مزاحم حكّام اين ناحيه بودند و گاهى تا آنجا بر كارها تسلّط مىيافتند كه فرستادن خراج و ماليات را از سيستان بدربار خليفه مانع ميشدند و چند تن از رؤساى ايشان حتّى علنا قيام كرده و عمّال خليفه را از سيستان و كرمان و خراسان طرد نموده‌اند .\r\nبزرگترين رؤساى خوارج سيستان به شرحى كه در تاريخ طاهريان ديديم امير حمزة بن عبد اللّه « 1 » خارجى است كه بسال 181 يعنى سال يازدهم خلافت هارون - الرّشيد خروج كرده و بر سيستان و كرمان و خراسان مسلّط شده و او كه ايرانى و مدّعى رساندن نسب بپادشاهان كيان بوده از تاريخ 181 تا 213 كه سال فوت اوست از كابل تا فارس و از خراسان تا درياى عمان را تحت امر داشت و تا حمزه زنده بود دينارى از اين نقاط خراج و ماليات ببغداد نميرفت و خود او نيز به اين عنوان از مردم هيچ نميگرفت .\r\nچون استيلاى حمزه و نرسيدن مال قسمت شرقى ممالك اسلامى ببغداد بر هارون الرّشيد سخت ناگوار بود خليفه در سال 192 به قصد خراسان و دفع حمزه حركت كرد امّا هنگامى كه بگرگان رسيد بعلّت استيلاى مرض بر مزاجش و يأس از دفع حمزه بتاريخ صفر 193 نامه‌اى از آنجا به او نوشت و او را به شرط تسليم و آمدن به خدمت خليفه وعدهء امان و گذشتن از سر گناهان سابق او داد ليكن حمزه جوابى بسيار معقول به او نوشت و علل قيام خود را كه تنها براى دفع ظلم و كوتاه ساختن دست ظلمه و اجراى اوامر آلهى هست نه به نظر جمع مال و منال و تسخير ملك شرح داد و تكليف هارون را رد كرد\r\n\r\n\r\n","description":"","footnote":"\r\n( 1 ) - نام ايرانى پدر حمزه آذرك بوده مسلمين آن را بعبد اللّه تبديل كرده‌اند .\r\n","page_name":" 188 ","page_number":581},
  {"content":"\r\n\r\nموقعى جواب حمزه در طوس بهارون رسيد كه خليفه در مرض موت بود .\r\nحمزه تا ايام امارت طلحة بن طاهر طاهرى حيات داشت و چند بار با اين امير و عمّال او جنگها كرد تا آنكه در 213 فوت نمود و بقولى كشته شد و طاهريان سيستان را كه تا اين تاريخ بعلّت استيلاى حمزه درست نميتوانستند متصرّف شوند كاملا مطيع خود ساختند ليكن قدرت خوارج از ميان نرفت و ايشان امام ديگرى بجاى حمزه بر خود اختيار كرده همچنان بتعرّض يا بعقيدهء خود بجهاد مشغول شدند .\r\n\r\nابتداى امر يعقوب\r\nدر زمان خلافت واثق ( 227 - 232 ) و امارت طاهر بن عبد اللّه ( 230 - 248 ) بر خراسان و سيستان در ناحيهء بست ( ما بين سيستان و هرات و غزنين ) مردى بنام غسّان بن نضر از بزرگزادگان سيستانى بر حكمران آنجا كه پسر والى سيستان بود شوريد . حكمران بست بر او دست يافت و سرش را بريد و بردار كرد . اين حركت بيشتر مردم را كه از غسّان بنيكى ياد ميكردند بشورش واداشت و كمى بعد كه برادر غسّان صالح بن نضر قيام نمود اين شورشيان دور او را گرفتند و كار قيام صالح و ياران او تا آنجا اهميّت يافت كه در 232 بربست استيلا يافتند و حكمران آن از جلوى ايشان گريخت .\r\nغسّان و برادرش صالح مانند جمع ديگرى از مردم بلاد اسلام جزء فرقهء مطّوّعه بودند و اين اصطلاح بر جماعتى اطلاق ميشد كه بميل قلبى يعنى بطوع براى جهاد و جنگ با كفّار يا خوارج قيام ميكردند و اين عمل را ثواب ميشمردند و براى آنكه يارانى نيز در اين قيام با خود داشته باشند بطمع ضبط اموال كفّار و خوارج عيّاران هر نقطه را هم بسوى خود ميخواندند و عيّاران طايفه‌اى بودند از مردم هر ناحيه كه شغل خود را بدستبرد بكاروانان و تاختن از محلى بمحلّ ديگر منحصر كرده بودند . بيشتر پيشرفت صالح در تصرّف بست بدست عيّاران سيستانى صورت گرفت و از جملهء ايشان پسر رويگرى بود بنام يعقوب بن ليث\r\nاگرچه پس از رسيدن يعقوب بامارت و سلطنت نسب او را بعضى بخسرو پرويز ساسانى رسانده‌اند ليكن ظاهرا اين اصل و نژاد مسلم نيست و يعقوب را قبل از\r\n\r\n","description":"","footnote":"","page_name":" 189 ","page_number":582},
  {"content":"\r\n\r\nتحصيل شهرت كسى نميشناخته و نسب او بر همه مجهول بوده است .\r\nامر مسلم اين كه يعقوب پسر رويگرى است سيستانى از دهى باسم قرنين ( در يك منزلى مشرق ز رنج كرسى سيستان ) و او و سه برادرش عمرو و طاهر و على هر چهار به همان شغل پدر سر ميكردند .\r\nيعقوب پس از چندى از قرنين به شهر سيستان يعنى زرنج آمد و پيش رويگرى ديگر به روزى پانزده درهم قبول مزدورى نمود امّا چون جوانمرد و بذّال بود از همان اوان جوانى هرچه مىيافت با ياران و همشهريان خود مىخورد و در عوض دل ايشان را با خود يكى ميكرد . هوش سرشار و همّت بلند نگذاشت كه يعقوب در شغل رويگرى بماند و به اين حرفهء حقير عمر بگذارد به همين سبب با يارانى كه از جوانى بدست آورده بود در عداد عيّاران و راهزنان درآمد ولى در اين راه هم بشهادت همهء مورّخين از جادّهء انصاف قدم فراتر نمىنهاد و در دزدى و راهزنى نيز از رعايت جانب مردانگى و بلندنظرى سر نمىپيچيد و در اين حال بود تا آنكه در 232 با همدستان خويش به خدمت صالح پيوست و بمعيّت هم بر شهر بست دست يافتند . صالح سرهنگى سپاه خود را در اين تاريخ در عهدهء يعقوب گذاشت و اين اوّل شروع اهميّت و اعتبار دلاور سيستانى بود .\r\nاز سال 232 تا ابتداى سال 238 صالح بن نضر بدستيارى يعقوب و رفيقان او بر بست كاملا مسلط بودند . در اين تاريخ اخير اهالى بست با صالح بامارت بيعت كردند و خراج و ماليات خود را به او سپردند .\r\nرياست خوارج سيستان در اين تاريخ با عمّار نامى بود . صالح يعقوب و درهم سردار ديگرى از سيستانيان را بجنگ عمّار فرستاد و ايشان كه مهترشان يعقوب بود عمّار را مغلوب و منهزم كردند عمّار با حكمران سيستان دست‌يكى كرد و در 239 بر صالح حمله برد ، اگرچه صالح در ابتدا شكست يافت ليكن عاقبت بمعاونت يعقوب و برادرش عمرو و سران ديگر سيستانى بر عمّار و حكمران سيستان فيروز آمد و بر كرسى آن مسلط شد امّا چون خواست سراى والى آن را بدست سپاهيان خود غارت كند يعقوب و ياران سيستانى او زير بار نرفتند و گفتند كه صالح تاكنون بيش از هزار هزار درهم از مال سيستانيان\r\n\r\n","description":"","footnote":"","page_name":" 190 ","page_number":583},
  {"content":"\r\n\r\nغارت كرده و باز بفكر غارتى ديگرى است خلاف جوانمردى است كه بگذاريم سراى حكمران سيستان را بيغما ببرد . صالح چون از اين پيش‌آمد اطلاع يافت گريخت .\r\nيعقوب و برادران و ياران او بتعاقب صالح شتافتند و جنگى سخت درگرفت ، صالح منهزم شد و طاهر برادر يعقوب هم در اين واقعه كه بسال 244 اتّفاق افتاد بقتل رسيد .\r\nپس از فرار صالح لشكريان با درهم باميرى بيعت كردند و يعقوب همچنان سپهسالار لشكر ماند و در خدمت درهم در جنگ با خوارج و مخالفين ديگر دلاوريها و كفايتهاى بسيار بخرج داد تا آنجا كه همهء سپاهيان فريفته و جان نثار او شدند .\r\nدرهم بر جاه و مقام يعقوب رشك برد و جمعى را مأمور كشتن او كرد امّا يكّه مرد سيستانى از اين توطئه آگاه شد مخالفين را كشت و درهم را در زندان انداخت و خود در محرّم 247 از طرف لشكر و مردم سيستان بامارت منصوب گرديد .\r\n\r\n1 - يعقوب بن ليث ( 247 - 265 )\r\n\r\nمحاربات يعقوب با مخالفين داخلى\r\nيعقوب پس از انتخاب باميرى سيستان درصدد برآمد كسانى را كه هنوز در اين ناحيه با او دم از مخالفت ميزدند براندازد .\r\nمخالفين عمدهء يعقوب در اين تاريخ يكى عمّار خارجى بود كه بر خوارج سيستان رياست داشت ديگر صالح كه هنوز دربست خود را صاحب قدرت مىپنداشت و درهم كه در جنگ با خوارج از جنگ يعقوب گريخته بود .\r\nيعقوب ابتدا درهم را مغلوب كرد و طرفداران او را ببيعت خود آورد سپس در 248 برادر خود عمرو را در سيستان بجاى خويش نشاند و ببست تاخت امّا صالح بست را رها نمود و از راه ديگر بر زرنج حمله برد و عمرو ليث را باسيرى گرفت يعقوب بسرعت خود را بسيستان رساند و برادر را مستخلص ساخت و صالح را منهزم نمود\r\n\r\n","description":"","footnote":"","page_name":" 191 ","page_number":584},
  {"content":"\r\n\r\nصالح پس از اين شكست بحدود كابل رفت و بپادشاه مشرك قسمت شرقى افغانستان حاليّه كه نام عمومى جميع ايشان رتبيل بود پناه جست و با او براى جنگ با يعقوب متّحد و همدست گرديد .\r\nجنگ ما بين يعقوب و صالح و متّحد او در سال 249 در نزديكى بست اتّفاق افتاد . ابتدا كار بر يعقوب سخت شد ليكن امير سيستانى در نتيجهء يك حملهء مردانه رتبيل را مغلوب و مقتول كرد و دشمنان او رو بفرار نهادند . يعقوب قريب 30000 تن از ايشان را اسير كرد و غنيمت بسيار از جمله چهار هزار سر اسب نصيب او شد و جمع كثيرى از ياران صالح و رتبيل به او پيوستند .\r\nيعقوب پس از حصول اين فيروزى فورى كس به عقب صالح فرستاد و او را دستگير و مقيّد كرد و صالح همچنان در حبس يعقوب بود تا در 251 مرد .\r\nعمّار خارجى هم در سال 251 در جنگى كه با يعقوب كرد بقتل رسيد . يعقوب امر داد تا سر او را بيك دروازه و بدن او را بدروازهء ديگرى در شهر سيستان آويختند و خوارج از شوكت اوّلى افتاده اكثر در بيعت پسر ليث رويگر درآمدند و فتنهء ايشان خوابيد .\r\n\r\nفتح هرات در 253\r\nدر سال 253 يعقوب پس از مسلّم ساختن سيستان و قسمتى از افغانستان حاليّه بفتح هرات كه بمنزلهء دروازهء خراسان محسوب بود توجّه كرد . اين شهر مثل ساير بلاد خراسان در اين تاريخ ضميمهء قلمرو حكومتى آل طاهر بود و از ايشان حسين بن عبد اللّه بن طاهر از جانب امير محمّد بن طاهر ثانى آخرين امير اين خاندان بر آنجا حكومت ميكرد\r\nچون يعقوب بهرات تاخت حسين بن عبد اللّه شهر را بر روى سپاه مهاجم بست و يعقوب بمحاصرهء آنجا مجبور شد عاقبت پس از مدّتى جنگ يعقوب بر هرات و حسين بن عبد اللّه دست يافت . امير محمّد طاهرى سپهسالار اردوى خراسان ابراهيم بن الياس بن اسد سامانى را با لشكرى بپوشنگ بجنگ يعقوب فرستاد . يعقوب هرات را ببرادر\r\n\r\n","description":"","footnote":"","page_name":" 192 ","page_number":585},
  {"content":"\r\n\r\nخويش على واگذاشت و بجلوى ابراهيم شتافت و او را شكستى سخت داد و پوشنگ را نيز از او گرفت .\r\nابراهيم منهزما بنيشابور پيش امير محمّد آمد و بامير طاهرى فهماند كه صلاح كار در استمالت يعقوب و ترك جدال با اوست محمّد هم كه مردى ضعيف النّفس بود براى بستن راه يعقوب بخراسان فورا فرستادگانى با تحف و هدايا پيش امير سيستانى روانه كرد و حكومت فارس و كرمان و سيستان و كابل را رسما به او واگذاشت . يعقوب با خوشى و فيروزى بسيستان برگشت و مردم بوصول او شاديها كردند و شعرا او را به عربى و فارسى مدح گفتند و نام او را از اين تاريخ در خطبه وارد نمودند .\r\n\r\nاستيلاى يعقوب بر كرمان و فارس در 255\r\nيعقوب هميشه ميگفت ما سيستانيان علاوه بر آنكه بايد سيستان را از شرّ خارجيان محفوظ داريم لازمست كه بر وسعت آن نيز بيفزائيم و نواحى اطراف را بر آن ضميمه كنيم به همين نظر پس از دفع مدّعيّان داخلى به خيال مملكتگيرى افتاد و پيش از همه بجانب كرمان و فارس توجّه كرد .\r\nكرمان اسما در اين تاريخ جزء ممالك آل طاهر بود ليكن به علت ضعف امير محمّد طاهرى اين خاندان بر آنجا نفوذى نداشتند . والى فارس از جانب معتزّ خليفه يعنى علىّ بن حسين بن قريش در كرمان طمع كرد و چون معتزّ خليفه به علت سركشى على بن حسين از استيلاى او بر خوزستان و عراق بيم داشت او را بضبط كرمان امر داد و عين همين حكم را بيعقوب صفّارى نيز فرستاد و غرض او اين بود كه بين على بن حسين و يعقوب كه هر دو به ظاهر از خليفه اطاعت ميكردند ولى هيچكدام نسبت به او صفا نداشتند توليد نقار كند و چند صباحى از شرّ ايشان مصون بماند .\r\nعلىّ بن حسين از جانب خود سردارى را بنام طوق بن مغلّس با 5000 سوار بكرمان فرستاد و طوق پيش از رسيدن يعقوب كرمان را تحت امر خود آورد . چون يعقوب به نزديكى كرمان رسيد از استيلاى طوق بر آنجا اطّلاع يافت ناچار در يك منزلى شهر اقامت گزيد و قريب دو ماه در آنجا نه او بحمله مبادرت ميكرد و نه طوق بدفع\r\n\r\n","description":"","footnote":"","page_name":" 193 ","page_number":586},
  {"content":"\r\n\r\nيعقوب ميپرداخت . عاقبت يعقوب چنين وانمود كه بسيستان برميگردد و دو منزل نيز دور رفت . طوق به گمان اينكه يعقوب از تصرّف كرمان انصراف جسته ساز و برگ جنگ كنار گذاشت و بعيش و نوش پرداخت يعقوب در يك روز دو منزلى را كه بازپس رفته بود طىّ كرد و بكرمان رسيد و طوق را باسيرى گرفت و به اين ترتيب بر كرمان مستولى شد .\r\nعلىّ بن حسين چون خبر شكست و اسيرى طوق را شنيد لشكريانى گرد آورده در سر راه يعقوب كه عازم شيراز بود در تنگنائى كمين كرد ليكن باز نتوانست بر جلادت و تدبير امير سيستانى غالب آيد . يعقوب به سهولت اردوى او را منهزم و خود علىّ بن حسين را اسير نمود و در 14 جمادى الاولى 255 بشيراز وارد شد و در اين فتح غنايم بسيار در كف او افتاد چنان كه بهر مردى از سپاهيان يعقوب سيصد درهم رسيد . يعقوب پس از فرستادن هدايائى از شيراز پيش معتزّ خليفه مظفّرانه بسيستان برگشت .\r\n\r\nفتح كابل در 256\r\nبعد از برگشتن يعقوب از فارس معتزّ خليفه دوباره آن ولايت را تحت حكم خود آورد و يعقوب از آن بابت كه خراج فارس ببغداد ميرود نه بسيستان آزرده‌خاطر بود و خيال داشت كه بار ديگر به آن صوب عزيمت كند ليكن شنيد كه پسر رتبيل سابق الذكر كه يعقوب او را دربست در زندان داشت از آنجا گريخته و بخونخواهى پدر لشكرى انبوه گرد كرده و بر رخّج ( رخّد ) از بلاد نزديك كابل تسلط يافته و دم از استقلال مىزند .\r\nيعقوب در ذى الحجّهء 255 برخّج رفت و آنجا را گرفت و در عقب خصم خود بكابل تاخت و اين شهر را كه تا اين تاريخ در دست بودائيان بود و از مسلمين اطاعت نداشت مسخر كرد و بعنوان مجاهد و غارى بسيارى از بتخانه‌هاى ايشانرا خراب نمود غنايم بسيار از جمله عدّه‌اى از بتان زرّين و سيمين بودائى را از آنجا با خود بسيستان آورد و پنجاه عدد از آنها را هم بعنوان تحفه و نماياندن خدمت خود باسلام پيش معتمد خليفه ببغداد فرستاد .\r\n\r\n","description":"","footnote":"","page_name":" 194 ","page_number":587},
  {"content":"\r\n\r\nبه اين ترتيب مىبينيم كه يعقوب صفّارى اوّل مجاهد اسلامى است كه در قسمت شرقى افغانستان كنونى و درهء رودخانهء كابل و حدود معبر خيبر بنشر اسلام پرداخته و پيش از غزنويان و غوريان حوزهء انتشار اين آيين را تا حدود قسمت علياى درهء سند جلو برده است .\r\nبعد از فتح كابل يعقوب از راه هرات ببست و كرمان رفت و به خيال ضبط فارس در 257 بشيراز حركت نمود . معتمد خليفه برادر و وليعهد خويش طلحه را كه موفّق لقب داشت پيش او فرستاد و از حركت او بشيراز كه خلاف ميل خليفه بود اظهار دلتنگى نمود و در عوض او را فرمان امارت بلخ و طخارستان ( قسمت شمالى افغانستان حاليّه ) داد يعقوب بسيستان برگشت و بار ديگر در 258 در كابل بر پسر رتبيل غلبه يافت و بلخ را هم فتح نمود سپس بر هرات و پوشنگ كه مردم آنها دوباره باطاعت طاهريان رفته بودند تاخت و حسين بن طاهر بن حسين را كه عمّ پدر امير محمّد طاهرى بود اسير نمود و هر قدر امير محمّد از يعقوب رهائى او را خواست يعقوب زير بار نرفت چه امير سيستانى خيال دفع كليّهء طاهريان را از خراسان داشت و در پى بهانه‌اى بود كه يكسره ايشان را از اين كشور براندازد .\r\n\r\nفتح نيشابور و انقراض طاهريان در 259\r\nدر ايّامى كه يعقوب سرگرم فتح طخارستان و لشكركشى بكابل بود مردى از سيستانيان باسم عبد اللّه بن محمّد بن صالح بادّعاى امارت بر يعقوب شوريد و با دو برادر خود بجنگ با او قيام كرد امّا يعقوب ايشان را شكست داد و عبد اللّه و برادران او از سيستان گريختند و بنيشابور بپناه آل طاهر رفتند . امير صفّارى بتوسط فرستاده‌اى تسليم ايشان را از امير محمّد طاهرى خواست و امير محمّد طاهرى از اطاعت امر او استنكاف ورزيد و بهانهء خوبى بدست يعقوب براى حملهء بنيشابور داد امّا يعقوب چون ميدانست كه آل طاهر گماشتگان خليفهء بغدادند و خليفه نسبت بايشان بر سر كمال لطف و محبّت است نميخواست كه علنا بجنگ با آل طاهر بپردازد تا حركت او را خليفه در پيش چشمها به صورت عصيان و نافرمانى جلوه ندهد به همين علت ببهانهء جنگ با علويان\r\n\r\n","description":"","footnote":"","page_name":" 195 ","page_number":588},
  {"content":"\r\n\r\nطبرستان كه بر خلفاى عبّاسى قيام كرده و طبرستان را از دست طاهريان و عمّال عبّاسى گرفته بودند به سمت نيشابور حركت نمود .\r\nعبد اللّه بن محمّد بن صالح هر قدر بامير محمّد خواند كه براى جلوگيرى از يعقوب بتهيّهء اسباب جنگ بپردازد محمّد از شدّت ضعف نفس زيربار نرفت و گفت كه ما را طاقت جنگ يعقوب نيست ناچار عبد اللّه و برادران او بدامغان و گرگان گريختند و بحسن بن زيد داعى كبير كه چهار سال بود بر طبرستان و گرگان استيلا يافته رفتند .\r\nدر نزديك شدن يعقوب بنيشابور جمع كثيرى از كسان و بستگان امير محمّد طاهرى هواخواه يعقوب شدند و محرمانه او را از خرابى وضع كار طاهريان و سهولت استيلاى بر نيشابور آگاه ساختند و محمّد را هم از جانب يعقوب و حسن نيت او آسوده خيال كردند تا آنكه يعقوب در چهارم شوّال 259 بنيشابور رسيد و بتوسط برادر خويش عمرو محمّد طاهرى را بحضور خواست و پس از توبيخ بسيار در باب بيكفايتى و سستى رأى و عمل او را مقيد ساخت و با قريب يكصد و شصت تن از بستگان بسيستان فرستاد و همگى را در آنجا حبس كرد و به اين شكل سلسلهء طاهرى بدست يعقوب برافتاد .\r\nبعد از فتح نيشابور و منقرض ساختن امارت طاهريان يعقوب به قصد گرگان و طبرستان حركت كرد تا عبد اللّه بن محمّد بن صالح را كه به يارى داعى كبير در آن حدود مشغول جمع سپاهى بود و داعى از تسليم او بيعقوب ابا داشت بدست آورد و ضمنا گرگان و طبرستان را كه در سابق ضميمهء حوزهء فرمانروائى طاهريان بود تسخير نمايد .\r\nتفصيل لشكركشى يعقوب و كشمكش او را با داعى كبير در سال 260 در فصل علويان طبرستان ذكر كرده‌ايم همينقدر در اينجا يادآور ميشويم كه يعقوب بالاخره در طبرستان بر عبد اللّه دست يافت و او را كشت و دو برادر او را نيز والى رى دستگير كرد و نزد يعقوب فرستاد و يعقوب ايشان را بنيشابور آورد و آنانرا زنده در ديوارى با ميخ آهنين دوخت و از جانب آن سه برادر فراغت حاصل كرد .\r\n\r\n","description":"","footnote":"","page_name":" 196 ","page_number":589},
  {"content":"\r\n\r\n\r\nجنگ يعقوب با خليفه در 262\r\nدر سال 261 يعقوب نامه‌اى بمعتمد خليفه نوشت و علّت دستگيرى محمّد طاهرى و اختلال حال خراسان را در نتيجهء بىكفايتى او در آن تقرير كرد و در ضمن نيز يكى از رؤساى خوارج را هم كه بادّعاى خلافت برخاسته و يعقوب او را كشته بود با آن نامه ببغداد فرستاد . معتمد از بابت محمّد طاهرى سخت آزرده شد امّا چون نميتوانست علنا با او از در مخالفت درآيد امر داد كه سر آن خارجى را در بغداد آويختند و فرستادهء يعقوب را بنيكوئى برگرداند و باستمالت امير سيستانى پرداخت .\r\nيعقوب كه همه وقت خيال استيلاى بر فارس را در دماغ خود مىپخت در شعبان 261 از سيستان به آن جانب حركت نمود و از اسرا على بن حسين بن قريش حكمران سابق فارس و امير محمّد طاهرى را نيز در اين سفر با خود همراه داشت .\r\nامرى كه يعقوب را اين بار به حركت به سمت فارس محرّك گرديد استيلاى محمّد بن و اصل بود بر آن خطّه و بيرون آوردن آنجا از دست گماشتگان معتمد خليفه .\r\nمحمّد بن و اصل را يعقوب از جانب خود بر كرمان حاكم كرده بود و او اندكى قبل از حركت اخير يعقوب بر فارس و اهواز تسلّط يافت و به قصد حملهء بواسط به آن حدود عازم شد . يعقوب بمجرّد شنيدن اين خبر به قصد فارس رهسپار شد و در اصطخر نمايندهء محمّد بن و اصل باستقبال او آمده قلعهء آنجا را بتصرّف او داد و يعقوب پس از ضبط غنايم قلعه راه شيراز پيش گرفت\r\nدر اين تاريخ حاكم قهستان خراسان از جانب يعقوب يعنى محمّد بن زيدويه كه او را امير صفّارى از شغل خود معزول كرده و بمحمّد بن و اصل پيوسته بود محمّد بن و اصل را بمخالفت با يعقوب برانگيخت امّا چون يعقوب نزديك شد محمّد بن زيدويه بىجنگ گريخت و محمّد بن و اصل هم كه از اهواز بجلوگيرى يعقوب شتافت مغلوب و منهزم شد و يعقوب مجدّدا فارس را تحت فرمان خود آورد .\r\nپس از فتح فارس يعقوب عازم اهواز شد و چون آن شهر را گشود به سمت واسط حركت كرد .\r\n\r\n","description":"","footnote":"","page_name":" 197 ","page_number":590},
  {"content":"\r\n\r\nمعتمد خليفه و اهل بغداد از پيش‌آمدن يعقوب متوحّش گشتند و موفّق برادر و وليعهد معتمد رسولى پيش يعقوب فرستاد و از خيال او پرسيد در ضمن به او پيغام داد كه معتمد ترا فرمان امارت خراسان و بلخ و طخارستان و گرگان و طبرستان و رى و فارس و شرطگى بغداد داده و مأمور جهاد با كفّار كرده در اين صورت به طرف عراق پيش‌آمدن موردى ندارد يعقوب جواب داد كه ميخواهم خود به خدمت خليفه برسم و شرط خدمت بجا آرم . هر قدر معتمد و موفّق خواستند يعقوب را به اين وعده - ها بازگردانند او پيشتر ميراند تا آنكه بالاخره معتمد امر بجمع سپاه داد و عازم جلوگيرى او شد .\r\nجنگ بين دو لشكر در دير العاقول ( در مشرق دجله بين بغداد و مداين ) در رجب سال 262 اتّفاق افتاد و ابتدا فتح با يعقوب بود امّا چون خليفه خود در ميان سپاه بود و بوسيلهء منادى جمعى از لشكريان يعقوب را به طرف خود خواند و يعقوب را عاصى و نسبت بامير المؤمنين سركش معرّفى كرد و از طرفى ديگر در ميان اردوى يعقوب نهرهاى آب راند هزيمت بر لشكر صفّارى افتاد و يعقوب خود نيز سه زخم خورد و گلو و دستش مجروح شد ناچار بىآنكه در عزمش فتورى راه يابد بخوزستان برگشت تا درصدد جمع سپاه ديگر و كشيدن انتقام اين شكست كه اوّلين شكست او در تمام دورهء شمشيرزنى و كشورگشائى بود برآيد .\r\nاز اسراى همراه يعقوب جمعى كه يكى از ايشان محمّد بن طاهر طاهرى بود آزاد شدند . معتمد محمّد بن طاهر طاهرى را بشرطگى بغداد گماشت و حكومت فارس را هم در عهدهء محمّد بن و اصل گذاشت و ببرادر خود موفّق نيز دستور داد كه در تعقيب يعقوب بخوزستان لشكر ببرد . موفّق تا واسط پيش راند ليكن در آنجا مريض شد و ببغداد برگشت و يعقوب از جانب او آسوده گرديد و بتسخير مجدّد فارس و دستگيرى محمّد بن و اصل قيام نمود .\r\nفتح دوبارهء فارس و دستگيرى محمّد بن و اصل در سال 263 دست داد و يعقوب در اين سفر خزاين محمّد بن و اصل را كه در قلعه‌اى از قلاع اصطخر محفوظ\r\n\r\n","description":"","footnote":"","page_name":" 198 ","page_number":591},
  {"content":"\r\n\r\nبود تصرّف كرد و از آن راه اموال زيادى كه ميزان آن را تا 40000000 درهم نوشته‌اند حاصل نمود .\r\nبعد از فراغ خاطر از جانب فارس و محمّد بن و اصل يعقوب از نو باهواز تاخت و آنجا را از چنگ عمّال معتمد بيرون آورد و بار ديگر بحدود عراق نزديك شد .\r\nمعتمد در اين تاريخ در زحمت بزرگى گرفتار بود چه از طرفى يعقوب خلافت او را تهديد ميكرد و از طرفى ديگر شخصى كه ادّعاى علويّت ميكرد و علىّ بن محمّد نام داشت با لقب صاحب الزنّج از سال 255 جمعى از غلامان زنگى را بدور خود جمع نموده و در بصره و حدود دهانهء خليج و درهء علياى شطّ العرب مكرّر با سرداران خلفا جنگ كرده و فتنهء بزرگى برپا داشته بود . خليفه و دربار او را سخت نگران ميداشت امّا از خوشبختى خليفه هر قدر صاحب الزّنج بيعقوب پيغام داد كه به او دست يكى كند تا به يارى يكديگر بساط خلافت را برچينند يعقوب بدعوت صاحب الزّنج اعتنائى نكرد و خليفه به همين سبب توانست جداجدا هر دوى اين دشمنان را مغلوب سازد .\r\n\r\nمرگ يعقوب در 265\r\nدر سال 264 يعقوب در جندى شاپور خوزستان بتهيّهء سپاه براى حملهء بغداد مشغول بود كه به درد قولنج مريض افتاد . معتمد در اين تاريخ رسولى پيش او فرستاد و بطريق تملّق به او پيغام داد كه اكنون ما را معلوم شده كه تو مردى ساده بودى و بسخن اين و آن فريفته شدى و قصد ما كردى اينك كه خداوند ما را بر تو غلبه داده گناه ترا بخشوديم و براى اينكه مرحمت خود را بار ديگر تجديد كنيم ترا كماكان بامارت خراسان و فارس مىگماريم . يعقوب امر داد تا قدرى نان خشك و ماهى و تره و پياز بر طبق چوبين نهاده پيش آوردند . رسول خليفه را گفت بمخدوم خود بگو من رويگرزاده‌ام و از پدر رويگرى آموخته ، خوراك من نان جوين و پياز و ماهى و تره بوده و اين دولت و شوكت كه مىبينى از راه دلاورى و شيرمردى بدست آورده‌ام نه از ميراث پدر و نعمت تو تا خاندانت برنيندازم از پاى ننشينم اگر مردم از جانب من خواهى آسود اگر ماندم سروكارت با اين شمشير است و اگر مغلوب شدم بسيستان بازميگردم و\r\n\r\n","description":"","footnote":"","page_name":" 199 ","page_number":592},
  {"content":"\r\n\r\nبه اين نان خشك و پياز بقيّهء عمر را بانجام ميرسانم . رسول خليفه ببغداد برگشت كه پيغام يعقوب را بگزارد ليكن قبل از وصول او خبر مرگ امير دلاور سيستانى رسيد و خليفه از ناحيهء حريف زورآور مدبّرى مثل يعقوب آسوده‌خاطر گرديد .\r\nوفات يعقوب در دوشنبهء بيستم شوّال سال 265 در جنديشاپور خوزستان اتّفاق افتاد و او را در همانجا به خاك سپردند مدّت امارت او از محرّم 247 تا بيستم شوّال 265 قريب هفده سال و ده ماه بود .\r\nيعقوب مردى عالى همّت و بلندنظر و خوشخو و جوانمرد و بااحسان و رأفت بود و حكايات بسيار در باب اين خصائل و فضائل او روايت كرده‌اند كه نقل آنها در اينجا بدبختانه براى ما ميسّر نيست . در تحمّل مصائب و رنج سفر و قوّت اراده از معاصرين كمتر كسى بپايهء او ميرسيده و در راندن سپاه و تدابير جنگى نيز نهايت درجه هوش و هنر بخرج ميداده است .\r\nيعقوب مردى عاقل و دورانديش بود . كمتر ديده ميشد كه بخندد . سياست او در دل لشكر بىاندازه بود و هيچكس بىاجازهء او زهرهء اقدام بكارى نداشت واحدى از لشكريان را بىامر او جرأت نبود كه بغارت دست زند يا غنيمتى را تصرّف نمايد .\r\nدر اصلاح امر لشكر بيش از هر چيز دقّت داشت و سپاهى را از همه كس عزيزتر ميشمرد اگر كسى پيش او به خدمت مىآمد اوّل پرسش او آن بود كه جنگجوئى و تيراندازى و شمشيرزنى ميدانى و در اين فنون بصيرتى دارى يا نه . اگر جواب مساعد مىشنيد از او مىپرسيد كه تاكنون پيش كه خدمت ميكردى و در كدام ميدان نبرد نموده و چه هنرها ظاهر ساخته‌اى سپس ما يحتاج ساليانهء او را ميداد و او را به خدمت مىپذيرفت و اگر لشكرى پيش از انقضاى سال چيز ديگرى ميخواست امر ميداد تا بقيّهء اموال او را هم از او بگيرند .\r\nدر موقع حركت لشكر خود بر تختى چوبين كه مشرف بر همهء سپاه بود مىنشست تا احوال سپاهيان را به خوبى در نظر آورد و اگر نقصى در كار ايشان مىبيند فورا باصلاح آن بپردازد و او را غلامانى بود كه پيوسته بر گرد منزل يا خيمه و تخت او بسر ميبردند\r\n\r\n","description":"","footnote":"","page_name":" 200 ","page_number":593},
  {"content":"\r\n\r\nو يعقوب ايشان را مأمور انجام اوامر ميكرد .\r\nپايتخت يعقوب شهر زرنج بود از بلاد سيستان قديم . حوزهء فرمانروائى او خراسان و سيستان و طخارستان و كرمان و فارس و كابل و قسمتى از درهء سند و مدّتى نيز خوزستان مدّت هفت سال بامر خليفه بنام يعقوب در مكّه و مدينه خطبه ميخواندند و شهرت او در ايّامش در ممالك اطراف تا آنجا بود كه او را ملك الدّنيا و صاحبقران مىگفتند كنيهء او ابو يوسف است .\r\n\r\n2 - عمرو بن ليث ( 265 - 287 )\r\nدر موقعى كه يعقوب بن ليث در جنديشاپور مريض بود برادرش عمرو كه در همين سفر از يعقوب آزرده شده و بخشم بسيستان رفته بود بعذرخواهى بازآمد و يعقوب كه پيوسته از اين بابت محزون و انديشه‌ناك بود از مراجعت برادر خشنود گرديد و عمرو را نوازش بسيار نمود و او تا موقع مرگ برادر بخدمتگزارى بر بالين او بصميميّت تمام مقيم بود . يعقوب هم او را بجانشينى خود برگزيد و ياران خويش را باطاعت امر عمرو توصيه كرد .\r\n\r\nنزاع عمرو و على\r\nبا اينكه يعقوب عمرو را بجانشينى خود انتخاب نموده بود برادر كوچكترش على زير اين بار نرفت و چون عمرو تازه از سيستان رسيده و مدّتها در ميان لشكر نبود اكثر سپاهيان يعقوب هم جانب على را گرفتند ليكن عمرو به زودى دل لشكريان را بتدبير و كفايت با خود يكى كرد و از ايشان بيعت گرفت .\r\nعمرو كه مردى فهميده و سنجيده بود دانست كه در قدم اوّل مخالفت با خليفه مخصوصا با غلبه‌اى كه بر برادر او يافته صلاح نيست به همين نظر نامه‌اى بمعتمد خليفه نوشت و اظهار اطاعت و فرمانبردارى كرد خليفه هم ازين معنى بسيار مسرور شد\r\n\r\n","description":"","footnote":"","page_name":" 201 ","page_number":594},
  {"content":"\r\n\r\nو بپاداش اين حركت فرمان حكومت فارس و كرمان و اصفهان و طبرستان و سيستان و عراق عجم و شحنگى بغداد را بنام او صادر كرد و عمرو متعهّد شد كه هر سال 20000 درهم بعنوان خراج بدار الخلافه بفرستد و نام خليفه را در خطبه‌ها ياد كند .\r\nامير صفّارى پس از سپردن شحنگى بغداد بعبيد اللّه بن عبد اللّه بن طاهر طاهرى و فرستادن هدايائى ببغداد از خوزستان بفارس برگشت و در آنجا چون شنيد كه على برادرش بر خلاف عمرو زبان بناسزا گشوده و از تخفيف او در انظار مردم خوددارى نميكند امر داد او را مقيّد كردند ولى بمحض آنكه در رجب 266 بسيستان رسيد او را رها نمود و پس از تقديم معذرت مالى فراوان نيز به او بخشيد ليكن انصافا على شايستهء اين همه ملاطفت نبود چه با وجود نهايت احترام و گذشت عمرو باز دست از مخالفت با او برنميداشت و پيوسته دشمنان برادر را بر او برمىانگيخت و مددكار ايشان ميشد .\r\nدر ايّام اقامت يعقوب در فارس و خوزستان و در فاصلهء بين تاريخ مرگ او و برگشتن عمرو بسيستان جماعتى از كسانى كه سابقا از ترس يعقوب برجاى خود آرام نشسته بودند سر بعصيان برداشتند و پاى در جادهء طغيان و دولتخواهى نهادند به گمان اينكه عمرو از سركوبى ايشان عاجز است و غلبهء بر او كارى بس آسان .\r\nاوّل كسى كه رايت سركشى برافراشت احمد بن عبد اللّه خجستانى بود از مردم خجستان از آباديهاى بادغيس هرات . اين مرد كه ابتدا رتبه‌اى پست داشت و بخربندگى سرميكرد بتدريج از آن مقام خود را بقوّهء عزم و اراده بالا كشيد و در دستگاه امير محمّد طاهرى داخل شد و چون يعقوب بر نيشابور استيلا يافت احمد خجستانى نيز مثل اكثر اصحاب امير طاهرى در خدمت صفّاريان درآمد و از ملازمان علىّ بن ليث برادر يعقوب و عمرو گرديد .\r\nدر سال 261 قبل از حركت يعقوب بفارس احمد بن عبد اللّه خجستانى باجازهء او مأمور شد كه در خراسان به كارهاى علىّ بن ليث رسيدگى كند ليكن همين كه يعقوب بفارس حركت كرد احمد خجستانى عاصى شد ابتدا در نيشابور و قومس و بسطام باخراج عمّال يعقوب پرداخت سپس در 262 در نيشابور مردم را ببيعت آل طاهر خواند و\r\n\r\n","description":"","footnote":"","page_name":" 202 ","page_number":595},
  {"content":"\r\n\r\nبمدد بعضى ديگر از سركشان خراسان در تمام مدّتى كه يعقوب گرفتار نزاع با خليفه و امور فارس و خوزستان بود در سراسر اين كشور فتنهء عظيمى برپا كرد و چند بار نيز با حسن بن زيد داعى كبير بر سر تصرّف گرگان در كشمكش افتاد و تا وقتى كه عمرو بسيستان برگشت در همين حال سرميكرد و از هرات گرفته تا بلخ و نيشابور و گرگان بتاخت‌وتاز و قتل و غارت اشتغال داشت و در اين حركات با يكى ديگر از خدمتگزاران قديم امير محمّد طاهرى كه ابتدا بيعقوب پيوسته و بعد يعقوب او را از پيش خود رانده بود يعنى رافع بن هرثمه همراه و همدست بود .\r\nچون عمرو در 266 از خوزستان بسيستان رسيد و على برادر خود را كه در بند بود رها كرد على پنهانى كس پيش خجستانى فرستاد و او را بقيام بر عمرو و يارى خود خواند . خجستانى هم از گرگان بنيشابور آمد و آن شهر را كه مركز خراسان بود در محاصره گرفت عمرو ليث با برادر خود على و پسر خويش محمّد بن عمرو از سيستان از راه هرات بنيشابور شتافت و بهمراهى برادر و پسر كه هريك فرمانده طرفى از سپاه صفّارى بودند بجنگ با خجستانى پرداخت . على بر برادر خيانت ورزيد و در جنگ سستى نمود ناچار عمرو از خجستانى شكست يافت و بهرات منهزم شد و بار ديگر على را بند نهاد . خجستانى هم بتعاقب عمرو بهرات و سيستان حمله برد ليكن نه از عهدهء تسخير هرات برآمد و نه بر شهر سيستان دست يافت ناچار بقتل و غارت پرداخت و مردم هم كه از بيداد او و سپاهيانش بجان آمده و قلبا طرفدار عمرو ليث بودند هرجا از كسان او مىيافتند مىكشتند . عاقبت خجستانى در 267 از سيستان بنيشابور برگشت . در اين اثنا از مدّعيان سابق صفّاريان دو تن كه مدّتها باعث زحمت ايشان بودند يكى محمّد بن زيدويه حكمران سابق قهستان كه ذكر او در انقلابات فارس در عهد يعقوب گذشت ديگر ابو طلحه منصور از سركشان نيشابور و از كسانى كه از اواخر عهد يعقوب قيام كرده و با صفّاريّه و خجستانى كشمكشها نموده بود هر دو در هرات به خدمت عمرو آمدند و اطاعت او را گردن نهادند . عمرو از اين بابت بسيار مسرور شد و ايشان را خلعت بخشيد و ابو طلحه را مقام سپهسالارى كلّ اردوى خراسان\r\n\r\n","description":"","footnote":"","page_name":" 203 ","page_number":596},
  {"content":"\r\n\r\nداد و خود از هرات بسيستان آمد .\r\nخجستانى تا قريب يك سال ديگر در طخارستان و خراسان تاخت‌وتاز ميكرد و با مدّعيّانى چند در زد خورد و نزاع بود و يك بار هم بر ابو طلحه سپهسالار عمرو غلبه يافت ولى عاقبت در شوّال سال 268 در حال مستى دو تن از غلامانش او را بقتل رساندند و عالمى را از شرّ او آسايش بخشيدند . اصحاب خجستانى بعد از قتل او گرد رافع بن هرثمه جمع آمدند و عمرو ليث اگرچه از جانب خجستانى راحت شد بفتنه‌انگيزى و قيام رافع بن هرثمه گرفتار گرديد و تا مدّتى اوقات او مصروف تعقيب اين مدّعى جديد بود .\r\n\r\nلشكركشى عمرو بفارس در 268\r\nعمرو ليث در محرّم سال 268 يعنى قبل از آنكه فتنهء خجستانى انجام يابد عازم فارس شد و علّت حركت او آن بود كه شنيد محمّد بن ليث والى آن ولايت بر خلاف دستور عمرو خراجى را كه بايد ساليانه ببغداد بفرستد نفرستاده و خليفه از اين بابت بر امير صفّارى خشمگين شده بخصوص كه عمرو از اتّحاد محمّد بن ليث با خجستانى بيمناك بود .\r\nعمرو ليث به زودى فارس را امن كرد و بر دو سه تن از اصحاب قديم يعقوب كه راه خودسرى پيش گرفته بودند غلبه يافت و خراج عقب‌افتاده را بدار الخلافه فرستاد .\r\nموفّق برادر خليفه را اين رفتار عمرو بسيار خوش آمده رسولى پيش او فرستاد و عهد و فرمان حكومت او را تجديد نمود و از ترس آنكه مبادا عمرو راه برادر خود را پيش گيرد و خيال فتح بغداد و برانداختن خليفه را در سر آرد به او پيغام داد كه چون كار عراقين و فارس و يمن و شام ساخته و محتاج برتق و فتق نيست لازمست كه او عازم دار الكفر ( يعنى مشرق سيستان و حوالى سند و تركستان كه هنوز مسخر مسلمين نشده ) شود و سپاهيان خود را بجهاد وادارد . عمرو اطاعت كرد و فارس را بشخصى كه نصر بن احمد نام داشت سپرد و خود بسيستان برگشت .\r\n\r\n","description":"","footnote":"","page_name":" 204 ","page_number":597},
  {"content":"\r\n\r\n\r\nداستان عمرو با رافع بن هرثمه و عمّال خليفه\r\nدر غياب عمرو ليث رافع بن هرثمه جانشين خجستانى از فرصت استفاده كرده بر ابو طلحه سپهسالار خراسان حمله برد و پس از مغلوب ساختن او بسيستان تاخت امّا چون ديد كه از عهدهء تسخير آنجا برنمىآيد بهرات مراجعت نمود و در آنجا بود تا عمرو از فارس بسيستان مراجعت نمود .\r\nعمرو در سال 270 هرات را در محاصره گرفت و رافع بمرو منهزم شد و از عمرو تقاضاى عفو نمود ليكن در راه بابو طلحه كه از دست رافع بطخارستان گريخته بود برخورد و اين دو امير با يكديگر قرار گذاشتند كه متّحدا بجنگ عمرو روند امّا پيش از آنكه خيال خود را بمورد عمل بگذارند ابو طلحه بر رافع شبيخون كرد و بيشتر سپاهيان او را كشت و در مرو مستقرّ گرديد و بنام محمّد بن طاهر طاهرى خطبه خواند .\r\nعمرو ليث بيك حمله ابو طلحه را از مرو راند و بيك حملهء ديگر در 271 نيشابور را از رافع گرفت و پس از آرام ساختن خراسان بسيستان بازآمد .\r\nدر همين سال 271 يكى از عمّال عمرو ليث بر فارس ببغداد پيش موفّق رفت و از عمرو ليث شكايتها كرد و سعايتها نمود . موفّق هم عمرو را از امارت معزول كرد و آن را در عهدهء محمّد بن طاهر كه در بغداد بود گذاشت و نامه‌ها بخراسان در عزل و لعن عمرو ليث فرستاد . محمّد بن طاهر ماوراء النّهر را از جانب خود بنصر بن احمد سامانى و خراسان را برافع بن هرثمه و فارس را باحمد بن عبد العزيز از ياران قديم عمرو كه بعدها بر او طغيان كرده بود سپرد و براى عمرو به اين ترتيب مدّعيانى متعدّد كه همه حكم خليفهء بغداد را داشتند ايجاد نمود .\r\nعمرو ابتدا بكرمان آمد و در آنجا قاصدى از جانب نصر بن احمد « 1 » عامل او بر فارس به خدمت رسيد و چگونگى احوال را باطّلاع امير رساند . عمرو درصدد فرستادن مدد به عامل خود بود كه اطّلاع يافت احمد بن عبد العزيز نصر بن احمد را از فارس رانده\r\n\r\n\r\n","description":"","footnote":"\r\n( 1 ) - اين نصر بن احمد را نبايد با نصر بن احمد سامانى برادر امير اسماعيل اشتباه كرد .\r\n","page_name":" 205 ","page_number":598},
  {"content":"\r\n\r\nو آنجا را از حوزهء حكومتى صفّاريان خارج ساخته است .\r\nعمرو ليث در اين تاريخ گرفتار بليّهء عجيبى شد چه از يك طرف موفّق با او از در كين درآمده دست او را از همه طرف كوتاه كرده بود و از طرف ديگر متّحد و يار ياورى نداشت امّا امير سيستانى بهيچوجه مأيوس نشد و در چاره‌انديشى كار خود ابدا سستى بخويش راه نداد و از قضا بخت نيز با او مساعدت كرد چه ابو طلحه منصور كه تا اين تاريخ با عمرو در نزاع بود پس از نصب رافع بحكومت خراسان از جانب محمّد طاهرى باطاعت پيش عمرو آمد و عمرو او را نوازش بسيار نمود و از طرف خود روانهء جانب خراسانش كرد و خود با محمّد پسر خويش از كرمان بفارس شتافت .\r\nلشكريان عمّال خليفه بجلوى عمرو آمدند و در ميان ايشان قريب دو هزار نفر بودند كه رياستشان با خلف بن ليث « 1 » نوادهء عمّى عمرو ليث بود كه سابقا از عموزاده رنجيده و بموفّق گرويده بود . خلف نخواست كه در اين جنگ بر خويشان سيستانى او شكستى وارد آيد به همين نظر با سپاه خود بعمرو ليث پيوست و عمرو هم خدا را شكر كرده بگرمى تمام بر سردار سپاه خليفه حمله برد و در نتيجهء هزيمت ايشان فارس را بار ديگر تحت فرمان خود آورد .\r\nموفّق از نو از ترس از در تملّق پيش‌آمد و نامه‌اى بعمرو نوشت كه اگر خراج عقب‌افتاده را ببغداد روانه دارد و محمّد پسر خود را هم بعنوان گروگان بدار الخلافه بفرستد منشور امارت او تجديد خواهد گرديد . عمرو ظاهرا براى اطاعت امر موفّق ولى باطنا به قصد برانداختن او محمّد را با ابو طلحه سپهسالار خراسان و لشكرى بيشمار روانهء بغداد نمود امّا محمّد چون در راه شنيد كه موفّق با سپاه گرانى درصدد جلوگيرى اوست برگشت و با پدر بكرمان آمد و در همين سفر بود كه او در شش منزلى سيستان در جمادى الاولى سال 274 مرد و عمرو از مرگ ناگهانى او سخت متألم گرديد .\r\n\r\n\r\n","description":"","footnote":"\r\n( 1 ) - نسب عمرو و برادرش يعقوب چنين است : پسران ليث بن معدّل بن حاتم بن ماهان و نسب خلف بن ليث چنين : خلف بن ليث بن فرقد بن سليمان بن ماهان ، كه دو نسبت چنان كه مشاهده مىشود در ماهان يعنى جدّ سوّم به يكديگر مىپيوندد ، امير ابو جعفر احمد پدر خلف بن احمد معروف فرزند محمد بن خلف بن ليث است نه از اولاد ليث پدر يعقوب و عمرو .\r\n","page_name":" 206 ","page_number":599},
  {"content":"\r\n\r\nپس از رسيدن عمرو بسيستان چون كار حدود شام و مصر بسبب خروج احمد بن طولون سخت پريشان شده و فتنهء صاحب الزّنج نيز همچنان باقى بود موفّق نامه‌اى بعمرو نوشت و در آشتى زد . عمرو رسول خليفه را مال بسيار داد و كرمان و فارس و خراسان را سالى 10000000 درهم از خليفه مقاطعه كرد و يكى از غلامان برادر خويش را كه سبكرى نام داشت بسفارت ببغداد فرستاد . موفّق امر داد تا در دار الخلافه نام عمرو ليث را بر منبرها و دكانها و خانه‌ها و لواها نوشتند و اسم او را با نام خليفه در خطبه‌ها شريك كردند و اين افتخار پيش از عمرو هيچكس را حاصل نشده بود .\r\nامير سيستانى مدّت دو سال از 274 تا 276 در سيستان ماند و به ترتيب امور آن سامان مشغول بود تا در ربيع الاوّل 276 از آنجا عازم فارس شد و چون بفارس رسيد شنيد كه برادرش على كه پس از شكست عمرو از خجستانى در نتيجهء خيانت على در حبس برادر بود و در قلعهء بم كرمان به اين عنوان ميزيست از آنجا گريخته و برافع بن هرثمه كه هنوز در خراسان دم از سركشى ميزد پيوسته است امّا عمرو به اين موضوع زياد اعتنائى نكرد و چون دانست كه باز موفّق نام او را از منابر و لواها و خطبه انداخته و خود نيز عازم اصفهان شده تا احمد بن عبد العزيز سابق الذّكر را بجنگ با عمرو برانگيزد از فارس بكرمان برگشت و پس از تهيّهء اسباب كار بفارس بازآمد و در نزديكى اصطخر سردار موفّق را شكستى فاحش داد و مظفّر و منصور در محرّم 277 بشيراز وارد شد و امر داد كه نام خليفه را از خطبه بيندازند و بنام خود او خطبه بخوانند .\r\nسپس احمد بن عبد العزيز را هم مغلوب ساخت و علنا بر خليفه قيام كرده راه اهواز و بغداد را پيش گرفت امّا وزير خليفه بانواع تملّق‌ها و وعده‌ها عمرو را از اهواز برگرداند و چون معتمد هم مقارن همين ايّام فوت كرد و معتضد خليفه شد نزاع بين دار الخلافه و عمرو ليث موقّتا خوابيد بخصوص كه معتضد رسما با عمرو صلح نمود و امارت فارس و كرمان و خراسان و سيستان و كابل و شحنگى بغداد را بامير صفّارى واگذاشت و دستور داد كه باز نام عمرو را در خطبه و لواها داخل كنند و در حرمين باسم او خطبه بخوانند .\r\n\r\n","description":"","footnote":"","page_name":" 207 ","page_number":600},
  {"content":"\r\n\r\nعمرو هم خشنود و ممنون بسيستان مراجعت نمود و اين دفعه تصميم گرفت كه ريشهء فتنهء رافع را كه با برادر او على بن ليث همدست شده بود يكسره قطع كند .\r\nرافع بن هرثمه از سالى كه بدستور موفّق و محمّد طاهرى بحكومت خراسان منصوب شده بود تا تاريخ 279 كه عمرو ليث از فارس بسيستان برگشت در خراسان و گرگان و طبرستان و رى بتاخت‌وتاز اشتغال داشت از جمله چنان كه در تاريخ علويان طبرستان گفتيم در 274 محمّد بن زيد داعى را مغلوب كرد و بر جرجان و طبرستان مسلّط شد و در همين ايّام بود كه علىّ بن ليث برادر عمرو با دو پسر خود برافع پيوستند .\r\nمقارن مراجعت عمرو ليث از كرمان محمّد بن زيد عامل رافع را از طبرستان بيرون كرد امّا حريف خود او نشد .\r\nرافع عاقبت چون ديد كه دشمنانى قوى از اطراف در قصد او هستند و به تنهائى تاب جنگ با عمرو بن ليث و محمّد بن زيد علوى و احمد بن عبد العزيز كه از طرف خليفه والى اصفهان و رى بود ندارد صلاح خود را در آن ديد كه با احمد بن عبد العزيز و محمّد بن زيد صلح كند و با حواسّ جمع متوجّه عمرو ليث كه قوىترين حريفان او بود بشود . به همين نظر در 280 با احمد بن عبد العزيز صلح نمود و با محمّد بن زيد نيز كنار آمد و طبرستان و گرگان را به او واگذاشت و بنام محمّد بن زيد در اين نواحى خطبه خواند و داعى به او وعده داد كه چهار هزار تن از دلاوران ديلمى را به يارى او بفرستد . عمرو ليث چون از اين مصالحه اطّلاع يافت رسولى پيش داعى فرستاد و او را از بىوفائى و غدّارى رافع ترساند و داعى هم از دادن كمك برافع خوددارى نمود .\r\nرافع پس از فراغت خاطر از جانب محمّد بن زيد و احمد بن عبد العزيز در 283 بنيشابور آمد تا عمرو ليث را كه پس از فتح هرات بنيشابور رسيده بود از آنجا براند ليكن از امير صفّارى شكستى سخت خورد و بسيارى از يارانش اسير شدند از آن جمله بودند دو پسر علىّ بن ليث كه بعد از فوت پدر خود در سال 280 همچنان در پيش رافع ميزيستند عمرو ايشان را لطف بسيار كرد و به عقب رافع كه بابيورد گريخته بود شتافت رافع از آنجا بسرخس گريخت و در غياب عمرو بنيشابور برگشت اما عمرو\r\n\r\n","description":"","footnote":"","page_name":" 208 ","page_number":601},
  {"content":"\r\n\r\nبار ديگر او را شكست داد و رافع برادر خود را باستمداد پيش محمّد بن زيد فرستاد ولى داعى بدعوت او اعتنائى نكرد . در آخر كار رافع پس از شكست فاحش ديگرى كه در سبزوار از عمرو خورد قريب 5000 از سپاهيان او كشته شد و بقيّه هم يا بعمرو ملحق گشتند و يا گريختند ناچار بخوارزم هزيمت كرد امّا والى خوارزم او را دستگير كرد و در شوال 283 بقتلش رساند و سر او را پيش عمرو ليث فرستاد . عمرو هم آن سر را با هدايائى ببغداد روانه نمود و معتضد امر داد تا آن را بعنوان عبرت ناظران از صبح تا ظهر در جانب شرقى و از ظهر تا شام در جانب غربى دار الخلافه بياويزند و به اين ترتيب فتنهء اين مرد عاصى دفع شد و خليفه و داعى و عمرو ليث از شرّ حريف هنگامه‌جوئى خلاص يافتند .\r\n\r\nجنگ عمرو با اسماعيل سامانى و دستگيرى او در 287\r\nپس از كشته شدن رافع عمرو ليث قاتل او را با سردارى ديگر روانهء خوارزم كرد تا آنجا را بنام او ضبط كنند ولى چون بخوارزم نزديك شدند خبر يافتند كه امير اسماعيل بن احمد سامانى والى بخارا عاملى از جانب خود بخوارزم فرستاده و آنجا را بنام خود ضبط كرده است .\r\nعمرو ليث بفرستادگان خود دستور داد كه با اسماعيل سامانى بجنگ بپردازند و بخارا از او بگيرند . اسماعيل در شوّال 285 عمّال عمرو را مغلوب كرد بعضى از ايشانرا در جنگ كشت و بعضى را هم باسيرى گرفت و از اين بابت وهن بزرگى در كار عمرو ليث پيش آمد .\r\nعمرو از شدّت غضب نامه‌اى بمعتضد خليفه نوشت و از او فرمان حكومت ماوراء النّهر خواست و خليفه را تهديد كرد كه اگر به اين امر رضا ندهد بماوراء النّهر خواهد تاخت و اسمعيل را از آنجا خواهد راند . معتضد خليفه با اينكه به اين قضيّه هيچگونه ميلى نداشت و از اسماعيل كاملا راضى بود ناچار فرمان امارت ماوراء النّهر را پس از مدّتى تعلّل با هدايائى پيش عمرو فرستاد امّا در اين مدّت پنهانى اسماعيل را تقويت ميكرد و به او فهماند كه او از شغل خود معزول نشده و همچنان مشمول عواطف خليفه است .\r\n\r\n","description":"","footnote":"","page_name":" 209 ","page_number":602},
  {"content":"\r\n\r\nعمرو ليث پس از آنكه فرمان معتضد رسيد و ديد كه بعلّت مسامحهء خليفه كار اسماعيل قوّت گرفته و كاملا مهيّاى جنگ شده است اندكى در اقدام بلشكركشى به سمت ماوراء النّهر ترديد كرد امّا بالاخره خواهىنخواهى به آن صوب حركت كرد و در همين اثنا هم به او خبر رسيد كه مشركين مشرق افغانستان عامل او را در غزنين شكست داده و بر آنجا مستولى شده‌اند . اين پيش‌آمد هم او را بيشتر پريشان و متزلزل كرد .\r\nاسماعيل كه از مدّتها پيش از عزم عمرو اطّلاع داشت پيشدستى كرده لشكريان خود را از بخارا به سمت خراسان حركت داد و قبل از نهضت در ميان مردم ماوراء النّهر منادى كرد كه عمرو و سپاهيان او بغارت بلاد و قتل زنان و كودكان شما مىآيند بايد بجلوى او شتافت و او را دفع نمود . اهالى ماوراء النّهر هم كه بعلّت ديندارى و حسن رفتار اسماعيل فريفتهء او بودند نداى او را لبّيك اجابت گفته جمع كثيرى دور او را گرفتند و سوگند ياد كردند كه در راه دفع عمرو ليث تا حدّ كشته شدن و باسيرى رفتن در ركاب اسماعيل بجنگند .\r\nتلاقى فريقين در نزديكى بلخ اتّفاق افتاد و چون دو سپاه مقابل يكديگر قرار يافتند اسماعيل باز خطاب بلشكريان عمرو گفت كه ما مردمى مجاهديم و جز خدا طالب هيچ نيستيم ليكن عمرو مردى دنيادار و مال‌پرست است و فقط به اين قصد حركت كرده . در نتيجهء اين خطاب هم جمعى از اتباع عمرو باسماعيل ملحق شدند .\r\nبا تمام اين احوال عمرو تمام روز را مردانه با لشكريان اسماعيل جنگيد امّا از بدبختى او علاوه بر كثرت جمعيّت اسماعيل بادى سخت بر لشكر او وزيد و روز چون شام تار گشت و رشتهء سپاه عمرو گسيخت و او چاره نديد جز آنكه ببيشه‌اى فرار كند امّا در آنجا هم اسب او به گل فروماند و ياران اسماعيل در سه‌شنبهء آخر ربيع الآخر سال 287 امير بزرگوار صفّارى را باسيرى گرفتند و اسماعيل او را بسمرقند فرستاد و چون خبر بمعتضد رسيد از اين بابت بسيار شاد شد و اسماعيل را خلعت فرستاد و جميع ولاياتى را كه در دست عمرو بود به او واگذاشت .\r\nاسماعيل عمرو را مغلولا ببغداد پيش معتضد فرستاد و عدّه‌اى از سپاهيان\r\n\r\n","description":"","footnote":"","page_name":" 210 ","page_number":603},
  {"content":"\r\n\r\nخود را فرمان داد كه با شمشيرهاى آخته محافظ او باشند و با اين حال ذلّت او را تا نزديك دار الخلافه آوردند . در آنجا به او اجازه داده شد كه آزادانه لباس مخصوص خود را دربر كند . گماشتگان معتضد عمرو را بر اشترى لنگ و گوژپشت و بلندقامت سوار كردند و او را مدّتى در كوچه‌هاى بغداد بخوارى تمام گرداندند سپس معتضد او را در حبس انداخت .\r\n\r\nقتل عمرو در سال 289\r\nعمرو ليث تا معتضد در حيات بود در زندان او سرميكرد . اين خليفهء كينه‌كش در حال احتضار يكى از خادمان خود را خواست و چون ديگر قدرت تكلم نداشت به اشاره و گذاشتن دست بر روى گلوگاه و يك چشم خود به او بفهماند كه اعور را بكشد چه عمرو ليث از يك چشم محروم بود . خادم نخواست كه دست به خون عمرو بيالايد مخصوصا كه معتضد در حال نزع بود به همين جهت از اجراى امر او خوددارى نمود و چون مكتفى بجانشينى معتضد ببغداد رسيد از وزير خليفه حال عمرو را پرسيد . وزير گفت در حياتست و مكتفى كه در ايّام اقامت رى از عمرو نيكيها ديده بود از اين خبر بسيار مسرور شد امّا وزير تيره‌ضمير نهانى كسى را بقتل عمرو در زندان فرستاد و بمكتفى خليفه چنين فهماند كه او پيشتر از وصول خليفهء جديد ببغداد بقتل رسيده بوده است .\r\nعمرو ليث مثل برادر مردى بلندهمّت و باعطا و بيداردل و باسياست و بسيار باهوش و باتدبير بود ليكن به ظاهر آن هيبت و شجاعت و تهوّر يعقوب را نداشت به همين جهت لشكريان از يعقوب بيشتر ميترسيدند ولى عمرو را زيادتر دوست ميداشتند .\r\nدر تحمّل مصائب و بردبارى مثل برادر بسيار صبور و بامتانت بود و در امر لشكر مانند يعقوب سعى و توجّه كامل مبذول ميداشت و هر سه ماه بسه ماه جيره و مواجب سپاهيان را ميداد و ترتيب او در اين كار چنين بود كه در سر موعد با نواختن طبل عموم لشكريان را در محلى جمع مىآورد و مأمور پرداخت از روى دفتر اسامى سربازان به ترتيب ايشانرا پيش ميخواند و سرباز اوّل خود عمرو ليث بود كه پيش مىآمد و عارض لشكر يا باصطلاح امروز وزير جنگ اسب و سلاح و ساز و برگ او را از نظر ميگذراند\r\n\r\n","description":"","footnote":"","page_name":" 211 ","page_number":604},
  {"content":"\r\n\r\nبراى اطمينان از اعمال و افعال سالاران و سرهنگان زيردست خود عمرو هميشه جاسوسانى داشت كه جزئيّات كارهاى ايشان را به او خبر ميدادند و قاعدهء او اين بود كه غلامانى از خردسالى ميخريد و تربيت ميكرد و چون بحدّ رشد ميرسيدند آنان را برؤساى لشكرى و عمّال ديگر خود مىبخشيد ليكن سرّا به آن غلامان وظيفهء مخصوصى ميداد تا احوال ايشان را به او برسانند و از جانب آن طايفه بىخبر نماند .\r\n\r\n3 - ابو الحسن طاهر بن محمّد بن عمرو بن ليث ( 287 - 296 )\r\nبعد از اسير شدن عمرو ليث و هزيمت سپاه او بسيستان بزرگان لشكرى و كشورى نوادهء او ابو الحسن طاهر پسر محمّد را باميرى برداشتند امّا هنوز كار امير جديد ثباتى نيافته بود كه جمعى از سپاهيان دور ليث بن على بن ليث برادرزادهء عمرو و يعقوب را گرفتند و بين لشكر در اين خصوص اختلاف ظهور كرد و سبكرى غلام يعقوب هم كه سابقا از او ذكرى شد بعلّت جوانى طاهر و بىكفايتى و عيّاشى او زمام همهء كارها را در دست گرفت و باستبداد پرداخت در سال 289 طاهر بن محمّد بهمراهى ليث بن على و يك عدّه از سرداران ديگر از سيستان بفارس حركت كرد و برادر خود يعقوب را بنمايندگى خويش در سيستان گذاشت و غرض او از اين حركت آن بود كه فارس را كه پس از شكست عمرو ليث معتضد از صفّاريان گرفته بود مجدّدا به اين خاندان برگرداند . مكتفى خليفه بالاخره در سال 290 راضى شد كه در مقابل خراجى ساليانه فارس را بمقاطعه بطاهر واگذارد . طاهر هم پس از تعيين عمّالى براى نواحى فارس اختيار جميع امور آنجا را در كف سبكرى گذاشت و خود به شكار و عشرت‌پرستى پرداخت و به همين حال در 291 بسيستان برگشت و در آنجا محمّد بن خلف بن ليث « 1 » را كه\r\n\r\n\r\n","description":"","footnote":"\r\n( 1 ) - اين شخص پدر امير ابو جعفر احمد و جدّ خلف بن احمد مشهور است ( رجوع شود بحاشيهء صفحه 206 ) .\r\n","page_name":" 212 ","page_number":605},
  {"content":"\r\n\r\nاز بنى اعمام پدرى يعقوب و عمرو بود بر همهء بزرگان سيستان رياست داد و خواهر خويش بانو را در عقد ازدواج او آورد و اين امر مقدّمهء بروز نزاع ما بين طاهر و سبكرى شد چه سبكرى بر محمّد بن خلف حسد ميبرد و نميخواست كه غير از خود او كسى ديگر در كارهاى ملكى دخالت داشته باشد .\r\nبارى طاهر بن محمّد در مدّت كمى بر اثر عيّاشى و اسراف در خرج خزانهء دولتى را كه پس از عمرو ليث هنوز آباد بود بر باد داد و عمّال او هم از فرستادن ماليات بسيستان خوددارى كردند مخصوصا سبكرى درآمد كرمان و فارس را جهت خود ضبط كرد و به همين سبب در امور سيستان اختلالى كلّى بروز نمود فقط در اين ميانه كفايت و كاردانى محمّد بن خلف تا حدّى مانع درهم ريختن اساسى بود كه آن را يعقوب و عمرو برپا داشته بودند . عاقبت طاهر براى گرفتن مال فارس و كرمان در سال 292 عازم آن نواحى شد امّا سبكرى كه از حركت او راضى نبود كس بجلوى طاهر فرستاد و بسخنان فريب‌آميز او را بازگرداند و طاهر بسيستان برگشت و باز بعيّاشى و شكار و كبوتربازى مشغول شد و بر اثر اين حركات بسيارى از بزرگان عهد يعقوب و عمرو از دور او پراگنده گشتند و از اين جهت هم سيستان خالى ماند .\r\nدر سال 296 موقعى كه طاهر ببست رفته بود ليث بن على بن ليث كه والى كرمان و مكران بود خود را بسيستان رساند و هر قدر يعقوب برادر طاهر خواست كه او را از آنجا براند توفيق نيافت و طاهر هم بعد از مراجعت از بست چون دانست كه بيشتر بزرگان سيستان جانب ليث را گرفته‌اند و غلبهء بر او او را ميسّر نيست برادر را برداشته باميد گرفتن كمك از سبكرى رهسپار فارس شد و ليث بن على بجاى او بامارت نشست .\r\n\r\n4 - ليث بن علىّ بن ليث ( 296 - 298 )\r\nطاهر و يعقوب به خيال آنكه سبكرى حقّ نعمت ايشان و عمرو و يعقوب را\r\n\r\n","description":"","footnote":"","page_name":" 213 ","page_number":606},
  {"content":"\r\n\r\nنگاه خواهد داشت روانهء فارس شدند امّا سبكرى كافر نعمت كه قبلا با مقتدر خليفه ساخته و فارس را بنام خود از او بمقاطعه گرفته بود هر دو مخدوم‌زاده را دستگير نمود و ايشانرا به آن حال ببغداد فرستاد و خود كاملا در فارس مستقلّ گرديد .\r\nدر سال 297 ليث بن على به قصد سبكرى بفارس لشكر كشيد و آنجا را از دست سبكرى گرفت ليكن مقتدر خليفه از طرفى مونس خادم و از طرفى ديگر حسين بن حمدان والى قم را كه ذكر هر دو در فصل آل بويه گذشت به يارى سبكرى بفارس فرستاد و ايشان بعد از مدّتى زدوخورد و گفتگو عاقبت در نتيجهء جنگى ليث بن على را در غرّهء محرّم 298 مغلوب و دستگير كردند و مونس او را ببغداد پيش مقتدر خليفه فرستاد .\r\n\r\n5 - ابو على محمد بن علىّ بن ليث ( محرّم 298 - ذى الحجهء 298 )\r\nبعد از اسير شدن ليث بن على مردم سيستان بر برادر او ابو على محمّد بيعت كردند و اين امير در اين تاريخ فقط بر سيستان و قسمت شرقى ممالك صفّارى يعنى بست و كابل و غزنين امارت داشت چه خراسان را امير اسماعيل سامانى از زمان غلبهء بر عمرو ليث تصرّف كرده و فارس و كرمان را هم سبكرى بنام مقتدر خليفه اداره مينمود .\r\nپس از رسيدن خبر جلوس ابو على محمّد بمقتدر ، خليفه باحمد بن اسماعيل سامانى نوشت و به او دستور داد كه لشكر بسيستان بفرستد و آنجا را فتح و بممالك خود ضميمه نمايد . احمد هم حسين بن على مرورودى را بسپهسالارى اردوئى روانهء سيستان نمود . حسين بن على پس از جنگ سختى شهر زرنج را گشود و ابو على محمّد از آنجا ببست گريخت . بعد از چندى امير سامانى با سيمجور از غلامان خود بسيستان آمد و بر معدّل بن على برادر ابو على محمّد كه هنوز در قلعه‌اى از شهر سيستان مقاومت ميكرد دست يافت و ابو على را هم يكى از سرداران او در بست دستگير نمود و به اين ترتيب سيستان از دست آل صفّار بيرون رفت و سيمجور از طرف امير احمد سامانى\r\n\r\n","description":"","footnote":"","page_name":" 214 ","page_number":607},
  {"content":"\r\n\r\nدر تاريخ دوّم ذى الحجّهء 298 بحكومت آنجا برقرار گرديد . امّا سبكرى چون نخواست يا نتوانست مالى را كه بايد ساليانه ببغداد روانه دارد بفرستد مقتدر لشكر به قصد او فرستاد و سبكرى شكست يافته در 299 از شيراز بكرمان گريخت و چون روى آمدن بسيستان نداشت از راه لوت بهرات رفت و تسليم امير احمد شد و اين امير هم كه گويى جز نوكرى نسبت بخلفاى عبّاسى منظورى ديگر در زندگانى نداشت سبكرى و ابو على محمّد بن ليث هر دو را بدار الخلافه پيش مقتدر روانه كرد و خليفه ايشان را بحبس انداخت .\r\n\r\nاميرزادگان ديگر صفارى\r\nامير احمد بعد از دو ماه سيمجور را از ولايت سيستان برداشت و آن را بپسر عمّ خود ابو صالح منصور بن اسحاق « 1 » سپرد ابو صالح و لشكريان او بمردم سيستان آزار بسيار رساندند مخصوصا از ايشان فرقهء خوارج كه مردمى آزادمنش و استقلال‌خواه بودند از اين استخفافها عاصى شده در سال 300 بر ابو صالح و سامانيان شوريدند و ابو صالح را گرفته در قلعهء ارگ سيستان حبس كردند و با پسر ده سالهء يعقوب بن محمّد بن عمرو بن ليث يعنى ابو احفص عمرو بيعت كردند احمد مجدّدا حسين بن على مرورودى را بفتح سيستان مأمور كرد . حسين بن على پس از نه ماه محاصرهء شهر بالاخره بر آنجا دست يافت و ابو حفص عمرو را گرفت و ببخارا فرستاد . احمد هم بار ديگر سيمجور را بامارت سيستان نامزد نمود و ابو صالح را بحكومت نيشابور مأمور نمود . اگرچه سيستان از تاريخ سال 300 از نو مسخر سامانيان شد و از جانب ايشان و خليفهء بغداد هرچند گاهى كسى بحكومت آنجا نامزد ميشد امّا مردم سيستان كه همواره يادگارهاى عهد يعقوب و عمرو را در خاطر داشتند و از استيلاى بيگانگان بر مملكت خود افسرده بودند هر وقت فرصتى مىيافتند بر گماشتگان خارجى مىشوريدند\r\n\r\n\r\n","description":"","footnote":"\r\n( 1 ) - اين همان ابو صالح است كه از سال 290 تا 296 از طرف اسماعيل حكومت رى را در عهده داشت و با محمد بن زكرياى رازى معاصر و معاشر بوده ( رجوع كنيد بصفحهء 119 از همين كتاب ) .\r\n","page_name":" 215 ","page_number":608},
  {"content":"\r\n\r\nچنان كه در محرّم سال 311 عامل سامانى سيستان را بيرون كردند و پسر محمّد بن خلف بن ليث سابق الذّكر يعنى امير ابو جعفر احمد را كه مادرش بانو دختر محمّد بن عمرو بن ليث بود بامارت خود برداشتند .\r\nاين امير ابو جعفر احمد بن محمّد كه از 311 تا 352 در سيستان امارت كرده و همواره با امراى سامانى مخصوصا نصر بن احمد ممدوح رودكى روابط حسنه داشته مردى كافى و كاردان و حكيم و فاضل بوده و در عهد او سيستان قرين آسايش و فراغت شده و فضلا و حكماى بسيار از اطراف گرد او جمع آمده و بنام او كتابها ساخته‌اند .\r\nامير ابو جعفر را در سال 352 جمعى از چاكران او در مجلس شراب كشتند و چون او كشته شد پسرش امير ابو احمد خلف بر جاى پدر نشست و خلف در امارت سيستان طاهر بن على تميمى را كه از طرف مادر بعلىّ بن ليث برادر عمرو و يعقوب منسوب بود با خود شريك ساخت و اين طاهر كه مردى شجاع و كافى و عالم بود با مخالفين خلف و امراى سامانى مخصوصا ماكان بن كاكى جنگها كرده و غالبا از اين حوادث فاتح بيرون آمده است .\r\nخلف در سال 353 بعزم حجّ عازم بيت اللّه شد و طاهر بن على را بجاى خود در سيستان گذاشت امّا چون از حجّ برگشت طاهر او را بسيستان راه نداد و خلف ناچار بمنصور بن نوح سامانى پناه برد و به يارى او بسيستان آمد . طاهر كه تاب مقاومت نداشت شهر را خالى كرد و بحدود هرات رفت ولى پس از آنكه از پراگنده شدن ياران خلف آگاه شد بر سيستان تاخت و خلف بار ديگر از امير منصور كمك گرفته به شهر خود برگشت و در اين تاريخ طاهر مرده بود و حسين پسرش بر اتباع پدر رياست داشت . عاقبت حسين از منصور سامانى امان خواست و ببخارا رفت و خلف در 359 بر سيستان مستقرّ گرديد .\r\nبعد از مدّتى خلف نسبت بمنصور سامانى راه خلاف پيش گرفت و از ارسال مال و هدايائى كه فرستادن آنها را ملزم شده بود استنكاف ورزيد . منصور هم براى سركوبى\r\n\r\n","description":"","footnote":"","page_name":" 216 ","page_number":609},
  {"content":"\r\n\r\nاو سپاهى بسردارى حسين بن طاهر معارض خلف بسيستان فرستاد و حسين قريب هفت سال ارگ سيستان را در محاصره داشت و قادر بگرفتن خلف نبود عاقبت منصور بابو الحسن محمّد بن ابراهيم بن سيمجور سپهسالار سابق اردوى خراسان متوسّل شد و او را بدفع خلف بسيستان مأموريّت داد و ابو الحسن سيمجورى كه از منصور به علت عزلش از سپهسالارى خراسان دلى خوش نداشت و با خلف دوست بود از خلف دوستانه خواست كه قلعهء ارگ را بتصرّف حسين دهد و خود بقلعه‌اى ديگر رود تا او بتواند پيش امير سامانى تسخير قلعهء ارگ را نتيجهء زحمات خود جلوه دهد . خلف نيز چنين كرد و ابو الحسن سيمجورى هم بين دو حريف را ظاهرا اصلاح نمود و از بزرگان سيستان و حسين بن طاهر نوشته گرفت كه او قلعهء ارگ را تصرّف كرده و بحسين سپرده است و آن نوشته‌ها را ببخارا فرستاد امّا خلف اندكى بعد يعنى در محرّم سال 373 بر حسين حمله برد . پس از ششماه كشمكش عاقبت بين ايشان در تاريخ رجب 373 صلح شد و چيزى طول نكشيد كه حسين وفات يافت و خلف در اميرى سيستان مستقل گرديد .\r\nخلف بن احمد تا ماه صفر 393 بر سيستان امير بود ليكن او در سه سال اخير امارت خود چنان كه در تاريخ غزنويان بيايد با سلطان محمود غزنوى در زدوخورد بود عاقبت در تاريخ مذكور تسليم سلطان شد . ابتدا محمود او را بگوزگانان فرستاد ليكن چون بعدها سلطان فهميد كه او پنهانى با ايلك خان افراسيابى راه دارد امر داد او را حبس كردند و خلف در 399 در زندان مرد و او آخرين شاهزادهء معروف خاندان صفّارى است چه بعد از او اگرچه تنى چند در سيستان بادّعاى منسوب بودن به اين تيره برخاسته و از جانب پادشاهان سلسله‌هاى ديگر بحكومت آن سامان رسيده‌اند ليكن از ميان ايشان كسى برنخاسته است كه در تاريخ صاحب اسم و عنوانى معتبر شود و شايستهء ذكر باشد .\r\nامير خلف بن احمد مردى ديندار و ادب‌پرور و شعردوست و فاضل بود جمعى از علماى زمان بنام او به زبان عربى تفسيرى بزرگ بر قرآن نوشته‌اند و شعرائى نامى مانند ابو الفتح علىّ بن محمّد بستى و ابو منصور محمّد بن عبد الملك و ثعالبى و ابو الفضل احمد بن حسين بديع الزّمان همدانى او را مدحها گفته‌اند مخصوصا بديع الزّمان ذكر خير او را با مديحه‌ها كه از خلف گفته جاويد ساخته است .\r\n\r\n","description":"","footnote":"","page_name":" 217 ","page_number":610},
  {"content":"\r\n\r\nاسامى امراى صفارى و زمان امارت هريك\r\n1 - ابو يوسف يعقوب بن ليث ( 247 - 265 ) 18 سال\r\n2 - عمرو بن ليث برادر او ( 265 - 287 ) 22 سال\r\n3 - ابو الحسن طاهر بن محمد بن عمرو بن ليث ( 287 - 296 ) 9 سال\r\n4 - ليث بن علىّ بن ليث ( 296 - محرّم 298 ) 3 سال\r\n5 - ابو على محمّد بن علىّ بن ليث ( از محرّم تا ذى الحجّهء 298 ) 1 سال\r\n( حكّام سامانى از ذى الحجّهء 298 تا محرّم 311 ) 12 سال\r\n6 - ابو جعفر احمد بن محمّد بن خلف ( 311 - 352 ) 41 سال\r\n7 - ابو احمد خلف بن احمد ( 352 - 393 ) 41 سال\r\n[ مجموع زمان امارت امراى صفارى . . . . 
  ] 146 سال\r\n\r\n","description":"","footnote":"","page_name":" 218 ","page_number":611},
  {"content":"\r\n\r\n\r\nفصل پنجم سامانيان ( 279 - 389 )\r\n\r\nابتداى امر سامانيان\r\nسامانيان منسوبند به سامان كه نام قريه‌اى بوده است از آباديهاى نزديك سمرقند و ايشان كه در اصل زردشتى و از امراى محلى ايرانى بوده‌اند در اين قريه به ارث امارت ميكرده‌اند و به همين جهت هريك از ايشان را سامان خداه يعنى بزرگ و صاحب قريهء سامان ميخواندند .\r\nبگفتهء اكثر مورّخين سامانيان از فرزندان بهرام چوبينه سردار معروف هرمز چهارم و خسرو پرويزند ليكن اين انتساب هم مانند ساير نسب‌هائى كه در قرون سوّم و چهارم هجرى براى امرا و متنفّذين ايران نقل ميكرده‌اند محلّ تأمل است .\r\nبقول مشهور كه بافسانه بيشتر نزديك است تا بحقيقت سامان خداه جدّ امراى سامانى ابتدا بشغل ساربانى سر ميكرده و پس از مدّتى بر اثر همّت بلند و بالاطلبى به اين شغل سر فرود نياورده و مانند يعقوب ليث بعيّارى و راهزنى افتاده و پس از جمع يارانى چند بر شهر قديم چاچ ( شاش ) در محل تاشكند حاليّه مستولى شده و بامارت آنجا رسيده است .\r\nامر مسلّم اينكه يكى از اين سامان خدايان در ايّام حكومت اسد بن عبد الله قسرى بر خراسان ( در عصر هشام بن عبد الملك ) قبول اسلام كرد و پسر خود را بنام\r\n\r\n","description":"","footnote":"","page_name":" 219 ","page_number":612},
  {"content":"\r\n\r\nحكمران خراسان اسد ناميد .\r\nاز زندگانى اسد اطّلاع مبسوطى در دست نيست همينقدر ميدانيم كه او در ايّامى كه مأمون در مرو اقامت داشت ( از 193 تا 202 ) با چهار پسر خود نوح و احمد و الياس و يحيى به خدمت او آمد و مأمون او و پسرانش را به خدمت خود گرفت .\r\nپس از وصول مأمون بخلافت بامر اين خليفه غسّان عبّاد پسر عمّ فضل ذو الرّياستين و والى خراسان ( از 203 تا 206 ) هريك از پسران اسد را بشغلى گماشت يعنى سمرقند را بنوح سپرد و فرغانه را باحمد و چاچ را بيحيى و هرات را بالياس .\r\nپس از عزل غسّان بن عبّاد از حكومت خراسان و نصب طاهر ذو اليمينين به اين مقام پسران اسد سامانى در شغلهاى سابق خود بجا ماندند چه طاهريان بسفارش خليفه ايشان را در مقامهاى پيشين مستقلّ گذاشتند بلكه مشاغل جديدى نيز بر مقامات آنان افزودند چنان كه طلحه پسر طاهر به شرحى كه سابقا گفتيم « 1 » پس از حركت از سيستان بخراسان براى گرفتن مقام پدر شغل سابق خود را در عهدهء الياس بن اسد سامانى گذاشت و آن ولايت را هم ضميمهء هرات قلمرو قديم او نمود .\r\nدر زمان امارت طلحه ( 207 - 213 ) نوح وفات يافت و طلحه حوزهء حكومتى او يعنى سمرقند را به دو برادر ديگرش احمد و يحيى كه بر فرغانه و چاچ امارت داشتند سپرد .\r\nپس از مرگ الياس در 242 پسرش ابراهيم بسپاهسالارى اردوى طاهريان در خراسان رسيد و او چنان كه در تاريخ يعقوب ليث صفّارى ديديم « 2 » در 253 در پوشنگ هرات از امير صفّارى شكست خورد و بنيشابور گريخت .\r\nاز فرزندان اسد بن سامان خداه احمد هفت پسر داشت : نصر و يحيى و يعقوب\r\n\r\n\r\n","description":"","footnote":"\r\n( 1 ) - رجوع شود بصفحهء 111\r\n( 2 ) - ايضا ص 192 - 193\r\n","page_name":" 220 ","page_number":613},
  {"content":"\r\n\r\nو اسماعيل و اسحق و اسد و حميد .\r\nاحمد در ايّام پيرى امارت فرغانه و سمرقند را بپسر مهتر خود نصر واگذاشت و خود در سال 250 راه سراى ديگر گرفت و نصر بر شش برادر رياست يافت و ايشان همه امر برادر بزرگتر را مطيع و فرمانبردار گرديدند .\r\nدر سال 261 معتمد خليفه رسما منشور امارت جميع بلاد ماوراء النّهر را بنام نصر بن احمد فرستاد و نصر در سمرقند اقامت اختيار نمود و از برادران اسماعيل را بنيابت خويش ببخارا فرستاد و برادران ديگر را هم هر كدام بشهرى بمأموريت روانه نمود .\r\n\r\nنزاع نصر و اسماعيل با يكديگر در 275\r\nاسماعيل مدّتها از جانب برادر بزرگتر برفق و عدل در بخارا حكومت ميكرد و پيوسته در رعايت احترام نصر جاهد بود تا آنكه رافع بن هرثمه چنان كه در تاريخ صفّاريان گذشت در خراسان خروج نمود و در ايّامى كه بر نيشابور و خراسان شمالى مسلط بود به حكم مجاورت با اسماعيل طرح دوستى انداخت و صفاى بين اثنين تا آنجا قوى شد كه دوستى باتّحاد مبدّل گرديد و پيوسته ما بين دو جانب مراسلات مودّت‌آميزى ردّ و بدل ميشد .\r\nجماعتى از بدانديشان اين صفاى كامل را در چشم نصر نشانهء اتّحاد علىرغم او جلوه دادند و گفتند كه اسماعيل در خيال است كه بكمك رافع ترا از سمرقند براندازد و امير مستقلّ كلّ ماوراء النّهر گردد .\r\nاين سعايت در نصر مؤثّر افتاد و سپاهى گران بجانب بخارا فرستاد و اسماعيل چون يارى مقابلهء با برادر نداشت رسولى روانهء حضور رافع كرد و از او مدد خواست .\r\nفرستادهء اسماعيل از ملاقات رافع چنين دريافت كه او بجاى يارى امير سامانى عازم تسخير سمرقند است بنام خود و در اين صورت ممكنست كه مخدوم او امير اسماعيل بالاخره دست‌نشاندهء رافع بن هرثمه گردد به همين جهت بتدبير رافع را از خيال حركت بماوراء النّهر منصرف ساخت و به او چنين فهماند كه مصلحت در آشتى دادن دو برادر\r\n\r\n","description":"","footnote":"","page_name":" 221 ","page_number":614},
  {"content":"\r\n\r\nاست . رافع هم در اين زمينه سعى بسيار كرد و نزاع نصر و اسماعيل موقّتا از ميان برخاست ليكن صفاى اوّل برنگشت و دو برادر همچنان نسبت بهم بدگمان بودند چنان كه اندكى بعد باز آتش نقار زبانه كشيد و اين دفعه كار بجنگ منتهى گرديد . نصر با لشكرى آماده از سمرقند ببخارا تاخت تا اسماعيل را از آنجا براند ليكن در جنگى كه در پائيز 275 در نزديكى بخارا اتّفاق افتاد نصر مغلوب و اسير شد و اسماعيل برادر را به اين حال ببخارا آورد .\r\nدر رسيدن ببخارا اسماعيل برادر بزرگتر را بر تخت نشاند و خود چون چاكرى در خدمت او ايستاد و بقدرى در احترام و تعظيم برادر مبالغه كرد كه نصر پنداشت اسماعيل او را تمسخر مينمايد . آنگاه او را با همراهانى فراوان بسمرقند فرستاد و هنگام وداع به او گفت كه من كماكان در بخارا بنيابت تو باقى خواهم بود و قدم از طريق چاكرى و فرمانبردارى فراتر نخواهم گذاشت .\r\nنصر بسمرقند برگشت و تا سال 279 كه وفات يافت با برادر در مقام دوستى و يگانگى برقرار بود و چون مرد اسماعيل سمرقند را هم بقلمرو خود ضميمه نمود و امير مستقلّ تمام ماوراء النّهر گرديد .\r\n\r\n1 - اسماعيل بن احمد ، امير عادل ( 279 - 295 )\r\nامير اسماعيل بن احمد را معمولا مؤسّس دولت سامانى ميدانند زيرا كه پس از مرگ برادر بزرگتر بر سراسر ماوراء النّهر امارت يافته و ساير امراى جزء سامانى فرمان او را گردن نهاده‌اند بخصوص كه او در ايّام امارت خويش ممالك سامانى را وسعت بخشيده و خراسان و گرگان و طبرستان و سيستان و رى و قزوين را هم بر قلمرو سابق خود اضافه كرده است .\r\nاسماعيل قبل از وفات برادر و پس از مرگ او اكثر اوقات خود را با\r\n\r\n","description":"","footnote":"","page_name":" 222 ","page_number":615},
  {"content":"\r\n\r\nكفّار حدود شمالى بلاد سامانى بجهاد و غزا ميگذرانده چنان كه در سال بعد از فوت نصر يعنى در 280 با يكى از خانان تركستان بجنگ پرداخت و پس از غلبهء بر او پدر و زوجه‌اش را باسيرى بسمرقند آورد و غنايم كثيرى در اين واقعه نصيب لشكريانش شد تا آنجا كه بهر كدام قريب 1000 درهم رسيد .\r\nوقايع دورهء امارت امير اسماعيل سه رشته است :\r\n1 - جنگ او با عمرو ليث صفّارى و دست يافتن او بر عمرو در سال 287\r\n2 - جنگ او با محمّد بن زيد داعى و لشكركشى او بتوسّط محمّد بن هارون سرخسى بگرگان و طبرستان در همين سال 287 كه منتهى بقتل داعى و فتح گرگان و و طبرستان و ضميمه شدن اين نواحى ببلاد سامانيان گرديده\r\n3 - لشكركشى او بعزم دفع محمّد بن هارون كه پس از يك سال و نيم حكومت در طبرستان از جانب اسماعيل در 288 بر مخدوم خود عاصى شده بود . در نتيجهء اين لشكركشى اسماعيل رى و قزوين را هم بتصرّف خود آورد . براى تفصيل اين سه رشته وقايع كه در طىّ تاريخ علويان و صفّاريان شرح آنها گذشته است رجوع كنيد بصفحات 118 - 120 و 209 - 211\r\nاسماعيل پس از مراجعت از رى و قزوين بماوراء النّهر بقيّهء ايّام خود را صرف جهاد در طرف توران كرد و چند نوبت به آن سمت تاخت و هر بار اسرا و غنايم بسيار گرفت و به اين حال بود تا در صفر سال 295 دار دنيا را وداع نمود .\r\nاسماعيل سامانى گذشته از شجاعت و همّت و جوانمردى مردى بسيار پرهيزكار و خداترس و ديندار و لشكريانش شب و روز به خواندن دعا و نماز و عبادت اشتغال داشتند و خود او نيز سعى داشت كه جنگهاى او همه جنبهء جهاد و غزا داشته باشد و به همين جهت است كه بعضى از مورّخين اسماعيل را سالار غازيان ناميده‌اند .\r\nدر باب پرهيزكارى و عدالت و بىطمعى و سلامت نفس اسماعيل حكايات عديده منقولست . سياست او در دل لشكريانش بىاندازه بود و سپاهيان او كه همه به همين سيره بار آمده بودند بىاجازهء امير سامانى و از بيم مؤآخذهء او جرأت هيچگونه تجاوز\r\n\r\n","description":"","footnote":"","page_name":" 223 ","page_number":616},
  {"content":"\r\n\r\nو تعدّى بمال مردم نداشتند .\r\nاين امير براى احقاق حقوق مردم و دفع مظالم در بخارا ديوانخانه و داوران مخصوص داشت و هميشه در سفرها جماعتى از قضاة عدل با او همراه بودند تا اگر در طىّ طريق نيز احتياجى در اين باب روى كند قطع و فصل مرافعات دچار اشكال و وقفه نگردد و برطبق شرع حكم اجرا شود چنان كه در طبرستان پس از غلبهء او بر محمّد بن زيد علوى به همين وجه عمل كرد و اموالى را كه از مردم به غصب گرفته شده بود بتصرّف ايشان باز داد .\r\nدر نتيجهء همين سيرتهاى نيكوست كه معاصرين اسماعيل او را بلقب امير عادل ملقّب ساخته‌اند و چون مرد او را هميشه بنام امير ماضى ياد ميكردند .\r\nاگرچه اسماعيل مردى بىآلايش و متديّن بود و نسبت بعلماى دين احترام فوق العاده داشت ليكن به علت تعصب تمام در مذهب تسنّن در حقيقت چاكر صميمى و دست‌نشاندهء مطيع خلفاى عبّاسى بود و به همين علت او و جانشينانش هيچگاه آن احساسات ايراندوستى و استقلال‌خواهى كه در صفّاريان و ديالمه ديده‌ايم نداشته‌اند بلكه بر خلاف بدستور خلفاى عبّاسى با اين‌گونه ايرانيان كه زيربار خليفه نميرفتند و با اختيار مذاهبى غير از مذهب رسمى دربار بغداد قيام ميكردند همه وقت در نبرد بودند و ميكوشيدند تا ايشان را براندازند چنان كه با علويان طبرستان و صفّاريان به همين وضع رفتار نمودند و چند بار شوكت از دست رفتهء خلفاى عبّاسى را ايشان بر سر مقام اوّل بازآوردند .\r\n\r\n2 - ابو نصر احمد بن اسماعيل ( 295 - 301 )\r\nپس از فوت اسماعيل پسرش ابو نصر احمد بجانشينى او نشست و مكتفى خليفه رسما فرمان امارت ماوراء النّهر و خراسان را بنام او فرستاد .\r\nاحمد در اوّل كار لشكر بسمرقند برد و آنجا را كه از طرف پدرش سپرده\r\n\r\n","description":"","footnote":"","page_name":" 224 ","page_number":617},
  {"content":"\r\n\r\nباسحاق بن احمد عمّ او بود از اسحاق گرفت و اسحاق را باسيرى ببخارا آورد .\r\nواقعهء عمدهء امارت احمد يكى لشكركشى اوست بدست ابو العبّاس محمّد بن صلعوك حكمران رى و ابو الفضل محمّد بن عبيد الله بلعمى وزير مشهور پدرش بطبرستان و قيام ناصر كبير علوى بر عمّال سامانيان در 301 و راندن ايشان از طبرستان كه تفصيل آن در صفحات 120 - 121 ذكر شده ديگر فتح سيستان بدست سرداران معروف سامانى حسين بن على مرورودى و سيمجور دواتى در آخر سال 298 و دفع انقلاب آن ولايت در سال 300 و فتح مجدّد آنجا كه شرح آن را نيز در صفحات 214 - 216 بيان كرده‌ايم .\r\nاحمد بر خلاف پدر مردى ضعيف النّفس بود و به كار ملك زياد توجّهى مبذول نميداشت و به شكار بيشتر مايل بود تا براندن مصالح كشور به همين جهت تدبير امور بيشتر بدست ابو الفضل بلعمى و سران سپاهى مانند حسين بن على مرورودى و سيمجور ميگذشت . چنين مشهور است كه چون نامهء ابو العبّاس محمّد بن صلعوك والى طبرستان داير بر قيام ناصر كبير به او رسيد چنان متزلزل شد كه از خدا طلب مرگ كرد و از قضا در همان ايّام هم در شكارگاه چند تن از غلامان در جمادى الاخرى سال 301 او را كشتند و به همين علّت پس از قتلش بر او نام امير شهيد نهادند .\r\n\r\n3 - نصر بن احمد ( 301 - 331 )\r\nچون احمد بن اسماعيل كشته شد پسرش نصر هشت ساله بود . بزرگان و امراى سامانى بر امارت او اتّفاق كردند و ابو عبد اللّه جيهانى بوزارت او منصوب شد و زمام كارها را در دست خود گرفت .\r\n\r\n","description":"","footnote":"","page_name":" 225 ","page_number":618},
  {"content":"\r\n\r\nبعلّت كودكى امير نصر مدّعيّانى چند سر بر خلاف سامانيان برداشتند و يكى از ايشان اسحاق بن احمد برادر اسماعيل بود كه امير شهيد احمد به شرحى كه گذشت او را از سمرقند برداشته و در بخارا محبوسش كرده بود . اسحاق پس از كشته شدن احمد از حبس رها يافت و بدستيارى پسرش الياس لشكرى فراهم آورد و ببخارا حمله برد ليكن سپهسالار امير نصر حموية بن على كوسه او را مغلوب و منهزم كرد . اسحاق زنهار خواست و نصر او را بخشود و باحترام ببخارا آوردش و او تا مرد در دستگاه امير نصر معزّز ميزيست .\r\nديگر از كسانى كه متعاقب مرگ امير احمد و جلوس نصر سر بشورش برداشتند ابو صالح منصور بن اسحاق سامانى حكمران سابق رى و سيستان بود كه پس از دفع عصيان سيستانيان و فتح مجدّد آنجا بدست حسين بن على مرورودى امير احمد او را بحكومت نيشابور فرستاده و حسين را بجاى او بر سيستان گماشته بود . يكى ديگر از عاصيان همين حسين مرورودى است كه ميخواست سيستان را پس از فتح مجدّد آنجا براى خود نگاه دارد و امير احمد زيربار نميرفت . ابو صالح در همان ابتداى عصيان در نيشابور فوت كرد ليكن حسين كه با ابو صالح همدست بود ياران متّحد خويش را نيز با خود متّفق ساخت و علنا با امارت نصر مخالفت نمود و سيستان و هرات و نيشابور را در ضبط آورد .\r\nقيام حسين بن على مرورودى بر ضدّ سامانيان با قيام ساير مدّعيان ايشان تفاوتى بزرگ داشت و آن اينكه حسين بن على بر اثر تبليغات دعاة اسماعيليّه كه در اين تاريخ در رى و خراسان و ماوراء النّهر با جهدى تمام مردم را به اين مذهب و تبعيّت از خلفاى فاطمى مصر ميخواندند بمذهب اسماعيلى گرويده و از جملهء مبلّغين آن دعوت بود و در عداد شيعيان فاطمى درآمده و چون جمع كثيرى از ايرانيان خراسان و ماوراء النّهر هم بآئين اسماعيلى اقبال نموده بودند قيام حسين بن على اهميّت خاصّى پيدا كرد و صريحا بر ضدّ اساس حكومت سامانيان و خلفاى عبّاسى بغداد مخدومين امراى سامانى بود .\r\n\r\n","description":"","footnote":"","page_name":" 226 ","page_number":619},
  {"content":"\r\n\r\nدفع شورش حسين مرورودى بعهدهء يكى از دهقانزادگان ايرانى مرو كه احمد بن سهل بن هاشم بن كامكار نام داشت و مدّعى رساندن نسب بيزدگرد سوّم ساسانى بود واگذاشته شد .\r\nاحمد بن سهل در سال 306 نيشابور را از حسين بن على گرفت و او را اسير نمود و ببخارا فرستاد و فتنهء مرورودى كه بالاخره در حبس امير نصر مرد به اين ترتيب خوابيد ليكن طولى نكشيد كه احمد بن سهل بر امير نصر عاصى شد چه احمد كه مردى فاضل و هوشيار و اصيل و بزرگ‌زاده بود خود ادّعاى امارت و استقلال داشت مخصوصا چون سه برادر او كه همه منجّم و دبير بودند بدست عمّال عرب بقتل رسيده بودند احمد كينهء مخصوصى نسبت بتازيان داشت و پيوسته درصدد تجديد اساس دولتى ايرانى بود و هر وقت فرصت مىيافت بر ضدّ عمّال و امرائى كه مطيع امر خليفهء بغداد بودند ميشوريد چنان كه بر عمرو ليث عاصى شد و علىرغم او بامير اسماعيل سامانى پيوست و همچنان در دستگاه سامانيان بود تا آنكه بسال 307 پس از غلبه بر حسين بن على مرورودى در نيشابور نام امير نصر را از خطبه انداخت و دعوى استقلال كرد .\r\nسپهسالار اردوى سامانى يعنى حمويهء كوسه بوالى گرگان قراتكين امر داد كه بنيشابور لشكر ببرد و احمد بن سهل را دفع نمايد . احمد نيشابور را رها نمود و بمرو رفت و آنجا را مستحكم كرد . حمويه از بخارا عازم مرو شد و بتدبير بر احمد دست يافت و او را باسيرى ببخارا فرستاد و احمد در ذى الحجّهء 307 در حبس امير نصر مرد .\r\nمدّعى ديگر امير نصر الياس پسر اسحاق بن احمد سامانى پسر عمّ پدر امير نصر بود كه پدرش را حمويهء سپهسالار در ابتداى امارت نصر مغلوب و دستگير كرد . الياس در سال 310 در فرغانه قيام نمود . او نيز به سهولت بدست يكى از عمّال سامانى مغلوب و منهزم شد و پسر او هم كه چندى بعد سيرهء پدر و جدّ خويش پيش گرفت كارى از پيش نبرد و عاقبت سر تسليم فرود آورد و اطاعت نصر را گردن نهاد .\r\nقسمت عمدهء اين فتنه‌ها چنان كه اشاره كرديم بتدبير و هنرمندى حمويهء سپهسالار و ابو عبد اللّه محمّد بن احمد جيهانى وزير دانشمند امير نصر دفع شد و چون جيهانى وفات\r\n\r\n","description":"","footnote":"","page_name":" 227 ","page_number":620},
  {"content":"\r\n\r\nيافت امير نصر وزارت خود را در عهدهء ابو الفضل محمّد بن عبيد اللّه بلعمى كه در عهد اسماعيل و احمد نيز وزارت كرده بود گذاشت و اين بلعمى كه مردى فاضل و فضل‌دوست و كاردان و كافى بود تا سال 326 وزارت امير نصر را در عهدهء خود داشت و او ممدوح شاعر بزرگ ابو عبد اللّه جعفر بن محمّد رودكى است و هموست كه بفرمان امير نصر كليله را از عربى بنثر فارسى برگردانده و رودكى را بنظم آن به زبان درى واداشته است . وفات بلعمى و رودكى هر دو بسال 329 اتّفاق افتاده\r\nفتنهء بزرگى كه در عهد وزارت ابو الفضل بلعمى بروز كرد خروج سه برادر نصر بود بر او در سال 318 . نصر اين سه برادر را براى آنكه مدّعى او نشوند در قلعهء بخارا محبوس كرده بود . در اين سال موقعى كه امير نصر بنيشابور رفته بود سه برادر بدستيارى جمعى از اهل بخارا نگاهبان خود را فريفتند و از زندان گريختند و عدّه‌اى ديگر از علويان و ديالمه را هم كه در حبس بودند با خود آزاد كردند و خزاين امير نصر را بباد غارت دادند و بر خانه‌ها و كوشكهاى او دست يافتند . امير نصر از نيشابور ببخارا شتافت و بدستيارى بلعمى و ابو بكر محمّد بن مظفّر بن محتاج چغانى سپهسالار اردوى سامانيان در خراسان فتنهء بخارا را خواباند و برادران امير نصر در اطراف بلاد پراگنده شدند .\r\nدر جزء اصحاب برادران امير نصر جماعتى از شيعيان اسماعيلى و فاطمى بودند و رياست قسمتى از ايشان هم با پسر حسين بن على مرورودى بود و شيعهء اسماعيليّه چنان كه اشاره كرديم در اين تاريخ در بلاد سامانى حتّى در دستگاه امارت ايشان نيز نفوذ داشتند چنان كه جمعى از رجال دربارى امير نصر را بمذهب خود آوردند و داعى جانشين حسين بن على مرورودى بالاخره موفّق شد كه امير سامانى را نيز در تبعيّت اين آئين وارد كند . نصر بعنوان ديهء مرگ مرورودى مبلغ 119000 دينار بجانشين حسين داد تا آن را براى قائم خليفهء فاطمى مصر كه پيشواى اسماعيليّهء عصر بود بفرستد\r\nگرويدن امير نصر بمذهب اسماعيلى باعث رنجش غلامان ترك كه مستحفظين\r\n\r\n","description":"","footnote":"","page_name":" 228 ","page_number":621},
  {"content":"\r\n\r\nامير و دربار او بودند و نفوذى زياد داشتند گرديد و ايشان مصمّم شدند كه نصر را از امارت بردارند و اسماعيليان را قتل‌عام كنند . نصر كه در اين تاريخ يعنى در حدود سال 330 بيمار بود علنا از اسماعيليان تبرّى جست و از امارت كناره گرفت و پسر خود نوح را بجاى خود بغلامان ترك و مخالفان ديگر معرّفى نمود و چون او در تاريخ 331 فوت كرد نوح خليفهء مرورودى را با جميع درباريان و رؤساى لشكرى و بزرگانى را كه بدين او گرويده بودند كشت و اسماعيليّه از اين تاريخ ناچار دعوت علنى را بدعوت مخفى مبدّل ساختند .\r\nوزارت امير نصر بعد از عزل ابو الفضل بلعمى در سال 326 به پسر ابو عبد اللّه جيهانى وزير اول او يعنى ابو على احمد بن محمّد جيهانى رسيد ليكن ابو طيّب محمّد بن حاتم مصعبى از منشيان متنفذ و از فضلاى اسماعيلى مذهب دربار سامانى و از ممدوحين رودكى با اين انتصاب مخالفت كرد و بين اتباع مصعبى و جيهانى نفاق رخ داد و امور امارت نصر دچار اختلال گرديد و اين حال دوام داشت تا آنكه ابو على جيهانى بسال 330 در زير آوارى هلاك شد و نصر كه در اين تاريخ بمذهب اسماعيلى درآمده بود مصعبى را بوزارت برداشت امّا وزارت او طولى نكشيد چه پس از كناره‌گيرى نصر و روى كار آمدن نوح مصعبى نيز در جزء ساير بزرگان اسماعيلى بقتل رسيد .\r\n\r\nكشورگشائى امير نصر و وقايع خارجى دورهء امارت او\r\nمنتهى بسط دولت سامانى در ايّام امارت سى سالهء امير نصر بن احمد صورت گرفته و پيشرفت عمدهء اين كار چنان كه گذشت بيشتر مرهون كفايت و تدبير دو وزير نامى او ابو عبد اللّه جيهانى اوّل و ابو الفضل بلعمى اوّل و رؤساى لشكرى او مثل حموية بن على كوسه و ابو بكر محمّد بن مظفّر چغانى و پسر او ابو على احمد و قراتكين ترك و ابو عمران سيمجور دواتى است و الّا خود امير نصر بعلّت خرد سالى و جوانى ( در وقت وفات سنّ او قريب سى و هشت سال بود ) هرگز از عهدهء كفايت مشكلاتى كه در فوق به آنها اشاره نموديم و تسخير ممالكى وسيع برنمىآمد بخصوص كه امير نصر علاوه بر مدّعيان داخلى كه اسامى معتبرين ايشان را ذكر كرديم در خارج\r\n\r\n","description":"","footnote":"","page_name":" 229 ","page_number":622},
  {"content":"\r\n\r\nحدود بلاد موروثى رقبا و خصمانى قوى داشت مانند داعيان علوى طبرستان و ماكان بن كاكى و ليلى بن نعمان و مردآويج و غيرهم .\r\nچنان كه در تاريخ علويان ديده‌ايم سرداران امير نصر در ايّام امارت ناصر كبير كه طبرستان و گرگان را از چنگ عمّال سامانى بيرون آورده بود هرچه كوشيدند آن دو ولايت را بسامانيان برگردانند حريف ناصر كبير نشدند و جز مصالحهء با او چاره‌اى نديدند . جانشين ناصر كبير يعنى حسن بن قاسم داعى صغير در سال 308 به خيال تسخير خراسان سردار خود ليلى بن نعمان را به آن صوب فرستاد و ليلى نيشابور را گرفت و از آنجا بطوس تاخت ليكن در طوس گرفتار حمويه و ابو الفضل بلعمى و سيمجور دواتى شد و ايشان در سال 309 ليلى را كشتند و نصر در سال بعد قراتكين را با 30000 سپاهى بتسخير گرگان مأمور كرد و قراتكين بر گرگان دست يافت امّا چون برگشت علويان آنجا را مجدّدا مسخر خود ساختند و اين بار نصر سيمجور را به آن طرف مأموريّت داد و بلعمى را هم به يارى او روانه كرد ليكن از ايشان هم در مقابل ماكان بن كاكى سردار ديگر داعى كارى ساخته نشد و علويان همچنان گرگان را نگاه داشتند حتّى در سال 314 كه امير نصر خود نيز بطبرستان آمد جز هزيمت و ننگ پرداخت 30000 دينار بداعى صغير براى نجات از مضايق طبرستان نصيبى ديگر نبرد « 1 » و اگرچه در اين سفر رى را از عمّال داعى گرفت و بگماشته‌اى از آن خود سپرد ولى آنجا هم دو سال بعد باز بعلويان برگشت و ماكان از طرف داعى والى رى شد فقط نصر توانست كه بدست اسفار و مردآويج خصم بزرگ خود داعى صغير را در 316 از ميان بردارد و از شرّ او ايمن شود .\r\nبعد از قتل اسفار و امارت يافتن مردآويج سردار او در رى و طبرستان و گرگان امير زيارى صلاح خود را در سازش با سامانيان دانست و گرگان را بنصيحت بلعمى بامير نصر واگذاشت و امير نصر آنجا را با سپهسالارى اردو و حكومت خراسان بابو بكر محمّد بن مظفّر چغانى سپرد و مردآويج تا زنده بود متعرّض ولايات سامانيان نشد .\r\n\r\n\r\n","description":"","footnote":"\r\n( 1 ) - ( ابن اثير 30000 اما ابن اسفنديار 20000 نوشته است ) رجوع بصفحه 122 و 124 شود .\r\n","page_name":" 230 ","page_number":623},
  {"content":"\r\n\r\nدر خلال اين احوال يعنى در سال 322 مقارن همان تاريخى كه علىّ بن بويه بر شيراز استيلا يافته بود امير ابو بكر چغانى فرمانفرماى خراسان كرمان را بدست ماكان بن كاكى سردار مردآويج كه از او منهزم و بسامانيان پناهنده شده بود فتح نمود و ابو على محمّد بن الياس صاحب آن ولايت را از آنجا راند و كرمان تا چندى ضميمهء ممالك سامانى بود .\r\nبعد از قتل مردآويج ابو بكر چغانى و ماكان از جانب نصر مأمور تسخير گرگان و طبرستان و رى شدند ( رجوع كنيد بصفحهء 134 - 135 ) ليكن از عامل وشمگير برادر و جانشين مردآويج شكستى سخت يافتند .\r\nدر سال 327 امير نصر ابو بكر چغانى را كه در اين تاريخ بيمار بود از حكومت خراسان برداشت و پسرش ابو على احمد را بمقام او گماشت ابو على در سال 328 بتعقيب ماكان كه بار ديگر بآل زيار پيوسته و از سامانيان روگردان شده بود بجرجان لشكر برد و پس از تسخير آنجا را در عهدهء ابراهيم بن سيمجور گذاشت و كمى بعد يعنى در ربيع الاوّل 329 به يارى آل بويه ماكان را در نزديكى رى كشت و وشمگير را منهزم ساخت و بلاد ابهر و زنجان و قزوين و قم و كرج و همدان و دينور را بنام امير نصر سامانى مسخّر نمود و حدود دولت سامانى را اگرچه اين بسط و توسعه زياد دوامى نكرد تا مرز عراق عرب رساند . براى تفصيل روابط بين امير نصر و حسن بن بويه و امير ابو منصور محمّد بن عبد الرّزاق طوسى رجوع شود بصفحهء 137 از همين كتاب .\r\nخلاصهء كلام آنكه وقايع مهمّى كه در مدّت سى سال امارت نصر بن احمد اتّفاق افتاده و معاصر بودن او با وزرا و رجال و سرداران كافى نامى و شعرائى نظير رودكى و شهيد بلخى نصر را مشهورترين امراى سامانى كرده و اتّفاقا خود او نيز مردى كريم و حليم و عاقل و آزادمنش و با عفو بوده است . در آخر عمر نصر به مرض سل مبتلى گرديد و قريب سيزده ماه بسترى بود عاقبت هم به همين بيمارى مرد و او را پس از مرگ بلقب امير سعيد خواندند .\r\n\r\n","description":"","footnote":"","page_name":" 231 ","page_number":624},
  {"content":"\r\n\r\n\r\n4 - نوح بن نصر ( 331 - 343 )\r\nشروع امارت نوح بن نصر را بايد ابتداى دورهء انحطاط دولت سامانى دانست چه اين امير كه از طغيان اهل مذهب تسنّن و تركان متعصّب بر ضدّ پدرش در وحشت بود و ميخواست كه رضاى ايشان را جلب كند پس از رسيدن باميرى بجاى آنكه زمام امور كشورى را بدست مردى قابل و كاردان دهد وزارت خويش را بيكى از فقها و قضاة زمان كه دانشمندى پرهيزكار بود ولى از سياست دولت و راندن امور ملكى ابدا بهره نداشت سپرد و او يعنى ابو الفضل محمّد بن احمد سلمى ملقّب به حاكم جليل پس از رسيدن بوزارت نوح همچنان اكثر اوقات را بعبادت و نماز و نوشتن كتب فقهى صرف ميكرد و كمتر به كار ادارهء ممالك سامانى متوجّه بود به همين جهت خرابى كلّى در اساس دولت سامانى روى كرد و لشكريان كه بر اثر بغارت رفتن خزانه در ايّام شورش برادران امير نصر و مقارن مرگ او وظيفهء خود را از مدّتى قبل مرتّب دريافت نكرده بودند بناى شكايت و مخالفت گذاشتند و در دفع انقلاباتى كه در خوارزم و فرغانه و خراسان رخ داد حسن خدمت و وفادارى بخرج ندادند و دامنهء اختلال رو بتوسعه نهاد .\r\nدر سال سوّم امارت خود نوح ابو على احمد چغانى سپهسالار اردو و حكمران خراسان را بعلّت شكايت مردم از سوءسيرت او و عمّالش از اين مقام معزول نمود و جاى او را بابراهيم بن سيمجور واگذاشت . ابو على چغانى هم كه بتازگى بنام نوح رى را از حسن بن بويه گرفته بود از اين رفتار خشمناك شد و رى و همدان و بلاد جبل را بتوسّط برادر تحت امر خود آورد و مدّعى نوح بن نصر شد و او از طرفى پنهانى عدّه‌اى از لشكريان نوح را با خود يار نمود و از طرفى ديگر ابراهيم بن احمد بن اسماعيل سامانى عمّ نوح را كه در موصل ميزيست باصرار سپاهيانش بهمدان خواست و با او\r\n\r\n","description":"","footnote":"","page_name":" 232 ","page_number":625},
  {"content":"\r\n\r\nبه قصد خراسان حركت نمود .\r\nدر اين اثنا لشكريان نوح كه از نرسيدن وظيفه و بىكفايتى حاكم جليل شاكى بودند نوح را بعزل و قتل آن وزير در ماه جمادى الاولى سال 335 واداشتند و سرداران نوح يعنى ابراهيم بن سيمجور و منصور بن قراتكين هم در خراسان تسليم ابو على چغانى شدند .\r\nابو على چغانى منصور را بعلّت اكراهى كه از او حاصل كرده بود در زندان انداخت ليكن ابراهيم سيمجورى را با خود متّحد ساخت و به يارى هم از نيشابور بمرو بجلوى امير نوح آمدند . امير نوح از مرو ببخارا و از بخارا بسمرقند گريخت و ابو على چغانى در بخارا رسما ابراهيم سامانى عمّ امير نوح را بامارت نشاند .\r\nطولى نكشيد كه بين ابو على چغانى و ابراهيم سامانى بهم خورد و ابراهيم در صدد دستگيرى ابو على برآمد . امير چغانى از ترس راه تركستان و چغانيان پيش گرفت و منصور بن قراتكين را كه همچنان در حبس داشت رها نمود و منصور بسمرقند پيش نوح رفت .\r\nابراهيم پس از رفتن ابو على خود را از امارت خلع نمود و آن مقام را در عهدهء ابو جعفر محمّد برادر امير نوح گذاشت و خود سپهسالار او شد ولى چون اين دو تن ديدند كه امارت كار ايشان نيست هر دو بعذرخواهى بسمرقند پيش امير نوح رفتند و او را ببخارا برگرداندند . نوح ببخارا برگشت و به يارى منصور بن قراتكين لشكريان عاصى را دوباره تحت امر خود آورد و برادر و عمّ را هم از راه ناجوانمردى كور نمود سپس زمام سپهسالارى اردو و حكومت خراسان را در كف منصور بن قراتكين قرار داد و منصور خراسان را بار ديگر مطيع امير نوح ساخت .\r\nامير نوح پس از استقرار بر كرسى امارت به قصد دفع ابو على چغانى افتاد ولى ابو على پيشدستى كرد و از چغانيان ببلخ آمد و از آنجا راه بخارا پيش گرفت امّا در نزديكى اين شهر در جمادى الاولى 336 شكستى سخت خورد و بچغانيان گريخت .\r\nنوح چغانيان را نيز مسخر ساخت و ابو على پس از شكستى ديگر بطخارستان منهزم شد\r\n\r\n","description":"","footnote":"","page_name":" 233 ","page_number":626},
  {"content":"\r\n\r\nو در آن حدود ياران و سپاهيانى جمع آورد و در ربيع الاوّل 337 در حوالى چغانيان بر اتباع امير نوح تاخت و در معابر تنگ اين ولايات كوهستانى راهها را بر ايشان گرفت و رابطهء آنان را با بخارا قطع كرد . عاقبت نوح و ابو على صلح نمودند و قرار شد كه پسر ابو على بگروگان در بخارا بماند و نوح ابو على را عفو كند . ابو على از اين تاريخ تا سال 340 همچنان در چغانيان بسر مىبرد .\r\nمنصور بن قراتكين از سال 335 تا 340 فرمانفرماى خراسان بود و او در اين فاصله مدّتى با ابو منصور محمّد بن عبد الرّزاق طوسى « 1 » و مدّتى نيز با پسران بويه در كشمكش بود تا آنكه در سال 339 از نبودن ركن الدّوله در رى استفاده كرده آنجا را مسخر خود نمود و تا كرمانشاه پيش راند و بتعقيب ركن الدّوله باصفهان نيز دست انداخت ليكن كارى مهمّ از پيش او نرفت و در محرّم 340 از اصفهان برى برگشت و چون بنيشابور رسيد مرد و نوح ابو على چغانى را از چغانيان خواست و بار ديگر بشغل اوّل يعنى فرماندهى اردو و امارت خراسان فرستادش .\r\nابو على خراسان را به زودى مطيع خود نمود و در سال 342 از جانب نوح به يارى وشمگير و جنگ با ركن الدّوله مأمور شد امّا چنان كه ديديم او در رى با ركن الدّوله صلح كرد و نوح بر اثر شكايت وشمگير ابو على را از مقام خود معزول ساخت و ابو على بركن الدّوله پناه جست « 2 » .\r\nامير نوح پس از دوازده سال و سه ماه اميرى در تاريخ ربيع الاوّل 343 وفات يافت و او را كه مردى نيكوسيرت و پسنديده اخلاق بود معاصرينش امير حميد لقب داده‌اند .\r\n\r\n\r\n","description":"","footnote":"\r\n( 1 ) - رجوع شود بصفحهء 137 - 138\r\n( 2 ) - صفحهء 138\r\n","page_name":" 234 ","page_number":627},
  {"content":"\r\n\r\n\r\n5 - ابو الفوارس عبد الملك بن نوح ( 343 - 350 )\r\nپس از مرگ نوح پسر ارشدش امير رشيد عبد الملك باميرى رسيد و او پس از جلوس ابو منصور محمّد بن عزير را بوزارت خويش برداشت و ابو سعيد بكر بن مالك فرغانى را كه پدرش بجاى ابو على چغانى نامزد سپهسالارى خراسان كرده بود در آن مقام ابقا نمود . ابو على چغانى كه از عزل خود سخت ناراضى بود موفّق شد كه بدستيارى آل بويه از طرف مطيع خليفهء عبّاسى فرمان ايالت خراسان را بگيرد و مدّعى ابو سعيد گردد .\r\nابو على چغانى و ركن الدّوله و حسن فيروزان بگرگان حمله بردند و تا جاجرم خراسان پيش‌آمدند ليكن حريف اردوى سامانى نشدند و منهزما بطبرستان برگشتند و از آنجا برى آمدند و كمى بعد يعنى در رجب سال 344 ابو على چغانى دروباى عمومى رى مرد و سامانيان از جانب او خلاص يافتند .\r\nابو سعيد براى آنكه از طريقى ديگر مزاحم ركن الدّوله شود سپاهى گران بسردارى محمّد بن ماكان از راه بيابان بفتح اصفهان كه سپرده بمؤيّد الدّوله بود روانه نمود و محمّد مؤيّد الدّوله را شكست داده اصفهان را فتح كرد و بر اموال و عيال ركن الدّوله دست يافت . ركن الدّوله وزير خود ابو الفضل بن العميد را باصفهان فرستاد و ابن العميد محمّد بن ماكان را دستگير ساخت و سپاهيان او را منهزم و پراگنده كرد . عاقبت ركن الدّوله و ابو سعيد صلح نمودند و قرار شد كه ركن الدّوله بر جميع بلاد جبل و رى مسلّط بماند و در عوض هر سال 200000 دينار ببخارا پيش عبد الملك سامانى بفرستد .\r\nبعد از ختم غائلهء خراسان و رى ابو سعيد ببخارا احضار شد چه جمعى از سپاهيان ترك از او خشنود نبودند به همين جهت او را ترك گفته بشكايت پيش عبد الملك\r\n\r\n","description":"","footnote":"","page_name":" 235 ","page_number":628},
  {"content":"\r\n\r\nآمدند و از بدرفتاريهاى او گله كردند . عبد الملك هم امر بقتل او داد و الپتكين حاجب او را در 345 بر در سراى عبد الملك بر زمين زد و كشت و متعاقب آن محمّد بن عزيز نيز از وزارت بزندان افتاد و مقام او نصيب ابو جعفر احمد بن حسين عتبى گرديد و سپهسالارى خراسان هم بكفايت ابو الحسن محمّد بن ابراهيم بن سيمجور سپرده شد .\r\nوزارت عتبى و سپهسالارى ابو الحسن سيمجورى هيچكدام طولى نكشيد چه عتبى را عبد الملك در 348 بر اثر اسراف او در خرج و بدگوئيهاى مردم از وزارت برداشت و ابو منصور يوسف بن اسحاق را بجاى او گماشت و ابو الحسن سيمجورى را هم در 349 بعلّت تعدّى و اجحاف باهل خراسان معزول نمود و ابو منصور محمّد بن عبد الرّزاق طوسى را بسپهسالارى آن كشور برگزيد .\r\nوزير و سپهسالار جديد را نيز ساعيان و متنفّذين دربارى در كارهاى خود آسوده نگذاشتند مخصوصا الپتكين حاجب سالار عبد الملك كه قدرتى فوق العاده يافته بود با ابو على محمّد بن محمّد بلعمى پسر بلعمى اوّل اتّفاق كرد تا خود مقام ابو منصور طوسى را بگيرد و بلعمى جاى ابو منصور وزير را بالاخره هم همين توطئه بنتيجه رسيد و ابو على بلعمى بوزارت عبد الملك و الپتكين در 349 بسپهسالارى خراسان اختيار شدند و جميع كارهاى كشورى و لشكرى عبد الملك در دست اين دو تن همدست افتاد .\r\nامير رشيد عبد الملك در يازدهم شوّال سال 350 در ضمن گوىبازى از اسب به زير افتاد و هلاك شد و برادرش منصور بن نوح به شرحى كه ذيلا بيايد بجاى او نشست .\r\n\r\n6 - ابو صالح منصور بن نوح ( 350 - 366 )\r\nچون عبد الملك بن نوح از ميان رفت بلعمى بصوابديد الپتكين پسر او\r\n\r\n","description":"","footnote":"","page_name":" 236 ","page_number":629},
  {"content":"\r\n\r\nنصر را بامارت برداشت ليكن بزرگان خاندان سامانى و رؤساى لشكرى زير اين بار نرفتند و سراى عبد الملك را غارت كردند و پس از يك روز امارت نصر را خلع كرده عمّ او ابو صالح منصور بن نوح را بر خود امير نمودند و بلعمى نيز به اين امر رضا داد و در نتيجه بمقام وزارت باقى ماند .\r\nكسى كه بيش از همه در رساندن منصور بامارت كوشيد امير ابو الحسن بن عبد اللّه فايق از غلامان رومى الاصل نوح بود كه از به دو طفوليّت نامزد خدمت منصور بن نوح شده و از مختصّين مربيان او بود و به همين جهت او را فايق خاصّه ميخواندند .\r\nروى كار آمدن منصور بن نوح و فايق و كسانى كه علىرغم الپتكين جانب نصر بن عبد الملك را رها كرده بودند در حقيقت در حكم اعلان جنگ بالپتكين و قطع ارتباط دربار بخارا با او بود و الپتكين خود زودتر از همه اين نكته را درك نمود و عازم ترك خراسان شد ليكن قبل از آنكه حركت كند امير سامانى ابو منصور محمّد بن عبد الرّزاق را سپهسالار خراسان و مأمور دفع و دستگيرى الپتكين كرد و الپتكين از نيشابور ببلخ رفت و با آنكه در آن حدود در تاريخ نيمهء ربيع الاوّل 351 بر فرستادگان امير منصور غالب آمد باز از راه تخارستان به شهر غزنين رهسپار گرديد و در آنجا مقيم شد .\r\nامّا ابو منصور طوسى بعد از حركت الپتكين دست بتعدّى و غارت بلاد خراسان گذاشت و چون ميدانست كه منصور بن نوح او را از اين مقام برخواهد داشت خود را مطيع ركن الدّولهء ديلمى خواند و او را بگرفتن گرگان كه در اين تاريخ وشمگير زيارى باستظهار امير منصور بر آنجا امارت ميكرد خواند . اگرچه ركن الدّوله در اين سال يعنى 351 گرگان و طبرستان را از وشمگير گرفت و او را بگيلان منهزم ساخت ليكن قبل از آن وشمگير با دادن هزار دينار رشوه بطبيب ابو منصور بتوسّط اين طبيب به او زهر خوراند آن زهر كمى بعد كار ابو منصور را ساخت و چنان كه بيايد بالاخره به همين علّت هلاك شد .\r\nمنصور بن نوح در اواخر سال 350 يعنى هنگامى كه الپتكين هنوز در بلخ بود\r\n\r\n","description":"","footnote":"","page_name":" 237 ","page_number":630},
  {"content":"\r\n\r\nو ابو منصور در خراسان عاصى شده سپهسالارى اين كشور را بامير ابو الحسن محمّد بن ابراهيم بن سيمجور والى سابق خراسان سپرد . ابو الحسن سيمجورى با ابو منصور طوسى بجنگ پرداخت و ابو منصور كه مسموم شده بود نتوانست بجنگد و در طىّ گيرودار گرفتار شد و يكى از غلامان امير سيمجورى او را كشت .\r\nابو الحسن سيمجورى اين نوبت بر خلاف گذشته برفق و عدالت و نيكوكارى با مردم معامله نمود و بسيارى از تعدّياتى را كه سابقا بر دست او رفته بود تلافى كرد و تا مدّت پنج سال بعلّت آسودگى احوال خراسان از نيشابور خارج نشد .\r\nدر سال 356 چنان كه در احوال آل زيار ديديم « 1 » ابو على بن الياس صاحب كرمان كه ولايت او را ديالمهء بويهى از كف او بدر برده بودند ببخارا پيش منصور آمد و او را بگرفتن ممالك آل بويه ترغيب نمود . منصور هم از خراسان ابو الحسن سيمجورى و از گرگان و دامغان وشمگير و حسن بن فيروزان را مأمور فتح رى و جنگ با ركن الدّوله نمود و ايشان در آخر سال 356 بحدودى رسيدند امّا چون وشمگير در محرّم 357 در شكار از اسب به زير افتاد و تلف شد و برادرش بيستون با ركن الدّوله ساخت ابو الحسن سيمجورى هم از جنگ منصرف گرديد و بنيشابور برگشت .\r\nاگرچه منصور از سستى رأى ابو الحسن سيمجورى مكدّر شد ليكن ابو الحسن ببخارا رفت و بهر تدبير و حيله بود منصور را با خود بر سر رضا آورد و بمقام خود بخراسان برگشت و اين بار او و ابو جعفر عتبى شريك ابو على بلعمى در وزارت سامانيان سعى كردند كه ما بين آل سامان و آل بويه را اصلاح نمايند مخصوصا عتبى و ابن العميد وزير ركن الدّوله كه در فضل و كتابت همپايه و دوست بودند بالاخره در سال 361 دو دولت را آشتى دادند و قرار شد كه ركن الدّوله و عضد الدّوله هر سال 150000 الى 200000 دينار بمنصور بن نوح بپردازند و منصور متعرّض رى نگردد و براى تحكيم اين روابط عضد الدّوله دختر خود را نيز بزوجيّت بامير منصور داد .\r\nابو على بلعمى در سال 363 مرد و ابو جعفر عتبى نيز در همين سال از كار\r\n\r\n\r\n","description":"","footnote":"\r\n( 1 ) - رجوع شود بصفحهء 137 - 138\r\n","page_name":" 238 ","page_number":631},
  {"content":"\r\n\r\nبر كنار شد و ابو منصور يوسف بن اسحاق وزير سابق عبد الملك و سلف ابو على بلعمى بوزيرى منصور رسيد و اين شخص تا 365 به اين مقام باقى بود . در اين سال امير منصور ابو عبد اللّه احمد بن محمّد جيهانى را بوزارت خود اختيار نمود و اين جيهانى را او تا آخر امارت خود در اين سمت نگاه داشت . براى روابط بين امير منصور سامانى با خلف بن احمد صفّارى رجوع كنيد بصفحهء 216 - 217 از همين كتاب .\r\nابو صالح منصور بن نوح در يازدهم شوّال 366 فوت كرد و او را پس از مرگ امير سديد خواندند .\r\nابو على بلعمى وزير منصور مترجم كتاب تاريخ معروف طبرى است از عربى به فارسى كه آن را او در 352 بفرمان امير سامانى بانجام رسانده و پس از اختصار متن عربى مطالبى اضافى نيز بر آن افزوده است .\r\n\r\n7 - ابو القاسم نوح بن منصور ( 366 - 387 )\r\nپس از مرگ منصور پسر سيزده ساله‌اش نوح ثانى مقام او را گرفت و چون او هنوز خردسال بود مادرش امور ملكى را اداره ميكرد .\r\nپس از رسيدن بحدّ رشد نوح براى استحكام اساس امارت خود با امير ابو الحسن سيمجورى و ابو الحارث محمّد بن احمد بن فريغون والى ولايت گوزگانان ( جوزجانان ) خويشى و دوستى كرد و فايق خاصّه و ابو العبّاس تاش حاجب خود را در كارها دخالت كلّى داد و خراسان را بضميمهء هرات و نيشابور با لقب ناصر الدّوله بابو الحسن سيمجورى واگذاشت و دختر او را بزوجيّت گرفت سپس درصدد انتخاب وزيرى برآمد و ابو الحسين عبد اللّه بن احمد عتبى را كه جوانى كافى و فاضل بود با وجود مخالفت ناصر الدّوله ابو الحسن سيمجورى به اين مقام برداشت .\r\nمخالفت ابو الحسن با وزارت ابو الحسين عتبى مقدّمهء بروز خصومتى شديد\r\n\r\n","description":"","footnote":"","page_name":" 239 ","page_number":632},
  {"content":"\r\n\r\nبين اين امير و وزير گرديد و كار اين دشمنى تا آنجا بالا گرفت كه عتبى ابو الحسن را از سپهسالارى و حكومت خراسان معزول كرد و مقام او را در سال 371 بابو العبّاس تاش كه از غلامان قديم پدرش بود سپرد و تاش از جانب نوح بلقب حسام الدّوله ملقب گرديد و ناصر الدّولهء سيمجورى بقهستان رفت و در آنجا منزوى و مقيم شد .\r\nمقارن عزل ناصر الدّوله و نصب حسام الدّوله بحكومت خراسان چنان كه سابقا ديديم « 1 » فخر الدّولهء ديلمى و قابوس زيارى از دست عضد الدّوله و مؤيّد الدّوله از عراق و گرگان بنيشابور گريختند و از نوح يارى طلبيدند . نوح ناصر الدّوله و فايق را بمدد ايشان فرستاد ولى به شرحى كه سابقا گذشت فايق كه سرّا با ناصر الدوله همدست بود و با حسام الدوله دست‌پروردهء عتبى دشمنى داشت خيانت ورزيد و در نتيجه سپاه خراسان بعد از محاصرهء گرگان از جلوى مؤيّد الدّوله منهزم بنيشابور برگشتند .\r\nابو الحسين عتبى سپاهى ديگر از بخارا ببلخ فرستاد و خود او نيز عازم شد كه با ايشان به يارى تاش بيايد ليكن قبل از حركت همدستان ابو الحسن سيمجورى وفايق او را در سال 372 كشتند و كار لشكركشى ثانى نوح بگرگان و طبرستان موقوف ماند و اگر در همين تاريخ عضد الدّوله نمرده بود لشكريان او و مؤيّد الدّوله خراسان را هم از دست سامانيان خارج ميكردند .\r\nامير نوح بعد از قتل عتبى و هرج‌ومرجى كه در كار دولت سامانى رخ نموده بود حسام الدّوله تاش را از خراسان ببخارا خواست و تاش پس از ورود بپايتخت چون ديد كه از عهدهء رقباى بزرگ خود برنمىآيد با ايشان از در سازش درآمد به اين ترتيب كه حكومت بلخ را بفايق واگذاشت و قهستان و بادغيس را بناصر الدّوله و هرات را بپسر او ابو على سيمجورى و خود او با حفظ مقام سپهسالارى بنيشابور برگشت .\r\nپس از مراجعت تاش بخراسان امير نوح عبد اللّه بن محمّد بن عزير را بمقام وزارت خود برداشت و اين وزير از دشمنان سابق ابو الحسين عتبى و از مخالفين جدّى تاش بود و چون ميدانست كه تاش درصدد كشيدن انتقام قتل عتبى و آزار بدشمنان\r\n\r\n\r\n","description":"","footnote":"\r\n( 1 ) - رجوع كنيد بصفحهء 140 - 141\r\n","page_name":" 240 ","page_number":633},
  {"content":"\r\n\r\nاوست نوح را بعزل تاش واداشت و مقام او را بار ديگر در عهدهء ناصر الدّولهء سيمجورى گذاشت و چون تاش از قبول فرمان دربار بخارا سرپيچيد امير و وزير ناصر الدّوله و فايق را مأمور دفع او كردند . تاش فراش هم از فخر الدّولهء ديلمى كه بجاى مؤيّد الدّوله در رى بامارت نشسته و در ايّام سرگردانى در خراسان از تاش محبّت‌ها ديده بود يارى طلبيد و فخر الدّوله 2000 سوار بمدد تاش فرستاد . ناصر الدّوله چون تاب مقاومت در خود نديد بقهستان رفت و در آنجا از شرف الدّوله ابو الفوارس امير ديلمى شيراز رقيب فخر الدّوله مدد گرفت و به شرحى كه سابقا ديده‌ايم بالاخره تاش از سرداران سامانى ضرب‌شستى سخت خورد و بناچار بپناه فخر الدّوله برى آمد .\r\nفخر الدّوله گرگان و استراباد را به او سپرد و تاش تا سال وفات خود يعنى 377 يا 378 در همين حدود بود و ديگر رنگ خراسان را نديد « 1 » .\r\n\r\nمقدّمات انقراض دولت سامانى\r\nبا وجود از ميان رفتن حسام الدّوله تاش و مغلوب شدن ديالمهء رى دولت سامانى كه رو بزوال ميرفت نتوانست سر بلند كند چه در اين تاريخ اكثر ولايات در دست عمّال و حكّامى بود كه از بخارا اطاعت نميكردند ، خزانه تهى بود و وزرا كه پىدرپى عوض ميشدند كفايتى نداشتند و قدرت عمده در دست غلامان ترك و رؤساى ايشان بود و در مقابل اين طبقه سرداران نوح هم با يكديگر خلاف ميورزيدند و هر كدام مدّعى سپهسالارى و فرمانروائى بر ديگران بودند .\r\nناصر الدّولهء سيمجورى در اواخر سال 378 مرد و نوح مقام او را از اجبار و ترس بپسرش ابو على وعده داد امّا فايق زيربار ابو على سيمجورى نرفت مخصوصا كه نوح و درباريان بخارا باطنا با او موافق بودند و همين كيفيّت باعث بروز نزاع بين ابو على و فايق گرديد و كار بجنگ كشيد و ابو على در بين پوشنگ و هرات بر فايق ظفر يافت و اين بار يعنى در 381 نوح رسما ابو على سيمجورى را با لقب عماد الدّوله سپهسالار كلّ خراسان كرد و هرات را هم كه در حيطهء تصرّف فايق بود به او سپرد . فايق پس از\r\n\r\n\r\n","description":"","footnote":"\r\n( 1 ) - رجوع كنيد بصفحات 141 و 180 - 181\r\n","page_name":" 241 ","page_number":634},
  {"content":"\r\n\r\nهزيمت به قصد استيلا بر بخارا حركت نمود ليكن در يازدهم ربيع الاوّل 380 از دو سردار نوح بكتوزون و اينج شكست خورد و به طرف بلخ و ترمذ گريخت و در اين ناحيه بر امير ابو الحارث فريغونى عامل نوح بر جوزجانان ظفر يافت و چون كينهء نوح را در دل گرفته بود با خان افراسيابى « 1 » توران صاحب كاشغر يعنى شهاب الدّوله هارون معروف به بغراخان طرح اتّحاد ريخت و او را بگرفتن بخارا دعوت نمود و از قضا ابو على سيمجورى نيز كه از فرمان نوح در پرداخت وظيفهء لشكريان ابا كرده و از عاقبت اين نافرمانى انديشه‌ناك بود همين بغراخان را بتصرّف بخارا خواند و فايق چون ديد خصم او با خان ترك ساخته و طرفين قرار گذاشته‌اند كه ولايات سامانى را بين خود تقسيم نمايند از نوح طلب عفو نمود و ببخارا برگشت و نوح او را با اينج حاجب بجلوى بغراخان فرستاد .\r\nبغراخان در تاريخ ربيع الاوّل 382 لشكريان نوح را شكست داد و فايق تسليم بغراخان شد و از ياران او گرديد . خان افراسيابى نيز در نتيجهء اين فتح بر بخارا استيلا يافت و نوح بخارا را ترك گفته دست استمداد به طرف ابو على سيمجورى دراز نمود ليكن ابو على جوابى به اين دعوت نداد و چون در همين اثنا بغراخان در بخارا مريض شد و در حين مراجعت بتركستان در راه مرد نوح كه متوارى بود بدار الملك خود برگشت و بار ديگر زمام امور را بدست گرفت .\r\nبعد از مراجعت نوح فايق كه از جانب بغراخان بر بلخ والى شده بود به خيال تسلّط بر بخارا به آن صوب عازم شد امّا از سپاهيان نوح شكست يافت و از اضطرار بپناه ابو على سيمجورى رفت و هر دو بر خلاف اساس امارت نوح يار يكديگر گرديدند و تصميم گرفتند كه بر بخارا حمله ببرند .\r\nدر مقابل عصيان اين دو سردار قوى نوح چاره‌اى نديد جز آنكه از سبكتكين داماد الپتكين سابق الذّكر كه بجاى او در غزنين امير شد ، و در مشرق\r\n\r\n\r\n","description":"","footnote":"\r\n( 1 ) - اين سلسله يعنى سلسلهء آل افراسياب را قراخانيان يا ايلكيه و يا خانيان ميخوانند و ايشان چنان كه بعد خواهيم ديد بالاخره بدست سلطان محمد خوارزمشاه برافتادند .\r\n","page_name":" 242 ","page_number":635},
  {"content":"\r\n\r\nافغانستان حاليّه فتوحاتى درخشان كرده بود استمداد نمايد . سبكتكين بماوراء النّهر آمد و در ملاقاتى كه بين او و نوح صورت گرفت با نوح بر دفع مخالفان او پيمان بست و سوگند وفادارى خورد و واليان خوارزم يعنى خوارزمشاه و غرجستان و امير گرگانج ( يا جرجانيّه از بلاد قديم خوارزم در نزديكى محلّ خيوهء حاليّه ) يعنى ابو العبّاس مأمون بن محمّد نيز هر دو بطرفدارى نوح برخاستند نوح هم قسمتى از بلاد زيردست ابو على سيمجورى را بايشان واگذاشت و به يارى ايشان در رمضان 384 ابو على و فايق را كه از فخر الدّوله نيز كمكى گرفته بودند شكستى فاحش داد و آن دو سردار ياغى بپناه فخر الدّولهء ديلمى بگرگان گريختند . نوح پس از اين فتح سبكتكين را ناصر الدّوله و پسرش محمود را سيف الدّوله لقب داد و محمود را بجاى ابو على سيمجورى نامزد سپهسالارى خراسان نمود . فخر الدّوله ابو على و فايق را بخوشى پذيرفت و با فرستادن هدايائى جهت ايشان قسمتى از ماليات گرگان را هم براى مخارج آن دو تن مقرّر نمود .\r\nدر سال 385 ابو على و فايق شنيدند كه نوح ببخارا و سبكتكين بهرات برگشته و سيف الدّوله محمود در نيشابور تنهاست به همين علّت عازم فتح خراسان شدند . محمود از پدر يارى خواست ليكن قبل از آنكه مددى به او برسد ابو على و فايق او را از نيشابور راندند و چون از عاقبت كار مطمئنّ نبودند هر دو از نوح پوزش طلبيدند و اظهار خدمتگزارى كردند . نوح و سبكتكين جوابى به خواهش ايشان ندادند و هر دو طرف بجمع سپاهى پرداختند و نوح بار ديگر باستعانت سبكتكين و محمود در جمادى الاخرى سال 385 در طوس بر ابو على و فايق مظفّر آمد ولى اين دو عاصى از معركه جان بسلامت بدر برده به طرف خوارزم گريختند و از آنجا باز از نوح طلب عفو كردند .\r\nنوح حاضر شد كه بر ابو على ببخشايد به شرط آنكه از دوستى فايق دست بردارد و ابو على با اينكه فايق به او گفت كه بامان نوح اعتماد نيست دست از متّحد خود بر داشت و پيش خوارزمشاه رفت و خوارزمشاه او را دستگير ساخت . مأمون بن محمد امير جرجانيه در اين تاريخ بر خوارزمشاه تاخت و او را اسير و ابو على را مستخلص\r\n\r\n","description":"","footnote":"","page_name":" 243 ","page_number":636},
  {"content":"\r\n\r\nنمود و پس از گرفتن عفو از نوح او را ببخارا فرستاد امّا سبكتكين تسليم او را از نوح طلبيد و نوح امير سيمجورى را در سال 386 پيش سبكتكين روانه داشت .\r\nسبكتكين هم او را با سه تن از عاصيان ديگر پس از قريب يك سال نگاه داشتن در زندان در 387 كشت و با رفتن او اعتبار و شوكت خاندان سيمجورى نيز برافتاد .\r\nفايق هم از ترس نوح و سبكتكين ببلاد ايلك نصر خان افراسيابى جانشين بغراخان رفت و در پيش او باعزاز و احترام ماند و اندكى بعد محرّك حركت ايلك خان بجانب بخارا گرديد ليكن بدخالت سبكتكين ايلك خان و نوح صلح كردند و در نتيجه نوح فايق را عفو نمود و بحكومت سمرقندش فرستاد .\r\nدر سال 387 نوح و سبكتكين و فخر الدّولهء ديلمى و مأمون بن محمّد امير جرجانيّه يكى بعد از ديگرى وفات يافتند و عرصهء رقابت و كشمكش بدست كسانى ديگر افتاد .\r\nاستمداد سرداران عاصى نوح از خانيان تركستان و توسّل نوح بسبكتكين و پسرش محمود پاى دو طايفه از تركان زردپوست يعنى اتباع آل افراسياب و كسان غزنويان ترك را در ماوراء النّهر خراسان باز كرد و اين عمل بسيار زشت چنان كه خواهيم ديد از يك طرف دولت ايرانى سامانى را بباد انقراض داد و از طرفى ديگر مقدمهء تأسيس سلسله‌هاى ترك در ايران گرديد .\r\n\r\n8 - ابو الحارث منصور بن نوح ( 387 - 389 )\r\nامير ابو القاسم نوح بن منصور يعنى نوح ثانى در سيزدهم رجب 387 فوت كرد و چون او كه پس از مرگ بلقب امير رضّى ملقب شده وفات يافت پسر خردسالش منصور ثانى جاى پدر را گرفت و هنوز مدّت زمانى از جلوس او نگذشته بود كه پاره‌اى از رجال دربارى و امرا با او خلاف كردند و ايلك خان را ببخارا دعوت\r\n\r\n","description":"","footnote":"","page_name":" 244 ","page_number":637},
  {"content":"\r\n\r\nنمودند و ايلك پيش فايق بسمرقند آمد و فايق را ببخارا روانه نمود . منصور از بخارا بيرون رفت ولى بدعوت فايق كه اظهار بندگى نسبت بخاندان آل سامان مىنمود و وساطت بزرگان بخارا بپايتخت خود برگشت و فايق بر كارها مسلّط گرديد و چون سيف الدّوله محمود در اين تاريخ بر اثر فوت پدر و استيلاى اسماعيل برادرش بر غزنه خراسان را ترك گفته و بدار الملك پدرى رفته بود منصور بكتوزون حاجب را بجاى او بسپهسالارى خراسان مأمور ساخت ليكن فايق كه با بكتوزون باطنا صفائى نداشت از بخارا با ابو القاسم سيمجورى برادر ابو على كه پس از دستگيرى برادر بپناه آل بويه رفته و در اين زمان در دستگاه مجد الدّوله و مادرش سيّده خاتون در رى ميزيست داخل گفتگو شد و او را ببيرون كردن بكتوزون از خراسان و گرفتن مقام او تحريك نمود .\r\nابو القاسم از رى بگرگان و از آنجا بنيشابور تاخت ولى در اين محلّ اخير در تاريخ ربيع الاوّل 388 از بكتوزون شكست يافت و بقهستان و هرات منهزم شد . عاقبت ابو القاسم و بكتوزون با يكديگر صلح كردند به اين شرط كه قهستان و هرات ابو القاسم را باشد و خراسان بكتوزون را .\r\nپس از ختم اين غائله سيف الدّوله محمود كه بر برادر غالب شده بود بخراسان برگشت و از منصور مقام سابق خود را كه در اين تاريخ در دست بكتوزون بود خواست .\r\nمنصور از قبول آن عذر خواست و بمحمود حكومت بلخ و ترمذ و قسمتى از حدود بست و هرات را واگذاشت . محمود به اين پيشنهاد راضى نشد و چون ديد منصور جدّا از بكتوزون طرفدارى مىكند بنيشابور حمله برد و بكتوزون را بسرخس پيش منصور منهزم نمود .\r\nبكتوزون و فايق كه هر دو از منصور ناراضى شده بودند بالاخره بخلع او اتّفاق كردند و در تاريخ 12 صفر 389 او را از امارت برداشتند و پس از يك هفته در چشم او ميل كشيدند و برادر طفلش عبد الملك را امير خواندند .\r\n\r\n","description":"","footnote":"","page_name":" 245 ","page_number":638},
  {"content":"\r\n\r\n\r\n9 - ابو الفوارس عبد الملك بن نوح ( از 12 صفر تا 10 ذى القعده 389 )\r\nسيف الدّوله محمود چون خبر عزل و كور شدن منصور را شنيد به قصد كشيدن انتقام عازم دفع فايق و بكتوزون شد و در اواخر جمادى الاولى در مرو با ايشان مواجه گرديد و آن دو سردار ناسپاس را پس از شكستى فاحش منهزم ساخت فايق با عبد الملك ثانى ببخارا گريخت و بكتوزون بنيشابور رفت . محمود در عقب بكتوزون بنيشابور حمله برد و بكتوزون از ترس راه گرگان پيش گرفت . محمود سردار خود ارسلان جاذب را به عقب او روانه داشت و بكتوزون چندى از دست سپاهيان محمود فرارى و متوارى بود تا بالاخره ببخارا پناه جست . سيف الدّوله خراسان را مسخر خويش نمود و نام سامانيان را از خطبه انداخته مستقيما بنام قادر خليفهء عبّاسى خطبه خواند و به اين ترتيب خراسان بدست يكى از غلامزادگان ترك سامانى از كف ايشان بدر رفت و سيف الدّوله پس از مطيع ساختن آل فريغون و امراى غرجستان برادر خود نصر را سپهسالار خراسان نمود و خود در بلخ كه مركز اقامت پدرش سبكتكين بود مقيم شد و آنجا را بپايتختى اختيار كرد و خليفه او را امين الملّه و يمين الدّوله لقب داد .\r\n\r\nانقراض دولت سامانى در 389\r\nبعد از استيلاى محمود بر خراسان عبد الملك و فايق و بكتوزون كه هر سه از دست محمود شكست يافته و از تسلّط او بر بخارا و ماوراء النّهر نيز ترس داشتند براى دفع اين حريف قوىپنجه قواى خود را گرد آوردند و عازم تسخير خراسان شدند ليكن از اتّفاق در اين اثنا يعنى در شعبان 389 فايق مرد و به همين علّت در اساس كار ايشان رخنهء كلّى بروز كرد و چون اين خبر بايلك خان شمس الدّوله ابو نصر برادر و جانشين ايلك خان نصر رسيد ببهانهء حمايت از عبد الملك ببخارا آمد و ظاهرا حركت او بدعوت شيعيان و باطينانى بود كه از سامانيان سنّى متعصّب ناراضى بودند . بهر تقدير ايلك خان\r\n\r\n","description":"","footnote":"","page_name":" 246 ","page_number":639},
  {"content":"\r\n\r\nدر دهم ذى القعدهء 389 ببخارا آمد و بكتوزون را كه از راه تملّق باردوى او رفته بود با عبد الملك و برادر كورش منصور و ساير شاهزادگان سامانى دستگير نمود و دولت سامانى به اين وضع بدست امير ترك ديگرى از بخارا و ماوراء النّهر نيز منقرض شد و اين واقعه يكى از شوم‌ترين وقايع تاريخ ايرانست چه از اين تاريخ ديگر دست عنصر آريائى ايرانى از يكى از اصلىترين قسمتهاى ايران كه ماوراء النّهر باشد كوتاه شد و بر اثر استيلاى پىدرپى تركان و اجانب ديگر اين كشور بزرگ كه مهد ادبيّات فارسى درى و موطن و مدفن جمع كثيرى از بزرگان فضلاى ايرانى است از تصرّف ايرانيان بدر رفت همچنانكه هنوز هم خارج است .\r\n\r\nنظرى به وضع ادارى و طرز حكومت سامانيان\r\nدولت امراى سامانى كه هيچوقت از تحت تبعيّت و قبول فرمان روحانى خليفهء بغداد بيرون نرفته بودند و پيوسته خود را مطيع و مجريان اوامر عبّاسيان ميشمردند مدّت 110 سال ( از 279 وفات نصر تا 389 تاريخ استيلاى ايلك خان بر بخارا ) دوام كرد « 1 » . در طىّ اين يك قرن و اندى سامانيان كه همه بشعبهء تسنّن از مذاهب اسلام عقيده داشتند با وجود ايرانى بودن خليفهء عبّاسى بغداد را بر خود امير المؤمنين و رئيس روحانى ميشناختند و در اين سيره عينا همان روش طاهريان را دستور زندگانى و امارت قرار داده بودند و به همين علت طبقهء روحانيّون و علماى دين در ماوراء النّهر و خراسان همه وقت از امراى سامانى پشتيبانى ميكردند بر خلاف كسانى كه بمذاهب شيعه گرويده بودند و از ترس قدرت سامانيان و علماى اهل سنّت پنهان ميزيستند مواقعى كه فرصتى بدست مىآمد با مخالفان امراى سامانى همدست ميشدند و محرمانه ايشان را ببرانداختن اين سلسله از امرا دعوت مىنمودند .\r\n\r\n\r\n","description":"","footnote":"\r\n( 1 ) - سامانيان به غير از نصر برادر اسمعيل كه بامارت نرسيد نه نفر بودند و در اين قطعه كه بعنصرى منسوب است اسامى ايشان تعداد شده :\r\n نه تن بودند ز آل سامان مشهور * هريك بامارت خراسان مأمور \r\n اسماعيلى و احمدى و نصرى * دو نوح و دو عبد الملك و دو منصور \r\n","page_name":" 247 ","page_number":640},
  {"content":"\r\n\r\nامراى سامانى اگرچه به ظاهر حقّ عزل و نصب عموم عمّال لشكرى و كشورى ممالك خود را داشتند امّا چنان كه ديديم از عهد امير نصر بن احمد ببعد بتدريج قدرت ايشان رو بضعف گذاشت و در عمل امير سامانى غالبا آلت دست كاركنان دربارى و رؤساى لشكرى بود و جز اطاعت قدرت ايشان چاره‌اى نداشت .\r\nادارهء امور ممالك سامانى در دست متنفّذين دو دستگاه بود يكى درگاه يعنى دربار ديگر ديوان .\r\nرياست دربار سامانى را شخصى داشت بنام حاجب سالار يا حاجب بزرگ كه بر جميع امور داخلى امير و در خانهء او مستولى بود مخصوصا اوقاتى كه امرا خردسال بودند در حقيقت زمام امور امارت بدست اين حاجب سالاران مىافتاد .\r\nهريك از امراى سامانى مقدارى غلام و نگاهبان شخصى داشتند كه فرماندهى و رياستشان با امير حرس بود و اين جماعت مأمور حفظ جان امير بودند . حكومت پاىتخت يعنى بخارا را امير سامانى هميشه در عهده كسى ميگذاشت كه او را صاحب شرطه ميگفتند .\r\nحكومت ولايات از طرف امير و بيشتر باشارهء حاجب سالار يا وزير بامرا و رؤساى لشكرى سپرده ميشد و در اين ميان حكومت خراسان از همه بيشتر اهميّت داشت چه حاكم خراسان سپهسالار كلّ اردوى سامانى نيز بود به همين نظر سامانيان گاهى بميل و اكثر اوقات از راه ترس و احتياط سرداران نامى و بزرگان خاندانهاى قديم را به اين مقام برميگزيدند و غالبا اين شغل در بعضى از خاندانها موروثى ميشد و بر سر احراز آن بين رؤساى لشكرى سامانى و افراد چند خانواده نزاع درميگرفت چنان كه آل محتاج و خاندان قراتكين و آل سيمجور كه خراسان در بيشتر ايّام دولت سامانى در دست ايشان ميگشت پيوسته بر سر حفظ يا تصرّف اين مقام با هم جدال داشتند\r\nرياست ديوان سامانى با وزير امير يعنى خواجهء بزرگ بود كه كدخدا و صاحب تدبير امير محسوب ميشد و او بر جميع بر اهل قلم و دفتر يعنى دبيران و مستوفيان ( مأمورين جمع و خرج ) و مشرفان ( ناظرين خرج ) و عمّال مالى رياست\r\n\r\n","description":"","footnote":"","page_name":" 248 ","page_number":641},
  {"content":"\r\n\r\nداشت و در واقع زمام تمام امور كشورى در دست او بود امّا چون سيرهء جاريه چنين بود كه امير وزير را با جلب رأى سپهسالار خراسان انتخاب نمايد غالبا سپهسالاران در عزل و نصب وزرا مداخله ميكردند و هرج‌ومرج در كارهاى ديوانى پيش مىآمد و علت اين كيفيّت هم آن بود كه وزرا بايد مخارج سپاهيانى را كه تحت امر سپهسالارانند برسانند و تا حدّى مأمور و تابع او باشند و همين‌كه وزيرى در انجام اين وظيفه يا اظهار چاكرى نسبت بسپهسالارى كه مالك قدرت بود تكاهل ميورزيد مقامش متزلزل ميشد .\r\nبيشتر نظام ديوان سامانى و تشكيلات آن مرهون كفايت ابو عبد اللّه محمّد بن احمد جيهانى وزير امير نصر بن احمد است كه مردى حكيم و مدبّر و آزادمنش بود و او كه در باطن از آئين مانوى پيروى داشت و باصطلاح در شمار زنادقه معدود بود و مثل همهء مانويان كه بآداب قديم ايرانى كاملا آشنا و علاقه‌مند بودند براى ادارهء ديوان سامانى بسيارى از مراسم و تشكيلات ايران عهد ساسانى را در كارها داخل نمود و « بهمهء ممالك جهان نامه‌ها نوشت و رسم‌هاى همهء درگاهها و همهء ديوانها بخواست تا نسخت كردند و بنزديك او آوردند چون ولايت روم و تركستان و هندوستان و چين و عراق و شام و مصر و زنج و زابل و كابل و سند و عرب همهء رسمهاى جهان بنزديك او آوردند و آن همه نسختها پيش بنهاد و اندر آن نيك تأمل كرد و هر رسمى كه نكوتر و پسنديده‌تر بود از آنجا برداشت و آنچه ناستوده‌تر بود بگذاشت و آن رسمهاى نيكو را بگرفت و فرمود تا همهء اهل درگاه و ديوان حضرت بخارا آن رسمها را استعمال كردند و برأى و تدبير جيهانى همهء كار مملكت نظام گرفت « 1 » » و از روى همين اطّلاعات است كه جيهانى كتاب بسيار مشهور خود را در علم جغرافيا و معرفت كشورها و راهها و آداب و آئين ملل بنام المسالك و الممالك نوشته و آن‌كه يكى ، از قديمترين و معتبرترين كتب اين علم بوده است بدبختانه از ميان رفته .\r\nديوان سامانيان كه بدست جيهانى و بلعمى و ساير وزراى ايرانى ترتيب يافته\r\n\r\n\r\n","description":"","footnote":"\r\n( 1 ) - از زين الاخبار گرديزى\r\n","page_name":" 249 ","page_number":642},
  {"content":"\r\n\r\nتا حدّى مثل ديوان خلفاى عبّاسى بغداد تقليد ديوان ساسانى است و مانند آن در زيردست وزير يك عدّه صاحبان ديوانهاى ديگرى بوده است مانند صاحبان ديوان استيفا ( وزارت دارائى يا دخل و خرج ) و ديوان اشراف ( نظارت در خرج ) و ديوان بريد ( اطّلاعات يا خبرگزارى ) و ديوان اوقاف و ديوان قضا ( اجراى احكام شرع ) و ديوان رسائل يا انشاء ( دبيرخانهء امير و وزير ) و غيرها .\r\nاين تشكيلات عينا بعد از سامانيان بامراى جانشين ايشان مثل غزنويان و سلاجقه و خوارزمشاهيان منتقل شد و تا عهد مغول برجا بود و طبقهء وزيران و دبيران و مستوفيان كه مجريان و نگاهبانان اين طرز اداره بودند آن را دست بدست و از نسلى بنسل ديگر منتقل ميكردند و چون سلسله‌اى از ميان ميرفت به خدمت سلسلهء نو درمىآمدند و همان سيرهء پيشين را مجرى و مرعى ميداشتند .\r\nامّا بايد دانست كه اين نوع اداره در تمام ممالك سامانى مجرى نبود و تقريبا انحصار بماوراء النّهر و خراسان داشت چه عدّه‌اى از نواحى تابع سامانيان مثل چغانيان و جوزجانان و خوارزم و جرجانيّه و سيستان و غزنه هر كدام خود تشكيلاتى متفاوت داشتند و در تحت امر امراى نيمه مستقلّ محلى سرميكردند و سامانيان به همان گرفتن تبعيت و تحميل فرمان خود بر ايشان قناعت ميورزيدند .\r\nاز عهد امير اسماعيل و برادرش نصر در نتيجهء غزوات سامانيان در حدود بلاد كافرنشين تركستان عدّهء كثيرى از تركان باسيرى و غلامى بماوراء النّهر راه يافتند و در بخارا در گرد درگاه سامانى و در خدمت وزرا و اعيان و سرداران امرا جمع و در سلك چاكران ايشان درآمدند و بتدريج نفوذ اين غلامان تا آنجا رسيد كه از خواص حاجبان و مربيان شاهزادگان و فرزندان اعيان گرديدند و مانند سيمجوريان و البتكين و فايق و بكتوزون بمقامات عاليه رسيدند .\r\nغير از اين رؤساى ترك عدّهء فراوانى نيز از اين طايفه در جزء سپاه سامانى و در عداد نگاهبانان درگاه امرا داخل شدند و بتدريج در لشكر سامانى تركان جنگ‌آور غلبه كردند و در سپاهى كه بايد در مقابل سيل هجوم قبايل ترك توران كه از آن طرف\r\n\r\n","description":"","footnote":"","page_name":" 250 ","page_number":643},
  {"content":"\r\n\r\nسيحون تا حدود چين و اقيانوس كبير ساكن بودند ممالك آريائى را دفاع كند اكثريت و رياست با عنصر ترك گرديد و اين تركان چنان كه ديديم علاوه بر آنكه در مقابل ايلك خانيان مقاومتى بخرج نميدادند غالبا ايشان را براى تصرّف بخارا و برانداختن سامانيان به يارى خود ميخواستند و بالاخره هم دولت سامانى بدست همين تركان ضعيف و منقرض شد .\r\nاسامى امراى سامانى و زمان امارت هريك\r\n1 - امير عادل ، امير ماضى ابو ابراهيم اسماعيل بن احمد ( 279 - 295 )\r\n2 - امير شهيد ابو نصر احمد بن اسماعيل ( 295 - 301 )\r\n3 - امير سعيد ابو الحسن نصر بن احمد ( 301 - 331 )\r\n4 - امير حميد ابو محمّد نوح بن نصر ( 331 - 343 )\r\n5 - امير رشيد ابو الفوارس عبد الملك بن نوح ( 343 - 350 )\r\n6 - امير مؤيّد ، امير سديد ابو صالح منصور بن نوح ( 350 - 366 )\r\n7 - امير رضى شاهنشاه ابو القاسم نوح بن منصور ( 366 - 387 )\r\n8 - امير ابو الحارث منصور بن نوح ( 387 - 389 )\r\n9 - امير ابو الفوارس عبد الملك بن نوح ( از 12 صفر تا دهم ذى القعدهء 389 )\r\n\r\n","description":"","footnote":"","page_name":" 251 ","page_number":644},
  {"content":"\r\n\r\n\r\nفصل ششم غزنويان ( 351 - 582 )\r\n\r\nابتداى امر غزنويان\r\nغزنويان منسوبند بغزنه يا غزنى يا غزنين از شهرهاى افغانستان حاليه در دامنهء سلسلهء كوههاى سليمان كه مركز اوّلى و پاىتخت ايشان بوده و اهميت و اعتبار آن خاندان از شهر مزبور شروع شده .\r\nنخستين كس از اين امرا كه در حقيقت مؤسس سلسلهء غزنوى محسوب مىشود ابو اسحاق البتكين است كه در تاريخ سامانيان ذكر او گذشت و او كه غلامى ترك بود بتوسّط امير شهيد احمد بن اسماعيل سامانى خريده شد و پس از احمد پسر او نصر را خدمت كرد و چنان كه ديديم در عهد امارت عبد الملك اوّل بمقام حاجب سالارى رسيد و هموست كه در سال 345 بكر بن مالك سپهسالار اردوى سامانى را در بخارا كشته و در 349 بمقام سپهسالارى سامانيان و حكومت خراسان ارتقاء يافته است .\r\nالبتكين از تاريخ 349 تا اواخر سال 350 در خراسان بود . در اين تاريخ چنان كه سابقا ديديم ميانهء او و منصور بن نوح بهم خورد و البتكين پس از شكستى كه در نزديكى بلخ بسپاهيان منصور داد با وجود املاك و علائقى كه در خراسان و ماوراء النّهر\r\n\r\n","description":"","footnote":"","page_name":" 252 ","page_number":645},
  {"content":"\r\n\r\nداشت ظاهرا به علت اجتناب از جنگ با ولىنعمت خود راه افغانستان پيش گرفت و بعنوان جهاد عازم دار الكفر آن حدود شد .\r\nالبتكين در اوايل سال 351 به شهر غزنه رسيد و امير ابو على نامى را كه امير محلى آن نقطه بود مغلوب كرد و در آنجا بعنوان اميرى مقيم شد و غزنه را دار الامارهء خود قرار داد . تاريخ 351 را بايد ابتداى تأسيس سلسلهء غزنوى دانست اگرچه استقلال واقعى غزنويان از سال 387 كه سال جلوس سلطان محمود است شروع مىشود .\r\nاز سال 351 تا تاريخ 352 كه زمان مرگ البتكين است اين امير در حدود كابل و معابر كوهستانهاى شرقى افغانستان بجهاد مشغول بود و در اين مدّت بر شهر كابل مستولى شد و با يكى از راجه‌هاى سند بجنگ پرداخت ليكن قبل از آنكه جنگ را بسر برد وفات يافت و پسرش اسحاق بجاى او امير غزنه گرديد .\r\nيك سال بعد از امارت اسحاق ابو على امير سابق غزنه كه بدست البتكين رانده شده بود اسحاق را از مستقرّ قديم خويش بيرون كرد و اسحاق ببخارا گريخت و از امير منصور بن نوح يارى طلبيد . منصور هم او را بامارت خود رساند به اين شرط كه اسحاق خود را دست‌نشاندهء سامانيان بداند . اسحاق پذيرفت و خطبه و سكّهء غزنين را بنام منصور جارى ساخت\r\nبعد از فوت اسحاق در 355 امارت غزنه بدست غلامان البتكين افتاد و از ايشان دو تن يكى بعد از ديگرى از طرف سپاهيان و مجاهدين لشكر او باميرى رسيدند تا آنكه در بيستم شعبان سال 366 جانشينى البتكين نصيب داماد او سبكتكين گرديد . سبكتكين هم مانند البتكين از غلامان ترك نژاد است كه البتكين او را در عهد عبد الملك اوّل در نيشابور از تجّار برده فروش خريده و سپس بدامادى خود سرافرازش نموده بود « 1 » .\r\n\r\n\r\n","description":"","footnote":"\r\n( 1 ) - نوشته‌اند كه عدد دهات و املاك او به 500 و شمارهء اغنام احشام او به 1000000 گوسفند و 10000 اسب و استر و شتر ميرسيده .\r\n","page_name":" 253 ","page_number":646},
  {"content":"\r\n\r\nاگرچه اساس دولت غزنوى از البتكين است ليكن مؤسس حقيقى اين سلسله سبكتكين را بايد شمرد چه او هم در طرف مشرق و جنوب بر بلادى وسيع دست يافته و هم از سمت مغرب بمقام حكومت خراسان و استيلاى بر اين كشور نايل آمده و ممالك غزنوى را وسعتى عظيم بخشيده است .\r\nاوّلين فتح مهمّ سبكتكين تصرّف دو شهر قصدار ( از بلاد مكران قديم واقع در بلوچستان حاليّه انگليس ) و بست ( از شهرهاى سيستان سابق در درهء وسطاى هيرمند ) است در سال 366 . امير بست كه طغان نام داشت از شرّ پايتوز امير قصدار بسبكتكين توسّل جست و وعده داد كه اگر امير غزنوى او را در استخلاص بست كه بدست پايتوز افتاده بود يارى نمايد در عوض وجهى نقد بسبكتكين بپردازد . سبكتكين بست را از پايتوز گرفت و او را مجبور بهزيمت كرد و چون طغان بوعده وفا ننمود و بر سبكتكين عاصى شد سبكتكين هم با او بجنگ پرداخت و بست را تسخير كرد نمود و بر قصدار نيز مسلّط شد و حكم و امر خود را بر اين دو ناحيه تحميل كرد . از غنايمى كه در اين سفر نصيب سبكتكين شد پيوستن شاعر و منشى عاليقدر ابو الفتح علىّ بن محمّد بستى است به خدمت او كه ابتدا در دستگاه پايتوز ميزيست و دبير او بود .\r\nبعد از اين فتوحات سبكتكين از معابر سلسلهء سليمان داخل جلگهء سند شد و پادشاه طايفهء راجپوت را كه چيپال ميخواندند مغلوب ساخت و شهر پيشاور را ضميمهء ممالك خود نمود و با غنايم و اموال فراوان بغزنين برگشت . تفصيل دعوت سبكتكين و پسرش محمود را در سال 384 بتوسّط امير نوح بن منصور و رسيدن ايشان را بسپهسالارى سامانيان و حكومت خراسان و جنگهاى ايشان را با سرداران ياغى نوح در احوال اين امير ذكر كرده‌ايم و بتكرار حاجت نيست .\r\n\r\n","description":"","footnote":"","page_name":" 254 ","page_number":647},
  {"content":"\r\n\r\n\r\n1 - ابو القاسم محمود بن سبكتكين ( 387 - 421 )\r\nابو منصور ناصر الدّوله سبكتكين كه در اواخر ايّام خود بلخ را بپايتختى اختيار كرده و در آنجا ميزيست در شعبان 387 موقعى كه از اين شهر بغزنه ميرفت در راه فوت كرد و پسر بزرگش سيف الدوله محمود در اين تاريخ در نيشابور بادارهء امور خراسان اشتغال داشت .\r\n\r\nنزاع محمود و اسماعيل\r\nچون جنازهء سبكتكين بغزنين رسيد لشكريان بنابر وصيّت او پسر كوچكترش اسماعيل را باميرى برداشتند . محمود خراسان را ترك گفت و بهرات آمد و عمّش بغراجق به او مساعدت كرد و برادر ديگرش نصر نيز از بست به يارى او برخاست و محمود در نزديكى غزنه بر اسماعيل ظفر يافت و با دادن امان او را از قلعهء غزنين فرود آورده با خود در امارت شريك نمود ليكن كمى بعد بر اثر سوءظنّى او را بزندان انداخت و اسماعيل در زندان مرد . مدّت امارت اسماعيل هفت ماه بود .\r\n\r\nقيام امير منتصر سامانى\r\nچون ايلك خان بر بخارا مستقرّ گرديد فرزندان نوح بن نصر يعنى برادران عبد الملك و چند تن ديگر از خويشاوندان امير سامانى را محبوس نمود و ايشان را از يكديگر دور نمود و هريك را بشهرى فرستاد از اين جماعت بود ابو ابراهيم اسماعيل بن نوح كه از اوزگند با لباس نسوان از حبس ايلك گريخت و بخوارزم رفت و در آنجا جماعتى فراهم كرده با لقب منتصر بر كسان ايلك ظفر يافت و بخارا را گرفت ليكن چون قدرت ايستادگى در بخارا نداشت بنيشابور تاخت و آنجا را از كف نصر بن سبكتكين برادر محمود بيرون آورد . بمين الدّوله منتصر را شكست داد و منتصر بقابوس زيارى\r\n\r\n","description":"","footnote":"","page_name":" 255 ","page_number":648},
  {"content":"\r\n\r\nملتجى شد سپس از آنجا بميان طوايف غز و سلجوق كه در حدود خوارزم ساكن بودند رفت و به يارى ايشان بار ديگر بر بخارا دست يافت امّا چون از ياران ترك خود اطمينان نداشت شبانه فرار اختيار نمود و براى استرداد ملك اجدادى چاره‌اى نديد جز آنكه بيمين الدّوله محمود توسّل جويد . محمود هم به يارى او برخاست و ايلك خان را مغلوب و منتصر را بر بخارا مستقرّ ساخت .\r\nپس از مراجعت محمود ايلك منتصر را از بخارا بيرون كرد و منتصر مدّتها در خراسان و قهستان و طبرستان سرگردان بود تا آنكه پيش يكى از قبايل عرب مهاجر در نزديكى بخارا آمد و اعراب او را بدستور دشمنانش در سال 395 كشتند و به اين ترتيب آخرين مدّعى بزرگ خاندان سامانى كه مردى رشيد و فاضل و شاعر بود از ميان رفت و ايلك و محمود كه هر دو از جانب او انديشه‌ناك بودند از اين رهگذر آسوده شدند و ميدان براى تركتازيهاى آن دو امير خالى ماند .\r\n\r\nمحاربات محمود با خلف بن احمد سيستانى\r\nخلف بن احمد كه احوال او را در ذيل تاريخ صفّاريان مذكور داشتيم از موقعى كه خراسان بدست سبكتكين و محمود افتاد بعلّت مجاورت قلمرو او با حوزهء حكومتى اين پدر و پسر با وجود دوستى ظاهرى پيوسته با ايشان در خصومت باطنى و رقابت ميزيست و هر وقت فرصت مىيافت بحدود بلاد غزنويان تعرّض ميكرد و ناحيه‌اى كه بيش از همه محل نزاع طرفين بود قهستان و هرات بود كه حكومت آن را بغراجق برادر سبكتكين و عمّ يمين الدّوله محمود داشت و در سال 387 چون خلف از خبر مرك سبكتكين مطّلع شد شادى كرد و پسر خود طاهر را بتصرّف پوشنگ فرستاد و طاهر پوشنگ را از كف بغراجق بيرون آورد . محمود سپاهى بعمّ خود داد و او را بعزم دفع طاهر بن خلف برگرداند .\r\nطاهر اين بار در ضمن جنگ و گريز بغراجق را كشت و آتش كينهء محمود را شعله‌ورتر ساخت .\r\nدر سال 390 موقعى كه خلف با زنان و كودكان خود بسركشى بحصار اسپهبد از قلاع مستحكم سيستان رفته بود محمود با سپاهيانى بيشمار بپاى آن حصار\r\n\r\n","description":"","footnote":"","page_name":" 256 ","page_number":649},
  {"content":"\r\n\r\nآمد و خلف را كه كسى همراه نداشت در آنجا محصور نمود . خلف چاره‌اى جز تسليم نديد و با دادن 100000 دينار بمحمود از محاصره نجات يافت و محمود راه هند پيش گرفت .\r\nبعد از اين واقعه خلف به سختى و قساوتى فوق العاده از كسانى كه بمحمود كمك كرده بودند انتقام كشيد و كار كينه‌كشى و سخت‌كشى او به آنجا كشيد كه پسرش طاهر بر او شوريد ولى خلف كه به ظاهر از امارت كناره كرده و بعبادت و گوشه‌گيرى پرداخته بود بحيله و تدبير و اظهار ملاطفات پدرانه پسر را بفريفت و چون طاهر تسليم شد خلف او را بدست خود كشت و پس از غسل و كفن به خاك سپرد ( در سال 392 )\r\nمردم سيستان بالاخره از مظالم خلف بجان آمدند و براى نجات از شرّ او محمود را بگرفتن سيستان طلبيدند محمود هم كه منتظر چنين فرصتى بود بار ديگر بسيستان آمد و خلف را در قلعهء طاق از قلاع سيستان در محاصره گرفت . خلف عاقبت بعد از چهار ماه مقاومت تسليم شد و محمود در تاريخ صفر سال 393 سيستان را بنام خود تصرّف كرد و خلف را بجوزجانان فرستاد ولى چون اطّلاع يافت كه خلف از آنجا پنهانى با ايلك خان مكاتبه مىكند او را از آنجا بزندان فرستاد و او بسال 399 در محبس دهك ( بين زرنج و بست ) بقتل رسيد .\r\n\r\nسلطان محمود و خانيان تركستان\r\nمحمود چنان كه سابقا ديديم در ذى القعدهء سال 389 رسما از جانب قادر خليفه بلقب يمين الدّوله و امين الملّه ملقّب و بجاى سامانيان والى خراسان گرديد و از همين ايّام لقب سلطان نيز باسم او ضميمه و معمول شد و اين كلمه كه در عربى اصلا بمعنى سلطه و قدرت و هيئت حاكمه است و غالبا در مورد خلفا به كار ميرفته حتّى پيش از محمود رايج بوده است و استعمال آن در مورد محمود بيشتر از طرف شعرا و منشيان و زيردستان او شده و هيچگاه لقب رسمى او نبوده است .\r\nخانيان كه از همين حدود تاريخ 389 بر ماوراء النّهر استيلا يافته و در آن نواحى بر جاى سامانيان نشسته بودند چون مسلمان بودند قبول فرمان خليفهء عبّاسى را\r\n\r\n","description":"","footnote":"","page_name":" 257 ","page_number":650},
  {"content":"\r\n\r\nفرض ميدانستند و مثل غزنويان خويشتن را دست‌نشاندهء قادر خليفه ميشمردند و در بلاد خود خطبه و سكّه را بنام او مىآراستند .\r\nدر غائله منتصر سامانى محمود و ايلك نصر خان با يكديگر در نزاع افتادند ليكن چون اين فتنه خوابيد محمود دختر نصر را بزنى گرفت و بين دو امير ترك مصالحه شد و جيحون حدّ بين متصرّفات ايشان قرار گرفت محمود كه متوجّه فتح هند بود و نذر داشت كه هر سال يك بار ببلاد هندوستان بتازد بشادى اين صلح را پذيرفت و بخاطر فارغ سرگرم غزوات هند شد ليكن مصالحه چندان مدّتى دوام نكرد چه هنگاميكه محمود بيكى از همين غزوات رفته بود و در مولتان سند اقامت داشت يعنى در سال 396 نصر خان به قصد تسخير خراسان از يك طرف سباشىتكين سردار خود را بتصرّف طوس و نيشابور فرستاد و از طرفى ديگر جعفرتكين حكمران بخارا را روانهء بلخ نمود . محمود بسرعت خود را بخراسان رساند و جعفر و سباشى را مغلوب نمود . و خراسان را از استيلاى خانيان نجات داد سال بعد ايلك نصر به يارى قدر خان پسر بغراخان سابق الذّكر والى ختن با سپاهى ديگر از جيحون گذشت و بجنگ محمود كه در اين تاريخ با جمعى از تركان غز و خلج و افاغنه و هنود و 500 فيل جنگى در طخارستان مقيم بود شتافت . جنگ در 22 ربيع الثانى سال 398 در نزديكى پل چرخيان بلخ آب در دشت كتر چهار فرسنگى بلخ اتفاق افتاد و سپاه خانيان بهزيمتى سخت دچار آمدند و قسمت مهمّى از ايشان در حين فرار در آب غرق شدند .\r\nجنگ كتر يكى از وقايع بسيار مهمّ تاريخ غزنويان است چه از اين تاريخ تا عهد سلاجقه ديگر خطر خانيان از جانب خراسان موقوف گرديد و چون نصر دچار چنين شكستى شد برادرش طغان خان بر او شوريد و با محمود متّحد گرديد و خانيان بعلّت بروز اختلاف داخلى ما بين ايشان ديگر نتوانستند با محمود دم از رقابت و برابرى بزنند بلكه هر كدام بر ضدّ ديگرى از محمود يارى مىطلبيدند و حكم محمود در بلاد خانيان جارى و متّبع بود .\r\n\r\n","description":"","footnote":"","page_name":" 258 ","page_number":651},
  {"content":"\r\n\r\n\r\nفتح خوارزم و جرجانيه در 407 - 408\r\nخوارزم يعنى سرزمين خيوهء حاليّه در عهد سامانيان تحت امر دو سلسله از امرا بود يكى خاندان مأمونيان كه بر قسمت چپ جيحون امارت داشتند و پاىتختشان شهر گرگانج يا جرجانيّه يا اورگنج بود و شهر خيوهء حاليّه بجاى آن بنا شده ديگر خوارزمشاهيان قديم كه بر ساحل راست يعنى قسمت شرقى جيحون مستولى بودند و پاىتختشان در شهر كاث يا شهرستان قرار داشت .\r\nسابقا از ابو العبّاس مأمون بن محمد صاحب جرجانيّه ذكرى كرديم و گفتيم كه اين امير بسال 385 بر ابو عبد اللّه خوارزمشاه صاحب شهر كاث كه ابو على سيمجورى را دستگير كرده بود حمله برد و خوارزم شرقى را از دست او گرفت و او را در همين تاريخ در مقابل ابو على سيمجورى بقتل رساند ابو العبّاس صاحب جرجانيّه را از اين تاريخ خوارزمشاه خواندند در صورتى كه خوارزمشاه سابقا لقب واليان كاث بود .\r\nبعد از وفات ابو العبّاس در 387 پسرش ابو الحسن على جاى او را گرفت و او پس از برافتادن سامانيان تبعيّت خانيان را پذيرفت امّا چون محمود غلبه كرد ابو الحسن با محمود از در دوستى درآمد و خواهر سلطان را در عقد ازدواج خود درآورد .\r\nپس از ابو الحسن برادرش ابو العبّاس مأمون بن مأمون والى جرجانيّه و خوارزم گرديد او نيز خواهر ديگر محمود را بزنى گرفت و تا سال 407 كه سال قتل اوست اجبارا مطيع سلطان بود ولى نسبت بخانيان نيز اظهار اخلاص و دوستى مىكرد .\r\nدر همين سال كه محمود از خلوص نيّت ابو العبّاس ظنين شده بود از او خواست كه در خوارزم بنام او خطبه بخواند خوارزمشاه خود به ظاهر مخالفتى نشان نداد ليكن اعيان و امراى خوارزم زيربار نرفته شوريدند و خوارزمشاه را كشتند و برادر زادهء او ابو الحارث محمّد بن على را بامارت برداشتند .\r\nسلطان محمود ببهانهء انتقام خون ابو العبّاس خوارزمشاه و نجات خواهر خويش\r\n\r\n","description":"","footnote":"","page_name":" 259 ","page_number":652},
  {"content":"\r\n\r\nبا سپاهى گران عازم خوارزم شد و پس از جنگ در محلّ هزار اسب در نزديكى جرجانيّه سپاهيان خوارزمشاه را شكستى فاحش داد و در تاريخ 5 صفر 408 بجرجانيّه وارد شد و جميع افراد خاندان مأمونى را دستگير كرد و ايشان را پس از سپردن خوارزم بسردار مشهور خود آلتونتاش بغزنين آورد و مأمونيان برافتادند و آلتونتاش خوارزمشاه شد .\r\nافراد خاندان مأمونى اكثر مردمى فاضل و فضل‌دوست بودند و در عهد ايشان گركانج مركز اجتماع علما و فضلا بود چنان كه ابو على سينا مدّتى در آنجا در دستگاه ابو الحسن على و ابو العبّاس مأمون ميزيست و ابو ريحان بيرونى نيز از اجلّهء خواصّ و مستشاران ايشان بود .\r\n\r\nغزوات محمود در هندوستان از 392 تا 416\r\nسلطان محمود در فاصلهء سنوات 392 و 416 يعنى در ظرف 24 سال چندين سفر جنگى بعنوان جهاد و غزا بهندوستان كرده كه از آن جمله دوازده غزوه از همه مهم‌تر است و در هريك از اين سفرها ظاهرا بنيّت جهاد با كفّار هند و باطنا براى غارت بلاد و معابد و بتخانه‌هاى ايشان كه بكثرت ثروت و آلات و ادوات و اصنام سيمين و زرّين مشهور بوده با راجه‌ها و حكّام محلّى هندوستان جنگها كرده و از تاراج شهرهاى ايشان هر بار غنايمى بيشمار با خود آورده است .\r\nهجوم بهند را سلطان محمود پنج سال بعد از جلوس خود شروع نموده و پنج سال قبل از وفات دنبالهء آن را رها ساخته است چه در پنج سال اوّل چنان كه ديديم بقلع‌وقمع دشمنان داخلى و سران سپاهى سامانى و ايلك خان و امير خلف اشتغال داشته و در پنج سال آخر انقلابات عراق و خراسان و اهميّت يافتن خطر تركان سلجوقى نميگذاشته است كه او با فراغ بال متوجّه هندوستان باشد . در بقيّهء ايّام سلطنت يمين الدّوله كمتر سالى بوده است كه بغزاى هند نرود و فتح و غنيمتى تازه بچنگ نياورد .\r\nشرح جميع لشكركشيهاى محمود بهندوستان و بيان جزئيّات كشمكشهاى او با راجه‌ها و حكّام قسمت غربى و مركزى اين كشور و تعداد اسامى بلادى كه گشوده\r\n\r\n","description":"","footnote":"","page_name":" 260 ","page_number":653},
  {"content":"\r\n\r\nو راجه‌هائى را كه مغلوب كرده از حوصلهء اين كتاب مختصر خارج و از فايده و لذّت نيز خالى است به همين نظر فقط بوقايع مهمّ و رؤس مسائل راجع به اين غزوات قناعت مىورزيم :\r\n1 - شروع لشكركشى محمود بهند غربى چنان كه اشاره نموديم در سال 392 است . در اين تاريخ سلطان پس از مطيع ساختن خلف بن احمد دنبال خيال پدر را در حمله بسرزمين قوم را چپوت و جنگ با چيپال گرفت و در نتيجه چيپال را مغلوب و اسير نمود و پس از تسخير قسمتى از بلاد مشرق پيشاور با غنيمت فراوان بغزنه برگشت .\r\n2 - در سال 395 محمود بجلگهء پنجاب حمله برد و در محلّ بهاطيه پاىتخت پنجاب مركزى ( ما بين شهر مولتان و نهر ستلج ) بر راجهء آنجا غلبه كرد و پس از ضميمه ساختن اين ناحيه بر ممالك خود با 120 زنجير فيل بغزنه مراجعت نمود .\r\n3 - در سال 396 محمود ببهانهء دفع والى مسلمان مولتان ( از بلاد مشرق نهر سند در ولايت پنجاب ) كه بمذهب اسماعيلى گرويده بود عازم آن صوب شد و چون افندپال پسر چيپال سابق الذّكر كه در كشمير حكومت داشت بدرخواست محمود در عبور از بلاد او جواب نداد سلطان ابتدا بتعقيب او پرداخت و كشمير را مسخر نمود والى مولتان هم از ترس بجزيرهء سرانديب گريخت و محمود بر مولتان و قسمت ديگر پنجاب مستولى گرديد .\r\nبعد از اين فتح محمود داخل جلگهء گنگ شد و بر بلاد راجهء ديگرى كه نندا نام داشت تاخت امّا اين راجه از جلوى محمود گريخت و بحصار محكم كالنجر از قلاع جنوبى نهر جمنا از شعب گنگ واقع در مغرب اللّه آباد حاليّه پناه جست و محمود آنجا را تحت محاصره گرفت . عاقبت نندا پس از 34 روز محصور بودن طلب صلح نمود .\r\nمحمود ابتدا اين تقاضا را نپذيرفت امّا چون شنيد كه ايلك خان قصد خراسان كرده با نندا مصالحه نمود و او را دست‌نشاندهء خود ساخت .\r\n4 - از غزوات مشهور محمود در هند دو غزوهء سال 404 و 405 است\r\n\r\n","description":"","footnote":"","page_name":" 261 ","page_number":654},
  {"content":"\r\n\r\nكه در اوّلى اين سلطان بر قلعهء ناردين از قلاع پنجاب در مغرب نهر جيلم از شعب سند و در دوّمى بر بتخانهء تانيسر ( در شمال دهلى ) دست يافت و بت بزرگ تانيسر را با خود بغزنين آورد .\r\n5 - در سال 409 محمود شهر قنّوج ( در كنار شط گنگ و شمال شرقى شهر كاونپور ) را گشود و راجهء آنجا تسليم شد و رعاياى او قبول اسلام كردند امّا چون محمود برگشت راجه‌هاى ديگر از اين حركت راجهء قنّوج اظهار نفرت نمودند و يكى از اعاظم ايشان بجنگ او آمد و او را كشت . سلطان محمود بار ديگر بجلگهء گنگ لشكر كشيد و اين بار بتخانهء بسيار مشهور موتّرا را كه در كنار گنگ و شمال شهر اگره است فتح نمود و جميع نفايس آن را كه از آن جمله بتى زرّين بود بغارت برد و با شكوه و جلال بغزنه مراجعت كرد .\r\n6 - بزرگترين و آخرين غزوهء محمود در هند لشكركشى اوست بسال 416 بولايت گجرات و شبه جزيرهء كاتياوار ( حدّ فاصل بين ولايت سند و هندوستان مركزى )\r\nمحمود شنيده بود كه بزرگترين بتخانه‌هاى هندوستان در شهر سومنات در ساحل جنوبى شبه جزيرهء كاتياوار قرار دارد و عقيدهء هندوان برآنست كه علّت دست يافتن محمود بر ساير بتان هندى خشم و سخط بت سومنات بر آنها بوده محمود كه ميدانست بتخانهء سومنات گنجينهء زر و سيم و جواهر و نفايس است براى تملّك آن خزاين و اندوخته‌هاى گرانبها و برانداختن بت بزرگ برهمانيان در دهم شعبان 416 با 30000 سوار و جماعتى مجاهد داوطلب از طريق مولتان و صحراى بزرگ تار خود را بشبه جزيرهء كاتياوار رساند و در راه بر شهر انهلواره پاىتخت ولايت گجرات قديم استيلا يافت و در نيمهء ذى القعده بپاى حصار سومنات رسيد .\r\nحصار سومنات بر بالائى مشرف به دريا قرار داشت و هنود از دو طرف در دفاع آن سخت كوشيدند ليكن عاقبت حريف مجاهدين اسلام نشدند و محمود پس از سه روز بتخانه را گشود و خود با گرزى كه در دست داشت بت اعظم را كه از سنگ و به طول\r\n\r\n","description":"","footnote":"","page_name":" 262 ","page_number":655},
  {"content":"\r\n\r\nپنج ذراع بود درهم شكست و پاره‌هائى از آن را براى نمودن چنين فتحى بغزنه و مكّه و بغداد فرستاد و در دهم صفر 417 بپايتخت خود برگشت .\r\nبتخانهء سومنات را كه يكى از نمونه‌هاى بسيار عالى معمارى هندى بوده اصلا بر پايه‌هاى سنگى و ستونهاى چوبى برپا داشته بودند و برفراز آن چهارده گنبد از طلا ميدرخشيد و خزاين آن مملو از نفايس و جواهرى بود كه راجه‌ها و زوّار هند در ساليان دراز به آنجا فرستاده بودند . قيمت اين نفايس را كه بدست لشكريان محمود بغارت رفته تا 20000000 دينار نوشته‌اند .\r\n\r\nفتح رى و اصفهان در 420\r\nچنان كه در احوال مجد الدّولهء ديلمى ديديم « 1 » اين امير پس از فوت مادر خود سيّده خاتون بعلّت استبداد لشكريان خويش از شرّ ايشان بسلطان محمود متوسّل شد . محمود هم كه منتظر فرصت براى دست يافتن بر بلاد جبل و برانداختن ديالمهء اين حدود بود ابتدا على حاجب را برى فرستاد و به او دستور داد كه مجد الدّوله را دستگير نمايد و على نيز چنين كرد سپس خود در ربيع الآخر سال 420 برى رسيد و بر خزاين گرانبها و كتابخانهء ذيقيمت مجد الدّوله دست يافت و قريب 1000000 دينار وجه نقد و نزديك به 500000 دينار جواهر او را بتصرّف خود گرفت سپس اكثر كتب مجد الدّوله را به اين عنوان كه كتب حكمتى و نجوم و از نوشته‌هاى ضلال است سوخت و به اين ترتيب دولت ديالمهء رى را منقرض نمود .\r\nبعد از فتح رى و كشتن جمعى از اصحاب مجد الدّوله ببهانهء بددينى سلطان محمود قزوين و ساوه و آبه را نيز مسخر كرد و پسر خود مسعود را بفتح زنجان و ابهر فرستاد و او را پس از گشودن اين بلاد بر ممالك ديالمه كه تازه تسخير شده بود از جانب خود بنيابت گذاشت و بخراسان برگشت .\r\nحكومت اصفهان و همدان و شاپور خواست به شرحى كه در تاريخ ديالمه گفته‌ايم در اين تاريخ با علاء الدّوله ابو جعفر محمّد بن دشمنزيار كاكويه بود و او چون\r\n\r\n\r\n","description":"","footnote":"\r\n( 1 ) - رجوع كنيد بصفحهء 183\r\n","page_name":" 263 ","page_number":656},
  {"content":"\r\n\r\nديد كه محمود برى و قزوين و ساير متصرّفات مجد الدّوله دست يافته و بممالك علاء الدّوله نيز بىنظر نيست پيشدستى نمود و در اصفهان بنام سلطان محمود غزنوى خطبه خواند .\r\nمحمود هم متعرّض او نشد و علاء الدّوله همچنان در حكومت ولايات خود باقى ماند .\r\nپس از مراجعت محمود بغزنين پسرش مسعود باصفهان حمله برد و آنجا را از دست علاء الدّوله بيرون آورد و از جانب خود كسى را بحكومت اصفهان گماشت و برى برگشت امّا مردم اصفهان برگماشتهء مسعود طغيان كردند و او را كشتند .\r\nمسعود بار ديگر از رى باصفهان آمد و بكشتار مردم آن شهر دست زد و قريب 5000 نفر از ايشان كشت و مجدّدا شهر را تحت امر خود درآورد و علاء الدّوله فرارى و متوارى گرديد .\r\nدر سال 421 مسعود بهمدان لشكر كشيد و عمّال علاء الدّولهء كاكويه را از آنجا راند و علاء الدّوله بخوزستان گريخت تا از ابو كاليجار و جلال الدّوله امراى ديلمى كمك بگيرد امّا ايشان هم بعلّت گرفتاريهاى داخلى و جنگ و نزاع با يكديگر نتوانستند به او يارى دهند و علاء الدّوله در خوزستان بود تا آنكه شنيد سلطان محمود وفات يافته و مسعود بخراسان برگشته است فرصت را غنيمت شمرد و بر اصفهان دست يافت و ممالك سابق خود را بتصرّف آورد .\r\n\r\nوفات سلطان محمود در 421\r\nمحمود كه در تاريخ 360 تولّد يافته بود در آخر عمر به مرض سلّ ( دقّ ) مبتلى گرديد و بر اثر آن روز بروز رنجورتر و نحيف‌تر ميشد . در سفر رى مرضش شدّت يافت و به اين حال بخراسان آمد و در بلخ مقيم گرديد سپس در بهار سال 421 بغزنين آمد و پس از چند روز در 23 ربيع الاوّل 421 در اين شهر جان سپرد .\r\nسلطان محمود كه اوّلين پادشاه مستقلّ و بزرگترين فرد خاندان غزنوى است بدليرى و بيباكى و كثرت فتوحات و شكوه دربار در تاريخ اسلام بسيار مشهور شده مخصوصا غزوات او در هند و غنايمى كه از آنجا آورده و اجتماع علما و شعرا در دستگاه او و اشعار و كتبى كه بنام او ترتيب يافته نام او را در اكناف و اطراف عالم\r\n\r\n","description":"","footnote":"","page_name":" 264 ","page_number":657},
  {"content":"\r\n\r\nمعروف كرده است امّا بايد دانست كه بيشتر اين شهرت بر اثر تملّقات معاصرين متعصّب اوست كه غزوات او را در هند در راه نشر اسلام و برانداختن كفّار از اعظم خدمات شمرده و ساحت او را كه عنوان مجاهد فى سبيل اللّه داشته از هر عيب و نقصى برى جلوه داده‌اند در صورتى كه اگر بديدهء انصاف بنگريم محمود معايب بزرگ داشته و فتوحات او بجاى آنكه براى مردم ايران مفيد واقع شود بضررهاى بزرگ منجر گرديده است . بر روى هم ايّام سلطنت محمود از لحاظ قوم ايرانى از دوره‌هاى بسيار مظلم است و يمين الدّوله در تاريخ ايران چندان نام نيكى ندارد بشرح ذيل :\r\n1 - مشهور چنانست كه در دربار محمود 400 شاعر ماهر اجتماع داشتند و سلطان را مدح ميگفته‌اند و چنان كه ميدانيم از اين جماعت بوده‌اند عنصرى بلخى و فرّخى سيستانى و عسجدى مروزى و زينبى علوى و فردوسى طوسى و منشورى سمرقندى و كسائى مروزى و غضايرى رازى و شبهه‌اى نيست كه از اين ميان بزرگترين و نامورترين ايشان همان فردوسى طوسى است چنان كه از علماى دستگاه محمودى هيچكس جليل القدرتر و بزرگوارتر از ابو ريحان بيرونى نبوده است امّا چنان كه ميدانيم محمود از كثرت لئامت با فردوسى رفتارى را كه مشهور است پيش گرفت و حكم قتل ابو ريحان را وقتى بعلّت حقيقتى علمى كه گفته بود و به نظر سلطان كفر مىآمد صادر كرد و آن دانشمند فقط بوساطت ابو نصر مشكان دبير سلطان از كشته شدن نجات يافت .\r\nمحمود كه ترك‌نژاد بود و درست لطايف زبان فارسى را درك نميكرد و بعلّت تعصّب شديد در مذهب تسنّن با هرچه كه از آن بوى حكمت و آزادى فكر مىآمد به سختى دشمنى داشت هيچگاه نميتوانست با ميل دل و ذوق طبيعى طالب شعر و ادبيّات و جوياى علم و حكمت باشد . تمام تظاهراتى كه در اين راه از محمود ديده شده از آن نظر بوده است كه وجود شعرا و علماى معروف در گرد دربار در آن ايّام از اسباب شكوه و جلال محسوب ميشده و شعرا با سرودن مدايح امرا و سلاطين و فضلا با نوشتن كتب و رسائل باسم ايشان بهترين وسيلهء نشر مفاخر و بلند آواز ساختن نام ممدوحين\r\n\r\n","description":"","footnote":"","page_name":" 265 ","page_number":658},
  {"content":"\r\n\r\nو مخدومين خود بودند تا آنجا كه هر دربارى كه عدّهء شعرا و فضلاى آن بيشتر و نام و نشان ايشان معروفتر و درخشان‌تر بود بر دربارهاى ديگر فخر ميفروخت و محمود كه در عصر خود نميتوانست دربارى را از هيچ جهت نامىتر از دربار غزنه ببيند هرجا از اين شعرا و دانشمندان اثرى مىيافت آنان را بوعد و وعيد بغزنين ميكشاند چنان كه غضايرى را از دربار مجد الدّوله از رى با دادن صلات فراوان پيش خود خواند و از خوارزمشاه فرستادن ابو على سينا و ابو ريحان بيرونى و ابو سهل مسيحى و ابو نصر بن عراق و ابو الخير بن خمّار را كه مايهء رونق دربار جرجانيّه بودند خواست و از ايشان ابو على سينا و ابو سهل مسيحى كه از تعصّب محمود بيم داشتند بپناه آل زيار و آل بويه شتافتند و بقيّه كه در جرجانيّه مانده بودند پس از فتح آنجا اضطرارا در دستگاه محمود داخل شدند .\r\nتعصّب محمود و سخن‌ناشناسى او ويرا بر آن داشته است كه با فردوسى كه بمذهبى غير از مذهب سلطان معتقد بود ، بپستى و زشتى معامله نمايد و اين گويندهء بلندمقام را برنجاند و ذكرى ناستوده از خود در تاريخ بجا گذارد و حق با فردوسى است كه گويد :\r\n بدانش نبد شاه را دستگاه * و گرنه مرا برنشاندى بگاه \r\n2 - سلطان محمود در مذهب حنفى تعصّب مفرط داشت و چون در ايام او بر اثر تبليغات دعاة اسماعيلى در ماوراء النّهر و خراسان عدّهء كثيرى از مردم بآئين اسماعيلى يا مذاهب ديگر شيعه گرويده بودند محمود هر كجا از ايشان نشان مىيافت آنان را به سختى تمام ميكشت مخصوصا به آن علّت كه دعاة اسماعيلى اهل ايران را بپيروى از خلفاى فاطمى مصر ميخواندند و اين خلفا هم مدّعى بنى عبّاس مخدومين محمود بودند اين سلطان غالب كسانى را كه بر دين حنفى نميرفتند بتهمت قرمطى ( يعنى اسماعيلى و طرفدار فاطميّون ) تعقيب ميكرد و بقتل مىرساند و در اين راه پيش او قرامطه و معتزله و حكما همه يك حكم داشتند چنان كه ياران مجد الدّوله را بجرم معتزلى بودن از دم شمشير گذراند و قسمت اعظم كتابخانهء نفيس او را طعمهء آتش كرد و فرستادهء خليفهء\r\n\r\n","description":"","footnote":"","page_name":" 266 ","page_number":659},
  {"content":"\r\n\r\nفاطمى مصر را كشت . اين سلطان گاهى نيز براى ضبط مال اعيان و توانگران ايشان را ببددينى متّهم ميساخت و دارائى آنان را در ضبط خود مىآورد .\r\n3 - محمود مردى آزمند و پول‌دوست و ثروت‌طلب بود و با اينكه در لشكر كشى بهند ظاهرا نشر اسلام و نيّت جهاد و غزا را بهانه ميكرد غرض اصليش غارت معابد پرثروت هند و آوردن غنايم از آن ديار بود و اگرچه از اين غنيمت‌ها مقدار قليلى را صرف ساختن ابنيه و باغ و آثار خير در غزنه و بلخ و طوس مىنمود ليكن اكثر را مىانباشت و مردم را از آن خيرى نميرسيد بلكه هر وقت عزم غزوى ميكرد عمّال او از رعايا به سختى و زجر تمام پول ميگرفتند و چون تقريبا هر سال اين عمل تكرار ميشد در نتيجه صدمات كلّى بمردم ايران رسيد و چنان اين مسئله عامّه را از طرز حكومت غزنويان متنفّر كرده بود كه چون قدرت محمود از ميان رفت و نوبت بمسعود رسيد اهل خراسان برغبت تمام تركمانان سلجوقى را بضبط آن سامان دعوت نمودند و دولت غزنوى بر اثر همين كيفيّت بسرعت از ايران و ماوراء النّهر برافتاد .\r\n4 - اگرچه سلطان محمود وزراى بالنّسبه كافى داشته ليكن هيچيك از ايشان به علت قدرت و استبداد سلطان نتوانستند مؤسّس اساس متين با دوامى براى ادارهء كشور شوند و در مقابل اقتدار لشكريان غارتگر محمود كه مخلوطى بودند از مجاهدين داوطلب ملل مختلفه حال عامّه و رعايا را نيز با حكومت دادن نظم و عدالتى نظير آنچه در عهد وزراى اوّلى سامانيان يا در عهد خواجه نظام الملك وجود داشته قرين آسايش و رفاه نمايند .\r\nوزير اوّل سلطان محمود ابو العبّاس فضل بن احمد اسفراينى است كه ابتدا دبير فايق خاصّه بود و پس از زوال دولت او به خدمت سبكتكين و پسرش محمود پيوست و تا سال 401 بمقام وزارت محمود برقرار بود .\r\nابو الفضل اسفراينى مردى كافى و مدبّر بود و بدستور او زبان فارسى در ديوان محمود زبان رسمى شد و احكام و دفاتر و مراسلات را بامر او به فارسى نوشتند .\r\nپس از عزل اسفراينى در 401 محمود وزارت خود را در عهدهء ابو القاسم\r\n\r\n","description":"","footnote":"","page_name":" 267 ","page_number":660},
  {"content":"\r\n\r\nاحمد بن حسن ميمندى كه فضل و ادب را با كفايت و تدبير جمع داشت گذاشت .\r\nابو القاسم ميمندى كه ممدوح اكثر شعراى زمان محمود و از منشيان مشهور زبان عربى است بر خلاف اسفراينى ديوان محمود را براى رساندن پايهء فضل خود در زبان تازى به عربى برگرداند و بقول مشهور موجب محروميّت فردوسى از دريافت پاداش خود گرديد در صورتى كه اسفراينى آن شاعر را تشويق و نوازش فرموده بود .\r\nميمندى را محمود با اينكه در كودكى با يكديگر از يك پستان شير خورده و در يك مكتب پرورش يافته بودند در سال 415 از وزارت انداخت و در يكى از قلاع هندوستان بزندان فرستاد و ميمندى تا محمود مرد در حبس ميزيست وزارت محمود در سنين آخرى سلطنت او با ابو على حسن بن محمّد بن ميكال معروف به حسنك وزير بوده است كه او نيز از فضلاى منشيان محسوبست .\r\n\r\n2 - سلطان محمد بن محمود ( از ربيع الآخر تا شوال 421 )\r\nسلطان محمود در مرض موت خود پسر خويش محمد را كه در اين تاريخ والى جوزجانان و بلخ بود بجانشينى معيّن كرد و پسر ديگر مسعود را به علت رنجشى كه از او داشت از اين حق محروم نمود . محمّد پس از فوت پدر از بلخ بغزنه آمد و با لقب جلال الدّوله بر جاى پدر نشست .\r\nمحمّد مردى ضعيف النّفس و عشرت‌دوست و نسبت بامور ملكى بىاعتنا بود به همين جهت جمعى از سران سپاهى و اكابر دولت پنهانى با مسعود كه در اين تاريخ در رى بود ساختند و او را بسلطنت و گرفتن مقام پدر خواندند و مسعود بدعوت ايشان از رى بنيشابور آمد و در آنجا جمعى از خواصّ محمودى و امراى لشكرى مثل ابو النّجم اياز بن اويماق غلام مشهور سلطان محمود و على دايه بمسعود پيوستند و او را بسلطنت تبريك گفتند و در همين تاريخ بود كه از جانب قادر خليفهء عباسى نيز فرمان رسمى\r\n\r\n","description":"","footnote":"","page_name":" 268 ","page_number":661},
  {"content":"\r\n\r\nبنام مسعود رسيد و مسعود با قوّت قلب تمام بجانب غزنين رهسپار شد .\r\nمحمّد حاجب بزرگ على بن ايل ارسلان را كه از منسوبين نزديك سلطان محمود بود و به همين جهت او را على قريب يا على خويشاوند ميخواندند با عمّ خود يوسف بن سبكتكين بسردارى لشكر اختيار نمود و درصدد جلوگيرى از مسعود برآمد ليكن اين دو سردار به زودى فهميدند كه مقاومت با مسعود و نبرد با او مثمر ثمرى نيست به همين جهت محمّد را در 13 شوّال 421 در حالىكه بشرب و نوش مشغول بود گرفتند و كور كردند و در قلعه‌اى محبوس ساختند سپس مسعود را بر لشكريان خود امير و سلطان خواندند امّا مسعود همين كه بهرات رسيد ابتدا على خويشاوند را گرفت و كشت سپس عمّ خود يوسف را در حبس انداخت و بر بسيارى از سران سپاهى كه با برادر از در غدر و مكر پيش آمده بودند به سختى و تخفيف معامله نمود .\r\nوزارت محمّد را در مدّت هفت ماه امارتش خواجه ابو سهل احمد بن حسن حمدوى داشت و اين خواجه از بزرگان منشيان و فضلا و ادب‌پروران زمان خود بوده و ذكر او بار ديگر بميان خواهد آمد .\r\n\r\n3 - سلطان مسعود بن محمود ( 421 - 432 )\r\nشهاب الدوله مسعود پس از ورود بغزنين و گرفتن مقام پدر امر داد كه خواجه ابو القاسم احمد بن حسن ميمندى را كه از تاريخ 215 بامر سلطان محمود در هند محبوس بود بپايتخت آوردند و وزارت خود را در عهدهء او گذاشت و اين خواجه تا سال 424 كه تاريخ فوت اوست در اين مقام برقرار بود .\r\nاز جمله كسانى كه در جلوس مسعود بدست او گرفتار آمدند خواجه ابو على حسنك وزير ميكالى بود كه اين سلطان بعلّت سعيى كه خواجهء مزبور در رساندن محمّد بسلطنت كرده بود او را بقرمطى بودن متّهم ساخت و او را بدار آويخت .\r\n\r\n","description":"","footnote":"","page_name":" 269 ","page_number":662},
  {"content":"\r\n\r\n\r\nلشكركشيهاى سلطان مسعود\r\nاوّلين واقعهء مهمّ دورهء امارت مسعود لشكركشى اوست بولايت مكران در سال 422 . سلطان به يارى يكى از دو پسر والى متوفّاى آن سرزمين سپاهى به آنجا فرستاد و مكران را تا حدود سند تحت حمايت خود آورد .\r\nسال بعد مسعود لشكرى ديگر روانهء كرمان نمود و با گماشتگان ابو كاليجار ديلمى امير فارس بجنگ پرداخت ليكن سپاهيان او از وزير ابو كاليجار شكست خوردند و منهزم بخراسان برگشتند .\r\nلشكركشى سوّم مسعود بجانب رى و همدان و بلاد جبل بود در سالهاى 423 و 424 براى دفع مدّعيانى كه پس از مراجعت او از اين بلاد بخراسان بسركشى پرداخته بودند .\r\nدر همان سال فوت محمود و مراجعت مسعود بنيشابور چنان كه اشاره كرديم علاء الدّولهء كاكويه از خوزستان باصفهان آمد و به سهولت اين شهر و همدان و رى را متصرّف شد و بتعرّض املاك فلك المعالى منوچهر بن قابوس زيارى كه تحت امر غزنويان ميزيست شروع نمود و خوار و رامين و دماوند را از عمّال او گرفت .\r\nفلك المعالى بسلطان مسعود توسّل جست و مسعود از خراسان سپاهى بمدد منوچهر فرستاد . اين سپاهيان به يارى علىّ بن عمران از اصحاب فلك المعالى و از ممدوحين منوچهرى دامغانى رى را از علاء الدّوله پس گرفتند و علاء الدّوله در جنگ زخم برداشت و بيكى از قلاع پانزده فرسخى همدان گريخت .\r\nبعد از فرار علاء الدّوله منوچهر در رى بنام سلطان مسعود خطبه خواند و مسعود هم يكى از رجال خود را كه تاش‌فرّاش بود در تاريخ 422 بحكومت رى و بلاد جبل مأمور كرد .\r\nعلاء الدّوله بعد از التيام جراحت بمدد فرهاد بن مردآويج از همدان ببروجرد تاخت و تاش فرّاش و علىّ بن عمران به عقب ايشان لشكر فرستادند و اين دو سردار بعد از چند جنگ در سال 423 بالاخره علاء الدّوله را باصفهان فرارى كردند و همدان و\r\n\r\n","description":"","footnote":"","page_name":" 270 ","page_number":663},
  {"content":"\r\n\r\nبروجرد و شاپور خواست و كرج را از تصرّف او خارج ساختند .\r\nدر سال 424 مسعود خود از غزنه بعزم اصلاح امور رى و بلاد جبل بخراسان آمد و چون بنيشابور رسيد به او خبر دادند كه عامل غزنويان در بلاد مفتوحهء هند سر بعصيان برداشته . سلطان ناچار فسخ عزيمت كرد و مصمّم رفتن بهند شد و از نيشابور خواجه ابو سهل حمدوى وزير سابق برادرش محمّد را بنظارت در كارهاى تاش فرّاش كه از جور و ستم مردم را بجان آورده بود برى فرستاد و عذر علاء الدّولهء كاكويه را كه طلب عفو ميكرد پذيرفت و او را به شرط تأديهء مالى ساليانه بر اصفهان باقى گذاشت .\r\nابو سهل حمدوى با نهايت عدل و تدبير باصلاح خرابيهاى ايّام حكومت تاش پرداخت و بر اثر برانداختن بدعتهائى كه سلف او برقرار كرده بود موجب رفاه و رضاى مردم را فراهم نمود و تاش تحت امر او قرار گرفت . تا سال 425 بين ابو سهل و علاء الدّوله ظاهرا صفائى وجود داشت امّا چون علاء الدّوله از اداى خراج ساليانه استنكاف ورزيد و بمدد فرهاد بن مردآويج طغيان نمود ابو سهل لشكر بر سر ايشان روانه كرد . فرهاد كشته شد و علاء الدّوله ببلاد لر بزرگ بپناه امير ابو كاليجار گريخت .\r\nابو سهل حمدوى اصفهان را گرفت و خزاين علاء الدّوله را غارت نمود و نفايس آن را بغزنه فرستاد و از آن جمله بود كتب حكيم مشهور ابو على بن سينا كه در اين تاريخ در اصفهان ميزيست و سمت وزارت علاء الدّوله را داشت . علاء الدّوله بار ديگر در سال 427 با ابو سهل بجنگ پرداخت ليكن اين دفعه هم نتيجه‌اى نگرفت و به طرف طارم منهزم شد .\r\nديگر از لشكركشىهاى سلطان مسعود در طرف مغرب جنگهاى اوست در گرگان و طبرستان با ابو كاليجار كوهىخال و قيّم انوشيروان زيارى در سال 426 كه سابقا به آن اشاره كرده و گفته‌ايم كه در اين لشكركشى از سپاهيان غزنوى بمردم گرگان و طبرستان صدمات بسيار رسيد و مسعود بدون آنكه بتواند نتيجهء مهمّى از اين سفر\r\n\r\n","description":"","footnote":"","page_name":" 271 ","page_number":664},
  {"content":"\r\n\r\nبردارد بعلّت انقلابات خراسان از آنجا كوفته و ملول برگشت .\r\nامّا در سمت مشرق يعنى هندوستان مسعود يك بار در سال 424 بر اثر عصيان احمد ينالتكين عامل پدر او بر هند به آن صوب لشكر برده و پس از مطيع ساختن احمد يكى از قلاع مهمّ آن كشور را گشوده و در 425 بر اثر شنيدن خبر دست‌اندازى تركمانان بخراسان برگشته است .\r\nسال بعد در 426 احمد ينالتكين بار ديگر عاصى شد و يك بار نيز لشكريان مسعود را شكست داد . مسعود يكى از سپهسالاران هندوى مطيع خود را بدفع او فرستاد و او احمد را شكست داد و احمد در حال فرار در آب سند غرق شد و سرش را پيش مسعود فرستادند .\r\nدر سال 428 و اوايل 429 مسعود بتقليد پدر بغزو در هندوستان مشغول بود و در اين سفر بزرگترين فتوحات او فتح قلعهء هانسى است در جنوب شرقى پنجاب كه بتاريخ ربيع الاوّل 429 دست داده است . مسعود در نتيجهء اين غزوات مانند پدر با غنايم و افتخارات بسيار بغزنين برگشت ولى ايّام اين فتوحات آخرين دورهء شوكت آن سلطان بود و چنان كه ذيلا بيايد اندكى بعد تركمانان سلجوقى در نتيجهء چند شكست يكسره شكوه او را درهم شكستند .\r\n\r\nسلطان مسعود و تركمانان غز و سلجوقى\r\nچنان كه در تاريخ سامانيان ديديم « 1 » ممالك سامانى از طرف شمال و شمال شرقى همسايه بود با مساكن يك عدّه از تركانى كه هنوز قبول اسلام نكرده بودند و امراى سامانى اكثر اوقات بعزم جهاد و گرفتن اسير و غنيمت به سمت اين حدود كه آنها را دار الكفر ميخواندند لشكر مىكشيدند چنان كه نوح بن اسد سامانى قبل از تشكيل اين سلسله شهر اسپيجاب را از همين تركان گرفت و امير عادل اسماعيل بر شهر طراز و امير نصر بر بلادى ديگر در سمت فرغانه استيلا يافتند .\r\nغير از اين تركان كه بيشتر در حدود شرقى و شمال شرقى ممالك سامانى ساكن\r\n\r\n\r\n","description":"","footnote":"\r\n( 1 ) - رجوع كنيد بصفحهء 146 - 147\r\n","page_name":" 272 ","page_number":665},
  {"content":"\r\n\r\nبودند جماعت ديگرى نيز از اين قوم در شمال بحيرهء خوارزم ( درياچهء آرال حاليّه ) و حدود مصب شطوط سيحون و جيحون و دشت بين درياى آرال و خزر سكونت داشتند كه آنها را بنام عموما اغز ميخواندند و چون اين تركان كه ظاهرا با تركمانان حاليّه از يك اصل و نژاد بوده‌اند بر نه قبيله شامل بودند ايشانرا تغزاغز ( يعنى نه قبيلهء اغز ) نيز مىناميده‌اند و كلمهء غز كه بعدها معمول شده مخفّف همين لفظ اغز است .\r\nسامانيان بنا بمصالح ملكى و سرحدّى جمع كثيرى از اين تركمانان اغز را را از مساكن اصلى ايشان هجرت دادند و آنها را در بلاد شمالى ماوراء النّهر كه از چنگ تركان شرقى تازه بيرون آورده بودند مثل اسپيجاب و شهرهاى مصّب سيحون ساكن ساختند و از اين اغزها بودند قبيله‌اى كه بنام رئيس خود سلجوق بطايفهء سلجوقى معروف شدند و در اراضى مصبى سيحون يعنى در جنوب بحيرهء خوارزم شهرنشينى اختيار كردند .\r\nسلجوق به زودى قبول اسلام كرد و شهر جند از بلاد كنار سيحون را كه ساكنين آن مسلم بودند تحت امر قبيلهء خود آورد و چون او مرد فرزندانش نيز همچنان در جند مقيم ماندند ليكن مسلمين جند كه از تركتازيهاى سلجوقيان در آزار بودند پس از مرگ سلجوق فرزندان و قبيلهء او را از شهر خود به سمت جنوب راندند و سامانيان ايشان را در قريهء نور « 1 » از قراى شمال شرقى بخارا ساكن كردند و سلاجقه از اين تاريخ ببعد روز بروز بر شوكت و عدّت خود افزودند و چون باسلام گرويده بودند كسى نيز متعرّض ايشان نميشد و تا موقعى كه بر غزنويان قيام كردند و بتشكيل دولت بزرگى موفّق آمدند مسكن ايشان همان قريهء نور بخارا بود .\r\nچنان كه سابقا در شرح محاربات سلطان محمود با ملوك خانيه ديديم امراى اين خاندان پس از شكست كتر در سال 398 در حقيقت تحت حمايت غزنويان درآمدند\r\n\r\n\r\n","description":"","footnote":"\r\n( 1 ) - امير الشعراء معزى نيشابورى در مطلع قصيده‌اى مىگويد :\r\n گوهر سلجوق كز نور بخارا در رسيد * هم بمشرق هم به مغرب نور از آن گوهر رسيد \r\n","page_name":" 273 ","page_number":666},
  {"content":"\r\n\r\nو طغان خان كه پس از ايلك نصر خان بامارت خانيّه رسيد تا آخر حيات مطيع و متّحد سلطان محمود غزنوى بود .\r\nبعد از مرگ طغانخان در سال 408 برادرش ابو منصور محمّد ارسلانخان جاى او را گرفت « 1 » ليكن علىتكين يكى ديگر از امراى اين خاندان مدّعى امارت او شد و علىتكين تا ارسلانخان حيات داشت در زدوخورد با او باقى بود و اندكى قبل از فوت ارسلانخان كه در 415 اتّفاق افتاده علىتكين غلبهء كلّى داشت و او در اين قيام با تركمانان سلجوقى همدست و بخارا و سمرقند را نيز تحت استيلاى خود آورده بود .\r\nسلطان محمود در سال 416 براى دفعهء فتنهء علىتكين و برگرداندان امارت خانيّه بفرزندان قدر خان عازم ماوراء النّهر شد و بخارا و سمرقند را از دست علىتكين بيرون آورد و بتدبير بر اسرائيل پسر سلجوق سابق الذّكر رئيس سلجوقيان دست يافت و او را بحبس بيكى از قلاع هندوستان فرستاد سپس بر خلاف رأى ارسلان جاذب والى طوس اجازه داد كه چهار هزار خانوار از تركمانان سلجوقى از جيحون بگذرند و در خراسان در دشت ما بين سرخس و ابيورد ساكن شوند . دو سال بعد اين تركمانان همانطور كه ارسلان جاذب پيشگوئى كرده بود در خراسان بآزار مردم پرداختند و ارسلان جاذب از دفع ايشان عاجز شد عاقبت محمود خود در سال 419 بر ايشان تاخت و پس از كشتار بسيار بقيه را بجنوب خوارزم منهزم كرد .\r\nپس از مرگ سلطان محمود پسرش مسعود براى گرفتن تاج‌وتخت از برادر خود محمّد بعلىتكين متوسّل گرديد ليكن قبل از آنكه علىتكين جوابى بدرخواست مسعود دهد كار محمّد ساخته شد و علىتكين هم پس از جلوس مسعود چندان بشأن سلطان جديد اعتنائى نكرد .\r\nدر سال 423 آلتونتاش خوارزمشاه بدستور سلطان مسعود بر علىتكين كه با سلجوقيان همدست بود حمله برد ليكن كارى از پيش او نرفت بلكه خود در اين جنگ زخمى برداشت و همانجا روز بعد از مصاف مرد وزير مشهورش ابو نصر احمد بن\r\n\r\n\r\n","description":"","footnote":"\r\n( 1 ) - طغان خان بگفته بيهقى برادر علىتكين است نه برادر ارسلان خان و ارسلان و بغراخان پسران يوسف قدر خان هستند و علىتكين دشمن آنانست بنابراين گفته بيهقى با صورت متن مغايرست\r\n","page_name":" 274 ","page_number":667},
  {"content":"\r\n\r\nعلىّ بن عبد الصّمد با على تكين صلح كرد و واسطهء اصلاح ميان او و سلطان مسعود گرديد .\r\nچون آلتونتاش مرد سلطان مسعود خوارزمشاهى را در عهدهء مأمورى ديگر گذاشت و هارون پسر آلتونتاش را بشغلى كه دون شأن او بود گماشت در صورتى كه هارون منتظر گرفتن مقام پدر بود به همين علّت هارون با تركمانان سلجوقى دست يكى كرد و در شوّال 423 علنا بر مسعود قيام نمود ليكن كارى از پيشش نرفت و سلطان مسعود به زودى فتنهء او را خواباند و سلاجقه را نيز سركوبى كرد .\r\nتا سال 425 كه علىتكين حيات داشت تركمانان سلجوقى در ماوراء النّهر مقيم بودند و علىتكين با ايشان بدوستى و رأفت معامله ميكرد . چون اين امير مرد دو پسر او و سپهسالار لشكريانش متعرّض سلاجقه شدند و ايشان را از ماوراء النّهر راندند . از طرفى ديگر حامى ديگر ايشان هارون بن التونتاش خوارزمشاه نيز در همين اوان بدست غلامانش بقتل رسيد و اقامت در حوالى خوارزم هم بر آن طايفه غيرممكن شد به همين علّت تركمانان مزبور بدامنه‌هاى جنوبى جبال شمال خراسان يعنى در جنوب ريگزار تركستان حاليّه و حوالى شهر نسا كوچ كردند و از آنجا بتوسّط صاحب ديوان خراسان ابو الفضل سورى بن المعتزّ نامه‌اى بوزير سلطان خواجه احمد بن عبد الصّمد وزير سابق آلتونتاش كه در 424 پس از فوت احمد بن حسن ميمندى به اين مقام رسيده بود نوشتند و او را كه در ايّام وزارتش در دستگاه آلتونتاش با سلاجقه دوستى و مناسبات داشت پيش مسعود شفيع ساختند و از سلطان خواستند كه بايشان در خراسان اجازهء اقامت دهد .\r\nاين نامه از جانب سه پسر ميكائيل بن سلجوقى يعنى محمّد طغرل و داود جغرى و يبغو بود و در موقعى بمسعود رسيد كه او هنوز در طبرستان بجنگ با اتباع ابو كاليجار كوهى اشتغال داشت .\r\nپس از رسيدن بنيشابور مسعود بعد از ترديد بسيار بالاخره تصميم گرفت كه سپاهى بدفع تركمانان از خراسان بفرستد و با اينكه رأى خواجه بزرگ و خيرانديشان\r\n\r\n","description":"","footnote":"","page_name":" 275 ","page_number":668},
  {"content":"\r\n\r\nديگر بر استمالت سلاجقه كه اظهار عجز و اطاعت كرده بودند قرار داشت مسعود زير بار قبول آن نرفت و لشكرى مركّب از جنگيان ترك و هندو و عرب و كرد بسردارى حاجب بكتغدى بجنگ تركمانان فرستاد امّا اين لشكر در نزديكى شهر نسا در شعبان 426 از داود سلجوقى شكست خوردند و بكتغدى منهزما بخراسان پيش مسعود برگشت و اين شكست اوّلين وهن بزرگى بود كه بشوكت و دولت سلطان مسعود وارد آمد و بر خلاف سلاجقه را جرى و چيره‌تر كرد .\r\nبعد از اين واقعه تركمانان سلجوقى از ترس انتقام سلطان رسولى پيش او فرستادند و بار ديگر خواجه احمد عبد الصّمد را شفيع ساختند و از آنچه بر دست ايشان رفته بود عذر خواستند . مسعود هم كه از هيبت رؤساى اين طايفه در وحشت افتاده بود سه ولايت نسا و ابيورد و فراوه ( در چهار منزلى نسا ) را به ترتيب بطغرل و داود و يبغو واگذاشت و بايشان لقب دهقان داد و حكومت آن نواحى را به آن سه برادر سپرد و موقّتا فتنهء تركمانان آرام يافت .\r\nدر شعبان سال 429 پس از مراجعت از سفر هند سلطان مسعود حاجب بزرگ خود سباشى را كه از چندى قبل مأمور خراسان شده بود امر داد تا براى سركوبى سلجوقيان با طغرل و داود بجنگد . سباشى كه مردى مماطله‌كار بود و ظاهرا با سلاجقه دست يكى داشت در بين مرو و سرخس با تركمانان روبرو شد ليكن پيش از آنكه نتيجهء جنگ قطعى شود شبانه اموال خود را برداشت و گريخت و لشكريان او نيز صبح اكثر همين راه را پيش گرفتند و داود و طغرل به سهولت بر قسمت اعظم خراسان دست يافتند و بدون جنگ نيشابور را از دست ابو سهل حمدوى كه از رى به اين ناحيه رانده شده بود گرفتند و طغرل در آنجا در تاريخ شوّال 429 بر تخت مسعود نشست و خود را سلطان خواند . كسى كه بيش از همه در پيشرفت كار تركمانان سلجوقى سعى كرد مردى بود از رؤساى نيشابور ملقّب بسالار پوژگان « 1 » بنام ابو القاسم علىّ بن\r\n\r\n\r\n","description":"","footnote":"\r\n( 1 ) - پوژگان همان بوزجان موطن عالم رياضى بزرگ ابو الوفاء بوزجانى است كه از آباديهاى بين نيشابور و هرات و هرات بوده و از نيشابور چهار روز راه فاصله داشته است .\r\n","page_name":" 276 ","page_number":669},
  {"content":"\r\n\r\nعبد اللّه جوينى كه از صاحبديوان خراسان ابو الفضل سورى بن المعتزّ و بيدادهاى او و ساير عمّال غزنويان بجان آمده و محرمانه با سلاجقه ساخته بود . طغرل پس از ورود بنيشابور ابو القاسم جوينى را به خدمت خود گرفت و بعدها يعنى در سال 436 او را بوزارت خود برداشت .\r\nبعد از اين واقعهء مهمّ سلطان مسعود تا اوايل سال 430 از خود حركتى نشان نداد فقط در اين تاريخ از غزنين بجانب بلخ حركت كرد . تركمانان اين حوالى چون از نهضت سلطان خبر يافتند از جلوى اردوى او كوچ كردند و راه بيابان پيش گرفتند .\r\nشكست سباشى عموم مدّعيان سلطان مسعود را بسركشى واداشت از آن جمله بورىتكين پسر ايلك نصر خان در ماوراء النّهر عاصى شد و خوارزم نيز كه از سال 426 يعنى از بعد از قتل هارون بن التونتاش به تصرف برادر او ابو العبّاس خندان درآمده و از حوزهء اقتدار مسعود خارج شده بود با سلاجقه دست يكى داشت و بيم آن ميرفت كه پس از خراسان غربى و رى و جبل ( كه علاء الدّولهء كاكويه آنها را مسخر خود كرده بود ) ماوراء النّهر و خوارزم نيز يكسره از دست غزنويان بدر رود .\r\nمسعود بناچار پس از تعمير پلى كه در نزديكى ترمذ بين خراسان و ماوراء - النّهر قرار داشت از جيحون گذشت و به عقب بورىتكين روان شد و خواجه احمد عبد الصّمد را در جوزجانان و حوالى بلخ گذاشت در موقعى كه مسعود بحوالى چغانيان رسيده بود تركمانان سلجوقى بتحريك ابو العبّاس خندان از بيابان برگشتند و از راه سرخس به طرف جوزجانان و بلخ پيش راندند . احمد عبد الصّمد اين پيش‌آمد را بسلطان نوشت و به او فهماند كه ممكن است سلاجقه قصد بريدن پل ترمذ را داشته باشند و اگر اين كار بدست ايشان انجام يابد مراجعت سلطان مشكل خواهد شد .\r\nمسعود بسرعت عقب نشست و در عرض دو هفته خود را بترمذ رساند و يبغو برادر طغرل و داود كه در نيشابور مستقرّ شده بودند از سلطان طلب پوزش كرد .\r\nمسعود بار ديگر عذر سلاجقه را پذيرفت و پس از بستن قرارى با او براى دفع دو برادر يبغو از راه هرات بطوس آمد ليكن تركمانان با وجود قبول فرمانبردارى سلطان\r\n\r\n","description":"","footnote":"","page_name":" 277 ","page_number":670},
  {"content":"\r\n\r\nدر هرات و طوس بر بنه و لشكريان او دستبردها كردند و با اينكه مسعود هربار ايشان را تنبيه ميكرد و سلاجقه عذر ميخواستند باز دست از جنگ و گريز برنميداشتند و اگر در يك طرف مغلوب ميشدند از جهات ديگر بتعرّض ميپرداختند .\r\nسران تركمانان سلجوقى يعنى طغرل و يبغو و داود و برادر مادرى ايشان ابراهيم ينال پس از مشورت در جنگ با مسعود يا رفتن به طرف گرگان و رى بالاخره تصميم گرفتند كه قسمت شرقى خراسان يعنى بلخ و ترمذ و فارياب و هرات را نيز با جنگ از كف سلطان بدر آورند و به اين قصد در حدود مرو جمع آمدند . سلطان مسعود در رمضان سال 430 با جميع سرداران خود عازم مرو شد و چون بحصار دندانقان نزديك مرو رسيد از يك طرف با تركمانان سلجوقى مواجه گشت و از طرف ديگر لشكريانش گرفتار بىآبى شدند و با اينكه عدد ايشان به 100000 تن ميرسيد تاب 16000 سوارهء تركمانان را نياوردند و شكستى عظيم خوردند . مسعود به طرف هرات گريخت و سلاجقه بغارت بار و بنهء سنگينى كه همراه سپاهيان مسعود بود و همان نيز يكى از علل عمدهء شكست لشكريانش گرديد پرداختند .\r\nواقعهء دندانقان بمنزلهء حكم ختم سلطنت غزنويان در ماوراء النّهر و ايران بود چه بلافاصله بعد از آن طغرل بار ديگر بنيشابور آمد و يبغو بهرات رفت و داود ببلخ و ابراهيم ينال مأمور تسخير عراق عجم گرديد و ايشان چنان كه در احوال سلاجقه بيايد به زودى جميع ايران و ماوراء النّهر را تحت امر يك دولت درآوردند و علاوه بر غزنويان اكثر سلسله‌هاى جزئى را كه در اين ممالك هنوز بقائى داشتند برانداختند .\r\n\r\nمرگ سلطان مسعود در 432\r\nپس از فرار از مرو مسعود بغزنين آمد و جمعى از امرا از جمله سباشى و بكتغدى را گرفت و بحبس بهندوستان فرستاد سپس پسر خود مودود را با خواجه احمد عبد الصّمد در تاريخ ربيع الاوّل 432 با لشكرى گران به طرف خراسان فرستاد تا سلاجقه را از آنجا برانند و خود به قصد ييلاق عازم هند گرديد و جلال الدّوله محمّد برادر كور خود را نيز همراه داشت . در بين راه جمعى از غلامان مسعودى بغارت خزاين سلطانى دست\r\n\r\n","description":"","footnote":"","page_name":" 278 ","page_number":671},
  {"content":"\r\n\r\nزدند و در ميان سپاهيان همراه دو گروهى افتاد و شكست بر اتباع مسعود وارد آمد .\r\nغالبين مسعود را گرفتند و برادر كورش محمّد را بتهديد بامارت برداشتند و مسعود بامر برادر در ربيع الآخر 432 محبوس شد و كمى بعد در زندان بقتل رسيد .\r\nسلطان مسعود نيز مانند پدر مردى دلير و رشيد و جنگجو و شاعرپرور بود و بر اثر فتح رى و بلاد جبل و كرمان و سند و گرگان و طبرستان مقدارى نيز بر وسعت ممالك پدرى افزود امّا عشرت‌طلبى و شرابخوارگى و استبداد بر مزاجش غلبه داشت و شكست‌هاى بزرگى نيز كه در كارهاى او روى كرد بر اثر همين عيّاشى مفرط و استبداد رأى او بود چنان كه در لشكركشى بگرگان و معاملهء با سلاجقه هرچند خيرخواهان دولت او را از تعقيب خيالات شخصى منع كردند آراء ايشان را نپذيرفت و در عين انقلابات خراسان و تاخت‌وتاز سلاجقه دست از شرابخوارگى و عشرت برنميداشت و به اين وسايل خود را از درك مشكلات امور خارجى غافل مىنمود .\r\n\r\n4 - سلطان مودود بن مسعود ( 432 - 441 )\r\nدر موقعى كه مسعود در كنار شطّ سند بقتل رسيد و محمّد بدستيارى دشمنان مسعود بامارت برداشته شد مودود در خراسان بود از آنجا با خواجه احمد عبد الصّمد بغزنين آمد و بجاى پدر بر تخت سلطنت نشست و پس از تهيّهء سپاهيانى بجنگ با محمّد عمّ خود پرداخت و او را كه تا تاريخ قتلش چهار ماه ديگر امارت كرده بود ( از ربيع الآخر تا شعبان 432 ) گرفت و كشت و قاتلين پدر را نيز به سختى تنبيه كرد و غزنين او را مصفّى شد ليكن در قدم اوّل با قيام برادرش مجدود كه از طرف پدر در هند حكومت داشت مصادف گرديد . مودود لشكرى بسركوبى برادر فرستاد ولى قبل از تلاقى طرفين مجدود شبانه مرد و شرّ او به اين وسيله دفع گرديد و متصرّفات غزنويان در هند اطاعت مودود را گردن نهادند .\r\n\r\n","description":"","footnote":"","page_name":" 279 ","page_number":672},
  {"content":"\r\n\r\nدر سال 435 مودود به قصد گرفتن خراسان لشكرى به آن حدود فرستاد امّا ايشان از الب ارسلان پسر طغرل سلجوقى شكست يافتند و با هزيمت بغزنين برگشتند و چون مودود در همين تاريخ گرفتار قيام سه نفر از راجه‌هاى هندو شد ناچار به سمت هند متوجّه گرديد و راجه‌هاى عاصى را كه بر لاهور تاخته بودند مغلوب ساخت و پس از گرفتن قلاعى چند و مطيع نمودن ايشان بغزنين برگشت .\r\nدر آخر عمر مودود به خيال پس گرفتن ممالك از دست رفتهء پدرى با چند نفر از ملوك اطراف مثل ابو كاليجار ديلمى و خاقان ترك بر ضدّ سلاجقه اتّحاد كرد و قرار شد كه متّحدين از سه طرف بر سلجوقيان بتازند . لشكريان ابو كاليجار در كوير لوت دچار صدمات بسيار شدند و خود او نيز مريض گرديد و باصفهان برگشت . مودود نيز بمحض حركت از غزنين بقولنج مبتلى آمد و بپاىتخت برگشت و كمى بعد يعنى در بيستم رجب 441 مرد فقط تركان در حدود خراسان و خوارزم چندى بغارت و تاخت تاز پرداختند و پس از شكست از سلاجقه باوطان خود مراجعت نمودند .\r\n\r\n5 - و 6 - على بن مسعود و مسعود بن مودود ( دو ماه از رجب تا رمضان 441 )\r\nپس از مرگ مودود امرا پسر صغيرش مسعود ثانى را امير خواندند ليكن پس از پنج روز عمّ او ابو الحسن علىّ بن مسعود اوّل را كه بهاء الدّوله لقب داشت با او در امارت شريك كردند و قريب دو ماه كار سلطنت غزنوى به اين شكل ميگذشت تا آنكه عبد الرّشيد پسر ديگر سلطان يمين الدّوله محمود كه بدست مودود برادرزادهء خود محبوس شده و پس از مرگ او نجات يافته بود از بست بغزنه تاخت و تاج و تخت را بتصرّف خويش آورد .\r\n\r\n","description":"","footnote":"","page_name":" 280 ","page_number":673},
  {"content":"\r\n\r\n\r\n7 - عبد الرّشيد بن محمود بن سبكتكين ( 441 - 444 )\r\nعبد الرّشيد با اينكه مردى فاضل و عاقل بود شجاعت و جرأتى كه لازمهء سلطنت باشد نداشت و تحت نفوذ يكى از حاجبان برادرزاده‌اش مودود يعنى طغرل ميزيست و چون استبداد طغرل در كارها بالا گرفت عبد الرّشيد به خيال دور كردن او ويرا بسيستان بجنگ سلاجقه فرستاد . طغرل در نتيجهء نبردى كه با گماشتهء يبغو در سيستان و الب ارسلان در خراسان كرد و فىالجمله فتوحاتى او را دست داد مغرور شد و بغزنه بازگشت و بر خداوند خود عبد الرّشيد عاصى شد و او را گرفت و با نه تن ديگر از شاهزادگان غزنوى كشت و خود بامارت نشست .\r\nامارت اين طغرل كه او را طغرل كافرنعمت لقب داده‌اند چهل روز بيش نكشيد چه او نيز بنوبهء خود بدست يكى ديگر از غلامان غزنوى بقتل رسيد و امرا فرّخزاد پسر سلطان مسعود اوّل را كه در يكى از قلاع محبوس بود آورده بامارت نشاندند .\r\n\r\n8 - فرّخزاد بن مسعود بن محمود ( 444 - 451 )\r\nفرّخزاد مدّت هفت سال پادشاهى كرد . واقعهء مهمّ سلطنت وى لشكركشى اوست بخراسان و شكست دادن يكى از سرداران الب ارسلان و اسير كردن او جغرى بيك داود پدر الب ارسلان فرّخزاد را شكست داد و او را برها كردن سردار اسير خويش مجبور نمود و فرّخزاد با جغرى بيك صلح كرد .\r\n\r\n","description":"","footnote":"","page_name":" 281 ","page_number":674},
  {"content":"\r\n\r\n\r\n9 - ظهير الدّوله ابراهيم برادر فرّخزاد ( 451 - 492 )\r\nسلطان ابراهيم پس از جلوس بجاى برادر در قدم اوّل با چغرى بيك سلجوقى از در صلح درآمد و مصمّم شد كه حال نزاعى را كه از زمان مودود تا اين تاريخ ما بين اصحاب چغرى بيك و پسرش الب ارسلان و لشكريان غزنوى بر سر تصرّف خراسان باقى بود بر طرف سازد چه تا اين وقت نه سلاجقه ببرافگندن غزنويان از غزنين قادر آمده بودند نه غزنويان بپس گرفتن خراسان .\r\nابراهيم و چغرى عهدنامه‌اى نوشتند و قرار گذاشتند كه هريك از دو امير هرچه را در تصرّف دارند مالك باشند و متعرّض مايملك يكديگر نگردند و خون مردم به اين علّت بىسبب ريخته نشود . اين معاهده مدّتها از جانب طرفين مرعى و ملحوظ بود چنان كه در نتيجهء همين صفا و يگانگى الب ارسلان دختر سلطان ابراهيم را بزوجيّت يكى از پسران خود درآورد و ملكشاه پسر ديگر او نيز بعدها دختر خود را بپسر سلطان ابراهيم يعنى مسعود بزنى داد .\r\nسلطان ابراهيم پادشاهى عادل و عاقل و فاضل و ديندار بود و چهل و دو سال به آرامى و راحت امارت كرد و در اين مدّت چند سفر بعنوان جهاد بهندوستان رفت از جمله در سال 472 بفتح چند قلعه و گرفتن مقدارى غنيمت و اسير موفّق آمد مراتب ديندارى او تا آنجا بود كه در سال سه ماه روزه ميگرفت و سالى يك قرآن بخطّ خود مينوشت و بخانهء كعبه ميفرستاد . حكومت هندوستان در عهد ابراهيم از سال 469 تا حدود 480 با يكى از پسران او كه سيف الدّوله محمود نام داشت بود و اين محمود كه در هندوستان غالبا بجهاد اشتغال داشت مخدوم و ممدوح مخصوص شاعر بزرگ مسعود سعد سلمان است كه خود نيز از امرا و لشكركشان بوده و در ركاب سيف الدّوله محمود شمشير ميزده است .\r\n\r\n","description":"","footnote":"","page_name":" 282 ","page_number":675},
  {"content":"\r\n\r\n\r\n10 - علاء الدّوله مسعود بن ابراهيم ( 492 - 509 )\r\nچون علاء الدّوله مسعود در سال 492 بامارت نشست پسر خود امير عضدّ الدّوله شيرزاد را بحكومت هندوستان فرستاد و عضد الدّوله كه نيز از ممدوحين مسعود سعد سلمان است در هندوستان فتوحات بسيار كرد و تا حدودى كه غزنويان فقط در عهد سلطان محمود به آنجا رسيده بودند پيش تاخت بعلاوه قسمتى از پنجاب نيز بتصرّف مسعود سوّم درآمد زوجهء مسعود چنان كه اشاره كرديم دختر سلطان ملكشاه سلجوقى و خواهر سلطان سنجر بود .\r\n\r\n11 - ارسلانشاه پسر مسعود سوّم ( 509 - 511 )\r\nبعد از مرگ علاء الدّوله مسعود پسرش ارسلانشاه بجاى او نشست ليكن برادرش شيرزاد مدّعى او شد ارسلانشاه او را كشت و برادران ديگر را بجز بهرامشاه كه بخراسان پيش خال خود سنجر گريخت بحبس انداخت و با مادر بهرامشاه كه مادر سببى ارسلانشاه بود باستخفاف رفتار نمود .\r\nارسلانشاه تا تاريخ شوّال 511 در غزنين سلطنت ميكرد . در اين تاريخ سنجر كه از برادر خود سلطان محمّد بر خراسان حكومت داشت پس از پيمانى كه در مرو با بهرامشاه بست امير انر از امراى خود را با بهرامشاه روانهء سيستان نمود و در آنجا امير ابو الفضل نصر بن خلف ملك نيمروز نيز بايشان پيوست و سنجر هم با وجود اينكه سلطان محمّد او را از اين خيال منع كرده بود عازم غزنه شد و در يك فرسنگى غزنه بتاريخ شوّال 511 ارسلانشاه را شكستى سخت داد و امير ابو الفضل سيستانى در\r\n\r\n","description":"","footnote":"","page_name":" 283 ","page_number":676},
  {"content":"\r\n\r\nاين جنگ رشادتهاى فوق العاده بظهور رساند . سنجر با فيروزى تمام بغزنه وارد شد و بهرامشاه را بسلطنت نشاند و او بنابر پيمانى كه با سنجر كرده بود قبول نمود كه خطبه را ابتدا بنام خليفه و سلطان محمّد و سنجر بخواند سپس باسم خود و سالى 250000 دينار بديوان سنجر بفرستد سپس سنجر خبر اين فتح بزرگ را كه در تاريخ سلجوقيان سابقه نداشت ( چه هيچيك از پادشاهان سلجوقى بر غزنه دست نيافته بودند ) ببرادر خود سلطان محمّد نوشت . سلطان محمّد چنان كه در احوال سلاجقه خواهيم ديديم در اين تاريخ در مرض موت بود و اندكى بعد از آن سنجر بجاى او بسلطنت كلّ ممالك سلجوقى رسيد ( در ذى الحجّهء 511 ) .\r\n\r\n12 - يمين الدّوله بهرامشاه بن مسعود ( 511 - 548 )\r\nبعد از مراجعت سنجر بخراسان و برقرارى بهرامشاه بكرسى غزنويان ارسلانشاه كه بهند گريخته بود برگشت و غزنه را از برادر پس گرفت . بهرامشاه بخراسان رفت و از سنجر كمك طلبيد و بار ديگر برادر را پس از يك ماه اقامت در غزنين از آنجا راند ولى اين بار ارسلانشاه دستگير شد و بهرامشاه او را كشت و خود در تحت حمايت سلطان سنجر پادشاه غزنين و هندوستان گرديد ليكن به شرحى كه اشاره كرديم ديگر غزنويان از اين تاريخ استقلال كامل نداشتند و خراجگزار سلاجقه بودند .\r\nبهرامشاه در قسمت اوّل سلطنت بالنّسبه طولانى خود چون با سنجر صفائى داشت و از جانب خراسان ايمن بود قسمت عمدهء ايّام را بادارهء امور هندوستان و غزو و جهاد در آن حدود گذراند و پيوسته فاتح و غالب بود .\r\nامّا در سال 529 ببهانهء سنگينى خراج از پرداختن مال بسلطان سنجر استنكاف ورزيد سلطان بجنگ او آمد و بهرامشاه جز اظهار عجز و طلب عفو چاره‌اى نديد سلطان او را بجلوى خود خواند امّا بهرامشاه از ترس از جلوى سنجر گريخت\r\n\r\n","description":"","footnote":"","page_name":" 284 ","page_number":677},
  {"content":"\r\n\r\nو سلطان بغزنه آمد و تمامى اموال بهرامشاه را در ضبط خود گرفت سپس با دادن امان او را بغزنه خواند و در 530 بخراسان برگشت .\r\nبليّهء بزرگى كه در دورهء آخرى سلطنت گريبان بهرامشاه را گرفت و همان نيز دولت غزنوى را هم از ايران و هم از هندوستان برانداخت اقتدار يافتن سلسلهء امراى غورى بود كه پس از اين فصل بتاريخ ايشان خواهيم پرداخت .\r\nبهرامشاه به شرحى كه در احوال غوريان خواهيم گفت قطب الدّين محمّد غورى را كه از برادرانش علاء الدّين حسين و سيف الدّين سورى متوحّش شده و بغزنين پناه برده بود بسعايت جمعى از بدخواهان زهر داد و اين مسئله باعث بروز دشمنى بين غوريان و بهرامشاه شد . سيف الدّين سورى لشكر بغزنه آورد و بهرامشاه را بهندوستان منهزم ساخت و خود در غزنه بسلطنت نشست . بهرامشاه در زمستان همين سال يعنى 544 چون اطّلاع يافت كه سپاهيان سورى بغور برگشته‌اند و رسيدن مدد به او نيز در اين فصل محالست ناگهانى بغزنين آمد و سيف الدّين سورى را گرفت و كشت .\r\nعلاء الدّين حسين كه از قتل برادر اوّل در خشم بود از شنيدن خبر كشته شدن برادر ثانى چنان برافروخته گشت كه بقيد قسم به زير و زبر كردن غزنين و برانداختن خاندان بهرامشاه تصميم گرفت و با لشكرى عظيم بر سر بهرامشاه تاخت و در سه جنگ او را مغلوب و بهندوستان فرارى كرد سپس هفت شبانه روز بقتل‌عام و سوختن غزنه مشغول شد و اجساد جميع پادشاهان غزنوى به غير از نعش‌هاى محمود و مسعود و ابراهيم را بيرون آورد و آتش زد و بسيارى از ابنيه و عمارات و كتب را بباد فنا داد .\r\nبعد از مراجعت علاء الدّين غورى و شكست و اسيرى او بدست سلطان سنجر در 547 بهرامشاه بغزنين برگشت و سال بعد در آنجا مرد .\r\nبهرامشاه يكى از بهترين و خوشنامترين سلاطين غزنوى است چه او در تربيت شعرا و اهل فضل با سلطان معاصر خويش سنجر رقابت ميورزيده و غزنين و لاهور\r\n\r\n","description":"","footnote":"","page_name":" 285 ","page_number":678},
  {"content":"\r\n\r\nدر عهد او از اين جهت با مروشاهجان پاىتخت سنجر همسرى ميكرده است . از شعراى بزرگى كه بهرامشاه را مدح گفته‌اند بايد نام مسعود سعد سلمان و سنائى غزنوى و عبد الواسع جبلى و سيّد حسن اشرف غزنوى و عثمان مختارى غزنوى را بخاطر سپرد . از كتب عديده كه بنام اين پادشاه بنظم و نثر تأليف يافته مشهورتر از همه يكى حديقة الحقيقة منظومهء معروف حكيم سنائى است كه آن را اين گويندهء استاد در سال 525 اندكى قبل از فوت خود باسم بهرامشاه ساخته ديگر كليله و دمنهء بهرامشاهى ريختهء قلم منشى بزرگ ابو المعالى نصر اللّه بن عبد الحميد شيرازى كه يكى از شاهكارهاى نثر زبان فارسى است ، ديگر بصاير يمينى در تفسير تأليف فخر الدّين محمّد بن محمود نيشابورى كه از اجلّهء علماى دستگاه بهرامشاه بوده و در سال 530 كه سنجر بسركوبى بهرامشاه بغزنين آمده اين فاضل بسفارت از جانب پادشاه غزنه پيش سلطان رفته و سنجر را نسبت ببهرامشاه بر سر رأفت آورده است .\r\n\r\n13 - تاج الدّوله خسرو شاه بن بهرامشاه ( 548 - 555 )\r\nبعد از مرگ بهرامشاه پسرش خسرو شاه جاى او را گرفت ليكن غوريان در اين تاريخ قوّت گرفته بودند و سلطان سنجر پير و ضعيف شده و تركان غز در ممالك سنجرى جايگير گرديده بودند به همين علل خسرو شاه بنگاهدارى پاىتخت اجدادى قادر نيامد و غزان در 555 غزنين را از دست او گرفتند و از اين تاريخ ببد ممالك غزنوى به همان هندوستان غربى منحصر گرديد .\r\n\r\n","description":"","footnote":"","page_name":" 286 ","page_number":679},
  {"content":"\r\n\r\n\r\n14 - سراج الدّوله خسرو ملك بن خسرو شاه ( 555 - 582 )\r\nبعد از فتح غزنين بدست طايفهء غز خسرو شاه بلاهور آمد و در آنجا وفات يافت و پسرش خسرو ملك يا ملكشاه بر جاى پدر در لاهور بامارت نشست .\r\nدر عهد او غوريان غزنه را از تركان غز گرفتند و چون از اين‌جانب آسوده خاطر گرديدند بفتح بقيّهء ممالك غزنوى توجّه كردند و شهاب الدّين محمّد بن سام چنان كه عنقريب بيايد بتدريج پيشاور و لاهور و مولتان يعنى دره‌هاى شطوط كابل و سند را از كف خسرو ملك بيرون آورد و خسرو ملك در سال 582 از شهاب الدّين تقاضاى صلح نمود ليكن قبل از آنكه بچنين قرارى موفّق آيد ياران شهاب الدّين او را دستگير ساختند و با اين واقعه دولت محموديان به آخر رسيد . خسرو ملك تا سال 598 در غور محبوس بود در اين تاريخ او را بقتل رساندند .\r\nاسامى امراى غزنوى و ايام امارت هريك\r\nابو اسحاق الپتكين 351 - 352\r\nاسحاق بن الپتكين 352 - 355\r\nبلكاتكين 355 - 362\r\nپيرى 362 - 366\r\nناصر الدّين سبكتكين 366 - 387\r\nاسماعيل بن سبكتكين 387 - 388 ( هفت ماه )\r\n1 - يمين الدّوله ابو القاسم محمود بن سبكتكين 387 - 421\r\n2 - جلال الدّوله ابو احمد محمّد بن محمود 421 ( هفت ماه )\r\n3 - شهاب الدّوله ابو سعد مسعود بن محمود 421 - 432\r\n4 - شهاب الدّوله ابو الفتح مودود بن مسعود 432 - 441\r\n5 - و 6 - بهاء الدّوله ابو الحسن على بن مسعود و مسعود بن مودود 441 ( مجموعا دو ماه )\r\n\r\n","description":"","footnote":"","page_name":" 287 ","page_number":680},
  {"content":"\r\n\r\n7 - عزّ الدّوله ابو منصور عبد الرّشيد بن محمود بن سبكتكين 441 - 444\r\n8 - جمال الدّوله ابو الفضل فرّخزاد بن مسعود بن محمود 441 - 451\r\n9 - ظهير الدّوله ابو المظفر ابراهيم برادر فرّخزاد 451 - 492\r\n10 - علاء الدّوله ابو سعيد مسعود بن ابراهيم 492 - 509\r\n11 - سلطان الدّوله ابو الفتح ارسلانشاه پسر مسعود سوّم 509 - 511\r\n12 - يمين الدّوله ابو المظفر بهرامشاه بن مسعود 511 - 548\r\n13 - تاج الدّوله ابو شجاع خسرو شاه بن بهرامشاه 548 - 555\r\n14 - سراج الدّوله ابو الملوك خسرو ملك بن خسرو شاه 555 - 582\r\n\r\n","description":"","footnote":"","page_name":" 288 ","page_number":681},
  {"content":"\r\n\r\n\r\nفصل هفتم سلاطين غور ( 543 - 612 )\r\n\r\nغور و جبال و فيروزكوه\r\nغور ناحيهء كوهستانى بالنّسبه وسيعى بوده است ما بين دو ولايت هرات و غزنه و آن عبارت از دره‌هاى كوهستاناتى است كه امروز آنها را كوه بابا و سفيدكوه ميخوانند و جبال خراسان بوسيلهء آنها برشتهء هندوكش مىپيوندند . اين ناحيه سرچشمهء رودخانه‌هاى هيرمند و هريرود و مرغاب است و همانست كه قسمت غربى آن را كه با ولايت هرات مجاور بوده غرجستان و جبال ميخوانده‌اند .\r\nدامنهء شمالى ولايات كوهستانى غور و غرجستان كه ابتداى جلگهء ماوراء النّهر محسوب و درهء شعب جنوبى آمو درياست در قديم طخارستان نام داشته و طخارستان تقريبا همين ايالتى است كه امروز آن را تركستان افغانستان مىگويند .\r\nبزرگترين و مشهورترين آباديهاى ناحيهء غور شهر فيروزكوه بوده كه پاىتخت پادشاهان اصلى غور در آنجا قرار داشته ليكن غوريان چنان كه خواهيم ديد بتدريج از طرف شمال ولايت طخارستان را كه شهر عمدهء آن باميان است ( ما بين بلخ و كابل ) و از جنوب و مغرب غرجستان و جبال و هرات را هم تسخير كردند و باميان و هرات و بعدها غزنه را نيز بعنوان كرسى سلطنت اختيار نمودند .\r\n\r\n","description":"","footnote":"","page_name":" 289 ","page_number":682},
  {"content":"\r\n\r\n\r\nاصل و نسب غوريان\r\nاصل و نسب صحيح غوريان درست معلوم نيست همينقدر مسلّم است كه ايشان از مردم كوهستانى ناحيهء غور بوده‌اند كه بمناسبت وضع طبيعى مساكن خود مثل اكثر ايلات كوه‌نشين فى الجمله استقلالى داشته و پادشاهان كشورگشا بعلّت صعوبت وصول به آن نواحى درست نتوانسته بودند ايشان را تحت حكم حكم خود بياورند .\r\nملوك غوريّه خود مدّعى بودند كه از فرزندان ضحّاك پهلوان معروف شاهنامه‌اند و يكى از اجداد اعلاى آنان كه شنسب نام داشته بر دست امير المؤمنين علىّ بن ابى طالب اسلام آورده بوده و به همين جهت سلاطين غور را گاهى آل شنسب نيز مىگويند .\r\nدر ايّامى كه يعقوب ليث صفّارى بتسخير بلاد رخّج و كابل اشتغال داشت رؤساى غوريّه از جلوى لشكريان او بكوهستانهاى خود پناه بردند و يعقوب بتسخير آن نواحى صعب قادر نيامد .\r\nاز رؤساى غوريّه اوّل كسى كه نام و نشانى معتبر در تاريخ دارد محمّد بن سورى است كه با سلطان يمين الدّوله محمود غزنوى و پدرش سبكتكين معاصر بوده و پيوسته متعرّض متصرّفات اين پدر و پسر در حدود بست ميشده عاقبت سلطان محمود در سال 401 با لشكرى گران بر سر او تاخت و محمّد بن سورى بعد از مدّتى متحصّن شدن در يكى از قلاع تسليم سلطان گرديد و در حال اسيرى مرد و محمود حكومت غور را بپسر او سپرد .\r\nغوريان از اين تاريخ تحت تبعيّت غزنويان درآمدند ليكن باز در سرزمين اصلى خود همان حال استقلال سابق را داشتند و خاندان ايشان بلاانقطاع در ناحيهء غور سلطنت ميكردند و حال بر همين منوال بود تا ايّام سلطنت بهرامشاه غزنوى و سلطان سنجر سلجوقى . در اين دوره امراى غوريّه بعلّت شوكت روزافزون سنجر و تبعيّت بهرامشاه از آن پادشاه اطاعت فرمان سلجوقى را گردن نهادند ولى با بهرامشاه هم كه خود مطيع سنجر بود روابط حسنه داشتند و يكى از ايشان داماد بهرامشاه بود .\r\n\r\n","description":"","footnote":"","page_name":" 290 ","page_number":683},
  {"content":"\r\n\r\nاز غوريّه اميرى كه با سنجر و بهرامشاه معاصر بود ملك عزّ الدّين حسين است كه هفت پسر داشت و چون از اين پسران چهار تن ايشان بسلطنت رسيده‌اند او را ابو السّلاطين لقب داده‌اند .\r\nپسر بزرگتر ملك عزّ الدّين حسين يعنى ملك فخر الدّين مسعود كه در سال 550 يعنى يك سال قبل از مرگ سلطان سنجر بامارت طخارستان رسيده و مؤسّس شعبهء غوريهء باميان شده چون مادرش كنيزكى ترك بوده نتوانست در بلاد اصلى پدر بجاى او بسلطنت بنشيند به همين جهت سلطنت غور بيكى ديگر از برادرانش سيف الدّين سورى رسيد و او پس از جلوس به اين مقام ممالك پدرى را بين برادران خود تقسيم نمود و ادارهء هر قسمتى را بيكى از ايشان سپرد . ملك سيف الدّين سورى مؤسّس حقيقى سلسلهء ملوك غوريّه است .\r\n\r\n1 - سيف الدّين سورى ( 543 - 544 )\r\nبه شرحى كه در سلطنت بهرامشاه گفتيم از برادران سيف الدّين سورى يكى كه قطب الدّين محمّد نام و ملك الجبال لقب داشت و در فيروزكوه كه خود او بنا كرده بود مقيم بود از برادران ديگر رنجش و توهمّى حاصل كرد و بغزنه بپناه بهرامشاه پدرزن خود رفت . پادشاه غزنوى ابتدا او را مكرّم داشت ولى بعدها بعلّت محبّتى كه مردم غزنه بر اثر حسن صورت و كرم و جوانمردى او به او پيدا كرده بودند بر او بدگمان گرديد و او را پنهانى مسموم ساخت . چون خبر اين واقعه كه بسال 543 اتّفاق افتاده بملك سيف الدّين سورى رسيد بانتقام خون برادر لشكر بغزنين كشيد و بهرامشاه را مغلوب و منهزم نمود و در جمادى الاولى 543 بر غزنه مستولى شد .\r\nسال بعد قيام سيف الدّين سورى بر بهرامشاه و تسخير غزنين را بدست لشكر غورى بايد ابتداى سلطنت ملوك غوريّه محسوب داشت .\r\n\r\n","description":"","footnote":"","page_name":" 291 ","page_number":684},
  {"content":"\r\n\r\nبهرامشاه به تفصيلى كه در بيان تاريخ او گذشت در فصل زمستان يعنى در محرّم سال 544 غفلة از هندوستان بغزنه برگشت و در حالى كه سيف الدّين سورى تنها و بىلشكر در آنجا مقيم بود بر سر او تاخت و سيف الدّين را با وزير او اسير نمود و هريك از ايشان را بر شترى سوار كرد و در كوچه‌هاى غزنه بخوارى تمام گرداند در حالى كه مردم از بالا بر سر ايشان خاكستر و فضولات ميريختند سپس آن هر دو را كشت و با اين عمل آتش كينه‌اى را كه سابقا بر اثر قتل قطب الدّين محمّد روشن شده بود شعله‌ورتر ساخت .\r\n\r\n2 - علاء الدين حسين جهانسوز ( 544 - 556 )\r\nامارت فيروزكوه بعد از قتل ملك الجبال قطب الدّين محمّد ببرادر ديگر او بهاء الدّين سام رسيد و او با ملوك محلّى غرجستان كه نام عمومى هريك از ايشان شار بوده وصلت كرد و چون سيف الدّين سورى در 544 كشته شد به آن علّت كه او بزرگترين پسر ملك عز الدّين حسين بود ( غير از ملك فخر الدين مسعود كه مادرش كنيز بود و بدينجهت بسلطنت ناحيهء اصلى نرسيد ) برياست برادران و امارت غور برقرار شد\r\nبهاء الدّين سام به قصد خونخواهى دو برادر مقتول لشكرى فراوان مهيّا ساخت و عازم غزنه شد ليكن قبل از وصول به آن شهر در راه از شدّت تأثرى كه از قتل دو برادر داشت مريض گرديد و كمى بعد به مرض آبله مرد و سلطنت غور ببرادر ديگرش علاء الدّين حسين بن حسين رسيد .\r\nقصد بهاء الدّين سام را در لشكركشى بغزنين علاء الدّين حسين بانجام رساند به اين معنى كه سپاهى بزرگ از مردم غور و غرجستان بجانب غزنين روانه كرد و بهرامشاه هم براى جلوگيرى از او از هندوستان فيل و سپاه فراوان آورد و در سيستان يك بار و در بين راه سيستان و غزنين بار ديگر و در نزديكى پاىتخت خود بار سوّم\r\n\r\n","description":"","footnote":"","page_name":" 292 ","page_number":685},
  {"content":"\r\n\r\nبا علاء الدّين جنگهاى سخت كرد و در هر سه نوبت شكست يافت و ناچار در همين سال 544 بهندوستان گريخت و علاء الدّين با قهر تمام بر پاىتخت غزنويان دست يافت و به شرحى كه سابقا گفته‌ايم هفت شبانه روز آن شهر را طعمهء حريق نمود و آثار و عمارات محموديان را با خاك يكسان نمود سپس جنازه‌هاى برادران را برداشت و از راه بست بغور مراجعت نمود و در بست نيز دست از برافگندن عمارات و ابنيهء غزنويان نكشيد . علاء الدّين حسين را پس از آتش زدن غزنين جهانسوز لقب داده‌اند .\r\nعلاء الدّين جهانسوز بعد از اين فتوحات و خرابيها سخت مغرور و سركش شد ابتدا دو برادرزادهء خود پسران بهاء الدّين سام يعنى غياث الدّين محمّد و شهاب الدّين محمّد را در قلعه‌اى محبوس ساخت سپس با سلطان السّلاطين سنجر سلجوقى از در نافرمانى درآمد و از فرستادن تحف و هدايائى كه على الرّسم هر سال از غور بدربار او ميرفت خوددارى كرد و با لشكرى گران بر هرات تاخت و آباديهاى درة هريرود و مرغاب را مسخر خود ساخت و ببلخ حمله برد . طوايف تركمانان غز به او يارى كردند و بلخ بدست علاء الدّين افتاد . سلطان سنجر در سال 547 بجلوگيرى او آمد و در شهر اوبه از بلاد مشرق هرات در كنار هريرود او را مغلوب و اسير كرد و بند نهاد ليكن چون از شهامت و لطف طبع و خردمندى او داستانها شنيده بود امر داد او را رها نمودند و بحضور آوردندش و طبقى از جواهر قيمتى كه در خدمت داشت به او بخشيد .\r\nعلاء الدّين فى البديهه بانشاء اين رباعى پرداخت و گفت :\r\n بگرفت و نكشت شه مرا در صف كين * هرچند بدم كشتنى از روى يقين \r\n بخشيد مرا يكى طبق درّ ثمين * بخشايش و بخشش چنان بود و چنين \r\nسلطان سنجر ابتدا او را بنديمى خود اختيار نمود سپس بامارت غورش برگرداند .\r\nعلاء الدّين جهانسوز پس از مراجعت از خدمت سنجر ابتدا بقلع‌وقمع مدّعيّانى كه در غياب او قدم در راه سركشى نهاده بودند پرداخت و بعد از حصول فراغت از اين جانب بكشورگشائى مشغول شد و در حدود سيستان و بست و هرات و طخارستان و درهء\r\n\r\n","description":"","footnote":"","page_name":" 293 ","page_number":686},
  {"content":"\r\n\r\nمرغاب بفتح چندين قلعه و حصار موفّق آمد . علاء الدّين در آخر كار بدعوت داعيان اسماعيلى بمذهب ايشان گرويد و كمى بعد بتاريخ 556 وفات يافت .\r\n\r\n3 - سيف الدين محمد بن علاء الدّين حسين ( 556 - 558 )\r\nبعد از مرگ علاء الدّين جهانسوز پسرش سلطان سيف الدّين محمّد بتخت سلطنت غور و فيروزكوه نشست و او ابتدا دعاة اسماعيلى را كه بدعوت پدرش پرداخته بودند كشت و در بلاد خود هرجا از اسماعيليان نشان يافت بقتلشان فرمان داد سپس دو پسر عمّ خود غياث الدّين محمّد و شهاب الدّين محمّد را كه بدست پدرش محبوس شده بودند خلاص بخشيد ولى هنوز يكسال و كسرى بيشتر از سلطنتش نگذشته بود كه گرفتار تعرّضات تركمانان غز گرديد چه اين طايفه به شرحى كه در سلطنت سلطان سنجر خواهيم ديد در اواخر پادشاهى او بر خراسان و سيستان و كرمان استيلا يافته و بغارت جميع آباديهاى اين نواحى دست گذاشته بودند از جمله بحدود غرجستان نيز بتاخت‌وتاز شروع كرده سيف الدّين محمّد بجنگ ايشان رفت ليكن سپهسالار اردوى او كه بعلّت قتل برادرش بدست سلطان از او كينه‌اى در دل داشت نيزه‌اى بر او زد و سيف الدّين از اسب به زير افتاد و غزان او را هلاك كردند .\r\n\r\n4 - غياث الدّين ابو الفتح محمد بن سام ( 558 - 599 )\r\nبعد از قتل سلطان سيف الدّين محمّد امرا و بزرگان غور پسر عمّ او غياث الدّين ابو الفتح محمّد بن سام را بسلطنت برداشتند . غياث الدّين در به دو امر با قيام عمّ بزرگش ملك فخر الدين مسعود بن حسين كه از سال 550 ببعد از جانب\r\n\r\n","description":"","footnote":"","page_name":" 294 ","page_number":687},
  {"content":"\r\n\r\nعلاء الدّين جهانسوز بر طخارستان و باميان امير شده بود مواجه گرديد چه ملك مزبور كه در اين تاريخ تنها پسر زندهء ابو السّلاطين عزّ الدّين حسين و اتّفاقا ارشد هفت پسر او بود ولى بعلّت كنيزك بودن مادر بسلطنت غور نرسيده موقع را براى ضميمه ساختن بلاد اصلى غوريّه بحوزهء حكومتى خويش مناسب پنداشت و پس از آنكه با امراى سنجرى مثل امير قماج حكمران بلخ و امير تاج الدّين يلدز والى هرات همدست شد بفيروزكوه حمله برد . سلطان غياث الدّين با برادرش ملك شهاب الدّين ابتدا بجلوى تاج الدّين يلدوز كه زودتر از متّحدينش عازم فيروزكوه شده بود روبرو گرديدند و تاج الدّين را در معركه كشتند و لشكريانش را پراگنده كردند سپس بشتاب تمام بر سر امير قماج تاختند و او را نيز منهزم ساختند و سر يلدوز و علمى را كه از سپاه قماج گرفته بودند بباميان پيش عمّ خود فرستادند و ملك فخر الدّين از اين بابت سخت متزلزل گرديد و قصد مراجعت كرد ليكن غوريان بر سر او ريختند و او را باسيرى گرفتند امّا دو پسر عمّ با او بنهايت كوچكى و احترام معامله نمودند و عمّ خويش را كماكان بامارت باميان فرستادند .\r\nتركمانان غز چنان كه سابقا در احوال خسرو شاه ماقبل آخرين پادشاه غزنوى اشاره كرده‌ايم و در تاريخ سلطان سنجر نيز خواهيم گفت سراسر خراسان را پس از دستگيرى اين سلطان تحت استيلاى خود گرفتند از آن جمله در تاريخ 555 بر غزنه مستولى شدند و خسرو شاه بلاهور گريخت و آنجا را پاىتخت خود قرار داد سپس طايفهء غز بر كابل و قسمتى از سيستان نيز مسلّط آمدند و بر اين حدود تا سال 569 مستولى بودند و كسى كه ايشان را از اين نواحى راند و غزنين را از آن جماعت گرفت سلطان غياث الدّين محمّد بن سام غورى بود و غياث الدّين غير از غزنين هرات را نيز در در 571 از دست يكى از بندگان سابق سنجر بدر آورد و پوشنگ و سيستان و كرمان و جوزجانان و مرو الرود را نيز مطيع خويش ساخت و دولت غوريه را از طرف مغرب و جنوب غربى وسعتى عظيم بخشيد .\r\n\r\n","description":"","footnote":"","page_name":" 295 ","page_number":688},
  {"content":"\r\n\r\n\r\nغوريان و خوارزمشاهيان\r\nدر موقعى كه چنين فتوحات عظيم بدست سلطان غياث الدّين و برادرش ملك شهاب الدّين انجام مىيافت در خوارزم و ماوراء النّهر و خراسان سلسلهء معتبر و مقتدر خوارزمشاهى بجاى دولت سنجرى لواى شوكت و سلطنت برافراشته و دولتى بمراتب قوىتر از دولت غورى در اين نواحى تشكيل داده بودند مخصوصا خوارزمشاه معاصر اين دو برادر يعنى سلطان علاء الدّين تكش ( 568 - 596 ) بر اثر فتوحاتى كه او را ميسّر شده بود شهرت و قدرتى فوق العاده داشت و از طرف خراسان و جوزجانان با غوريّه همخاك محسوب ميشد .\r\nدر سال 586 برادر علاء الدّين تكش خوارزمشاه يعنى جلال الدّين محمود سلطانشاه كه بر خوارزمشاه عاصى شده بود و بر حدود مرو الرود و پنجده يعنى سرحدّ ممالك غوريان مستولى بود و با اينكه سابقا با غوريّه صفائى داشت بتعرّض بلاد ايشان پرداخت . غياث الدّين چند بار بسركوبى او لشكر فرستاد تا آنكه در 588 ملك شهاب الدّين و ملك شمس الدّين بن فخر الدّين مسعود امير غورى باميان و تاج الدّين ملك نيمروز سلطانشاه را در ميان گرفتند و او را در كنار مرغاب شكستى سخت دادند و سلطانشاه گريخت .\r\nدر سال 596 علاء الدّين خوارزمشاه مرد و پسرش علاء الدّين محمّد بر جاى پدر نشست . ملك شهاب الدّين و سلطان غياث الدّين بتصوّر اينكه موقع براى تسخير خراسان مناسب است لشكرى گران تهيّه ديده ببلاد مهمّ اين ايالت هجوم بردند و ابتدا ابيورد و نسا و سرخس و مرو و طوس را در در 597 گرفتند سپس تا حدود قهستان و جرجان و بسطان پيش راندند و خراسان يكبارگى لكدكوب لشكريان غوريّه شد و در اين لشكركشى غوريّه با هندو خان برادرزادهء علاء الدّين محمّد خوارزمشاه همدست بودند .\r\nسلطان محمّد خوارزمشاه بيك حمله در ذى الحجّهء 597 در نزديكى نيشابور غوريان را مغلوب ساخت و چون غياث الدّين و شهاب الدّين طلب عفو كردند خوارزمشاه\r\n\r\n","description":"","footnote":"","page_name":" 296 ","page_number":689},
  {"content":"\r\n\r\nهم بر ايشان بخشود و غوريّه خراسان را خالى نمودند .\r\nسال بعد غوريان باز بخراسان تاختند و از خوارزمشاه تسليم پاره‌اى از بلاد خراسان را خواستند و چون خوارزمشاه زير بار نرفت ملك شهاب الدّين بطوس لشكر كشيد و بمردم صدمهء بسيار زد . در اين اثنا خبر فوت سلطان غياث الدّين رسيد و شهاب الدّين بمرو برگشت ليكن در آنجا گرفتار سپاهيان خوارزمشاه شد و منهزم بغور گريخت ( 599 ) .\r\nاگرچه يكى از اسباب عمدهء كشمكش بين غوريّه و خوارزمشاهيان همان مجاورت و طمع يكى در ضبط ممالك ديگرى بود ليكن عاملى ديگر نيز آتش اين جدال و قتال را دامن ميزد و آن خليفهء عبّاسى بغداد النّاصر لدين اللّه ( 575 - 622 ) بود كه از عهد لشكركشى علاء الدين تكش بايران غربى و خيال برانداختن دولت ناصر خليفه با خوارزمشاهيان در خصومتى شديد سر ميكرد و او براى آنكه از تعرّض خوارزمشاهيان آسوده باشد پيوسته هدايائى فاخر و رسولانى پيش غياث الدّين غورى ميفرستاد و او را بتعرّض ممالك خوارزمشاهى برمىانگيخت چنان كه در سال 594 پس از آنكه علاء الدّين تكش بلاد رى و همدان و اصفهان را از دست عمّال ناصر گرفت و معارض خليفه گرديد ناصر غياث الدّين غورى را بحمله ببلاد خوارزمشاهى تحريك نمود تا تكش بمراجعت بخوارزم مجبور شود تكش هم بخوارزم برگشت و براى آنكه از غوريان انتقامى بكشد با تركان قراختائى كه در كاشغر سلطنت داشتند و ماوراء النّهر نيز تابع ايشان بود همدست گرديد و ايشان را بتعرّض ممالك غوريان واداشت و خود نيز به خيال تسخير هرات از طرف طوس عازم گرديد . امّا سرداران غورى قراختائيان را شكست دادند و خوارزمشاه با غوريّه صلح كرد . در عهد سلطان محمّد خوارزمشاه كه همان نيّت پدر را در معاملهء با خليفه داشت مكرّر ناصر غياث الدّين و شهاب الدّين را بر ضدّ پادشاه خوارزم برمىانگيخت و لشكركشيهاى اين دو برادر بخراسان و خوارزم بيشتر بتحريك او انجام ميگرفت و اين خليفهء نيرنگ‌ساز چنان كه در تاريخ مغول بايد ديد در دشمنى و عناد با خوارزمشاه حتّى از تحريك كفّار قراختائى و مغول نيز خوددارى\r\n\r\n","description":"","footnote":"","page_name":" 297 ","page_number":690},
  {"content":"\r\n\r\nننمود و عاقبت هم خاندان او بدست همان مغولانى كه خود به طرف ممالك اسلامى دعوت كرده بود برافتاد .\r\nسلطان غياث الدّين محمّد كه به مرض نقرس مبتلى بود در جمادى الاولى سال 599 فوت كرد و او كه يكى از بزرگترين پادشاهان غوريّه است مردى عادل و ديندار و كريم و شعرپرور بود . دربار او در غور و غزنه محفل فضلا و شعرا و فقها محسوب ميشد و با اينكه خود بمذهب شافعى عقيده داشت متعرّض آيين مردم نميشد و ميگفت تعصّب در دين از طرف پادشاهان قبيح است . شاعر بزرگ عهد او فخر الدّين مباركشاه مرورودى است كه تاريخ و نسب‌نامهء سلاطين غور را به وزن شاهنامهء فردوسى بنام سلطان علاء الدّين جهانسوز شروع بنظم كرده و باسم غياث الدّين محمّد بانجام رسانده بوده است . وفات مباركشاه بسال 602 اتّفاق افتاده است .\r\n\r\n5 - معزّ الدين محمد بن سام ( 599 - 602 )\r\nبعد از وفات غياث الدّين محمّد پسرش محمود كه همان لقب پدر را اختيار نمود متوقّع بود كه عمّش شهاب الدّين محمّد سلطنت غور را به او واگذارد ليكن شهاب - الدّين با لقب معزّ الدين بجاى برادر نشست و غياث الدّين محمود را بامارت بست و فراه گماشت .\r\n\r\nفتح هندوستان از 571 تا 602\r\nسلطان معز الدّين محمّد بن سام يعنى ملك شهاب الدّين سابق - الذّكر و برادر غياث الدّين به همه جهت بزرگترين پادشاهان غور است چه با اينكه او بعد از برادرش بيش از دو سال و ماهى سلطنت نكرده ليكن در ايّام حكمدارى غياث الدّين بزرگترين فتوحات غوريان بدست او انجام يافته و آن غير از لشكركشيهاى شهاب الدّين است به طرف خراسان و خوارزم چه در همان هنگامى كه غياث الدّين بگشودن غزنه و طخارستان و سيستان و كرمان\r\n\r\n","description":"","footnote":"","page_name":" 298 ","page_number":691},
  {"content":"\r\n\r\nاشتغال داشت شهاب الدّين متوجّه فتح بلاد ديگرى در طرف مشرق ممالك غوريّه بود چنان كه در سال 571 يعنى در همان سالى كه برادرش هرات را گرفت او بفتح ناحيهء سند و مولتان نايل آمد و سلسله‌اى از امراى مسلمان را كه در آنجا از مدّتها پيش امارت ميكردند برانداخت و در 582 بر لاهور دست يافت و سلسلهء غزنويان را بكلّى منقرض كرد .\r\nبعد از فتح لاهور يعنى در 583 شهاب الدّين محمّد از آن شهر به طرف هند مركزى يعنى ولايت راجپوتانا و اجمير سرازير گرديد ليكن در اين ناحيهء اخير شكستى سخت خورد و با وجود نهايت جلادت و رشادت نزديك بود در معركه هلاك شود . عاقبت يارانش او را نجات دادند و شهاب الدّين خشمناك و متأثّر بلاهور برگشت و از شدّت خشم امر داد كه امراى غوريّه را كه در اين جنگ منهزم شده بودند بعليق بستند و بخوارى تمام با ايشان معامله نمود و گويند كه او از اين تاريخ تا سال 588 كه بكشيدن انتقام فائز آمد از عوض كردن پيراهن و خوابيدن پيش زوجهء خويش خوددارى كرد . كسى كه در اين جنگ لشكريان غور را منهزم ساخت راجه‌اى بود از راجه‌هاى اجمير بنام پريت‌وى .\r\nدر سال 588 شهاب الدّين محمّد با لشكريانى فراوان از غزنه باجمير تاخت و در محلّ تانيسر ( 92 ميلى شمال شمال غربى دهلى ) پريت‌وى را كه با 150 تن از امراى هندو بدفاع شتافته بودند شكستى عظيم داد و پريت‌وى اسير و مقتول شد و غنايم كثيرى از جمله 24 زنجير فيل بتصرّف غوريان درآمد .\r\nفتح تانيسر سراسر هند شمالى را تا مركز اين شبه جزيره مسخر غوريان نمود و ملك شهاب الدّين بعد از آنكه خدا را به اين فتح بزرگ شكر كرد ولايات مفتوحه را بغلام خويش قطب الدّين آىبك سپرد و به خدمت برادر بغزنه برگشت .\r\nدر سال 590 ملك شهاب الدّين قنّوج و بنارس و در 592 قلعهء گواليور و در 597 نهرواله را مسخر ساخت و كمى بعد قطب الدّين آيبك و سرداران ديگر او بر ولايات بهار و بنگاله مسلّط گرديدند و به اين ترتيب قسمت اعظم هندوستان\r\n\r\n","description":"","footnote":"","page_name":" 299 ","page_number":692},
  {"content":"\r\n\r\nبعد از مدّتها مجزّا بودن تحت يك فرمان درآمد و مطيع دولتى مسلمان و فارسى زبان گرديد .\r\nاگرچه اكثر اين بلاد قريب دو قرن قبل بدست سلطان محمود غزنوى و جانشينان او گشوده شده بود ليكن تسلّط محموديان جز بر قسمت غربى هند يعنى درهء علياى گنگ و جلگهء سند دوام نيافت و راجه‌هاى هندو بتدريج عمّال غزنوى را از هند مركزى و شرقى راندند . استيلاى ملك شهاب الدّين غورى و غلامان و سرداران او بر خلاف دوام كرد و با اينكه شهاب الدّين به زودى از ميان رفت و دولت وسيعش تجزيه يافت ليكن غلامان مسلمان غوريّه جميع ممالك مفتوحه را همچنان تحت حكومت خود حفظ كردند و بر اثر فتوحات تازه و دوام دولت مذهب اسلام و زبان فارسى را در هند نگاه داشتند و اين حال تا دورهء تسلّط سلاطين گوركانى استمرار داشت و گوركانيان در اين راه وارث غلامان غوريّه گرديدند .\r\nملك شهاب الدّين غورى تا سال 599 كه سال فوت برادر او سلطان غياث - الدّين محمّد است بنيابت برادر و باسم او شمشير ميزد . چون برادرش فوت كرد سلطنت غور به او رسيد و از اين تاريخ او را سلطان معزّ الدين خواندند .\r\nدر سال 600 سلطان معزّ الدّين از غزنه به قصد غزو هندوستان عازم لاهور شد . محمّد خوارزمشاه از غياب معزّ الدّين و مرگ غياث الدّين استفاده كرد و بمحاصرهء هرات كه در دست خواهرزادهء اين دو برادر بود مشغول شد ليكن پس از مدّتى گيرودار بفتح آنها موفّق نيامد و به صلح بسرخس برگشت .\r\nسلطان معزّ الدّين از شنيدن اين خبر از هند مراجعت نمود و اين بار به قصد استيصال كلّى خوارزمشاه عازم شد كه بجرجانيّه پاىتخت خوارزم حمله ببرد و يك باره دولت خوارزم را از بيخ‌وبن بركند .\r\nلشكريان غورى با چند زنجير فيل از غزنه بجانب خوارزم حركت كردند و هر قدر خوارزمشاه خواست سلطان معزّ الدّين را با تهديد حملهء بهرات و غزنين از خيال خود برگرداند موفّق نشد و معزّ الدّين به او جواب داد كه در خوارزم به يكديگر\r\n\r\n","description":"","footnote":"","page_name":" 300 ","page_number":693},
  {"content":"\r\n\r\nخواهيم رسيد .\r\nخوارزمشاه ناچار بسرعت بپاىتخت خود شتافت و براى آنكه راه سلطان غورى را قطع كند همه‌جا حكم داد سدّها را شكستند و آب در خط سير او انداختند .\r\nمعزّ الدّين پس از چهل روز زدوخورد با اين موانع بالاخره خود را بخوارزم رساند و در نزديكى پاىتخت خوارزميان با لشكر خوارزم جنگى سخت كرد و با اينكه بر بسيارى از سران خوارزمى دست يافت و ايشان را كشت بعلّت دفاع مردانهء مردم شهر بفتح آنجا موفّق نيامد و در همين هنگام بود كه سپهسالار خان قراختا و عثمان خان افراسيابى خان ماوراء النّهر هر كدام با لشكرى به يارى خوارزمشاه رسيدند و سلطان معزّ الدّين به سختى منهزم گرديد و از خوارزم بحصار اندخود ( در جنوب آمو دريا بين بلخ و مرورود ) گريخت ليكن در آنجا هم گرفتار لشكريان قراختائى و ماوراء النّهرى گرديد و نزديك بود كه كفّار قراختائى او را دستگير سازند . عثمان خان به آن علّت كه نميخواست پادشاه غازى مسلمانى بدست كفّار بيفتد واسطه شد و با گرفتن جميع دارائى سلطان معزّ الدّين و بخشيدن آنها بعنوان فديه بقراختائيان جان او را نجات داد و كمى بعد بين خوارزم و غور صلح برقرار گرديد .\r\nشكست خوارزم براى سلطان معزّ الدّين غورى بسيار گران تمام شد چه علاوه بر تلف شدن بهترين سپاهيان و جمعى از سرداران و بباد رفتن اموال و خزاين او در ممالك غوريّه چنين شهرت كرد كه سلطان در جنگ خوارزم بقتل رسيده به همين جهت عدّه‌اى از غلامان او كه منتظر فرصت بودند هريك در ناحيه‌اى ادّعاى استقلال و سلطنت نمودند چنان كه تاج الدّين يلدز « 1 » عازم تصرّف غزنه شد و غلام ديگرى كه آيبك نام داشت « 2 » در مولتان و سند خود را پادشاه خواند و طايفهء خلج نيز در افغانستان حاليّه\r\n\r\n\r\n","description":"","footnote":"\r\n( 1 ) - اين تاج الدّين يلدز غير از تاج الدين يلدز سابق الذّكر است كه مقتول شد .\r\n( 2 ) - اين آيبك نيز غير از قطب الدّين آيبك سردار شهاب الدّين است كه از طرف غوريان بحكومت دهلى مأمور بود و پس از قتل سلطان معزّ الدّين سلسلهء مماليك دهلى را تشكيل داد .\r\n","page_name":" 301 ","page_number":694},
  {"content":"\r\n\r\nبراهزنى و آزار مردم پرداختند .\r\nمعزّ الدّين پس از صلح با خوارزمشاه و برگشتن بغزنه جميع اين فتنه‌ها را خواباند و باصلاح حال خزانه و لشكر مشغول شد تا براى كشيدن انتقام از تركان كافر قراختائى مهيّا باشد .\r\n\r\nقتل سلطان معزّ الدّين غورى در 602\r\nدر سال 602 سلطان معزّ الدّين از عامل خود در لاهور و مولتان فرستادن خراج سالهاى 600 و 601 را خواست تا آنها را در راه جهاد با قراختائيان به مصرف برساند .\r\nعامل مزبور جواب داد كه بعلّت عصيان طايفهء گوكّر از ساكنين كوهستان لاهور و مولتان و قطع طرق ارسال آن مقدور نيست . معزّ الدّين بقطب الدّين آيبك حكمران دهلى دستور داد تا براى استيصال طايفهء گوكّر تهيّهء سپاه نمايد و خود او نيز با اينكه قصد جنگ با قراختائيان را داشت بعلّت شكايات پياپى مردم از اين طايفه از غزنه بپيشاور حركت نمود و در نزديكى نهر جيلم در ربيع الآخر سال 602 او و قطب الدّين آيبك عاصيان را شكستى بزرگ دادند و معزّ الدّين علاوه‌بر سركوبى اين طايفه جمعى ديگر از سركشان را نيز قلع‌وقمع كرد و از لاهور عازم غزنين گرديد امّا در سوّم شعبان 602 در بين راه غفلة بدست چند نفر از افراد قبيلهء گوكرّ كه براى كشتن سلطان با لشكريان او همراه شده بودند بر اثر بيست و دو ضربه كارد بقتل رسيد و بعضى نيز قتل او را بفدائيان اسماعيلى منتسب داشته‌اند .\r\nسلطان معزّ الدّين محمّد بن سام كه سابقا ملك شهاب الدّين لقب داشت مردى بود بسيار رشيد و عادل و كاملا مواظب اجراى اوامر شرع و مثل برادر از تعصّب مذهبى خالى ميزيست و با اهل فضل و ادب و فقه معاشرت داشت امام بزرگ و حكيم جليل القدر فخر الدّين محمّد بن عمر رازى ( 606 - 543 ) از خواصّ دربار او و برادرش سلطان غياث الدّين محمّد بود .\r\n\r\n","description":"","footnote":"","page_name":" 302 ","page_number":695},
  {"content":"\r\n\r\n\r\n6 - غياث الدّين محمود بن غياث الدّين محمد ( 602 - 607 )\r\nبعد از قتل سلطان معزّ الدّين رشتهء انتظام ممالك غورى يك مرتبه از هم گسيخت و دولت به آن عظمت و وسعت رو بتجزيهء كلّى نهاد به اين معنى كه غياث الدّين محمود برادرزادهء معزّ الدّين كه بر بست و فراه حكومت داشت رسما بسلطنت غور برداشته شد ليكن جمعى از امراى غوريه جانب بهاء الدّين سام امير غورى باميان را كه پسر ملك شمس الدّين محمّد بن ملك فخر الدّين مسعود و خواهرزادهء سلطان معزّ الدّين و غياث الدّين بود گرفتند و بين اين دو مدّعى و طرفداران ايشان بر سر تصرّف تاج و تخت نزاع درگرفت و از ميان مماليك سلطانى يكى كه از همه عزيزتر و متنفّذتر بود يعنى تاج الدّين يلدز سابق الذّكر بحمايت غياث الدّين محمود برخاست و از قضا در همين تاريخ بهاء الدّين سام هم كه عازم تسخير غزنه بود در راه مرد ليكن پسران خود را بتصرّف غزنه و گرفتن سلطنت غور توصيه نمود .\r\nپسران بهاء الدّين سام غزنه را مسخر خود ساختند ليكن تاج الدّين يلدز ايشان را از آنجا راند و خود بپاىتخت غوريان وارد شد امّا بجاى آنكه بنام غياث الدّين محمود خطبه بخواند ادّعاى استقلال كرد .\r\nدر دهلى قطب الدّين آيبك نيز در سال 602 پس از كشته شدن سلطان معزّ الدّين خود را سلطان ناميد و مؤسّس سلسله‌اى شد كه بعد از او تا سال 686 در آن نواحى سلطنت داشته‌اند . سند و مولتان نيز بدست ملوك ديگرى از مماليك سلطان معزّ الدّين كه ناصر الدّين قباجه نام داشت از همين سال كشته شدن سلطان استقلال يافت و از تبعيّت غوريان بيرون رفت و سلطنت غياث الدّين محمود به همان حدود بست و فراه و فيروزكوه و بلاد اصلى غوريّه منحصر شد .\r\nغياث الدّين محمود مردى بىكفايت و عيّاش بود به همين علّت امراى نزديك و\r\n\r\n","description":"","footnote":"","page_name":" 303 ","page_number":696},
  {"content":"\r\n\r\nاقارب او نيز از اطاعتش سرپيچيدند و اكثر سلطان محمّد خوارزمشاه را بتصرّف بلاد غوريّه دعوت كردند چنان كه عزّ الدّين حسين بن خرميل والى هرات كه از عهد سلطان غياث الدّين غورى همه وقت بحمايت خوارزمشاه مايل بود هرات را بتصرّف خوارزميان داد و خوارزمشاه بلخ را نيز از تصرّف امير غورى آن در سال 603 بدرآورد و غياث الدّين محمود جز آنكه خود را مطيع و دست‌نشاندهء سلطان محمّد بداند چاره‌اى نديد و خوارزمشاه بخوارزم برگشت .\r\nدر سال 604 موقعى كه سلطان محمّد خوارزمشاه بفتح ماوراء النّهر و جنگ با قراختائيان اشتغال داشت حسين بن خرميل كه از دست خوارزمشاه بر هرات حاكم بود با غياث الدّين محمود ساخت و بر خوارزمشاه عاصى شد . عمّال خوارزمشاه او را گرفتند و پس از كشتن او سرش را بخوارزم فرستادند .\r\nبرادر محمّد خوارزمشاه تاج الدّين عليشاه كه از جانب برادر در طبرستان حكومت داشت چون شنيد كه خوارزمشاه بچنگ قراختائيان اسير افتاده از طبرستان بخراسان آمد و خود را سلطان خواند . خوارزمشاه به زودى از اسيرى نجات يافت و تاج الدّين عليشاه از ترس برادر در 606 بغياث الدّين محمود غورى پناه جست .\r\nخوارزمشاه گرفتارى و تسليم برادر را از غياث الدّين محمود خواست و محمود هم عليشاه را در فيروزكوه بزندان انداخت . همراهيان عليشاه عاقبت در سال 607 غياث الدّين محمود را كشتند و بجاى او تاج الدّين عليشاه را كه در حبس بود پادشاه غور و فيروزكوه خواندند .\r\n\r\n7 - و 8 - بهاء الدّين سام و علاء الدّين اتسز ( 607 - 610 )\r\nبعد از قتل غياث الدّين محمود جمعى از امراى غورى پسر چهارده ساله‌اش\r\n\r\n","description":"","footnote":"","page_name":" 304 ","page_number":697},
  {"content":"\r\n\r\nبهاء الدّين سام را باميرى اختيار كردند و نگذاشتند كه عليشاه از حبس نجات يابد و بسلطنت برسد . امّا امير ديگرى از غوريان كه علاء الدّين اتسز نام داشت و پسر علاء الدّين حسين جهانسوز بود به يارى خوارزمشاه لشكر بفيروزكوه كشيد و در نيمهء جمادى الاولى سال 607 بر بهاء الدّين سام و ساير شاهزادگان خاندان غياث الدّين و معزّ الدّين دست يافت و خود تحت حمايت خوارزمشاه امير غور و فيروزكوه گرديد و تا سال 610 غالبا با امراى ترك غزنين و تاج الدّين يلدز بجنگ اشتغال داشت تا آنكه در اين تاريخ بدست يكى از همين امراى غزنه بقتل رسيد .\r\n\r\n9 - علاء الدّين محمد بن شجاع الدّين على ( 610 - 612 )\r\nبعد از قتل علاء الدّين اتسز تاج الدّين يلدز علاء الدّين محمّد را كه پسر شجاع الدّين على هفتمين فرزند ابو السّلاطين ملك عزّ الدّين حسين بود و سابقا نيز يعنى بعد از مردن سلطان غياث الدّين چهار سالى در غور و فيروزكوه امارت كرده بسلطنت نامزد نمود . علاء الدّين محمّد بعد از دو سال امارت در سال 612 شهر فيروزكوه را بگماشتگان محمّد خوارزمشاه تسليم كرد و عمّال خوارزمشاهى او را بجرجانيّه فرستادند و به اين ترتيب سلسلهء سلاطين غوريّه بانتها رسيد .\r\nاسامى ملوك غور و ايام امارت هريك\r\n1 - سيف الدّين سورى بن ملك عزّ الدّين حسين ( 543 - 544 )\r\n2 - علاء الدّين حسين جهانسوز برادر سيف الدّين ( 544 - 556 )\r\n3 - سيف الدّين محمّد بن علاء الدّين جهانسوز ( 556 - 558 )\r\n4 - غياث الدّين محمّد بن بهاء الدّين سام بن حسن ( 558 - 599 )\r\n\r\n","description":"","footnote":"","page_name":" 305 ","page_number":698},
  {"content":"\r\n\r\n5 - معزّ الدّين محمّد برادر غياث الدّين محمّد ( 599 - 602 )\r\n6 - غياث الدّين محمود بن غياث الدّين محمّد ( 602 - 607 )\r\n7 - بهاء الدّين سام بن غياث الدّين محمود ( 607 )\r\n8 - علاء الدّين اتسز بن علاء الدّين حسين جهانسوز ( 607 - 610 )\r\n9 - علاء الدّين محمّد بن شجاع الدّين علىّ بن عزّ الدّين حسين ( 610 - 612 )\r\n\r\n","description":"","footnote":"","page_name":" 306 ","page_number":699},
  {"content":"\r\n\r\n\r\nفصل هشتم سلاطين سلجوقى ( 429 - 590 )\r\n\r\nاصل و نسب سلاجقه\r\nدر فصل ششم يعنى در ضمن سلطنت شهاب الدّوله مسعود بن محمود غزنوى از اصل و نسب تركمانان سلجوقى و ابتداى اعتبار يافتن ايشان شرحى مذكور داشته‌ايم « 1 » در اينجا فقط براى آنكه مطالب آينده روشنتر شود اجمالا مىگوئيم كه سلاجقه طايفه‌اى هستند از تركمانان غز و خزر كه در ايّام شوكت امراى سامانى در دشتهاى بحيرهء خوارزم ( آرال ) و سواحل شرقى درياى آبسكون ( بحر خزر ) و دره‌هاى علياى سيحون و جيحون سكونت داشتند و مساكن ايشان بين بلاد اسلامى ماوراء النّهر و مساكن تركان شرقى قرلق ( خلّخ ) و غزان غيرمسلمان فاصله بود و سلاجقه كه پيش از رياست يافتن سلجوق نامى بخصوص نداشتند به همان علّت قبول اسلام و مجاورت با ممالك سامانى گاهى در كشمكش‌هاى بين اين امرا و خانيان توران با سامانيان كمك ميكردند و سامانيان به همين سبب مانع رفت‌وآمد ايشان ببلاد خود نميشدند چنان كه يكى از رؤساى آنان كه سلجوق بن دقاق نام داشت در اواخر عهد سامانى قبيلهء خود را برداشته به شهر جند از بلاد كنار سيحون در درهء علياى اين شط آورد و در آنجا مقيم شد .\r\n\r\n\r\n","description":"","footnote":"\r\n( 1 ) - رجوع كنيد بصفحات 272 - 278 .\r\n","page_name":" 307 ","page_number":700},
  {"content":"\r\n\r\nبعد از مرگ سلجوق پسرش ميكائيل با تركمانان قبيلهء پدرى با كفّار مجاور جند بجهاد پرداخت ولى در اين مجاهدات بقتل رسيد و از او سه پسر ماند يبغو يا جبعو « 1 » ، و جغرى طغرل « 2 » .\r\nاين سه پسر پس از مرگ پدر قبيلهء خود را كه از عهد سلجوق بسلاجقه معروف شده بودند از ناحيهء جند كوچ داده عازم حدود بخارا پاىتخت سامانيان شدند و در بيست فرسنگى آن شهر اقامت گزيدند امّا سامانيان كه از همسايگى طايفه‌اى به اين قدرت و كثرت عدد وحشت داشتند به زودى ايشان را از آنجا راندند و سلاجقه بپناه بغراخان افراسيابى بتوران رفتند .\r\nبغراخان از راه احتياط بزرگ‌تر پسران ميكائيل بن سلجوق يعنى طغرل را محبوس ساخت امّا جغرى بنجات برادر توفيق يافت و اين بار سه پسر ميكائيل سلاجقه را از توران بقريهء نور از قراى نزديك بخارا آورد و اين مقارن ايّامى بود كه ايلك خان افراسيابى بر پاىتخت سامانيان دست يافت و آن سلسله را برانداخت .\r\nسلاجقه به زودى صاحب شوكت و اعتبارى قابل اعتنا شدند و بتدريج عدد و اهميّت ايشان تا آنجا بالا گرفت كه با وجود اقتدار سلطان عظيم الشأنى نظير محمود غزنوى اين طايفه دائما ارتباطات او را با خانيان تركستان مورد تهديد قرار ميدادند و راه سفراى او را كه بين ايران و توران رفت‌وآمد داشتند ميزدند .\r\nدر حدود سال 416 فتنهء تركمانان سلجوقى در ماوراء النّهر اسباب زحمت كلّى شد مخصوصا از ايشان جماعتى كه رياستشان با ارسلان بن سلجوق برادر ميكائيل و عمّ يبغو و جغرى و طغرل بود و در ريگزار مجاور بخارا اقامت داشتند سر بفساد برداشتند . سلطان محمود بعدها ارسلان را گرفت و ببلاد هند بحبس فرستاد و جمعى نيز از طايفهء او را كشت ليكن قسمت بسيارى از ايشان بخراسان گريختند و بقتل و غارت پرداختند و چون لشكريان غزنوى بتعقيب ايشان آمدند باصفهان رو كردند و جمعى نيز\r\n\r\n\r\n","description":"","footnote":"\r\n( 1 ) - اين كلمه را اكثر مورّخين و نويسندگان بغلط يبغو خوانده‌اند .\r\n( 2 ) - صحيح ضبط اين كلمه بكسر راء و شكل ديگر آن طغريل است .\r\n","page_name":" 308 ","page_number":701},
  {"content":"\r\n\r\nبآذربايجان رفتند و با اين حال باز جمع كثيرى از سلاجقه مخصوصا اصحاب پسران ميكائيل در خراسان ماندند .\r\nلشكركشيهاى ارسلان جاذب و سلطان محمود چنان كه سابقا ديديم موفّق ببرافگندن سلاجقه از آشيانه‌هاى مستحكمى كه اين قوم در اطراف جبل بلخان ( بين كوهستانهاى شمال خراسان و ساحل شرقى بحر خزر ) داشتند نيامد و از همين پناهگاه‌ها بود كه سلجوقيان در تمام مدّت سلطنت سلطان مسعود ببلاد خراسان و جوزجانان و طخارستان دست‌اندازى ميكردند .\r\nاتباع ارسلان بن سلجوق چنان كه گفتيم بنام غزان عراقى در عراق و بلاد مغرب و شمال غربى ايران متفرّق شدند و بتشكيل دولت و سلسله‌اى قادر نيامدند ليكن اصحاب پسران ميكائيل كه سلاجقهء اصلى نيز همان ايشانند پس از شكست دادن سباشى حاجب بزرگ مسعود و فتح دندانقان كه ببرافتادن دولت غزنويان از ايران منتهى گرديد اساس دولت بزرگى را ريختند كه از بسيارى جهات ، به شرحى كه عنقريب خواهيم ديد ، براى آن در تاريخ اسلام نظيرى نيست و از عهد انقراض ساسانيان تا زمان تشكيل دولت سلجوقى در آسياى غربى سلطنتى به اين وسعت و عظمت و اتّحاد اداره و مركزيّت تأسيس نيافته است .\r\n\r\n1 - ركن الدين ابو طالب طغرل بن ميكائيل بن سلجوق ( 429 - 455 )\r\nچنان كه در ضمن سلطنت سلطان مسعود گفتيم طغرل بن ميكائيل پس از آنكه بدستيارى ابو القاسم على بن عبد اللّه جوينى معروف بسالار پوژگان بنيشابور وارد شد بتاريخ شوّال سال 429 يعنى دو ماه بعد از غلبهء سلاجقه بر سباشى و دو سال پيش از جنگ قطعى دندانقان بر تخت مسعود جلوس كرد و خود را سلطان خواند . تاريخ جلوس طغرل در نيشابور و اجراى آداب خطبهء سلطنت بنام خويش يعنى شوّال 429 را بايد ابتداى\r\n\r\n","description":"","footnote":"","page_name":" 309 ","page_number":702},
  {"content":"\r\n\r\nسلطنت سلجوقيان محسوب داشت .\r\nبعد از جلوس طغرل و برافتادن قدرت غزنويان از خراسان سران سپاهى سلجوقى ممالك مفتوحه را كه بعضى از آنها نيز هنوز كاملا مسخر نشده بود به ترتيب ذيل بين خود تقسيم كردند :\r\n1 - از نيشابور تا ساحل جيحون و ماوراء النّهر نصيب جغرى گرديد كه نام اسلامى او داود است . جغرى به زودى بخارا و بلخ و خوارزم را هم مفتوح ساخت و بقلمرو خويش منضّم نمود .\r\n2 - قهستان و جرجان سهم برادر مادرى طغرل يعنى ابراهيم ينال گرديد .\r\n3 - هرات و پوشنگ و سيستان و بلاد غور را بپسر عمّ طغرل و جغرى و يبغو كه ابو على حسن بن موسى بن سلجوق نام داشت سپردند .\r\n4 - رياست كلّ سلاجقه يعنى مقام سلطنت در عهدهء طغرل كه نام و لقب و كنيهء اسلامى او ركن الدّين ابو طالب محمّد است واگذار گرديد و طغرل كه به زودى سلطنتش از طرف قائم خليفهء عبّاسى تصويب و تصديق شد بعد از اطمينان از جانب مشرق و شمال شرقى ممالك خويش بحدود غربى توجّه كرد چه قسمت مهمّى از ممالك تابعه يا تحت الحمايهء غزنويان و آل بويه مثل كرمان و فارس و خوزستان و بلاد رى و جبل و طبرستان و گرگان و ايران غربى هنوز اطاعت او را نپذيرفته بودند .\r\n\r\nفتح گرگان و طبرستان در 433\r\nبه تفصيلى كه در تاريخ آل زيار گذشت « 1 » نوشيروان بن فلك - المعالى منوچهر كه از تاريخ مرگ پدر خود منوچهر همواره تحت قيمومت خال خويش باكاليجار كوهى سر ميكرد و تا آخر سلطنت مسعود غزنوى و تابع و خراجگزار او بود در حدود سال 433 باكاليجار را دستگير نمود و خود مستقلّ شد و بطغرل كه در اين ايّام قدرتى روزافزون داشت اعتنائى نكرد .\r\nطغرل كه همواره خيال استيلاى بر گرگان و طبرستان را از خاطر ميگذراند\r\n\r\n\r\n","description":"","footnote":"\r\n( 1 ) - رجوع كنيد بصفحهء 147\r\n","page_name":" 310 ","page_number":703},
  {"content":"\r\n\r\nموقع را براى تسخير آن نواحى مناسب يافت و به آن صوب حركت كرد . نوشيروان از گرگان بسارى گريخت . عاقبت چون ديد كه از عهدهء طغرل برنمىآيد تعهّد نمود كه تحت تبعيّت طغرل درآيد و هر سال 30000 دينار خراج بديوان سلطان سلجوقى بفرستد . طغرل هم پذيرفت و براى آنكه گرگان و طبرستان را مستقيما تحت امر و ادارهء خود داشته باشد اميرى از امراى خويش را كه مردآويج نام داشت بحكومت آن ولايات روانه نمود و با اين حركت در حقيقت سلسلهء آل زيار را منقرض ساخت .\r\nاگرچه پس از مرگ نوشيروان كه در سال 435 فوت كرده پسرش جستان نيز سالى چند عنوان امارت گرگان را داشته است ليكن اين عنوان جز اسمى نبوده و كارها فقط بصوابديد عامل مستقيم طغرل سلجوقى ميگذشته است .\r\n\r\nفتح خوارزم و رى و همدان در 434\r\nسابقا گفتيم كه در ايّام كشمكش سلطان مسعود غزنوى با تركمانان سلجوقى ولايت خوارزم را يكى از پسران آلتونتاش خوارزمشاه يعنى اسماعيل خندان از چنگ عمّال غزنويان بيرون آورد . سلطان مسعود بار ديگر خوارزم را بتوسّط شاهملك بن على يكى از امراى تحت حكم خويش متصرّف شد و اسماعيل خندان بطغرل و جغرى پناه جست .\r\nجغرى به يارى اسماعيل لشكر بخوارزم برد امّا از شاهملك شكست يافت و حال بر اين منوال بود تا آنكه مسعود مغلوب و مقتول گرديد و سلطنت بمودود رسيد و خوارزم همچنان در دست گماشتهء غزنويان يعنى شاهملك بن على بود .\r\nدر سال 434 طغرل خود بخوارزم توجّه كرد و پس از محاصرهء آن شهر بر شاهملك غلبه يافت و شاهملك متوارى شد و از طريق دهستان و طبس بكرمان و مكران فرار كرد ليكن در آنجا بدست برادر ابراهيم ينال اسير افتاد و به اين ترتيب خوارزم ضميمهء ممالك سلجوقى گرديد .\r\nدر ابتداى سال 433 علاء الدّوله ابو جعفر كاكويه تفصيل احوال و خروج او را در طىّ تاريخ آل بويه و غزنويان ديده‌ايم وفات يافت و ادارهء حكومتى او كه شامل رى و اصفهان و همدان و قسمتى از بلاد غربى ايران بود بپسرش ظهير الدين\r\n\r\n","description":"","footnote":"","page_name":" 311 ","page_number":704},
  {"content":"\r\n\r\nابو منصور فرامرز رسيد ليكن پسر ديگر او ابو كاليجار گرشاسف زير بار برادر ديگر نرفت و در نهاوند دم از استقلال زد و برادر ديگر او ابو حرب نيز كمى بعد سر بعصيان برداشت و اين حال نفاق ميدان را براى مداخلهء سلاجقه آماده ساخت چنان كه در همين سال ابراهيم ينال برى آمد و از ظهير الدّين خواست كه اطاعت سلاجقه را گردن نهد . ظهير الدّين زير بار نرفت و چون ديد كه دشمنى قوى روى كرده است از رى بهمدان و بروجرد آمد و با برادر خويش ابو كاليجار گرشاسف صلح نمود و گرشاسف حاضر شد كه با گرفتن حكومت همدان رياست ظهير الدّين را بر خود بشناسد .\r\nابراهيم ينال در سال 434 پس از استيلاى بر رى بتعقيب پسران علاء الدّولهء كاكويه ببروجرد شتافت و آنجا را بتصرّف خويش درآورد سپس به قصد ابو كاليجار گرشاسف بيكى از قلاع شاپور خواست ( خرّم‌آباد حاليّه ) پناه جست ابراهيم ينال با وجود تصرّف شاپور خواست و كشتار مردم و حركات زشت ديگر بر گرشاسف دست نيافت و چون شنيد كه طغرل برى آمده بحضور او رفت و گرشاسف بهمدان برگشت .\r\nطغرل پس از فتح خوارزم و گرگان و طبرستان از خراسان برى آمد و آنجا و و بلاد جبل را از ابراهيم ينال گرفت و او را مأمور حدود سيستان كرد . در اين سفر طغرل بر بلاد قزوين و ابهر و زنجان دست يافت و امراى ديلم و طارم تحت تبعيّت او آمدند و ابو منصور فرامرز و برادرش ابو كاليجار گرشاسف نيز پس از آنكه ديدند از عهدهء سلطانى به آن اقتدار برنمىآيند غير از تسليم ممالك خود چاره‌اى نديدند . طغرل اصفهان را همچنان بابو منصور واگذاشت ليكن گرشاسف را برى خواست و همدان را از او گرفت و بيكى از علويان سپرد امّا چون اهل قريهء كنگاور از تسليم قلعه بطغرل ابا كردند طغرل گرشاسف را به آنجا فرستاد و گرشاسف در همانجا ماند . در موقعى كه طغرل در رى بود جمعى از سپاهيان خود را بضبط ولايت كرمان مأموريت داد و اين ولايت چنان كه ميدانيم در همين تاريخ در تصرّف ابو كاليجار ديلمى بود . امير ديلمى وزير خود را از شيراز بدفاع كرمان فرستاد و اين وزير سپاهيان طغرل را مغلوب ساخت و كرمان را موقّتا از استيلاى ايشان حفظ كرد .\r\n\r\n","description":"","footnote":"","page_name":" 312 ","page_number":705},
  {"content":"\r\n\r\nدر سال 436 گرشاسف از قلعهء كنگاور به زير آمد و همدان را از دست عمّال طغرل پس گرفت و در آنجا بنام امير ابو كاليجار ديلمى خطبه خواند و بار ديگر بادارهء آن ولايت مشغول شد .\r\nچون اين خبر بطغرل رسيد ابراهيم ينال را از سيستان روانهء همدان كرد و ابراهيم در اين سفر بر جميع بلاد جبل تا حدود نهروان و خوزستان مسلّط شد و گرشاسف و كردانى را كه به يارى او برخاسته بودند در همه‌جا مغلوب نمود و ملك ابو كاليجار ديلمى هم كه ميخواست به يارى گرشاسف تحت الحمايهء خود برخيزد بعلّت افتادن ناخوشى در ميان اسبان لشكر خود از عهدهء حركتى برنيامد و به اين ترتيب در تاريخ 437 حدود دولت سلاجقه از طرف مغرب بمرز عراق عرب رسيد .\r\n\r\nطغرل و ديالمهء كاكويه و آل بويه\r\nدر همين ايّامى كه طغرل و برادرش ابراهيم ينال بضبط بلاد ايران مركزى و غربى اشتغال داشتند ما بين افراد خاندان كاكويه از طرفى و ميان ايشان و آل بويه از طرفى ديگر نفاق و نقار وجود داشت و چنان كه ديديم وجود اين حالت كاملا بنفع تركان سلجوقى بود .\r\nعلاوه بر كشمكشهاى دائمى ميان پسران علاء الدّولهء كاكويه كه به آنها اشاره كرديم ما بين امير ابو منصور فرامرز كاكويه و ملك ابو كاليجار ديلمى نيز رقابت شدّت داشت چنان كه در سال 435 ابو منصور براى بيرون آوردن كرمان از تصرّف آل بويه به آنجا لشكر كشيد ليكن مغلوب شد و بطغرل متوسّل گرديد به اين اميد كه پادشاه سلجوقى ممالك آل بويه را مسخر نمايد و به او واگذارد امّا چون طغرل آرزوى او را برنياورد و بخراسان برگشت ابو منصور از ترس در ابتداى سال 437 بملك ابو كاليجار مراسله‌اى نوشت و قبول كرد كه بار ديگر باطاعت او بازآيد و در اصفهان بنام امير بويهى خطبه بخواند . امير ابو كاليجار هم عذر او را پذيرفت و ما بين آن دو تن صلح برقرار گرديد .\r\nدر سال 438 طغرل بعزم تسخير اصفهان به آنجا آمد و شهر را در محاصره گرفت امّا قادر بگشودن آنجا نشد و ابو منصور سخت در مقابل سلطان سلجوقى پايدارى كرد عاقبت طغرل به همان راضى شد كه ابو منصور هر سال مالى بديوان سلاجقه بفرستد و بنام\r\n\r\n","description":"","footnote":"","page_name":" 313 ","page_number":706},
  {"content":"\r\n\r\nطغرل خطبه بخواند و از سر فتح اصفهان درگذشت .\r\nدر اين ايّام ابراهيم ينال در مغرب ايران يعنى در كرمانشاهان بقلع‌وقمع اكراد و غزان عراقى مشغول بود و پس از سركوبى ايشان جميع اين نواحى را از چنگ آن طوايف و كاركنان ملك ابو كاليجار ديلمى بيرون آورد و ابو كاليجار از بيم آنكه مبادا ابراهيم ينال بعراق و خوزستان و فارس پيش راند با طغرل از در صلح درآمد و طغرل تقاضاى او را پذيرفت و در سال 439 ببرادر خود نوشت كه از تعرّض ببلاد ابو كاليجار خوددارى نمايد و براى آنكه صلح بين طرفين استوار گردد طغرل دختر ابو كاليجار را به عقد خود درآورد و دختر برادر خود داود يعنى خواهر الب ارسلان را هم بپسر ابو كاليجار بزوجيّت داد .\r\nدر سال 441 طغرل بار ديگر از خراسان به قصد ايران مركزى و غربى حركت كرد چه از طرفى از قدرت روزافزون برادرش ابراهيم ينال كه علاوه بر ايران غربى بر بلاد الجزيره و ارمنيّه تا سرحدّات آسيائى دولت روم شرقى دست يافته و روميان را شكست داده بود وحشت داشت و از طرفى ديگر از رفتار منافقانهء ابو منصور كاكويه در اصفهان ناراضى بود .\r\nطغرل ابتدا ببرادر خود پيغام داد كه همدان و قلاع ايران غربى را كه در تصرّف دارد رها كند و چون ابراهيم زير بار نرفت و وزير خود را بتهمت اينكه او موجب اين اخلال شده كشت طغرل بهمدان شتافت ابراهيم مغلوب شد و بقلعه‌اى پناه برد ليكن هرچه كوشيد از عهدهء سلطان برنيامد و چاره‌اى جز تسليم نديد . طغرل او را باحترام پذيرفت و نزد خود نگاه داشت و در نتيجه جميع بلاد مغرب ايران و الجزيره اطاعت طغرل را گردن نهادند .\r\nپس از دفع فتنهء ابراهيم ينال طغرل متوجّه اصفهان شد و در محرّم سال 442 آنجا را در محاصره گرفت و يك سال تمام شهر را محصور داشت و ضمنا لشكرى نيز از آنجا به طرف فارس فرستاد . عاقبت در محرّم سال 443 طغرل اصفهان را مسخر ساخت و دولت ديالمهء كاكويه را از آنجا برانداخت و ابو منصور را بحكومت يزد و ابرقو فرستاد .\r\n\r\n","description":"","footnote":"","page_name":" 314 ","page_number":707},
  {"content":"\r\n\r\nپادشاهى آل بويه در اين تاريخ چنان كه در سرگذشت اين پادشاهان ديده‌ايم با ملك رحيم پسر امير ابو كاليجار بود كه در 440 بجاى پدر باميرى كرمان و فارس و خوزستان و عمان و عراق عرب رسيده بود ليكن دولت او قوّت و استحكامى نداشت چه هم مدّعيان داخلى او زياد بودند و هم خوارج عمان و سلاجقه از طرف خراسان و قهستان و اصفهان و كرمانشاهان ممالك او را تحت تهديد داشتند و خود او نيز كسى نبود كه بتواند كرمان را از تهديد الب ارسلان و فارس و خوزستان و عراق را از خطر طغرل نجات دهد .\r\nدر سال 443 يعنى موقعى كه طغرل بر اصفهان مستولى شده بود چنان كه در تاريخ ديالمه گذشت « 1 » ملك رحيم شيراز و اصطخر را كه يكى از برادرانش ابو منصور فولادستون بتصرّف خود آورده بود از او گرفت و فولادستون از طغرل يارى خواست .\r\nفولادستون بالاخره بدستيارى اين سپاه در 445 بر شيراز استيلا يافت و ابتدا بنام طغرل سپس باسم ملك رحيم و خود خطبه خواند .\r\nاگرچه در سال 447 يكى از امراى ديلمى فولاد نام امير ابو منصور را از شيراز بيرون كرد و نام طغرل را از خطبه انداخت و كمى بعد ملك رحيم باز شيراز را تحت امر خويش آورد ليكن بشرحيكه ذيلا بيايد در همين سال 447 طغرل ملك رحيم را اسير نمود و با اين واقعه دولت ديالمهء آل بويه بدست طغرل اوّل سلجوقى منقرض گرديد .\r\n\r\nاوضاع دار الخلافه و آذربايجان و الجزيره مقارن استيلاى طغرل\r\nاوضاع دار الخلافه و بلاد الجزيره و آذربايجان در اين ايّام صورتى خوش نداشت . خلافت با القائم بأمر اللّه ( 422 - 467 ) خليفهء عبّاسى بود ليكن اختيار كلّى كارها را مملوكى داشت از غلامان سابق بهاء الدّولهء ديلمى بنام\r\n\r\n\r\n","description":"","footnote":"\r\n( 1 ) - رجوع شود بصفحهء 170 - 176\r\n","page_name":" 315 ","page_number":708},
  {"content":"\r\n\r\nابو الحارث ارسلان بساسيرى « 1 » كه رئيس لشكريان ترك بود و قائم خليفه در حقيقت در مقابل بساسيرى و اصحاب او قدرتى نداشت .\r\nدر بلاد الجزيره و عراق عرب يعنى در موصل و ديار بكر و حلّه از امراى جزء سه سلسله حكومت ميكردند كه اگرچه به ظاهر همه مطيع خليفهء عبّاسى بشمار مىآمدند ليكن اين اطاعت فقط جنبهء دينى و روحانى داشت و امراى اين سلسله‌ها در لشكركشى و منازعات با يكديگر چندان بامر خليفه گوش فرانميدادند .\r\nخلفاى فاطمى كه در سال 297 هجرى در حدود تونس حاليّه دولتى تشكيل داده و در 356 بر وادى نيل دست يافته و شهر قاهره را بيادگار فتح آن سرزمين ساخته و پاىتخت خود قرار داده بودند چنان كه ميدانيم بعلّت اسماعيلى بودن جدّا مدّعى خلفاى عبّاسى بغداد و امرائى كه تحت حمايت اين خلفا ميزيستند بودند و چون داعيان اسماعيلى كه بتشكيل خلافت فاطميان موفّق آمده بودند از ايران برخاسته و در موطن اصلى بر اثر قدرت سامانيان و غزنويان نتوانسته بودند دولتى عظيم تشكيل دهند جانشينان ايشان همه وقت ميل داشتند كه دامنهء استيلاى خود را بر مشرق نيز بسط دهند و خلافت عبّاسى را يكسره براندازند و اين مقام را بعلويان كه فاطميّون خود را بايشان منتسب ساخته بودند واگذارند .\r\nاگرچه فاطميّون در نتيجهء انتقال پاىتخت خود از تونس بقاهره قسمت غربى ممالك خود يعنى جزاير صقليّه ( سيسيل ) و مالطه ( مالت ) و طرابلس و تونس را از دست دادند ليكن در طرف مشرق بر خلاف در سمت شام حدود دولت خود را جلو آوردند چنان كه سيف الدّولهء حمدانى بعلّت شيعى بودن بفاطميان گرويد و خلفاى فاطمى در سال 394 رسما حلب را بممالك خويش ضميمه كردند و تا 414 كه اعراب بنى مرداس بر حلب مستولى شدند به آن ولايت حاكم ميفرستادند . همچنين بعضى از امراى ديار بكر و نقاط ديگر الجزيره تبعيّت از حكم خليفهء فاطمى مصر را قبول كرده بودند مخصوصا در\r\n\r\n\r\n","description":"","footnote":"\r\n( 1 ) - بساسيرى يعنى از مردم بساسير كه شكل قديم نام شهر پسا يا فسا از بلاد معروف فارس است كه ابو الحارث ارسلان از آنجا بوده .\r\n","page_name":" 316 ","page_number":709},
  {"content":"\r\n\r\nدورهء خلافت المستنصر بالله فاطمى ( 427 - 487 ) بغداد و قائم عبّاسى سخت در مورد خطر فاطميّون قرار داشت .\r\nامارت خطّهء موصل در دست امراى عرب عقيلى بود كه از 386 بر آنجا مستولى شده بودند . ديار بكر را طايفه‌اى از كردان بنام بنى مروان از تاريخ 380 در تصرّف داشتند و امارت حلّه با قومى از اعراب بود باسم بنى مزيد كه سلسلهء خود را در 403 تشكيل داده بودند .\r\nامارت آذربايجان در اين ايّام در دست خاندانى بود از مهاجرين عرب بنام روّاديان كه از اوايل خلافت عبّاسى به اين سرزمين آمده و بتدريج بامارت رسيده بودند و از ايشان در اين تاريخ ابو منصور و هسودان پسر محمّد يا مملان بر آن ديار اميرى داشت و اين امير ابو منصور و هسودان بن مملان ممدوح شاعر مشهور قطران است .\r\nطغرل در محرّم سال 446 بآذربايجان آمد و امير ابو منصور روّادى در تبريز سر تسليم فرود آورد و پسر خود را بعنوان گروگان به خدمت طغرل گماشت و قبول كرد كه بنام سلطان سلجوقى خطبه بخواند سپس طغرل از آنجا بگنجه رفت . امير آنجا نيز از در اطاعت درآمد و طغرل به شهر ملازگرد از بلاد ارمنستان كه در تصرّف روميان شرقى بود شتافت و حوالى آن شهر را ويران نمود و پس از گرفتن اسرا و غنايم بسيار و مطيع و تابع ساختن امير مروانى ديار بكر بآذربايجان برگشت و از آنجا برى آمد .\r\nدر ابتداى سال 447 طغرل از رى عازم همدان شد و چنين وانمود كه عزم زيارت بيت اللّه و اصلاح راه مكّه را در سر دارد و ميخواهد كه المستنصر باللّه فاطمى را از مصر براندازد و دولت فاطميان را يكسره از ميان ببرد و براى اين كار دستور داد كه در بلاد مجاور عراق عرب مثل دينور و كرمانشاه و حلوان عمّال او سپاهيانى گرد آورند .\r\nچون طغرل و ياران او بجلگهء عراق عرب سرازير شدند ملك رحيم ديلمى كه هنوز در دار الخلافه بنام او خطبه خوانده ميشد از واسط ببغداد آمد و خيال او اين\r\n\r\n","description":"","footnote":"","page_name":" 317 ","page_number":710},
  {"content":"\r\n\r\nبود كه بجلوگيرى از طغرل قيام نمايد امّا اين كار ممكن نشد چه از طرفى طغرل قبلا خاطر خليفه را از جانب خود مطمئن ساخته و اظهار بندگى و اطاعت كرده بود و از طرفى ديگر وزير و جمعى از درباريان قائم سرّا با طغرل همراه بودند و از همه مهمتر آنكه ارسلان بساسيرى رئيس سپاهيان ترك از سال 446 از اطاعت خليفهء عبّاسى بيرون رفته و محرمانه با مستنصر فاطمى ساخته بود و خليفه و ملك رحيم از يارى او محروم مانده بود .\r\nدر نتيجهء اين اوضاع بامر قائم در جمعه هشت روز به آخر رمضان سال 447 در بغداد خطبه را بنام طغرل كردند و اسم ملك رحيم ديلمى را برداشتند و طغرل باجازهء قائم ببغداد وارد شد و ملك رحيم را پس از شش سال و ده روز امارت بر بغداد دستگير نمود و با اين عمل دولت آل بويه كه از زمان معزّ الدّوله همواره بر بغداد مستولى و بر خليفه حاكم بودند برافتاد .\r\nقائم خليفه در محرّم 448 با دختر داود يعنى خواهر الب ارسلان و برادرزادهء طغرل ازدواج كرد و به اين ترتيب بين دو خاندان عبّاسى و سلجوقى رابطهء قرابت سببى نيز برقرار گرديد .\r\nدر ايّامى كه طغرل در بغداد اقامت داشت ارسلان بساسيرى باستظهار مستنصر فاطمى و طرفداران او در الجزيره بولايت موصل تاخت و در شهر سنجار با قريش عقيلى امير موصل و قتلمش پسر عمّ طغرل بجنگ پرداخت و در اين واقعه نور الدّوله دبيس مزيدى امير حلّه از بساسيرى و خليفهء فاطمى طرفدارى ميكرد . بساسيرى و نور الدّوله فاتح شدند و قريش و قتلمش شكستى سخت خوردند .\r\nقائم خليفه هم براى آنكه اين شكست را كه خطر آن متوجّه خلافت او بود تلافى كند و هم از شرّ سپاهيان طغرل كه بعلّت طول اقامت در بغداد باعث آزار كلّى مردم بودند آسوده شود طغرل را مأمور حدود الجزيره كرد و سلطان پس از سيزده ماه اقامت به آن سمت حركت نمود .\r\nدر نتيجهء اين حركت نور الدّوله باطاعت طغرل درآمد همچنين امير مروانى\r\n\r\n","description":"","footnote":"","page_name":" 318 ","page_number":711},
  {"content":"\r\n\r\nديار بكر مطيع او شد و طغرل پس از خواباندن فتنهء اين حدود و سپردن آنها بابراهيم ينال در سال 449 ببغداد برگشت و بساسيرى بحدود شام پناه برد و چون شنيد كه ابراهيم ينال از موصل بعنوان عصيان بر طغرل به طرف بلاد جبل حركت كرده در 450 به آن شهر آمد و بار ديگر بر موصل دست يافت ليكن طغرل بسرعت خود را از بغداد بموصل رساند و بساسيرى گريخت .\r\n\r\nدفع فتنهء بساسيرى در 451\r\nپس از مراجعت طغرل از بغداد و حركت او بهمدان بساسيرى فرصتى مناسب بدست آورد و ببغداد حمله برد . قائم خليفه چون تاب مقاومت نداشت دار الخلافه را ترك كرد و بساسيرى در هشتم ذى القعده 450 بپاىتخت عبّاسيان وارد شد و بنام المستنصر باللّه فاطمى خطبه خواند و نام بنى عبّاس به اين ترتيب در بغداد از خطبه حذف شد .\r\nامّا طغرل پس از رسيدن بهمدان گرفتار طغيان برادرش ابراهيم ينال شد و چون سپاهيانى كافى همراه نداشت از برادرزادگان خود پسران داود يعنى از الب ارسلان و قاورد و ياقوتى كمك خواست و ايشان به يارى او آمدند و ابراهيم ينال را در نزديكى رى شكست دادند و طغرل اين بار امر داد تا او را كشتند و چون از اين خيال فارغ شد بسرعت به سمت بغداد توجّه كرد تا بساسيرى را از آنجا براند و قائم را بخلافت برگرداند .\r\nبساسيرى در ششم ذى القعدهء 451 يعنى درست پس از يكسال اقامت دار الخلافه را از ترس طغرل و مردم شورشى رها نمود و قائم خليفه و طغرل ببغداد آمدند و طغرل بعد از آنكه قائم را بر كرسى خلافت مستقرّ ساخت بعزم قلع مادّهء بساسيرى عازم كوفه شد تا بساسيرى را از حركت به سمت شام مانع آيد و راه برگشت او را ببرّد . در نتيجهء يك جنگ بساسيرى بقتل رسيد و سر او را بتاريخ نيمهء ذى الحجّهء 451 بامر طغرل ببغداد پيش قائم خليفه فرستادند و شرّ بساسيرى و دورهء استيلاى فاطميان بر بغداد بانجام رسيد .\r\n\r\n","description":"","footnote":"","page_name":" 319 ","page_number":712},
  {"content":"\r\n\r\n\r\nوفات طغرل اوّل در 455\r\nطغرل بعد از دفع فتنهء بساسيرى و اصلاح امور سرزمين عراق عرب و الجزيره ببلاد جبل برگشت و چون زوجهء او در آخر سال 452 فوت كرد از قائم خليفه دختر او را بزوجيّت خواست قائم ابتدا از اين امر استنكاف ورزيد ليكن چون از تهديدات طغرل در بيم افتاد باكراه به اين كار رضا داد و در ذى القعدهء 454 دختر قائم رسما به عقد طغرل درآمد .\r\nدر اوايل سال 455 طغرل از ارمنستان عازم بغداد شد و پس از قريب دو ماه اقامت در دار الخلافه با زوجهء خليفه دختر برادر خود كه از شوهر ناراضى بود به سمت رى حركت كرد ولى در اين شهر ناخوش شد و كمى بعد در آنجا بسنّ هفتاد در هشتم رمضان 455 مرد مدّت سلطنت او از شوّال 429 الى رمضان 455 قريب 26 سال طول كشيده است .\r\nوزير مشهور طغرل ابو نصر منصور بن محمّد كندرى است از اهل قريهء كندر نيشابور كه عميد الملك لقب داشته و قبل از او كه از اواخر سال 448 تا آخر ايّام پيوسته در اين مقام بوده چهار نفر ديگر در دستگاه طغرل بوزيرى رسيده بودند كه مشهورترين آنها همان ابو القاسم على بن عبد اللّه جوينى معروف بسالار پوژگان است .\r\nعميد الملك كندرى كه در رديف رقيب و خصم خود خواجه نظام الملك طوسى از وزراى بزرگ سلاجقه است از منشيان بزرگ دو زبان فارسى و عربى بوده و بيشتر رونق دولت طغرل مديون كفايت و كاردانى آن مرد نامى است و بر اثر بصيرت عميد الملك در كارها و مايهء علمى و ادبى و تدبير و سياست او بود كه طغرل به سهولت توانست بر عراق عرب و دار الخلافه مستولى شود و قائم خليفه و وزرا و درباريان او را بدون جنگ و خونريزى مطيع خود سازد و نفوذ معنوى عميد الملك در دربار خلافت همه وقت اختلافات بين دو دربار را بنفع طغرل فيصله ميداد .\r\n\r\n","description":"","footnote":"","page_name":" 320 ","page_number":713},
  {"content":"\r\n\r\n\r\n2 - عضد الدّوله محمّد الب ارسلان بن جغرى ( 455 - 465 )\r\nطغرل اوّل در مرض موت خود در رى سليمان يكى از پسران برادر خويش داود جغرى بيك را كه با مادرش در خدمت او بودند بعنوان جانشين خود اختيار نمود و عميد الملك كندرى پس از مرگ طغرل سليمان را به اين عنوان برداشت و بنام او خطبه خواند .\r\nجغرى بيك كه در ايّام حيات طغرل بر قسمت شرقى ممالك سلاجقه يعنى ماوراء النّهر و خراسان امارت داشت و آن نواحى را در مقابل تعرّضات خانيان و غزنويان دفاع ميكرد در سال 451 مرده و از چهار پسرش الب ارسلان و قاورد و ياقوتى و سليمان الب ارسلان در ايران شرقى جاى او را گرفته بود . زوجه‌اش با سليمان به خدمت طغرل آمده بودند و طغرل مادر سليمان را پس از فوت برادر به عقد ازدواج خود درآورده بود و باصرار همين زن بود كه طغرل سليمان را در سلطنت وارث خود قرار داد\r\nچون خبر مرگ طغرل بخراسان رسيد الب ارسلان از اطاعت برادر خود سليمان سرپيچيد و بدستيارى وزير نامى خويش ابو على حسن بن على بن اسحاق طوسى يعنى خواجه نظام الملك خود را وارث طغرل خواند و جمعى از امراى سلجوقى نيز جانب او را گرفتند و عميد الملك كندرى چون ديد كه كار سلطنت سليمان با وجود حريفى قوى مانند الب ارسلان پيش نخواهد رفت او نيز در رى خطبهء پادشاهى را بنام الب ارسلان خواند و سليمان را عنوان وليعهدى او داد .\r\n\r\nقتل عميد الملك در ذى الحجّهء 456\r\nپس از جلوس بسلطنت الب ارسلان با خواجه نظام الملك از نيشابور به طرف رى حركت كرد تا پسر عمّ پدرش شهاب الدّوله قتلمش بن اسرائيل را كه بادّعاى سلطنت برخاسته و بر رى\r\n\r\n","description":"","footnote":"","page_name":" 321 ","page_number":714},
  {"content":"\r\n\r\nمستولى شده بود دفع نمايد .\r\nجنگ بين اتباع قتلمش و الب ارسلان در نزديكى خوار رى اتّفاق افتاد و شكست بر سپاه قتلمش روى كرد و قتلمش در معركه جان سپرد . اين قتلمش چنان كه بعد اشاره خواهيم كرد جدّ شعبهء سلاجقهء روم است .\r\nالب ارسلان و نظام الملك پس از اين فتح در آخر محرّم سال 456 برى وارد شدند و عميد الملك بعذرخواهى به خدمت خواجه نظام الملك آمد و 500 دينار بعنوان پيشكش تقديم نمود و چون از حضور سلطان و وزير بيرون رفت اكثر سپاهيان در ركاب او به حركت آمدند . سلطان و وزير از اين مسئله انديشناك شدند و الب ارسلان ظاهرا بسعايت خواجه امر داد تا عميد الملك را دستگير ساختند و بمرورود فرستادند و او قريب يك سال در آن شهر در زندان بود تا آنكه در ذى الحجّهء سال 456 بدستور سلطان و وزير آن دستور فاضل را كشتند و سر او را بكرمان پيش خواجه نظام الملك فرستادند .\r\n\r\nفتوحات الب ارسلان\r\nالب ارسلان مملكتى را كه از عمّش طغرل به ارث يافته بود از دو طرف مغرب و شمال شرقى وسعت بخشيد و در ظرف نه سال و نيم سلطنت بكفايت خود و تدبير وزير خويش خواجه نظام الملك حدود دولت سلاجقه را بكنار سيحون و ساحل درياى مديترانه رساند و جميع مدّعيانى را كه داعيهء سلطنت و مخالفت داشتند از ميان برد از آن جمله در سال 456 به قصد تنبيه امير ناحيهء ختّلان ( از ولايات درهء علياى جيحون ) كه سر بعصيان برداشته بود رفت و او را كشت و ولايتش را مطيع ساخت سپس بسركوبى عمّ خود يبغو كه بر هرات امارت داشت و از الب ارسلان اطاعت نميكرد شتافت و او را نيز مغلوب و مطيع ساخت و در بازگشت از هرات چغانيان را هم مسخر ساخت و بنيشابور برگشت .\r\nپس از آسايش خاطر از جانب ماوراء النّهر و خراسان الب ارسلان بعزم جهاد عازم بلاد ارمنيّه و حدود ممالك روم شرقى شد و از نيشابور برى و از آنجا بآذربايجان آمد و نخجوان را مركز اردوى خود قرار داد .\r\n\r\n","description":"","footnote":"","page_name":" 322 ","page_number":715},
  {"content":"\r\n\r\n\r\nفتح ارمنستان و قسمتى از گرجستان و ابخاز در 456\r\nارمنستان يعنى ناحيهء ما بين سه درياچهء وان و اروميه و گوگچه از زمانى كه خلافت بنى عبّاس رو بضعف نهاده و دولت روم شرقى نيز بر اثر تعرّضات دائمى مسلمين الجزيره و شام از ارمنستان غافل شده بود بار ديگر جانى گرفته و پادشاهان مقتدرى پيدا كرده بود كه بلاد مختلفهء اين سرزمين را تحت يك حكومت و اداره آورده بودند .\r\nچون امپراطورى روم شرقى به مردى كافى و كارى يعنى بازيليوس دوّم « 1 » ( 365 - 416 ) رسيد اين امپراطور كه جز تجديد عظمت باستانى روم خيالى نداشت در شبه جزيرهء بالكان و آسياى صغير ببسط حدود دولت خود پرداخت از آن جمله در مغرب بلغارستان را گرفت و در مشرق بارمنستان تاخت و قسمت اعظم بلاد ما بين درياچه‌هاى وان و اورميه را مسخر كرد و ارمنستان مقارن ايّامى كه دولت سلاجقه در كار تشكيل بود گرفتار حريفى قوى مثل بازيليوس و همسايهء مقتدر ديگرى يعنى دولت ابخاز ( در شمال ارمنستان و سواحل بحر سياه ) شد .\r\nبازيليوس پس از غلبهء بر ارمنستان به خيال مطيع كردن گيورگى « 2 » پادشاه جوان ابخاز از زاويهء جنوب شرقى بحر سياه عازم تسخير بلاد گيورگى شد ليكن گيورگى بكمك ارامنه و مسلمين بازيليوس را شكست داد و شوكت امپراطور روم درهم شكست بر خلاف بر اهميّت و اعتبار دولت ابخاز افزوده گشت .\r\nپس از مرگ گيورگى در سال 418 پادشاهى ابخاز بپسر نه ساله‌اش بقراطى « 3 » واگذاشته شد و مادرش مأمور ادارهء امور ملكى گرديد .\r\nبقراطى پس از آنكه برشد رسيد درصدد بسط مملكت برآمد از جمله ببلاد مسلم‌نشين قفقاز يعنى ولايات تفليس و ارّان حمله برد و در 430 مسلمين ارّان را شكستى سخت داد و در 434 تفليس را محصور نمود .\r\nدورهء اقتدار بقراطى زياد طولى نكشيد چه از يك طرف روميان او را مغلوب\r\n\r\n\r\n","description":"","footnote":"\r\n( 1 ) -  Basile II . \r\n( 2 ) -  Giorgi \r\n( 3 ) -  Bagrati \r\n","page_name":" 323 ","page_number":716},
  {"content":"\r\n\r\nكردند و از طرفى ديگر ابراهيم ينال برادر طغرل در سال 440 ببلاد او تاخت و بقراطى بناچار از امپراطور روم شرقى يارى خواست ليكن تركان سلجوقى هر دو سپاه را مغلوب ساختند و در عهد طغرل اوّل ابراهيم ينال پس از فتح بلاد ارزنة الرّوم و ملازگرد تا بندر طرابوزان پيش رفت .\r\nدر سال 446 چنان كه در فوق گذشت الب ارسلان و پسرش ملكشاه و وزيرش خواجه نظام الملك بنخجوان آمدند . ملكشاه و نظام الملك پس از گشودن بسيارى از قلاع و بلاد گرجستان و ابخاز به خدمت الب ارسلان برگشتند و سلطان خود نيز سفرى بولايت كارتلى ( گرجستان غربى ) رفت و بقراطى چاره‌اى نديد جز آنكه با قبول پرداخت خراج و دادن دختر خود بالب ارسلان با سلطان سلجوقى از در صلح درآيد . اين دختر را بعدها الب ارسلان طلاق داد و خواجه نظام الملك به عقد خويش درآورد .\r\nپس از فتح گرجستان و ابخاز الب ارسلان امارت تفليس را بامير كرد نژاد گنجه يعنى امير فضلون واگذاشت و از راه قارص بفتح قلعهء آنى ( در مغرب ايروان بر سر راه اخلاط در ارمنستان ) رفت و پس از مدّتى محاصره آنجا را از تصرّف عيسويان بيرون آورد و بر اثر اين فتوحات نام الب ارسلان در جميع بلاد اسلامى پيچيد و خليفه امر داد تا علنا بر منابر بدعا و ثناى سلطان سلجوقى قيام نمايند .\r\n\r\nفتوحات الب ارسلان در طرف مشرق\r\nبعد از گشودن قلعهء آنى الب ارسلان باصفهان آمد و از آنجا بكرمان رهسپار گرديد و از آنجا برادرش قاورد بن جغرى كه از سال 433 امير اين ديار شده و لقب عماد الدّوله قراارسلان اختيار نموده بود باستقبال سلطان شتافت و الب ارسلان پس از اطمينان از انتظام آن حدود بپاىتخت خويش يعنى مرو برگشت و در آنجا دختر طمغاج خان ابراهيم خاقان افراسيابى را به ازدواج پسر خود ملكشاه آورد و دختر سلطان ابراهيم غزنوى را هم‌چنانكه در ضمن سلطنت اين پادشاه گفته‌ايم براى ارسلانشاه يكى ديگر از پسران خود گرفت و به اين ترتيب بين سه خاندان سلجوقى و خانى و غزنوى رابطهء قرابت برقرار گرديد .\r\n\r\n","description":"","footnote":"","page_name":" 324 ","page_number":717},
  {"content":"\r\n\r\nدر سال 457 الب ارسلان سفرى بماوراء النّهر و خوارزم كرد و پس از مسلّم ساختن ناحيهء جند از مراكز اوّلى اقامت سلاجقه و گرفتن اطاعت از امراى آن ناحيه و خوارزم بمرو مراجعت نمود .\r\nدر مراجعت بمرو الب ارسلان پسر خود ملكشاه را رسما بوليعهدى اختيار كرد و از برادران و امرا و بزرگان سلجوقى بتصديق سلطنت ملكشاه بعد از خود قول گرفت سپس ممالك خويش را در اين تاريخ يعنى ابتداى سال 458 بين برادران و پسران و اقارب خود منقسم ساخت از آن جمله بلخ را بسليمان و خوارزم را در عهدهء ارسلان ارغو و طخارستان و چغانيان را به الياس سه برادر خود واگذاشت و مرو را به ارسلانشاه پسر ديگر خود سپرد .\r\nدر سال 459 عماد الدّوله قاورد امير سلجوقى كرمان و برادر سلطان عاصى شد و نام الب ارسلان را از خطبه انداخت و دعوى استقلال كرد . الب ارسلان بكرمان آمد و پس از مغلوب ساختن لشكريان قاورد در قلعهء جيرفت بر او دست يافت ليكن او را عفو نمود و باميرى كرمان باقى گذاشت سپس از آنجا بفارس رفت و در اين سفر نظام الملك قلعهء اصطخر را براى سلطان فتح كرد و در نتيجهء اين عمل مقام او در پيش الب ارسلان بيش از پيش عزيز و محترم گرديد .\r\n\r\nفتح ملازگرد در سال 463\r\nدر سال 462 امپراطور روم شرقى رومانوس ديوجانس « 1 » با لشكر عظيم بحمله ببلاد شام پرداخت و مسلمين و امير مرداسى حلب يعنى محمود بن صالح را مغلوب ساخت و محمود كه تا اين تاريخ خود را مطيع و پيرو خلفاى فاطمى مصر قرار داده بود چون انحطاط شوكت فاطميان و دولت روزافزون الب ارسلان را مشاهده كرد از علويان مصرى روگرداند و قبل از آنكه گرفتار حملهء الب ارسلان شود در سال 463 در حلب بنام قائم عبّاسى و الب ارسلان خطبه خواند و در همين تاريخ بود كه در مكّه و مدينه نيز نام مستنصر فاطمى را از خطبه انداختند و بجاى آن نام قائم و الب ارسلان را گذاشتند .\r\n\r\n\r\n","description":"","footnote":"\r\n( 1 ) -  Romanos Diogenes \r\n","page_name":" 325 ","page_number":718},
  {"content":"\r\n\r\nالب ارسلان با وجود اينكه محمود بن صالح خود را مطيع سلطان خوانده بود بولايت حلب آمد و از محمود خواست كه بپيشگاه او حاضر شود . محمود امتناع كرد و سلطان بمحاصره حلب پرداخت . عاقبت محمود جز تسليم چاره‌اى نديد و با مادر خود بحضور الب ارسلان رسيد و سلطان او را بوساطت مادرش بخشود و حلب در سال 463 مسخر سلطان سلجوقى شد .\r\nرومانوس ديوجانس براى فتح بلاد از دست رفتهء ارمنستان و حدود غربى ممالك خود در همين سال با 200000 سپاهى مركّب از يونانيان و گرجيان و مردم بلغار و روسيّه و فرانسه بآسياى صغير آمد و در شهر ملازگرد ( ما بين درياچهء وان و ارزنة الرّوم در شمال اخلاط ) اردو زد . الب ارسلان با اينكه 15000 سوار ترك بيشتر همراه نداشت بجلوى امپراطور شتافت و ابتدا اهل و عيال خود را بهمراهى خواجه نظام الملك بهمدان فرستاد .\r\nالب ارسلان با وجود آنكه در نزديكى اخلاط بر مقدّمهء سپاه رومانوس ديوجانس غلبه يافت از آنجا كه از قلّت لشكريان خود بيمناك بود از امپراطور طلب صلح كرد ليكن امپراطور مغرور گفت كه در شهر رى با يكديگر صلح خواهيم نمود الب ارسلان دل به دريا زد و بعنوان مجاهدى كه جز فتح يا شهادت جوياى مقصود ديگرى نيست با همراهيان خود كه سوارانى متعصّب و چابك بودند بنام دفاع اسلام در نزديكى ملازگرد بر روميان تاخت و تركان سلجوقى با همان سيرهء خاصّى كه در حمله و جنگ و گريز داشتند با وجود كمى عدد بقدرى از عيسويان كشتند كه بىاغراق زمين از كشته پوشيده شد و امپراطور در چنگ ايشان اسير افتاد و او را پيش الب ارسلان آوردند .\r\nسلطان ابتدا سه تازيانه بر سر او زد و گفت چرا بدعوت صلح من جواب قبول ندادى امپراطور از شدّت تأثر پاسخ داد كه دست از سرزنش من بدار و هرچه خواهى بكن .\r\nالب ارسلان در مقابل گرفتن 1500000 دينار او را عفو كرد و با او صلحى بمدّت پنجاه سال بست و رومانوس ديوجانس را بكشور خود برگرداند .\r\nفتح ملازگرد يكى از وقايع مهمّ تاريخ آسياى غربى است چه از اين تاريخ\r\n\r\n","description":"","footnote":"","page_name":" 326 ","page_number":719},
  {"content":"\r\n\r\nببعد روميان كه از اواسط عهد اشكانى همواره در ارمنستان اعمال نفوذ ميكردند و با وجود مجاهدات پادشاهان اشكانى و ساسانى و مسلمين هنوز دست تسلّط و چشم طمع ايشان از اين ناحيه برداشته نشده بود ديگر روى اين بلاد را نديدند بلكه پس از اين واقعه نواحى آسياى صغير هم بتدريج از كف ايشان بدررفت و تمدّن يونانى و آداب عيسوى كه بپشتىبانى امپراطوران قسطنطنيّه تا حدود ارّان و آذربايجان دامنهء نفوذ و راه رسوخ داشت با فتح ملازگرد و شروع استيلاى تركان سلجوقى شروع بزوال كرد و تمدّن و آداب اسلامى و زبان فارسى متدرجا جاى آنها را گرفت .\r\n\r\nقتل الب ارسلان در دهم ربيع الاول 465\r\nطمغاج خان ابراهيم پادشاه توران در اواخر عمر سلطنت را بپسر خويش شمس الملك نصر واگذاشت و چون او بسال 460 وفات يافت شمس الملك مستقلّ گرديد و با سلاجقه از در عصيان درآمد .\r\nدر ابتداى سال 465 الب ارسلان براى سركوبى شمس الملك با 200000 سپاهى از جيحون گذشت . در صبح ششم ربيع الاوّل 465 قلعه‌بان يكى از قلاع را كه يوسف خوارزمى نام داشت و مصدر تقصيرى شده بود دست بسته پيش سلطان آوردند . چون يوسف با سلطان درشتى كرد الب ارسلان بنگاهبانان گفت كه او را رها كنند تا خود بتير هلاكش سازد . تير سلطان خطا كرد و يوسف با كاردى كه همراه داشت زخمى كارى بر الب ارسلان زد و چهار روز بعد سلطان از آن زخم مرد و نعش او را در مرو به خاك سپردند . مدّت سلطنت او نه سال و نيم بود و در تمام اين مدّت وزارت او را خواجه نظام الملك طوسى داشت و الب ارسلان با وجود سعايتى كه غالبا مدّعيان از خواجه ميكردند هيچگاه از او صرف‌نظر نكرد و همواره برأى و كفايت دستور كاردان خويش ميرفت .\r\n\r\n","description":"","footnote":"","page_name":" 327 ","page_number":720},
  {"content":"\r\n\r\n\r\n3 - جلال الدّين ابو الفتح حسن ملكشاه ( 465 - 485 )\r\nالب ارسلان شش پسر داشت : ملكشاه كه بنابر وصيّت و تعيين پدر بمقام او رسيد ، اياز و تكش و بورىبرس و تتش و ارسلان ارغو كه هر كدام سهمى از مملكت پدرى داشتند و ذكر اكثر ايشان در تفصيل وقايع بعد بيايد .\r\nملكشاه كه با پدر خود در لشكركشى بماوراء النّهر همراه بود پس از ضربت ديدن و وفات الب ارسلان با خواجه نظام الملك و سپاهيان خود بخراسان برگشت و برادر خود اياز را در بلخ گذاشت و چون شنيد كه عمّش عماد الدّوله قاورد بادّعاى سلطنت برخاسته و عازم تسخير رى و بلاد جبل است بعجله خود را برى رساند و به يارى امراى عرب حلّه و موصل در نزديكى همدان با سپاهيان قاورد روبرو شد و بالاخره بر او غلبه كرد و قاورد را گرفت و شبانه او را بصوابديد خواجه نظام الملك كشت ليكن كرمان را بپسر او كرمانشاه واگذاشت و كرمان و عمان و سواحل دريا همچنان به ارث تا سال 583 در خاندان قاورد بود و اين خاندان را سلاجقهء كرمان ميخوانند .\r\n\r\nفتوحات ملكشاه\r\nملكشاه قبل از آنكه بسلطنت برسد يعنى در ايّامى كه با پدر خود در الجزيره و ارمنستان بجنگ مشغول بود يكى از امراى ترك خوارزمى خود را كه اتسز ( اتسيس ) نام داشت با عدّه‌اى سپاهى بتعرّض بلاد شام و فلسطين كه تحت امر مستنصر فاطمى بودند فرستاد اتسز در سال 463 ببيت - المقدّس تاخت و دمشق را در محاصره گرفت ليكن در اين تاريخ بفتح آنجا نايل نيامد و تا سال 468 هر سال تعرّض خود را نسبت به آنجا تجديد ميكرد تا آنكه بالاخره در اين سال اخير دمشق را از تصرّف گماشتهء مستنصر بدرآورد و سال بعد بمصر حمله برد و قاهره را محصور نمود امّا بعلّت ظلم و اجحاف بمردم و دفاع لشكريان فاطمى كارى از پيش نبرد و منهزم بشام برگشت .\r\n\r\n","description":"","footnote":"","page_name":" 328 ","page_number":721},
  {"content":"\r\n\r\nدر سال 470 ملكشاه برادر خود تتش را كه تاج الدّوله لقب داشت مأمور شام كرد و به او اجازه داد كه هرچه از اين بلاد را بفتح بگشايد در قلمرو خود بياورد . تاج الدّوله تتش ابتدا حلب را محاصره نمود و چون در اين تاريخ سپهسالار اردوى فاطمى بتنبيه اتسز خوارزمى بشام آمده و دمشق را محصور كرده بود تتش بدعوت اتسز به يارى او رفت و مصريان از شنيدن اين خبر گريختند . اتسز تتش را بدمشق راه نداد و در بيرون باروى شهر بملاقات او آمد تتش از اين قضيّه غضبناك شد و اتسز را كشت و دمشق را در سال 472 متصرّف گرديد و سلسلهء سلاجقهء شام را تأسيس كرد .\r\nدر همين سال 472 امير عقيلى موصل يعنى شرف الدّوله مسلم بن قريش حلب را از چنگ آخرين امير مرداسى آنجا بيرون آورد و آن سلسله را منقرض ساخت و ملكشاه حلب را ضميمهء ممالك امير موصل كرد امّا شرف الدّوله در تاريخ 476 چون شنيد كه تتش به قصد تسخير انطاكيه و بيرون آوردن آنجا از بغداد با سپاهى گران بامر ملكشاه حركت كرده براى متصرّفات خود در وحشت افتاد و از خليفهء فاطمى مصر مدد خواست تا دمشق را از تصرّف سلاجقه خارج كند ليكن به اين امر توفيق نيافت و بعلّت رسيدن خبر شورشى در بلاد اصلى خود ناچار بمراجعت شد .\r\nملكشاه براى سركوبى شرف الدّولهء عقيلى در سال 477 سپاهيانى از بغداد و ديار بكر بالجزيره فرستاد و اين سپاه اگرچه امير موصل را منهزم و محصور كردند امّا ملكشاه بعلّت انقلاب خراسان و عصيان برادرش تكش با شرف الدّوله صلح نمود و او را همچنان در بلاد خود باميرى باقى گذاشت .\r\n\r\nفتح انطاكيه در سال 477\r\nملكشاه در سال 470 حكومت ولايت قونيه و آق‌سرا از بلاد آسياى صغير را كه بدست تركان سلجوقى فتح شده بود بپسر شهاب الدّوله قتلمش بن اسرائيل سابق الذكر پسر عمّ طغرل اوّل و جغرى يعنى سليمان واگذاشته بود و اين سليمان مؤسس شعبهء سلاجقهء روم است .\r\nسليمان بن قتلمش در سال 477 بر بندر انطاكيه كه از سال 358 بتصرّف\r\n\r\n","description":"","footnote":"","page_name":" 329 ","page_number":722},
  {"content":"\r\n\r\nروميان شرقى درآمده بود حمله برد و آنجا را بنام ملكشاه فتح كرد و بر حوزهء حكومتى خويش كه مؤسّس شعبهء سلاجقهء روم است افزود فتح انطاكيه حدود ممالك سلجوقى را از طرف مغرب بكنار درياى مديترانه رساند .\r\nبعد از فتح انطاكيه شرف الدّولهء عقيلى به اين عنوان كه امير عيسوى انطاكيه ساليانه به او خراجى ميداده از سليمان بن قتلمش هم تقاضاى همين معامله را كرد و چون سليمان ابا نمود بين ايشان جنگ درگرفت و شرف الدّوله بدست سليمان كشته شد .\r\n\r\nفتح حلب در 479\r\nما بين بلاد تاج الدّوله تتش مالك دمشق و مؤسّس شعبهء سلاجقهء شام و قلمرو سليمان بن قتلمش امير قونيه و آق‌سرا و انطاكيه و بانى شعبهء سلاجقهء روم حلب فاصله بود و حلب چنان كه گفتيم پس از انقراض عقيليان ضميمهء موصل محسوب ميشد . سليمان بن قتلمش خواست كه پس از فتح انطاكيه آنجا را هم بگيرد ليكن مردم حلب تتش را بضبط آن شهر دعوت كردند و به اين شكل ما بين دو سردار سلجوقى جنگ درگرفت و سليمان در تاريخ صفر 479 بدست تتش كشته شد و حلب به تصرف تتش درآمد .\r\nسلطان ملكشاه در همين سال 479 در ماه جمادى الاخرى از اصفهان عازم الجزيره و شام شد و از راه موصل ببلاد درهء علياى فرات رفت و بعضى از قلاع آن نواحى را كه هنوز در دست روميان بود گرفت سپس بحلب آمد و تتش قبل از آنكه برادرش ملكشاه برسد شهر را رها نمود و بشام رفت و سلطان ببغداد برگشت .\r\n\r\nفتح ماوراء النّهر در سال 482\r\nدر همان تاريخى كه الب ارسلان بقتل رسيد و ملكشاه بعجله براى دفع قاورد برى آمد شمس الملك خاقان توران فرصت را مغتنم شمرده بحدود خراسان تاخت و در ربيع الآخر سال 465 شهر ترمذ را پس گرفت و برادر ملكشاه اياز را از بلخ راند ليكن اندكى بعد بعلّت اختلافاتى كه ما بين افراد خانيّه بروز كرد و مراجعت ملكشاه از عراق و حركت او بسمرقند شمس الملك بقبول صلح مجبور گرديد .\r\n\r\n","description":"","footnote":"","page_name":" 330 ","page_number":723},
  {"content":"\r\n\r\nدر ايّام خانى احمد خان برادرزادهء شمس الملك كه جوانى ستم‌پيشه و متعدّى بود جماعتى از روحانيّون ماوراء النّهر از دست او بملكشاه شكايت بردند و سلطان را در سال 482 بضبط بلاد احمد خان دعوت كردند . ملكشاه با خواجه نظام الملك از اصفهان بخراسان آمد و پس از جمع سپاهى بماوراء النّهر حمله برد ابتدا بخارا را مسخر ساخت سپس بمحاصرهء سمرقند پرداخت و اندكى بعد آن شهر را گرفت و بر احمد خان دست يافت و او را باسيرى با خود نگاه داشت و پس از سپردن سمرقند بيكى از گماشتگان خويش شهر اوزجند را نيز مسخر كرد و امير خانى كاشغر به خدمت سلطان آمد و قبول كرد كه خطبه و سكّه را در حوزهء حكومتى خود بنام سلطان مزيّن سازد .\r\nدر همين سفر مشهور ملكشاه بماوراء النّهر و كاشغر بود كه خواجه نظام الملك براى نماياندن وسعت ممالك سلجوقى اولا اجرت ملّاحان جيحون را بر خراج انطاكيه نوشت ثانيا فرستادهء امپراطور روم شرقى را كه از پس از فتح ملازگرد ساليانه خراجى بسلاطين سلجوقى ميداد و براى اداى اين دين باصفهان آمده بود با خود بحدود كاشغر آورد تا در آنجا خراج مقرّر را بپردازد و مردم بگويند كه امپراطور روم خراج ساليانه را در حدود كاشغر بسلطان سلجوقى تسليم نموده است .\r\nدر مراجعت ملكشاه بخراسان تركان چگلى كه در خدمت ملكشاه ميزيستند و برياست عين الدّوله در سمرقند مانده بودند بعلّت نرسيدن وظيفهء خود شوريدند و امير خانى فرغانه يعقوب تكين را كه برادر خان كاشغر بود بسمرقند دعوت نمودند يعقوب تكين بسمرقند آمد و عين الدّوله را كشت و خود بر آن شهر مستولى شد .\r\nملكشاه پس از شنيدن اين اخبار بعجله از خراسان بماوراء النّهر برگشت و چون ببخارا رسيد يعقوب تكين از سمرقند گريخت و سپاهيانش او را ترك گفتند و او بناچار بپناه برادر خود امير كاشغر رفت . سلطان امير كاشغر را بتسليم يعقوب تكين امر داد و گفت كه اگر اين امر را اطاعت نكند بكاشغر خواهد تاخت . خان كاشغر برادر را روانهء خدمت سلطان كرد ليكن مأمورين چون در راه شنيدند كه خان كاشغر بدست يكى از ياغيان اسير شده يعقوب تكين را رها نمودند و ملكشاه صلاح خود را در اين ديد كه از\r\n\r\n","description":"","footnote":"","page_name":" 331 ","page_number":724},
  {"content":"\r\n\r\nتعقيب يعقوب تكين دست بدارد و وزير زوجهء خود تركان « 1 » خاتون را كه دختر طمغاج خان ابراهيم و عمّهء احمد خان خاقان سمرقند بود يعنى تاج الملك ابو الغنايم مرزبان بن خسرو فيروز شيرازى را باصلاح كار يعقوب تكين مأمور ساخت و تاج الملك اين وظيفه را به خوبى انجام داد و يعقوب تكين را باطاعت سلطان آورد و باصفهان برگشت .\r\n\r\nاسماعيليّه و ظهور دعوت جديد\r\nاسماعيليّه قومى هستند از شيعيان آل على كه پس از فوت امام جعفر صادق امام ششم بجاى امام موسى كاظم برادر او اسماعيل را امام هفتم ميدانستند و مىگفتند كه اسماعيل مستور شده و ائمّهء بعد از او همه پنهانند و در وقتى كه مصلحت باشد ظاهر خواهند شد . به همين علّت اين گروه از شيعه را اسماعيليّه يا بعلّت آنكه فقط بهفت امام قائل بوده‌اند سبعيّه ميخواندند .\r\nدر باب امام عقيدهء اسماعيليّه اين بود كه چون عقل بشر براى معرفت خداوند كافى نيست شخصى بعنوان امام بايد مردم را مثل معلّم از راه تعليم به اين معرفت آگاه كند و به همين مناسبت است كه اسماعيليه را تعليميّه نيز مىگويند .\r\nدر خصوص شريعت اسماعيليّه چنين عقيده داشتند كه اسلام داراى ظاهر و باطنى است و اگر كسى بر باطن شريعت پى برد و ظواهر را مهمل گذاشت بحثى بر او نيست و به همين دليل غالب احكام شريعت را بوجهى تأويل ميكردند و براى هريك از عبادات و غيره باطنى ميساختند و علّت شهرت ايشان بلقب باطنيّه « 2 » نيز همين است .\r\nپس از اسماعيل بن جعفر صادق مبلّغين مذهب اسماعيلى و دعاة ايشان در جميع بلاد اسلامى منتشر شدند و علنا يا در سرّ مردم را به اين دين خواندند و در پاره‌اى مواقع بگرواندن امرا و سلاطين و قبايل و مردم بلادى در شرق و غرب توفيق يافتند و مهمترين پيشرفت كار ايشان قبل از اهميّت يافتن سلسلهء فاطميان در افريقا قيام قرامطه است كه در سال 278 ظهور كردند و بر بسيارى از شهرهاى عراق و شام\r\n\r\n\r\n","description":"","footnote":"\r\n( 1 ) - اصل تلفظ اين كلمه كه در تركى بمعنى خانم و ملكه است تركن بكسر تاء و كاف است .\r\n( 2 ) - به اين آيه از قرآن كريم استناد ميكردند  « بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ » \r\n","page_name":" 332 ","page_number":725},
  {"content":"\r\n\r\nو عمان و بحرين استيلا يافتند و مكّه را گرفتند و مدّتها اسباب آزار و كشتار مسلمين در اين نواحى بودند .\r\nدر ايران و ماوراء النّهر اسماعيليّه اگرچه در ايّام امارت امير نصر بن احمد و در به دو كار ديالمهء آل زيار در دستگاه‌هاى دولتى رخنه و نفوذى يافتند ليكن بعلّت بر روى كار آمدن تركان متعصّب غزنوى و سلجوقى نتوانستند از خود دولتى تشكيل دهند فقط دعاة و پيروان آن مذهب در پناه كوه‌ها و قلعه‌هاى مستحكم ميزيستند و از آنجا تعاليم دينى خود را بمردم ميرساندند امّا در مغرب يعنى افريقا بر خلاف كار ايشان پيشرفتى بزرگ حاصل كرد و بسال 296 در تونس دولتى تشكيل دادند و براى آنكه ائمّهء ايشان با علويان ايران مشتبه نشوند خود را بفاطمه دختر حضرت رسول منتسب ساختند و نام فاطميّون بر خود گذاشتند و به شرحى كه سابقا گذشت بتدريج بر مصر و قسمت عظيمى از شام و عربستان مسلّط آمدند و در عهد ارسلان بساسيرى مدّت يك سال هم در بغداد بنام خود خطبه ميخواندند .\r\nبعد از مرگ المستنصر باللّه خليفهء فاطمى مصر ( 427 - 487 ) ميان دو پسرش المصطفى لدين الله نزار و مستعلى بر سر خلافت نزاع شد چه مستنصر ابتدا نزار را جانشين خود كرده بود ليكن بعد از اين انتصاب پشيمان شد و وليعهدى را بمشتعلى داد و اين دو پسر هر كدام طرفدارانى داشتند .\r\nنتيجهء اين اختلاف آن شد كه اسماعيليّه به دو گروه منقسم گرديدند : نزاريّه طرف نزار را گرفتند و مستعلويّه طرف مستعلى را . نزار هيچگاه بخلافت نرسيد و مغلوب و اسير برادر شد و در همين حال مرد ليكن يارانش در اطراف منتشر شدند و مردم را به خود خواندند . اين دعوت نزاريّه را دعوت جديده ميخوانند . اسماعيليان ايران كه از اين تاريخ ببعد بدعوت پرداخته‌اند همه از نزاريّه‌اند و مدّعيند كه فرزندان يكى از پسران نزارند .\r\nدر ايّام خلافت مستنصر از كسانى كه بدين اسماعيلى درآمد شخصى بود حسن بن صبّاح نام از مردم رى كه درست اصل و نسب او معلوم نيست .\r\n\r\n","description":"","footnote":"","page_name":" 333 ","page_number":726},
  {"content":"\r\n\r\nحسن در سال 469 از رى باصفهان و از آنجا بآذربايجان و شام رفت و در 471 سفرى بمصر كرد و يك سال و نيم در آنجا ماند و در سلك جماعتى درآمد كه طرفدار خلافت نزار بودند و به اين عقيده بمشرق برگشت و از اواخر سال 473 بدعوت مردم ايران بمذهب اسماعيليان نزارى پرداخت و در ششم رجب 483 بر قلعهء الموت « 1 » استيلا يافت و آن نقطه را مركز دعوت و مقرّ اقامت خود قرار داد و ياران او غير از اين قلعه در اكثر نقاط صعب الوصول كوهستانى شمال و مشرق ايران از حدود آذربايجان تا كرمان مخصوصا در ناحيهء ديلم و قومس و قهستان پناهگاه‌هاى محفوظى داشتند و در زيردست سران اسماعيلى ايران و محتشمان اين قلعه‌ها جمعى مردم جان‌باز فداكار بنام فدائى بودند كه اسماعيليّه غالبا بتوسّط ايشان دشمنان زياد خود را از رؤساى لشكرى و دينى و امرا و پادشاهان ميكشتند و اين عمل وحشت غريبى در سراسر ممالك سلجوقى توليد كرده بود بخصوص كه گاهى بعضى از امرا و سلاطين هم وسيلهء اسماعيليّه را در كشتن دشمنان خويش به كار مىبردند و چنين شهرت ميدادند كه فدائيان اسماعيلى به آن مبادرت ورزيده‌اند .\r\n\r\nقتل خواجه نظام الملك در دهم رمضان 485\r\nدر اواخر سلطنت ملكشاه چون خواجه نظام الملك پير شده بود و قسمت عمدهء كارهاى كشورى بتوسّط پسران متعدّد و كسان و بستگان او اداره ميشد و ايشان هم بعلّت نفوذ فوق العادهء خواجه و سوابق طولانى خدمت او در دستگاه سلاجقه غالبا از جادهء انصاف و اعتدال منحرف ميشدند و در كارها باستبداد و تحكّم عمل مىنمودند ملكشاه از نظام الملك و پسران و كسان او رنجش حاصل كرد و جماعتى از وزراى زيردست و عمّال\r\n\r\n\r\n","description":"","footnote":"\r\n( 1 ) - الموت مخفف إله آموت - إله آموخت است يعنى « عقاب آموخت » چه إله بلغت ديلمى بمعنى عقاب است و علت آنكه آن را به اين اسم خوانده‌اند آنست كه يكى از امراى شكاردوست ديلم روزى عقاب خود را در پى شكار سرداد و عقاب بر اين موضع نشست . امير آن موضع را براى بناى قلعه‌اى بسيار مناسب ديد و آن را به همين سبب راهنمائى عقاب إله آموت و الموت ناميد . ترجمهء اين كلمه بآشيانهء عقاب غلط است .\r\n","page_name":" 334 ","page_number":727},
  {"content":"\r\n\r\nمهمّ ديوانى نيز كه وجود خواجه و نفوذ او و پسرانش را مانع ترقّى خود مىپنداشتند آتش نقار بين شاه و وزير را دامن ميزدند و پيوسته در شكست كار خاندان نظام الملكى مىكوشيدند .\r\nاز وزراى دستگاه ملكشاه كسانى كه بيش از همه در استيصال نظام الملك سعى داشتند سه تن بودند : تاج الملك سابق الذّكر كه در اين تاريخ وزارت تركان خاتون زوجهء ملكشاه و رياست ديوان طغرا و انشاى سلطانى را داشت ، مجد الملك ابو الفضل اسعد بن محمد قمى رئيس ديوان استيفا و سديد الملك ابو المعالى مفضّل بن عبد - الرزّاق رئيس ديوان عرض لشكر . از اين سه تن گذشته تركان خاتون هم كه جانشينى سلطان را براى پسر خردسال خود محمود ميخواست و نظام الملك با آن مخالفت داشت با اين مخالفين همدست بود و ميكوشيد كه تاج الملك شيرازى بمقام نظام - الملك منصوب شود و به اين ترتيب پسرش بسلطنت برسد .\r\nامّا ملكشاه با وجود ميل قلبى بكوتاه كردن دست خواجه و پسران و كسان او از كارها بنا بمصلحت ملك و بيم از تولّد اغتشاش علنا نميتوانست به اين كار اقدام كند بخصوص كه جماعتى از لشكريان جدّا از خواجه و فرزندان او حمايت ميكردند و طايفه‌اى از ايشان كه غلامان نظاميّه خوانده ميشدند مستعدّ آن بودند كه با اندك معاملهء سوئى كه نسبت بمخدومين ايشان روا داشته شود سر بشورش و طغيان بردارند .\r\nدر سال آخر سلطنت ملكشاه ما بين شحنهء مرو كه از خواصّ بندگان سلطان بود و شمس الملك عثمان يكى از پسران خواجه نزاع شد و سلطان بر اثر شكايت شحنهء مرو تاج الملك و مجد الملك را پيش خواجه فرستاد و به او پيغام داد كه : « اگر در ملك شريك منى آن حكم ديگر است و اگر تابع منى چرا حدّ خويش نگاه نميدارى و فرزندان و اتباع خويش را تأديب نميكنى كه بر جهان مسلّط شده‌اند تا حدّى كه حرمت بندگان ما نگاه نميدارند اگر ميخواهى بفرمايم كه دوات از پيش تو بگيرند » .\r\nخواجه از اين پيغام رنجيد و گفت : « با سلطان بگوئيد كه تو نمىدانى كه من در\r\n\r\n","description":"","footnote":"","page_name":" 335 ","page_number":728},
  {"content":"\r\n\r\nملك شريك توأم و تو به اين مرتبه بتدبير من رسيده‌اى و بر ياد ندارى كه چون سلطان شهيد الب ارسلان كشته شد چگونه امراى لشكر را جمع كردم و از جيحون بگذشتم و از براى تو شهرها بگشادم و اقطار ممالك شرق و غرب را مسخر گردانيدم . دولت آن تاج بر اين دوات بسته است . هرگاه اين دوات بردارى آن تاج بردارند « 1 » »\r\nملكشاه بيش از پيش از اين جواب خواجه كه الحق سخت درشت بود رنجيد بخصوص كه پيغام رسانندگان نيز آنچه ميتوانستند آب را گل‌آلود كردند ليكن با تمام اين احوال باز سلطان بعزل خواجه اقدام نكرد و ظاهرا در پى فرصتى بهتر بود تا بشكلى ديگر بدفع او قيام نمايد .\r\nملكشاه در همين تاريخ از اصفهان به سمت بغداد حركت كرد و نظام الملك نيز در ركاب بود . در حدود صحنهء كرمانشاه جوانى در لباس صوفيان براى تقديم عرضحالى پيش خواجه آمد و خواجه را در دهم رمضان 485 كارد زد و نظام الملك از آن زخم مرد و چنين شهرت يافت كه قاتل از فدائيان اسماعيلى بوده و باغواى تاج الملك بقتل خواجه اقدام نموده .\r\nغلامان نظاميّه و طرفداران خواجه قتل او را بتحريك تاج الملك شيرازى و رضاى باطنى سلطان دانستند و كينهء اين وزير و سلطان را در دل گرفتند و مصمّم شدند كه در موقع مناسب انتقام اين حركت را از ايشان بكشند .\r\nنظام الملك كه اصلا از دهقانزادگان ولايت بيهق ( سبزوار ) ولى در طوس تربيت يافته بود پس از تحصيل ادب و فقه در خدمت عامل بلخ داخل شد و عامل مزبور او را بالب ارسلان شناساند و خواجه در دستگاه اين اميرزاده كه از جانب طغرل بجاى پدر خود جغرى بيك بر خراسان اقامت داشت سمت وزارت يافت و او چنان كه ديديم خواجه را در 13 ذى الحجّهء 455 پس از قتل عميد الملك كندرى بوزارت دولت سلجوقى اختيار نمود و خواجه از اين تاريخ تا زمان قتل خود بمدّت بيست و نه سال و هفت ماه و كسرى پيوسته در عهد الب ارسلان و ملكشاه خواجهء بزرگ و سيد الوزراء\r\n\r\n\r\n","description":"","footnote":"\r\n( 1 ) - از كتاب تجارب السلف .\r\n","page_name":" 336 ","page_number":729},
  {"content":"\r\n\r\nبود و جميع حلّ و عقد امور دولت عظيم و وسيع سلجوقى از كاشغر تا انطاكيه بكفايت و سياست او انجام مىپذيرفت . تولّد او بسال 410 اتّفاق افتاده .\r\nخواجه نظام الملك مشهورترين وزراى ايرانى بعد از اسلام است چه علاوه بر كاردانى و حسن اداره مردى ديندار و نيكوسيرت و باخير و بركت بود و از خود آثار خيريّهء بسيار بجا گذاشت و در غالب بلاد اسلام بانشاء مساجد و مدارس اقدام كرد از آن جمله در طوس و هرات و نيشابور و بغداد مدارسى بنام نظاميّه ساخت كه مشهورترين آنها نظاميّهء بغداد است . ابنيهء ديگر او در اصفهان و بغداد و بلاد ديگر تا مدّتى نام نظام - الملك را زنده ميداشت و شعرا در مدح او قصيده‌ها گفته و علما و فضلا بنام او كتابها نوشته‌اند .\r\nنفوذ نظام الملك در دستگاه سلاجقه با قتل او از ميان نرفت چه فرزندان متعدّد او در ايّام اولاد ملكشاه و سلاطين ديگر سلجوقى مكرّر بوزارت و مشاغل عمدهء ديوانى رسيدند و اين حال تا آخر عهد سلجوقيان برقرار بود .\r\n\r\nمرگ ملكشاه در نيمهء شوال 485\r\nبعد از قتل خواجه ملكشاه از كرمانشاه ببغداد آمد و در 24 رمضان به آنجا رسيد و تاج الملك را بجاى خواجه سمت وزارت داد و كمى بعد يعنى در نيمهء شوّال اين سال او را بوضعى كه كسى ندانست مسموم كردند و ظاهرا اين كار بدست غلامان نظاميّه و طرفداران خواجه كه سلطان را در قتل مخدوم خود سهيم ميدانستند انجام يافته و چون ملكشاه مرد مردم چندان از مرگ او متأثر نشدند و مرگ او را پس از قتل خواجه نظام الملك چندان مهم نشمردند .\r\nملكشاه بهرجهت بزرگترين سلاطين سلجوقى است و دولت سلجوقيان در عهد او بمنتهاى وسعت و عظمت خود رسيده چه از حدّ چين تا مديترانه و از شمال بحيرهء خوارزم و دشت قبچاق تا ماوراى يمن بنام او خطبه ميخواندند و امپراطور روم شرقى و امراى عيسوى گرجستان و ابخاز به او خراج و جزيه ميداده و اصفهان در عهد او و خواجه نظام الملك از مهمترين بلاد دنيا و يكى از آبادترين آنها بوده و اين پادشاه و وزير و\r\n\r\n","description":"","footnote":"","page_name":" 337 ","page_number":730},
  {"content":"\r\n\r\nعمّال و اعيان ديگر سلجوقى در آن شهر ابنيهء بزرگى ساخته بودند كه هنوز آثار يكعدّه از آنها برجاست . رونق عمدهء سلطنت ملكشاه كه خود نيز پادشاهى كافى و ديندار و عادل بود چنان كه گفتيم تا حدّى مديون كفايت خواجه و پسران اوست ليكن سلطان غير از ايشان وزراء و عمّال ديوانى ديگرى نيز داشته كه اكثر مردمى كاردان و كافى بوده‌اند و در زيردست خواجه كار ميكرده‌اند . مشهورترين ايشان يكى كمال الدّوله ابو الرّضا فضل اللّه بن محمّد زوزنى است كه تا سال 479 سمت رياست ديوان انشاء و اشراف را داشته و پسر هنرمندش سيّد الرّؤسا ابو المحاسن محمّد معين الملك در اين شغل از او نيابت ميكرده . در سال 476 سلطان كمال الدّوله و سيّد الرّؤسا را معزول كرد و پس از سپردن آن مقام بيكى دو تن ديگر از منشيان آن را بتاج الملك فارسى سپرد و تاج الملك تا قتل خواجه در اين سمت باقى بود .\r\nديگر از وزراى نامى ملكشاه شرف الملك ابو سعد محمّد بن منصور خوارزمى است كه سمت رياست ديوان استيفا را داشته و ابو الفضل محمّد مجد الملك قمى از او نيابت ميكرده و اين مجد الملك بعدها بمقام شرف الملك منصوب شده بطوريكه در اواخر ايّام ملكشاه عمدهء كارها بدست تاج الملك و مجد الملك و سديد الملك عارض كه هر سه مخالف و مدّعى خاندان نظام الملك بودند ميگذشت و همين بر روى كار آمدن اين جماعت بجاى امثال كمال الدّوله و شرف الملك و نظام الملك نيز يكى از اسباب بروز تزلزل و خرابى در كارهاى دولتى گرديد .\r\nاز كارهاى مشهور ملكشاه اقدام باصلاح تقويم و بستن زيجى است در اصفهان بسال 467 كه در آن حكيم و شاعر عاليقدر ابو الفتح عمر بن ابراهيم خيّام نيشابورى نيز شركت داشته و اين تقويم همانست كه بتقويم جلالى شهرت يافته .\r\n\r\n","description":"","footnote":"","page_name":" 338 ","page_number":731},
  {"content":"\r\n\r\n\r\n4 - ركن الدّين ابو المظفّر بركيارق ( 485 - 498 )\r\nبعد از مرگ ملكشاه تركان خاتون و تاج الملك وفات سلطان را پنهان كردند و محرمانه از امراى اطراف براى محمود پسر خردسال ملكشاه كه قريب چهار سال و كسرى عمر داشت بسلطنت عهد و پيمان گرفتند و مقتدى خليفه هم باصرار تركان خاتون حاضر شد كه نام پادشاهى بر محمود بنهد . تاج الملك بوزارت محمود اختيار شد و امير انر از امراى ملكشاهى بسپهسالارى لشكر او .\r\nپسر ارشد ملكشاه بركيارق كه مادرش زبيده خاتون دختر ياقوتى بن جغرى بيك بود در تاريخ فوت پدر در اصفهان اقامت داشت . تركان خاتون چون ميدانست كه با وجود او سلطنت پسرش صورت نخواهد گرفت امر داد كه بركيارق را در اصفهان در زندان انداختند . غلامان نظاميّه در اصفهان از خبر نصب محمود بسلطنت و انتخاب تاج الملك بوزارت بشورش آمدند و بركيارق را از زندان بيرون آوردند و بسلطنت برداشتند و بهمراهى او پيش رئيس شهر رى ابو مسلم سروشيارى داماد خواجه نظام الملك رفتند .\r\nتركان خاتون و تاج الملك و محمود باصفهان آمدند و پس از تسخير آن شهر و جمع سپاهى بجنگ بركيارق عازم شدند .\r\nجنگ بين دو اردو در اواخر ذى الحجّهء سال 485 در نزديكى بروجرد اتّفاق افتاد و فتح نصيب بركيارق شد و تركان خاتون باصفهان گريخت و بركيارق در عقب او بمحاصرهء اصفهان آمد .\r\nتاج الملك در حين جنگ بروجرد گريخت ليكن دستگير شد و او را پيش بركيارق كه بمحاصرهء اصفهان مشغول بود آوردند بركيارق ابتدا ميخواست كه با گرفتن 200000 دينار وزارت خود را به او واگذارد امّا نظاميّه كه دشمن تاج الملك بودند\r\n\r\n","description":"","footnote":"","page_name":" 339 ","page_number":732},
  {"content":"\r\n\r\nو نميخواستند كه وزارت از خاندان نظام الملك بيرون رود شورش كردند و بسلطان فهماندند كه جز به قيمت سر تاج الملك دست از عصيان برنخواهند داشت . عاقبت هم در 12 محرّم 486 بر سر تاج الملك ريختند و او را كه در اين تاريخ بيش از 47 سال نداشت پاره‌پاره كردند .\r\nبركيارق به سهولت بر اصفهان دست يافت و مخالفان خود را بكلّى مغلوب ساخت و رسما بجاى پدر نشست و وزارت خود را بيكى از پسران خواجه كه در اين تاريخ در اصفهان بود يعنى عزّ الملك حسين سپرد .\r\n\r\nمحاربات بركيارق با مدعيان سلطنت\r\nغير از تركان خاتون و پسرش محمود بركيارق در ابتداى سلطنت گرفتار مدّعيان عديده شد كه يكى از مقتدرترين آنها تاج الدّوله تتش امير شام بود .\r\nتتش پس از شنيدن خبر مرگ برادر بمخالفت با برادرزاده قيام نمود ابتدا حلب و انطاكيه و رها را از دست امراى سلجوقى گرفت و حكّام آن نواحى را مطيع خود ساخت سپس بفتح موصل پرداخت و آنجا را از دست امير عقيلى آن بيرون آورد و ديار بكر و آذربايجان را هم مسخر خود نمود ليكن چون امراى حلب و رها جانب بركيارق را گرفتند تتش بمراجعت بشام مجبور گرديد .\r\nآذربايجان در اين تاريخ تحت حكومت اسماعيل بن ياقوتى خال بركيارق بود . تركان خاتون اسماعيل را بوعدهء ازدواج فريفت و او را بقيام بر خواهرزادهء خود واداشت . اسماعيل از اصحاب بركيارق شكست يافت و باصفهان گريخت و تركان خاتون نام او را پس از نام پسر خود محمود بر سكّه‌ها نقش نمود و ميخواست كه با او ازدواج كند ليكن امراى بركيارقى دريافتند كه اسماعيل قصد سلطنت و قتل سلطان را دارد به همين جهت او را كشتند و خواهرش زبيده خاتون با اينكه تا اين تاريخ از او حمايت ميكرد سكوت اختيار نمود .\r\nبركيارق و عزّ الملك در تاريخ 17 ذى القعده 486 ببغداد آمدند و مقتدى خليفه در 14 محرّم سال بعد او را سلطان خواند و به او لقب ركن الدّين داد و اتّفاقا\r\n\r\n","description":"","footnote":"","page_name":" 340 ","page_number":733},
  {"content":"\r\n\r\nروز بعد خليفه مرد و جانشين او مستظهر نيز سلطنت بركيارق را تصديق نمود .\r\nدر ماه جمادى الاولى از اين سال تتش بحلب حمله برد و امرائى را كه با بركيارق موافقت كرده بودند كشت و بار ديگر حلب و الجزيره و ديار بكر و آذربايجان و همدان را مسخر نمود و در همدان فخر الملك ابو الفتح مظفّر پسر ارشد خواجه نظام الملك به خدمت او رسيد و تتش نظر بميل عامّهء مردم بخاندان نظام الملكى او را بوزارت خود برداشت .\r\nبركيارق در شوّال 487 از راه موصل بجنگ عمّ خود تتش بكردستان آمد ولى از تتش شكست خورد و باصفهان گريخت . مردم اصفهان و طرفداران برادرش محمود ميخواستند بركيارق را كور كنند و محمود را بپادشاهى بردارند ليكن از حسن اتّفاق براى بركيارق محمود در اين تاريخ مريض و تركان خاتون نيز وفات يافته بود محمود در همين ايّام مرد و بركيارق از عذابى كه جهت او تهيّه شده بود رست .\r\nسلطنت بركيارق در اين تاريخ سخت متزلزل بود چه از طرفى تتش قدرت فوق العاده حاصل كرده و مستظهر خطبهء پادشاهى را بنام او مقرّر كرده بود و از طرفى ديگر عزّ الملك وزيرش قبل از حركت سلطان بجنگ تتش در موصل وفات يافته و كسى كه بتواند امور پريشان او را سر و صورتى بخشد وجود نداشت .\r\nبركيارق پس از مراجعت باصفهان پسر دوّم خواجه نظام الملك يعنى مؤيّد الملك شهاب الدّين ابو بكر عبيد اللّه را كه تازه از فتنهء خراسان گريخته و به اين شهر آمده بود بوزارت خود اختيار نمود و مؤيّد الملك كه كافىترين پسران خواجه و از وزراى بافضل و كاردان سلجوقى است به زودى سلطنت متزلزل بركيارق را استوار كرد و بزرگترين دشمنان او يعنى تتش را در نتيجهء يك جنگ كه در صفر 488 در نزديكى رى اتّفاق افتاد منهزم نمود و تتش در واقعه بقتل رسيد و شرّ او دفع گرديد .\r\nدر جنگ رى فخر الملك برادر بزرگتر مؤيّد الملك كه سمت وزارت تتش را داشت اسير سپاهيان بركيارق شد و او كه آرزوى صدارت سلطان و رسيدن بمقام پدر را از مدّتها در سينه مىپخت با دشمنان برادر همدست شد و ايشان يعنى زبيده خاتون\r\n\r\n","description":"","footnote":"","page_name":" 341 ","page_number":734},
  {"content":"\r\n\r\nمادر بركيارق و مجد الملك قمى مستوفى بالاخره سلطان را بعزل مؤيّد الملك واداشتند و فخر الملك را بوزارت بركيارق رساندند و مجد الملك با داشتن سمت وزارت زبيده خاتون و ديوان استيفا در حقيقت بر همهء كارها مسلّط گرديد و وزارت فخر الملك اسمى بلامسمّى بود .\r\nخراسان را در ابتداى سلطنت بركيارق ارسلان ارغو برادر ملكشاه حاكم مرو تحت امر خود آورده و امراى ديگر را در نقاط مختلفهء آن سرزمين مغلوب و مقهور كرده بود ليكن مؤيّد الملك و بركيارق امارت او را تصديق نميكردند و بعلّت گرفتارى هائى كه داشتند نميتوانستند بدفع او نيز قيام نمايند .\r\nپس از عزل مؤيّد الملك و بر روى كار آمدن مجد الملك ارسلان ارغو علنا بر بركيارق قيام كرد و گفت كه هرگز بمكاتبهء با مجد الملك تن درنخواهد داد و ظاهرا اين امر تا حدّى بتحريك عماد الملك ابو القاسم از پسران خواجه نظام الملك بود كه وزارت ارسلان ارغو را در عهده داشت .\r\nبركيارق عمّ ديگر خود بورىبرس را بدفع ارسلان ارغو فرستاد ولى بورىبرس از عهدهء برادر برنيامد و بالاخره هم در سال 488 مغلوب ارسلان ارغو شد و خراسان همچنان در دست اين امير عاصى باقى ماند .\r\nدر سال 490 بركيارق برادر خردسال خود احمد سنجر را بهمراهى امير قماج و وزارت كيامجير الدّوله ابو الفتح علىّ بن حسين اردستانى بحكومت خراسان و دفع ارسلان ارغو فرستاد و خود نيز در جمادى الاولى از همين سال بهمراهى فخر الملك بخراسان حركت كرد . ارسلان ارغو را قبل از رسيدن سپاهيان سلطانى يكى از غلامان او بقتل رساند و خراسان به سهولت مسخر بركيارق شد و سلطان پس از هفت ماه اقامت در بلخ سنجر را با القاب ملك و ناصر الدّين بحكومت خراسان گذاشت و در همين ايّام فخر الملك را نيز از كار انداخت و مستقلّا وزارت خود را بمجد الملك قمى واگذاشت و فخر الملك در نيشابور منزوى شد ليكن اين انزوا طولى نكشيد زيرا كه سنجر در همين سال 490 مجير الدّوله را از شغل خود عزل نمود و\r\n\r\n","description":"","footnote":"","page_name":" 342 ","page_number":735},
  {"content":"\r\n\r\nفخر الملك را بوزارت خود برداشت و فخر الملك تا عاشوراى سال 500 كه تاريخ قتل اوست بدست فدائيان اسماعيلى همچنان وزير سنجر بود .\r\n\r\nقيام محمّد بن ملكشاه بر بركيارق\r\nمؤيّد الملك بعد از آنكه از وزارت بركيارق معزول شد به قصد كشيدن انتقام از مجد الملك قمى و سلطان مدّتى به اين در و آن در ميزد تا مگر يكى از امرا را بر سلطان بشوراند چون در هيچ طرف كارش پيشرفت نكرد بگنجه پيش محمّد برادر ديگر سلطان كه بر ارّان و گنجه حكومت داشت رفت و او را كه با سنجر از يك مادر بود بقيام بر بركيارق برادر پدرى خود واداشت و خود به سمت وزارت محمّد او را به طرف همدان و رى حركت داد .\r\nبركيارق بسرعت سپاهيانى جمع آورد و براى دفع برادر از رى بزنجان شتافت .\r\nدر اين نقطه جماعتى از سپاهيان سلطانى بر او قيام كردند و قتل مجد الملك قمى را خواستار شدند . سلطان زيربار نرفت امّا عاصيان بخيمهء مجد الملك ريختند و او را در تاريخ 18 شوّال 492 قطعه‌قطعه نمودند و سر او را برداشتند و به طرف اردوى محمّد و مؤيّد الملك رفتند .\r\nبركيارق بعد از اين واقعه ناچار باصفهان گريخت و چون مردم او را به آنجا راه ندادند عازم خوزستان شد و محمّد در خرقان نام سلطنت اختيار نمود و خليفهء عبّاسى هم او را در 17 ذى الحجّهء 492 بسلطنت شناخت و به او لقب غياث الدّنيا و الدّين داد .\r\nمؤيّد الملك كه از شرّ حريفى مثل مجد الملك خلاص شده بود زبيده خاتون مادر بركيارق را كه اسير شده بود در حبس انداخت و عاقبت آن زن را كه پيوسته در طرفدارى از مجد الملك ميكوشيد و اسباب عمدهء عزل مؤيّد الملك از وزارت بركيارق شده بود در حبس كشت .\r\nما بين محمّد و بركيارق پنج نوبت بر سر سلطنت جنگ درگرفت . در جنگ چهارم رجب 493 در نزديكى همدان بركيارق كه از شحنهء بغداد و خليفهء عبّاسى و\r\n\r\n","description":"","footnote":"","page_name":" 343 ","page_number":736},
  {"content":"\r\n\r\nامراى موصل و حلّه و الجزيره كمك گرفته بود مغلوب محمّد شد و ناگزير بپناه امير حبشى از امراى سلطانى كه در اين تاريخ بر قسمتى از خراسان و خوارزم امارت داشت فرار كرد امّا سنجر بر خلاف جانب برادر پدرى و مادرى خود محمّد را گرفت و در جنگ پوژگان بركيارق و حبشى را منهزم ساخت بركيارق باصفهان آمد و امير حبشى دستگير و مقتول شد .\r\nدر جنگ سوّم جمادى الاخرى سال 494 در نزديكى همدان بركيارق كه بهمراهى يكى از امراى محمّد پشت گرم شده بود و بر برادر غلبه كرد و مؤيّد الملك بدست يكى از غلامان مجد الملك اسير افتاد و بركيارق با اينكه ابتدا ميخواست با گرفتن پولى گزاف وزارت خود را به او واگذارد بر اثر قتل مادر بدست مؤيّد الملك و جفاكاريهاى ديگر او را بدست خود گردن زد .\r\nسوّمين جنگ بين محمّد و بركيارق در صفر سال 495 در نزديكى نهاوند رخ داد چه محمّد كه پس از شكست سال قبل بخراسان پيش سنجر رفته و به يارى برادر و با او ببغداد رهسپار گرديد و خليفه و بعضى از امراى عرب به او كمك نمودند و محمّد بجنگ بركيارق بنهاوند آمد و پس از يكى دو روز جنگ مختصر بالاخره بين طرفين صلح شد و مقرّر گرديد كه گنجه و ارّان و آذربايجان و موصل تحت امر محمّد باشد و بقيّهء ممالك سلجوقى با عنوان سلطنت حقّ بركيارق .\r\nدر مراجعت بقزوين محمّد از اين مصالحه پشيمان شد و كسانى را كه واسطهء عقد آن شده بودند بسستى و خيانت منسوب كرد و از شناختن سلطنت برادر امتناع نمود و با لشكرى فراوان برى آمد و در جمادى الاولى از همين سال 495 با برادر روبرو شد امّا پيش از جنگ سپاهيان او پراكنده شدند و محمّد با هفتاد سوار به طرف اصفهان منهزم گرديد و چون پاىتخت از سلطان خالى بود آنجا را بتصرّف آورد و شهر را بر روى بركيارق بست .\r\nبركيارق باصفهان آمد و شهر را در محاصره گرفت و محمّد پس از هفت ماه مقاومت عاقبت چون عاجز شد از اصفهان بهمدان گريخت و در آنجا لشكرى كه بهمراهى\r\n\r\n","description":"","footnote":"","page_name":" 344 ","page_number":737},
  {"content":"\r\n\r\nامير منصور پسر ديگر خواجه نظام الملك و نصير الملك محمّد بن مؤيّد الملك از گنجه به يارى او آمده بودند به او پيوستند و محمّد براى تهيّهء كار خود بآذربايجان رفت و در آنجا جمعى از امرا به او ملحق شدند .\r\nجنگ پنجم بين بركيارق و محمّد در هشتم جمادى الاخرى سال 496 در نزديكى خوى اتّفاق افتاد و شكست بر لشكر محمّد رو كرد و از دو برادر محمّد بجانب ارمنستان رفت و بركيارق بتبريز .\r\nبالاخره محمّد و بركيارق در ربيع الآخر سال 497 با يكديگر صلح كردند و قرار شد كه ممالك شمالى سفيدرود گيلان تا باب الابواب يعنى آذربايجان و ارّان و ارمنستان و الجزيره و موصل و شام تحت امر محمّد باشد و عراق و اصفهان و بلاد جبل مطيع بركيارق و اين قرار تا ربيع الآخر 498 كه بركيارق فوت كرد همچنان باقى بود .\r\n\r\nوفات بركيارق\r\nبركيارق به مرض سل مبتلى گرديد و چون در ماه صفر 498 عزم بغداد كرد در راه مرضش شدّت يافت و ناچار شد كه چهل روز در بروجرد اقامت كند عاقبت در همانجا در دوّم ربيع الآخر فوت نمود و قبل از وفات پسر كوچك خود ملكشاه را كه چهار سال و هشت ماه سن داشت بجانشينى برگزيد و امير اياز سپهسالار اردوى خويش را باتابكى او منصوب نمود .\r\nبركيارق كه ارشد پسران سلطان ملكشاه بود در وقت فوت بيش از بيست و پنج سال نداشت و مدّت دوازده سال و چهار ماه سلطنت كرد و او مردى كريم و عاقل و صبور و بخشاينده و نيكوروى بود و غالب ايّام سلطنتش چنان كه ديديم بجنگ و كشمكش گذشت و بركيارق با اينكه در پاره‌اى اوقات صدمات و شكستهاى سخت ديد هيچگاه از تعقيب مقصود خود دست برنداشت تا آنكه بالاخره بر جميع مشكلات ظفر يافت .\r\n\r\n","description":"","footnote":"","page_name":" 345 ","page_number":738},
  {"content":"\r\n\r\n\r\nتجزيهء دولت سلجوقى\r\nبا اينكه بركيارق رسما جانشين ملكشاه و الب ارسلان بود ليكن جز بر بلاد جبل و اصفهان و عراق عرب بر قسمتى ديگر از ممالك وسيعهء سلجوقى مستقيما حكم نداشت و ساير نواحى اگر هم به ظاهر از سلطان اطاعت ميكردند فقط اسمى بود و در حقيقت مستقلّ بودند . شام را پسر تاج الدّوله تتش اداره ميكرد و بلاد روم را فرزندان سليمان بن قتلمش و كرمان را اولاد قاورد . ديار بكر در سال 495 و ارمنستان در 493 بتوسّط اتابكان و امراى سلجوقى از حوزهء اقتدار او بدر رفت ممالك شمال سفيدرود گيلان را هم چنان كه گفتيم برادرش غياث الدّين محمّد و ايران شرقى و ماوراء النّهر را هم برادر ديگرش سنجر تحت امر خود داشتند مخصوصا محمّد و سنجر كه هر كدام خود را در قلمرو خويش پادشاه مطلق العنان ميدانستند چندان بشأن بركيارق اعتنائى نميكردند و اين كيفيّت در حقيقت دولت عظيم سلاجقه را تجزيه كرد و ديگر هيچگاه آن صورت اتّحادى را كه در عهد طغرل و الب ارسلان و ملكشاه داشت به خود نديد مگر اندك زمانى در ايّام سلطنت سلطان سنجر چنان كه عنقريب به آن اشاره خواهيم نمود .\r\n\r\n5 - غياث الدّين ابو شجاع محمد ( 498 - 511 )\r\nسلطان غياث الدّين محمّد سوّمين پسر جلال الدّين ملكشاه است كه بسنّ از سنجر و محمود بزرگتر و از بركيارق كوچكتر بود و او و سنجر از يك مادر بودند و بركيارق از مادرى ديگر و محمود از مادرى ديگر .\r\nپس از وفات بركيارق امير اياز سپهسالار لشكر سلطان پسر او ملكشاه را ببغداد برد و از خليفه براى او بيعت گرفت امّا محمّد كه در اين تاريخ بمحاصرهء موصل مشغول بود از آنجا ببغداد آمد و اياز بالاخره بصلاحديد وزير خود با سلطان محمّد صلح\r\n\r\n","description":"","footnote":"","page_name":" 346 ","page_number":739},
  {"content":"\r\n\r\nكرد و نزاع بين محمّد و ملكشاه بن بركيارق برخاست امّا كمى بعد چون اياز راه نفاق و خيانت ميرفت سلطان او را كشت و ملكشاه را مانند فرزند در پيش خود نگاه داشت و سلطنت او را صافى شد و سنجر كه از سال 490 بحكومت خراسان و ماوراء النّهر منصوب بود و همواره جانب محمّد را رعايت ميكرد بميل تمام رياست و سلطنت برادر را بر خود شناخت و هيچگاه از تحت حكم او بيرون نرفت .\r\n\r\nسلطان محمّد و اسماعيليّه\r\nباطنيان اسماعيلى و دعاة دعوت جديده پس از كشته شدن خواجه نظام الملك و مرگ ملكشاه از جنگهاى دائمى بين بركيارق و محمّد و اوضاع بالنّسبه مغشوش ممالك سلجوقى استفاده كردند و در نقاط مختلفه مخصوصا در قاينات و رى و ساوه و اصفهان بتبليغات علنى و قتل و آزار مخالفين پرداختند و از همه بدتر آنكه در اصفهان پاىتخت دولت سلجوقى در ايّامى كه بين محمود و بركيارق و محمّد بر سر تصرّف آن نزاع در ميان بود جسارت باطنيّه به آنجا رسيد كه مردم را بانواع حيل ببعضى منازل ميبردند و محبوس يا مقتول ميكردند و چون اين حركت از ايشان آشكار شد عامّهء اصفهان شوريدند و جمع كثيرى از اسماعيليّه را در آتش انداختند .\r\nاسماعيليّه چنان كه سابقا هم اشاره كرديم براى حفظ جان و مصون ماندن از تعرّض دشمنان غالبا بقلاع مستحكم پناه مىجستند از آن جمله يكى از رؤساى ايشان كه احمد بن عبد الملك عطّاش نام داشت در حوالى سال 488 بر شاهدز يا قلعهء جلالى كه آن را سلطان ملكشاه بر فراز كوه آتشگاه اصفهان ساخته بود مستولى شد و پدر اين احمد يعنى عبد الملك از طرف اسماعيليان داعى عراق بود و حسن صبّاح در سال 464 در رى به خدمت او رسيد و نيابت او را يافت و چون حسن برياست اسماعيليان ايران برقرار گرديد احمد را بپاس احترام پدر برياست باطنيان اصفهان باقى گذاشت .\r\nاگرچه بركيارق در ايّام سلطنت چند بار بدفع اسماعيليّه پرداخت و در سال 489 يكى از قلاع مهمّ ايشان را در ابهر گرفت ليكن بعلّت گرفتاريهاى بزرگتر چندان فرصتى براى قلع‌وقمع اين طايفه بدست او نيفتاد و از اين علّت گذشته بركيارق و\r\n\r\n","description":"","footnote":"","page_name":" 347 ","page_number":740},
  {"content":"\r\n\r\nامراى او گاهى نيز به جهت از ميان بردن دشمنان پنهانى با باطنيّه ميساختند و از ايشان يارى ميطلبيدند چنان كه در جنگ پوژگان كه بين سنجر از طرفى و امير حبشى و بركيارق از طرفى ديگر روى داد 5000 تن از سواران امير اسماعيل بن گيللى امير اسماعيلى طبس و قاين بمدد امير حبشى و بركيارق آمده بودند و چون در ميان كسانى كه بدست فدائيان باطنى كشته شده بودند اكثريّت با اصحاب و ياران غياث الدّين محمّد مدّعى و خصم بركيارق بود كم‌كم چنين شهرت كرد كه بركيارق با اسماعيليّه همدست است و فدائيان باشارهء سلطان دست به اين قتلها ميزنند بخصوص كه پس از شكست محمّد در سال 494 و قتل مؤيّد الملك اسماعيليّه در دستگاه كشورى و لشكرى بركيارق نفوذى فوق العاده يافتند و جمعى را بآيين خود آوردند و اگر كسى با ايشان راه مخالفت ميرفت او را علنا بقتل تهديد مىنمودند و خواصّ و وزراى بركيارق از ترس هميشه با خود سلاح همراه داشتند و به همين حال هم بحضور سلطان بار مىيافتند .\r\nبركيارق براى دفع اين تهمت كه اتباع برادرش محمّد آتش آن را دامن ميزدند تصميم بسركوبى و قتل باطنيان گرفت و در يزد و الجزيره جمعى از رؤساى ايشان را كشت . با اين حال مادّهء اين طايفه قلع نشد و دست سلطان و اتباع او بقلعه‌هاى مستحكمى كه اين جماعت در اكثر نقاط ايران در تصرّف داشتند نرسيد .\r\nدر ايّام سلطنت سلطان غياث الدّين محمّد كار احمد بن عبد الملك عطّاش و ياران او كه در شاهدز اصفهان جاى داشتند سخت بالا گرفت و محمّد ديد كه در جنب پاىتخت او آشيانهء فساد عجيبى برپاست . امر داد تا شاهذر را در محاصره گرفتند عاقبت احمد در سال 500 هجرى تسليم شد و محمّد او و پسرش را كشت و شاهدز را خراب كرد و كسى كه بتدبير او شاهدز مسخر و احمد تسليم شد وزير سلطان محمّد سعد الملك سعد بن محمّد آبى بود كه از ابتداى سلطنت اين سلطان وزارت او را داشت .\r\nسعد الملك آبى پس از فتح شاهدز قلعهء خان لنجان را هم كه از قلاع معتبر اسماعيليّه و در هفت فرسنگى اصفهان بود از ايشان گرفت و شهرت و قدرتش افزايش يافت امّا او را پيش سلطان بهمدستى با باطنيان متّهم ساختند و محمّد او را در شوّال\r\n\r\n","description":"","footnote":"","page_name":" 348 ","page_number":741},
  {"content":"\r\n\r\n500 به اين جرم كشت و وزارت خود را بيكى از پسران خواجه نظام الملك يعنى ضياء الملك احمد كه در همين تاريخ بنظام الملك ثانى ملقّب شد سپرد .\r\nعمدهء اشتهار اين نظام الملك ثانى در وزارت سلطان محمّد نتيجهء دو واقعه است يكى فتح نعمانيّه در 19 رجب 501 ديگرى لشكركشى او به قصد قلعهء الموت در سال 503\r\nدر سال 500 سلطان محمّد خبر شد كه امير سيف الدّوله صدقه امير مزيدى حلّه از اطاعت او سرپيچيده است . سلطان در آخر ربيع الاوّل 501 عازم عراق عرب شد و او و وزيرش نظام الملك در 19 رجب 501 در محل نعمانيّه صدقه را شكست دادند و صدقه در جنگ كشته شد و محمّد ولايات او را ضميمهء ممالك خود ساخت .\r\nدر محرّم سال 503 سلطان محمّد بر اثر شكايات عديدهء مردم از اسماعيليّهء الموت نظام الملك را با امير جاولى سقاوو كه در فارس و خوزستان مكرّر بقلعه‌هاى اسماعيليه حمله برده بود بالموت فرستاد و نظام الملك بمحاصرهء الموت و يكى ديگر از قلاع آن حدود مشغول شد و با اينكه از بهار تا پائيز براى تسخير آن نقاط معطّل شد نتيجه‌اى بدست نياورد و از خيال خود دست برداشت و كمى بعد فدائيان اسماعيلى وزير را در بغداد كارد زدند ليكن زخم ايشان كارى نشد و نظام الملك پس از مدّتى ناخوشى شفا يافت و سال بعد يعنى در 504 محمّد او را از وزارت خود انداخت .\r\n\r\nوفات سلطان محمّد در 24 ذى الحجّهء 511\r\nسلطان ابو شجاع غياث الدّين محمّد بن سلطان ملكشاه كه از سال 486 تا 492 از جانب بركيارق در گنجه و ارّان امارت ميكرده و در اين تاريخ اخير بجاى برادر بسلطنت كلّ ممالك سلجوقى منصوب شده تا تاريخ 24 ذى الحجّهء 511 كه زمان فوت اوست دوازده سال و نيم پادشاه بوده است .\r\nدر موقع احتضار محمّد پسر چهارده سالهء خود محمود را نامزد سلطنت كرد و روز بعد از فوت سلطان بنام او خطبه خواندند و مستظهر خليفه نيز در 13 محرّم 512 امر داد تا در بغداد نام محمود را بسلطنت در خطبه داخل نمودند و او را بلقب\r\n\r\n","description":"","footnote":"","page_name":" 349 ","page_number":742},
  {"content":"\r\n\r\nمغيث الدّين ملقّب ساخت .\r\nسلطان محمّد كه هنگام وفات 37 سال بيش نداشت پادشاهى بود شجاع و عادل و نيكورفتار و در تمام ايّام سلطنت از او حركتى ناپسند سرنزد . در تقويت دين اسلام جدّ مخصوص داشت . جنگهاى او با ملاحده شاهد اين گفتار است . در سال 509 بعزم خارج كردن صليبيّون فرنگى كه از تاريخ سال 491 بر سواحل شام و فلسطين مستولى بودند لشكرى به آن سرزمين فرستاد ليكن بعلّت نفاقى كه ما بين امراى مسلمان الجزيره و شام وجود داشت اين لشكر شكست يافتند و شكست ايشان باعث تقويت موقع عيسويان صليبى گرديد .\r\n\r\n6 - سلطان معز الدّين ابو الحارث احمد سنجر ( 511 - 552 )\r\nبعد از رسيدن خبر مرگ سلطان محمّد ملك ناصر الدّين سنجر كه از تاريخ سال 490 بر خراسان و ماوراء النّهر امارت ميكرد و در اين مدّت او را فتوحاتى بزرگ نصيب شده بود از اطاعت امر برادرزادهء چهارده سالهء خود محمود و قبول عنوان سلطنت او استنكاف ورزيد و خود را بالقاب پدر خويش سلطان ملكشاه معزّ الدّين و سلطان خواند ليكن باحترام حقوق محمّد برادر خود متعرّض سلطان مغيث الدّين محمود پسر او نشد و ولايت غربى را همچنان بتصرّف او باقى گذاشت و اگرچه محمود و فرزندان ديگر محمّد مادام كه سنجر حيات داشت بعنف يا برغبت سيادت و رياست عمّ بزرگوار خويش را بر خود ميشناختند و نام سنجر را در خطبه در غالب ممالك سلجوقى تا شام و حرمين ياد ميكردند امّا قلمرو حقيقى سنجر از رى به طرف مشرق يعنى تا حدّ كاشغر و حوالى سند بود و بلاد غربى را پسران سلطان محمّد و امرا و اتابكان سلجوقى اداره مىنمودند .\r\nمدّت حكمدارى سنجر كه قريب شصت و دو سال طول كشيده به دو دوره\r\n\r\n","description":"","footnote":"","page_name":" 350 ","page_number":743},
  {"content":"\r\n\r\nتقسيم مىشود يك دوره از سال 490 تا 511 كه سنجر عنوان ملكى و از جانب برادران فقط امارت داشت و بلقب ناصر الدّين ملقب بوده است . دورهء دوّم از سال 511 تا 552 كه ايّام سلطنت و رياست اوست بر كلّ ممالك سلجوقى با القاب معزّ الدّين و سلطان السّلاطين و امثال اينها و قبل از اين تاريخ سنجر را ملك مشرق ميخواندند .\r\n\r\nالف - دورهء امارت سنجر ( 490 - 511 )\r\nاوّلين واقعهء مهمّ دورهء امارت ملك ناصر الدّين سنجر پس از از دفع فتنهء ارسلان ارغو فتح طخارستان و ترمذ است بسال 491 كه سنجر آن نواحى را از دست يكى از اميرزادگان سلجوقى بدرآورده و بحوزهء امارت خود ضميمه ساخته است و بعد از آن جنگ پوژگان است كه در طىّ سلطنت بركيارق به آن اشاره كرديم و سنجر در اين واقعه كه بسال 493 رخ داده به يارى برادرزادهء خود محمّد برخاسته و بركيارق و امير حبشى را مغلوب ساخته است و در اين جنگ سپهسالارى اردوى سنجر را امير يرغش بزرگترين امراى سنجر داشته است . سنجر امير يرغش را در تاريخ 494 بفتح قلاع اسماعيليّه در قهستان و طبس فرستاد و يرغش پس از قتل و خرابى بسيار در اين اقطار بمرو كرسى سنجر بازگشت و بار ديگر در سال 497 به همين نواحى مراجعت نمود و بر اسماعيليّه سخت گرفت . عاقبت سنجر باشارهء بعضى از درباريان خود با اسماعيليان صلح كرد به اين شرط كه ايشان قلعه‌اى تازه بنا نكنند و از خريدن اسلحه و دعوت مردم بدين خويش خوددارى نمايند و يرغش بخراسان مراجعت نمود . اين مصالحه را اكثر مردم خراسان نپسنديدند و سنجر از همين تاريخ بمواضعه و جانبدارى از باطنيان متّهم شد و بعدها نيز از او اعمالى سرزد كه اين تهمت را تقويت نمود .\r\n\r\n","description":"","footnote":"","page_name":" 351 ","page_number":744},
  {"content":"\r\n\r\n\r\nلشكركشى سنجر بماوراء النّهر\r\nسابقا گفتيم كه سلطان ملكشاه پس از فتح سمرقند در سال 482 احمد خان خاقان آنجا را با خود باسيرى بايران برد و پس از چندى او را بامارت سابق برگرداند . احمد خان در ايّام اقامت در ايران بعقيدهء باطنيّه درآمد و چون بسمرقند برگشت علما و فقها بر او شوريدند و حكم قتل او را دادند و احمد خان در محرّم 488 كشته شد و پسر عمّش بر جاى او نشست .\r\nدر عهد سلطنت بركيارق امارت خانيّه در دست سه تن از افراد اين خاندان گشت و ايشان همواره سلطنت و رياست بركيارق را تصديق داشتند تا آنكه در ايّام سفر سنجر بمعيّت برادر خود ببغداد ( سال 495 ) قدر خان جبريل از نبودن سنجر استفاده كرد و بهمدستى يكى از امراى سنجر مصمّم تسخير خراسان شد مخصوصا چون سنجر در برگشتن بخراسان سخت مريض بود و بين بركيادق و محمّد نيز خصومت شدّت داشت باقدام به اين جسارت ورزيد . سنجر به زودى شفا يافت و ببلخ بجلوى قدر خان شتافت و امير يرغش را بدستگيرى قدر خان كه از راه غفلت سرگرم شكار شده بود مأمور كرد و يرغش او را دستگير ساخت و او بامر سنجر بقتل رسيد و سنجر خواهرزادهء خود محمّد تكين را كه از طرف پدر از خانيّه بود و از ترس قدر خان در مرو ميزيست با لقب ارسلان خان بخاقانى سمرقند گماشت و ماوراء النّهر مستقيما مطيع سنجر شد و يكى دوبار از جمله در سال 503 كه ارسلانخان گرفتار معارض شد سنجر به او يارى داد و دشمن او را دفع كرد و ارسلانخان تا قريب بيست سال از تاريخ انتصاب خود در ماوراء النّهر به صلح و صفا امارت ميكرد و سنجر از اين طرف آسوده‌خاطر بود فقط در سال 507 بسنجر خبر دادند كه ارسلانخان برعاياى خود ظلم مىكند و از اطاعت او سرپيچيده سنجر با لشكرى به قصد او حركت نمود امّا ارسلانخان از ترس بامير قماج كه در اين تاريخ بزرگترين امراى سنجرى بود متوسّل شد و خود نيز بدعوت سنجر بسلحل چپ جيحون آمد و در حالى كه سنجر بر ساحل راست شط بر اسب سوار بود زمين خدمت بوسيد و سنجر او را عفو نمود و بمقرّ امارت خود برگرداند .\r\n\r\n","description":"","footnote":"","page_name":" 352 ","page_number":745},
  {"content":"\r\n\r\n\r\nفتح غزنين در 20 شوّال 511\r\nتفصيل لشكركشى سنجر را به طرف غزنه و علّت آن را در تاريخ غزنويان در ضمن سلطنت ارسلانشاه غزنوى نوشته و گفته‌ايم كه سنجر بنابر پيمانى كه در مرو با بهرامشاه برادر ارسلانشاه بسته بود به يارى او و بهمراهى امير انر و ابو الفضل نصر بن خلف ملك سيستان بغزنه لشكر كشيد و آنجا را در 20 شوّال 511 فتح نمود و بهرامشاه را بتخت نشاند و با او قرار گذاشت كه ابتدا بنام خليفه و سلطان محمّد و سنجر خطبه بخواند سپس بنام خود و به اين ترتيب غزنين كه تا اين تاريخ هيچوقت مسخر سلاجقه نشده بود بدست سنجر فرمان ايشان را گردن نهاد و اين فتح سنجر را فوق العاده در ممالك اسلامى مشهور و بلند نام ساخت .\r\nسلطان محمّد صلاح سنجر را در لشكركشى بغزنه نميدانست و او را از اين خيال منع مىنمود ليكن سنجر بتشويق وزير خود به اين امر برادر اعتنائى نكرد و بعد از گشودن آن شهر خبر فتح آن را براى برادر نوشت در حالى كه سلطان محمّد در مرض بود و دو ماه بعد يعنى در 24 ذى الحجّهء 511 مرد و سنجر سلطان شد .\r\nدر فتح غزنين وزارت سنجر با قوام الملك ابو الحسن صدر الدّين محمّد پسر فخر الملك بن نظام الملك بود و او را سنجر در ماه صفر سال 500 قريب يك ماه بعد از قتل پدرش فخر الملك كه در دهم محرّم همين سال بدست باطنيّه كشته شد به اين سمت برگزيده بود .\r\nسنجر در حين اقامت در غزنين بر وزير خود بدگمان شد و امراى سنجرى كه با صدر الدّين محمّد خوب نبودند و چشم طمع بمال گزافى كه در فتح غزنين نصيب او شده بود دوخته بودند سنجر را بقتل او تحريك كردند و سنجر پس از آنكه بمرو رسيد وزير خود را در هفت روز مانده به آخر ذى الحجّهء 511 كشت و اين شخص آخرين وزير سنجر است در دورهء امارت و ملكى او .\r\n\r\n","description":"","footnote":"","page_name":" 353 ","page_number":746},
  {"content":"\r\n\r\n\r\nب - دورهء سلطنت سنجر ( از ذى الحجهء 511 تا ربيع الاوّل 552 )\r\n\r\nجنگ ساوه در 12 جمادى الاولى 513\r\nبعد از قتل صدر الدّين محمّد سنجر سخت از اين حركت خود پشيمان شد مخصوصا چون خبر مرگ سلطان محمّد نيز در اين تاريخ به او رسيد و سنجر بر اثر آن بسيار زارى و بىتابى كرد بيشتر اين عمل زشت در او تأثير نمود . عاقبت چون ميل لشكريان و مردم را بخاندان نظام الملك مشهود ميديد برادرزادهء خواجه يعنى ابو المحاسن عبد - الرّزاق بن عبد اللّه را كه فقيه اجلّ و شهاب الاسلام لقب داشت بوزارت خود برگزيد و با اختيار لقب سلطان بجاى سلطان محمّد در مرو بسلطنت نشست .\r\nدر سال 513 سلطان مغيث الدّين محمود برادرزادهء سلطان سنجر كه از عنوان سلطنت سنجر شاكى بود و خيال ميكرد كه عمّ او با او نيز همان معامله را خواهد كرد كه با پدرش محمّد داشت بتحريك وزرا و امير علىّ بن عمر حاجب سالار و امراى عراق و حلّه و سپاهى فراوان برى آمد و لشكر عراق بسردارى منكوبرس و لشكر عرب برياست منصور بن صدقهء مزيدى در ركاب او بودند .\r\nسلطان سنجر با 20000 سپاهى و 18 زنجير فيل بهمراهى شهاب اسلام و امير ابو الفضل نصر بن خلف سيستانى و علاء الدّين محمّد خوارزمشاه و امير علاء الدّوله گرشاسف اتابك كاكويى يزد ( شوهر خواهر سنجر و محمّد ) بجلوى سپاهيان محمود شتافت و در جنگى كه در تاريخ 12 جمادى الاولى 513 در ساوه اتّفاق افتاد برادرزاده را شكستى سخت داد . محمود باصفهان گريخت و سنجر بهمدان آمد و خليفه در بغداد نام محمود را از خطبه انداخت و بنام سلطان سنجر خطبه خواند .\r\nدر همدان سنجر بعلّت قلّت سپاه و التماس مادرش تاج الدّين خاتون كه جدّهء محمود بود حاضر شد كه با او صلح كند و محمود بملاقات عمّ و جدّهء خود آمد و سلطان\r\n\r\n","description":"","footnote":"","page_name":" 354 ","page_number":747},
  {"content":"\r\n\r\nسنجر او را محبّت بسيار نمود و امر داد كه در جميع بلاد بعد از نام خود نام محمود را بوليعهدى ياد كنند و ممالك او را به غير از رى به او واگذاشت و پس از پنج سال يكى از دختران خود را از خراسان به عقد برادرزاده عراق فرستاد .\r\nكسى كه ميانهء محمود و سنجر را بهم‌زده بود مردى بود از عمّال ديوانى از اهالى درگزين همدان بنام زين الملك قوام الدّين ابو القاسم كه ابتدا سمت وزارت امير علىّ بن عمر حاجب بزرگ محمود را داشت و او كه مردى توطئه‌ساز و تبه‌كار و مكّار بود قريب پانزده سال در دو دولت محمود و سنجر و خليفه مرتكب بسى جنايات شد و بسيارى از مردم بيگناه را بدست عمّال خود با فدائيان اسماعيلى از ميان برد . ابتدا مخدوم خود امير عمر حاجب سالار را واداشت تا محمود را بر عمّ خود عاصى كند سپس امراى ماوراء النّهر و حلّه و فارس و شبانكاره را شوراند و جمعى از غلامان محمود را كشت و خزانهء او را بباد غارت داد و بقدرى خرابى كرد كه سنجر بآمدن برى و اصلاح حال دستگاه سلطنتى برادرزاده مجبور گرديد .\r\nبعد از فتح ساوه مبالغى كثير به اين و آن داد تا خود را بسلطان سنجر نزديك كرد و سنجر او را بآوردن محمود باصفهان مأموريّت داد و پس از مراجعت سنجر بخراسان از طرف او بديوان طغرا و انشاى محمود گماشته شد و در اين مدّت اخبار عراق را راست يا دروغ بسنجر مىنوشت و هيچوقت باميد يافتن صدارت دست از دسيسه برنميداشت تا آنكه در 517 محمود را وادار كرد تا وزير خود شمس الملك عثمان پسر خواجه نظام الملك را كشت و كمى بعد خود بوزارت او رسيد و در اين دوره براى دفع دشمنان بباطنيّه متوسّل شد و سفير خليفه و وزير سنجر را بدست ايشان از ميان برداشت و عارف بسيار مشهور يعنى ابو المعالى عبد اللّه بن محمّد ميانجى معروف به عين القضاة همدانى را امر داد در سال 525 در ايّام وزارت دوّم خود كه بعد به آن اشاره خواهيم كرد بدار آويختند و بقدرى جنايت كرد كه محمود با وجود طرفدارى سنجر از درگزينى عاقبت در 521 او را در حبس انداخت و موقّتا مردم از شرّ او آسوده شدند . بقيّهء وقايع سلطنت سلطان سنجر را در قسمت غربى ممالك\r\n\r\n","description":"","footnote":"","page_name":" 355 ","page_number":748},
  {"content":"\r\n\r\nسلجوقى در طىّ سلطنت سلاجقهء عراق يعنى برادرزادگان او بيان خواهيم كرد .\r\n\r\nلشكركشى دوّم سنجر بماوراء النّهر در 524\r\nدر سال 524 محمّد ارسلانخان خاقان سمرقند كه در اين تاريخ پير و فالج شده بود چون يكى از پسرانش بدست قاضى و رئيس شهر كشته شده بود از سلطان سنجر يارى خواست و سنجر با لشكرى بماوراء النّهر حركت نمود امّا قبل از رسيدن سلطان پسر ديگر خاقان فتنه را خواباند و ارسلانخان بسنجر كه در راه بود پيغام داد كه ديگر بكمك او احتياجى ندارد . سلطان از اين پيغام در غضب شد و چون در اين تاريخ بر جمعى دست يافت كه گفتند ارسلانخان ايشان را بقتل سلطان برانگيخته بر سمرقند حمله برد و آنجا را بباد غارت داد و ارسلانخان را كه پدر زن سلطان بود گرفت و بخراسان فرستاد و سنجر ماوراء النّهر را ابتدا بحسن تكين و پس از او بپسر ارسلانخان يعنى خاقان كمال الدّين ابو القاسم محمود كه خواهرزادهء سلطان ميشد سپرد و اين خاقان چنان كه بعد بيايد تا آخر سلطنت مطيع بود .\r\n\r\nتأسيس دولتهاى قراختائى و خوارزمشاهى\r\nدر حدود 518 - 519 هجرى طايفه‌اى از زردپوستان ساكن در اراضى شمالى كوه‌هاى تيان‌شان و دره‌هاى انهار ايلى و تاريم ما بين دو درياچهء بلخاش و ايسىگول بنام قوم قراختائى بتوسط شخصى كه يلوتاشه ناميده ميشد بتشكيل دولت وسيعى موفّق آمدند و اين يلوتاشه را گورخان يعنى خان خانان ميخواندند و گورخان بعد از او لقب عمومى پادشاهان قراختائى گرديد . پاىتخت اين دولت تازه در شهر بلاساغون قرار داشت .\r\nامّا خوارزمشاهيان جديد فرزندان غلامى تركند انوشتكين نام كه او را يكى از امراى سلجوقى در غرجستان خريده بود و به همين جهت او را انوشتكين غرجه ميگفتند .\r\nانوشتكين بر اثر لياقت و كفايت در دستگاه ملكشاه ترقى يافت و بشحنگى خوارزم منصوب شد .\r\nدر سال 490 موقعى كه امير حبشى از طرف بركيارق بامارت خراسان مأمور\r\n\r\n","description":"","footnote":"","page_name":" 356 ","page_number":749},
  {"content":"\r\n\r\nشده بود اين امير پسر انوشتكين غرجه يعنى قطب الدّين محمّد را بحكومت خوارزم فرستاد و قطب الدّين محمّد لقب خوارزمشاه يافت و او مؤسّس سلسلهء خوارزمشاهى و سال 490 ابتداى ظهور دولت ايشان است .\r\nپس از نصب سنجر بحكومت خراسان و دفع فتنهء ارسلان ارغو اين فرمانرواى تازه قطب الدّين محمّد را در خوارزمشاهى باقى گذاشت و محمّد خوارزمشاه در تمام مدّت امارت خود ( 490 - 522 ) تابع و مطيع سنجر بود و هر سال يك بار يا خود يا پسرش اتسز به خدمت سنجر مىآمدند و غالبا در ركاب او شمشير ميزدند چنان كه محمّد خوارزمشاه در جنگ ساوه جزء سرداران سلطان سنجر بود و اتسز در جنگ اين سلطان با برادرزاده‌اش مسعود جنگ ميكرد .\r\nبعد از مرگ محمّد خوارزمشاه سنجر مقام او را بأتسز داد و اتسز كه لقب ابو المظفّر علاء الدّوله اختيار كرد بسيرهء پدر تا حدود سال 530 همچنان خدمتگزار و در اطاعت سنجر بود و در سال 529 كه سنجر براى تنبيه بهرامشاه بغزنين حركت نمود اتسز نيز در ركاب بود ليكن در 530 كه سلطان ببلخ رسيد اتسز بعلّت حسد امراى سنجر و بىمهريهاى سلطانى بخوارزم رفت و از همين تاريخ بر سنجر عاصى شد و درصدد تشكيل دولتى مستقلّ برآمد در حالى كه قراختائيان در همسايگى مشرق خوارزم بتصرّف ممالك سلجوقى شروع كرده و سيل‌آسا در كار پيشرفت به طرف مغرب بودند .\r\n\r\nجنگ اوّل بين سنجر و اتسز در ربيع الاول 533\r\nبعد از مراجعت از غزنه اتسز به قصد فتح خاك جند و درهء سفلاى جيحون لشكر به آن سمت برد و آن نقاط را كه مطيع سلطان بودند بتصرّف خود آورد . سنجر نمايندگانى پيش اتسز فرستاد و اين حركت او را تقبيح نمود امّا خوارزمشاه از راه گستاخى نمايندگان سلطان را محبوس نمود و جميع راه‌هاى خراسان را بست .\r\nسنجر با سپاهى گران در محرّم 533 از بلخ به قصد خوارزم حركت نمود و اتسز در قلعهء هزاراسب از قلاع نزديك جرجانيّه پاىتخت خود متحصّن شد و\r\n\r\n","description":"","footnote":"","page_name":" 357 ","page_number":750},
  {"content":"\r\n\r\nراضى اطراف آن را در زيرا در آب غرقه كرد تا جلوى پيشرفت لشكر سنجر را بگيرد .\r\nسنجر در جنگى كه در نهم ربيع الاوّل 533 در جنب هزار اسب اتّفاق افتاد فتحى بزرگ كرد و از سپاهيان اتسز قريب ده هزار تن كشته شدند . اتسز گريخت ليكن پسرش بدست سنجر افتاد و او را بفرمان سلطان گردن زدند . سنجر خوارزم را ببرادرزادهء خود غياث الدّين سليمان پسر سلطان غياث الدّين محمّد سپرد و بخراسان برگشت .\r\nاتسز پس از مراجعت سنجر بخوارزم آمد و چون مردم آنجا از رفتار لشكريان سلجوقى ناراضى بودند به او كمك كردند و خوارزمشاه غياث الدّين سليمان را از ملك خود راند و بار ديگر بخوارزمشاهى نشست و چون از سلطان ترس داشت در ذى القعدهء 535 سوگندنامه‌اى پيش سنجر فرستاد و با ياد كردن قسمهائى غليظ بمطيع ماندن نسبت بسلطان متعهّد شد .\r\n\r\nجنگ قطوان در صفر 536\r\nدر سال 522 گورخان قراختائى كه بمناسبت يك چشم داشتن در كتب اسلامى او را بلقب اعور ياد كرده‌اند پس از مطيع ساختن قبايل ترك قرقيز ( خرخيز ) متوجّه فتح بلاد كاشغر و ختن شد و اين بلاد در اين ايّام تحت امر حاكمى بود كه از سلطان سنجر اطاعت داشت . حكمران كاشغر گورخان را در چند منزلى اين شهر شكستى فاحش داد و قراختائيان گريختند .\r\nتركان قراختائى بار ديگر در سال 531 بهجوم بممالك اسلامى شروع كردند و اين بار راه ماوراء النّهر را پيش گرفتند . خاقان محمود بن ارسلانخان بجلوى ايشان رفت ليكن در رمضان اين سال نزديك شهر خجند از آن طايفه شكست يافت و بسمرقند گريخت و قراختائيان در بلاد شرقى ماوراء النّهر ريختند و وحشت غريبى سرتاسر اين كشور را گرفت . عاقبت مردم محمود خان را پيش سلطان سنجر فرستادند و از او در دفع گورخان قراختائى يارى طلبيدند .\r\nسلطان سنجر در تاريخ ذى الحجهء 535 با قريب 100000 جنگى و\r\n\r\n","description":"","footnote":"","page_name":" 358 ","page_number":751},
  {"content":"\r\n\r\nهمراهى امير قماج و امير ابو الفضل سيستانى و بهرامشاه غزنوى و علاء الدّين حسين جهانسوز غورى و شاه غازى نصرة الدّين رستم بن على اسپهبد طبرستان بماوراء النّهر حركت كرد و بنا بشكايت خاقان محمود از تركان قرلق بر سر ايشان تاخت و هرچند ايشان تقاضاى تجديد خدمتگزارى و عذرخواهى نمودند بالتماس آنان گوش نداد و قرلقيان بگورخان قراختائى پناه بردند . گورخان پيش سلطان از ايشان شفاعت كرد ليكن سلطان مغرور آن شفاعت را نيز نپذيرفت و بر خلاف رأى وزير خود ناصر الدّين ابو الفتح طاهر بن فخر الملك برادر قوام الملك صدر الدّين محمّد سابق الذّكر كه از جمادى الاولى 528 بوزارت سلطان منصوب شده بود مراسله‌اى تهديدآميز بگور خان نوشت و او را باسلام خواند .\r\nگورخان از نوشته و تهديدات سنجر در غضب شد و بدفع او به سمت سمرقند حركت كرد و در جنگ عظيمى كه در محلّ قطوان در شش فرسخى اين شهر بتاريخ 5 صفر 536 روى كرد قراختائيان و تركان قرلق سپاهيان سنجر را شكستى بزرگ دادند و اكثر ايشان را از دم شمشير گذراندند و زوجهء سلطان دختر ارسلانخان افراسيابى و امير قماج و امير ابو الفضل سيستانى اسير شدند و سلطان بترمذ گريخت و خاقان محمود ماوراء النّهر را از دست داد و گور خان پس از فتح سمرقند بر بخارا نيز مستولى شد .\r\nقراختائيان از طرفى ديگر بخوارزم ريختند و اتسز كه گويا در تحريك گور - خان بحمله بماوراء النّهر بىدخالت نبود از ايشان شكست خورد و با قبول اداى 30000 دينار خراج ساليانه با آن طايفه صلح نمود .\r\nشكست قطوان كه اوّلين و بزرگترين مغلوبيّت سلطان سنجر بود براى او سخت گران تمام شد چه علاوه‌بر وهنى كه او را از اين بابت فراهم آمد اتسز باز قدم در راه طغيان گذاشت و ممالك شرقى او از كاشغر تا بخارا نه تنها از دست او بيرون رفت بلكه سراسر اين بلاد اسلامى مطيع و خراجگزار پادشاهى كافر گرديد و تا وقتى كه علاء الدّين محمّد خوارزمشاه دولت قراختائى را در حدود سال 609 منقرض نمود\r\n\r\n","description":"","footnote":"","page_name":" 359 ","page_number":752},
  {"content":"\r\n\r\nكاشغر و ماوراء النّهر همچنان تابع گورخانيان بودند و خانيان افراسيابى بايشان باج ميدادند .\r\n\r\nلشكركشيهاى سنجر بخوارزم در 538 و 542\r\nچون سنجر از قراختائيان شكست يافت و بترمذ و بلخ آمد اتسز موقع را براى تجديد عصيان و تاختن بخراسان مناسب يافت و در ربيع الاوّل 536 بسرخس آمد و از آنجا بمروشاهجان پاىتخت سلطان رفت مردم شهر بر او قيام كردند و اتسز بانتقام دست بكشتار زد و جمع كثيرى را كشت و بخوارزم برگشت امّا در ماه شوّال بار ديگر بخراسان آمد و در ذى القعده نام سنجر را از خطبه انداخت و امر داد تا بنام او خطبه خواندند و اين حال تا اوّل محرّم 537 برقرار بود و سنجر بر اثر شكستى كه يافته بود قدرت جلوگيرى از خوارزمشاه را نداشت . اتسز بخوارزم برگشت و خود را مستقل خواند و رئيس ديوان انشاء او يعنى شاعر و نويسندهء بسيار مشهور رشيد الدّين عمر بلخى وطواط در مدح او گفت :\r\n چون ملك اتسز بتخت ملك برآمد * دولت سلجوق و آل او بسرآمد \r\nسلطان سنجر كه از اين حركات اتسز سخت در خشم شده بود در سال 538 بخوارزم حمله برد و آنجا را تحت محاصره گرفت . اتسز نوبتى ديگر از در عذرخواهى و صلح‌جوئى درآمد و سنجر او را بخشود و بخراسان برگشت .\r\nامّا اتسز هيچوقت با سنجر صفا نداشت و صلح‌جوئى او هميشه از راه اضطرار بود چنان كه چندى بعد دو نفر را محرمانه مأمور قتل سنجر كرد و فرستادهء سلطان در خوارزم يعنى شاعر نامى اديب شهاب الدّين اسماعيل صابر قصّه را بسنجر نوشت و سنجر آن دو تن را دستگير و مقتول نمود و اتسز هم اديب صابر را در جيحون انداخت .\r\nسنجر بار ديگر در جمادى الاخرى سال 542 لشكر بخوارزم برد و بمحاصرهء قلعهء هزار اسب پرداخت و بعد از دو ماه آنجا را مسخّر كرد و اتسز كه باز چاره را ناچار ميديد در محرّم 543 به خدمت سنجر آمد و بعنف سر تسليم فرود آورد و سلطان باز\r\n\r\n","description":"","footnote":"","page_name":" 360 ","page_number":753},
  {"content":"\r\n\r\nاز گناهان او چشم پوشيد .\r\n\r\nفتنهء غز در 548\r\nطايفهء غز كه سابقا بايشان اشاره‌اى كرديم جمعى بودند مانند سلاجقه از تركمانان مسلمان ساكن ماوراء النّهر . بعد از آنكه قراختائيان بر اين ديار تسلّط يافتند از آنجا هجرت نمودند و در حوالى بلخ سكونت گزيدند .\r\nبلخ در اين تاريخ تحت حكومت امير قماج از بزرگترين امراى لشكرى سنجر بود و او از غزان خواست كه حدود بلخ را ترك كنند و به جائى ديگر روند .\r\nتركمانان غز ابا كردند و قماج بر سر ايشان تاخت و آن طايفه هر قدر خواستند كه او را به دادن پول از خيال خود بازدارند ممكن نشد . ناچار تن بجنگ دردادند و پس از منهزم ساختن قماج ببلخ ريختند و از قتل و غارت دريغ نكردند .\r\nسلطان سنجر تركمانان غز را به ترك بلخ تهديد نمود . غزان بعذرخواهى برخاستند و حاضر شدند كه اگر سلطان ايشان را در چراگاه‌هاى سابق باقى گذارد هر سال پول و حشم به خدمت او بفرستند . سنجر زيربار نرفت و با جمعيّتى قريب به صد هزار نفر بدفع آن طايفه عازم شد .\r\nبدويان غز يك بار در محرّم 548 نزديك بلخ لشكر سنجر را شكست دادند و بار ديگر در جمادى الاولى از همين سال در نزديكى مرو و در اين دفعهء اخير امير قماج و جمعى ديگر از امراى سنجرى بقتل رسيدند و سلطان و زوجه‌اش در ششم جمادى - الاولى بدست غزان اسير افتادند و بيابان‌نشينان تركمان مانند مور و ملخ در خراسان ريختند و بلاد آباد آن كه هريك چشم و چراغ عالم تمدّن و از جهت عمارت و جمعيّت در آن ايّام كم‌نظير بودند پايمال سمّ ستوران اين جماعت غارتگر خونخوار گرديد و مرو و بلخ و طوس و نيشابور و هرات بباد يغماى ايشان رفت و بسيارى از علما و اهل زهد و تقوى بدست غز شربت شهادت چشيدند ، تنها شهر هرات بعلّت باروى محكم از تعرّض ايشان مصون ماند .\r\nامراى غز كه مشهورترين ايشان ناصر الدّين ابو شجاع طوطى بود سنجر\r\n\r\n","description":"","footnote":"","page_name":" 361 ","page_number":754},
  {"content":"\r\n\r\nرا تا اوايل سال 551 در حبس داشتند و به ظاهر به او احترام ميكردند و او را همچنان سلطان ميشناختند ليكن از او غافل نميشدند تا فرار نكند و درصدد انتقام برنيايد .\r\nاز امراى سنجرى آنها كه جانى بسلامت بدر برده بودند با وزير سلطان خواجه طاهر بن فخر الملك سليمانشاه سابق الذكر پسر سلطان محمود بن سلطان محمّد را كه سنجر چندى قبل او را بوليعهدى خود برگزيده بود بجاى سلطان بسلطنت برداشتند و سليمانشاه در جمادى الاخرى از سال 548 بنيشابور آمد امّا چون مردى ضعيف النفس و بدرفتار بود تاب زدوخورد با غز را نياورد و پس از آنكه وزير سلطان يعنى طاهر بن فخر الملك هم در شوّال همين سال مرد نتوانست در خراسان بماند و در صفر 549 بعراق برگشت .\r\nامراى سنجرى خاقان ركن الدّين محمود خواهرزادهء سلطان را از ماوراء النّهر بخراسان دعوت نمودند و بنام او بسلطنت خطبه خواندند و در همين ايّام بود كه يكى از غلامان قديم سلطان بنام مؤيّد آىابه نيشابور و طوس و نسا و ابيورد و بيهق و دامغان را تحت امر خود آورد و غزان را از آن بلاد بيرون كرد و بالاخره قبول نمود كه با دادن خراجى ساليانه بخاقان محمود در اين نواحى مستقلّ باشد .\r\nدر تمام مدّت اسيرى سنجر اتسز خوارزمشاه با وجود اينكه پيوسته بخراسان چشم دوخته بود از پريشانى اوضاع ممالك سنجرى استفاده نكرد و بيشتر اين ايّام بجهاد در حدود شمال و مشرق خوارزم اشتغال داشت . خاقان محمود پس از رسيدن بخراسان چون ديد ديگر به تنهائى حريف غزان نميشود اتسز را به يارى خود بخراسان خواست و اتسز بملاقات خاقان به اين سرزمين آمد و مكاتباتى بشاه غازى اسپهبد طبرستان و علاء الدّين حسين غورى و تاج الدّين ابو الفضل ملك نيمروز نوشت و ايشان را بمدد سلطان سنجر دعوت نمود و در اين اثنا خبر رسيد كه سنجر را يكى از امرا بتدبير از چنگ غز رهانده و بترمذ رسانده است اتسز مراسله‌اى بسلطان نوشت و او را بخلاص از چنگ غز كه در اوايل 551 صورت گرفته تهنيت گفت و كسب اجازه كرد كه بخوارزم رود يا در خراسان بماند و يا بسپاه سلطانى ملحق شود امّا پيش از آنكه\r\n\r\n","description":"","footnote":"","page_name":" 362 ","page_number":755},
  {"content":"\r\n\r\nتصميم او قطعى شود در حدود قوچان مريض شد و در شب نهم جمادى الاولى سال 551 وفات كرد .\r\n\r\nوفات سلطان سنجر در 14 ربيع الاول 552\r\nاسيرى سنجر در دست تركان غز سه سال و اندكى طول كشيد و در اين مدّت سلطان از ترس آنكه مبادا زوجه‌اش در دست تركمانان اسير بماند حاضر بفرار نشد . بعد از آنكه خاتون وفات يافت سلطان بهمدستى جمعى از پاسبانان خود را به قصد شكار بكنار جيحون رساند و بتوسّط كشتيها كه صاحب ترمذ قبلا تهيّه ديده بود به آن شهر رسيد و با لشكرى كه صاحب ترمذ و بعضى ديگر از امرا ترتيب داده بودند بمرو آمد و بار ديگر بسلطنت نشست امّا ضعف پيرى و اندوه مرگ جفت و خرابى بلاد و بروز سركشان بتدريج او را از پا درآورد و سال بعد در 14 ربيع الاوّل فوت كرد و در مروشاهجان پاىتخت خود مدفون شد در حالى كه عمرش بهفتاد و دو رسيده و از مدّت امارت و سلطنتش قريب شصت و يك سال گذشته بود .\r\nسلطان سنجر يكى از بزرگترين و بهترين سلاطين ايرانست و او علاوه بر آنكه شجاع و كريم و رعيّت دوست بوده در آبادى و رفاه حال مردم و حكومت دادن امن و امان جدّ بليغ داشته و بجز در دو واقعه از جميع محاربات فاتح بيرون آمده و از اقصاى كاشغر تا لب درياى مديترانه و از قبچاق تا ساحل هرموز و حرمين بنام او خطبه ميخوانده‌اند و از حدود 511 كه سال جلوس اوست بسلطنت تا هنگام مرگ سلاطين و خوارزم و غزنين و عراق و تا جنگ قطوان امراى كاشغر و ماوراء النّهر همه دست‌نشاندهء او بودند و بدربار او خراج ميفرستادند . فتوحى كه او را در غزنه و ماوراء النّهر و غور و خوارزم نصيب شد هيچيك از سلاطين سلجوقى را دست نداده بود و اگرچه او در مغرب بفتوحاتى تازه نايل نيامده ليكن در سمت مشرق و شمال شرقى دولت سلجوقيان را وسعتى تازه بخشيده و با ضميمه كردن بلاد امراى غزنوى و غورى و درهء علياى سيحون حدّ ممالك سلجوقى را از اين طرفها جلوتر برده است .\r\nامر ديگرى كه نام سنجر را در تاريخ و ادبيّات ايران بلندآوازه كرده توجّه\r\n\r\n","description":"","footnote":"","page_name":" 363 ","page_number":756},
  {"content":"\r\n\r\nكامل او بشعر فارسى و صلات و مراحمى است كه از او بگويندگان اين زبان و فضلاى ديگر ميرسيده است . مدايحى كه از او گفته شده شايد از هيچيك از ملوك ديگر گفته نشده باشد همچنين كتبى كه بنام او تأليف يافته بيشمار است مخصوصا دو نفر از سخن سرايان طراز اوّل زبان فارسى يعنى امير الشّعراء محمّد بن عبد الملك معزّى نيشابورى و حكيم اوحد الدّين علىّ بن محمّد انورى ابيوردى ذكر بلند او را با قصايد غرّاى خود جاويد ساخته‌اند . شعراى ديگر نيز مانند اديب صابر ترمذى ، كمال الدّين كمالى بخارائى و فريد الدّين عبد الواسع جبلى و سيّد اشرف حسن بن ناصر غزنوى و حكيم سنائى از او مدحها گفته‌اند .\r\n\r\nاوضاع خراسان پس از مرگ سنجر\r\nسلطان سنجر در حال احتضار چون فرزند ذكور نداشت خواهرزادهء خود خاقان ابو القاسم محمود را بسلطنت بجاى خود تعيين نمود و محمود در ميان طايفهء غز كه هنوز بر قسمتى از خراسان مستولى بودند و مؤيّد الدّين آىابه كه بر قسمت ديگر از اين سرزمين تسلّط يافته بود سلطنتى متزلزل يافت . غزان فرمانروائى او را پذيرفتند و مؤيّد آىابه هم بشكلى تحت امر او آمد كه بر جميع كارهاى دولتى مسلّط گرديد و محمود در حقيقت تحت اختيار و نفوذ او قرار يافت .\r\nمؤيّد آىابه و محمود بجنگ با غزان پرداختند و گاهى غالب و زمانى مغلوب بودند تا آنكه بالاخره در شوّال 553 غلبهء كلى با غز شد و مؤيّد و محمود گريختند و اين طايفهء جسور بار ديگر بعضى بلاد خراسان را غارت كردند . محمود در جرجان اقامت كرد تا آنكه در 554 باستدعاى غز ابتدا پسر خويش را بخراسان فرستاد سپس خود به آنجا آمد ولى مؤيّد آىابه با سلطان موافقت ننمود و بخبوشان ( قوچان ) رفت و اگرچه در آنجا بچنگ غزى افتاد ليكن خلاص شد و در نيشابور بجمع سپاهى موفّق گرديد و در آن نواحى تاخت‌وتازها ميكرد تا آنكه در ذى القعده بين او و محمود صلح شد و محمود نيشابور و طوس را به او واگذاشت .\r\nدر جمادى الاخرى سال 556 محمود با لشكريان غز بمحاصرهء نيشابور شتافت\r\n\r\n","description":"","footnote":"","page_name":" 364 ","page_number":757},
  {"content":"\r\n\r\nولى در حين محاصره از قيد غزان گريخت و پيش مؤيّد رفت . سپاهيان غز چون از فتح نيشابور عاجز شدند بغارت طوس برگشتند و محمود تا رمضان 557 پيش مؤيّد بود . در اين تاريخ مؤيّد محمود و پسرش هر دو را كور كرد و اين دو به همين حال در حبس او بودند تا جان سپردند و مؤيّد آىابه در همين تاريخ بسلطنت بنام خود خطبه خواند و كمى بعد طوس و قومس را نيز مسخّر ساخت و در 558 بدعوت شمس الدّين ايلدگز اتابك سلطان ارسلان بن طغرل بن محمّد بن ملكشاه پادشاه سلجوقى عراق حاضر شد كه در قلمرو خود بنام اين سلطان خطبه بخواند و در اين تاريخ در خراسان و گرگان بنام سه نفر خطبه ميخواندند . در قومس و طوس و بيهق و نيشابور بنام سلطان ارسلان سلجوقى در گرگان و دهستان بنام ايل ارسلان خوارزمشاه و در بلخ و مرو و سرخس كه در دست غز بود ابتدا بنام سلطان متوفّى سنجر و بعد بنام حاكم آن بلاد . خراسان را چنان كه عنقريب بيايد خوارزمشاهيان مسخّر كردند و مؤيّد آىابه بدست خوارزمشاه بقتل رسيد .\r\n\r\n7 - مغيث الدّين ابو القاسم محمود بن محمد ( 511 - 525 )\r\nسلطان مغيث الدّين ابو القاسم محمود كه پس از مرگ پدر خود سلطان محمّد در ذى الحجّهء 511 بسلطنت عراق نشسته بود پس از آنكه در 12 جمادى الاولى 513 از دست عمّ خويش سلطان سنجر در ساوه مغلوب و بتوسّط او بسلطنت سابق برقرار گرديد باصفهان آمد و بامر سنجر وزارت خود را به صاحب ديوان اشراف پدر خود يعنى كمال الملك علىّ بن احمد سميرمى كه كفايت و فضلى بكمال داشت و وسيلهء آوردن محمود پس از شكست به خدمت سنجر شده بود واگذاشت قوام الملك ابو القاسم در گزينى رئيس ديوان طغرا و انشاء شد و شمس الملك بن خواجه نظام الملك مستوفى كلّ مملكت .\r\n\r\n","description":"","footnote":"","page_name":" 365 ","page_number":758},
  {"content":"\r\n\r\nسلطان محمود در به دو سلطنت بعصيان دو برادر خود طغرل و مسعود گرفتار گرديد . مسعود كه هنگام فوت پدر در موصل بود در جمادى الاولى 512 به يارى چند تن از امراى الجزيره ببغداد حركت نمود و بر آنجا استيلا يافت ليكن كمى بعد چون محمود آذربايجان و موصل را به او واگذاشت با برادر صلح كرد و بمقرّ حكمرانى خويش برگشت . طغرل در تاريخ مرگ پدر هشت ساله بود و اتابكش انوشتكين شيرگير بنام او ولايت ساوه و آوه و زنجان را اداره ميكرد و او كه در عهد سلطان محمّد قسمتى از قلاع اسماعيليّه را مسخّر ساخته بود در سال 513 از طرف سلطان محمود از اتابكى طغرل معزول گرديد و محمود اتابكى جديد جهت آوردن برادر به خدمت خويش معيّن نمود . اتابك جديد طغرل را بعصيان واداشت و چون از حركت سلطان مسعود بهمدان اطّلاع يافت طغرل را با خود برداشت و بگنجه گريخت و بتدريج بر بلاد ارّان و درّهء ارس مستولى گرديد .\r\nدر سال 514 محمود پس از شكست از سنجر بار ديگر بر برادر طغيان كرد و با وزير خود شاعر فاضل معروف مؤيّد الدّين ابو اسماعيل حسين بن على طغرائى اصفهانى از موصل بجنگ محمود عازم شد ولى در جنگى كه در نيمهء ربيع الاوّل اين سال در گردنهء اسدآباد بين دو طرف درگرفت شكست خورد و طغرائى اسير گرديد و بامر محمود بقتل رسيد . مسعود فرار اختيار نمود و كمى بعد از ناچارى باطاعت برادر درآمد .\r\n\r\nجنگ محمود با گرجيان در سال 517\r\nپادشاه گرجستان داود ثانى « 1 » ( 482 - 519 ) پسر گيورگى سابق الذّكر كه مردى رشيد و كارى بود و از اسلام و قرآن اطّلاعاتى كافى داشت و نسبت برعاياى مسلم خويش در كمال رأفت و حسن معامله ميزيست مقارن اين ايّام جميع نواحى شمال مملكت خود را از درياى سياه تا داغستان و دربند مسخّر ساخته و از تركان قبچاقى قريب 40000 تن در جزء سپاهيان داخل كرده و با دادن دختر خود بيكى از امراى\r\n\r\n\r\n","description":"","footnote":"\r\n( 1 ) -  David II \r\n","page_name":" 366 ","page_number":759},
  {"content":"\r\n\r\nمسلمان شروان او را نيز با گرجستان متّحد نموده بود و چون اين قدرت او را حاصل شد در سال 513 بحملهء بارّان و تفليس كه تحت امر سلاجقه بود شروع كرد و كار تعرّض او به آنجا كشيد كه مسلمين ارّان و ارمنيّه و الجزيره در سال 514 بجهاد بر ضدّ او برخاستند و طغرل برادر سلطان محمود با اتابك خود و امراى حلّه و ماردين بجلوى داود رفتند امّا در نزديكى تفليس مغلوب شدند و داود تفليس را محاصره كرد و آن شهر را در 515 گرفت و آنجا را كه قريب چهارصد سال بود در دست مسلمين ميگشت فتح نمود و دوباره تفليس پايتخت گرجستان شد و به همين علّت است كه گرجيان داود ثانى را زنده‌كنندهء گرجستان لقب داده‌اند .\r\nبعد از اين شكست طغرل با برادر خود سلطان محمود صلح كرد و از مردم تفليس و دربند جماعتى بدادخواهى پيش خليفهء بغداد و نزد سلطان بهمدان رفتند و محمود در سال 517 بمعاونت ايشان آمد و شهر شماخى را از شروانشاه داماد داود گرفت ليكن لشكريان او جرأت نكردند كه متعرّض سپاهيان گرجى داود شوند و شمس الملك وزير كه از تاريخ 516 سال قتل كمال الملك سميرمى بدست ملاحده به اين مقام رسيده بود سلطان را ببازگشت نصيحت نمود و سلطان پس از مدّتى اقامت در شروان بهمدان برگشت و داود مجال يافت كه شروان و شهر آنى ( حانى ) پايتخت قديم ارمنستان را هم باطاعت خويش بازآورد .\r\nدر مراجعت سلطان از شروان ابو القاسم درگزينى كه بسفارت بخراسان پيش سنجر رفته و از شمس الملك سعايتها كرده بود برگشت و امر سنجر را در فرستادن شمس الملك بمرو بمحمود گفت محمود هم باشارهء مستوفى خود براى آنكه مبادا سنجر در ملاقات با شمس الملك بر اسرار او اطلاع يابد شمس الملك را كشت و درگزينى كمى بعد موفّق شد كه بر جاى او بنشيند و بصدارت كه منتهى آرزوى او بود برسد .\r\n\r\nجنگ محمود با مسترشد خليفه در 512\r\nدر سال 520 بعلّت اختلافى كه بين شحنهء سلطان محمود در بغداد و مسترشد خليفه بروز كرده بود سلطان با لشكر فراوان ببغداد عازم شد و آنجا را در محرّم 512 گرفت و مسترشد\r\n\r\n","description":"","footnote":"","page_name":" 367 ","page_number":760},
  {"content":"\r\n\r\nبه صلح با سلطان مجبور گرديد و محمود پس از دو ماه اقامت در دار الخلافه بهمدان برگشت .\r\nدر رسيدن بهمدان سلطان محمود قوام الملك درگزينى وزير دسيسه‌كار خود را در حبس انداخت و جاى او را بمورّخ و منشى بزرگوار شرف الدّين انوشروان بن خالد كاشانى سپرد .\r\nدرگزينى تا سال 522 در حبس بود . سلطان سنجر در اين تاريخ از خراسان برى آمد تا ببيند كه محمود چنان كه بدانديشان گفته‌اند از اطاعت او بيرون رفته يا آنكه بر خلاف بر فرمانبردارى عمّ خويش باقى است . سلطان محمود از همدان باستقبال سنجر برى آمد و سنجر او را با خود بر يك تخت نشاند و در حقّ او اكرام بسيار نمود و در اين ملاقات سه برادر ديگر سلطان محمود يعنى طغرل و مسعود و سليمان نيز حضور داشتند . محمود باصرار سلطان سنجر درگزينى را آزاد كرد و او بامر سنجر بوزارت دختر اين سلطان كه زن محمود بود برقرار شد و بدستيارى اين زن بالاخره در 24 محرّم 523 وزارت سلطان را يافت .\r\n\r\n8 - غياث الدّين داود بن محمود ( شوال 525 - جمادى الاخرى 526 ) و 9 - ركن الدّين ابو طالب طغرل بن محمّد ( جمادى الاخرى 526 - محرّم 529 )\r\nسلطان محمود پس از 12 سال و ده ماه سلطنت در تاريخ شوال 525 در همدان پايتخت خود مرد و وزيرش ابو القاسم درگزينى پسر او داود را با لقب غياث الدّين سلطنت برداشت ولى چون مردم همدان بر وزير شوريدند اموال خود را برگرفت و\r\n\r\n","description":"","footnote":"","page_name":" 368 ","page_number":761},
  {"content":"\r\n\r\nبرى كه جزء قلمرو سلطان سنجر بود آمد و داود در ذى القعده همين سال بزنجان رفت .\r\nعمّ او مسعود پس از شنيدن فوت برادر بتبريز شتافت و آنجا را در تصرّف گرفت . داود بجنگ مسعود آمد و تبريز را در آخر محرّم 526 محاصره نمود و اگرچه عمّ و برادرزاده صلح كردند ليكن مسعود خود را بهمدان رساند و از آنجا نمايندگانى پيش مسترشد ببغداد فرستاد و از او خواست كه خطبهء سلطنت را بنام او جارى سازد و داود نيز همين تقاضا را داشت . خليفه بهردو پيغام داد كه حكم در اين باب با سلطان سنجر است و بنام هر كه او بگويد آداب خطبه جارى خواهد شد و در حالى كه بين مسعود و داود اين نزاع باقى بود برادر مسعود پسر ديگر سلطان يعنى سلجوقشاه والى فارس ببغداد آمد و در دار الخلافه مقام گزيد و خليفه از او احترام و پذيرائى شايان نمود\r\nمسعود بكمك اتابك موصل لشكر ببغداد كشيد و با برادر خود سلجوقشاه و مسترشد بجنگ پرداخت . سلجوقشاه اتابك موصل را شكست داد و چون در اين تاريخ خبر حركت سلطان سنجر به قصد عراق رسيد مسعود خليفه را از وصول سنجر ترساند و مسترشد حاضر شد كه خطبه را بنام مسعود جارى كند و سلجوقشاه را وليعهد او قرار دهد .\r\n\r\nجنگ بين سنجر و مسعود در 8 رجب 526\r\nسلطان سنجر كه پس از فوت برادرزاده بدعوت درگزينى در آخر ربيع الاخر 526 برى آمد و طغرل برادر ديگر مسعود و سلجوقشاه نيز به خدمت او شتافت و سنجر او را بوليعهدى خويش در خراسان و ماوراء النّهر و سلطنت عراق انتخاب نمود و از آنجا به طرف همدان و نهاوند حركت نمود . مسعود و سلجوقشاه و مسترشد مصمّم جنگ با سلطان سنجر شدند ولى خليفه با اينكه بنا بود با ايشان حركت كند تأخير نمود و سلطان بهمراهى امير قماج و اتسز خوارزمشاه و طغرل در نزديكى دينور در هشتم رجب 526 لشكر مسعود و سلجوقشاه را درهم شكست و مسعود را كه بآذربايجان گريخته بود به خدمت خواست و پس از عفو باميرى گنجه و ارّان فرستاد\r\n\r\n","description":"","footnote":"","page_name":" 369 ","page_number":762},
  {"content":"\r\n\r\nو طغرل را رسما بسلطنت عراق منصوب نمود و قوام الملك ابو القاسم درگزينى را بوزارت او گماشت و خود بخراسان براى دفع عصيان احمد خان خاقان ماوراء النّهر به خراسان برگشت .\r\n\r\n10 - غياث الدّين ابو الفتح مسعود بن محمّد 529 - 547\r\nبعد از مراجعت سنجر داود بهمدان آمد و در رمضان 526 با طغرل بجنگ پرداخت . طغرل داود را در نزديكى همدان منهزم ساخت و ببغداد گريخت . مسعود كه بر گنجه حكومت داشت از شنيدن اين خبر راه بغداد پيش گرفت و در آنجا با داود ملاقات كرد و خليفه را واداشت كه او را در صفر 527 سلطان و داود را وليعهد بشناسد .\r\nسپس بهمدان تاخت و طغرل را در شعبان اين سال شكست داد و بر پايتخت سلاجقهء عراق مسلّط گرديد و چون شنيد كه برادرش به راه قم و رى منهزم شده در عقب او رفت و اين بلاد را با اصفهان و قسمتى از فارس مسخر كرد و طغرل پيوسته با درگزينى از اين شهر به آن شهر ميگريخت و در همين ايّام سرگردانى بود كه بتاريخ شوّال 527 درگزينى را بالاخره كشت و جمع كثيرى را از شرّ او نجات بخشيد .\r\nطغرل پس از جمع سپاهى تازه در رمضان 528 در نزديكى قزوين بر مسعود غلبه يافت و همدان را از برادرش گرفت و مسعود ببغداد فرارى شد و از خليفه يارى طلبيد . مسترشد عازم كمك به او بود كه خبر فوت طغرل در محرّم سال 529 رسيد و مسعود بهمدان آمد و بسلطنت جلوس كرد .\r\n\r\nقتل مسترشد در 18 ذى القعدهء 529 و راشد در 25 رمضان 532\r\nبعد از مستقر شدن مسعود بر تخت سلطنت سلجوقيان عراق ما بين مسترشد خليفه و مسعود بهم خورد و علت آن پناه بردن جمعى از امراى مسعودى بود بدار الخلافه و واداشتن مسترشد را بانداختن نام مسعود از خطبه .\r\n\r\n","description":"","footnote":"","page_name":" 370 ","page_number":763},
  {"content":"\r\n\r\nمسترشد بدعوت اين امرا در ماه رجب 529 بعزم جنگ با مسعود از بغداد حركت كرد و چون بنزديك كوه بيستون رسيد مسعود بر سر او و لشكريان و همراهانش ريخت . خليفه اسير شد و سپاهيانش پراگنده گرديدند .\r\nمسعود از آنجا كه برادرش داود بمسترشد وعدهء كمك داده و بر مسعود شوريده بود در شوّال اين سال با خليفهء اسير بآذربايجان رهسپار گرديد و در دو منزلى مراغه رحل اقامت افگند .\r\nدر اين فاصله مسعود و مسترشد صلح كردند و قرار شد كه خليفه ببغداد رود و هر سال 000 ، 400 دينار بسلطان مسعود بپردازد و از جمع سپاهى و بيرون آمدن از خانه خوددارى نمايد . امّا قبل از عودت مسترشد ببغداد سفيرى از جانب سلطان سنجر رسيد و براى آنكه نتيجهء رسالت او معلوم شود مسعود خليفه را پيش خود نگاه داشت و مسترشد در اين فاصله بتاريخ 18 ذى القعده بدست جمعى از باطنيان بقتل رسيد و بعدها چنين معلوم شد كه سنجر آنجماعت را بقتل خليفه برانگيخته بوده است\r\nبعد از كشته شدن مسترشد پسرش راشد بجاى او نشست و او كه از پرداختن خراج ساليانه عاجز بود در سال 530 با مسعود در نزاع افتاد و نام او را از خطبه انداخت و داود برادر و مدّعى او را سلطان خواند و امراى اطراف را بجنگ با مسعود و عصيان بر او واداشت . مسعود ببغداد آمد و راشد از ترس باتابك موصل پناه جست و مقتفى بجاى او بخلافت اختيار شد .\r\nدر سال 532 راشد از موصل بآذربايجان پيش داود رفت و اتابك فارس و بعضى ديگر از امرا هم كه از مسعود ترس داشتند دور داود و راشد را گرفتند و بجنگ مسعود آمدند . مسعود در شعبان اين سال ايشان را در نزديك دينور شكست داد .\r\nراشد با داود بخوزستان آمد و از آنجا باصفهان رفت و در آن شهر در 25 رمضان بدست يك تن از اسماعيليه بضرب كارد جان سپرد .\r\n\r\nمرگ مسعود در اول رجب 547\r\nسلطنت مسعود در قسمت اخير بيشتر بجنگ با امراى خود و كسانى كه علىرغم وى برادران يا برادرزادگان او را بپادشاهى علم ميكرده‌اند صرف شده و در اين مدّت يك بار هم در سال 544\r\n\r\n","description":"","footnote":"","page_name":" 371 ","page_number":764},
  {"content":"\r\n\r\nسنجر براى اصلاح كارهاى سلطنتى او برى آمده و مسعود به خدمت او شتافته و تجديد عهد خدمتگزارى و چاكرى كرده است عاقبت مسعود بر غالب امراى ياغى غالب آمده و اكثر ايشان را مغلوب يا مقتول ساخته است . مسعود پس از سلطنتى نزديك بهجده سال در همدان بتاريخ اوّل رجب فوت كرد و او آخرين پادشاه بزرگ از شعبهء سلاجقهء عراق بلكه بازپسين فرد معتبر خاندان سلجوقى است چه پس از فوت او و سلطان سنجر كه قريب پنجسال بعد از آن اتّفاق افتاده ديگر از اين دودمان كسى كه صاحب نام و نشانى معتبر شود برنخاسته است .\r\n\r\n11 - معزّ الدّين ابو الفتح ملكشاه بن محمود ( رجب 547 - ذى القعده 547 ) و 12 - غياث الدّين ابو شجاع محمّد بن محمود بن محمّد ( 547 - 554 )\r\nبعد از سلطان مسعود برادرزاده‌اش ملكشاه بن محمود بن محمّد پادشاه شد ليكن چون او مردى عيّاش و بىكفايت و شرابخوار بود امرا او را پس از چهار ماه سلطنت خلع كردند و برادرش محمّد را كه در خوزستان بود بر خود بپادشاهى اختيار نمودند .\r\nاز غلامان ترك قبچاقى كمال الملك سميرمى وزير سلطان محمود يكى كه ايلدگز نام و شمس الدّين لقب داشت بتدريج در دستگاه دولتى تا آنجا ترقى يافت كه از طرف سلطان مسعود در حدود 541 بحكومت آذربايجان و ارّان منصوب شد و مسعود پس از مرگ برادر خود طغرل ثانى زوجهء او را هم به عقد اتابك شمس الدّين\r\n\r\n","description":"","footnote":"","page_name":" 372 ","page_number":765},
  {"content":"\r\n\r\nايلدگز درآورد و ايلدگز تا آخر سلطنت مسعود بندهء وفادار اين سلطان بود .\r\nبرادر ديگر مسعود و طغرل يعنى سليمانشاه كه پس از قيام بر مسعود بدست او اسير و در قلعه‌اى محبوس بود پس از جلوس سلطان محمّد ثانى از زندان گريخت و به قصد تصرّف تاج‌وتخت عازم همدان شد امّا قبل از آنكه بين او و محمّد جنگى درگيرد يارانش متفرّق گشتند و سليمانشاه پيش سلطان سنجر رفت و سلطان او را بوليعهدى خود برگزيد و چنان كه سابقا ديديم بعد از اسيرى سنجر بجاى او بسلطنت اختيار شد ولى در صفر 549 از ترس غز بعراق برگشت و چون او را بكاشان و اصفهان و خوزستان راه ندادند بخليفه مقتفى پناهنده شد و باجازهء او در اوّل سال 551 ببغداد آمد و خليفه او را سلطان خواند و بالقاب پدرش سلطان محمّد ملقّب ساخت و ملكشاه ثانى را نيز وليعهد او قرار داد .\r\nمحمّد در همين سال بدست امير موصل سليمانشاه را كه با اتابك ايلدگز همدست بود شكست داد و سليمانشاه اسير و در موصل محبوس شد و محمّد براى واداشتن خليفه بتصديق سلطنت خود ببغداد لشكر كشيد و دار الخلافه را محاصره كرد و آنجا را در محاصره داشت تا آنكه شنيد كه اتابك ايلدگز و ملكشاه ثانى و ارسلانشاه پسر طغرل ثانى يعنى پسر زن ايلدگز بهمدان وارد شده و پايتخت او را مسخر خود ساخته‌اند ناچار از حصار بغداد دست برداشت و در 24 ربيع الاوّل 552 عازم همدان شد .\r\nايلدگز و ملكشاه بسوى رى برگشتند امّا اينانج شحنهء رى ايشان را مغلوب نمود و قبل از رسيدن سلطان محمّد ثانى خود را بهمدان رساند و پايتخت را بنام اين سلطان تصرّف نمود . محمّد پس از برگشتن بهمدان خيال داشت كه بآذربايجان بتازد و بلاد ايلدگز را بتصرّف خود درآورد ليكن به مرض سل مبتلى شد و دو سال بعد يعنى در سلخ ذى القعدهء 554 فوت كرد .\r\n\r\n","description":"","footnote":"","page_name":" 373 ","page_number":766},
  {"content":"\r\n\r\n\r\n13 - غياث الدّين ابو الفتح سليمانشاه بن سلطان محمّد ( 554 - 556 ) و 14 - ركن الدّين ابو المظفّر ارسلانشاه بن طغرل 556 - 571\r\nچون سلطان محمّد ثانى جان سپرد ما بين امرا بر سر تعيين جانشين او اختلاف شد جماعتى بسلطنت عمّش سليمانشاه مايل بودند كه در حبس امير موصل سر ميكرد ، عدّه‌اى جانب ملكشاه برادر سلطان متوفّى را گرفتند و بعضى هم بعلّت قدرت اتابك ايلدگز سلطنت ارسلانشاه بن طغرل پسر زن ايلدگز را طالب گرديدند و از ميان ايشان اينانج شحنهء رى كه بر ايلدگز و ارسلانشاه غلبه يافته و سپاهش از ديگران بيشتر و نفوذ و قدرتش بالاتر بود از سليمانشاه طرفدارى ميكرد امير موصل هم بعد از فوت محمّد سليمانشاه را آزاد كرد و سليمانشاه بهمدان آمد و بسلطنت جلوس نمود و براى آنكه فتنهء ايلدگز و ارسلانشاه بخوابد ارسلانشاه را وليعهد خود قرار داد و ارّان و آذربايجان را هم باتابك شمس الدّين ايلدگز واگذاشت امّا ملكشاه كه خيال قيام بر عمّ خود داشت و در اصفهان بجمع سپاه مشغول بود كمى بعد در همانجا بتاريخ ربيع الاوّل 555 مرد و سلطنت سليمانشاه را مسلّم گرديد .\r\nسليمانشاه مردى بىكفايت و شرابخوار بود و ايّام را بلهو و لعب ميگذاشت .\r\nامرا از حركات ناپسند او بجان آمدند و او را در شوّال 555 گرفتند و در حبس انداختند و در 13 ربيع الاوّل 556 بهلاكش رساندند و از ايلدگز خواستند تا ارسلانشاه را با خود بهمدان آورد و بر كرسى پادشاهى نشاند و ايلدگز كه جميع اختيار امور را در دست داشت بلقب اتابك اعظم ملقب گرديد و دو پسر او يعنى برادران\r\n\r\n","description":"","footnote":"","page_name":" 374 ","page_number":767},
  {"content":"\r\n\r\nمادرى ارسلانشاه يكى نصرة الدّين محمّد جهان پهلوان و ديگرى مظفّر الدّين عثمان قزل ارسلان يكى حكمران ارّان و آذربايجان و ديگرى فرمانده لشكريان شد . و ايلدگز دختر اينانج والى رى را هم به عقد پسر بزرگتر خود محمّد جهان پهلوان درآورد و به اين ترتيب دل او را نيز گرم نگاهداشت امّا اينانج كه بر تقدّم ايلدگز در دستگاه سلطنتى رشگ ميبرد با اتابك سلغرى فارس و حكمرانان اصفهان و قزوين و وزير خليفه دست يكى كرد و محمّد پسر طغرل ثانى را بعنوان سلطانى علم نمود . ايلدگز و پسرانش عاصيان را شكست دادند و اينانج ضرب‌شست سختى ديد و برى گريخت و اتابك اعظم پس از صلح با او بهمدان برگشت و قرار شد كه اينانج هر سال خراجى بپردازد امّا در سال 564 چون يكى دو سال بود كه از پرداخت اين مال خوددارى ميكرد ايلدگز لشكر برى برد و آنجا را گرفت و اينانج بدست غلامانش بقتل رسيد .\r\nاز وقايع مهمّ سلطنت ارسلانشاه يكى لشكركشى او و اتابك ايلدگز است به گرجستان در سال 557 و جنگ با گيورگى سوّم ( 551 - 580 ) پادشاه اين مملكت و ابخاز و فتح بلاد آنى و دوين يا دبيل ( در مشرق آرارات و جنوب ايروان ) كه در نتيجه آن مسلمين از گرجيان غنايم و اسراى بسيار گرفته و بلادى را كه پدر گيورگى از چنگ مسلمين بدر برده بود بار ديگر بتصرّف خود بازآورده و شروانشاه را مطيع ساخته‌اند .\r\nاتابك ايلدگز كه بنام ارسلانشاه دولتى بالنّسبه معتبر از حوالى تفليس تا حدود مكران تشكيل داده بود در سال 568 فوت كرد و اختيار امور سلطنتى بپسرش اتابك نصرة الدّين محمّد جهان پهلوان رسيد و او تا تاريخ 571 كه ارسلانشاه پس از پانزده سال سلطنت مرد همچنان سلطان را مانند پدر تحت اختيار داشت و عنوان سلطنت ارسلانشاه جز اسم چيزى ديگر نبود .\r\n\r\n15 - ركن الدّين ابو طالب طغرل بن ارسلانشاه ( 571 - 590 )\r\nبعد از وفات ارسلانشاه اتابك جهان پهلوان پسر صغير او طغرل سوّم را در\r\n\r\n","description":"","footnote":"","page_name":" 375 ","page_number":768},
  {"content":"\r\n\r\nهمدان بسلطنت نشاند و خود به سمت اتابكى زمام امور را در دست گرفت و برادرش قرل ارسلان سپهدارى لشكر را در عهده داشت و اين دو برادر ممالكى را كه پدرشان ايلدگز مسخّر و از تعرّض مدّعيان فارغ ساخته بود تا سال 582 كه تاريخ فوت جهان پهلوان است به خوبى اداره ميكردند .\r\nهنگاميكه جهان پهلوان مرد طغرل سوّم كه جوانى بود شجاع و تربيت يافته و خوش‌طبع و نامجو و بحدّ رشد رسيده خواست كه از زيربار تكليف مظفّر الدين قرل ارسلان خود را آزاد كند و جمعى از امراى جهان پهلوان هم با او همدست و يار شدند و طغرل از شهر ساوه در شبى كه قزل ارسلان باجراى آداب عروسى خود با زوجهء برادرش دختر اينانج شحنهء سابق رى مشغول بود گريخت و به طرف سمنان رهسپار شد قزل ارسلان در عقب او شتافت ليكن در دامغان از همراهان سلطان شكست خورد و بهمدان برگشت و از آنجا در 583 بآذربايجان رو كرد و طغرل پس از مدّتى اقامت در طبرستان بهمدان مراجعت نمود و بالاستقلال سلطان شد .\r\nدر رسيدن بآذربايجان اتابك قزل ارسلان از ناصر خليفهء عبّاسى براى دفع طغرل كمك خواست و خليفه را از قصد طغرل ترساند ناصر هم سپاهى گران بهمراهى وزير خود در اوايل سال 584 به يارى قزل ارسلان به طرف همدان فرستاد قزل ارسلان نتوانست بموقع خود را بلشكر خليفه برساند و طغرل بسرعت ايشانرا در هشتم ربيع الاوّل اين سال منهزم كرد و سپاه وزير ناصر شكسته و موهون ببغداد گريختند .\r\nچون طغرل از جلوى سپاه خليفه بهمدان برگشت قزل ارسلان به آن شهر رسيده بود . در همدان بين طرفين جنگ درگرفت و يك ماه اين حال دوام داشت تا آن‌كه لشكر قزل ارسلان بىپا شدند و اتابك بجانب اسدآباد رفت . طغرل هم فرصت را مغتنم شمرده خود را بآذربايجان رساند تا بممالك اصلى اتابك دست‌اندازى كند .\r\nدر اين فاصله قزل ارسلان با لشكر ديگرى كه ناصر بمدد او فرستاده بود بر همدان استيلا پيدا كرد و در رجب 584 سنجر بن سليمانشاه را بسلطنت برنشاند .\r\nحكومت اصفهان در اين تاريخ با پسر اتابك محمّد جهان پهلوان يعنى قتلغ اينانج\r\n\r\n","description":"","footnote":"","page_name":" 376 ","page_number":769},
  {"content":"\r\n\r\nبود و او نيز چون بازار كار طغرل را آشفته ديد رى و زنجان را بتصرّف خويش درآورد و در اين محلّ اخير طغرل را كه مريض بود شكست داد و طغرل به طرف همدان كه از اتابك خالى بود آمد امّا اتابك سررسيد و سلطان را با پسرش ملكشاه دستگير ساخت و در آذربايجان در قلعه‌اى در حبس انداخت و خود را سلطان خواند ليكن همان شبى كه ميخواست فرداى آن جشن سلطنت بگيرد در ماه شعبان 587 او را بوضعى كه كسى ندانست كشتند و اين عمل بفدائيان اسماعيلى منسوب شد .\r\nبعد از قتل قزل ارسلان از دو برادرزاده‌اش قتلغ اينانج رى و اصفهان را تحت امر خود گرفت و نصرة الدّين ابو بكر بجاى پدر در آذربايجان علم امارت برافراشت و طغرل هم بدست بعضى از امرا از زندان رها شد و بهمدان آمد و سلطنت از دست رفته را بار ديگر به كف آورد .\r\nدر نيمهء جمادى الاخرى سال 588 قتلغ اينانج كه به قصد قزوين لشكر كشيده بود در همين محلّ از طغرل شكست يافت و در رى متحصّن گرديد و از سلطان علاء الدّين تكش خوارزمشاه كه بر خراسان و جرجان و طبرستان مستولى شده بود يارى خواست .\r\nخوارزمشاه به يارى او آمد و قتلغ كه از كرده پشيمان شده بود از جلوى تكش فرار كرد طغرل هم با خوارزمشاه از در صلح درآمد و قرار شد كه رى در تصرّف تكش بماند و خوارزمشاه پس از گذاشتن سپاهى در آن شهر براى دفع طغيان برادر بخوارزم برگشت .\r\nطغرل بعد از اين واقعه براى فراغ خاطر از جانب قتلغ اينانج مادر او را در نكاح خود آورد ليكن چون قتلغ و امراى ديگر پيوسته بر ضدّ سلطان توطئه ميكردند سلطان ناچار بيك حمله شهر رى را گرفت و قتلغ اينانج را محبوس نمود ولى كمى بعد او را آزاد ساخت قتلغ بار ديگر از تكش مساعدت طلبيد و خوارزمشاه نيز بدعوت او لشكرى برى فرستاد . طغرل اين سپاه را هم در محرّم 590 در خوار رى شكست داد و قتلغ بفرار بخراسان مجبور گرديد .\r\n\r\nقتل طغرل سوّم و انقراض سلجوقيان عراق در 590\r\nتكش چون بر شكست سپاه خود اطّلاع يافت از خراسان با قتلغ اينانج به قصد رى حركت كرد بخصوص كه ناصر خليفه هم او را بدفع طغرل خوانده بود . هنگامى كه خوارزمشاه\r\n\r\n","description":"","footnote":"","page_name":" 377 ","page_number":770},
  {"content":"\r\n\r\nبنزديك رى رسيد طغرل سرگرم عيش و عشرت بود و از دشمنى به اين قوّت غافل ميزيست و تنها برشادت و مردانگى خود اعتماد داشت چنان كه در روز جنگ با قتلغ اينانج و خوارزمشاه با لشكرى معدود مغروروار بعد از خواندن چند بيت از شاهنامه با گرزى سنگين خود را بر سپاه خصم زد ليكن به زودى از پا درآمد و قتلغ اينانج او را در 24 ربيع الاوّل 590 كشت و تكش سر او را پيش ناصر بدار الخلافه فرستاد و دولت سلجوقيان عراق بقتل طغرل سوّم بانتها رسيد .\r\nتكش خوارزمشاه همدان را بقتلغ اينانج واگذاشت و رى و اصفهان را هم بعمّالى از جانب خود سپرد و بلاد جبل يعنى عراق عجم به اين ترتيب ضميمهء ممالك خوارزمشاهى گرديد .\r\nدولت وسيع سلجوقيان كه از به دو اسلام تا تاريخ تأسيس اين سلسله به آن عظمت و پهناورى دولتى تشكيل نيافته بود در ماوراء النّهر و توران تا 548 يعنى قريب يك قرن و در خراسان تا سال 557 يعنى درست 128 سال و در عراق تا سال قتل طغرل سوّم يعنى 161 سال طول كشيده است . پايتخت سلاجقه از اواخر عهد طغرل اوّل تا ايّام محمود بن محمّد در اصفهان قرار داشت و از عهد محمود تا انقراض اين سلسله در همدان سنجر شهر مرو را كه بلقب شاهجان يعنى مقرّ سلطان ملقّب شده بپايتختى اختيار نمود و مرو شاهجان تا استيلاى وحشيان غز يكى از آبادترين بلاد دنياى متمدّن و از مراكز معتبر علم و ادب بود .\r\nطغرل اوّل و الب ارسلان و ملكشاه و بركيارق و محمّد و سنجر را كه در عهد ايشان جميع ممالك سلجوقى از كاشغر تا انطاكيه تحت يك امر بوده سلاجقهء بزرگ و فرزندان و فرزندزادگان محمّد را كه در رى و همدان و كردستان سلطنت ميكرده‌اند سلاجقهء عراق ميخوانند .\r\nسلاجقهء كرمان ( 433 - 583 ) را در 583 تركمانان غز و سلاجقهء شام ( 487 - 511 ) را هم اتابكان شام و الجزيره قبل از انقراض سلاجقهء عراق از ميان برداشته بودند ليكن سلسلهء سلاجقهء روم ( 470 - 700 ) تا حدود اوايل قرن\r\n\r\n","description":"","footnote":"","page_name":" 378 ","page_number":771},
  {"content":"\r\n\r\nهشتم دوام داشت . تا آنكه آن را هم تركان عثمانى در همين اوان بكلّى منقرض ساختند .\r\nاسامى سلاطين سلجوقى و زمان هريك\r\n1 - سلاجقهء بزرگ\r\n1 - ركن الدّين ابو طالب طغرل بن ميكائيل بن سلجوق 429 - 455\r\n2 - عضد الدّين ابو شجاع الب ارسلان محمّد بن جغرى 455 - 465\r\n3 - معزّ الدّين ابو الفتح ملكشاه حسن بن الب ارسلان 465 - 485\r\n4 - ركن الدّين ابو المظفّر بركيارق بن ملكشاه 485 - 498\r\n5 - غياث الدّين ابو شجاع محمّد بن ملكشاه 498 - 511\r\n6 - معزّ الدّين ابو الحارث سنجر احمد بن ملكشاه 511 - 552\r\n2 - سلاجقهء عراق\r\n7 - مغيث الدّين ابو القاسم محمود بن محمّد بن ملكشاه 511 - 525\r\n8 - غياث الدين داود بن محمود 525 - 526 ( هشت ماه )\r\n9 - ركن الدّين ابو طالب طغرل ثانى پسر سلطان محمّد 526 - 529\r\n10 - غياث الدّين ابو الفتح مسعود پسر سلطان محمّد 529 - 547\r\n11 - معزّ الدين ابو الفتح ملكشاه ثانى پسر سلطان محمود از رجب تا ذى القعده 547\r\n12 - غياث الدّين ابو شجاع محمّد ثانى پسر سلطان محمود 547 - 554\r\n13 - غياث الدّين ابو شجاع سليمانشاه بن سلطان محمّد 554 - 556\r\n14 - ركن الدّين ابو المظفّر ارسلانشاه بن طغرل ثانى 556 - 571\r\n15 - ركن الدّين ابو طالب طغرل سوّم پسر ارسلانشاه 571 - 590\r\n\r\n","description":"","footnote":"","page_name":" 379 ","page_number":772},
  {"content":"\r\n\r\n\r\nفصل نهم اتابكان و خوارزمشاهيان\r\nسلاجقه چنان كه ديديم مشتى مردم بدوى جنگجو بودند و عمدهء پيشرفتى كه ايشان را در فتح آن همه ممالك و درهم شكستن آن همه لشكرها نصيب شد از دولت همين قدرت سپاهيگرى و جنگ‌آزمائى آن طايفه بود به همين علت سلاطين سلجوقى هيچوقت فرماندهى سپاه خود را در جنگها و يا در ولايات مفتوحه به غير از تركان رزم‌آزموده و از جان گذشته به ديگرى وانميگذاشتند بشكلى كه در دولت سلاجقه امور لشكرى هميشه در دست عنصر ترك بود و امور كشورى يعنى ديوان و دفتر در دست منشيان و مستوفيان و وزراى ايرانى . در نتيجهء فتوحات پادشاهان سلجوقى در حدود گرجستان و ارّان عدّهء غلامان ترك قبچاقى و خزر در ممالك اسلامى رو بافزايش گذاشت و هريك از سلاطين و وزرا و عمّال ديوانى مبلغى از اين مماليك در دستگاه خود داشتند و از اين جماعت گروهى بتدريج بسبب محبّت و التفات مخدومان خويش و يا بر اثر بروز لياقت و كفايت از مرتبهء غلامى بالاتر آمدند و در دربار پادشاه و يا در سپاه بمقاماتى رسيدند و چون عادت سلاجقه اين بود كه شاهزادگان خردسال را براى تربيت و يا در موقع فرستادن بحكومت ولايات بسرپرستى مىسپردند جمعى از اين غلامان اين مقام را پيدا كردند و ايشان را بتركى آتابيك ميگفتند و آتا بلغت تركى بمعنى پدر است .\r\nدر اواخر دورهء سلجوقى چون پادشاهان ضعيف شده بودند و پيوسته با يكديگر جنگ و رقابت داشتند اكثر اين اتابكان از اختيارى كه در عهدهء ايشان گذاشته شده بود استفاده كردند و هر كدام در ناحيه‌اى از ممالك سلاجقه براى خود تشكيل دولتى\r\n\r\n","description":"","footnote":"","page_name":" 380 ","page_number":773},
  {"content":"\r\n\r\nدادند چنان كه طغتكين اتابك پسر تاج الدّوله تتش در 497 سلسلهء اتابكان دمشق ( 497 - 549 ) و عماد الدّين زنگى از غلام‌زادگان سلطان ملكشاه شعبهء اتابكان موصل ( 521 - 648 ) و ايلدگز اتابك ارسلانشاه به شرحى كه گذشت اتابكان آذربايجان ( 541 - 626 ) را تشكيل دادند . انوشتكين غرجه پدر قطب الدّين محمّد خوارزمشاه چنان كه ديديم و سلغر جدّ اتابكان فارس ( 543 - 684 ) و مؤسسين سلسله‌هاى امراى اربل ( 539 - 630 ) و شاهان ارمنستان ( 493 - 604 ) و امراى دياربكر ( 495 - 712 ) همه از غلامان يا رؤساى لشكرى سپاه سلجوقى بودند و هر كدام هم سهمى از كشور وسيع سلاجقه را منفصل كرده در آن براى خود ترتيب امارتى موروثى دادند . از اين سلسله‌ها آنچه بالاختصاص با تاريخ ايران ارتباط دارد اتابكان آذربايجان و فارس و لرستان و سلسله‌هاى خوارزمشاهى و قراختائى كرمانست . تاريخ اتابكان فارس و لرستان و قراختائيان كرمان را بايد در ذيل تاريخ مغول ديد به همين جهت ما در اين دوره فقط بذكر اتابكان آذربايجان و و خوارزمشاهيان مىپردازيم .\r\n\r\nالف - اتابكان آذربايجان ( 541 - 626 )\r\nبه تفصيلى كه پيشتر گذشت شمس الدّين ايلدگز مؤسّس سلسلهء اتابكان آذربايجان اصلا از غلامان قبچاقى بود كه در دستگاه سلطان مسعود سلجوقى اهمّيت و اعتبارى حاصل كرد و چون مسعود زن برادر متوفاى خود طغرل ثانى را نيز بزوجيّت به او داد و اتابكى ارسلانشاه پسر صغير طغرل هم به او واگذاشته شد روز بروز كوكب سعادتش اوج گرفت تا آنجا كه مسعود در سال 541 حكومت آذربايجان و ارّان را به او سپرد و ايلدگز در حقيقت بجهاد در مقابل گرجيان عيسوى كه دائم به اين ثغور تعرّض ميكردند مأموريّت يافت . امارت آذربايجان از تاريخ 541 در خاندان ايلدگز موروثى گرديد و اين حال تا 626 برقرار بود .\r\n\r\n","description":"","footnote":"","page_name":" 381 ","page_number":774},
  {"content":"\r\n\r\n\r\n1 - شمس الدّين ابو بكر ايلدگز ( 541 - 568 )\r\nشمس الدّين ايلدگز كه اتابك و شوهر مادر ارسلانشاه بود از سال 541 تا تاريخ 556 كه پسر زن خود را بسلطنت نشاند يعنى قريب بسى سال امارت آذربايجان و ارّان را داشت و در اين مدت بحضور هيچيك از سلاطين كه بعد از مسعود بسلطنت نشستند نيامد ليكن پس از جلوس ارسلانشاه در همدان مقيم شد و پسر خود نصرة الدّين محمّد جهان پهلوان را بمقام سابق خود فرستاد .\r\nاتابك ايلدگز چنان كه ديديم از 556 تا سال فوت خود 568 از يك طرف رى و اصفهان را گرفت و مؤيّد آىابه را به خواندن خطبه در خراسان بنام ارسلانشاه واداشت و از طرفى ديگر بر اثر شكست عظيمى كه در 557 بگرجيان داد قسمتى از ارّان و آذربايجان شمالى را از آن قوم پس‌گرفت و بار ديگر سر و صورتى بدولت متزلزل سلجوقى بخشيد .\r\n\r\n2 - نصرة الدّين ابو جعفر محمّد جهان پهلوان ( 568 - 582 ) و 3 - مظفّر الدّين عثمان قزل ارسلان ( 582 - 587 )\r\nبعد از فوت اتابك ايلدگز پسر بزرگترش نصرة الدّين محمّد جهان پهلوان مقام\r\n\r\n","description":"","footnote":"","page_name":" 382 ","page_number":775},
  {"content":"\r\n\r\nاو را در راندن امور ملكى يافت و برادر خود مظفّر الدّين عثمان قزل ارسلان را بآذربايجان و ارّان بامارت فرستاد .\r\nقسمت غربى آذربايجان از حدود تبريز تا حوالى الجزيره در دست خاندانى بود از بقاياى روّاديان كه چون جدّشان احمديل نام داشته ايشان را احمديليان ميخوانند و اين خاندان از اوايل قرن ششم يعنى دورهء سلطنت سلطان محمّد بن ملكشاه در اين ناحيه امارت يافته بودند و از مشاهير ايشانست آق‌سنقر پسر احمديل كه اتابك داود و مسعود پسران سلطان محمّد بود و در 527 بدست باطنيان بقتل رسيد .\r\nفرزندان احمديل تبريز و مراغه و حصار محكم رويين‌دز از قلاع مراغه را در تصرّف داشتند و در عهد ايلدگز گاهى با او در مقام آشتى بودند و زمانى در نزاع و جدال\r\nدر سال 570 يعنى دو سال پس از مرگ ايلدگز اتابك جهان پهلوان بعلّت مرگ امير احمديلى تبريز و مراغه موقع را براى تصرّف آن نقاط مناسب يافت . خود مراغه را در محاصره گرفت و برادرش قزل ارسلان تبريز را عاقبت امير احمد يلى با جهان پهلوان صلح كرد و تبريز را به او واگذاشت .\r\nاز سال 571 كه سال جلوس طغرل سوّم است تا 582 تاريخ فوت اتابك زمام سلطنت آخرين پادشاه سلجوقى عراق كه در هفت سالگى بجاى پدر نشست در دست جهان پهلوان بود و اين مرد كافى عادل ادب‌پرور به خوبى بلاد وسيعه‌اى را كه او و پدرش تحت امر طغرل آورده بودند اداره مينمود .\r\nجهان پهلوان از قتيبه خاتون دختر اينانج شحنهء رى دو پسر داشت قتلغ اينانج و ميرميران كه هيچكدام باميرى نرسيده‌اند ليكن دو پسر ديگرى كه او را از كنيزكى آمده بود يعنى ابو بكر و اوزبك هر دو چنان كه بيايد اتابكى و امارت يافته‌اند .\r\nچون اتابك جهان پهلوان وفات يافت برادرش قزل ارسلان در دستگاه طغرل سوّم زمامدار شد و او قتيبه خاتون زوجهء برادر را هم به عقد خود درآورد ليكن به شرحى كه در سلطنت طغرل ديديم به زودى ميان او و سلطان بهم خورد و قزل ارسلان طغرل را محبوس كرد و براى خود تهيّهء اسباب سلطنت ديد امّا در شعبان 587 شبى او را كشته يافتند\r\n\r\n","description":"","footnote":"","page_name":" 383 ","page_number":776},
  {"content":"\r\n\r\nو بدنش پنجاه زخم كارد خورده بود و نسبت قتل او را بنابر عادت معمول آن ايّام بفدائيان اسماعيلى بستند .\r\n\r\n4 - نصرة الدّين ابو بكر بن محمّد جهان پهلوان 587 - 607\r\nبعد از قتل قزل ارسلان امارت آذربايجان و ارّان نصيب برادرزاده‌اش نصرة الدّين ابو بكر شد و او عراق را ببرادر پدريش قتلغ اينانج سپرد ليكن قتلغ چنان كه گذشت بدست طغرل سوّم كه از حبس نجات يافته بود در 588 از اين سرزمين رانده شد و بتكش خوارزمشاه پناه برد و خوارزمشاه برى آمد و با طغرل صلح كرد طغرل هم براى آنكه فتنهء قتلغ و مادرش قتيبه خاتون را بخواباند آن زن را پس از آنكه شاهد مرگ دو شوهر يعنى جهان پهلوان و قزل ارسلان شده بود بزوجيّت گرفت امّا اين مادر و فرزند طعامى مسموم ترتيب دادند كه بطغرل بخورانند . طغرل قبلا از اين توطئه آگاه شد و آن را بقتيبه خوراند و پس از مردن او قتلغ اينانج را هم در زندان انداخت سپس اندكى بعد او را بشفاعت بعضى از اركان دولت خلاص كرد و قتلغ براى تصرّف آذربايجان بجنگ با برادر خود نصرة الدّين ابو بكر مشغول شد .\r\nاز چهار جنگى كه قتلغ در ظرف يك ماه با اتابك ابو بكر نمود همه دفعه مغلوب بيرون آمد و ناچار بار ديگر بخوارزمشاه توسّل جست و اين در موقعى بود كه تكش بعزم سركوبى طغرل از خراسان عازم رى شده بود و او به تفصيلى كه مذكور افتاد در 24 ربيع الاوّل 590 طغرل سوّم را بدستيارى لشكريان خوارزمى در رى كشت . خوارزمشاه بعد از برافتادن دولت سلجوقيان عراق همدان و اصفهان را بقتلغ واگذاشت و رى را هم بپسر خود يونس خان سپرد و از امرا مياجق را باتابكى پسر معيّن كرد . مياجق در سال 592 قتلغ اينانج را به اين بهانه كه خيال مخالفت با خوارزمشاه را در سر داشته كشت و سر او را بخوارزم فرستاد .\r\n\r\n","description":"","footnote":"","page_name":" 384 ","page_number":777},
  {"content":"\r\n\r\nاتابك ابو بكر مردى عيّاش و شرابخوار بود و شب و روز او بمستى و باده گسارى ميگذشت به همين علّت از تدبير امور مملكت و تعهّد حال لشكر به كلى غافل ماند بر خلاف او همسايهء شمالى يعنى گرجستان تحت ادارهء زنى لايق و كافى بود بنام تامارا ( 580 - 609 ) دختر گيورگى سوّم .\r\nلشكريان اين زن در تاريخ شوال 599 در نزديكى شمكور ( شمال شهر گنجه و جنوب رودخانهء كورا ) به يارى شروانشاه سپاه اتابكى را شكست دادند و بلاد شمكور و گنجه و دوين را گرفتند و قتل و غارت را از حدّ گذراندند . اتابك هر قدر مسلمين اين نقاط استغاثه كردند در تلافى اين مغلوبيّت نكوشيد و در نتيجه نواحى شمالى ارس كه در عهد اتابك ايلدگز و جهان پهلوان فتح شده بود از دست رفت .\r\nبىحالى و مىپرستى اتابك ابو بكر همسايگان ديگر او را نيز بطمع تصرّف بلاد او انداخت چنان كه در سال 602 امير اربل مظفر الدّين كوكبرى با امير احمديلى مراغه علاء الدّين كربه « 1 » ارسلان به قصد آذربايجان شرقى همدست شدند . ابو بكر از ناچارى بيكى از غلامان پدرش آىتغمش « 2 » كه بر رى و همدان و اصفهان و بلاد جبل استيلا يافته بود متوسّل گرديد . آى تغمش به يارى مخدوم‌زاده آمد و بيك پيغام صاحب اريل را بملك خود برگرداند و علاء الدّين احمديلى را هم مغلوب و بمصالحه مجبور كرد . اين علاء الدّين كربه ارسلان كه در سال 604 فوت كرده و مردى درويش‌دوست و شاعر و عالم‌پرور بوده همان كسى است كه شاعر مشهور نظامى گنجوى مثنوى بهرامنامه را در سال 593 بنام او منظوم ساخته است .\r\nاتابك ابو بكر بعد از مرگ پسر و جانشين علاء الدّين احمديلى يعنى در سال 605 بر مراغه تاخت و آن شهر را كه قريب يك قرن بود كه احمديليان در تصرّف داشتند مسخّر خود ساخت و براى بازماندگان اين خاندان جز رويين‌دز نقطه‌اى ديگر باقى نماند .\r\n\r\n\r\n","description":"","footnote":"\r\n( 1 ) - ياكرپه\r\n( 2 ) - آيتغمش يا آيدغمش پهلوانى از سال 600 بر رى و همدان و بلاد جبل استيلا يافته و علىرغم اتابك ابو بكر برادر او ازبك را سلطان خوانده بود .\r\n","page_name":" 385 ","page_number":778},
  {"content":"\r\n\r\nاتابك نصرة الدين ابو بكر بن جهان پهلوان پس از بيست سال فرمانروائى در تاريخ 607 فوت كرد .\r\n\r\n5 - مظفر الدّين اوزبك ( 607 - 622 )\r\nمظفر الدّين اوزبك كه بمدد آيتغمش از حدود سال 600 بداعيهء سلطنت برخاسته بود برادر اتابك ابو بكر و شوهر دختر طغرل سوّم است . دورهء پانزده سالهء سلطنت او كه مردى ضعيف النّفس و شرابخوار و لهو و لعب‌دوست بود واقعهء مهمّى ندارد جز تجاوزات دائمى گرجيان بحدود مشكين و اردبيل و استيلاى مغول در سال 617 بر آذربايجان . اتابك اوزبك كه تاب مقاومت ايشان را نداشت با دادن پول و جامه و چهارپاى بسيار با مغول از در صلح درآمد و چون بار ديگر شنيد كه باز جمعى از اين طايفه عازم تبريزند شهر را رها كرده بنخجوان رفت و رؤساى تبريز بتدابيرى پايتخت اتابكان را از قتل و غارت مغول نجات بخشيدند و اتابك بتبريز برگشت .\r\nگرجيان از اين وضع پريشان استفاده كردند و چند بار ببلاد ارّان و آذربايجان دست‌اندازى نمودند و از اتابك حركتى نديدند و او به همين حال نكبت ميزيست تا در 622 كه شنيد جلال الدّين منكبرنى خوارزمشاه به قصد تبريز حركت نموده .\r\nاوزبك زوجهء خود را در شهر گذاشت و خود بگنجه گريخت . جلال الدّين در 17 رجب 622 تبريز را گرفت و ملكه را باحترام بخوى فرستاد و خود بجنگ با گرجستان فرستاد .\r\nدر برگشتن از تفليس چون رؤساى تبريز با جلال الدّين راه نفاق رفته بودند وى ايشان را سياست فرمود و ملكه زوجهء اتابك اوزبك را تحت اختيار خود آورد و اتابك از اين غصّه جان سپرد .\r\n\r\n","description":"","footnote":"","page_name":" 386 ","page_number":779},
  {"content":"\r\n\r\n\r\n6 - اتابك خاموش قزل ارسلان بن اوزبك 622 - 626\r\nاز اتابك اوزبك فرزندى نمانده بود جز پسرى كر و گنگ مادرزاد بنام قزل ارسلان كه به همين علّت او را اتابك خاموش لقب داده‌اند و او دخترى را كه نوادهء علاء الدّين كربه ارسلان احمديلى بود به عقد خود درآورد و پس از پدر در قسمتى از آذربايجان از جمله بر مراغه و رويين‌دز امارت مانندى داشت . در سال 626 موقعى كه سلطان جلال الدّين منكبرنى در گنجه بود اتابك خاموش پيش او رفته زمين خدمت بوسيد سپس از آنجا بالموت سفر كرد و پس از يك ماه در همانجا مرد و زوجهء او را هم جلال الدّين بزنى گرفت و سلسلهء اتابكان آذربايجان پس از قريب 85 سال اميرى برافتاد .\r\nاتابكان آذربايجان مخصوصا شمس الدّين ايلدگز و دو پسرش جهان پهلوان و قزل ارسلان در تاريخ ادبيّات زبان فارسى ذكرى بخير دارند زيرا كه عدّه‌اى از گويندگان بزرگ زبان شيواى ما بقصايدى غرّاء ايشان را مدح گفته و نام ايشان را جاويد ساخته‌اند و مشهورترين ايشان ظهير الدّين محمّد فاريابى و افضل الدّين خاقانى شروانى و شرف الدّين شفروهء اصفهانى و مجير الدّين بيلقانى و اثير الدّين اخسيكتى و جمال الدّين اشهرى مىباشند .\r\nاسامى اتابكان آذربايجان و زمان هريك\r\n1 - شمس الدّين ايلدگز 541 - 568\r\n2 - نصرة الدّين محمّد جهان پهلوان پسر ايلدگز 568 - 582\r\n3 - مظفّر الدّين عثمان قزل ارسلان پسر ايلدگز 582 - 587\r\n\r\n","description":"","footnote":"","page_name":" 387 ","page_number":780},
  {"content":"\r\n\r\n4 - نصرة الدّين ابو بكر پسر جهان پهلوان 587 - 607\r\n5 - مظفّر الدّين اوزبك پسر ديگر جهان پهلوان 607 - 622\r\n6 - اتابك خاموش قزل ارسلان بن اوزبك 622 - 626\r\n\r\nب - خوارزمشاهيان ( 490 - 628 )\r\nتاريخ تأسيس و ابتداى كار خوارزمشاهيان را كه فرزندان انوشتكين غرجه هستند سابقا در ضمن سلطنت سلطان سنجر بيان كرديم و گفتيم كه اوّلين ايشان يعنى قطب الدّين محمّد در تاريخ سال 490 بر دست امير حبشى بن التونتاق حكمران خراسان به سمت خوارزمشاهى معيّن شد و اين مقام از اين تاريخ ببعد در خاندان قطب الدّين محمّد بن انوشتكين موروثى گرديد پس سال 490 ابتداى تأسيس سلسلهء خوارزمشاهى و قطب الدّين محمّد اوّلين خوارزمشاه از اين خاندان است .\r\n\r\n1 - قطب الدّين محمّد بن انوشتكين ( 490 - 522 ) و 2 - علاء الدّوله ابو المظفّر اتسز بن قطب الدّين محمّد ( 522 - 551 )\r\nقطب الدّين محمّد در تمام مدّت خوارزمشاهى يعنى در ظرف سى سال و اندى فرمانروائى بر خوارزم همواره مطيع و تابع سنجر بود و هيچگاه از فرمان او سرنپيچيد\r\n\r\n","description":"","footnote":"","page_name":" 388 ","page_number":781},
  {"content":"\r\n\r\nهر سال چنان كه سابقا اشاره كرديم يا خود به خدمت سنجر مىآمد و يا پسر خويش اتسز را بدربار خراسان ميفرستاد و در جنگهائى كه سنجر در ماوراء النّهر و غزنين و عراق ميكرد همواره اين پدر و پسر در ركاب سنجر بودند .\r\nمحمّد خوارزمشاه كه مردى عادل و نيكوسيرت و ادب‌پرور بود در سال 522 وفات يافت و پسرش اتسز بمقام او منصوب شد .\r\nدورهء خوارزمشاهى علاء الدّوله ابو المظفّر اتسز ( 522 - 551 ) به دو دوره تقسيم مىشود : دورهء اوّل از 522 تا 530 كه در اين فاصله اتسز مانند پدر مطيع و خدمتگزار سنجر بود و در خدمت سلطان بجنگ و شمشيرزنى اشتغال داشت دورهء دوّم از 530 تا 551 كه در ظرف آن ميانهء او و سلطان اكثر ايّام خصومت و رقابت برقرار بود و سنجر به شرحى كه در تاريخ سلطنت او گذشت سه بار يعنى در ربيع الاوّل 533 و ربيع الاوّل 536 و جمادى الاخرى 542 بخوارزم لشكر برد و هر سه بار اتسز را مغلوب و بتسليم و عذرخواهى مجبور نمود و اتسز با اينكه از 542 ببعد ديگر بعلّت گرفتاريهائى كه در كشمكش با قراختائيان و انقلابات حدود شمالى و شرقى قلمرو خود داشت بر سلطان قيام نكرد ليكن با او نيز باطنا در حال صفا و يگانگى سر نميكرد تا آنكه در موقع اسيرى سنجر بدست تركمانان غز بخراسان آمد و تا موقعى كه سلطان از اين حبس نجات يافت در آنجا بود امّا قبل از آنكه تكليف كار خراسان و حال روابط آينده بين او و سنجر روشن شود اتسز بتاريخ نهم جمادى الاخرى سال 551 در ولايت قوچان حاليّه جان سپرد .\r\nاتسز مردى شجاع و بىباك و اميرى عادل و شعرپرور و كريم و جوانمرد بود .\r\nنام نيك و ذكر خير او را رئيس ديوان انشاء و مادح مخصوص او رشيد الدّين محمّد وطواط بلخى كه در سال 573 وفات يافته در اشعار فارسى و عربى خود جاويد ساخته و اين شاعر و نويسندهء زبردست كه در نظم و نثر هر دو زبان فارسى و عربى در زمان خود كمتر نظير داشته بفرمان اتسز بتأليف كتاب بسيار مشهور خود يعنى حدايق السّحر فى دقايق الشّعر دست زده است . غير از رشيد بعضى از شعراى سنجرى مثل اديب صابر\r\n\r\n","description":"","footnote":"","page_name":" 389 ","page_number":782},
  {"content":"\r\n\r\nو از گويندگان ارّان مانند خاقانى شروانى نيز او را مدح گفته‌اند .\r\nجرجانيّه در عهد اتسز خوارزمشاه از مراكز عمدهء علم و ادب و محل اجتماع عدّهء كثيرى از فضلاى نامى بود و اتسز مخصوصا در جلب اهل فرهنگ و دانش به اين شهر جدّى بليغ داشت چنان كه در سال 536 موقعى كه پس از شكست سنجر از قراختائيان بر خراسان استيلا يافت جمعى از دانشمندان آن ديار را بهمراه خود بخوارزم برد و از مفاخر عهد او يكى امام علّامهء كبير جار اللّه ابو القاسم محمود بن عمر زمخشرى خوارزمى ( 467 - 538 ) است صاحب مؤلّفات عديده در تفسير و نحو و لغت و ادب كه مشهورترين آنها كشّاف است در تفسير قرآن و انموذج در نحو عربى و مقدّمة الادب در لغت عربى به فارسى . ديگر زين الدّين سيّد اسماعيل بن حسن جرجانى كه در 531 فوت كرده و از اطبّاى بزرگ عهد اتسز و پدرش قطب الدّين محمّد بوده و سيّد اسماعيل جرجانى مؤلّف كتاب معروف ذخيرهء خوارزمشاهى است در طبّ كه آن را اين دانشمند بنام قطب الدّين محمّد تأليف نموده و بعدها بدستور اتسز آن را مختصر كرده و از آن خفّى علائى را بنام علاء الدّوله اتسز ساخته است .\r\n\r\n3 - تاج الدّين ابو الفتح ايل ارسلان بن اتسز ( 551 - 567 )\r\nپس از مرگ اتسز پسرش ايل ارسلان كه همراه او بود با لشكريان خوارزمى بجرجانيّه برگشت و از آنجا مراسله‌اى بسلطان سنجر نوشت و اظهار اطاعت و چاكرى كرد سلطان هم او را بجاى اتسز بخوارزمشاهى تعيين نمود و ايل ارسلان در سوّم رجب 551 رسما بجاى پدر نشست . هشت ماه بعد از جلوس ايل ارسلان سلطان سنجر وفات يافت و خاقان ركن الدّين محمود بر جاى او اختيار شد . ايل ارسلان سه روز بعزادارى سلطان قيام نمود و نامه‌اى به خدمت خاقان ركن الدّين فرستاد و او را بسلطنت تهنيت گفت و خود را همچنان خدمتگزار سلاجقه نشان داد .\r\n\r\n","description":"","footnote":"","page_name":" 390 ","page_number":783},
  {"content":"\r\n\r\nرياست خاندان سلجوقى در اين تاريخ با غياث الدّين محمّد بن محمود بن سلطان محمّد بود كه در عراق سلطنت ميكرد و با عمّ خود سليمانشاه و مقتفى خليفه در حال نزاع و خصومت سر ميكرد .\r\nسلطان محمّد ثانى بايل ارسلان پيغام داد كه او براى اصلاح كار خراسان و ماوراء النّهر مصمّم حركت به سمت آن خطّه است . ايل ارسلان سلطان را در اين تصميم تقويت نمود ليكن محمّد بعلّت نزاع با خليفه و مدّعيان ديگر نتوانست نيّت خود را بمورد عمل گذارد و با اينكه خوارزمشاه سعى كرد كه ميان او و خليفه را اصلاح كند نتيجه‌اى بدست نيامد و محمّد بتاريخ 554 درگذشت .\r\nوقايع سلطنت ايل ارسلان دو رشته است يكى جنگهاى اوست در طرف ماوراء النهر ديگر لشكركشى بخراسان . در جمادى الاخرى سال 553 ايل ارسلان باستمداد سران طايفهء قرلق كه از دست خاقان افراسيابى سمرقند بخوارزمشاه پناه جسته بودند بماوراء النّهر لشكر برد و بخارا و سمرقند را گرفت و خاقان گريخت و بقراختائيان كه از بعد از جنگ قطوان خانيان تحت تبعيّت ايشان بسر ميبردند ملتجى گرديد .\r\nقراختائيان در سال 567 به علت آنكه ايل ارسلان از پرداخت خراج ساليانه‌اى كه پدرش اداى آن را بگورخان قراختائى ملتزم شده بود استنكاف ورزيد بخوارزم حمله بردند و لشكر ايل ارسلان را در كنار جيحون شكست دادند و ايل ارسلان كمى پس از اين واقعه در تاريخ نوزدهم رجب 567 وفات يافت .\r\nامّا در طرف خراسان پس از آنكه مؤيّد الدّين آىابه در سال 557 خاقان ركن الدّين محمود را كور كرد و بر غالب بلاد اين سرزمين مسلّط شد ايل ارسلان كه از به دو خوارزمشاهى ولايات گرگان و دهستان را تحت امر خود آورده بود با مؤيّد آىابه بر سر تصرّف اين نقاط و نواحى ديگر خراسان اختلاف پيدا نمود و در 558 با لشكرى فراوان به اين ناحيه آمد و نيشابور را در محاصره گرفت ولى از عهدهء گشودن آن برنيامد و پس از مصالحه با مؤيّد بخوارزم برگشت .\r\n\r\n","description":"","footnote":"","page_name":" 391 ","page_number":784},
  {"content":"\r\n\r\n\r\n4 - جلال الدّين محمود سلطانشاه بن ايل ارسلان ( رجب 567 - ربيع الاخر 568 ) و 5 - علاء الدّين تكش بن ايل ارسلان ( 568 - 596 )\r\nپس از فوت ايل ارسلان پسر كوچكترش سلطانشاه محمود بجاى پدر بخوارزمشاهى نشست ليكن پسر بزرگتر او تكش والى جند زيربار حكم برادر خردتر نرفت و با قبول خراجى ساليانه از قراختائيان كمك گرفت و سلطانشاه و تركان خاتون مادر او را از خوارزم بيرون كرد و خود در بيست و دوّم ربيع الاخر 568 بخوارزمشاهى نشست و سلطانشاه و مادر او بپيش مؤيّد آىابه بخراسان گريختند .\r\n\r\nقتل مؤيد آىابه در نهم ذى الحجهء 569\r\nتركان خاتون به زور جواهر و نفايسى كه با خود از خوارزم برده بود مؤيّد آىابه را بفريفت و او را بتسخير خوارزم تشويق نمود . مؤيّد هم از اطراف لشكريانى جمع كرد و بهمراهى تركان خاتون و سلطانشاه عازم خوارزم گرديد ولى در بيست فرسنگى جرجانيّه تكش بر سر سپاه او تاخت و مؤيّد اسير شد و او را در نهم ذى حجهء 569 بفرمان تكش كشتند .\r\nسلطانشاه و مادرش بدهستان گريختند و تكش در عقب ايشان ميرفت تا در دهستان بر تركان خاتون نيز دست يافت و او را هم كشت و بخوارزم مراجعت نمود .\r\nسپاهيان و ياران مؤيّد آىابه پس از قتل او پسرش ابو بكر طغانشاه ( 569 - 581 ) را در نيشابور بفرمانروائى خود برگزيدند و سلطانشاه كه تاب مقاومت\r\n\r\n","description":"","footnote":"","page_name":" 392 ","page_number":785},
  {"content":"\r\n\r\nبرادر را نداشت از دهستان نزد طغانشاه گريخت و پس از چندى بپناه سلطان غياث الدّين ابو الفتح محمّد بن سام غورى بدربار او رفت .\r\n\r\nكشمكش بين سلطانشاه و تكش\r\nپس از آنكه تكش از شرّ مؤيّد آىابه و تحريكات تركان خاتون نامادرى خود خلاص يافت بخوارزم برگشت و بر ملك مستقرّ شد ليكن پيوسته از تحمّل ننگ پرداخت خراج ساليانه بكفّار قراختائى سرشكسته بود مخصوصا كه نمايندگان گور خان نيز هر وقت براى وصول اين خراج بدربار خوارزمشاه مىآمدند بتحكّم و درشتى معامله مىنمودند . تكش بالاخره امر داد كه يكى از اين سفرا را كشتند و بر اثر آن خصومت بين خوارزمشاهيان و قراختائيان تجديد شد .\r\nسلطانشاه كه در اين تاريخ در بلاد غور بود از شنيدن اين خبر مسرور گرديد و بدعوت قراختائيان پيش ايشان رفت و باميد باز يافتن سلطنت جمعى از آن قوم را با خود برداشت و بحدود خوارزم آمد . امّا تكش آب جيحون را در اطراف جرجانيّه راند و حصار شهر را محكم بست و به همين علّت سلطانشاه و قراختائيان از اين لشكركشى سودى نبردند و سلطانشاه با عدّه‌اى از لشكريان قراختائى از خوارزم بخراسان تاخت و سرخس را از دست يكى از رؤساى غز كه ملك دينار نام داشت گرفت و ملك دينار بپناه طغانشاه كه در اين تاريخ تابع تكش خوارزمشاه بود ببسطام رفت\r\nطغانشاه بدعوت ملك دينار بسرخس سپاه آورد و در جنگى كه در ذى الحجّهء 576 بين او و سلطانشاه رخ داد شكست بر لشكر طغانشاهى روى كرد و طغانشاه بنيشابور گريخت و پس از آنكه براى بدست آوردن ملك از دست رفته مكرّر دست التجا بدامن تكش و سلطان غياث الدّين غورى دراز نمود و نتيجه‌اى نبرد بتاريخ 581 وفات يافت و اتباعش پسر او سنجر شاه را بر جاى او نشاندند .\r\nسلطانشاه به زودى بر قسمت اعظم خراسان مسلّط گرديد و ملك دينار هم بكلّى اين سرزمين را ترك گفته بكرمان رفت و به يارى غزانى كه بر آن ولايت استيلا يافته بودند سلسلهء سلاجقهء كرمان را برانداخت و خود بر آن ناحيه فرمانروائى يافت .\r\n\r\n","description":"","footnote":"","page_name":" 393 ","page_number":786},
  {"content":"\r\n\r\nدر سال 582 علاء الدّين تكش خوارزمشاه براى سركوبى منگلىبك اتابك سنجر شاه بن طغانشاه كه با مردم نيشابور بظلم و استبداد پرداخته بود بخراسان حركت نمود و نيشابور را در محاصره گرفت امّا بتسخير آنجا توفيق نيافت و بخوارزم برگشت و سال بعد باز بنيشابور آمد و اين بار منگلى را گرفت و كشت و نيشابور را بپسر خود ناصر الدّين ملكشاه واگذاشت و سنجر شاه را با خود بخوارزم برد .\r\nسلطانشاه كه پيوسته در خراسان تاخت‌وتاز ميكرد پس از مراجعت تكش بر نيشابور حمله برد و برادرزاده را در آنجا محصور نمود تكش بشتاب بنجات پسر از خوارزم حركت نمود و سلطانشاه گريخت . عاقبت در بهار سال 585 بين دو برادر صلح شد و تكش بتاريخ هجدهم جمادى الاولى از همين سال در طوس رسما لقب سلطان اختيار كرد و خوارزمشاهيان كه تا اين تاريخ هيچگاه چنين جرأتى را در خود نيافته و همه وقت بلقب ملك كه لقب امرائى است كه در زيردست سلطانى حكمرانى ميكرده‌اند از اين زمان ببعد سلطان خوانده شدند .\r\nسلطانشاه پس از صلح با برادر چنان كه در تاريخ غوريّه قديم « 1 » متعرّض بلاد ايشان شد ليكن در سال 586 از دست آن ملوك شكستى سخت خورد و بخراسان گريخت و كمى بعد باز بر برادر عصيان ورزيد و تكش مجبور شد كه در همين سال بخراسان بيايد و برادر سركش را مغلوب و مطيع سازد .\r\nاز اين تاريخ تا سال 588 ميانهء تكش و سلطانشاه صلح برقرار بود تا آنكه تكش بدعوت قتلغ اينانج برى حركت كرد . سلطانشاه غيبت برادر را مغتنم شمرده و بخوارزم حمله برد امّا مردم خوارزم او را به شهر راه ندادند و تكش بسرعت خود را بجرجانيّه رساند و سلطانشاه بمرو گريخت . تكش در 589 بتعاقب برادر بمرو آمد و سلطانشاه در همين ايّام يعنى در آخر رمضان 589 مرد و تكش از جانب او كه قريب بيست سال بود او را در زحمت كلّى داشت آسوده‌خاطر شد و بلادى را كه او در خراسان تصرّف كرده بود يعنى مرو و سرخس و طوس ضميمهء خوارزم ساخت . پسر\r\n\r\n\r\n","description":"","footnote":"\r\n( 1 ) - رجوع كنيد بصفحهء 296\r\n","page_name":" 394 ","page_number":787},
  {"content":"\r\n\r\nارشد خود ناصر الدّين ملكشاه را در مرو حكومت داد و پسر ديگر يعنى محمّد را بحكومت نيشابور برقرار نمود .\r\n\r\nلشكركشيهاى تكش خوارزمشاه\r\nعلاوه بر يكى دو لشكركشى كه تكش در سمت مشرق بجانب بخارا كرده در سال 591 براى سركوبى تركان قبچاقى بجانب ماوراء سيحون شتافته ليكن در ششم جمادى الاخرى از همين از سال ايشان شكست خورده و قسمت بزرگى از سپاهيان او بدست اين طايفه يا بر اثر گرما و تشنگى به خاك هلاك افتاده و خود او منهزم بخوارزم برگشته است . انتقام اين شكست را خوارزمشاه در سال 594 بدست پسر خود محمّد كشيد و رئيس تركان قبچاقى را مغلوب و اسير خود ساخت و بخوارزم آورد .\r\nدر سمت عراق در فصل گذشته از لشكركشيهاى او كه منتهى بقتل طغرل سوّم و برافتادن سلسلهء سلجوقيان عراق در سال 590 شده است شرحى نوشته‌ايم و تكرار آن بى مورد است همينقدر بايد بدانيم كه خوارزمشاه پس از كشته شدن طغرل بهمدان پايتخت او آمد و در آنجا شنيد كه ناصر خليفهء عباسى وزير خود مؤيّد الدّين بن القصّاب را با خلعتهائى بجلوى او فرستاده و وزير مزبور بيك فرسخى شهر نزول نموده است . تكش وزير خليفه را به خدمت خواند ليكن مؤيّد الدّين بخوارزمشاه پيغام داد كه او بايد باحترام خلعت خليفه پياده بپيش اسب وزير بيايد . خوارزمشاه چون مىانديشيد كه مبادا وزير خليفه قصد حيله‌اى داشته باشد بدستگيرى او رفت و مؤيّد الدّين بن القصّاب به طرف كوهستانهاى ايران غربى گريخت و اين ابتداى بروز دشمنى صريح بين خوارزمشاه و دار الخلافهء بغداد بود .\r\nخوارزمشاه به شرحى كه گذشت همدان و اصفهان را بقتلغ اينانج سپرد و رى را در عهدهء پسر خود يونس و اتابك او مياجق گذاشت . و خود بخوارزم برگشت . در مراجعت خوارزمشاه ببلاد اصلى خود ميان قتلغ اينانج و مياجق بهم خورد و مياجق در نزديكى زنجان قتلغ را شكست داد و قتلغ بخوزستان بپناه مؤيّد الدّين بن القصّاب كه تازه آن نواحى را بنام خليفه فتح كرده بود رفت و او را با لشكريان خود بكرمانشاه و همدان آورد .\r\nوزير خليفه در 591 كرمانشاه و همدان و آوه و ساوه و رى را از دست\r\n\r\n","description":"","footnote":"","page_name":" 395 ","page_number":788},
  {"content":"\r\n\r\nيونس خان و مياجق گرفت و خوارزميان تاخوار رى عقب نشستند . امّا به زودى ميان قتلغ اينانج و مؤيّد الدّين بهم خورد و مؤيّد الدّين براى دفع او كه در حوالى همدان بجمع سپاهى پرداخته بود به آن شهر برگشت و پس از مغلوب كردن قتلغ اينانج در آنجا مقيم شد . قتلغ به يارى مياجق كه برى برگشته بود عازم آن شهر شد ولى مياجق چنان كه ديديم او را كشت و سرش را روانهء خوارزم نمود .\r\nتكش در سال 592 بار ديگر بعراق آمد و بهمدان شتافت و عساكر خليفه را شكستى بزرگ داد و نعش مؤيّد الدين بن القصاب را كه قبل از وصول خوارزمشاه بهمدان مرده بود از خاك بيرون آورد و سر او را بريد و بخوارزم فرستاد و خود باصفهان رفت و آنجا را نيز فتح كرد و بخوارزم مراجعت نمود .\r\nچون تكش بخوارزم برگشت پسر ارشدش ناصر الدّين ملكشاه والى خراسان مرد . خوارزمشاه براى ادارهء امور خراسان ابتدا وزير خود نظام الملك صدر الدّين مسعود بن على هروى و بعد از او پسر ديگرش محمّد را به آن سرزمين فرستاد و ايشان خراسان را كه بعلّت نزاع بين پسران ملكشاه در حال بروز اغتشاش بود امن كردند و نظام الملك هروى پسر بزرگتر ملكشاه يعنى هندو خان را بخوارزم روانه نمود .\r\nپسر ديگر خوارزمشاه يونس خان از حدود سال 591 كور شده بود و مياجق اتابك او در عراق باستقلال حكومت ميكرد . كم‌كم كار استقلال او بعصيان بر خوارزمشاه كشيد و تكش مجبور شد كه در تاريخ ربيع الاوّل 595 از راه مازندران بدفع او برى بيايد . مياجق در قلعهء فيروزكوه دستگير شد و خوارزمشاه بپاس خدمات برادرش او را نكشت و بحبس فرستاد .\r\nناصر خليفه چون شنيد كه تكش بار ديگر بعراق آمده از ترس آنكه مبادا در قصد دار الخلافه باشد از راه تملّق براى او خلعت‌هاى گرانمايه فرستاد و او را رسما بسلطنت عراق و خراسان و تركستان منصوب نمود و پسر او محمّد را لقب قطب الدين داد .\r\nبعد از آرام ساختن عراق خوارزمشاه كه در قزوين بود به خيال تسخير قلاع اسماعيليّه افتاد و پس از چند مدّت اشتغال به اين كار عاقبت در 596 عازم جانب خوارزم\r\n\r\n","description":"","footnote":"","page_name":" 396 ","page_number":789},
  {"content":"\r\n\r\nشد و قطب الدّين محمّد را در خراسان و پسر ديگر خود تاج الدّين عليشاه را در اصفهان گذاشت .\r\n\r\nمرگ تكش در 19 رمضان 596\r\nاسماعيليّه كه محرّك لشكركشيهاى خوارزمشاه را بقلاع خود نظام الملك وزير ميدانستند او را در جمادى الاخرى 596 بضرب كارد كشتند و تكش كه نسبت به آن وزير صالح ديندار محبّت بسيار داشت از اين عمل سخت در غضب شد . ابتدا بپسر خود قطب الدّين امر داد كه با لشكرى كافى بقلاع قهستان حمله ببرد و خود نيز با اينكه مريض بود از خوارزم به قصد خراسان حركت نمود ليكن در بين نيشابور و خوارزم بتاريخ 19 رمضان جان سپرد و محمّد كه در اين تاريخ بمحاصرهء ترشيز مشغول بود از شنيدن اين خبر با گرفتن پولى از ملاحده آنجا را رها نمود و خود را بعجله باردوى پدر رسانيد .\r\nتكش پادشاهى بود عادل و نيكورفتار و متديّن و بافضل و از شعرا و اهل ادب جماعتى در گرد او جمع بودند مشهورترين ايشان يكى بهاء الدّين محمّد بن مؤيّد بغدادى است كه شاعر و منشى و رئيس دار الانشاى سلطان بوده و مجموعهء منشآت او بنام التّوسّل الى التّرسّل معروفست ديگر علّامهء بزرگوار فخر الدّين محمّد بن عمر رازى ( 543 - 606 ) كه چند كتاب از تأليفات خود را بنام همين سلطان علاء الدّين تكش خوارزمشاه برشتهء نگارش آورده است .\r\n\r\n6 - علاء الدّين محمّد بن علاء الدّين تكش ( 596 - 618 )\r\nپس از مرگ تكش پسر دوّمش قطب الدّين محمّد بتاريخ بيستم شوّال 596 با اختيار لقب علاء الدّين بجاى پدر بسلطنت نشست و او ابتدا با قيام برادرزادهء خود هندو خان پسر ارشد ناصر الدّين ملكشاه كه مدّعى جانشينى تكش بود مصادف شد .\r\nهندو خان را لشكريان علاء الدّين محمّد به زودى بهرات فرارى كردند و او بپناه\r\n\r\n","description":"","footnote":"","page_name":" 397 ","page_number":790},
  {"content":"\r\n\r\nغياث الدّين و شهاب الدّين ملوك غور رفت و ملوك غور هم كه طمع در خاك خراسان و بلاد خوارزمشاهى بسته بودند به شرحى كه در تاريخ ايشان گذشت از اين فرصت استفاده نمودند و بخراسان تاختند ولى چنان كه ديديم « 1 » غوريّه در جميع حملات خود بخراسان و خوارزم مغلوب شدند و سلطان محمّد در 612 دولت غوريان را منقرض كرد و بر هرات و فيروزكوه و غزنه دست يافت .\r\n\r\nفتح مازندران و كرمان در 606 و 607\r\nمازندران كه از عهد ساسانيان همچنان در دست امراى ايرانىنژاد از فرزندان شاهان ساسانى ميگذشت در ايّام سلطنت علاء الدّين محمّد خوارزمشاه تحت امر شاه غازى حسام الدّين اردشير بن حسن ( 567 - 602 ) از ممدوحين شاعر مشهور ظهير الدّين محمّد فاريابى بود اين اسپهبد در تاريخ 602 فوت كرد و پسرش شمس الملوك رستم بجاى او نشست و او نيز مانند پدر از قبول فرمان سلطان محمّد خوددارى نداشت .\r\nشمس الملوك را در چهارم شوّال 606 شوهر خواهر او كه سيّدى علوى بود كشت و به اين سبب در امور مازندران اغتشاش كرد و امراى محلّى بخوارزمشاه متوسّل شدند سلطان محمّد يكى از امراى خود را بضبط آن سرزمين فرستاد و مازندران به سهولت بتصرّف او درآمد .\r\nبه تفصيلى كه سابقا گذشت يكى از امراى غز كه بر سرخس استيلا داشت يعنى ملك دينار در سال 581 پس از شكست از سلطانشاه برادر علاء الدّين تكش بجانب كرمان رو كرد و پس از جمع‌آورى غزانى كه در اين حدود مقيم شده بودند بالاخره در 583 سلسلهء سلاجقهء كرمان را برانداخت و خود بر كرمان مستولى شد و بنام همين ملك دينار غزى است كه منشى معروف افضل الدين ابو حامد احمد بن حامد كرمانى كتاب عقد العلى را در تاريخ كرمان بسال 584 تأليف كرده .\r\nملك دينار پس از هشت سال ( 583 - 591 ) اميرى بر كرمان مرد و پسرش علاء الدّين فرّخشاه ( 591 - 592 ) بجاى او نشست ليكن در عهد او اوضاع\r\n\r\n\r\n","description":"","footnote":"\r\n( 1 ) - رجوع كنيد بصفحات 296 - 298 - 300 - 301\r\n","page_name":" 398 ","page_number":791},
  {"content":"\r\n\r\nكرمان قرين اغتشاش شد و جمعى از امرا بنام علاء الدّين تكش خوارزمشاه خطبه خواندند و خوارزمشاه هم مأمورينى از خراسان بضبط كرمان فرستاد و اين ايالت از حدود سال 592 ضميمهء ممالك خوارزمشاهى گرديد و ناصر الدين ملكشاه بن تكش كه بر نيشابور از جانب پدر حكومت داشت پسر خود هندو خان را نامزد كرمان كرد و هندو خان تا سال فوت پدرش ملكشاه يعنى تا ربيع الاخر 593 در اين ديار بود و پس از مراجعت او گماشتگان تكش كرمان را در ادارهء خود داشتند .\r\nمقارن فوت تكش باز كرمان دستخوش تعرّضات تركمانان غز شد . ملوك شبانكاره از فارس براى قلع ايشان چند بار بكرمان تاختند و بالاخره اين ولايت را تحت امر خود درآوردند امّا قريب چهار سال بعد به علت ظلم و جور مردم شبانكاره اهل كرمان بر آن طايفه شوريدند و عجمشاه پسر ديگر ملك دينار را كه هندوخان بخوارزم فرستاده و در اين تاريخ بكرمان بازگشته بود باميرى برداشتند .\r\nدر اين تاريخ اتابك مظفّر الدّين سعد بن زنگى ( 599 - 623 ) اتابك سلغورى فارس كه با ملوك شبانكاره در نزاع بود كرمان را يك بار در 600 و بار ديگر پس از تجديد تعرّض امراى شبانكاره در 602 بتصرّف خود آورد و كرمان تا سال 607 در زير فرمان گماشتهء اتابك سعد بود .\r\nگماشتهء اتابك در اين تاريخ بر مخدوم خود عاصى شد و بار ديگر اوضاع كرمان دستخوش انقلاب گرديد . والى شهر زوزن در قهستان از جانب سلطان محمّد خوارزمشاه بنام تاج الدّين ابو بكر از اين انقلابات استفاده نمود و با لشكرى كه از خوارزمشاه گرفت در سال 607 كرمان را متصرّف شد سپس بهرموز ( بندر ميناب حاليّه در مقابل جزيره و باب هرموز ) تاخت و آن ناحيه و قسمتى از عمان را هم كه ضميمهء هرموز بود بممالك خوارزمشاهى منضم ساخت و قلمرو سلطان محمّد از اين سمت هم تا سواحل جنوبى بحر عمان وسعت يافت .\r\n\r\nسلطان محمد خوارزمشاه و ناصر خليفه\r\nدر سالهاى آخرى سلطنت تكش ناصر خليفهء عبّاسى كه از بعد از شكست سپاهيان وزيرش بدست اين خوارزمشاه پيوسته از قصد او بيم داشت با پادشاهان غور در تحريك ايشان بدشمنى\r\n\r\n","description":"","footnote":"","page_name":" 399 ","page_number":792},
  {"content":"\r\n\r\nبا خوارزمشاهيان مشغول شد و چنان كه در تاريخ غوريّه ديديم « 1 » در سال 594 سلطان غياث الدّين را بتعرّض ممالك خوارزمشاهى واداشت و تكش ناچار از قراختائيان كمك گرفت و اين طايفهء غير مسلم بر اثر تحريكات ناصر خليفه ببلاد اسلامى غوريان حمله بردند .\r\nسلطان غياث الدّين لشكريان قراختائى را شكست داد و با تكش صلح كرد و ناصر هم از ترس در سال 595 كه خوارزمشاه برى آمد حكومت جميع نقاطى را كه تكش مسخّر ساخته بود رسما به او واگذاشت و براى او و پسرش محمّد خلعتها فرستاد و محمّد را بقطب الدّين ملقّب ساخت .\r\nپس از جلوس محمّد بجاى پدرش تكش ناصر براى آنكه مبادا اين خوارزمشاه جديد نيز راه پدر را در دشمنى با خليفه پيش گيرد باز بتحريك پادشاهان غور بر ضدّ او پرداخت و درست در موقعى كه غياث الدّين و شهاب الدّين بفتح هندوستان و دفع كفّار قراختائى مشغول بودند ايشان را به تفصيلى كه سابقا ديديم در لشكركشيهاى متوالى بخراسان و خوارزم ضعيف و ناتوان كرد تا آنجا كه بالاخره سلسلهء سلاطين غور برافتاد و ممالك غورى تجزيه شد .\r\nچون ناصر بوسيلهء غوريان چنان كه ميخواست نتوانست خود را از تهديد خوارزمشاه خلاص كند ببرانگيختن امرا و حكّام محلّى كوچك و تحريكات ديگر مشغول شد از جمله با جلال الدّين حسن اسماعيلى از خلفاى حسن صبّاح كه بر قلاع الموت و رودبار و قهستان تسلّط داشت ساخت و حسن كه به ظاهر از آئين اسماعيلى دست برداشته و بلقب نومسلمان معروف شده بود فرمان ناصر را گردن نهاد و جمعى از فدائيان باطنى را به اختيار خليفه گذاشت تا او بوسيلهء ايشان به همان سيرهء اسماعيليان دشمنان خود را از ميان بردارد . ناصر هم امر داد كه در سفر حجّ علمى را كه جلال الدّين حسن با حجّاج تابع خود همراه كرده بود بر علم رعاياى خوارزمشاه مقدّم دارند و اين عمل بمنزلهء توهين بزرگى بود براى آن پادشاه عظيم الشّأن كه بر يكى از وسيعترين\r\n\r\n\r\n","description":"","footnote":"\r\n( 1 ) - رجوع شود بصفحهء 297\r\n","page_name":" 400 ","page_number":793},
  {"content":"\r\n\r\nدولتهاى عالم فرمانروائى ميكرد .\r\nقسمت عمدهء عراق يعنى همدان و اصفهان و رى به ترتيبى كه سابقا ديديم تا تاريخ 608 در دست شمس الدّين آيتغمش يكى از غلامان سابق اتابك محمّد جهان پهلوان بود . در اين سال يكى از زيردستان او ناصر الدّين منگلى « 1 » بر مخدوم خود شوريد و بلاد فوق را بنام اتابك اوزبك به تصرف گرفت و آيتغمش ببغداد گريخت .\r\nمنگلى پس از استقرار بر امارت عراق از يكطرف با اتابك اوزبك بخصومت پرداخت و از طرفى ديگر ببلاد جلال الدّين نومسلمان دست‌اندازى كرد . ناصر خليفه جلال الدّين و اتابك اوزبك را بجنگ با منگلى واداشت و خود نيز لشكرى به يارى ايشان فرستاد متّحدين در 612 منگلى را مغلوب ساختند و او در ساوه بقتل رسيد و سر او را اتابك روانهء بغداد نمود و ممالك منگلى بين ناصر خليفه و اتابك و جلال الدّين تقسيم شد . اتابك سهم خود را بيكى از مماليك برادر خودش كه سيف الدّين اغلمش نام داشت و مدّتى نيز در خدمت سلطان محمّد خوارزمشاه بسر برده و در جنگهاى او شمشير زده بود واگذاشت ولى اغلمش به زودى در قلمرو خود بنام خوارزمشاه خطبه خواند . ناصر خليفه كه از اين معنى ناراضى بود در سال 614 جمعى از اسماعيليّه را مأمور قتل او كرد و ايشان اغلمش را بضرب كارد از پا درآوردند و چون اين خبر بخوارزمشاه رسيد بيش از پيش بر حركات خصمانهء ناصر متغيّر گرديد بخصوص كه ناصر از خواندن خطبه بنام او در بغداد استنكاف ميورزيد و خوارزمشاه هم پس از فتح غزنين و يافتن مراسلاتى از اين خليفه در دستگاه غوريان داير بر تحريك ايشان بدشمنى با او ديگر شكّى در مخالفت ناصر نسبت بخاندان خود نداشت به همين علل از خوارزم به قصد عراق حركت كرد و به سهولت اصفهان و رى و قم و كاشان و ساوه و همدان را تحت امر خويش آورد . از يك طرف بر اتابك ابو بكر سعد بن زنگى اتابك فارس غلبه كرد و بر او دست يافت و با اينكه ميخواست او را بكشد عاقبت بوساطت يكى از همراهان خود او را عفو نمود و بفارس برگرداند و اتابك حاضر شد كه پسر خود را برسم گروگان در\r\n\r\n\r\n","description":"","footnote":"\r\n( 1 ) - اين ناصر الدين منگلى را نبايد با منگلى سابق الذكر اتابك سنجر شاه بن طغانشاه اشتباه كرد .\r\n","page_name":" 401 ","page_number":794},
  {"content":"\r\n\r\nخدمت خوارزمشاه بگذارد و هر سال چهار دانگ محصول فارس را بخوارزم بفرستد و از طرفى ديگر اتابك اوزبك را مطيع خود ساخت و او نيز حاضر شد كه در ارّان و آذربايجان بنام خوارزمشاه خطبه بخواند .\r\nدر همين ايّام خوارزمشاه به فتواى جمعى از علماى ماوراء النّهر نام ناصر خليفه را از خطبه انداخت و امر داد كه يكى از سادات حسينى ترمذ را بخلافت بردارند و گفت ناصر بعلّت قيام بر پادشاه اسلام و اعمال زشت ديگر لايق خلافت نيست و سادات حسينى به اين مقام از او سزاوارترند .\r\nخوارزمشاه از همدان به قصد بغداد روانه شد امّا بعلّت زمستان و برف شديدى كه در گردنهء اسدآباد فرود آمده بود بسيارى از لشكريان و چهارپايان او تلف شدند و كردان اطراف نيز براى لشكر او توليد زحمات كلّى كردند سلطان اين پيش‌آمد را بفال بد گرفت و چون از جانب مغول نيز كه از چندى پيش بتعرض حدود شمال ممالك او شروع كرده بودند آسوده‌خيال نبود از همدان در اواخر سال 614 بخراسان برگشت و در محرّم 615 بمرو رسيد و چنان شهرت داد كه ناصر خليفه مرده و ديگر هيچ اشكالى براى حذف نام او از خطبه وجود ندارد .\r\n\r\nانقراض سلسلهء قراختائيان در 607\r\nخوارزمشاهيان به شرحى كه سابقا گفتيم از عهدى كه اتسز مغلوب گور خان شده بود هر سال بقراختائيان خراجى مىپرداختند و ايل ارسلان و تكش هر قدر خواستند خود را از زير اين‌بار رها سازند توفيق نيافتند . بخصوص كه تكش در موقع كشمكش با برادر خود سلطانشاه از نو پرداخت خراج ساليانه را بقراختائيان پذيرفته بود .\r\nماوراء النّهر يعنى سمرقند و بخارا را چنان كه ميدانيم از بعد از جنگ قطوان قراختائيان تحت تبعيّت خود داشتند و امرا و سلاطين اين خطّه مرتّبا بشحنگان گور خان خراج مىپرداختند و با داشتن عنوان سلطانى و اميرى زير حكم ايشان بسر ميبردند چنان كه در سمرقند بازماندگان خانيان به همين حال بودند و در بخارا خاندانى از علماى دينى معروف بخاندان صدر جهان همين روش را پيش گرفته بودند .\r\n\r\n","description":"","footnote":"","page_name":" 402 ","page_number":795},
  {"content":"\r\n\r\nمردم ماوراء النهر بعد از فتوحات عظيمى كه بدست سلطان محمّد خوارزمشاه ميسّر شده بود مكرّر از ظلم و جور و ننگ استيلاى قراختائيان بخوارزمشاه شكايت مىبردند و خود سلطان هم از پرداختن خراج ساليانه بايشان در زحمت بود به همين علّت در سال 606 رسول گور خان را كه براى وصول خراج آمده بود در آب انداخت و در آخر همين سال هم بعزم تصرّف ماوراء النّهر به آن جانب حركت نمود .\r\nمردم بخارا مقدم سلطان محمّد را احترام فراوان كردند و در رسيدن بسمرقند خاقان آنجا نصرة الدّين عثمان خان ملقّب بلقب سلطان سلاطين كه با گور خان قراختائى صفائى نداشت به خدمت خوارزمشاه آمد و قبول نمود كه بنام سلطان محمّد خطبه بخواند و سكّه بزند . سلطان بعزم تسخير ممالك اصلى قراختائيان از شطّ سيحون گذشت و در ربيع الاوّل 607 اردوى تاينگو والى شهر طراز سردار گور خان را شكست داد و او را باسيرى گرفت و بخوارزم آورد و كشت از اين تاريخ ببعد سلطان محمّد بالقاب سنجر و اسكندر ثانى ملقّب گرديد .\r\nامّا گور خان به زودى بسمرقند لشكر آورد و پس از شكست دادن عثمان خان و خوارزمشاه آن شهر را گرفت و سلطان محمّد گريخت .\r\nگور خان كه در اين تاريخ از جانب حدود شمالى و شرقى ممالك خود گرفتاريهاى سخت داشت با عثمان خان صلح كرد و با گذاشتن شحنه‌اى از جانب خود در سمرقند و تحميل خراج ساليانه ببلاد اصلى خود برگشت .\r\nاز ملوك خراجگزار گور خان يكى كه كوچلك خان لقب داشت و بر قوم نايمان از مغولان عيسوى رياست ميكرد در اين تاريخ بر گور خان عاصى شده بود و مركز بلاد او را تحت تهديد قرار داده بود و گور خان هم بيشتر براى دفع او از سمرقند بعجله مراجعت كرد .\r\nسلطان محمّد اين پيش‌آمد را براى كشيدن انتقام شكست سابق مناسب ديده بار ديگر ببخارا و سمرقند آمد و عثمان خان مجددا با او يار شد و خوارزمشاه كه پس از مغلوب ساختن بسپاهيان گور خان بزدوخورد با كوچلك اشتغال داشت با عثمان خان بخوارزم\r\n\r\n","description":"","footnote":"","page_name":" 403 ","page_number":796},
  {"content":"\r\n\r\nبرگشت و در همه‌جا از طرف خود شحنگانى گذاشت .\r\nسلطان محمّد در مراجعت بخوارزم دختر خود را بعثمان خان به ازدواج داد و پس از مدّتى او را بهمراهى شحنه‌اى بسمرقند برگرداند امّا عثمان خان در برگشتن بسمرقند چون از ظلم و جور شحنه و لشكريان خوارزمى و تعدّيات فوق العادهء ايشان بمردم به عذاب آمده بود بناى بدرفتارى با دختر خوارزمشاه را گذاشت و پنهانى گور خان را بگرفتن سمرقند خواند و بكشتار خوارزميان مقيم پاىتخت خود پرداخت .\r\nرسيدن اين خبر بخوارزمشاه چنان او را متغيّر كرد كه به قصد استيصال عثمان خان و قتل‌عام مردم سمرقند از خوارزم حركت نمود و پس از گشودن آنجا سه روز تمام بكشتار اهالى سرگرم بود عاقبت بوساطت ائمّه و سادات شهر دست از اين عمل زشت برداشت و عثمان خان را كه بعفوخواهى پيش‌آمده بود دستگير نمود و او و اكثر كسان و نزديكان او را بقتل آورد و به اين حركت سلسلهء ملوك خانيّه در سال 607 بكلّى برافتاد و خوارزمشاه از طرف مغرب ممالك قراختائى را مورد تعرّض قرار داد كوچلك كه قبلا با سلطان محمّد ساخته بود از طرف ديگر متعرّض گور خان گرديد و در يك جنگ او را مغلوب و اسير ساخت و به اين ترتيب دولت قراختائى نيز در همين سال 607 بدست كوچلك و خوارزمشاه منقرض شد و مقرر گرديد كه اين دو پادشاه غالب ممالك وسيعهء گور خان را بين خود تقسيم نمايند .\r\n\r\nمجاور شدن مغول با ممالك خوارزمشاهى\r\nبعد از آنكه بر سر تقسيم ممالك قراختائى بين كوچلك و خوارزمشاه چند بار سفرا رفت‌وآمد كردند چون بين طرفين موافقت حاصل نشد سلطان محمّد مصمّم تاخت‌وتاز در بلاد متعلق بكوچلك گرديد ولى لشكريان مسلمان او بجاى آنكه با مسلمين كاشغر و بلاد ديگر كه مردانه با سپاهيان عيسوى كوچلك مىجنگيدند همراهى كنند بر خلاف بغارت و تعرّض پرداختند و از روبرو شدن با اتباع كوچلك خوددارى كردند و خوارزمشاه براى آنكه مانع حملهء كوچلك بماوراء النهر شود دستور داد كه مردم يكعدّه از بلاد شرقى آنجا شهرهاى خود را ويران و از مساكن خود كوچ كنند .\r\n\r\n","description":"","footnote":"","page_name":" 404 ","page_number":797},
  {"content":"\r\n\r\nدر زمستان سال 612 سلطان محمّد از شهر جند به طرف مساكن طوايف قبچاق حركت نمود و در اين حدود با يك دسته از مغولان كه بسركردگى جوجى پسر چنگيز خان بودند روبرو شد . جوجى بخوارزمشاه پيغام داد كه ايشان فقط بدفع ياغيان به اين حدود آمده‌اند و قصد جنگ ندارند . خوارزمشاه از كمال غرور به او گفت كه كفّار همه در چشم او يكسانند و بايشان حمله برد اتباع جوجى با وجود بروز رشادتى فوق العاده شبانه گريختند و خوارزمشاه در تابستان 613 بسمرقند برگشت .\r\nاين واقعه كه درجهء جنگ آزمائى و شجاعت مغولان چنگيزى را بخوارزمشاه فهماند اوّلين برخورد ما بين اين قوم و سلطان محمّد بود .\r\n\r\nمرگ خوارزمشاه در شوال 617\r\nاتباع چنگيز خان به تفصيلى كه در تاريخ مغول بايد ديد پس از آنكه دولت قراختائى از ميان رفت و مانع بزرگى كه ما بين بلاد آباد ماوراء النّهر و مساكن اقوام وحشى تاتار وجود داشت بر طرف شد با ممالك خوارزمشاهى مجاورت پيدا كردند و با اينكه چنگيز ميخواست با خوارزمشاه روابط دوستانه داشته باشد بر اثر بيخردى اين پادشاه با او در نزاع افتاد و او پس از آنكه در سال 615 كوچلك را از كاشغر راند و دولت قوم نايمان را منقرض كرد براى حمله بممالك خوارزمشاهى بتهيّات عظيم مشغول شد و در پائيز 616 با تمام پسران و سرداران خود بماوراء النّهر ريخت و پس از فتح و خرابى شهرهاى آباد اين ناحيه خوارزم و خراسان را نيز مسخّر ساخت و خوارزمشاه همچنان از مقابل او ميگريخت تا عاقبت بمازندران پناه برد و چون شنيد كه مغول به عقب او مىآيند بجزيرهء كوچك آبسكون در مقابل دهانهء نهر گرگان در بحر خزر رفت و در آنجا در شوّال 617 از شدت كوفتگى و اندوه و ناخوشى جان سپرد در حالى كه كفن نداشت و از جامهء يكى از همراهان او را كفنى ترتيب دادند .\r\nسلطان علاء الدّين محمّد خوارزمشاه در عهد خود يكى از مشهورترين و عظيم الشأن‌ترين پادشاهان اسلام بود چه فتوحات بزرگى كه در مدّتى بالنّسبه قليل بدست او انجام يافت و سلسله‌هائى كه بتوسّط او برافتاد همه از وقايع بزرگى بود كه كمتر\r\n\r\n","description":"","footnote":"","page_name":" 405 ","page_number":798},
  {"content":"\r\n\r\nپادشاهى را ميسّر شده بود . دولت او بعد از دولت سلاجقه يكى از وسيعترين دولتها بود چه علاوه بر تمام ايران و ماوراء النّهر و خوارزم قسمتى از تركستان و هندوستان را نيز شامل ميشد و بقيّهء ملوك هم فرمان خوارزمشاه را گردن نهاده بودند .\r\nخود او شخصا پادشاهى بود عالم و ديندار و علم و ادب‌دوست امّا سخت‌كش و بيرحم و خالى از تدبير و سياست و از همه بدتر آنكه تحت نفوذ مادر قبچاقى خود تركان خاتون كه زنى خودخواه و شهوت‌پرست و خونخوار و حيله‌ساز بود سرميكرد و اين زن چنان بر كارها تسلّط داشت كه غالبا اوامر خوارزمشاه را اگر به نظر خود صلاح نميديد مانع اجرا ميشد و براى او توليد زحمت بسيار مىنمود و كمتر ناحيه‌اى از ممالك خوارزمشاهى بود كه يكى از كسان تركان خاتون بر آن مسلّط نباشد .\r\nرعاياى خوارزمشاهى نيز بهيچوجه با او دل يكى نداشتند چه از طرفى خوارزمشاه علنا با ناصر خليفه امام مسلمين بدشمنى برخاسته و طبقهء متنفّذ روحانى را از خود رنجانده بود و از طرفى ديگر لشكريان خوارزمى و قراولان قبچاقى يعنى كسان مادر او بمردم آزار و تعدّيات بسيار ميرساندند و ظلم و سخت‌كشى او نيز در بلاد مفتوحه تا حدّى طاقت‌فرسا بود كه غالبا مسلمين حكومت كفّار قراختائى را بر سلطنت سلطان محمّد ترجيح مىنهادند .\r\nنظر به همين عدم اعتمادى كه خوارزمشاه بسكنهء بلاد تابعه و طبقهء روحانى داشت جماعتى از تركان قبچاقى را بعنوان مستحفظ و پاسبان دور خود گرد آورد و اين تركان خونخوار بيرحم بدستيارى تركان خاتون مادر سلطان زمام اختيار كارها را در دست گرفتند و سلطان ضعيف النّفس همواره بازيچهء رؤساى اين جماعت بود و از خود اختيار و رأيى نداشت .\r\nيكى از حركات زشت خوارزمشاه كه بر اثر آن نفرت طبقهء روحانى و مردم نسبت بسلطان بيشتر شد قتل عارف معروف شيخ مجد الدّين شرف بن مؤيّد بغدادى برادر بهاء الدّين محمّد رئيس ديوان رسائل تكش بود كه در خوارزم نفوذى فوق العاده داشت و حتّى مادر سلطان نيز از او حمايت ميكرد .\r\n\r\n","description":"","footnote":"","page_name":" 406 ","page_number":799},
  {"content":"\r\n\r\nخوارزمشاه درست معلوم نيست بچه علّت شيخ مجد الدّين را در سال 612 كشت و اين حركت تركان خاتون و مردم خوارزم را سخت نسبت بسلطان خشمناك ساخت و روحانيّون بيش از پيش بدشمنى با او قيام كردند و در نتيجه همين حركات بود كه سلطان محمّد با نداشتن انتظامات لشكرى صحيح حتّى نتوانست برعاياى تابعهء خود در دفاع تاج‌وتخت خويش تكيه كند و با آن همه شوكت و عظمت به آن سهولت مغلوب و منكوب جمعى از اقوام صحراگرد تاتار گردد .\r\n\r\n7 - جلال الدّين منكبرنى ( 617 - 628 )\r\nسلطان محمّد از زنان متعدّد خود چند پسر داشت كه مشهورترين آنها چهارند : جلال الدّين منكبرنى ارشد اولاد سلطان كه غالبا با خوارزمشاه همراه بود غياث الدّين كه بر كرمان حكومت ميكرد ، ركن الدّين والى عراق و اوزلاغ شاه كه به علت عناد تركان خاتون با جلال الدّين سلطان او را باصرار مادر بوليعهدى اختيار كرده بود .\r\nدر موقعى كه خوارزمشاه از جلوى سپاهيان چنگيز بعراق گريخت جلال الدّين و غياث الدّين و ركن الدّين هر سه به خدمت پدر پيوستند و سلطان در جزيرهء آبسكون جلال الدّين را بجانشينى خود نامزد كرد و دو برادر ديگر را بقبول فرمان او واداشت و در اين تاريخ هنوز پاىتخت خوارزم بدست چنگيز نيفتاده بود .\r\nپسران خوارزمشاه از مازندران بخوارزم آمدند و چون سلطنت جلال الدّين اعلان شد تركان طرفدار تركان خاتون و اوزلاغ شاه كه مادر او نيز قبچاقى بود زير اين‌بار نرفتند و درصدد قتل جلال الدّين برآمدند . جلال الدّين بخراسان گريخت و پس از آنكه در نزديكى شهر نسا بر يك عدّه از مغول غالب شد چون لشكر حسابى نداشت بهرات رفت .\r\n\r\n","description":"","footnote":"","page_name":" 407 ","page_number":800},
  {"content":"\r\n\r\nسلطان جلال الدّين تا تاريخ سال 628 كه سال قتل اوست دائما با سپاهيان مغول و ملوك ايران غربى و الجزيره و خليفهء بغداد و ملكهء گرجستان بنزاع مشغول بود و از اكثر اين جنگها فاتح بيرون ميآمد تا آنكه در 28 رمضان 627 از سلطان علاء الدّين كيقباد از سلاجقهء روم در نزديكى ارزنجان شكست خورد و بآذربايجان منهزم شد و لشكريان خود را باستراحت بدشت موغان فرستاد و خود بعيّاشى و شرابخوارى پرداخت . در اين اثنا شنيد كه مغول از طريق زنجان عازم آذربايجانند . پيش از آنكه خود را بلشكريان برساند مغول بر سر او تاختند و جلال الدّين بكنار ارس گريخت و از آنجا باورميه آمد تا مگر از ملوك اطراف كه همه از او رنجيده‌خاطر و متوحّش بودند كمكى بگيرد امّا هيچكس به او مدد نكرد و سلطان از اين در به آن در ميزد تا اينكه در نزديكى ديار بكر مغول بار ديگر بر سر او ريختند و جلال الدّين با آنكه جان بسلامت بدر برد و بحدود ميّافارقين فرار نمود ليكن در كوههاى اطراف آن شهر در تاريخ نيمهء شوال 628 بدست جمعى از كردان بقتل رسيد و سلسلهء خوارزمشاهى كه بدست چنگيز خان از ماوراء النهر و خوارزم و خراسان برافتاده بود بقتل سلطان جلال الدّين منكبرنى بكلّى منقرض گرديد .\r\nجلال الدّين اگرچه مردى بسيار شجاع و بىباك و حليم و متين بود امّا در بيرحمى و خونخوارى و بىتدبيرى از پدر خود پائى كم نداشت و از همه بدتر عيّاشى و شرابخوارگى چنان او را فريفته كرده بود كه با وجود آن از هيچ دشمنى نمىانديشيد و همين كه بين او و دشمن مختصر فاصله‌اى ميشد دست به كار مى ناب ميزد و دنيا و مافيها را فراموش ميكرد .\r\nجلال الدين مانند پدر نسبت برعايا و مغلوبين بدرفتار و سخت‌كش و كينه‌جو بود و بدون داشتن يار و ياور در يك زمان با خليفه و اسماعيليّه و ملكهء گرجستان و سلطان سلجوقى روم و پادشاه الجزيره درافتاد در صورتى كه مغول در پشت سر او بودند و چنان مردم ولاياتى را كه بر آنها ميتاخت از خود رنجاند كه در موقع ضرورت هيچكس بداد او نرسيد و غالب اين جماعت حكومت مغول را بر استيلاى جلال الدّين ترجيح\r\n\r\n","description":"","footnote":"","page_name":" 408 ","page_number":801},
  {"content":"\r\n\r\nمىنهاد و بميل لشكريان چنگيز را براى نجات از تعديات اتباع جلال الدّين به سمت خود ميخواندند . خلاصه اينكه ده سال كرّ و فرّ جلال الدّين جز كشاندن مغول ببسيارى از نقاطى كه ممكن بود از شرّ ايشان محفوظ بماند و مزيد خرابى و كشتار مردم بيگناه نتيجه‌اى ديگر بدست نداد .\r\nاسامى خوارزمشاهيان و زمان هريك\r\n1 - قطب الدّين محمد بن انوشتكين غرجه 490 - 522\r\n2 - علا الدّين ابو المظفّر اتسز بن قطب الدّين محمّد 522 - 551\r\n3 - تاج الدّين ابو الفتح ايل ارسلان بن اتسز 551 - 567\r\n4 - جلال الدّين محمود سلطانشاه بن ايل ارسلان رجب 567 - ربيع الاخر 568\r\n5 - علاء الدين تكش بن ايل ارسلان 568 - 596\r\n6 - سلطان جلال الدّين محمّد بن علاء الدين تكش 596 - 617\r\n7 - جلال الدّين منكبرنى بن علاء الدين محمّد 617 - 628\r\n\r\n","description":"","footnote":"","page_name":" 409 ","page_number":802},
  {"content":"\r\n\r\n\r\nبخش دوم از مغول تا انقراض قاجاريه\r\n\r\n","description":"","footnote":"","page_name":" 410 ","page_number":803},
  {"content":"\r\n\r\n\r\nقسمت اوّل تاريخ ايران قبل از صفويّه\r\n\r\nفصل اوّل استيلاى مغول\r\n\r\nاقوام ترك و مغول\r\nزردپوستانى كه بين مسلمين باسامى عمومى مغول و تاتار يا تتر خوانده ميشدند قومى بودند بدوى ساكن دره‌هاى جبال خين‌گان « 1 » و يابلنويى « 2 » و سايان « 3 » و انهار سلنگا « 4 » و ارقون « 5 » و كرولن « 6 » و اطراف درياچهء بايكال يعنى ناحيهء كوهستانى واقع ما بين چين خاص و منچورى و سيبرى جنوبى و سرزمينى كه امروز آن را مغولستان ميگويند .\r\nاز اين قوم تا اوان ظهور چنگيز خان در تاريخ نام و نشانى نيست زيرا كه پيش از اين فاتح جهانگشا تاتارها بقبايل كوچك منقسم بودند و در نهايت فقر و ضعف سرميكردند . در حقيقت چنگيز خان است كه ايشان را تحت يك لوا آورده و بوسيلهء فتوحات و خرابيهاى عظيمى كه بدست آن قوم كرده ايشان را مشهور عالم نموده است .\r\nمقارن ظهور چنگيز خان اقوام ترك و مغول كه ما بين حدود شرقى ايران و چين خاص و سيبرى جنوبى در دره‌هاى كوهها و انهار و واحات داخلى صحارى سكونت\r\n\r\n\r\n","description":"","footnote":"\r\n( 1 ) -  Khingan \r\n( 2 ) -  Iablonoi \r\n( 3 ) -  Salan \r\n( 4 ) -  Selenga \r\n( 5 ) -  Argoun \r\n( 6 ) -  Keroulen \r\n","page_name":" 411 ","page_number":804},
  {"content":"\r\n\r\nداشتند بقبايل ذيل منقسم بودند :\r\n1 - قبيلهء تاتار و قنقرات كه مسكن ايشان محدود بود از شمال بشطّ ارقون ( از شعب آمور ) و سلنگا و مملكت قوم قرقيز ، از مشرق بچين شمالى يعنى ختا از مغرب بمملكت قوم اويغور و از جنوب بتبّت .\r\nاين دو قبيله از وحشىترين قبايل زردپوست آسياى شمالى بودند و بامپراطوران چين شمالى خراج ميدادند و با اينكه در ابتدا هيچ اهميّتى نداشتند پس از ظهور چنگيز نام تاتار بر كلّيهء زردپوستانى كه زير حكم او رفته‌اند اطلاق شده و اردو و اتباع و ياران چنگيز همه تاتار و تتر خوانده شده‌اند و اين كلمه منحصرا در دوره‌هاى اول هجوم مغول نام عمومى ايشان بوده ، بعدها كلمهء مغول هم معمول گرديده است .\r\n2 - طايفهء كوچك قيات كه همان طايفه‌ايست كه چنگيز خان از ميان ايشان برخاسته ، مسكن اوّلى ايشان در كنار شعب علياى آمور و جبال قراقروم « 1 » يعنى يابلنويى حاليّه قرار داشته است .\r\n3 - قبايل اويرات و آرلاد و جلاير ما بين نهر انن « 2 » و درياچهء بايكال .\r\n4 - قوم كرائيت ساكن در واحات شرقى صحراى گبى و جنوب درياچهء بايكال تا ديوار چين . اين قوم در مدّت دو قرن پنجم و ششم هجرى قويترين اقوام مغولستان بودند و بر بيشتر طوايف اطراف حكومت داشتند و از سال 398 هجرى كه پادشاه ايشان قبول دين مسيح كرده بود به اين آيين گرويده و به همين جهت از همان ايّام در اروپا مشهور شده و افسانه‌ها در باب اين قوم و پادشاه ايشان بين مردم انتشار يافته بود .\r\n5 - قبيلهء نايمان از قبايل ترك مسكن ايشان در درهء علياى ارخن « 3 » و دامنهء جبال آلتايى و درياچه‌هاى آن حدود كه مثل قبيلهء كرائيت عيسوى بودند و با اين حال هميشه با آن قوم در زد خورد سر ميكردند .\r\n\r\n\r\n","description":"","footnote":"\r\n( 1 ) - اين رشته را نبايد با سلسلهء قراقروم امروزى كه در شمال كشمير و جنوب كاشغر واقع است اشتباه نمود .\r\n( 2 ) -  Onon \r\n( 3 ) -  Orkhon \r\n","page_name":" 412 ","page_number":805},
  {"content":"\r\n\r\n6 - تركان اويغور كه بآيين مانوى اعتقاد داشتند و بر روى هم متمّدن‌ترين اقوام ترك و مغول بودند . مسكن ايشان شمال تركستان شرقى حاليّه و شمال درياچهء لب‌نور و اطراف نهر تاريم يعنى شهرهاى تورفان و بيش‌باليغ ( گوچن حاليّه ) و برقول و قره‌شهر بود .\r\n7 - تركان قرلق كه مملكتشان در جنوب مساكن اويغورها قرار داشت و تمام درهء علياى نهر تاريم را شامل ميشد . همين قومند كه باسم خلّخ ( خرلخ ) در ميان شعراى ما بموزونى قامت و حسن صورت معروف شده‌اند .\r\n8 - تركان قراختائى كه مقارن استيلاى چنگيز خان دولت بزرگى ما بين مملكت خوارزمشاهيان و مساكن مغولان شرقى تشكيل داده و تركان قرلق و اويغور را هم باجگزار خود كرده بودند « 1 » .\r\nطوايف مغول و ترك چنان كه اشاره كرديم ابتدا بقبايل متعدّده منقسم بودند ولى مقارن ظهور چنگيز غير از آنها كه تبعيّت امپراطوران چين شمالى را پذيرفته بودند از بقيّه طوايفى كه در مشرق ميزيستند فرمان پادشاه قبيلهء كرائيت را گردن نهاده و آنها كه در طرف مغرب مغولستان سكونت داشتند زيربار حكم گورخان قراختائى سرميكردند .\r\nقدرت بهم رساندن چنگيز و پدر او باعث شد كه قبيلهء كوچك قيات ابتدا اين طايفه را از تحت رقيّت امپراطوران ختا خلاص كند سپس دولتهاى كرائيت و قراختائى را منقرض سازد و تمام قبايل مغول و ترك را تابع يك حكومت نمايد و بمدد ايشان بممالك متمدّنهء شرق و غرب مغولستان حمله ببرد .\r\n\r\nچنگيز خان\r\nچنگيز خان كه اسم مغولى او تموچين است در حدود سال 549 هجرى در مغولستان تولّد يافته و پدرش يسوكاى بهادر رئيس و خان قبيلهء قيات از قبايل مغول است .\r\nيسوكاى بهادر مردى رشيد و كافى بود و چون برياست قبيلهء قيات رسيد\r\n\r\n\r\n","description":"","footnote":"\r\n( 1 ) - رجوع كنيد بقسمت تاريخ ايران سال چهارم صفحهء 356\r\n","page_name":" 413 ","page_number":806},
  {"content":"\r\n\r\nمغولان مجاور طايفهء خود را مطيع خويش ساخت و تا آنجا قدرت و اهميّت پيدا كرد كه امپراطور چين شمالى از بسط قدرت او در وحشت افتاد و كسانى را بجلوگيرى او فرستاد ليكن يسوكاى غالب آمد و به زودى قبيلهء قيات را از ننگ باجگزارى بچين خلاص نمود و بكلّى مستقلّ شد .\r\nتموچين سيزده ساله بود كه پدرش وفات يافت و چون جماعتى از مغول اطاعت او را گردن ننهادند تموچين در زحمت افتاد و ناچار پيش خان قبيلهء مسيحى كرائيت رفت و خان نظر بسوابق دوستى كه با پدر او داشت او را باحترام پذيرفت و مدّتى بين طرفين دوستى برقرار بود امّا چون اقتدار تموچين افزايش يافت خان كرائيت در صدد برآمد كه بحيله كار او را بسازد تا در آينده گرفتار حريفى قوىپنجه نباشد .\r\nتموچين از قصد او مسبوق شد و با كسان خود از ميان كرائيت‌ها هجرت كرد و چون خان اين قبيله بتعقيب او شتافت در زدوخورد كشته شد و اعتبار تموچين بالا گرفت و بسيارى از قبايل مغول حكم او را پذيرفتند و او را از اين تاريخ چنگيز خان لقب دادند .\r\nدر تاريخ سال 600 چنگيز خان در حدود جبال آلتايى بر خان قبيلهء نايمان نيز غلبه يافت و او كه در اثناى جنگ زخم برداشت كمى بعد جان سپرد و پسرش كوچلك پسر تايانگ خان از ترس چنگيز فرار كرد بعد از غلبه بر قوم قرقيز در سال 603 چنگيز بعزم سركوبى كوچلك خان بنواحى نهر ايرتيش از شعب علياى شطّ ابى لشكر كشيد .\r\nكوچلك كه تاب مقاومت نداشت از جلوى سپاهيان چنگيز نزد گورخان قراختائى گريخت . گور خان دختر خود را بزنى به او داد و مصمّم شد كه به او در پس گرفتن ملك پدرى كمك نمايد .\r\nبه شرحى كه سال گذشته ديده‌ايم « 1 » گور خان قراختائى معاصر سلطان محمّد خوارزمشاه در سال 607 بسمرقند لشكر كشيد و پس از مغلوب كردن عثمان خان سلطان سلاطين از ملوك افراسيابيّه و صلح با او و تسخير بلاد اويغور بسركوبى كوچلك\r\n\r\n\r\n","description":"","footnote":"\r\n( 1 ) - رجوع كنيد بتاريخ سال چهارم صفحات 403 - 404\r\n","page_name":" 414 ","page_number":807},
  {"content":"\r\n\r\nكه بتحريك خوارزمشاه نسبت به او از در عصيان درآمده بود مشغول شد . مانويان اويغورى كه تمدّن درخشان داشتند و در بلاد مختلفهء تركستان شرقى علمدار تمدّن قديم ايرانيان عهد ساسانى بودند از ظلم شحنهء گور خان قراختائى بجان آمده او را كشتند و پادشاه ايشان خود را تحت حمايت چنگيز كشيد و از اين تاريخ اويغورها از ياران چنگيز خان شدند و اختلاط ايشان با تاتارهاى چنگيزى به زودى خطّ مخصوص اويغورى را كه يكى از شعب خطّ سريانى بود در ميان مغول منتشر ساخت . از اين تاريخ ببعد باسوادان مغول و دبيران ايشان خطّ اويغورى را مىآموختند و زبان مغولى را به آن مىنوشتند . گور خان در سال 607 بالاخره بدست كوچلك اسير شد و كوچلك و خوارزمشاه بتقسيم ممالك قراختائى پرداختند ليكن بر سر اين تقسيم بين ايشان جنگ درگرفت و خوارزمشاه پس از مدّتى تاخت‌وتاز در ممالك قراختائى و آزار بمردم و خرابى بلاد بخوارزم برگشت .\r\nانقراض دولت گورخانيان كه بين ممالك خوارزمشاهى و مساكن طوايف مغول واقع و در حقيقت سدّ وصول ايشان ببلاد آباد ماوراء النّهر و خوارزم بود خوارزمشاه را با مغول همخاك كرد و چون اين پادشاه در سال 612 براى جنگ با طوايف قرقير و قبچاق از شهر جند ( از بلاد كنار سيحون ) گذشت در دشت قبچاق بيك دسته از لشكريان چنگيز كه بسركردگى پسر او جوجى « 1 » بودند برخورد با اينكه مغول عزم جنگ با خوارزمشاه را نداشتند سلطان محمّد از شدّت غرور به اين عنوان كه همهء كفّار در چشم او يكسانند بايشان حمله برد . مغول در اين جنگ شجاعت بسيار بروز دادند ولى چون بجنگ مايل نبودند شبانه گريختند و خوارزمشاه در تابستان 613 بسمرقند برگشت .\r\nاين واقعه كه اوّلين برخورد بين خوارزمشاه و مغول بود اگرچه اهميّتى چندان نداشت ليكن مشاهدهء رشادت و جنگ‌آورى تاتارها چنان خوارزمشاه را مرعوب ساخت كه در وقايع بعد اين پادشاه حتّى المقدور از مقابلهء با آن قوم خوددارى مىنمود و پيوسته از جلوى ايشان عقب مىكشيد .\r\n\r\n\r\n","description":"","footnote":"\r\n( 1 ) - دوشى ( سيرهء جلال الدين )\r\n","page_name":" 415 ","page_number":808},
  {"content":"\r\n\r\n\r\nچنگيز خان و خوارزمشاه\r\nسلطان محمّد خوارزمشاه بعد از فتوحاتى كه لشكريان او را در آسياى مركزى نصيب شد به خيال تسخير چين افتاد و پس از آنكه شنيد كه چنگيز بلاد اويغور را تحت تبعيّت خود آورده و در 612 بر شهر پكينگ ( پكن ) پاىتخت چين شمالى مسلّط شده هيئتى را براى تحقيق اين اخبار بچين فرستاد . چنگيز خان مقدم فرستادگان خوارزمشاه را محترم داشت و بتوسّط ايشان بسلطان پيغام فرستاد كه او مايل است كه همواره بين طرفين صلح و صفا برقرار باشد و از ممالك خوارزمشاهى و چنگيزى همواره كاروانيان و تجّار برفت و آمد و دادوستد مشغول باشند .\r\nبعد از آنكه در نتيجهء فتوحات خوارزمشاه در طرف دشت قرقيز و از ميان رفتن دولت قراختائى و پيشرفتهاى چنگيز در حدود جبال آلتايى و تيانشان و درياچه‌هاى بلخاش و ايسىگول دو دولت چنگيزى و خوارزمشاهى با يكديگر مجاور شدند چند تن از تجار مسلمان با مقدارى پارچه‌هاى زربفت به خدمت چنگيز رسيدند خان مغول كالاهاى ايشان را بقيمتى خوب خريد و با ايشان جمعى از بازرگانان رعيّت خود را نيز بخوارزم فرستاد و همراه آنان هدايائى نيز به خدمت خوارزمشاه روانه نمود .\r\nفرستادگان چنگيز در 615 موقعى كه خوارزمشاه از عراق برگشته بود بحضور او بار يافتند و ارمغانها و نامهء چنگيز را رساندند . اگرچه ابتدا خوارزمشاه از اينكه چنگيز او را پسر خود خوانده بود متغيّر شد ليكن بالاخره بر اثر حسن تدبير يكى از فرستادگان خان مغول بقبول معاهده‌اى با چنگيز تن درداد و طرفين قرار گذاشتند كه از اين تاريخ ببعد دوست يكديگر باشند و دوستان هم را دوست و دشمنان يكديگر را دشمن بدارند . نماينده‌اى كه از طرف چنگيز اين معاهده را پذيرفت شخصى بود از مردم مسلمان ماوراء النهر بنام محمود كه او را يلواج يعنى فرستاده لقب داده بودند .\r\nپس از عقد اين عهدنامه جمع كثيرى از بازرگانان مغول ( بين 450 و 500 تن ) با مقدار هنگفتى كالاهاى گرانبها از مغولستان بعزم ماوراء النّهر حركت كردند .\r\nامير شهر اترار ( در كنار سيحون ) كه اوّل خاك خوارزمشاه بود يعنى غاير خان از\r\n\r\n","description":"","footnote":"","page_name":" 416 ","page_number":809},
  {"content":"\r\n\r\nخويشان تركان خاتون مادر خوارزمشاه در مال ايشان طمع كرد و بسلطان چنين فهماند كه آن جمع جاسوسند سپس همگى ايشان را باستثناى يك تن كه به خدمت چنگيز گريخت كشت و اموال آنان را ضبط كرد\r\nچون خبر اين واقعهء هايله بچنگيز رسيد سفيرى پيش سلطان محمّد فرستاد و از او تسليم غاير خان را كه مرتكب چنين حركتى زشت شده بود خواست . خوارزمشاه از آنجا كه اكثر لشكريان ترك او از قبيله و از بستگان غاير خان بودند و بعلّت نفوذ فوق العادهء مادر كه از غاير خان طرفدارى ميكرد نه تنها از تسليم او ابا كرد بلكه فرستادهء چنگيز را هم كشت و با اين حركت سفيهانه غضب خان مغول را بيش از پيش تحريك نمود و بدست ناقابل خود سيل هجوم مغول را به طرف ممالك آباد اسلام كشاند .\r\n\r\nانقراض دولت نايمان و حمله بممالك خوارزمشاهى\r\nچنگيز پيش از آنكه انتقام كشتار فرستادگان و رعاياى تاجر خود را از خوارزمشاه بكشد درصدد برآمد كه ابتدا كوچلك خان را كه در بلاد كاشغر و ختن بمردم آزار بسيار مىرساند و باعث فتنه و فساد بود از ميان بردارد به همين نيّت سردار معروف خود جبه‌نويان را با لشكرى معظم روانهء كاشغر كرد و جبه بدستيارى مسلمانان آن ناحيه كه از ظلم پادشاه نايمان بجان آمده بودند به سهولت كوچلك را شكست داد و او در حال فرار در حدود بدخشان بقتل رسيد و دولت نايمان در سال 615 انقراض يافت و تمام تركستان شرقى اطاعت چنگيز را قبول كردند و چنگيزيان كه با دين كسى كارى نداشتند بمردم آزادى مذهب دادند و مسلمانان مقدم ايشان را بشادى تمام پذيرفتند .\r\nرسيدن خبر قتل كوچلك و انقراض دولت نايمان خوارزمشاه را سخت متأثر كرد چه اين پادشاه چند سال پيش از مقابله با كوچلك بيم داشت و مردم را بخراب كردن بلاد سرحدّى امر ميداد تا راه حمله بر او مشكل شود . مغلوب شدن او به اين سهولت بدست يكى از سران سپاهى چنگيز به او فهماند كه قدرت جنگ‌آورى مغول بيش از آنست كه او مىپنداشته و بعد از اين سروكار او با حريفان قوىپنجه‌ايست كه شايد تا اين تاريخ بنظير آن برنخورده بوده است .\r\n\r\n","description":"","footnote":"","page_name":" 417 ","page_number":810},
  {"content":"\r\n\r\nدر پائيز سال 616 چنگيز بعد از آنكه تهيّات خود را كامل كرد با سپاهى كه مقدار آن را مسلمين از 000 ، 600 تا 000 ، 700 و محقّقين جديد از 000 ، 150 تا 000 ، 200 دانسته‌اند از درهء سفلاى سيحون و زير درياچهء آرال ( بحيرهء خوارزم ) بهجوم بممالك خوارزمشاهى مشغول شد .\r\nعدد لشكريان خوارزمشاه بمراتب از سپاهيان چنگيزى بيشتر بود امّا اين لشكر كه از نژادهاى مختلف و اقوام گوناگون مركب بودند نه با يكديگر اتّحادى جنگى داشتند و نه تحت اداره و نظم صحيحى بمبارزه ميرفتند بعلاوه ما بين سران سپاهى و امراى خوارزمشاهى در باب نقشهء دفاع اختلافاتى عظيم وجود داشت جمعى ميگفتند بايد در كنار سيحون جلو چنگيز را گرفت ، پاره‌اى عقيده داشتند كه در ماوراء - النّهر اين كار بهتر ميسّر است حتّى طايفه‌اى گفتند كه ممالك ماوراء النهر و ايران را بايد رها كرد و در هندوستان جلوى مغول را گرفت .\r\nاز اين نقص بزرگ گذشته بعلّت سوء سياست و بيرحميهاى سلطان محمّد خوارزمشاه كه هيچ دولتى و هيچ پادشاه متنفّذى را بجا نگذاشته و اكثر بزرگان و لشكركشان را يا كشته و يا در زندان افگنده بود جمع كثيرى از درباريان و امراى او نيز سرّا با چنگيز دست يكى كرده بودند و محرمانه خيالات خوارزمشاه را به او خبر ميدادند خود چنگيز هم پيوسته بتوسّط بازرگانان و جاسوسان از وضع دربار خوارزمشاه و مملكت او كسب اطلاعات ميكرد و با نهايت بصيرت و تدبير در راه فتح بلاد خوارزمشاهى قدم برميداشت .\r\nلشكريان چنگيز در ماه رجب 616 در مقابل حصار اترار كه از طرف مشرق اول خاك خوارزمشاه بود حاضر شدند . در اين محل چنگيز سپاه خود را به ترتيب ذيل به چهار قسمت منقسم ساخت :\r\n1 - هفت تومان يعنى 000 ، 70 تن از ايشان را بفرماندهى جغتاى و اوگداى يا اگتاى دو پسر خود بفتح اترار مأمور كرد .\r\n2 - يك دستهء ديگر را بپسر ديگر خود جوجى يا توشى سپرد و فتح بلاد\r\n\r\n","description":"","footnote":"","page_name":" 418 ","page_number":811},
  {"content":"\r\n\r\nكنار سيحون را بعهدهء او گذاشت .\r\n3 - 000 ، 5 تن نيز مأمور شدند كه شهرهاى خجند و بناكت را در ماوراء النّهر بگيرند .\r\n4 - قسمت اعظم سپاه مغول بسركردگى چنگيز كه با پسر چهارم يعنى تولوى يا تولى همراه بود راه بخارا را پيش گرفتند تا رابطهء سپاهيان خوارزمشاهى ماوراء النّهر را با خوارزم قطع كنند .\r\n\r\nفتح بخارا در 616\r\nچنگيز پس از عبور از شطّ سيحون ابتدا به شهر زرنوق از حصارهاى شمال بخارا رسيد . مردم آن كه ابتدا قصد مقاومت داشتند بالاخره سر تسليم پيش آوردند يا باصطلاح مغول ايل شدند چنگيز ايشان را امان داد و جوانان شهر را بعنوان حشر با خود برد و غرض از حشر در آن ايّام لشكريان غيرمنظّم بوده است كه از ايشان در كارهاى غيرنظامى مثل پركردن خندقها و آوردن سنگ و چوب جهت انباشتن رودخانه و خرابى حصار استفاده ميشد .\r\nپس از گرفتن زرنوق و قلعهء نور در دوازده فرسنگى شمال بخارا لشكريان چنگيزى در غرّهء ذى الحجّه 616 به نزديكى دروازهء بخارا رسيدند و شهر را كه در آنجا از سپاهيان خوارزمشاهى اردوى بزرگى مقيم بود در محاصره گرفتند .\r\nبعد از سه روز محاصره و زدوخورد خوارزميان مغلوب شدند و اهل بخارا جز تسليم چاره‌اى نديدند و مغول در چهارم ذى الحجّه به اين شهر آباد كه بهترين و مهمترين بلاد ماوراء النّهر بود ريختند . در فتح بخارا چون نگاهبانان قلعهء شهر سخت مقاومت بخرج دادند چنگيز امر داد تا در بخارا آتش زدند و چون بناى خانه‌هاى شهر از چوب بود باستثناى بعضى از سراها و مسجد جامع كه آنها را از خشت پخته ساخته بودند بقيّهء شهر طعمهء آتش شد و مغول مردم را بخارج شهر كوچ دادند و جوانان را بعنوان حشر گرفتند و از ايشان جماعتى كه بجان امان يافتند به اطراف پراگنده گرديدند . از يكى از فراريان بخارا حال شهر را پس از استيلاى مغول پرسيدند ، گفت : آمدند و كندند و سوختند\r\n\r\n","description":"","footnote":"","page_name":" 419 ","page_number":812},
  {"content":"\r\n\r\nو كشتند و بردند و رفتند .\r\nچنگيز پس از ورود ببخارا عدّه‌اى از بزرگان و تجّار شهر را به خدمت حاضر كرد و بايشان گفت كه غرض من از اين كار جمع آلات سيمينه و زرّينه‌ايست كه خوارزمشاه آنها را پس از قتل بازرگانان مغول بدست غاير خان بشما فروخته چه اين اشياء متعلّق به من و كسان منست . تجار و بزرگان هرچه از اين اشياء در تصرّف داشتند تقديم كردند و اين قضيّه دخالت مستقيم خوارزمشاه را در قتل تجار مغول و مسؤليّت آن پادشاه را در تحريك غضب چنگيز باثبات رساند .\r\n\r\nفتح سمرقند در 617\r\nپس از ويرانى بخارا چنگيز به سمت سمرقند حركت نمود و از مردم بخارا بخوارى تمام جمع كثيرى را با خود همراه ساخت تا اهل سمرقند همهء ايشان را سپاه مغول تصوّر كنند و از انبوهى عدد ايشان در وحشت بيفتند . اتفاقا اين تدبير بسيار مؤثّر شد و پاى مردم سمرقند را با وجود عدّهء زيادى از لشكر خوارزمشاه كه در آنجا مقيم بودند ( از 000 ، 50 تا 000 ، 110 باختلاف روايت ) سست كرد مخصوصا لشكريان خوارزمى از روبرو شدن با مغول احتراز جستند ولى اهالى سمرقند دست از دفاع نكشيدند و تا سه روز مقاومت نمودند و روز سوم از شهر خارج شده بمغول حمله بردند چنگيزيان ابتدا خود را از مقابل ايشان به عقب بردند ولى همين كه مسلمين بكمينگاهها نزديك شدند بر ايشان تاختند و اكثر آنجماعت را كشتند و لشكريان ترك خوارزمشاه هم از مغول امان خواستند . چنگيز در دهم محرّم 617 بسمرقند وارد شد و پس از خراب كردن ارگ شهر امر بقتل و غارت داد و با سمرقند نيز همان معامله كه با بخارا رفته بود به عمل آمد .\r\n\r\nفتح بقيه بلاد ماوراء النهر\r\nدر ايّامى كه چنگيز بگشودن بخارا و سمرقند مشغول بود آن دسته از لشكريان او كه مأمور فتح اترار شده بودند بتكرار حمله به آن حصار محكم اشتغال داشتند و اترار از جميع بلاد ديگر ماوراء النّهر بيشتر مقاومت كرد چه محاصرهء آن قريب پنج ماه طول كشيد و غاير خان كه شايد مسبّب حقيقى حملهء چنگيز بممالك خوارزمشاهى او بود چون بهيچوجه\r\n\r\n","description":"","footnote":"","page_name":" 420 ","page_number":813},
  {"content":"\r\n\r\nنميتوانست تسليم خان « 1 » مغول شود با سپاهيانى كه خوارزمشاه به او داده و كمكى كه بعد براى او فرستاد با مردانگى تمام در جلوى تاتارها مقاومت بخرج داد . در آخر كار يكى از سرداران خوارزمشاه كه به يارى غاير خان آمده بود و قراجه خاص نام داشت به او خيانت ورزيد و بجغتاى و اوگتاى پيوست ولى دو پسر چنگيز او را بجرم ناسپاسى نسبت بولينعمت خود كشتند . با اين حال غاير خان تا يار و همراه داشت مقاومت كرد عاقبت چون از ايشان دو تن بيش با او نماند بيامى پناه برد و با خشت پاره‌هايى كه كنيزكان از ديوار مىكندند و به او ميدادند از خود دفاع ميكرد ، با اين وضع بالاخره بچنگ مغول افتاد و پسران چنگيز آن مرد دلير را كشتند و شهر اترار را قتل‌عام نمودند .\r\nامّا لشكريان جوجى كه بفتح بلاد كنار سيحون مأمور بودند پس از هفت روز محاصره ابتدا سقناق را كه در بيست و چهار فرسنگى اترار بود گرفته ويران نمودند و در صفر 617 بحصار جند پرداختند مردم اين شهر مقاومتى چندان بخرج ندادند و و جوجى فاتحانه به آنجا وارد شد و براى تهيّهء فتح جرجانيّه پاىتخت خوارزمشاه بتكميل كار خود مشغول گرديد .\r\nاردوى ديگر چنگيز بسركردگى الاغ نويان و سپاهيانى كه از گشودن بخارا و سمرقند و اترار آسوده شده بودند بفتح بلاد ديگر ماوراء النّهر مثل بناكت و خجند و ناحيهء فرعانه توجّه كردند .\r\nدر ميان اين شهرها فقط از خجند مقاومتى سخت ظاهر شد و حكمران آن تيمور ملك كه از دليرترين امراى خوارزمشاهى بود با هزار تن جنگى كه داشت در كنار سيحون مردانه با مغول نبرد كرد و بسيارى از ايشان را به خاك هلاك انداخت . عاقبت چون ديد از عهدهء ايشان برنميآيد از راه شطّ خود را ببناكت و از آنجا بخوارزم رساند و در حدود خراسان باردوى خوارزمشاه پيوست .\r\n\r\nعبور مغول از جيحون و تعقيب خوارزمشاه\r\nبعد از فتح سمرقند چنگيز بار ديگر لشكريان خود را به چند دسته منقسم نمود و هر قسمت از آنها را براى تسخير ولاياتى از ممالك خوارزمشاهى كه فتح آنها\r\n\r\n\r\n","description":"","footnote":"\r\n( 1 ) - ينال خان ( سيرهء جلال الدين )\r\n","page_name":" 421 ","page_number":814},
  {"content":"\r\n\r\nمانده بود مأموريّت داد بشرح ذيل :\r\n1 - سه تومان از لشكريان يعنى 000 ، 30 از ايشان را تحت فرماندهى جبه يا يمه و سبتاى بهادر و تغاجار بدنبال خوارزمشاه به طرف خراسان فرستاد و بايشان دستور داد كه در راه بهيچوجه توقّف نكنند و تا خوارزمشاه را نگيرند از پاى ننشينند و متعرّض بلاد سر راه نشوند و اگر هم اتفاقا طاقت مقاومت با او را در خود نديدند توقّف كرده امر را باطّلاع چنگيز برسانند .\r\n2 - دو پسر بزرگتر يعنى جغتاى و اوگتاى را با لشكرى بسيار به طرف جرجانيه كرسى خوارزمشاهيان و ولايت خوارزم فرستاد و بپسر ديگر خود جوجى نيز امر داد كه از جانب جند به يارى برادران بشتابد .\r\n3 - عدّهء ديگرى از لشكريان چنگيزى كه شمارهء ايشان چندان زياد نبود بسركردگى الاغ‌نويان و يساور مأمور شدند كه درهء علياى جيحون يعنى وخشان و طالقان را تسخير كنند . خود چنگيز هم ايّام تابستان را در حوالى نخشب ماند تا سپاهيانش اندكى رفع خستگى كنند و اسبان اردو براى حملهء جديدى مهيّا و مستعدّ شوند .\r\nامّا سلطان محمّد خوارزمشاه كه پيوسته از جلوى اردوى چنگيزى مىگريخت در اين تاريخ در بلخ بود و چون خبر از دست رفتن ماوراء النّهر و نزديك شدن حملهء بخوارزم را شنيد بدعوت پسر خود ركن الدّين عازم عراق گرديد تا مگر در آنجا براى جلوگيرى از پيشرفت تاتار فرصتى و وسيله‌اى بدست آرد . در رسيدن اردوى جبه و سبتاى و تغاجار بكنار جيحون باز جمعى از لشكريان قراختائى و از امراى خوارزمشاهى خيانت ورزيده جانب دشمن را گرفتند و مغول پس از گذشتن از اين شط در ربيع الاول 617 و پس از تسخير بلخ بسرعت بجانب هرات تاختند امّا متعرّض آنجا كه حاكم آن قبلا اطاعت چنگيز را پذيرفته بود نشدند و راه طوس را پيش گرفتند .\r\nسلطان محمّد از شدّت وحشت آرام قرار در هيچ نقطه نداشت چنان كه از نيشابور ببسطام و از آنجا برى آمد و چون شنيد كه پسرش ركن الدّين در قلعه فرّزين از قلاع شهر كرج ( كره رود عراق ) با 000 ، 30 سپاهى اقامت دارد به آنجا رفت .\r\n\r\n","description":"","footnote":"","page_name":" 422 ","page_number":815},
  {"content":"\r\n\r\nدر اين محلّ خوارزمشاه به خوبى ميتوانست با اين عدّه سپاهى و مدد پسر خويش و امراى ديگر لشكريان معدود و كوفتهء سبتاى و جبه را از پاى درآورد ولى افسوس كه ترس از مغول عنان پايدارى را بكلّى از كف او بدر برده بود و بىتدبيرى او نيز كه تا اين حدّ بروزگار سياهش نشانده بود نگذاشت كه از چنين فرصتى استفاده كند بلكه چون در فرار شتاب داشت زنان حرم خود را با پسر ديگرش غياث الدّين بقلعهء قارون از قلاع داخلى البرز فرستاد و هر قدر امراى عراق خواستند او را بمقاومت و جنگ با مغول در كوههاى لرستان وادار كنند توفيق نيافتند مخصوصا اتابك نصرة الدّين احمد اتابك مشهور لرستان از سلطان استدعا كرد كه بيكى از معابر تنگ بين لرستان و فارس كوچ كند تا او از ايلات فارس و لر قريب 000 ، 100 سپاهى جمع آورد و راه‌ها را بر مغول بگيرند و كار ايشان را بسازند ليكن سلطان تيره‌روز اين تكليف را نپذيرفت و آن را حمل بحيله‌اى از جانب اتابك لرستان براى سركوبى دشمن خود اتابك فارس كرد و نصرة الدّين احمد از شدّت يأس بملك خود برگشت و در همين اوان بود كه خبر وصول جبه و سبتاى برى رسيد .\r\n\r\nعاقبت سلطان محمد خوارزمشاه\r\nدر طوس اردوى مغول به دو قسمت شدند ، سبتاى از شاه راه دامغان و سمنان راه رى را پيش گرفت . و جبه جهت مازندران را و اين سردار دوّم هم پس از غارت شهرهاى طبرستان مخصوصا آمل از طريق دماوند خود را برى رساند .\r\nدر رى مغول شنيدند كه خوارزمشاه از همدان به قصد مازندران حركت كرده به همين جهت پس از قتل و غارت رى بشتاب تمام به سمت همدان عزيمت نمودند و در نزديكى دولت آباد ملاير بكسان خوارزمشاه برخوردند و بسيارى از ايشان را كشتند حتّى اسب خوارزمشاه هم تير خورد ليكن چون مغول او را نشناختند زياد پاپى او نشدند و خوارزمشاه بتاخت خود را بقلعهء قارون رساند و قصد داشت كه ببغداد بگريزد ولى باز مغول چون اجل ناگهانى سررسيدند و سلطان بوحشت تمام بحصار سرجهان در پنج فرسنگى سلطانيّهء حاليّه در دامنهء جبال طارم رفت و مغول چون ندانستند كه خوارزمشاه بكدام طرف رفته از تعقيب او دست كشيدند\r\n\r\n","description":"","footnote":"","page_name":" 423 ","page_number":816},
  {"content":"\r\n\r\nبعد از هفت روز اقامت در سر جهان خوارزمشاه بگيلان و از آنجا بمازندران آمد و امراى مازندران مقدم او را گرامى داشتند مگر اسپهبد كبود جامه كه در ناحيهء جنوبى مرداب استراباد امارت ميكرد . اين اسپهبد بعلّت قتل عمّ و پسر عمّ خود بدست خوارزمشاه از او كينه در دل داشت و به همين علّت بر ضدّ سلطان با مغول ساخت و چون خوارزمشاه دانست كه مغول از اقامتگاه او مطّلع شده‌اند بكشتى سوار شد تا بجزيرهء آبسكون از جزاير دهانهء نهر گرگان در داخل بحر خزر پناه ببرد . مغول در رسيدند و كشتى سلطان را تيرباران كردند ليكن چون خود كشتى نداشتند نتوانستند بدنبال او بروند .\r\nدر رسيدن به اين جزيره سلطان كه به مرض ذات الجنب مبتلى شده بود شنيد كه چنگيزيان بقلعهء قارون نيز دست يافته و پسران كوچك او را كشته و زنان او را باسيرى برده‌اند اشتداد مرض و شنيدن خبر اين مصيبت به زودى سلطان محمّد خوارزمشاه را از پاى درآورد و پادشاهى به آن عظمت شأن و وسعت دولت در شوال 617 در جزيرهء آبسكون جان سپرد در حالى كه كفن نداشت و از پيراهن يكى از همراهان او را كفن ساختند .\r\nدر موقعى كه سلطان جلال الدّين بر ايران مسلّط شد حكم داد تا استخوانهاى خوارزمشاه را از جزيرهء آبسكون بقلعهء اردهن انتقال دادند ولى بعد از قتل او بامر پسر چنگيز خان اوگداى قاآن مغول آنها را از آن قلعه نيز بيرون آورده سوختند .\r\n\r\nواقعهء خوارزم و فتح آن در 618\r\nاگرچهء عمدهء توجّه چنگيز بتعقيب سلطان محمّد خوارزمشاه و استيصال و خاتمهء كار او بود ولى استيلاى بر پايتخت خوارزمشاهيان و دست يافتن بر تركان خاتون مادر سلطان و ساير امراى او نيز از امورى بود كه انجام آنها را خان مغول به همه جهت لازم ميشمرد .\r\nخوارزم يعنى مملكت اصلى خوارزمشاهيان در تحت حكومت مادر سلطان تركان خاتون و تركان قنقلى بود و اين جماعت به خوبى ميتوانستند كه بلشكريان مهاجم چنگيزى در چنين محلّى كه قلب ممالك خوارزمشاهى بود صدمات بسيار وارد كنند ولى پيرى و مصيبت‌زدگى تركان خاتون از طرفى و اختلافات امرا و لشكريان از طرفى ديگر\r\n\r\n","description":"","footnote":"","page_name":" 424 ","page_number":817},
  {"content":"\r\n\r\nمانع اين كار شد .\r\nچنگيز خان موقعى كه در ماوراء النّهر بود دانشمند حاجب از مشاورين خود را بسفارت نزد تركان خاتون فرستاد و پيغام داد كه او تنها با خوارزم شاه جنگ دارد و بهيچوجه در خيال تعرّض بممالكى كه تحت ادارهء تركان خاتون است نيست و از او خواست كه يكى از معتمدين خود را پيش چنگيز بفرستد تا خان مغول فرمان حكومت خوارزم و خراسان و مضافات آن دو مملكت را تسليم ملكه نمايد .\r\nتركان خاتون كه به اين پيشنهاد چنگيز اطمينانى نداشت همين كه شنيد خوارزمشاه از رود جيحون گذشته و ماوراء النّهر را بكلّى رها كرده است حرم سلطان و اطفال خرد و نفايس خزاين او را برداشته از خوارزم خارج شد و قبل از آنكه آن سرزمين را ترك گويد جماعتى از وجوه بزرگان و امرا و پادشاهزادگانرا كه خوارزمشاه در ايّام حيات دستگير كرده در خوارزم محبوس داشته بود به اين خيال كه فتنهء مغول به زودى خواهد خوابيد و سلطنت خوارزمشاهيان مستقرّ خواهد گرديد به آب جيحون انداخت تا مبادا بعدها مدّعى خوارزمشاهيان گردند .\r\nبعد از حركت تركان خاتون از خوارزم از امرا و سران لشكرى جمعى در جرجانيّه يعنى گرگانج پاىتخت سلطان محمّد ماندند و زمام امور كشورى در دست شخصى افتاد كه هيچ نوع خبرت و كفايتى نداشت به همين جهت اختلال كارها زيادتر شد و نفاق بين مردم افزايش گرفت و اموال ديوانى طعمهء مختلسين گرديد و حال بدينمنوال بود تا آنكه دو نفر از نوّاب ديوان خوارزمشاه بخوارزم آمدند و بنام خوارزمشاه بادارهء ديوان خوارزم مشغول گرديدند و كمى بعد از رسيدن ايشان پسران سلطان محمّد يعنى جلال الدّين و اوزلاغ شاه و آق شاه نيز پس از دفن پدر در جزيرهء آبسكون از راه درياى خزر خود را بخوارزم رساندند و مردم را از واقعهء فوت سلطان مطلع ساختند .\r\nخوارزمشاه كه در تمام مدّت اسير رأى تركان خاتون بود وليعهدى خود را سابقا بمقتضاى ميل تركان خاتون بپسر خود قطب الدّين اوزلاغ شاه داده بود ولى در جزيرهء آبسكون بعد از آنكه خبر اسير شدن تركان خاتون را شنيد و مرگ خود را نيز\r\n\r\n","description":"","footnote":"","page_name":" 425 ","page_number":818},
  {"content":"\r\n\r\nنزديك ديد جلال الدّين و دو برادر ديگر او را كه حاضر بودند بحضور طلبيده جلال الدين را بوليعهدى اختيار نمود و دو پسر ديگر را باطاعت و تبعيّت او امر داد .\r\nبعد از ورود پسران خوارزمشاه بخوارزم و اعلان وليعهدى جلال الدّين و خلع اوزلاغ شاه امراى ترك زيربار اين ترتيب نرفتند و يكى از معتبرترين ايشان كه قتلغ خان لقب و 000 ، 7 سپاهى داشت علنا بمخالفت با جلال الدّين قيام نمود و مخالفين تصميم گرفتند كه جلال الدّين را محبوس يا مقتول سازند .\r\nجلال الدين ناچار بهمراهى سيصد سوار و تيمور ملك امير سابق خجند كه تازه بخوارزم آمده و يك بار نيز سپاهيان تاتار را در همان حوالى مغلوب كرده بود بخراسان گريخت و سه روز بعد از فرار جلال الدّين اوزلاغ شاه و آق شاه نيز از ترس نزديك شدن مغول جرجانيه را رها كرده بخراسان شتافتند .\r\nامراى لشكرى و كشورى خوارزمشاه كه قريب 90000 سپاهى از تركان قنقلى تحت امر داشتند بعد از حركت پسران خوارزمشاه يكى از نزديكان تركان خاتون يعنى خمارتگين را بسلطنت برداشتند و همه اطاعت سلطنت او را پذيرفتند .\r\nچنگيز خان كه از اهميّت موقع خوارزم و جمعيّت و آبادى آن و قدرت تركان قنقلى و شهامت مردم آن خطه اطّلاع داشت معظم قشون خود را از چند طرف بخوارزم روانه كرد .\r\nاز طرف جنوب شرقى يعنى از جانب بخارا لشكريان جغتاى و اوگتاى را مأموريت حركت به طرف جرجانيه داد و از طرفى ديگر جوجى را كه در حوالى جند بود گفت كه لشكريانى بمدد اردوى جغتاى و اوگتاى بفرستد و خود نيز لشكريان خاصهء خويش را از عقب ايشان بجرجانيه فرستاد ، عدد اين سپاهيان غير از لشكريان جوجى به 000 ، 100 نفر بالغ ميشد .\r\nموقعى كه مقدّمهء لشكر چنگيز بدروازه‌هاى شهر جرجانيه نزديك شدند مردم به خيال آنكه تمام لشكر مغول همين اندازه است جسارت بخرج داده بتعقيب ايشان پرداختند و مغولان به عقب برگشته مردم خوارزم را بدنبال خود كشيدند و همين كه ايشان\r\n\r\n","description":"","footnote":"","page_name":" 426 ","page_number":819},
  {"content":"\r\n\r\nرا بيك فرسخ دور تر از شهر بردند سپاه عظيم مغول خوارزميان را در ميان گرفتند و قبل از آنكه آفتاب غروب كند جمع كثيرى از آن جماعت را كشته و بقيه منهزما به شهر آمدند .\r\nروز بعد اگتاى و جغتاى رسيده شهر را در محاصره گرفتند و ابتدا مردم را بايلى خواندند ولى چون كسى مسؤل ايشانرا اجابت نكرد منجنيقهاى خود را ترتيب داده بريختن سنگ و چوب بر سر شهريان مشغول شدند و چون در اطراف خوارزم سنگ زياد نبود از درخت توت كه در آن ديار فراوان و به مصرف كرم ابريشم ميرسيد گرده‌هائى بريده در آب مىگذاشتند و پس از آنكه سخت و صلب مىشد آنها را با منجنيق به شهر پرتاب مىنمودند .\r\nهمين كه سپاهيان جوجى رسيدند جرجانيه از همه طرف محصور شد ؛ جوجى بمردم شهر پيغام داد كه اگر تسليم شوند در امان خواهند ماند اما اهالى شهر جرجانيه با اينكه سلطان محمّد نيز قبل از وفات از جزيرهء آبسكون بايشان نوشته و ايشانرا بمسالمت و رفق با مغول خوانده بود به اين گفته‌ها گوش فرانداده در پايدارى و دفاع بيشتر سعى نمودند عاقبت چنگيز خان اسرا يعنى قسمت حشر همراه سپاه خود را مأمور كرد كه خندق آب شهر را در مدت ده روز پر كنند و حصارهاى شهر را نيز خراب نمايند .\r\nاين عمليّات خمارتگين را سخت متوحّش ساخت تا آنجا كه دست از جدال برداشته از شهر خارج و بلشكريان تاتار تسليم شد و اين خيانت در دل اهالى جرجانيه توليد ضعف و سستى كرد ولى با تمام اين احوال زيربار ننگ اطاعت از مغول نرفتند و چنگيزيان مجبور شدند كه محله بمحله و كوچه بكوچه پايتخت خوارزمشاه را به زحمت زياد از دست مردم رشيد آن بيرون آوردند به اين شكل كه جمعى با تير و كمان بجنگ با اهالى مشغول بودند و عده‌اى نيز با شيشه‌هاى پر از نفت خانه‌ها را ميسوختند .\r\nاين عمل چندين روز طول كشيد و شهر سر تسليم پيش نياورد ، مغول تدبيرى ديگر انديشيدند و درصدد برآمدند كه سدّ جيحون را شكسته آب آن را به شهر جرجانيه برگردانند و اين كار را بعدها نيز كردند ولى قبل از اين عمل مردم بر 000 ، 3 نفر از ايشان\r\n\r\n","description":"","footnote":"","page_name":" 427 ","page_number":820},
  {"content":"\r\n\r\nكه در شهر پلى را كه خود ساخته بودند حفظ ميكردند حمله برده تا نفر آخر همه را بقتل رساندند و اين پيشرفت در اهالى جرجانيه نفسى تازه‌اى دميد و ايشان را در مجادله جرىتر و بر تحمل مصيبت صبورتر كرد .\r\nآخر كار مغول تمام شهر را غير از سه محله با خاك برابر كردند و بقيّة السيف مردم ناتوان جرجانيه به آن قسمت پناه برده محتسب شهر را پيش جوجى فرستادند و امان خواستند ولى جوجى ببهانهء آنكه اين استدعاى اهالى در غير موقع است زيربار قبول آن نرفته امر داد بازماندگان مردم را جميعا بخارج شهر كوچ دادند . از ميان ايشان ارباب حرف و صنايع را كه بر 000 ، 100 نفر بالغ ميشدند جدا كرده بممالك شرقى فرستاد و سرداران مغول زنان و اطفال را اسير و مردان را بدم شمشير دادند و ايشان را براى اين كار بين سپاهيان تقسيم كردند و چنين نوشته‌اند كه در اين تقسيم بهريك از لشكريان چنگيزى 24 نفر رسيد .\r\nبعد از خاتمهء كار اهالى چنگيزيان بغارت شهر پرداختند و آنچه را هم كه در حين جنگ ويران نشده بود ايشان منهدم نمودند و به اين ترتيب شهرى كه مانند آن در آن ايام از حيث آبادى و كثرت جمعيت و اعتبار وجود نداشت و در عهد سلطان محمّد خوارزمشاه بر دنياى محدود بين صحراى گبى و تبت و عراق عرب و خليج فارس حكومت ميكرد نيست و نابود گرديد .\r\nمحاصرهء جرجانيه قريب چهار ماه يعنى از ذيقعدهء 617 تا صفر 618 طول كشيد و پس از خاتمهء كار آن از اهالى شهر مزبور احدى زنده نماند و كثرت كشتگان آن باندازه‌اى بوده است كه مورّخين از ضبط آن خوددارى كرده و آن را باور نداشته‌اند و از جمله كسانى كه در اين واقعه بقتل رسيد شيخ نجم الدّين كبرى عالم و عارف معروف بود و ما در فصول بعد شرح حال او را ذكر خواهيم كرد .\r\nيكى از علل طول محاصرهء جرجانيه علاوه بر پايدارى مردم دلير آن اين بود كه جوجى پسر چنگيز چندان به خرابى اين شهر كه قرار بود جزو قلمرو او قرار گيرد ميل نداشت به همين جهت هم در تمام مدّت محاصره تعرّضى به شهر نرساند و بين او و برادرش\r\n\r\n","description":"","footnote":"","page_name":" 428 ","page_number":821},
  {"content":"\r\n\r\nجغتاى در همين مورد اختلاف حاصل شد و چون خبر بچنگيز رسيد اردوى جوجى و جغتاى و اوگتاى را در تحت امر اوگتاى قرار داد و پس از فتح خوارزم نيز آن سرزمين را بجوجى واگذاشته جغتاى و اوگتاى را به خدمت خود خواست و اين فرزندان پيش پدر كه در اين تاريخ بمحاصرهء طالقان مشغول بود رفتند .\r\n\r\nعاقبت تركان خاتون\r\nتركان خاتون مادر خوارزمشاه بعد از آنكه امرا و ملوك و اعيانى را كه در خوارزم محبوس بودند بقتل رساند از آن ديار از راه صحرا با حرم و فرزندان خرد خوارزمشاه و نظام الملك ناصر الدّين محمّد بن صالح وزير خراسان و از خراسان بمازندران آمد و در قلعهء ايلال ( لال ) از قلاع ولايت لاريجان متحصن گرديد .\r\nمغول اين قلعه را در اوايل سال 617 محاصره كردند و چهار ماه آن را در حصار داشتند عاقبت بواسطهء فقدان آب تركان خاتون و نظام الملك وزير خود را بتسليم ناچار ديده از قلعه به زير آمدند و با عموم همراهيان خود بلشكريان چنگيزى تسليم شدند .\r\nمغول تركان خاتون و نظام الملك وزير و حرم و فرزندان خوارزمشاه را پيش چنگيز خان كه در حوالى طالقان بود فرستادند و او نظام الملك و پسران خردسال خوارزمشاه را در 618 بقتل رساند و دختران و زنان و خواهران خوارزمشاه را با تركان خاتون يك جا نگاه ميداشت و امر داد كه در موقع كوچ بآواز بلند بر فوت خوارزمشاه ندبه كنند و چون بعدها سلطان جلال الدّين منكبرنى را هم در حوالى شطّ سند منهزم نمود حرمهاى او را نيز اسير كرده با زنان اندرون خوارزمشاه بقراقروم فرستاد و تركان خاتون در آنشهر بود تا در 630 وفات يافت .\r\nمغول دختران خوارزمشاه را نيز به خدمت امراى مسلمان مطيع مغول و همسرى ايشان واداشتند مگر خان سلطان زوجهء نصرة الدّين عثمان خان سلطان السلاطين قراخانى را كه جوجى بهمخوابگى خود اختيار نمود .\r\n\r\nفتح خراسان و ظهور سلطان جلال الدين منكبرنى\r\nچنگيز خان بعد از فتح سمرقند ايامى چند در حوالى جيحون و سمرقند ماند و در اين تاريخ لشكريان او در خوارزم بتسخير آن ناحيه اشتغال\r\n\r\n","description":"","footnote":"","page_name":" 429 ","page_number":822},
  {"content":"\r\n\r\nداشتند و جماعتى نيز در حدود فرغانه بگرفتن بلاد مسخر نشدهء آن ولايت سرگرم بودند .\r\nدر موقعى كه چنگيز در سمرقند اقامت داشت پسران خوارزمشاه يعنى سلطان جلال الدّين و اوزلاغ شاه و آق شاه از خوارزم گريختند و جلال الدّين كه زودتر از دو برادر ديگر خوارزم را ترك گفته بود با 300 سوار و تيمور ملك والى سابق خجند به شهر نسا آمدند و چون خبر فرار پسران خوارزمشاه بچنگيز رسيد خان مزبور سپاهيان بسيار از مغول را به عقب ايشان فرستاد و اين جماعت از مرو تا شهر ستانه راه را محافظت مىكردند .\r\nجلال الدين كه از راه بيابان خوارزم ميرسيد بيك عدهء 700 نفرى از مغول برخورد و بيك حمله ايشانرا از پا درآورده اسبان و اسلحهء آن گروه را تصرّف نمود و از آن دسته كمتر كسى توانست فرار كند حتى جمعى از ايشان را كه از ترس بقنوات نسا پناهنده شده بودند زارعين از كاريزها بيرون آورده در ملأ عام گردن زدند .\r\nجلال الدّين بعد از تصرّف آذوقه و اسلحه و اسبان مغول سواران خود را براى رسيدن بنيشابور مهيّا نموده بعجله خود را به آن شهر رساند ولى دو برادر او كه خود را تا ولايت استو ( قوچان ) رسانده بودند بچنگ دسته‌اى از تاتار افتادند و هر دو را ايشان كشتند و جواهر و نفايس گرانبهائى را كه همراه داشتند در ضبط آوردند و همه را بنازلترين قيمتى بمردم آن حدود فروختند .\r\nجلال الدين با وجود فتحى كه كرده بود چون نتوانست در خراسان سپاهيان كافى گرد آورد بعد از قليل مدّتى اقامت در شهر نيشابور به شهر زوزن ( در ولايت قهستان و سه روز فاصله تا قاين ) آمد و چون مردم با او موافقت نكردند و او را به شهر راه ندادند ناچار بحدود شهر بست و از آنجا بهرات رفت .\r\nچنگيز خان از سمرقند بنخشب و از آنجا بپاى قلعهء ترمذ آمد و مردم را باطاعت خواند ولى اهالى از قبول اين تكليف سرپيچيدند و يازده روز با لشكر چنگيز ميجنگيدند و بسيارى از ايشانرا كشتند تا عاقبت از پاى درآمده مغلوب گرديدند و چنگيز ترمذ را گرفته تمام مردم آن را كشت .\r\n\r\n","description":"","footnote":"","page_name":" 430 ","page_number":823},
  {"content":"\r\n\r\nبعد از تسخير نخشب و ترمذ چنگيز خان از جيحون گذشت و خود به طرف بلخ و طالقان آمد و عدّه‌اى از لشكريان خويش را نيز بولايت طخارستان فرستاد .\r\nشهر بلخ كه از امّهات بلاد خراسان بود از در تسليم درآمد ولى چنگيز نظر بظهور جلال الدّين و استظهار مردم خراسان به او باطاعت مردم بلخ اعتماد نكرده ايشانرا به عادت مغول بخارج شهر فرمان كوچ داد و همه را يكسره كشت .\r\nدر موقعيگه جبه ( يمه ) و سبتاى به عقب سلطان محمّد خوارزمشاه ميرفتند هنگام عبور از خراسان بشرحيكه گفتيم چندان متعرّض بلاد اين سرزمين نشدند و سيل‌وار از سر شهرهاى خراسان گذشتند ، مردم خراسان پس از رفتن لشكريان جبه و سبتاى چون تا مدّتى ديگر از مغول چندان سروصدائى شنيده نميشد بتجديد عمارت قلاع و حصارها پرداختند و آذوقه و علوفه جمع كردند .\r\nهمين كه چنگيز از آب جيحون و معبر ترمذ گذشت پسر خود تولى را بخراسان مأمور نمود و او در دو سه ماه تمام بلاد خراسان را از حدود مرو الرود تا بيهق ( سبزوار ) و از نسا و ابيورد تا هرات يكىيكى تسخير و سراسر آن كشور آباد و پرجمعيّت را بروزگار ماوراء النّهر نشاند .\r\n\r\nتسخير مرو و نيشابور و هرات در 618\r\nمرو شاهجان پاىتخت سلطان سنجر بود و در عهد حكومت او دار الملك خراسان و از معتبرترين بلاد ايران بشمار ميرفت . آبادى و اعتبار آن تا آنجا بود كه گويند ملّاكان و دهقانان آن از جهت توانگرى با امرا و ملوك اطراف دم همسرى ميزدند و مثل جرجانيّه اهل علم و فضل در آنجا مجتمع بودند و در مدارس و كتابخانه‌هاى عمومى و خصوصى آن ايّام را بافاضه و استفاضه ميگذراندند .\r\nبعد از فرار سلطان محمّد خوارزمشاه بجزيرهء آبسكون مجير الملك حاكم سابق مرو كه در خدمت سلطان ميزيست خود را از مازندران بمرو رساند و قريب 7000 از تركمانان و لشكريان را دور خود جمع آورد و بادّعاى جانشينى سلطان جماعتى از رنود و اوباش گرد او را گرفتند .\r\n\r\n","description":"","footnote":"","page_name":" 431 ","page_number":824},
  {"content":"\r\n\r\nشيخ الاسلام مرو قبل از ورود مجير الملك پيشكشهاى لايق پيش سران سپاهى چنگيز فرستاده و نسبت بمغول قبول ايلى كرده بود . قاضى سرخس نيز كه با قاضى مرو خويشى داشت همين طريقه را پيش گرفته بود و بين دو قاضى پيوسته در اين خصوص مكاتبه ميشد . مجير الملك از اين توطئه اطّلاع يافت و قاضى مرو را بدست مردم قطعه‌قطعه كرد و نسبت باهل سرخس هم كه اطاعت مغول را پذيرفته بودند طريق دشمنى پيش گرفت .\r\nكسى كه پيش از مجير الملك حكومت مرو را داشت براى دفع رقيب بمازندران شتافت و جمع كثيرى از مغول را بمرو آورد . مجير الملك بجاى آنكه خود را براى دفاع در مقابل مغول حاضر كند به شهر سرخس تاخت و قاضى آنجا را كشت و با تركمانان آن حدود بجنگ مشغول شد و در اين گرفتارى بود كه لشكريان تولى رسيدند و مرو را در محاصره گرفتند .\r\nشهر مرو پس از پنج روز مقاومت تسليم شد . تولى ابتدا مجير الملك را احترام نمود و خلعت بخشيد ليكن كمى بعد او و جميع بزرگان شهر را كه بمعرّفى مجير الملك شناخته بود مقيّد نمود سپس امر داد تا تمام مردم شهر را با اهل و عيال بخارج آوردند بشكلى كه كسى ديگر در آنجا نماند آنگاه بر كرسى زرّين جلوس نمود و امر داد تا تمام رؤساى لشكرى خوارزمشاه را كه اسير شده بودند گردن زدند و عامّه را نيز بين لشكريان خود تقسيم نمود و مغول آن بينوايان را با عيال و اطفال از دم تيغ گذراندند بعد مرو را سوخت و تربت سلطان سنجر را آتش زد و بطمع مال بنبش قبرها امر داد و گفت از مردم مرو كه بر ما عصيان ورزيده‌اند هيچكس را باقى نگذارند ، مغول نيز چنين كردند و بيش از 000 ، 700 تن از مردم بيگناه آنجا در اين واقعهء هايله هلاك گرديدند .\r\nامّا شهر نيشابور كه اهالى آن در موقع عبور لشكريان جبه و سبتاى قبول ايلى كرده بودند و شحنه‌اى از جانب مغول بر آنجا حكومت داشت چون خبر ظهور سلطان جلال الدين منكبرنى را شنيدند سر بعصيان برداشتند و شحنهء مغول را كشتند .\r\nچون خبر قتل شحنه بتولى رسيد تغاجارنويان داماد چنگيز را بتسخير آنجا فرستاد و تغاجار بنيشابور آمد و آنجا را محاصره كرد .\r\n\r\n","description":"","footnote":"","page_name":" 432 ","page_number":825},
  {"content":"\r\n\r\nدر روز سوّم محاصره تغاجار كشته شد و مغول شكست يافته جمعى بطوس و عدّه‌اى نيز بسبزوار رفتند .\r\nدر اين تاريخ تولى كه از فتح مرو فارغ شده بود خود بنيشابور حركت كرد .\r\nمردم نيشابور كه تا اين زمان مردانه جنگيده بودند از كمى آذوقه بتسليم حاضر شدند ليكن تولى نپذيرفت و بغلبه در دهم صفر 618 شهر را گشود ، مردان آن را كشت و زنان را باسيرى فرستاد و از ترس آنكه مبادا در ميان كشتگان مردمى نيمه جان مانده باشند امر داد تا سر همهء مقتولين را بريدند و شهر را با كف دست برابر كردند .\r\nدختر چنگيز يعنى زوجهء تغاجار بنيشابور آمد و حكم داد تا نيشابور را چنان ويران كنند كه در آنجا بتوان زراعت كرد حتّى بر سگ و گربه آن شهر نيز رحم نياوردند ، مغول نيز بر همين سيره رفتند حتّى گفته‌اند كه سپاهيان تولى هفت شبانه روز بر نيشابور ويران آب بستند و در سراسر آن‌كه هموار شده بود جو كاشتند . عدد مقتولين نيشابور را تا حدود 000 ، 750 ، 1 نوشته‌اند .\r\nطوس و شهر مشهد حاليّه نيز در همين ضمن در زير سم سواران چنگيزى كوفته و ويران شد و چون مغول از اين‌جانب راحت شدند راه هرات را كه آخرين شهر فتح‌نشدهء خراسان بود پيش گرفتند .\r\nتولى ابتدا رسولى بهرات فرستاد و قاضى و حاكم را به خدمت خواند ، مردم فرستادهء تولى را كشتند و همين حركت باعث تحريك خشم پسر چنگيز و حملهء سخت او به اين شهر مستحكم گرديد .\r\nحكمران هرات يعنى ملك شمس الدّين جوزجانى تا هشت روز به خوبى از حوزهء حكومتى خود دفاع ميكرد امّا روز هشتم به زخم تيرى جان سپرد و قتل او موجب بروز دوتيرگى بين مدافعين هرات گرديد و جمعى از علما و اعيان شهر پيش تولى رفته شهر را به او تسليم كردند تولى بر خلاف عادت رأفت بخرج داده جز قتل 12000 از اتباع سلطان جلال الدّين ديگر بكشتن كسى اقدام ننمود و پس از تعيين شحنه‌اى جهت هرات پيش پدر خود كه در اين تاريخ بمحاصرهء طالقان در ولايت جوزجانان مشغول بود رفت .\r\n\r\n","description":"","footnote":"","page_name":" 433 ","page_number":826},
  {"content":"\r\n\r\nاين طالقان كه آن را طالقان بلخ يا طالقان خراسان مىگويند شهرى بوده است\r\nدر سه منزلى مشرق مرو الرود بر سر راه بلخ و آن را نبايد با طالقان قزوين و طالقان اصفهان و طالقان طخارستان ( در مشرق غندوز و نزديكى فيض‌آباد حاليّه در افغانستان شمال شرقى ) اشتباه نمود .\r\nچنگيز مدّت ده ماه بمحاصرهء قلعهء نصرت كوه از قلاع طالقان مشغول بود و جمع كثيرى از لشكريان او در اين گيرودار كشته شدند و پسران او يعنى اوگتاى و جغتاى و تولى كه از فتح ماوراء النّهر و خوارزم و خراسان خلاص شده بودند همه به يارى پدر آمدند . عاقبت چنگيزيان پشته‌اى از سنگ و چوب بارتفاع حصار ساختند و بر قلعه راه يافتند ، سواران مدافع آن فرار كردند ليكن پيادگان همه گرفتار و مقتول گرديدند .\r\nبعد از گشودن جوزجانان و طالقان چنگيز بغزنه شتافت و چون در محاصرهء باميان پسر جغتاى كه سخت پيش چنگيز عزيز بود بقتل رسيد خان مغول بعد از گشودن آنجا امر داد تا علاوه بر مردم جانوران آن شهر را نيز بكشند و هيچ كسى را اسير نگيرند حتّى بچّه در شكم مادر نگذارند تا ديگر كسى در آنجا سكونت اختيار ننمايد .\r\nعدّه‌اى از سپاهيان چنگيز هم كه بفتح بلاد طخارستان رفته بودند بيشتر شهرهاى آن را تسخير كردند و مقارن شروع كرّ و فرّ جلال الدّين بمحاصرهء قلاع واليان و ولخ از حصارهاى مستحكم آن مشغول بودند .\r\n\r\nسلطان جلال الدين منكبرنى\r\nسلطان جلال الدّين منكبرنى بزرگترين پسران خوارزمشاه است و بشرحيكه ديديم بر اثر نفوذ تركان خاتون در مزاج محمّد و بغض او نسبت بجلال الدين خوارزمشاه فرزند كوچكتر خود اوزلاغ شاه را وليعهد قرار داد و جلال الدين و پسران ديگر را از اين حق محروم كرد .\r\nدر سال 609 موقعى كه خوارزمشاه دولت غوريان را برانداخت و فيروز كوه و غزنين و باميان و سراسر سيستان را مسخر نمود حكومت آن نقاط را بپسر خويش جلال الدّين واگذاشت ولى چون او را دوست ميداشت و برشادت و مردانگى او معتقد و محتاج بود غالبا او را با خود در جنگها همراه ميبرد و از طرف او نمايندگانى در غزنين و هرات و پيشاور حكومت ميكردند .\r\n\r\n","description":"","footnote":"","page_name":" 434 ","page_number":827},
  {"content":"\r\n\r\nحكومت هرات در اين تاريخ با امين ملك پسر خال جلال الدّين بود و او موقعى كه چنگيزيان بحوالى هرات آمدند براى آنكه با ايشان روبرو نشود آن شهر را رها كرده به سمت سند رفت و بفتح بلاد آن پرداخت و در ضمن عمليّات جنگى حاكم غزنين را بكمك خود خواست .\r\nچنگيز در اين موقع مشغول محاصرهء طالقان بود و جز معدودى از مغول بقيّهء لشكريان او همه با خود او بودند . امين ملك يك دسته از اين قشون متفرق چنگيزى را كه دو سه هزار نفر بيش نبودند در نزديكى غزنه منهزم كرد سپس بتعقيب منهزمين شتافت .\r\nسلطان جلال الدّين به تفصيلى كه سابقا ديديم بعد از زدوخورد با مغول در حدود نيشابور در اواخر سال 617 به طرف هرات حركت نمود و در اوايل سال 618 به آن شهر ورود كرد و ورود او مقارن شد با مراجعت امين ملك به اين شهر . امين ملك با 000 ، 30 همراهيان خود باستقبال جلال الدّين آمد و دو تن از رؤساى افاغنه و تركان قرلق نيز با همين اندازه سپاهى به خدمت او پيوستند و جلال الدّين دختر امين ملك را بزوجيت گرفته مستعد دست و پنجه نرم كردن با مغول گرديد .\r\n\r\nجنگ پروان و فتح جلال الدين\r\nسلطان جلال الدّين بعد از تهيهء اسباب كار خود با سپاهيانى كه مخلوط بودند از اقوام مختلفهء ترك و افغانى و غورى و خلج و قرلق بقصبهء پروان ( از آباديهاى بين غزنه و باميان نزديك غزنين و قريب بسرچشمهء رودخانهء لوگر ) رسيد و آنجا را اردوگاه خود قرار داد و چون دانست كه جماعتى از مغول در طخارستان مشغول محاصرهء قلعهء واليان‌اند بنهء سپاه را در پروان گذاشته بر سر چنگيزيان تاخت و قريب 1000 نفر از ايشان را كشته بقيه را منهزم كرد ، چنگيزيان مغلوب از جيحون گذشتند و پل رودخانه را خراب نموده پيش چنگيز رفتند و تفصيل واقعه را به او گفتند .\r\nجلال الدّين بپروان برگشت و چنگيز براى دفع او قوتوقونويان را با لشكريانى كه عدد آن را از 000 ، 30 تا 000 ، 45 نوشته‌اند روانهء طرف پروان كرد .\r\nجنگ بين جلال الدّين و قوتوقو در يكفرسخى پروان اتفاق افتاد ، جلال الدّين\r\n\r\n","description":"","footnote":"","page_name":" 435 ","page_number":828},
  {"content":"\r\n\r\nميمنهء لشكر را بامين ملك و ميسره را بسيف الدّين اغراق رئيس افاغنه سپرد و خود در قلب لشكر ايستاد و امر داد كه لشكريان از اسب پياده شده مركوبين خود را در دست بگيرند و پياده با مغول كارزار كنند .\r\nجنگ دو روز طول كشيد ، روز اوّل نتيجه عايد هيچيك از دو طرف نشد ، روز دوّم قوتوقو حكم داد تا هريك از مغول تمثالى از شكل خود ساخته بر روى اسبها نصب كنند تا اتباع جلال الدّين بتوهّم اينكه بچنگيزيان مدد رسيده فرار اختيار نمايند اين تدبير نزديك بود مؤثر شود ولى جلال الدّين مقاومت بخرج داده سپاهيان خود را قوّت قلب بخشيد و لشكر قوتوقو را منهزم كرد و بامر او همراهيانش بر اسب سوار شده بتعقيب مغول پرداختند و قوتوقو شكسته پيش چنگيز رفت .\r\nبر اثر اين فتح مسلمين عموم بلاد شادى بسيار كردند و سلطان جلال الدّين و ياران او را نيز از بركت هزيمت مغول انبساط فوق العاده دست داد تا آنجا كه لشكريان و خدمهء او گوشهاى اسراى تاتار را براى تشفى خاطر با ميخ سوراخ ميكردند و با اين عمل آتش كينهء خود را نسبت بچنگيزيان اندكى تخفيف ميدادند .\r\nبعد از آنكه خبر فتح جلال الدّين بشهرهاى خراسان و جنوب ماوراء النّهر رسيد مردم بسيارى از اين بلاد شورش كردند و شحنه‌هاى مغول را بقتل رساندند و يكى از اوّلين نتايج اين فيروزى آن شد كه چنگيزيانى كه قلعهء ولخ طخارستان را در محاصره داشتند رها كرده گريختند .\r\nبعد از فتح پروان بين سران سپاه جلال الدّين بر سر تقسيم غنايم نزاع بروز كرد و ميانهء اتباع خاصهء سلطان و امين ملك ( خوارزميان و لشكر ترك ) و جماعت خلج و تركان و غوريان اختلاف شد و چون در اين ضمن بين سيف الدّين و امين ملك بر سر تصرّف يك اسب از اسبان مغولى نيز نزاع درگرفت و امين ملك تازيانه‌اى بر سر سيف الدّين زد و جلال الدّين نيز بازخواستى نكرد سيف الدّين و سران ديگر تركان خلج و غوريان راه پيشاور پيش گرفتند و هر قدر سلطان در دلجوئى ايشان كوشيد نتيجه‌اى نداد ، عاقبت جلال الدّين بغزنه برگشت و تركان خلج و غوريان هم در حوالى پيشاور بجان يكديگر افتاده\r\n\r\n","description":"","footnote":"","page_name":" 436 ","page_number":829},
  {"content":"\r\n\r\nدر مدّت دو سه ماه هر دسته رئيس گروه ديگر را كشتند و بقيه را هم بعدها مغول از ميان برداشتند .\r\nدر اين تاريخ چنگيز خان از محاصرهء طالقان و نصرت كوه فراغت يافته بود و چون خبر فتح جلال الدّين را در پروان به او داده بودند از راه باميان بغزنين ميآمد .\r\n\r\nجنگ سند در هشتم شوال 618\r\nچون سلطان جلال الدّين تاب لشكريان چنگيز را نداشت غزنين را خالى كرده مصمم شد كه از شطّ سند بگذرد و درصدد جمع سپاهى و برگرداندن سيف الدّين اغراق و ساير رؤساى لشكرى كه راه خلاف پيش گرفته بودند برآيد ولى چنگيز خان شتاب بخرج داده جماعتى را بجلوى او فرستاد و ايشان در گرديز يك منزلى مشرق غزنين بجلال الدّين مصادف شدند . جلال الدّين آن طايفه را مغلوب كرد و بكنار سند رفت .\r\nچنگيز خان بعد از پانزده روز كه جلال الدّين غزنين را تخليه نموده بود به آن شهر ورود كرد و پس از تعيين حاكمى از جانب خود به عقب سلطان بكنار شطّ سند شتافت .\r\nجلال الدّين درصدد تهيهء كشتى براى عبور از سند بود كه قشون چنگيزى رسيدند و مقدمه ايشان بر يك دسته از سپاهيان او زدند و سردار آن را شكست دادند جلال الدّين با وجود آنكه مأمورين مخصوصى جهت فراهم آوردن كشتى به اطراف فرستاده بود آنقدر فرصتى بدست نياورد تا كشتى كافى جهت عبور برسد فقط يك كشتى فراهم شد و آن را سلطان جهت عبور دادن مادر و زنان حرم خود اختصاص داد ولى آن هم بر اثر تلاطم امواج شكست و عبور از شطّ ممكن نگرديد .\r\nچنگيزيان در كنار سند نزديك معبر نيلاب باتباع جلال الدّين رسيدند ، سلطان جلادت و رشادت بخرج داد و قلب سپاه چنگيز را شكست ولى جماعتى از سرداران مغول جناح راست لشكريان سلطان را كه تحت سركردگى امين ملك بود از پاى درآوردند و پسر خردسال جلال الدّين را كه هفت يا هشت سال بيشتر نداشت اسير گرفتند و بامر\r\n\r\n","description":"","footnote":"","page_name":" 437 ","page_number":830},
  {"content":"\r\n\r\nچنگيز كشتند .\r\nمادر و زوجه و جماعتى از زنان حرم سلطان بشيون تمام از جلال الدّين خواستند تا ايشانرا براى آنكه بچنگ چنگيز نيفتند بقتل برساند ، سلطان امر داد آن بيچارگان را در سند غرق كردند . امين ملك هم فرار اختيار نموده به طرف پيشاور رفت و در آن حدود بدست عدّه‌اى از مغول هلاك شد .\r\nجلال الدّين با 700 نفر از ياران خود مدّتها ميجنگيد و چون ديد ديگر توانائى پايدارى در او و كسانش نمانده با اسب بر لشكريان مقدّم اردوى چنگيز تاخت و همين كه اندكى ايشانرا عقب راند خود را به آب سند زد و سلامت به خاك هند رسيد و او از اين تاريخ اسبى را كه باعث نجات او شده بود بسيار عزيز ميداشت و او را تا سال فتح تفليس همراه داشت و از سوارى معاف كرده بود .\r\nچنگيز خان از بقيهء لشكريان جلال الدّين هركس را يافت كشت و از خاندان سلطان اطفال ذكور را از دم تيغ گذراند و بر طفل شيرخوار نيز رحم نكرد و بقيهء حرم جلال الدّين را هم اسير نموده بمغولستان فرستاد و حكم داد تا غوّاصان در آب سند فرو رفتند و آنچه نقدينه و اشياء كريمه را كه بامر جلال الدّين در شط غرق كرده بودند بيرون آوردند و دو پسر خود اوگداى و جغتاى را در آن حوالى گذاشت تا اگر سلطان بازگردد بدفع او قيام نمايند و خود بلب جيحون مراجعت نمود .\r\n\r\nنتايج ظهور سلطان جلال الدين\r\nدر موقعى كه سلطان جلال الدّين در مشرق ايران طلوع كرده و با مغول در نبرد بود بخصوص پس از شيوع خبر فتح او در پروان مردم خراسان و جنوب ماوراء النّهر باميد غلبهء او سر از فرمان مغول پيچيدند و بسيارى از حكّام و شحنگان ايشانرا كشتند .\r\nاز آن جمله مردم مرو به يارى يكى از رؤساى لشكرى جلال الدّين حاكم خود را كشتند و علنا بر مغول عاصى شدند .\r\nدر اين موقع قراچه‌نويان سردار مغول بسرخس آمد و در دنبال او سردار از چنگيزى نيز با لشكريانى بسيار رسيدند و بازماندگان مردم مرو را بار ديگر طعمهء شمشير\r\n\r\n","description":"","footnote":"","page_name":" 438 ","page_number":831},
  {"content":"\r\n\r\nكردند و از مساجد و عمارات هرچه باقى بود ويران نمودند و چون باز گمان بزنده ماندن مردم و پنهان بودن ايشان داشتند امر دادند تا مؤذّنى بانگ اقامهء نماز كند ، به اين تدبير نيز جماعتى را از سوراخ‌ها بيرون كشيدند و كشتند و چهل و يك روز بقتل اهالى و ويرانى آباديها سرگرم بودند .\r\nبعد از مراجعت مغول يكى از اميرزادگان بمرو آمد و جماعتى از تركمانان گرد او جمع شدند و قريب 000 ، 10 نفر در آن شهر ويران اجتماع كردند و اين اميرزاده در مدت ششماه در حوالى مرو الرود و پنجده و طالقان بربنهء مغول ميزد و اسبان و اسباب ايشان را بغارت ميگرفت . قراچه‌نويان دفعهء ديگر از طالقان بمرو آمد و در دنبال او قوتوقونويان ، اين بار چنگيزيان جمعيّت ساكن مرو را باقسام شكنجه از قبيل مثله كردن و بر آتش افگندن هلاك نمودند و كارى كردند كه در سرتاسر حومهء پايتخت سنجر چندان غذائى كه معيشت عدّهء معدودى را كفايت كند بهم نميرسيد و مطلعين چنين نوشته‌اند كه مرو آنچنان صحرا شده بود كه آن مقدار سايه در آنجا يافته نميشد كه آرامگاه حيوان وحشى تواند بود تا آنكه در تاريخ 812 هجرى بهمّت شاهرخ سلطان بن امير تيمور گوركان آن بلده روى بعمارت نهاد .\r\nدر هرات نيز مردم شوريده حاكم و شحنهء مغولى را كشتند و شخصى را بر خود حاكم كردند و چون خبر اين واقعه بچنگيز رسيد پسر خود تولى را مخاطب ساخته گفت اگر تو مردم هرات را جمعا ميكشتى اين فتنه بروز نميكرد ، سپس ايلچيكداىنويان را با 000 ، 80 نفر بهرات روانه كرد و دستور داد كه از مردم آن شهر احدى را زنده نگذارد و امر كرد كه از خراسان نيز سپاهيانى بمدد او بروند لشكريان مغول در چهار ستون بهرات حمله بردند و ايلچيكداىنويان بعد از شش ماه و هفده روز آن شهر را در جمادى الاخرى سال 619 گرفت و سراسر آن را ويران كرد و از مردم آن بر هركس دست يافت روانهء ديار ديگرش كرد .\r\nطغيان مردم بلاد جنوبى ماوراء النّهر پس از خرابى مرو و هرات و نيشابور به زودى خوابيد بخصوص كه در اين نواحى شورش اهالى مثل خراسان حكم قيام عمومى\r\n\r\n","description":"","footnote":"","page_name":" 439 ","page_number":832},
  {"content":"\r\n\r\nنداشت بلكه مشتى هنگامه جو و غارتگر گاهى بربنهء مغول ميزدند و غنيمتى بچنگ مىآوردند فقط در سمرقند شورشيان در اوايل سال 619 پل جيحون را خراب كردند و راه ارتباط شهر را با خارج قطع نمودند امّا همين كه جغتاى به آن شهر آمد و شورشيان را مقهور نمود پل جيحون را نيز بار ديگر ساخت و ارتباط بين دو ساحل شط برقرار گرديد .\r\n\r\nمراجعت چنگيز بمغولستان در 619\r\nبعد از فرار سلطان جلال الدّين بهند چنگيز خان اوگتاى را بغزنين فرستاد و با اينكه مردم قبول ايلى كرده بودند گويا بر اثر طغيانى جميع ايشانرا بصحرا كوچ داد و غير از پيشه‌وران همه را كشت و غزنه را ويران نموده قوتوقونويان را در آنجا گذاشت و خود از راه هرات برگشت ، چنگيز نيز مدّت سه ماه در حدود پيشاور و ولايت پنجاب در عقب بازماندگان لشكريان سيف الدّين اغراق ماند سپس از پيشاور بكابل و حدود جيحون آمد و پس از گذراندن تابستان را در حدود باميان در پائيز از آن شط گذشت و بسمرقند آمد و علّت اين مراجعت شورشى بود كه در چين شمالى و تبت بظهور رسيده و حضور چنگيز را ايجاب مىكرده است .\r\nدر مراجعت چنگيز به طرف جيحون پسر ديگر او جغتاى مأمور شد كه ولايت مكران و سند را مسخّر نمايد جغتاى هم مثل اوگتاى ولايات مزبور را غارت كرد و اين دو برادر نواحى غزنين و سند و كرمان و مكران را چنان ويران نمودند كه اگر جلال الدّين به اين نقاط برگردد جهت لشكريان او هيچ نوع وسيلهء معيشت و اسباب كار فراهم نباشد .\r\nبعد از ويران كردن ولايات فوق اوگتاى و جغتاى نيز راه ماوراء النّهر را پيش گرفته در زمستان 619 ببخارا رسيدند و آن فصل را در كنار رودخانهء زرافشان به شكار و استراحت گذراندند . چنگيز در اين تاريخ پسر ديگر خود جوجى را نيز كه در دشت قبچاق بود بحضور طلبيد و غرض چنگيز اين بود كه در كنار سيحون با پسران به شكار جرگه بپردازد و ضمنا با ايشان در باب مصالح ممالكى كه مسخّر شده بود صحبت\r\n\r\n","description":"","footnote":"","page_name":" 440 ","page_number":833},
  {"content":"\r\n\r\nبدارد چه چنگيز پس از مراجعت از كنار سند بر اثر بدى آب و هواى آن نواحى رنجور شده بود و روز بروز مرضش شدّت ميكرد و مرگ خود را نزديك مىديد .\r\nاوگتاى و جغتاى در كنار آب سيحون باردوى پدر پيوستند و در اين موضع در بهار سال 620 چنگيز باصطلاح مغول قوريلتا يعنى شورائى با پسران تشكيل داد و در صحراى قلان‌باشى ( شمال كوههاى آلكساندروسكى « 1 » و مغرب بحيرهء ايسىگول ) جوجى با 000 ، 100 اسب بعنوان تقديمى به خدمت پدر رسيد .\r\nچنگيز خان تابستان را در يورت قلان‌باشى بسر برد و پس از اتمام قوريلتاى بزرگى كه با پسران تشكيل داده بود جوجى را بدشت قبچاق برگرداند و بعد از قتل چند نفر از رؤساى ياغى اويغور در ذى الحجه 621 با جميع پسران جز جوجى باردوگاه خاندان اصلى خود يعنى نهر كرولن و انن رسيد .\r\n\r\nمرگ جوجى و چنگيز در 624\r\nبعد از رسيدن باردوگاه اجدادى چنگيز چون خبر عصيان پادشاه ولايت تنگغوت ( تنگت ) واقع در شمال تبت را شنيد مصمّم اردوكشى به آنجا شد و پس از تهيهء كار خود به آن سرزمين رفت و در نتيجهء جنگ عظيمى پادشاه آن ولايت را مغلوب نمود و جمعيّت بسيارى از سپاهيان او را كشت ولى در همان حدود مرضش شدّت كرده بتاريخ رمضان 624 در 72 سالگى مرد و جهانى را از وحشت و عذاب راحت و فراغت بخشيد .\r\nشش ماه قبل از فوت چنگيز جوجى ( توشى ) پسر ارشد او نيز در دشت قبچاق جان سپرد و در باب مرگ او دو روايت است ، بعضى از مورّخين نوشته‌اند كه چون جوجى از پدر سليم النّفس‌تر بود بقتل مردم و ويرانى بلاد چندان اقدام نميكرد و پدر را از جهت هلاك مردم و ويرانى بلاد ديوانه ميخواند حتّى وقتى نيز مصمّم بود كه با مسلمين بسازد و چنگيز را بقتل برساند ، جغتاى از اين خيال برادر مسبوق شده قصد او را باطّلاع پدر رسانيد و چنگيز مخفيانه او را زهر داد .\r\n\r\n\r\n","description":"","footnote":"\r\n( 1 ) -  Alexandrovski \r\n","page_name":" 441 ","page_number":834},
  {"content":"\r\n\r\nبعضى ديگر از مورّخين بر اين عقيده‌اند كه چون چنگيز نسبت بجوجى بدبين بود پس از مراجعت بمغولستان او را به خدمت خود خواست اما جوجى ناخوشى خود را بهانه كرده از حضور عذر خواست و چون در اين اثنا شخصى از مردم تنگغوت كه از دشت قبچاق بمغولستان آمده بود بچنگيز خبر داد كه او جوجى را سلامت و سر گرم به شكار ديده است ، چنگيز اوگداى و جغتاى را بسركوبى جوجى فرستاد ولى قبل از آنكه ايشان برسند خبر مرگ جوجى رسيد .\r\nبهرحال در اينكه ما بين جوجى با چنگيز و برادر خود جغتاى خوب نبوده حرفى نيست ، چه پسر ارشد چنگيز ميخواسته است در حوالى بحر خزر دولت مستقلى داشته باشد و خراسان و مازندران و ولايات شمالى ايران را كه جبه و سبتاى پيموده و تسخير نكرده بودند ضميمهء ممالك خود نمايد و زيربار فرمان كسى نيز نرود و همين مسئله باعث رنجش خاطر چنگيز و برادران از او بوده است .\r\n\r\n","description":"","footnote":"","page_name":" 442 ","page_number":835},
  {"content":"\r\n\r\n\r\nفصل دوّم سياست و آداب مغول\r\n\r\nحكميت تاريخ در باب چنگيز\r\nصاحب كتاب « طبقات ناصرى » از ثقات چنين روايت كرده است كه : « چنگيز خان بوقتى كه در خراسان آمده بود مردى بود بلندبالا قوىبنيت ، شگرف‌جثه ، موى روى كشيده سپيد شده ، گربه چشم ، در غايت جلادت و زيركى و عقل و دانائى و هيبت ، و قتال و عادل و ضابط و خصم‌شكن و دلير و خونريز و خونخوار » .\r\nاما از لحاظ صفات اخلاقى چنگيز مردى بوده است باعزم و اراده و بسيار عاقل و مدبّر و كاملا زمام نفس خود را در دست داشته و در مقابل مشكلات و موانع پا فشارى و ثبات غريب بخرج ميداده و تا به مقصود نميرسيده است از پاى نمىنشسته و هيچوقت از پيش‌آمدهاى ناگوار اضطراب و يأس بخاطر راه نميداده و با خونسردى و آرامى حوادث را تلقى ميكرده است .\r\nدر موقعى كه سلطان جلال الدّين منكبرنى در پروان لشكريان قوتوقونويان را شكست داد و قوتوقو منهزما پيش چنگيز رفت خان از شنيدن خبر شكست بهيچوجه حال سكون طبيعى خود را از دست نداد فقط گفت قوتوقونويان عادت داشت كه همه وقت از معركه فاتح بيرون آيد و هيچگاه مزهء هزيمت را نچشيده بود ، بعد از اين شكست بيشتر در كار خود احتياط خواهد كرد .\r\nدر اينكه چنگيز خان يكى از خونخوارترين و بىرحمترين جهانگشايانى است كه تاريخ نام آنانرا ضبط كرده شكى نيست چه بقدرى كه بامر او خون ريخته و\r\n\r\n","description":"","footnote":"","page_name":" 443 ","page_number":836},
  {"content":"\r\n\r\nآبادى ويران شده است شايد در هيچ عهد و در ايّام لشكركشى هيچ فاتحى به آن اندازه صدمه و مصيبت روى نداده باشد بخصوص كه چنگيز خيلى كينه‌كش و سخت‌كش بوده و براى او قتل‌عام يك شهر عظيم و نابود ساختن چندين كرور نفوس و كشتار زن و طفل و عاجز بيك اشارهء لب هيچ عظم و اشكالى نداشته ولى بايد اقرار كرد كه فتح آن همه ممالك و ادارهء آن سرزمين‌هاى وسيع بدون داشتن هوش و لياقت و كفايت و كاردانى امكان نمىيافته مخصوصا نبايد تصور كرد كه چنگيز از سياست خالى بوده و فقط بعشق گشودن بلاد و قتل نفوس لشكركشى ميكرده بلكه بايد گفت كه چنگيز فاتحى بوده است كه براى اجراى مقصود و سياستى از برداشتن موانع سر راه خود هر نوع سخت‌كشى و صدمه و ويرانى را بدون ذرّه‌اى تأمل و احتياط جايز ميشمرده و جز نيل بمراد به هيچ امرى ديگر توجه نداشته است .\r\nتمام سعى او در ابتداى امر بازكردن راه تجارتى و طريق كاروانى قديم بين ايران و چين ( راه ابريشم ) بوده و برانداختن اقوام اويغور و قراختائى و نايمان و تاتار را كه مانع رفت‌وآمد كاروانها و موجب ناامنى راهها شده بودند به همين نيت اقدام كرده و وقتى كه با ممالك خوارزمشاهى هم سرحد شده نسبت بسلطان محمد شرايط ادب و احترام را رعايت نموده ولى اقدام اين پادشاه در برانداختن دولت قراختائى و شكستن سدّيكه بين ممالك اسلامى و خاك اقوام تاتار و مغول وجود داشت و غرور و عجب و سوءرفتار او با فرستادگان چنگيز و خيال تسخير چين و غيره موجب تحريك غضب خان مغول را فراهم كرده و هجوم او را بممالك اسلامى باعث گرديده است .\r\nچنگيز خان در كشتارهاى جمعى و قتل‌عامها مثل يكنفر ميرغضب بىعاطفهء مأمور ، اجراى حكم مىكرده و بين فقير و غنى و خرد و بزرگ و زن و مرد و مسلم و غير مسلم فرقى نمىگذاشته و در اين عمل زشت هم از طريق عدالت و بيطرفى انحراف نمىجسته است مخصوصا شخص او بر خلاف چند نفر از فرزندان خود و بعضى ديگر از كشورگشايان ( از قبيل تيمور و نادر ) در كشتار نفوس نيز خوددارى و خونسردى را به حد كمال ميرسانده و هيچوقت بر اثر غلبهء خشم و غضب بپاره‌اى حركات فظيع از قبيل\r\n\r\n","description":"","footnote":"","page_name":" 444 ","page_number":837},
  {"content":"\r\n\r\nدرآوردن چشم اسرا و بريدن گوش و بينى و ساختن كله مناره دست نزده است .\r\nبعضى از مورخين چنگيز را برئيس قبايل هن يعنى آتيلا و هجوم لشكريان او را بطوفان يا سيلى تشبيه و ايلغار مغول را در حكم مهاجرت دسته‌اى از صحراگردان گرفته‌اند .\r\nتهيات چنگيز براى حمله بممالك خوارزمشاهى و احتياط و تدبير او در كارهاى لشكرى و داشتن نظامى مضبوط و استفاده از مشاورين و مردم خبره و راهنمايان و حركت لشكرها بر طبق نقشه‌اى صحيح تشبيه فوق را كاملا تكذيب مينمايد و ميفهماند كه در لشكركشى چنگيز همهء امور از روى دستورى درست و موافق روش و نظمى كامل انجام ميگرفته .\r\nدرازى عمر چنگيز و از دست ندادن هيچيك از قواى جسمانى و عقلانى تا دم مرگ نيز دليل صحت مزاج او و رعايت اعتدال در زندگانى و عيش و نوش است . چند نفر از اخلاف چنگيز چنان كه خواهيم ديد ( مثل جغتاى و اوگداى و گيوك ) پس از حشر با متمدنين بلاد مغلوبه و اقامت در شهر دستخوش عشرت و نشاط و مزخرفات زندگى شده و غالب ايام را بمستى و سستى گذرانده‌اند در صورتى كه چنگيز دست از سادگى بدويت نشسته و از شيفتگى مغول به شراب متوحش شده و چندين بار ايشانرا در قبول اين عادت به سختى ملامت كرده است .\r\nخوف او در دل لشكر بىنهايت بود و همه او را بر خود سرور معظم و حكم او را حكم آسمانى ميشمردند و معتقد بودند كه جز او نبايد در سراسر زمين حكمرواى ديگرى وجود داشته باشد .\r\nنافرمانى نسبت بچنگيز و سرپيچى از حكم او بمنزلهء ارتكاب گناهى عظيم بود چه بعقيدهء مغول فرمان خان از آسمان مىآمد و طغيان بر او حكم طغيان بر خدا داشت .\r\nكشتن فردى از خاندان خان نيز در همين حكم بود . زيروزبر كردن نيشابور از طرف مغول پس از قتل تغاجار داماد چنگيز و ريشه‌كن كردن باميان بر اثر كشته شدن پسر جغتاى از روى همين عقيده بود .\r\nچنگيز چون به هيچ دين و ملتى معتبر ايمان نياورده بود از تعصب و رجحان\r\n\r\n","description":"","footnote":"","page_name":" 445 ","page_number":838},
  {"content":"\r\n\r\nملتى بر ملتى و برترى دادن بعضى بر بعضى اجتناب ميكرد بلكه علما و زهاد هر طايفه را اكرام و اعزاز مينمود و پسران او در ضمن تسخير بلاد غالبا هرجا دانا و عالمى را مىيافتند و او را لايق خدمت پدر خود مىپنداشتند سلامت روانهء حضور چنگيز ميكردند .\r\nچنگيز خان در باب امور لشكرى و كشورى از مطلعين و راهداران و ارباب اطلاع استفادهء بسيار ميكرد و همه وقت در اردوى او از اين جماعت عدّه‌اى بودند مخصوصا تجار و كاروانيان مسلمان كه از ممالك دوردست ميرسيدند و بواسطهء مسافرتهاى زياد از احوال بلاد خارج مغولستان معلومات بسيار داشتند بچنگيز خان در اين مورد خدمت فراوان ميكردند و از اين طبقه حتى از حدود سال 600 هجرى جمعى در دستگاه او بودند و از طرف او نزد سلاطين بسفارت يا انجام مأموريت‌هاى ديگر ميرفتند .\r\nچنگيز خان با اينكه نسبت بهيچيك از دشمنان خود رأفت و رحمى نداشت باز ميان متمدّنين صلح‌جوى بىآزار و بيابان‌نشينان غارتگر دزد فرق فاحش ميگذاشت چنان كه اويغورها و مسلمين و چينىها را به خود نزديك ميكرد و بر خلاف ازمنچوها و تنگغوت‌ها و تركان خوارزمى و افاغنه نفرت داشت و با ايشان به سختى معامله نمود .\r\nخان مغول چنان كه گفتيم از متمدنين ممالك مغلوبه مخصوصا از مسلمين و چينىها و اويغورها مصاحبين و مشاورينى داشت و معروفترين مشاورين او محمود يلواج از مسلمين است كه سابقا نام او را برديم .\r\n\r\nياساى چنگيزى\r\nقبل از چنگيز خان مغول باقتضاى زندگانى بدوى يك سلسله عادات و عقايد و آداب قومى داشتند كه به علت آشنا نبودن ايشان بخطّ و سواد مدوّن نيز نبود ؛ چنگيز خان بعضى از آنها را ردّ و غالب را باقى گذارد و از خود نيز احكام و قواعدى بر آنها افزود و در واقع به آنها جنبهء رسميت داد و امر كرد كه اطفال مغول خطّ اويغورى بياموزند و احكام و قواعد فوق را در طومارها بنويسند و در خزانهء پادشاهزادگان خاندان چنگيزى نگاه دارند .\r\n\r\n","description":"","footnote":"","page_name":" 446 ","page_number":839},
  {"content":"\r\n\r\nهريك از اين احكام و قواعد را بمغولى ياسا « 1 » كه بمعنى حكم و قاعده و قانون است ميگويند و مجموعهء آنها يعنى طومارهاى مكتوب بخطّ اويغورى را كه جامع جميع احكام و آداب رسمى مغول بوده و چنگيز خان آنها را امضا و تصويب كرده ياسانامهء بزرگ ميخواندند و آن عبارت بوده است از دستورها و احكامى راجع بتعبيهء لشكر و تخريب بلاد و مصالح ملك و ترتيب شورى راجع به كارهاى بزرگ و لشكركشىهاى مهم و انواع مجازات‌ها و راه و رسم زندگانى مغول در حركت يا اقامت و غيره و مرسوم چنين بود كه هر وقت خانى بر تخت مىنشست يا حادثه اى عظيم روى مىنمود يا شاهزادگان جمعيتى ميكردند ياسانامهء بزرگ را مورد مطالعه قرار ميدادند و بناى كارها بر آن ميگذاشتند .\r\nياسانامهء چنگيزى در ميان مغول فوق العاده محترم و مقدّس بوده و هيچكس جرأت تخطى از مضامين آن را نداشته و مغول بدرجه‌اى كه مسلمين به قرآن مجيد احترام ميگذارند آن را عزيز ميدانسته‌اند .\r\nياساهاى چنگيزى حتى بعد از برافتادن سلطنت اولاد او از ايران از طرف تيموريان نيز مورد احترام و رعايت بوده و در موقع بار دادن و راندن سياست و غذا و غيره بر طبق آن عمل مىنموده‌اند .\r\n\r\n\r\n","description":"","footnote":"\r\n( 1 ) - اين كلمه كه اصل مغولى آن دزاساك است در كتب فارسى و عربى باشكال مختلف از قبيل ياسا و ياسه و يساق و ياساق و يسق ضبط شده و در اصل به حكم و امر هر پادشاه يا اميرى اطلاق ميشده و چون يك قسمت از ياسانامهء چنگيزى راجع بمجازات‌ها و سياستها بوده و مجازات غالب تقصيرها و خطايا نيز قتل معين گرديده بتدريج يكى از معانى ياسا قتل و مرگ شده و عبارات « بياسا رسانيدن » و « بياسا ملحق گردانيدن » را مورّخين تاريخ مغول بمعنى كشتن استعمال كرده‌اند و اسم مصدر اين كلمه يعنى ياساميشى نيز بمعنى سياست و ادارهء امور معمول و مصطلح گرديده است .\r\nبا كلمهء ياسا در كتب تاريخ مغول غالبا كلمهء يوسون نيز ديده مىشود و اين لغت هم مغولى و بمعنى روش و طريقه و رسم است .\r\n","page_name":" 447 ","page_number":840},
  {"content":"\r\n\r\nچينىها را از قديم عادت بر اين جارى بود كه گفته‌هاى روزانهء امپراطوران خود را يادداشت كنند ، مغول نيز اين عادت را از چينىها فراگرفتند و سخنان پادشاهان خود را روزبروز مينوشتند و آنها را بعد از مرگ ايشان آشكار ميكردند ولى در نوشتن تمام آنها آزاد نبودند بلكه هر سخن را كه خان اجازه ميداد ضبط مى نمودند و گاهى كه ميخواستند معنى آن پوشيده بماند عبارات خود را مسجع و مغلق ادا ميكردند ؛ اين قسم سخنان خانان مغول را كه پيش مردم مرعى و محترم بوده بمغولى بيليك كه بمعنى دانش و حكمت است ميگفتند و بيليك‌هاى چنگيز خان محترم و بعد از مرگ او مثل ياساهاى او مورد استفاده و مراجعه بوده است .\r\n\r\nآداب مغول\r\nطوايف مغول و تاتارى كه تحت سركردگى چنگيز خان بممالك آسياى شرقى و مركزى و غربى حمله كردند و بعدها دامنهء استيلاى خود را بحدود درياى مديترانه و اروپاى شرقى و مركزى نيز بسط دادند به شرحى كه ديديم از قبايل مختلفه بودند و اين قبايل كه همه بنژاد زرد و شعب مختلفهء آن تعلق داشتند قبل از ظهور چنگيز و استقرار يافتن در ممالك متمدنه آباد ببدوّيت و چادرنشينى و انتقال دائم از محلى به محل ديگر سرميكردند و زندگانى ايشان در نهايت سادگى و سختى و پستى ميگذشت .\r\nچنگيز خان يكى از همان رؤسائى است كه به زور شمشير و تدبير و ياساهاى بسيار سخت نه‌تنها قبيلهء كوچك اجدادى را تحت نظم و امر خود آورده بلكه قدرت خود را بر ساير طوايف ترك و مغول نيز قبولانده و همگى اين اقوام را كه قبل از او بدستبرد بهم و نزاع دائمى سرميكرده‌اند متحد و تابع يك حكم نموده و قواى كوچك و متشتت ايشان را براى اجراى مقصودى بزرگتر مجتمع ساخته و مورد استفاده خود قرار داده است .\r\nدر ابتداى حمله چنگيز خان مسلما در همراهان او اكثريت با مغولان اصلى بوده ولى اين جماعت كه در همان به دو امر هم چندان زياد نبوده‌اند هر قدر پيشتر\r\n\r\n","description":"","footnote":"","page_name":" 448 ","page_number":841},
  {"content":"\r\n\r\nآمده و زيادتر جنگ كرده از جهت عدد كمتر شده‌اند و چنگيز براى آنكه جاى تلفات لشكر خود را پر كند از مردم ممالك مغلوبه مخصوصا از آنها كه با مغولان اصلى قرابت نژادى و اخلاقى داشته‌اند ( مثل نايمانها و كرائيت‌ها و تنگغوتها و تركان قبچاقى و قنقلى و قرلق و اويغور ) عدّه‌اى را بعنوان لشكرى اختيار نموده و مثل طايفهء خود مطيع يك امر و حكم و تابع همان ياساها و نظامات كرده است تا آنجا كه در اواخر كار اين عناصر خارجى از حيث عدّه بر مغولان اصلى فزونى يافته و در قشون چنگيز اكثريت با تركان و مغولان گرديده است .\r\nمقصود از آداب مغولى رسوم و عاداتى است كه در ميان اين طوايف مختلفه معمول بوده و اولاد چنگيز پس از مخلوط ساختن عموم مغلوبين ترك و مغول با يكديگر آنها را از ايشان فراگرفته و بعد از جرح و تعديل و آميختن با آداب قومى خود به آنها جنبهء رسميت داده‌اند .\r\nچون وضع زندگانى عموم اقوام مغول و ترك بمناسبت اتحاد نژاد و جنس معيشت بدوى يكى بوده اين نوع آداب هم در ميان جميع ايشان تقريبا يك شكل داشته و كمتر اتفاق مىافتاده است كه طايفه‌اى از مغول عادت و رسمى داشته باشند كه ساير قبايل آن را ندانند و معمول ندارند .\r\nبعد از غلبهء مغول بر ممالك متمدّن چين و ايران و اقامت در شهر آداب مغولى تغيير صورت فاحش حاصل كرده و با اينكه به ظاهر صورت بايستى آنها نيز آداب متمدّنين بلاد مغلوبه را محكوم و مغلوب سازند و همانطور كه سلاطين و امراى مغول جاى پادشاهان و امپراطوران قديم اين ممالك را گرفته بودند آداب مزبور نيز جاى آداب معمولهء متمدنين را بگيرند درست اين امر به عكس شد و فرزندان چنگيز دو نسل بعد از او كاملا محكوم حكم آداب رعاياى مغلوب خود گرديدند و دست از عقايد و آئين و مراسم اجدادى برداشتند يعنى وزرا و مشاورين و ارباب هنر چينى و ايرانى و اويغور و عيسوى انتقام مغلوبينى را كه به زور شمشير ديده بودند بقوهء تدبير از مغول گرفتند و زبان و مذهب و اصول اداره و حكومت خود را بر ايشان تحميل كردند .\r\n\r\n","description":"","footnote":"","page_name":" 449 ","page_number":842},
  {"content":"\r\n\r\nراست است كه آداب مغول بعد از استيلاى ايشان بر ممالك متمدّنه مغلوب آداب متمدّنين گرديد ولى باز بسيارى از آنها كه موجب بر ترك آنها نبود ( مثل قبول مذهب مغلوبين ) و چنگيزيان به علت تعلق بخان خود آنها را معمول ميداشتند ( مثل ياساهاى چنگيزى ) مرسوم و مرعى ماند و بمغلوبين نيز سرايت كرد . ما در اينجا ذيلا بپاره‌اى از آداب و مراسم مغول كه در ايام حكومت فرزندان چنگيز بر ايران معمول بوده اشاره ميكنيم و شرح تأثير آداب اسلامى و ايرانى را در مغول براى موقع ديگر مىگذاريم .\r\nنظر شخص چنگيز خان اين بوده كه طوايف مغول مطيع خود را بشكلى نگاه دارد كه بوسيلهء آن بدويان چادرنشين همه وقت بر متمدّنين شهرنشين غالب باشند به همين جهت بهيچيك از آداب متمدّنين توجّه نداشت بلكه مغول را از اختيار شهر نشينى منع ميكرد و خود او جز بمراجعت بسرزمين اصلى اجدادى و ادامهء همان زندگانى بدوى اظهار علاقه نميكرد .\r\nمغول به عادت عموم بدويان در زير چادرها منزل ميكردند و مقام خود را در ييلاق يا قشلاق به زبان مغولى يورت يا اردو ميگفتند و بنابراين عادت حتى بعد از تسخير ممالك متمدّنه و احتياج باقامت در پايتخت هم باز براى خود محلهائى را بعنوان ييلاق و قشلاق اختيار ميكردند و در تابستان و زمستان با حشم و خيول و مواشى به آن نقاط ميرفتند و اشخاصى بنام يورتچى قبلا براى انتخاب مقام مناسب جهت خان و حواشى او به اطراف سفر مينمودند و منازلى لايق براى اين كار اختيار ميكردند و خان مغول با اتباع و احشام و اغنام خود به آنجا ميرفت و چادرهاى موئين يا نمدى اردوى خود را برپا مينمود و كسان او نيز در زير همين قبيل چادرها يا كلبه هائى كه از شاخ و برگ درختان ميساختند در اطراف يورت خان منزل ميگرفتند و پس از انجام فصل و حركت از آن يورت عموم لوازم غيرمنقول اقامت مثل كلبه‌هاى چوبين و غيره را آتش ميزدند .\r\n\r\n","description":"","footnote":"","page_name":" 450 ","page_number":843},
  {"content":"\r\n\r\nاردوهاى ييلاقى و قشلاقى خانان مغول حكم شهر بزرگى را داشت چه علاوه بر كثرت چادرها و كلبه‌ها و زيادى جمعيت ، همراه خان همه نوع مردم از منشى و قاضى و رؤساى لشكرى و پيشه‌وران و تجار حركت ميكردند و اهل حرف و صنايع و پيله‌وران بخريد و فروش بصناعت خود مىپرداختند و جميع حوائج اردو را رفع مىنمودند .\r\nخانان مغول در اين قبيل اردوها غالبا شاهزادگان و اقرباى خود را براى شور در امور مهمه مثل انتخاب رئيس خاندان و اردوكشيهاى مهم بتوسّط فرستادگانى كه ايشانرا ايلچى ميخواندند احضار مينمودند و به اين قبيل شورىها در زبان مغولى قوريلتاى ميگفتند .\r\nعادت مغول اين بود كه اصغر پسران خان از يورت اصلى اجدادى كمتر خارج شود و در تقسيم املاك پدر با برادران سهيم نباشد و پس از مرگ خان فقط يورت اجدادى را مالك شود چنان كه بعد از وفات چنگيز خان حوالى انهار كرولن و انن بكوچكترين فرزندان او تولى رسيد و اين قسمت نسبت به سهم ساير پسران چنگيز كوچكتر بود و شايد در اين تقسيم سنّ اولاد خان نيز منظور ميشده .\r\nمغول زنان و همخوابگان متعدّد اختيار ميكردند و عادت خانان ايشان اين بود كه بعد از غلبه بر پادشاه يا اميرى و يا عقد اتحاد با او دختر يا خواهر او و اگر او را كشته بودند زوجهء او را بزوجيت ميگرفتند چنان كه چنگيز خان به همين وضع رفتار ميكرد و عدد زنان و همخوابگان او را تا 500 نوشته‌اند .\r\nبعد از مرگ يكنفر مغول بخصوص رؤسا عموم زنان و همخوابگان او به ارث بارشد فرزندان او ميرسيد و او ميتوانست هر كدام از ايشانرا ، باستثناى مادر ، به ازدواج خود يا دوستان خود دربياورد و يا آنانرا آزاد نمايد .\r\nچون مغول زنان بسيار اختيار ميكردند در ترتيب تقديم و تأخير فرزندان هميشه پدر اولويّت را بفرزندانى ميداد كه مادر ايشان نزد او بر زنان ديگرش ترجيح\r\n\r\n","description":"","footnote":"","page_name":" 451 ","page_number":844},
  {"content":"\r\n\r\nداشت چنان كه در ميان نه پسر چنگيز تنها چهار پسر يسونجين‌بيگى ، محترمترين نسوان او ، مهمّ و معتبر شده و پس از وفات پدر زمام كارهاى بزرگ را در دست گرفته‌اند .\r\nمجموع فرزندان و اقربا و كسانى را كه از تيرهء يك خان يا شاهزادهء مغولى بوده اروغ او و طايفه و رعايا و مردم مطيع تحت اوامر او را اولوس او ميگفتند مقصود از اولوس اربعهء چنگيزى تمام مردم بلادى است كه بعد از مرگ او تحت حكم چهار پسر او جوجى و جغتاى و اوگداى و تولى قرار گرفته‌اند .\r\nاز اموريكه مغول به آن اهميت فوق العاده ميداده و آن را لازمهء زندگانى خود ميدانسته‌اند شكار بوده و مغول هر وقت كه بجنگى اشتغال نداشته‌اند ايام خود را به شكار ميگذرانده و ترتيب شكار و تفحص صيد و دور كردن حيوانات و شكار جرگه آداب و قواعدى داشته و مقدارى از ياساهاى چنگيز خان در اين باب بوده است .\r\nمغول بمناسبت بىعلمى و عدم معاشرت با متمدّنين عقايد خرافى بسيار داشته و شياطين و جادو و سحر را در مجارى احوال و زندگانى انسان مؤثر و صاحب نفوذ شديد ميدانسته‌اند .\r\nاز سحر و جادو بسيار مىترسيدند و هركس را كه به اين حيله متهم ميشد به سختى عذاب مىكردند و در ياسانامهء چنگيزى احكام شديد بر ضدّ اين جماعت موجود بود .\r\nمغول پس از حشر با قوم اويغور كه طايفه‌اى از ايشان دين بودائى داشتند از علماى دين بودائى كه هريك را بخشى ميگفتند جمعى را بعنوان دبيرى و كتابت به خدمت خود گرفتند و ايشان علاوه بر آشنا كردن مغول به خط اويغورى دسته‌اى از مغول را هم بآئين بت‌پرستى بودائى و احترام بآفتاب واداشتند و غالبا رؤسا و امراى مغول در باب سحر و جادو نيز از آن گروه استشاره مىنمودند به همين مناسبت كلمهء بخشى در ميان مورّخين قديم معانى بت‌پرست و عالم بسحر و جادو و منشى و كاتب را پيدا كرده است .\r\n\r\n","description":"","footnote":"","page_name":" 452 ","page_number":845},
  {"content":"\r\n\r\nدر ابتداى امر خانان مغول چون داراى دربار و پايتخت و درگاه نبودند در موقع جلوس يا پذيرائى و بار عام چندان آداب مفصل نداشتند و مراسم ايشان در اين مورد نيز ساده و مختصر بود .\r\nپس از فوت چنگيز موقعى كه بزرگان خاندان او مىخواستند پسر او اوگتاى را بمقام خانى برگزينند در ابتدا باشارهء منجمان روز مسعودى را اختيار كردند سپس بر عادت معمول كلاههاى خود را برداشتند ، جغتاى دست راست برادر چنگيز و برادر چنگيز خان دست چپ اوگتاى را گرفت و او را بر تخت نشاندند و تولى خان به او جام شرابى تقديم كرد ، بعد جميع حاضران سه نوبت برسم احترام زانو زدند و او را در اين مقام تبريك گفتند . چون آداب جلوس بانجام رسيد اوگتاى و ساير شاهزادگان از اردو بيرون آمده در مقابل آفتاب سه نوبت زانو زدند بعد بشرب شراب و عيش و عشرت نشستند و پس از ختم جشن شادى برسم مغول تا سه روز متوالى بتذكار روح چنگيز طعام‌ها ساختند و چهل دختر زيبا از نسل امرا و نوينان با آرايش تمام با اسبان گزيده نزديك روح او فرستادند .\r\nموقعى كه خان مغول مىخواست كسى را مورد منتهاى لطف قرار دهد او را بدست خود كاسه‌اى « 1 » از شراب انگور يا شير ماديان يعنى قميز ميداد .\r\nشخصى كه مورد اين لطف ميشد كاسهء مرحمتى را ميگرفت و پس از زانو زدن آن را بيك جرعه مينوشيد و اين رسم كاسه گرفتن و كاسه دادن از مهمترين آداب معمول مغول بوده و در موقع عقد صلح و قرارداد طرفين مقدارى طلا در شراب حل كرده مينوشيدند و يا آن مشروب را در ظرف زرين صرف ميكردند .\r\nسلاطين مغول كسانى را كه بايشان خدمتى كرده و در موارد سختى كمكى نموده بودند مورد نوازش مخصوص قرار مىدادند و باصطلاح خود ايشان را سيور غاميشى ميكردند و به آن جماعت اراضى و املاكى واميگذاشتند تا از محصول آن تمتع بردارند ؛ اين نوع املاك مرحمتى كه با عقاب و وارثان شخص نيز منتقل ميشد\r\n\r\n\r\n","description":"","footnote":"\r\n( 1 ) - بمغولى اياغ\r\n","page_name":" 453 ","page_number":846},
  {"content":"\r\n\r\nبمغولى سيورغال ميگويند .\r\n\r\nنظام لشكرى و كشورى مغول\r\nچنگيز خان از مغول عدّه‌ايرا بنام قراولان خاصّه اختيار كرده بود و اين عدّه را كشيكچى ميگفتند ، هشتاد نفر جهت كشيك شب و هفتاد نفر جهت كشيك روز .\r\nغير از قراولان خاصه چنگيز يك عدّه هزار نفرى از نخبهء جنگيان داشت بنام بهادر كه بمعنى مبارز و دلاور است و اين بهادران در جنگها پيش‌قراول لشكر او محسوب ميشدند .\r\nبيشتر سرداران چنگيز از قراولان خاصهء او بودند و چون چنگيز ايشان را به خوبى ميشناخت و مدتها به احكام سخت آزموده بود سردارى قسمتهاى لشكرى او را كسانى داشتند كه جز فرمان خان امرى ديگر را اطاعت نميكردند و سربازان زيردست ايشان مطيع محض و همه آلت اجراى اوامر چنگيز بودند .\r\nدر ميان رجال و اطرافيان چنگيز عاليترين مقامات از آن شاهزادگان خاندان او بود و اين شاهزادگان را نوين يا نويان ميگفتند و از ميان ايشان تولى پسر چنگيز لقب الغ‌نويان يعنى شاهزادهء بزرگ داشت .\r\nاشراف لشكرى بلقب ترخان ملقب بودند و ايشان را از پرداخت ماليات معاف ميداشتند و در جنگها هر غنيمت كه ميگرفتند بايشان تعلق داشت و در بارگاه بى اذن و اجازه وارد ميشدند و در جشنها مقامى شايسته داشتند و هر كدام از دست خان كاسه‌اى شراب ميگرفتند .\r\nسپاه چنگيز بلشكرهاى ده هزار نفرى كه هر كدام را يك تومان ميگفتند تقسيم ميشد و هر تومان منقسم بود بده قسمت هزار نفرى ( هزاره ) و هر هزاره بده قسمت صد نفرى ( صده ) و هر صده بده دهه .\r\nچون مغول جهت جنوب را متبرّك‌ترين جهات ميدانستند در موقع صف آرائى به آن جهت رو ميكردند و لشكريان را بميمنه و ميسره و قلب تقسيم مينمودند\r\n\r\n","description":"","footnote":"","page_name":" 454 ","page_number":847},
  {"content":"\r\n\r\nو معمولا فرمانده لشكر در قلب مىايستاد .\r\nهريك از فرماندهان تومانها و هزاره‌ها و صده‌ها و دهه‌ها هر سال يك بار بايد به خدمت چنگيز برسند و از شخص او دستور بگيرند و مصالح جنگ را بياموزند ؛ هيچكس از هزاره و صده و دهه كه به آنجا منتسب بود نميتوانست به جائى ديگر رود و بفرمانده ديگرى پناه جويد اگر كسى از محلى به محلى انتقال ميكرد او را ميكشتند و كسى را كه به او راه داده بود سخت تنبيه مينمودند .\r\nچنگيز لشكريان خود را اكثر فقير و محتاج نگاه ميداشت تا بغلبه حريص و ناچار باشند و در موقع حركت امر ميداد جميع اسلحه و ما يحتاج زندگانى حتى درفش و سوزن را با خود بردارند و اگر كسى در روز سان و عرض لشكر يكى از لوازم را كم داشت معذّب و سياست ميشد .\r\nرسم چنگيزيان در لشكركشى اين بود كه قسمت بنهء سنگين و چادرهاى غلامان و اطفال و زنان را در مواقع مطمئن مقدارى جلوتر و در مواقع خطر از عقب حركت مىدادند تا هنگام تاخت‌وتاز از آن بابت خيال ايشان آسوده باشد .\r\nچون عرصهء ممالك مغول وسعت يافت و لشكريان و ايلچيان و تجار دائما در رفت‌وآمد بودند چنگيز خان در سر راهها منازل كاروانى بنام يام درست كرد تا در آنها لوازم مسافرين و لشكرها را از علوفه و عليق اسبان و مأكول و مشروب و چهارپا حاضر داشته باشند و مخارج آنها را تومانها ( هر دو تومانى يك يام ) بدهند و اسبان چاپار دولتى باسم الاغ در آنجا براى رساندن ايلچيان مهيا باشد و هر سال اين يامها را تفتيش ميكردند و نواقص آنها را رفع مينمودند .\r\nچنگيز خان موقعى كه ميخواست شهرى را مسخر كند و يا امير و پادشاهى را باطاعت خود بخواند ابتدا او را بتوسط ايلچيان بقبول حكم يعنى ايلى دعوت مىنمود و اگر ايل نمىشد عنوان ياغى پيدا مىكرد و دفع او بجنگ لازم مىگرديد .\r\n\r\n","description":"","footnote":"","page_name":" 455 ","page_number":848},
  {"content":"\r\n\r\nموقعى كه خان مغول بدر شهرى ميرسيد و مردم را بايلى مىخواند اگر بزرگان شهر با هدايا و پيشكش يا باصطلاح مغول با ترغو باستقبال او ميآمدند و علوفهء لشكر و خراج لازم را ميدادند چنگيز متعرض شهر ايشان نميشد و از طرف خود باسقاق يعنى شحنه و حاكمى بر آن ميگماشت و فرمانى بنام يرليغ بامير شهر ايل شده ميداد تا ديگر كسى متعرض او نشود و اين يرليغ‌ها حاوى تمغا يعنى مهر خان بود با مركب سياه يا آب طلا و كسى كه مأمور مهر كردن يرليغها بود تمغاچى نام داشت .\r\nاگر مردم شهر راه و رسم ياغيگرى يعنى دشمنى اختيار ميكردند حكم قتل زن و فرزند و پيوند ايشان و ويرانى شهر و قتل‌عام تمام اهالى صادر ميشد و ترتيب معاملهء ايشان با محكومين اين بود كه ابتدا مردم را بخارج شهر كوچ ميدادند بعد از ميان ايشان پيشه‌وران را جدا كرده بشهرهاى تركستان و مغولستان ميفرستادند و جماعتى را هم بشكلى كه ديديم بعنوان حشر اختيار مىنمودند بعد بقيه را از دم شمشير ميگذراندند .\r\nدر صورتى كه خان مغول بر يكى از عمال ظنين ميشد او را بمرافعه و دعوى ميخواند و اين دعوى را يرغو و محاكمه‌كنندگان يعنى قضاة را يرغوچى ميگفتند .\r\n\r\nتقسيم ممالك چنگيزى\r\nدر ميان هفت پسر چنگيز آن چهار كه فرزند يسونجين‌بيگى بودند يعنى جوجى يا توشى و جغتاى و اوگداى يا اوگتاى و تولوى يا تولى چهار پسر معتبرتر او و در كارهاى مهم منظور نظر و مدد پدر بودند .\r\nتقسيم ممالك چنگيزى بعد از فتح چين شمالى و ممالك اقوام كرائيت و نايمان و اويغور و تنگغوت و قراختائيان و خوارزمشاهيان در ايام حيات چنگيز به ترتيب ذيل صورت گرفت :\r\n1 - ختا يعنى چين شمالى نصيب برادر چنگيز گرديد .\r\n\r\n","description":"","footnote":"","page_name":" 456 ","page_number":849},
  {"content":"\r\n\r\n2 - از كاشغر تا شهر بلغار ( غازان حاليه در روسيهء مركزى ) يعنى درهء علياى سيحون و جيحون و خوارزم و دشت قبچاق و روسيهء جنوبى و دامنه‌هاى كوه اورال و سيبرى غربى بجوجى رسيد و چون جوجى مرد پسرش باتو خان آن نواحى گرديد .\r\n3 - ممالك سابق قراختائيان و ماوراء النهر بجغتاى واگذار شد .\r\n4 - يورت اصلى اجداد چنگيز بجوان‌ترين فرزندان چنگيز يعنى تولى رسيد .\r\n5 - سهم اوگتاى وليعهد چنگيز از همه كمتر بود و انحصار داشت به همان ناحيهء جبال تارباگاتاى و اطراف درياچهء آلاگول و درهء نهر ايميل در مغرب مغولستان .\r\n\r\n","description":"","footnote":"","page_name":" 457 ","page_number":850},
  {"content":"\r\n\r\n\r\nفصل سوم سلطنت جانشينان چنگيز تا ايام فرماندهى هولاگو\r\n\r\nسلطنت سلطان جلال الدين منكبرنى\r\nبعد از آنكه سلطان جلال الدّين خود را به زحمت از چنگ سپاهيان چنگيزى نجات داد و از شطّ سند عبور نمود با پنج شش تن از همراهان خود مدّتى در بيشه‌هاى ساحل يسار آن رودخانه سرميكرد تا عدّه‌اى گرد خود جمع آورد و بوسيلهء شبيخون برهنود و گرفتن چهارپايان و اسلحهء ايشان كار او رونقى گرفت و از اطراف نيز فراريان لشكر خوارزمشاهى به او پيوستند تا آوازهء شوكت و قدرت او بار ديگر به گوش مغول رسيد و براى سركوبى او قشون فرستادند ولى جلال الدّين چون تاب مقاومت ايشانرا نداشت از مقابلى با آن جماعت خوددارى نمود و به طرف دهلى عزيمت كرد و پس از آنكه سپاهيانى گرد آورد بسند تاخت و امراى آن ديار را مغلوب نمود و از اين امرا مشهورتر از همه شمس الدّين التتمش ( 607 - 633 ) بود از غلامان سلاطين غور كه سلسلهء شمسيّه را در دهلى تأسيس كرده و بعدها از مشهورترين سلاطين هند گرديده است .\r\nشمس الدّين اگرچه در ظاهر از جلال الدّين تملّق ميگفت ولى باطنا از اقتدار او انديشه داشت عاقبت هم قريب 000 ، 30 سپاهى تهيّه ديده براى جلوگيرى از جلال الدين بمقابله او فرستاد ولى يكى از سران سپاه جلال الدين ايشان را شكست داد و شمس الدّين از در عذرخواهى و دوستى درآمد و چون در اين اثنا بجلال الدين خبر رسيد كه برادر او غياث الدّين بر عراق مستولى شده و براق حاجب نيز كرمان را مسخر كرده و ميل سران لشكرى در آن حدود به اوست هند را ترك گفته بجانب ايران مراجعت نمود .\r\n\r\n","description":"","footnote":"","page_name":" 458 ","page_number":851},
  {"content":"\r\n\r\nسلطان جلال الدّين و اتباع او از راه مكران بكرمان آمدند و در بين راه بواسطهء بىآبى و عفونت هوا بسيارى از ايشان به خاك هلاك افتادند تا بالاخره در سال 621 از آن جماعت قريب 4000 نفر خود را بكرمان رساندند .\r\nبراق كه از تركان قراختائى بود ابتدا در خدمت گورخان معاصر سلطان محمّد خوارزمشاه مقام حاجبى داشت بعدها بعنوان سفارت از جانب او به خدمت سلطان محمّد آمده و سلطان او را اجازهء مراجعت نداد و در خوارزم نگاه داشت و چون قراختائيان برافتادند خوارزمشاه او را در خدمت خود رتبهء حاجبى داد و بر مقام و منزلتش افزود .\r\nبعد از استيصال سلطان محمّد براق حاجب در خدمت غياث الدّين پسر سلطان ترقّى بسيار يافت تا آنجا كه در موقع حركت بعزم تسخير عراق او را از جانب خود بر كرمان حاكم كرد و براق قلعهء گواشير يعنى كرمان حاليّه را تسخير كرده محل اقامت خود قرار داد .\r\nبعد از آنكه جلال الدين از هند بكرمان آمد براق حاجب پيشكشيهاى بسيار به خدمت او فرستاد و از در اطاعت درآمد و با اينكه جلال الدّين از او آثار دوروئى و خيانت مشاهده كرد و جمعى از امرا نيز او را بگرفتن براق و استخلاص كرمان دعوت نمودند اين كار را مصلحت نديد و چون عجله داشت براق را در كرمان گذاشته عازم شيراز شد .\r\nاتابك فارس سعد بن زنگى كه از غياث الدّين شكست خورده و از او دلى خوش نداشت پسر خود سلغور شاه را باستقبال سلطان جلال الدّين فرستاد و سلطان دختر اتابك را به ازدواج خود درآورده به طرف اصفهان پيش راند و قاضى آن شهر از او استقبال شايان كرد .\r\nچون غياث الدّين خبر آمدن برادر و استيلاى او را شنيد با 000 ، 30 سوار بجلوگيرى او آمد ولى جلال الدّين بوسيلهء فرستادن سفيرى برادر را از جنگ بازداشت و غياث الدّين برى برگشت و غالب رؤساى لشكرى او امر جلال الدّين را پذيرفتند .\r\nغياث الدّين چون اين حال را مشاهده كرد از جلوى برادر گريخت و جلال الدّين برى\r\n\r\n","description":"","footnote":"","page_name":" 459 ","page_number":852},
  {"content":"\r\n\r\nمسلّط گرديد و برادر را امان داده در خدمت خود نگاهداشت و او در نزد جلال الدين محترم بود تا اينكه بعدها از او خطائى سرزد و در حال مستى يكى از خواص ندماى سلطان را كشت و چون طرف عتاب سلطان واقع شد بخوزستان گريخت بعد بعراق آمد و بار ديگر بخوزستان رفت و از خوزستان كسى را بكرمان پيش براق حاجب فرستاد و طرفين قرار گذاشتند كه در محل ابرقو يكديگر را ملاقات كنند . غياث الدّين بكرمان آمد و براق اگرچه به ظاهر در زير فرمان او رفت ولى در حقيقت خود را بر او مسلّط ميدانست و بتوهين غياث الدّين ميپرداخت تا آنجا كه او را بر آن داشت كه مادر خود را بزنى ببراق دهد ، بعضى از امراى براق كه از اين حركت او مشمئز شده بودند محرمانه از غياث الدّين اجازه خواستند كه براق را بكشند ولى او رضا نداد و چون براق از اينمعنى مستحضر شد غياث الدّين و مادر او هر دو را در سال 625 طناب انداخت و از اين تاريخ به كلى در كرمان مستقل گرديد و چون از چنگيزيان اطاعت ميكرد او و فرزندانش قريب 83 سال ( از 619 - تا 703 ) در كرمان سلطنت نموده‌اند و اين سلسله را قراختائيان يا بمناسبت لقب براق سلسلهء قتلغ خانى ميگويند .\r\n\r\nفتوحات سلطان جلال الدين\r\nبعد از آنكه سلطان جلال الدّين بر برادر خود فايق آمد عازم خوزستان گرديد و زمستان سال 621 را در آن سرزمين گذراند و جمعى از رؤساى لر نيز باطاعت او درآمدند .\r\nسلطان از خوزستان رسولى پيش ناصر خليفه فرستاد و از او كمك خواست تا بمدد ايشان بدفع مغول بپردازد ولى خليفه كه از رفتار سلطان تكش و سلطان محمّد خوارزمشاه آزرده‌خاطر بود و كينهء خوارزمشاهيان را در دل داشت دعوت او را اجابت نكرد بلكه درصدد دفع او برآمد و يكى از امراى خود را با 000 ، 20 نفر بجلوگيرى او فرستاد و مظفر الدّين كوكبورى ( 586 - 630 ) صاحب اربل را هم بفرستادن كمك و دفع جلال الدّين دعوت نمود .\r\nسلطان جلال الدّين بعد از تسخير شوشتر و غلبه بر دست‌نشاندهء خليفه بر آن شهر و فتح بصره و شكست دادن لشكر خليفه بعراق آمد و لشكريان او كه سازوبرگ جنگ\r\n\r\n","description":"","footnote":"","page_name":" 460 ","page_number":853},
  {"content":"\r\n\r\nو ملبوس و مركب درست نداشتند بآزار مردم و غارت آباديها پرداختند و وحشت غريبى در سرتاسر عراق برپا شد و جلال الدّين پيش راند تا بقريهء بعقوبا هفت فرسخى بغداد رسيد ولى بجاى آنكه بغداد را از وجود خليفهء مغرض محيلى مصفى سازد و انتقام مصائبى را كه بدست او بجدّ و پدرش وارد آمده بود بكشد به طرف دقوقا رفت و آنجا را محاصره كرده گرفت و در آن شهر شنيد كه مظفّر الدّين صاحب اربل با قشونى فراوان پيش ميآيد و خيال دارد ناگهانى بر سر او بتازد . سلطان پيش‌دستى كرده غفلة بر مظفر الدّين حمله برده او را دستگير نمود ولى باحترام با او معامله كرد و او را بمملكت خود برگردانده عازم آذربايجان گرديد .\r\nچنان كه در تاريخ اتابكان ديده‌ايم « 1 » آذربايجان و ارّان در اين زمان در دست اتابك اوزبك پسر اتابك محمّد جهان پهلوان بود و او كه دختر طغرل سوّم آخرين پادشاه سلجوقى عراق را در عقد ازدواج خود داشت و مردى كافى و مملكت‌دار نبود ايام خود را بشرب شراب و فسق ميگذراند و مردم از عمال و ارباب دولت او صدمات بسيار ميديدند بعلاوه خطر استيلاى كفار گرجى كه غالبا تجديد ميشد راحت را از عامهء اهالى آن حدود سلب كرده بود چنان كه در همين سال 622 گرجيان يك بار ببلاد شروان و يك بار هم بارّان و آذربايجان حمله بردند ولى در نتيجهء مقاومت سخت مسلمين و دفاع دلاورانهء ايشان مغلوب و منهزم برگشتند .\r\nاتابك اوزبك از شنيدن خبر حركت جلال الدّين تبريز را رها كرده بگنجه گريخت و اختيار ممالك او در كف ملكه زوجهء او قرار گرفت . سلطان جلال الدّين در 17 رجب 622 تبريز را گرفت و با اينكه از مردم آنجا نفرت داشت و ايشان را در كشتن لشكريان خوارزمشاهى و فرستادن سرهاى ايشان را براى مغول شريك ميدانست از سر گناهان اهل تبريز گذشت و ملكه زوجهء اتابك را با جماعتى باحترام بخوى فرستاد و متعرّض متصرّفات او نشد بعد بحسن معامله با مردم و عمارت ابنيه و غيره پرداخت و بنام خليفه خطبه خواند و بعزم سركوبى كفار گرجى بتهيّهء سپاه مشغول گرديد .\r\n\r\n\r\n","description":"","footnote":"\r\n( 1 ) - رجوع كنيد بتاريخ سال چهارم ص 286\r\n","page_name":" 461 ","page_number":854},
  {"content":"\r\n\r\nليكن اين حال دوام نكرد چه در موقعى كه جلال الدّين بجنگ با گرجيها مشغول بود بعضى از رؤسا و مردم تبريز بطرفدارى اتابك قيام كردند . جلال الدّين هم در مراجعت مخالفين را سخت تنبيه نمود و زوجهء اتابك را به ازدواج خود درآورد و اتابك از اين غصّه مرد .\r\nجلال الدّين در سال 622 با لشكرى جرّار به طرف جنوب درياچه سوان ( گوگجهء حاليّه ) حمله برد و شهر تووين يا دووين از بلاد اسلامى نزديك ايروان حاليّه را كه گرجيها از مسلمين سابقا گرفته بودند پس گرفت سپس براى رفع طغيان مردم تبريز به اين شهر برگشت .\r\nدر موقعى كه جلال الدّين در تبريز بود گرجيها براى تلافى شكستى كه ديده بودند قواى جديدى از طوايف لان و لزگى و قبچاق جمع آورده بدستبرد بقشون جلال الدّين و اراضى كه تسخير كرده بود مشغول شد ، جلال الدّين با لشكريانى فراوان بر ايشان تاخت و حكم داد كه عموم آن جماعت را از دم شمشير بگذرانند و بر احدى رحم نياورند . مسلمين نيز چنين كردند و كشتاركنان به طرف تفليس پايتخت گرجستان و مقرّ ملكهء آن پيش تاختند .\r\nملكه چون تاب مقاومت نداشت از تفليس بيرون رفت و دفاع آن شهر را بعهدهء دو نفر از سرداران خود محوّل نمود . جلال الدّين تفليس را در تاريخ 8 ربيع الاول سال 623 گرفت و آن شهر بزرگ پرجمعيّت را قتل‌عام نمود و بر كسى جز كسانى كه قبول اسلام كردند ابقا نكرد ، لشكريان جلال الدين زنان و اطفال را ببردگى فروختند و مردان را كشتند و دامنهء قتل و غارت را به تمام شهرهاى عيسوى جنوب تفليس توسعه دادند و بقدرى در اين كار پافشارى كردند كه از مغول عقب نماندند .\r\nدر موقعى كه جلال الدّين در گرجستان مشغول تعقيب گرجيان بود خبر رسيد كه براق حاجب در كرمان سر بعصيان برداشته و دورى سلطان را براى استيلاى بر عراق موقعى مناسب دانسته است بعلاوه بمغول پيغام فرستاده و ايشان را از كثرت عساكر جلال الدّين و قوّت گرفتن او ترسانده است سلطان كه عزم ارمنستان و گرفتن\r\n\r\n","description":"","footnote":"","page_name":" 462 ","page_number":855},
  {"content":"\r\n\r\nقلعهء خلاط ( اخلاط ) را داشت با سيصد سوار هفده روزه خود را از تفليس بكرمان رساند . براق چون رسيدن ناگهانى سلطان را شنيد از در عذرخواهى درآمد و سلطان او را بخشود و بحكومت كرمان باقى گذاشت و باصفهان رفت و هنوز در اين شهر از رنج راه نياسوده بود كه خبر اجتماع گرجيان و تعرض عساكر صاحب اخلاط بسپاه او رسيد و سلطان را بمراجعت بگرجستان و ارمنستان مجبور نمود و او در رمضان 623 از عراق بتفليس آمد و پس از مدّتى تاخت‌وتاز در آنجا بعزم اخلاط كه در تصرّف يكى از ملوك ايّوبى از برادرزادگان سلطان صلاح الدين مشهور بود از تفليس بحدود درياچه وان حركت كرد .\r\nتسخير اخلاط در اين سفر ميسّر نشد زيرا كه پاسبان آن دليرانه مقاومت كرد و سرماى زمستان هم كار را بر سلطان مشكل نمود به همين علّت در 23 ذى الحجهء 623 از سر آن درگذشت و بآذربايجان برگشت .\r\nجلال الدين چون سپاهيانش از جنگ خسته شده بودند امر داد كه زمستانرا در مراتع قشلاقى باستراحت و چراندن ستور خود مشغول باشند و خود را براى حمله باخلاط در بهار سال 624 مستعدّ كنند .\r\nدر اين اثنا گرجيان محصور در دو شهر آنى و قارص بدعوت مسلمين تفليس كه از خوارزميان جور و ظلم بسيار ديده بودند بتفليس كه بىمدافع بود حمله بردند و بعد از كشتن كسان جلال الدين و سوختن آن شهر آن را رها كرده بيرون رفتند و چون جلال الدين بتفليس آمد از ايشان كسى را نيافت و از تعقيب گرجيان نيز خوددارى نمود . در همين سال 624 اسماعيليه يكى از امراى بزرگ جلال الدين را كه گنجه تيول او بود و بر خلاف سلطان برأفت و عدل و كرم شهرت داشت كشتند ، جلال الدين از اين قضيه بخشم آمده ببلاد اسماعيليه تاخت و در حدود الموت و قومس بسيارى از آباديهاى ايشان را گرفت و قتل و غارت بسيار كرد و به اين كار سرگرم بود كه خبر وصول لشكريان مغول بحدود دامغان به او رسيد . سلطان بدفع ايشان كه جماعت اندكى بيش نبودند رفت و آن عده را مغلوب كرده پس از گرفتن مقدارى اسير و تعقيب بقيه بآذربايجان مراجعت نمود .\r\n\r\n","description":"","footnote":"","page_name":" 463 ","page_number":856},
  {"content":"\r\n\r\n\r\nجنگ جلال الدين با مغول در نزديكى اصفهان رمضان 625\r\nپس از برگشتن جلال الدين بآذربايجان خبر رسيد كه عدّهء كثيرى از مغول بسردارى پنج نفر از سران تاتار به قصد عراق حركت كرده‌اند . جلال الدين از تبريز بعراق آمد و قريب 4000 نفر از لشكريان خود را بين رى و دامغان براى اطّلاع دادن احوال مهاجمين مغول گذاشته خود باصفهان رفت و آنجا را بمناسبت اجتماع طرفداران و مهيّا بودن اسباب كار جنگ مركز اردوى خويش قرار داد و در آنجا مقيم شد ، مغول هم در اين تاريخ به اطراف اصفهان رسيده بودند .\r\nوحشيان تاتار همين كه توقّف جلال الدين را در خروج از شهر ديدند آن را حمل بر ترس او كرده از ميان خود 2000 نفر را بحوالى لرستان فرستادند تا بجمع آذوقه و غنايم بپردازند و در مدّتيكه شهر را در محاصره ميگيرند از بابت سيورسات خاطرجمع باشند جلال الدين فورا سه هزار نفر از كسان خود را پشت سر اين عدّه فرستاد و ايشان مغول را در تنگناها و گذرگاههاى جبال محصور كردند و قريب 400 نفر از آن جماعت را زنده اسير نموده به شهر آوردند و جلال الدّين عدّه‌اى از ايشان را بقاضى و رئيس شهر داد و قاضى و رئيس آن جماعت را كشته اجسادشانرا طعمهء سگ و كركس كردند .\r\nدر روز 22 رمضان 625 جلال الدّين براى جنگ با مغول صف‌آرائى كرد ، ميمنهء قشون را ببرادر خود سلطان غياث الدين سپرد و خود در قلب ايستاد ولى هنوز كار يكسره نشده بود كه برادرش غياث الدين و يكى از امراى سلطانى مقدارى از سپاه را برداشته فرار كردند و با اين حركت خائنانه شكست بزرگى به كار جلال الدّين وارد آوردند ، با اين حال جلال الدين دست از جنگ برنداشت و بين لشكريان او و مغول محاربهء عظيمى رخ داد و بطورى جنگ شديد شد و كار نظم سپاهيان طرفين از هم گسيخت كه تا مدتى نتيجه معلوم نبود . جناح راست لشكريان جلال الدّين دست چپ سپاه مغول را مغلوب كردند و ايشان را تا كاشان راندند ولى بر خلاف دست راست لشكر تاتار كه در كمينگاهى پنهان بودند ميسرهء جلال الدين را شكست دادند و سلطان كه در قلب بود و از احوال جناحين لشكر خود اطّلاعى نداشت چون تنها ماند و مورد حملهء\r\n\r\n","description":"","footnote":"","page_name":" 464 ","page_number":857},
  {"content":"\r\n\r\nمغول واقع شد مردانه جنگ گريز كرد تا از مقابل ايشان جانى بدر برده بلرستان گريخت و ميسره و قلب قشون او از هم متلاشى شد و بيشتر امرا و سرداران رشيد او در اين واقعه كشته شدند و بقية السيف لشكريان نيز جمعى بفارس و كرمان و عدّه‌اى هم بآذربايجان فرار كردند ، دو روز بعد قسمت دست راست سپاه جلال الدين به اين خيال كه دو قسمت ديگر لشكريان در اصفهانند از كاشان به اين شهر برگشتند ولى همين كه از حالت زار سلطان و سپاهيان او آگاه شدند ايشان هم پراگنده گرديده در اطراف و اكناف متوارى شدند و مردم اصفهان كه تا اين تاريخ از دستبرد لشكريان مغول مصون مانده بودند بواسطهء نزديك شدن ايشان و بيخبرى از احوال سلطان در اضطراب و پريشانى غريب افتادند و هيچ كس نميدانست كه بر سر سلطان چه آمده و نقشهء مغول بعد از غلبه بر او چيست .\r\nامّا مغول كه صدمات بسيار ديده و دوچار تلفات زياد شده بودند بعد از سه روز بعجله برى و خراسان برگشتند و با حالى پريشان از جيحون گذشته باردوگاه اوّل خود رجعت نمودند . مدّت هشت روز اهالى اصفهان از سلطان بى خبر بودند و غالبا تصور ميكردند كه او در جنگ كشته شده تا پس از اين مدت جلال الدّين باصفهان وارد شد و مردم ببشارت ورود او جشن گرفتند و شاديها كردند .\r\nجلال الدين چند روزى در اصفهان ماند و فراريان لشكر بار ديگر از اطراف گرد او جمع آمدند و سلطان كه از غالب سران لشكرى بعلّت مسامحهء ايشان در جنگ در خشم بود امر داد تا كسانى را كه در كار محاربه سستى كرده بودند مقنعه بر سر انداختند و در محلّات شهر گرداندند بر خلاف باشخاصى كه جان‌فشانى نموده و از پايدارى و دفاع خوددارى نكرده بودند خلعتها داد و غالب ايشان را بالقاب خانى و ملكى ملّقب و مفتخر ساخت بعد بتعقيب مغول برى شتافت .\r\nامّا غياث الدّين كه بواسطهء كشتن يكى از خواص برادر از او انديشناك بود و به همين علت در حين جنگ گريخت پس از فرار از اصفهان بخوزستان رفت و چون در آن ناحيه نتوانست بماند ابتدا به صاحب الموت پناه برد و بعد راه كرمان را پيش گرفت\r\n\r\n","description":"","footnote":"","page_name":" 465 ","page_number":858},
  {"content":"\r\n\r\nو به شرحى كه سابقا گذشت در آنجا در همين سال بدست براق حاجب بقتل رسيد .\r\nجلال الدين پس از اصلاح كار خود بآذربايجان آمد و گردنكشانى را كه در آنجا از غيبت سلطان استفاده كرده و عاصى شده بودند مغلوب ساخت و چون گرجيان به خيال كشيدن انتقام سپاهى فراوان تهيّه ديده بودند با نهايت بىباكى بر ايشان تاخت و بار ديگر تفليس را مسخّر نمود و بباد غارت داد سپس بفتح شهر اخلاط توجّه نمود و در اوايل شوّال 626 آنجا را در محاصره گرفت و در همين ضمن بود كه سلطان علاء الدّين كيقباد سلجوقى پادشاه بلاد روم براى افتتاح باب روابط دوستانه با جلال الدين سفرائى پيش او فرستاد ليكن سلطان مغرور به اين تكليف اعتنائى ننمود بلكه علاء الدّين را بتاختن ببلاد او تهديد نمود . علاء الدين هم با پادشاه ايّوبى ارمنستان بر ضدّ جلال الدين اتّحاد كرد و مصمّم جلوگيرى از او شد .\r\nبعد از ده ماه بالاخره جلال الدين شهر اخلاط را كه از متصرّفات سلطان ايوبى ارمنستان بود مسخّر ساخت ليكن كمى بعد گرفتار سلطان علاء الدين كيقباد و لشكريان ايوبى شد و در رمضان 627 در محل ياسىچمن از نواحى ارزنجان از ايشان شكستى خورد و بخوى فرار كرد و چون شنيد كه مغول به قصد او عازم آذربايجان شده‌اند بناچارى به صلح با دشمنان خود رضا داد و ما بين او و علاء الدين و سلطان ايوبى ارمنستان صلح برقرار گرديد .\r\n\r\nپادشاهى اوگتاى قاآن ( 626 - 629 )\r\nچنگيز خان چنان كه در پيش گفته شد در ايّام حيات خود پسر سوّم خويش اوگتاى را بجانشينى اختيار كرد و ساير فرزندان او و بزرگان مغول نيز تبعيّت فرمان او را پذيرفته باطاعت از اوامر اوگتاى پس از مرگ چنگيز سر فرود آوردند و براى آنكه انتصاب او بمقام خانى صورت رسميّت يابد دو سال و نيم بعد از مرگ چنگيز\r\n\r\n","description":"","footnote":"","page_name":" 466 ","page_number":859},
  {"content":"\r\n\r\nيعنى در بهار سال 626 در كنار نهر كرولن اجتماع كرده در نتيجهء قوريلتاى عظيمى اوگتاى را بمقام خانى برگزيدند و او بعنوان اوگتاى قاآن جانشين پدر گرديد .\r\nدر قوريلتائى كه منتهى به اختيار اوگتاى بسلطنت شد امرا و سران مغول چنين تصميم گرفتند كه براى خاتمهء عمليّات كشورگشائى عهد چنگيز و فتح ممالك غيرمفتوحه دو اردو روانهء آن حدود نمايند يكى به سمت ختاى يعنى چين شمالى ديگرى به طرف ايران جهت سركوبى قطعى سلطان جلال الدين و انجام كار فتح آذربايجان و كردستان .\r\nفرماندهى اردوى دوم بشخصى واگذار شد بنام جرماغون‌نويان و او با 50000 نفر لشكرى و يك عده سران سپاهى بتركستان آمده از خوانين و حكّام مغولى خوارزم و حشر خراسان نيز كمك گرفت و بهمراهى قريب 000 ، 100 نفر بايران رسيد و از راه اسفراين و رى خود را بعراق رساند .\r\n\r\nخاتمهء كار سلطان جلال الدين در 628\r\nسلطان جلال الدين در اينموقع در خوى بود و خيال ميكرد كه سپاهيان مغول زمستان را در عراق بسر خواهند برد از خوى بتبريز رفت و سپاه خود را براى گذراندن زمستان بدشت موقان ( موغان ) فرستاد امّا طولى نكشيد كه خبر رسيدن مقدّمهء مغول بزنجان و اصل شد و جلال الدّين بعد از آنكه از كمك خليفه و علاء الدين كيقباد و سلطان ايوبى براى دفع مغول مأيوس گرديد بعجله به طرف موقان حركت كرد تا سپاهيان متفرّق خود را جمع‌آورى نمايد اما مغول به او مجال ندادند و عدّه‌اى از ايشان پشت سر سلطان بموقان رسيده شبانه بر خيمه و خرگاه جلال الدين زدند ولى بر سلطان دست نيافتند و او بسلامت از معركه جسته به طرف نهر ارس گريخت و سپاهيان او يكسره پراگنده گرديدند .\r\nبعد از آنكه سلطان زمستان سال 628 را در ماهان ( اورميّه ) گذراند شنيد كه مغول از چمن اوجان گذشته بتعقيب او ميآيند ناچار از ماهان حركت كرده بگنجه رفت و در آن شهر جمعى از اهالى را كه بهواخواهى مغول برخاسته و عدّه‌اى از رجال و عساكر خوارزمى را كشته و سرهاى ايشان را پيش مغول فرستاده بودند تنبيه كرد\r\n\r\n","description":"","footnote":"","page_name":" 467 ","page_number":860},
  {"content":"\r\n\r\nو براى استمداد از سلاطين شام و الجزيره به طرف اخلاط و ديار بكر عزيمت كرد ولى در نزديكى ديار بكر مغول غفلة بر سر او ريختند و اغلب همراهان او را كشتند امّا جلال الدّين باز بسلامت از ميدان جنگ گريخت و بحدود ميافارقين رفت و در كوههاى اطراف اين شهر بدست اكراد در نيمهء شوّال 628 بقتل رسيد .\r\nبعد از مسلّم شدن واقعهء قتل جلال الدّين صاحب شهر آمد ( ديار بكر ) كسان بجبالى كه سلطان در آنجا بقتل رسيده بود فرستاده اسب و سلاح و جامهء او را بدست آورد و استخوانهاى آن پادشاه تيره‌روز را نيز گرد كرده در محلى مدفون ساخت .\r\nتا قريب سى سال بعد از قتل سلطان جلال الدّين منكبرنى هنوز مردم كه از كيفيّت مرگ او درست خبر نشده بودند او را زنده مىپنداشتند و هرچند صباحى كسى خروج ميكرد و ميگفت من سلطانم و مردم را به اين بشارت در انبساط و مغول را در وحشت مىانداخت ، حتّى در حقّ او افسانه‌ها نيز نقل ميكردند و كسى نميخواست مردن چنان مرد دلاوريرا كه در تمام مدّت حيات دقيقه‌اى آرام نداشت و هرچند روز در يك نقطه از نقاط ممالك وسيعهء ايران و عراق و الجزيره و گرجستان بود و حريف پرزور كفار مغول و عيسويان گرجى محسوب ميشد باور كند .\r\n\r\nهجوم دوم مغول بممالك اسلامى\r\nاردوئى كه پس از قوريلتاى سال 626 بفرماندهى جرماغون و بامر اوگتاى قاآن عازم ايران و تعقيب سلطان جلال الدين منكبرنى گرديدند علاوه بر قلع مادهء آن سلطان بتسخير ممالكى كه مغول آنها را درست نگشوده بودند مثل غزنين و كابل و سند و زابلستان و طبرستان و گيلان و ارّان و آذربايجان و الجزيره و غيره نيز قيام كردند و در اين نوبت دوّم اگرچه لشكركشى تاتار اهميّت نوبت اول را نداشت اما بمناسبت آنكه ديگر كسى كه بتواند جلوى سيل هجوم ايشانرا بگيرد نبود و مردم نيز از همه جهت بىپا و دچار رعب و وحشت فوق العاده گرديده بودند سرعت پيشرفت مغول كمتر از بار اول نشد و قتل و غارت و خرابىها كه وارد آمده از جهت كثرت از زمان فرماندهى چنگيز و پسران او چندان پائى كم ندارد بخصوص بعد از آنكه مغول از شرّ حريف خطرناكى مثل\r\n\r\n","description":"","footnote":"","page_name":" 468 ","page_number":861},
  {"content":"\r\n\r\nجلال الدين آسوده‌خاطر شدند بلامانع در آذربايجان و ارّان و ارمنستان و گرجستان و الجزيره و عراق بتاخت‌وتاز پرداختند و آن نواحى را كه بواسطهء كشمكشها و رقابتهاى ديرينهء امرا با يكديگر و تاخت‌وتازها و مظالم جلال الدّين و عمال او در عين بىتكليفى و بيچارگى سرميكردند يك بار ديگر بباد قتل و غارت دادند و تا حوالى بغداد و داخلهء آناطولى پيش راندند .\r\nبعد از قتل جلال الدّين لشكريان مغول بسه دسته تقسيم شدند جماعتى بتسخير و غارت بلاد دياربكر و ارزنة الرّوم و ميّافارقين و ماردين و نصيبين و موصل رفتند و تا ساحل فرات پيش راندند و در اين حمله بقدرى خرابى و كشتار كردند كه ديگر هيچكس تاب جنگ با مغول حتّى شنيدن نام ايشانرا نداشت و باندازه‌اى رعب ايشان در دلها جاگرفته بود كه بگفتهء يكى از مورّخين اگر كلاهى مغولى در ميان هزار سوار جنگجوى خوارزمى مىانداختند جمله متفرّق ميگرديدند و اين حال سپاهيان بود تا چه رسد بمردم بيچارهء جنگ ناآزموده .\r\nدستهء ديگر از سپاهيان تاتار به طرف شهر بتليس ( بدليس ) روانه شدند و پس از سوختن آن شهر بعضى از قلاع حدود اخلاط و غيره را مسخّر كرده اهالى آن نواحى را جملگى كشتند . دستهء سوم در اواخر سال 628 بر مراغه استيلا يافته بعد از راه آذربايجان باربل آمدند و از مردم آن نواحى كشتارى عظيم كردند و چون هنوز از سر نوشت جلال الدّين كسى خبر نداشت در آن حدود و آذربايجان ماندند و در اوايل 629 بعزم گرفتن تبريز پايتخت آذربايجان حركت نمودند و تبريز بعلّت تسليم مردم از قتل‌عام و خرابى نجات يافت .\r\nپس از آنكه مغول آذربايجان و گيلان و ولايات ديگر متعلق بجلال الدين را زيروزبر كردند براى گذراندن زمستان بدشت موقان رفتند و سال بعد بعزم تسخير ارمنستان و گرجستان و الجزيره و بلاد روم حركت نمودند . در اين حركت سپاهيان مغول از طرفى گنجه را تسخير كرده داخل ارمنستان شدند و از طرفى ديگر در سال 633 از اربل و نينوى گذشته در سال 634 به طرف بغداد سرازير گرديدند و تا سامرّه\r\n\r\n","description":"","footnote":"","page_name":" 469 ","page_number":862},
  {"content":"\r\n\r\nرسيدند . خليفه و علماى بغداد بر ضدّ ايشان حكم جهاد دادند و مسلمين در نزديكى تكريت ما بين دجله و جبل حمرين مغول را شكست دادند و قريب 15000 نفر از اسرائى را كه ايشان از شهرهاى اربل و دقوقا گرفته بودند از چنگ سپاهيان تاتار نجات دادند و بغداد را مستحكم كردند ولى همين كه در آخر سال 634 مغول بار ديگر به طرف بغداد برگشتند از ايشان در خانقين شكست خوردند و مغول جمعى كثير از آنان را كشتند و بقيّهء مسلمين منهزما ببغداد برگشتند .\r\nمغول در اين اردوكشى ثانوى در مشرق و جنوب شرقى ايران يعنى سيستان و غزنين و كابل و حدود سند نيز تاخت‌وتازهاى بسيار كردند و غير از فارس و كرمان كه امراى آنها يعنى اتابكان سلغورى و قراختائيان باجگزار مغول بودند بقيهء نقاط را قتل و غارت نمودند .\r\nنزاع بين سلاطين شام و مصر و الجزيره و بلاد روم با وجود خطر عظيم حملهء مغول بهيچوجه از ميان نرفت بلكه اين سلاطين بىتدبير خودخواه دائما بر سر تصرّف شهر يا قلعه‌اى بجان يكديگر مىافتادند و مردم بيگناه ممالك خود را زير دست و پا ميبردند و خليفهء عباسى بغداد هم چندان نفوذ و توجهى كه بتواند بكشمكشهاى خانگى ايشان خاتمه دهد و قواى متشتت آن جمع را براى جلوگيرى از سپاهيان مغول در معابر سخت بين ارمنستان و كردستان و شام مجتمع سازد نداشت .\r\nدر سال 637 سرداران مغول با لشكرى جرّار بار ديگر بارمنستان آمدند ولى بواسطهء آنكه سپاهيان غياث الدين كيخسرو پسر و جانشين علاء الدين كيقباد معابر كوههاى ارمنستانرا گرفته بودند نتوانستند ببلاد روم دست بيابند .\r\nدر سال 639 جرماغون بواسطهء علت فلج از فرماندهى اردوى مغول معزول و بايجونويان بجاى او منصوب گرديد و اين فرمانده جديد در همين سال با 30000 سپاهى و عدّه‌اى عرّاده و منجنيق بارزنة الرّوم كه از بلاد غياث الدّين بود حمله برد و حصار آن را گشوده جمع كثيرى از مردم آن را كشت و عده‌اى را نيز باسيرى برد غياث الدين براى جلوگيرى از تجاوز مغول سال بعد با لشكرى بسيار از مسلمين و ارامنه\r\n\r\n","description":"","footnote":"","page_name":" 470 ","page_number":863},
  {"content":"\r\n\r\nو عرب و گرجيان از راه خشكى و عدّه‌اى جهازات از راه دريا به طرف ارمنستان حركت كرده در نزديكى ارزنجان با مغول روبرو شد و با آنكه در اول وهله فتح با او بود در آخر شكست خورد و به طرف انقوره ( انگوريه ) گريخت . مغول بلاد سيواس و قيساريه ( قيصريه ) را مسخر كرده بباد غارت دادند عاقبت چون كيخسرو ديد حريف مغول نميشود رسولى نزد ايشان فرستاده قبول كرد كه هر سال مقدارى جزيهء نقدى و جنسى بخان مغول بدهد و دست‌نشاندهء او باشد و همين قبول تبعيّت مغول در حكم خاتمهء استقلال سلاجقهء روم و منضّم شدن بقيّهء ممالك سلجوقى بمتصرّفات قاآن مغول بود .\r\nاوگتاى قاآن در سال 631 چين شمالى را مسخّر كرد و حكومت آن را بمشاور مسلمان پدر خود يعنى محمود يلواج سپرد و ادارهء ممالك اويغور و ختن و كاشغر و ماوراء النّهر تا ساحل شطّ جيحون را نيز بپسر او مسعود بيك واگذاشت و اين پدر و پسر به تعمير خرابيهاى گذشته و اصلاح حال مردم و ادارهء آن ممالك پرداختند و بقوهء حسن تدبير و معدلت‌گسترى بر بسيارى از زخمهاى ايام استيلاى مغول مرهم نهادند .\r\nاوگتاى قاآن پس از مراجعت از چين در نتيجهء قوريلتاى جديدى باتو پسر جوجى خان و گيوك پسر خود و منگو پسر جغتاى را مأمور تسخير ممالك روس و چركس و بلغار كرد و بسردارى ايشان اردوى عظيمى به طرف اروپاى شرقى فرستاد .\r\nرياست كلّى در اين اردوكشى با باتو خان پادشاه دشت قبچاق بود ولى زمام لشكركشى را در حقيقت سبتاى سردار نامى مغول در دست داشت . اين اردوى 150000 نفرى در سال 635 تمام قسمت بين جبال اورال و شبه جزيرهء قرم را كه مسكن دو قوم باشقرد و بلغار بود مسخر كردند و در جلگه اطراف شط ولگا امراى اسلاو و روسيّه را منهزم ساخته بلاد ولاديمير و مسكو را آتش زدند سپس به طرف مملكت اوكرانيا سرازير شدند و آن سرزمين را هم زيرورو كرده در سال 638 بر كيف پايتخت آن دست يافتند و به اين ترتيب تمام روسيّه را تحت استيلاى خود آوردند و روسيه از اين تاريخ تا دو قرن و نيم ديگر ( 636 - 886 ) در تحت تسلط مغول و محكوم حكم و ادارهء ايشان بود .\r\n\r\n","description":"","footnote":"","page_name":" 471 ","page_number":864},
  {"content":"\r\n\r\nبعد از فتح روسيه اردوى مغول دو دسته شدند يكدسته راه لهستان را پيش گرفتند و يك عدّه طريق مجارستانرا . قسمت اول سپاه متحدين آلمانى و لهستانى را در سال 639 مغلوب نموده شهر برسلو را مسخّر كردند و تا حدود برلين حاليّه و مملكت ساكس پيش تاختند ، دستهء دوم هم مقارن همين ايام مجارها را شكست داده شهر پست پاىتخت ايشان را گرفتند و تا نزديك وينه از طرفى و تا سواحل بحر آدرياتيك از طرفى ديگر جلو رفتند ولى از آن جهت كه مردم مجارستان يعنى مجارها ( هنگريها ) با مغول از يك نژاد بودند پس از يك سال مملكت ايشان را رها كرده به همان تبعيّت اسمى قناعت نمودند و چون خبر فوت اوگتاى نيز در اين موقع باروپا رسيد و سبتاى و باتو براى قوريلتاى انتخاب خان جديد بآسيا احضار شدند مغول از اروپا مراجعت كردند و نقشهء تسخير آلمان و اروپاى غربى بانجام نرسيد و اين نواحى از آسيب حملهء مغول محفوظ ماند .\r\n\r\nمرگ اوگتاى قاآن در 639\r\nاوگتاى قاآن در مدّت هفت سالى كه اردوى عظيم او بفتح اروپاى شرقى اشتغال داشتند تمام ايام خود را بعيش و كامرانى و شرابخوارگى گذراند و چون طبيعة سليم النفس و آرام بود بآبادى بلاد و اشاعهء عدل و احسان و جوانمردى پرداخت و بسيارى از خرابيهاى ايّام پدر را مرمّت كرد .\r\nبا اينكه تا اين عهد مغول هيچگاه پابند باقامت در يك نقطهء ثابت و داشتن محل و مكانى معيّن جهت قرار نبودند و اصلا كلمهء مغول مترادف با بيابان‌نوردى و خرابى بود اوگتاى قاآن بر اثر معاشرت با متمدّنين چينى و اويغورى و ايرانى بعمارت و آبادى علاقه بهمرساند و امر داد استادان و معماران چينى در سال 631 در يورت اردوباليغ در شمال مغولستان و دامنهء جبال قراقروم در محل يكى از شهرهاى خرابهء عهد تسلط اويغورها شهر جديدى به همان اسم اردوباليغ ساختند و آنجا را كه بعدها بمناسبت نزديكى بجبال قراقروم به همين نام موسوم گرديد پاىتخت خود قرار داد و برادران و پسران و شاهزادگان ديگر هم هر كدام در آن محل براى خود عمارتى بنا كردند .\r\n\r\n","description":"","footnote":"","page_name":" 472 ","page_number":865},
  {"content":"\r\n\r\nاوگتاى قاآن در مدّت اقامت در مغولستان غالبا بييلاق و قشلاق و شكار و عيش‌ونوش مشغول بود مخصوصا در شرب شراب افراط ميكرد و تقريبا دائم الخمر بود و همين حال روز بروز بيشتر موجب ضعف مزاج او ميشد تا آنكه بالاخره بر اثر همين كيفيّت در سال سيزدهم سلطنت خود يعنى در سنهء 639 وفات يافت .\r\nاوگتاى قاآن در مشرق زمين بكريمى و جوانمردى و جود و بخشش معروف است و حكايات بسيار از جود او مشهور شده و به همين مناسبت است كه او را حاتم آخر الزّمان لقب داده‌اند ، در عدالت و رعيت‌دوستى و ارفاق نسبت بمسلمين بر خلاف برادر خود جغتاى اشتهار دارد و در اين خصوص يعنى حمايت از مسلمين علىرغم برادر بقدرى معروف شده كه بعضى گفته‌اند كه اوگتاى قاآن باطنا مسلمان بوده است .\r\n\r\nسلطنت گيوك خان ( 639 - 647 )\r\nپسر بزرگتر اوگتاى قاآن يعنى گيوك در سال فوت پدر در مغولستان نبود و با اينكه اوگتاى او را باردو باليغ خواست قبل از آنكه بملاقات پدر نايل شود اوگتاى زندگانى را وداع كرد و زوجهء قاآن يعنى توراكينا خاتون زمام اختيار سلطنت را تا آنكه تكليف جانشينى اوگتاى معلوم شود در دست گرفت .\r\nما بين بزرگان خاندان چنگيزى بر سر تعيين جانشين اوگتاى اختلاف بروز كرد . از طرفى باتو پادشاه خانات روسيّه و دشت قبچاق كه در ميان مغول اعتبار و نفوذى داشت ميخواست سلطنت از خانوادهء اوگتاى بيرون رود و از طرفى ديگر پاره‌اى طرفدار سلطنت پسر دوّم اوگتاى و جمعى نيز هواخواه پادشاهى نوادهء او بودند .\r\nامّا توراكينا خاتون كه زنى مدبّره و زيرك و با سياست بود تمام مساعى خود را صرف حفظ تاج و تخت جهت پسر خود گيوك كرد و مدّت چهار سال و كسرى ( 639 - 644 ) در مقابل مانع‌تراشيهاى باتو كه قوريلتاى را بتعويق ميانداخت و مخالفين\r\n\r\n","description":"","footnote":"","page_name":" 473 ","page_number":866},
  {"content":"\r\n\r\nديگر مقاومت نمود و بكوتاه كردن دست دشمنان و جلب قلوب لشكريان مشغول شد و براى رسميت دادن سلطنت پسر خود گيوك و تشكيل قوريلتاى بجميع ممالكى كه تحت استيلاى مغول آمده بودند ايلچيان فرستاد و سلاطين و امرا و بزرگان آن نواحى را بمغولستان احضار نمود تا در سال 644 به اين كار توقيف يافت .\r\nگيوك خان بر خلاف پدر مردى جنگجو و مملكت‌گير بود و بكشورگشائى و غارتگرى ميل تمام داشت و بجدّ خود چنگيز بيشتر شبيه بود تا بپدرش اوگتاى .\r\nبه همين جهت همين كه بر تخت خانى مستقرّ گرديد امر داد كه شاهزادگان و امرا ياساى چنگيزيرا محترم شمارند و از تحريف و تصرّف در آن خوددارى نمايند و براى تسخير چين جنوبى و بقيهء ممالك اسلامى و سركوبى باتو تهيهء لشكر ببينند ، سبتاى بهادر سردار معروف را با يك نفر ديگر روانهء چين جنوبى كرد و ايلچيكتاى ( ايلچيكداى ) فاتح هرات را هم بجاى بايجو مأمور ايران نمود و خود نيز بعزم دفع باتو عازم قلمرو او گرديد ولى همين كه ببيش باليغ رسيد اجل گريبان او را گرفت و پس از يكسال و كسرى قاآنى در 9 ربيع الاخر 647 مرد ، مادر او توراكينا خاتون نيز چند ماه قبل از او وفات يافته بود .\r\nتوراكينا خاتون پيرو آئين مسيح بود و از كودكى اتابكى يعنى مواظبت و تربيت پسر خود گيوك را بامير قداق عيسوى واگذاشته بود گيوك بعد از رسيدن بمقام خانى چينقاى مشاور عيسوى پدر خود را نيز مقرّب كرد و مقام وزارت داد و اين دو نفر مزاج خان را بمساعدت با عيسويان برگرداندند و رعاياى عيسوى ممالك مغول مثل ارامنه و گرجيها و سريانىها و روسها طرف ملاحظه و مورد توجّه خان قرار گرفتند و اطباى ايشان در دربار نفوذ كلى يافتند و بعضى از آداب مسيحى در ميان مغول شايع شد و گيوك بر اثر همينگونه احساسات با ارامنه عقد اتحاد بست و گويا قصد او از اين اتحاد حملهء بممالك اسلامى شام و مصر بود چه او بواسطهء ضعف و علت مزاج و عادت بشرب شراب شخصا نميتوانست درست بكارها رسيدگى كند و قداق و چينقاى چرخ امور را ميگرداندند و آتش دشمنى با مسلمين را دامن ميزدند .\r\n\r\n","description":"","footnote":"","page_name":" 474 ","page_number":867},
  {"content":"\r\n\r\n\r\nسلطنت شعبه دوم خاندان چنگيزى منگو قاآن ( 648 - 657 )\r\nچون گيوك خان وفات يافت بار ديگر اضطراب در احوال مغول حاصل شد و بر سر انتخاب قاآن بين بزرگان ايشان اختلاف بروز كرد و زوجهء او بنابر رسم مغول بنيابت سلطنت قيام نمود تا قوريلتاى تشكيل شود و جانشين گيوك از طرف شاهزادگان و امراى تاتار معين گردد .\r\nما بين اين زن و سرقويتى بيگى زوجهء عيسويّهء تولوى خان كه برادرزادهء اوانگ - خان آخرين پادشاه قوم كرائيت بود و بزرگ‌ترين خاتون مغول محسوب ميشد بر سر تعيين جانشين گيوك نزاع درگرفت چه زوجهء گيوك ميخواست برادرزادهء شوهر خود را بقاآنى برساند در صورتى كه سرقويتى اين مقام را براى اولاد خود طالب بود .\r\nعاقبت باتو پسر جوجى پادشاه خانات قبچاق و روسيه از بزرگان و شاهزادگان مغول دعوت نمود كه بدشت قبچاق بيايند و در آنجا تكليف جانشينى گيوك را معين نمايند .\r\nپسران اوگتاى و گيوك و جغتاى شخصا زيربار قبول اين دعوت نرفتند و از جانب خود نمايندگانى پيش باتو فرستادند ولى سرقويتى پسران خود را نزد باتو فرستاد و گفت چون باتو بر جملهء شاهزادگان آقاست « 1 » اطاعت فرمان او بر همه واجب است و تجاوز از آن جايز نيست .\r\nسرقويتى مادر چهار پسر معتبر تولوى است كه مثل چهار پسر معتبر چنگيز\r\n\r\n\r\n","description":"","footnote":"\r\n( 1 ) - آقا بمغولى يعنى برادر بزرگتر در مقابل اينى كه بمعنى برادر كوچكتر است و مجموع آقا واينى يعنى عموم شاهزادگان مغول از برادران كوچك و بزرگ و برادرزادگان و اعمام و بنى اعمام\r\n","page_name":" 475 ","page_number":868},
  {"content":"\r\n\r\nاركان عمدهء مملكت و بر روى هم بزرگترين شاهزادگان مغولند به ترتيب ذيل :\r\nهولاگو قوييلاى و اريق‌بوكا و منگو\r\nما بين منگو كه در عهد اوگتاى بمعيّت گيوك و باتو مأمور فتح روسيه و ممالك اروپاى شرقى شده بود و باتو كه همواره خيال برانداختن اوگتاى را داشت كمال موافقت موجود بود . با توهّم به همين علت منگو را كه شاهزاده‌اى زيرك و كافى بود در قوريلتائى كه جهت انتخاب جانشين گيوك تشكيل يافت به اين سمت برگزيد و به اين ترتيب سلطنت شعبهء اوّل خاندان چنگيزى يعنى اولاد اوگتاى قاآن برافتاد و جانشينى چنگيز بفرزندان تولوى كه شعبهء دوّم خاندان او باشند منتقل گشت .\r\nدر شورائى كه باتو منگو را بمقام قاآنى برگزيد چون جميع شاهزادگان و امراى مغول حضور نيافته بودند قرار شد كه در سال نوقوريلتاى بزرگى تشكيل دهند و كليهء شاهزادگان و بزرگان مغول جهت رسميت دادن مقام منگو حاضر شوند .\r\nجماعتى از پسران اوگتاى و گيوك و فرزندان جغتاى به اين بهانه كه نبايد سمت قاآنى از خاندان اگتاى و گيوك بيرون رود با اين طرح مخالفت ميكردند و غالبا نمايندگانى پيش باتو ميفرستادند و از ترتيبى كه پيش آمده بود اظهار نارضامندى مىنمودند .\r\nمدّت دو سال گفتگو بين باتو و منگو و سرقويتى از طرفى و مخالفين از طرفى ديگر به طول انجاميد دو سال گفتگو بين باتو و منگو باستظهار باتو در ذى - الحجهء سال 648 منگو را در حدود قراقروم بتخت خانى رسما انتخاب كردند و با اينكه جمعى از مخالفان از حضور در قوريلتاى ابا نمودند انتصاب منگو بتخت قاآنى رسميت گرفت .\r\nبعد از آنكه مخالفين منگو از واقعهء رسميت يافتن سلطنت او مستحضر گرديدند درصدد توطئه بر خلاف او برآمدند .\r\nخان جديد رؤساى ايشان را دستگير نمود و شخصا بتفحّص احوال و كشف توطئه آن طايفه قيام نمود و همگى را بوسيلهء حبس و بند و قتل سياست نمود .\r\n\r\n","description":"","footnote":"","page_name":" 476 ","page_number":869},
  {"content":"\r\n\r\nمنگو قاآن در مملكتدارى بىنهايت مواظب رعايت مقررات ياساى چنگيزى و آداب و مراسم مغول بود ولى چون در عهد او بواسطهء طول معاشرت و آميزش با متمدّنين ممالك مغلوبه صلابت و خشونت اوليه خوانين مغول اندكى تخفيف يافته و نظر ايشان در ترتيب ادارهء ممالك و معاملهء با ملل مغلوبه و رعايا وسعت حاصل كرده بود روش او عادلانه‌تر و بقواعد و اصول سياست و مملكتدارى و اداره و انتظام سلاطين متمدّن نزديكتر گرديد .\r\nخود او از ادامهء شرب شراب كناره گرفت و مالياتها را تخفيف داد و براى لشكريان و اتباع خود مقررى معين ترتيب داد ، در ترفيه حال مردم كوشيد و امر داد كه عمال دولتى و مأمورين بر خلاف سابق چهارپايان مردم را باجحاف و تعدى نگيرند و زياده بر آنچه مقرر گرديده از رعايا بظلم نستانند از ايران يك عدّه از فضلاى ايرانيرا بمغولستان برد و براى ادارات و ديوانهاى قراقروم امر داد لغتى از السنهء فارسى و چينى و اويغورى و تنگغوتى نوشتند .\r\nحكومت قسمت شرقى ممالك مغول يعنى ختاى و چين را بمحمود يلواج سپرد و تركستان و ماوراء النهر و بلاد اويغور و فرغانه و خوارزم را بپسرش امير مسعود واگذاشت و اين پدر و پسر همه وقت موجب رونق حكومت اولاد چنگيز بودند و بسيارى از خرابىها را مرمت كردند مخصوصا ممالك اسلامى در تحت حكومت امير مسعود كه از زمان اوگتاى اين سمت را داشت دوباره آبادى و اعتبار گرفت و حسن اداره و سلوك خوب او با بقية السيف مردم ستمديدهء اين ممالك بار ديگر آنها را بر سر زندگانى اول آورد و شهرهاى ويران رو بعمارت گذاشت .\r\nمنگو قاآن‌كه تربيت‌شدهء مادر مدبّرهء خود بود مثل آن زن نسبت بعموم اديان مختلفهء معمول ممالك مغول همه وقت رعايت جانب احترام را ميكرد و با اينكه مادر او آئين مسيح داشت علماى دين عيسى و مذاهب بودائى و تائوئى و اسلام همه در پيش او يكسان بودند ، همه را محترم ميداشت و بقدرى بايشان آزادى داده بود كه در حضور او با يكديگر بمناظرات و احتجاجات مذهبى ميپرداختند و آزادى\r\n\r\n","description":"","footnote":"","page_name":" 477 ","page_number":870},
  {"content":"\r\n\r\nمسلمين تا حدّى رسيد كه در بعضى بلاد علنا در خطبه‌ها نام خليفهء بغداد را ذكر مى كردند و دوام دولت منگو را نيز در ضمن ميخواستند .\r\nدر عهد سرقويتى و پسرش منگو رفت‌وآمد بين ممالك عيسوى اروپا و آسيا و دربار مغول زياد شد و علت اين مسئله اين بود كه عيسويان در اين ايام در شام و مصر با مسلمين بجنگهاى صليبى مشغول بودند و از سلطان صلاح الدين ايّوبى و برادر زادگان او ضربتهاى بسيار خورده ، براى آنكه با مغول كه به نظر ايشان دشمن اسلام بشمار مىآمدند روابطى نيكو داشته باشند چند بار سفرائى بدربار خان تاتار فرستادند و منگو قاآن باصرار همين عيسويان عاقبت تعهد كرد كه در مساعدت با عيسويان و فرستادن قشونى براى جنگ با مسلمين بكوشد مأموريت هولاگو و انقراض خلافت بنى عباس به شرحى كه عنقريب خواهيم داد تا حدّى بر اثر همين تعهد بوده است .\r\nمنگو قاآن در سال دوم سلطنت خود پس از مرتّب كردن امور ادارى و فراغت از جانب اوضاع داخلى مملكت خود درصدد كشورگشائى برآمد و مصمم شد كه فتح ممالكى را كه هنوز كاملا گشوده نشده بود بانجام رساند به اين عزم برادر كوچكتر خود هولاگو را مأمور دفع اسماعيليه و مطيع ساختن خليفهء بغداد كرد و قوبيلاى برادر ميانهء خويش را بتسخير چين جنوبى فرستاد .\r\nقوبيلاى در سال 654 بفتح چين جنوبى رفت و منگو هم سال بعد به او پيوست و دو برادر قسمت مهمى از اين كشور را گشودند ليكن منگو از بدى آب و هوا مريض شد و در سال 657 مرد و قوييلاى خود را قاآن خواند و شهر پكينگ را بنام خان باليغ يعنى مقرّ خان پايتخت خود قرار داد سپس تمام چين جنوبى و هند و چين و جاوه و ژاپن را هم مسخر نمود و مؤسس سلسلهء مغولان چين گرديد .\r\nخوانين مغول ايران يعنى برادرش هولاگو و برادرزاده‌اش ابقا خان چنان كه خواهيم ديد در تمام مدت سلطنت قوبيلاى قاآن خود را مطيع و فرمانبردار او دانسته از تحت امر و تبعيت او سرنپيچيدند و روابط دوستانه و برادرانه هميشه بين ايشان بر قرار بود و در مواقع احتياج به يكديگر كمك نيز ميدادند چنان كه در موقع فتح عراق\r\n\r\n","description":"","footnote":"","page_name":" 478 ","page_number":871},
  {"content":"\r\n\r\nعرب و بغداد قوبيلاى چندين دسته سپاهى بكمك هولاگو فرستاد و هولاگو نيز پس از تسخير دار الخلافه نصف غنايمى را كه از غارت آن شهر بدست آورده بود بخان باليغ پيش برادر بعنوان هديّه و پيشكش روانه داشت .\r\nقوبيلاى قاآن بطور كلى مملكتدارترين سلاطين مغول است چه پس از فتح چين فورا بترميم خرابىهائى كه از لشكركشىهاى مغول نتيجه شده بود پرداخت علما و ادبا و اهل حرف و صنايع را كه متوارى گرديده بودند جمع‌آورى نمود و بادامهء مشاغل خود واداشت ، راههاى متعدّد ساخت و كاروانسراها در هر نقطه انشاء كرد و ترتيب چاپار منظمى براى عموم ممالك خود داد ، زراعت را ترقّى بخشيد ، براى رعايت حال ضعفا و پيرمردان دار العجزه‌ها ايجاد نمود شخصا مردى آزادمنش بود و با اينكه بآئين بودائى و كنفوسيوسى و عيسوى و اسلام غالبا در دربار او مجلس مناظره و مباحثه داشتند و بفرمان او قسمتى از قرآن و انجيل و توراة و تعليمات بودا را به زبان مغولى ترجمه كردند .\r\nامر تجارت نيز در عهد قوبيلاى قاآن رونق بسيار گرفت و در عهد او بود كه دو نفر برادر معروف ونيزى مافيوپولو « 1 » و نيكوپولو « 2 » بدربار او آمدند و پسر اين دومى يعنى ماركوپولو « 3 » است كه طرف محبت قوبيلاى قاآن قرار گرفته و مدّت بيست سال از جانب اين پادشاه مصدر مشاغل مهمه از حكومت ايالات چين و ادارهء امور گمرك و سفارت و غيره شده و در نتيجهء آشنائى عميق باحوال ممالك قوبيلاى قاآن پس از مراجعت باروپا ( در سال 695 ) شرح سفر خود را براى يكى از دوستان خود نقل كرده و او آنها را كه حاوى اطلاعات نفيسى راجع باحوال كليهء ممالك مغول در آن عصر است جمع و منتشر ساخته است .\r\nاز امور مهمهء عهد قوبيلاى قاآن رفت‌وآمد تجار مسلمان بچين . نفوذ پيدا كردن ايرانيها در دستگاه او و انتشار زبان فارسى است در چين ، اين پادشاه در موقعى كه ميخواست بلاد مستحكمهء چين جنوبى را بگشايد از ايران و شام معروفترين\r\n\r\n\r\n","description":"","footnote":"\r\n( 1 ) -  Maffio Polo \r\n( 2 ) -  Nicco Polo \r\n( 3 ) -  Marco Polo \r\n","page_name":" 479 ","page_number":872},
  {"content":"\r\n\r\nمهندسين را براى ترتيب منجنيق و عرّاده‌هاى جنگى خواست و در اردوى خود همراه داشت از ايرانيهاى ماوراء النهر و خراسان هميشه عدّه‌اى در دربار او بودند و يكعدّه از اين جماعت از همان مردم بودند كه مغول در موقع فتح ماوراء النهر و ايران آنها را بعنوان صنعتگرى و اهل حرفه بمغولستان كوچانده بودند و شمارهء اين قبيل مردم باندازه‌اى بود كه در پاره‌اى نقاط به شكل وطن اولى خود شهرى تازه ساخته بودند . در ميان امراى قوبيلاى قاآن و عمال ادارى او در چين يك عدّه از ايشان ايرانى بوده‌اند و نفوذ ايشان تا آن حد بوده كه اين خان پس از محمود يلواج وزارت خود را بيك نفر از ايشان داد كه عنوان او سيّد اجلّ بوده و او مدت بيست و پنج سال ( 658 - 683 ) اينمقام را داشت تا فوت كرد و در زمان اين وزير مدبّر بود كه قوبيلاى قاآن ترتيب پول كاغذى معروف به چاو را در چين داد و تا مدتى كه اين شخص بوزارت باقى بود چاو به خوبى در سراسر چين رواج داشت و ترتيب دخل و خرج مملكت منظم بود .\r\n\r\n","description":"","footnote":"","page_name":" 480 ","page_number":873},
  {"content":"\r\n\r\n\r\nفصل چهارم لشكركشى هولاگو بايران و انقراض خلافت عباسى\r\nبعد از فتح خوارزم جوجى فاتح اين بلاد حكومت مملكت اصلى خوارزمشاهيان را بيكى از سرداران مغولى خود سپرد و او چون اوگتاى بقاآنى رسيد بامارت خراسان و مازندران نيز برقرار گرديد .\r\nاز اين تاريخ تا سى و پنج سال وضع حكومت ايران و ادارهء آن تحت استيلاى مغول به اين شكل بود كه خانان تاتار جهت ادارهء اين ديار و سردارى سپاه مقيم آن يك نفر را مستقيما از مغولستان بعنوان حاكم ميفرستادند و اين حكام بدستيارى عمال و دبيران ايرانى بجمع ماليات و ادارهء امور كشورى و دفع مخالفين قيام ميكردند و از جملهء همين دبيران ايرانى است بهاء الدّين محمّد جوينى كه از حدود 630 از طرف حاكم مغولى خراسان مأمور ادارهء امور مالى و جمع عايدات بوده يا باصطلاح آن ايام سمت صاحبديوانى داشته است . بهاء الدين جوينى را اوگتاى قاآن در سال 633 بصاحبديوانى كل ممالك مغول برگزيد و او تا سال 651 كه سال فوت اوست همواره اين مقام جليل را در عهده داشت مخصوصا قسمت ايام حكومت امير ارغون بر ايران كه از 641 تا 654 طول كشيده بهاء الدين جوينى در نهايت قدرت ميزيسته و هر وقت كه ارغون بقراقروم بدربار خان مغول ميرفته او از اين امير در حكومت كفالت و نيابت ميكرده است .\r\n\r\n","description":"","footnote":"","page_name":" 481 ","page_number":874},
  {"content":"\r\n\r\nدو پسر بهاء الدّين جوينى يعنى شمس الدّين محمّد و علاء الدّين عطاملك ممدوحين شاعر بزرگوار سعدى كه هر دو از كافيان رجال عهد مغول و از منشيان بزرگ زبان فارسيند بتدبير پدر در دستگاه ارغون داخل شدند و چون در سال 654 هولاگو بايران آمد و ارغون به خدمت او پيوست شمس الدّين محمّد و عطاملك نيز خدمت هولاگو را پذيرفتند .\r\n\r\nمأموريت هولاگو و دفع اسماعيليه ( 651 - 654 )\r\nبا اينكه مغول بيشتر ممالك اسلامى را در زير سمّ ستور خود پايمال كرده و مردم آن را بقبول اطاعت و ايلى وادار نموده بودند هنوز در قسمت غربى آسيا اسلام چنان كه بايد مغلوب نشده بود و مراكزى وجود داشت كه مغول تا اين تاريخ نتوانسته بودند بر آنها دست يابند .\r\nاز يك طرف در تمام قهستان و رودبار الموت و دره‌هاى جنوبى سلسلهء البرز فدائيان اسماعيلى قلاع مستحكمى داشتند كه پناهگاه جماعتى مجاهد خنجرزن بود و اين جماعت به شرحى كه در تاريخ سلاجقه و خوارزمشاهيان ديده شده از يك قرن و نيم قبل در اين حدود قوّت و قدرتى داشتند و بيواسته اسباب آزار و زحمت مخالفين خود را فراهم ميساختند .\r\nاز طرفى ديگر خلافت اسمى بنى عبّاس در بغداد بجا بود و با اينكه خليفه هيچگونه اقتدار و اعتبارى نداشت باز چون بر مسلمين رئيس و امير المؤمنين شناخته ميشد صاحب نفوذ روحانى بشمار ميرفت و ممكن بود كه بوسيله اشاره و صدور حكم بعضى از امراى مطيع را باسم حفظ خلافت و دفاع اسلام بجنبش بياورد .\r\nاز اين دو امر گذشته مصر و شام هنوز بدست سلاطين ايّوبى بود و مغول مجال نكرده بودند بر آن نواحى استيلا يابند و سلاطين اين دو ناحيه هم بشرحيكه سابقا\r\n\r\n","description":"","footnote":"","page_name":" 482 ","page_number":875},
  {"content":"\r\n\r\nگفتيم از مدّتى پيش گرفتار كشمكش با عيسويان اروپا و صليبيون بودند و با اقوام فرنگ جهاد ميكردند .\r\nمغول كه كاملا به حال نفاق بين مسلمين آشنائى داشتند درصدد برآمدند كه اسماعيليّه و بنى عبّاس را از ميان بردارند و آخرين ممالك اسلامى قسمت غربى آسيا را نيز تسخير كنند . كسانى كه مغول را در انجام اين مقصود كمك ميكردند يكى مسلمانهاى رعيّت مغول بودند كه از ظلم و جور ملاحده بجان آمده و بهر وسيله بود قلع مادّه فساد ايشانرا آرزو ميكردند ، ديگر ارامنهء كه بعلّت كينهء مذهبى با مسلمين تابع خلفاى عبّاسى ميخواستند مغول بغداد را بگيرند و مسلمين مصر و شام را كه با عيسويان صليبى جهاد ميكنند مغلوب نمايند و اسلام را براندازند .\r\nهولاگو كه مادرش سرقوىتى عيسويّه بود و زوجه‌اش دوقوز خاتون نيز بمذهب مسيح ايمان داشت با لشكريانى كه اكثرشان از طوايف عيسوى مغول يعنى از اقوام كرائيت و نايمان و اويغور بودند در آخر سال 651 به طرف ايران حركت نمود .\r\nمركز عمدهء اسماعيليّه كوههاى ولايت طالقان و رودبار و الموت بود در اين حدود قريب پنجاه قلعهء مستحكم وجود داشت كه اسماعيليان آنها را بتصرّف خود آورده بودند و مشهورترين آنها سه قلعه بوده الموت و ميمون‌دز و لنبه‌سر و الموت بمنزلهء پايتخت و دار الملك اسماعيليان ايران حساب ميشد و آن تا شهر قزوين شش فرسخ بيشتر فاصله نداشت .\r\nغير از رودبار الموت اسماعيليان در ولايت قومس ( سمنان و دامغان حاليّه ) و قهستان نيز قلاع استوار متعدّد داشتند . ادارهء اين قلاع كه بيكصد و پنجاه ميرسيده با يكنفر حاكم بود كه او را محتشم ميگفتند .\r\nاسماعيليّه در عهد چنگيز از در طاعت نسبت بمغول درآمده بودند و جلال الدين حسن پيشواى ايشان قبل از هريك از امراى ايران فرمان چنگيز را پذيرفته بود و در عهد جلال الدّين منكبرنى هم بطريق غيرمستقيم اسباب پيشرفت كار مغول شده بودند ولى در اين تاريخ از جادهء فرمان‌بردارى منحرف گرديده و در يكى از حملاتى هم كه مغول بقلاع ايشان كرده يك نفر از سران آن قوم را بقتل آورده بودند .\r\n\r\n","description":"","footnote":"","page_name":" 483 ","page_number":876},
  {"content":"\r\n\r\nبا وجود تاخت‌وتازهاى جرماغون و بايجو در حدود عراق و چند بار زد و خورد با سپاه خليفهء بغداد مغول بتسخير دار الخلافه و يا لااقل بمطيع ساختن خليفه موفق نيامده بلكه شكست نيز يافته بودند و اين قضيه هم بر خان مغول و سران سپاهى او سخت گران ميآمد چنان كه بايجو از خليفه المستعصم باللّه پيش منگوقاآن شكايت كرد و در دفع او يارى طلبيد .\r\nبنابراين مقدّمات منگوقاآن تصميم گرفت كه لشكرى فراوان بايران روانه دارد تا از يك طرف شرّ ملاحدهء اسماعيلى را دفع كنند و از طرفى ديگر خليفهء بغداد را از ميان برداشته راه تسخير ممالك شام و مصر را بازنمايند . منگو قاآن بعد از مشورت با سران مغول برادر كوچكتر خود هولاگو را كه در اين تاريخ بيش از سى و شش سال نداشت نامزد اين مأموريّت مهمّ نمود و امر داد كه با 120000 نفر از سپاهيان زبدهء چنگيزى و جمعى از شاهزادگان و امراى بزرگ تاتار به طرف ايران حركت كند و از كنار شطّ جيحون تا اقصى بلاد مصر را تحت امر مغول بياورد . هولاگو در ربيع الاوّل سال 651 از اردوى منگو قاآن به طرف جيحون سرازير گرديد و چون خود در حركت شتاب زياد نداشت يكى از امراى عيسوى اردوى خويش كيتوبوقا را با 12000 نفر مقدمة روانهء حدود قهستان و رودبار كرد و خود در تاريخ 653 به شهر سمرقند رسيد .\r\nكيتوبوقا سال بعد بقهستان آمد و بتاخت‌وتاز در آن حدود و خراب كردن قلاع اسماعيليّه مشغول شد و بعضى از آن حصارها را گشود سپس با 5000 سواره و 5000 پياده به طرف دامغان حركت كرد و يكى از قلاع مستحكم اسماعيليان يعنى گردكوه يا دزگنبدان را كه تا دامغان سه فرسخ فاصله داشت محصور نمود و امر داد تا در اطراف آن خندق كندند و جمعى از لشكريان تاتار را آنجا گذاشته خود بتسخير قلاع رودبار و طارم شتافت .\r\nمحصورين گرد كوه بر مغول شبيخون كردند و قريب صد نفر از ايشانرا كشتند و بكمك‌هائى كه از جانب علاء الدّين محمّد جانشين جلال الدّين حسن پيشواى\r\n\r\n","description":"","footnote":"","page_name":" 484 ","page_number":877},
  {"content":"\r\n\r\nايشان ميرسيد مستظهر شده در مقابل حملات مغول مقاومت سخت بخرج دادند و لشكريان كيتوبوقا با اينكه بسيارى از قلاع اسماعيليّه را گرفتند بگشودن گردكوه توفيق نيافتند .\r\nخداوند علاء الدّين محمّد ( 618 - 653 ) پيشواى اسماعيليّهء ايران را كه كفايت و عقل پابرجائى نداشت و بيشتر ايّام را بفسق و مستى ميگذراند پسر او ركن الدّين خورشاه در سال 653 بتوسط يكى از حاجبان بقتل آورد و خود بمقام پدر برقرار و پيشواى كلّ ملاحدهء ايران و شام گرديد .\r\nمحتشمى قهستان را در اين تاريخ ناصر الدّين عبد الرّحيم داشت و او مردى كريم و فضل‌دوست و فلسفى مشرب و طالب ترجمهء كتب حكمتى از عربى به فارسى بود و فضلا را بدربار خود جلب ميكرد .\r\nدر موقعى كه كيتوبوقا مشغول تسخير قلاع رودبار و قهستان بود هولاگو بماوراء النّهر رسيده در خارج سمرقند اقامت گزيده بود . در اين محل از طرف امير مسعود بيك پذيرائى شايان از او به عمل آمد و هولاگو پس از چهل روز اقامت در آن حدود اردوى خود را به شهر كش انتقال داد و در اين شهر امير ارغون حكمران ايران شرقى و ملك شمس الدّين كرت پادشاه هرات و فيروزكوه و غرجستان برسم اطاعت به خدمت او رسيدند و مورد مرحمت قرار گرفتند .\r\nدر رسيدن بطوس هولاگو ملك شمس الدّين كرت را برسم رسالت پيش ناصر الدّين محتشم قهستان فرستاد و او را بقبول فرمان خود خواند . ناصر الدّين كه در اين تاريخ پيرمردى ضعيف بود بهمراهى ملك شمس الدّين بحضور هولاگو رفت و تسليم گرديد . هولاگو نيز او را محترم داشت و بحكومت شهر تون فرستاد خواجه نصير الدين طوسى كتاب معروف اخلاق ناصرى را بنام اين ناصر الدّين محتشم تأليف كرده است .\r\n\r\nتسخير الموت و انقراض اسماعيليه در 654\r\nكيتوبوقا در طوس به خدمت هولاگو رسيده احوال قلاع اسماعيليّه و ركن الدّين خورشاه را بعرض او رسانيد و هولاگو شخصا تصميم گرفت كه بقيهء آشيانه‌هاى فدائيان را هم مسخّر سازد و بساط آن جماعت را برچيند . به اين تصميم به طرف\r\n\r\n","description":"","footnote":"","page_name":" 485 ","page_number":878},
  {"content":"\r\n\r\nخرقان و بسطام حركت كرد و از بسطام دو نفر نماينده پيش خورشاه فرستاده او را بتسليم خواند و از هيبت و شوكت خود ترساند خورشاه بصوابديد خواجه نصير الدّين طوسى كه در اين موقع در ميمون‌دز بود حاضر بقبول اطاعت شد و برادر خود را با نماينده‌اى به خدمت هولاگو فرستاد و براى تسليم خود يك سال مهلت خواست . چون هولاگو دانست كه خورشاه راه طفره و نفاق ميرود از سه طرف قلاع او را در محاصره گرفت و در اواخر رمضان 654 بر معابر سخت بين رودبار و طالقان مستولى گرديده قلعهء ميمون‌دز را كه دورادور آن شش فرسنگ بود محاصره نمود ولى به زودى فهميد كه تسخير اين قلعهء محكم كار آسانى نيست بخصوص كه زمستان در پيش بود و تهيهء سيورسات به سهولت امكان نداشت هولاگو بار ديگر خورشاه را باطاعت خواند و چون خورشاه ديد كه ديگر مقاومت امكان ندارد در تاريخ اوّل ذى القعده سال 654 از قلعه به زير آمده در حضور هولاگو زمين خدمت بوسيد و دورهء اقتدار 177 سالهء اسماعيليان به اين ترتيب بانتها رسيد .\r\nهولاگو با خورشاه باحترام تمام رفتار كرد و امر داد كه كسان او قلعهء ميمون‌دز را با قريب صد قلعهء ديگر از اسماعيليان كه در آن حوالى و در قهستان بود خراب نمودند فقط از اين ميان سه حصار گردكوه و لنبه‌سر و الموت دست از مقاومت برنداشتند عاقبت گردكوه بعد از بيست روز تسليم شد و لنبه‌سر يك سال پايدارى نمود ولى چون و با در ميان سكنهء آن بروز كرد مستحفظين تاب نياورده بقبول اطاعت و گشودن درهاى حصار ناچار شدند . حصار الموت نيز پس از سه روز پايدارى بتصرّف هولاگو درآمد و اين آخرين پناهگاه فدائيان اسماعيلى نيز بچنگ تاتار افتاد .\r\nمغول داخل آشيانهء اصلى حسن صباح و پيروان او شدند و آلات جنگى و منجنيق‌ها را شكستند و اموال و خزاين ايشان را بتاراج بردند مخصوصا بر كتابخانهء بسيار نفيسى كه اسماعيليان در طىّ سالهاى متمادى در الموت تأسيس كرده بودند و آوارهء اشتهار و اهميّت آن در عالم پيچيده بود دست يافتند و هولاگو امر بنا بود كردن آن داد . عطاملك جوينى كه در اين سفر همراه بود از هولاگو اجازه گرفت كه بمطالعهء\r\n\r\n","description":"","footnote":"","page_name":" 486 ","page_number":879},
  {"content":"\r\n\r\nآن كتب پردازد تا نفايس و كتب مفيدهء آن را جدا كند و بقيّه را كه متعلّق باصول و فروع دين اسماعيلى است بسوزاند و چنين نيز كرد .\r\nبعد از آنكه ركن الدّين خورشاه چند روزى در اردوى هولاگو ماند و از طرف او بهمخوابگى با يكى از شاهزاده خانمهاى مغولى سرافراز گرديد باستدعاى خود روانهء خدمت منگو قاآن گرديد ولى منگو او را به خدمت نپذيرفت و چون مردم گردكوه هنوز كاملا سر تسليم پيش نياورده بودند او را بازگردانيد تا آن قلعه را كاملا به اختيار هولاگو بگذارد و پيروان نافرمان خود را مطيع كند . خورشاه به طرف ايران برگشت و در كنار جيحون بدست همراهان مغولى خود بقتل رسيد ( 655 ) .\r\n\r\nفتح بغداد و انقراض خلافت عباسى ( 655 - 656 )\r\n\r\nخلافت المستعصم بالله ( 640 - 656 )\r\nخلافت عباسى را از سال 640 ببعد ابو احمد عبد اللّه ملقب به المستعصم بالله داشت و او كه سى و هفتمين و آخرين خليفه از خاندان عباسى است مردى بود متديّن و نيكوكار و آرام‌طبع و عفيف و خوش‌اخلاق و كتاب‌دوست و خوش‌خط ولى بيعزم و سست رأى و بىاطلاع از امور سياست و مملكتدارى اكثر ايام او بسماع اغانى و ملاقات زنان و مردم مسخره ميگذشت و يا روزگار خود را بدون استفادهء صحيح در كتابخانهء شخصى ميگذراند . با آنكه مغول در پشت دروازهء بغداد بودند بجاى تدبير كار ايشان بسلاطين اطراف نامه مينوشت و از ايشان نوازنده و سازنده ميخواست و فرومايگان را بزرگترين مشاغل دربارى و ديوانى خود و رياست و حكومت ميداد . درباريان او همه از اراذل تاس بودند و بر وجود خليفه استيلاى كامل داشتند و جز مؤيّد الدّين محمّد بن العلقمى وزير او بقيّه مردمى بيكفايت و سست‌عنصر و مغرض بودند و خليفهء بىتدبير را بهر طرف كه ميل ميكردند ميكشيدند و اسباب ضعف كارها\r\n\r\n","description":"","footnote":"","page_name":" 487 ","page_number":880},
  {"content":"\r\n\r\nرا فراهم ميساختند و در تمام مدّت پانزده سالى كه از ابتداى خلافت مستعصم تا رسيدن هولاگو بحدود بغداد گذشت ابدا بفكر چاره‌جوئى نيفتادند و از حال مردم خوارزم و ماوراء النهر و خراسان عبرت نگرفتند .\r\nدر زمان خلافت مستعصم مغول چند بار به طرف عراق آمدند ولى تا اوايل سال 656 هيچگاه موفّق بدست يافتن بر بغداد نگرديدند و اوّل موقعى كه در عصر اين خليفه بجانب بغداد آمدند در اوايل سال 643 بود .\r\nخليفه امر داد كه عساكر بغداد بر سبيل احتياط در خارج دار الخلافه حاضر مقابله باشند و در صورت پيش آمدن مخالفين جلوى ايشانرا بگيرند ، مغول نيز به خيال اينكه عدّهء عساكر خليفه زياد نيست به طرف بغداد بعجله پيش تاختند و خليفه يكى از فرماندهان قشون خود يعنى شرف الدين اقبال شرابى را بجلوى ايشان فرستاد .\r\nمغول در 17 ربيع الاخر سال 643 به اطراف بغداد رسيدند و لشكر خليفه بسردارى شرف الدّين اقبال شرابى و بكمك و دستور مؤيد الدين محمد بن احمد بن العلقمى وزير مستعصم بجهاد با مغول مشغول شدند و چون مغول در خود تاب مقاومت نديدند شبانه گريختند و بغداد در اين تاريخ از شرّ ايشان محفوظ ماند .\r\nما بين رجال دربارى و سران لشكرى خليفه هيچگونه حال وفاق و اتحاد وجود نداشت بلكه بر خلاف هريك در شكست كار ديگرى مىكوشيدند از اين گذشته ما بين اهالى بغداد هم منازعات مذهبى پيوسته شدّت داشت مخصوصا در سال 650 ميان شيعه و سنّى جنگ درگرفت و پسر بزرگ خليفه محلّهء شيعيان بغداد و مشهد امام موسى كاظم را بباد غارت داد و با اين حركت عموم شيعىمذهبان دار الخلافه را از بنى عباس متنفّر ساخت و مؤيد الدّين بن العلقمى وزير هم كه از شيعه بود از اين واقعهء از خليفه باطنا رنجيده و از او آزرده شد .\r\nدر موقعى كه حال بغداد اين بود هولاگو از عراق با سپاهى فراوان بهمدان آمد و در اين سفر بدر الدين لؤلؤ ( 616 - 657 ) صاحب موصل و اتابك ابو بكر بن سعد اتابك فارس و خواجه نصير الدّين طوسى و عطاملك جوينى نيز با او همراه بودند .\r\n\r\n","description":"","footnote":"","page_name":" 488 ","page_number":881},
  {"content":"\r\n\r\nهولاگو در دهم رمضان سال 655 از همدان ايلچيانى پيش خليفه روانه كرد و از او تقاضاى قبولى ايلى نمود و خواست كه خليفه شخصا به خدمت او بيايد و اگر اين كار ميّسر نشود فرمانده سپاه و ابن العلقمى و منشى خود را براى رساندن پيغامهاى هولاگو پيش او بفرستد . خليفه دو نفر فرستاده بهمدان روانه كرد و هولاگو را از قدرت خود ترسانده امر بمراجعت بخراسان داد و هولاگو هم از اين حركت سفيهانهء خليفه در خشم شد و چون مردم بغداد با سفراى او بزشتى رفتار كرده بودند سفراى خليفه را برگرداند و بار ديگر او را بقبول فرمان مغول نصيحت داد .\r\nخليفه پس از مراجعت سفراى خود از راه اضطرار هدايائى به خدمت هولاگو روانه داشت و در ضمن شرحى به او از سوءعاقبت كسانى كه بر بنى عباس شوريده‌اند پيغام داد و وخامت سرانجام يعقوب بن ليث صفارى و برادرش و سلطان محمّد سلجوقى و سلطان محمّد خوارزمشاه را به چشم او كشيد بتصوّر اينكه اين بيانات پوچ هولاگو را مرعوب ميسازد و از نيمهء راه برميگرداند در صورتى كه بر خلاف اين پيغامها بيشتر بر مراتب غيظ و غضب هولاگو افزود و او را بيش از پيش عازم حركت به طرف بغداد نمود .\r\n\r\nفتح بغداد\r\nدر حركت به سمت بغداد هولاگو ابتدا ايلات و امراى ساكن سرحدّى كوهستانهاى عراق را به دادن مال و بخشيدن حكومت با خود همدست كرد سپس چند نفر از شاهزادگان مغول را بهمراهى سونجاق‌نويان « 1 » از راه كردستان حاليّه و كيتوبوقا و چند سردار ديگر را از راه لرستان و خوزستان به طرف بغداد مأمور كرد و خود در اوايل ذى الحجهء سال 655 از راه كرمانشاه و حلوان عازم آن صوب گرديد .\r\nهولاگو يك مرتبهء ديگر از اسدآباد همدان بمستعصم پيغام فرستاده او را بحضور طلبيد . خليفه شرف الدّين بن الجوزى را پيش او فرستاد و باز همان وعد و وعيدهاى سابق را تجديد كرد و از هولاگو خواست كه از راه بازگردد و لشكريان خود را متفرّق سازد ، آنگاه هر مبلغى كه مقرّر نمايد خليفه ساليانه بحضور او بفرستد ،\r\n\r\n\r\n","description":"","footnote":"\r\n( 1 ) - يا سوغنجاق‌نويان\r\n","page_name":" 489 ","page_number":882},
  {"content":"\r\n\r\nهولاگو زيربار اين تكليف كه بوى نفاق از آن مىآمد نرفت و از كرمانشاه گذشته داخل عراق گرديد .\r\nموقعى كه هولاگو بدار الخلافه نزديك شد سونجاق و بايجو نيز بحدود بغداد رسيده و پس از شكست دادن طليعهء قشون خليفه از دجله گذشته بودند و كيتوبوقا نيز بلاد لرستان را گشوده و از جانب جنوب بعراق وارد شده بود . اين سه سردار از اواسط محرّم 656 دار الخلافه را در محاصره گرفتند و از اطراف بريختن سنگ و آتش و نفط بر آن پرداختند .\r\nمستعصم روز يكشنبه 4 صفر 656 با سه پسر خود و سه هزار نفر از سادات ائمه و قضاة و اكابر و اعيان بغداد از شهر خارج شده به خدمت هولاگو رسيد و هولاگو به ظاهر با او به نرمى سخن گفت و خليفه را امر داد تا بقيّة السيف مردم دار الخلافه را از استعمال اسلحه و جهاد با تاتار بازدارد . خليفه نيز چنين كرد و مردم دست از جهاد برداشتند و هولاگو ايشانرا ببهانهء سرشمارى بخارج بغداد كوچانده همگى را كشت و حكم داد كه از چهارم صفر بغداد را غارت كنند و در نهم صفر ببغداد وارد شد و مستعصم بدست خويش كليد خزائن پانصد سالهء اجدادى را در كف او نهاد و دفاين خويش را به او نمود .\r\nدر هجوم مغول ببغداد بيشتر ابنيه و عمارات آن از قبيل مقابر خلفا و مشهد امام موسى كاظم خراب گرديد و خلق بسيار بقتل رسيدند . عاقبت بعد از يك هفته هولاگو امر داد كه از قتل و غارت آن شهر دست برداشتند و چون هواى آن بد بود روز 24 صفر از بغداد خارج شد و مستعصم را بحضور طلبيد و او را در همان روز با پسر بزرگش ابو بكر بقتل رساند و پسر ميانهء او را نيز چند روز بعد كشتند و از بنى عبّاس بر هركس دست يافتند بقتل آوردند مگر پسر كوچكتر خليفه مباركشاه كه او را هولاگو بزوجهء خويش بخشيد و زوجهء هولاگو او را بخواجه نصير الدّين سپرد و خانمى مغولى به او دادند و به اين ترتيب دولت پانصد و بيست و پنج سالهء عباسى برافتاد و دستگاه خلافت بكلّى از ميان رفت . عدد مقتولين بغداد را بالغ بر 000 ، 800 نفر\r\n\r\n","description":"","footnote":"","page_name":" 490 ","page_number":883},
  {"content":"\r\n\r\nنوشته‌اند .\r\nبعد از قتل خليفه هولاگو ابن العلقمى را همچنان بعنوان وزارت ببغداد فرستاد و جهت آن شهر شحنه‌اى مغولى تعيين كرد و ايشان بآبادى شهر و ترميم خرابيها و كفن و دفن كشتگان مشغول شدند و هولاگو كمى بعد به سمت خانقين رجعت نمود ولى سرداران او حلّه و كوفه و نجف را گرفتند و چون مردم واسط مقاومت كردند مغول قريب 40000 نفر از ايشان را كشته بر آنجا استيلا يافتند و به طرف شوشتر و بلاد ديگر خوزستان سرازير گرديدند .\r\n\r\nمرگ هولاگو در 663\r\nبعد از تسخير بغداد هولاگو غنايمى را كه از غارت بغداد و بلاد ديگر بچنگ آورده بود بآذربايجان آورد ، قسمتى را در يكى از جزاير داخلى درياچهء كبودان ( اورميه ) در عمارت عالى كه در آنجا ساخته بود ذخيره نمود و قسمتى را به خدمت برادر خود منگو قاآن فرستاد سپس شهر مراغه را بپايتختى انتخاب نمود و خواجه نصير الدّين طوسى را امر داد تا آنجا ببناى رصدخانه و بستن زيجى مشغول شود . خواجه هم به يارى عدّه‌اى از دانشمندان زمان در سال 657 به اين كار مشغول شد و قريب پانزده سال از عمر خود را در اين راه صرف كرد و حاصل ملاحظات نجومى اين مدّت را كه در رصدخانهء مراغه انجام يافته بود اندكى پس از مرگ هولاگو يعنى در سال 663 در كتابى بنام زيج ايلخانى منتشر ساخت .\r\nاز وقايع مهمّ ايّام هولاگو پس از فتح بغداد لشكركشيهاى اوست بالجزيره و شام كه از همان سال تسخير دار الخلافه شروع شده و در نتيجهء آن الجزيره و بلاد حلب و دمشق را در سالهاى 657 و 658 گشوده و با اينكه خيال فتح مصر را نيز در سر داشته بعلّت رسيدن خبر فوت منگو قاآن از شام برگشته و به همان طلب اطاعت از مصر قناعت ورزيده است .\r\nمصريان فرستادگان هولاگو را كشتند و در رمضان 658 در محلّ عين جالوت در فلسطين سردار مشهور هولاگو كيتوبوقا را باتمام همراهانش مغلوب و مقتول كردند\r\n\r\n","description":"","footnote":"","page_name":" 491 ","page_number":884},
  {"content":"\r\n\r\nو اين فتح بزرگ كه وهن عظيمى بشوكت هولاگو بود در تاريخ اهميّت بسيار دارد چه در حقيقت از اين تاريخ ديگر راه مصر و ممالك اسلامى افريقا و عربستان بر روى مغول بسته شد و بعدها هم هرچه در راه نيل به اين مقصود كوشش كردند بنتيجه‌اى نرسيدند .\r\nهولاگو كه در اين تاريخ در مغولستان بود از شنيدن خبر قتل كيتو بسيار متأسف و خشمناك شد و درصدد انتقام‌خواهى برآمد ليكن بعلّت حركت بركاى پسر جوجى و برادر باتو پادشاه دشت قبچاق به طرف ايران ناچار بجنگ او رفت و بركاى را در نزديكى دربند قفقاز مغلوب و پسر خود اباقا را روانهء دشت قبچاق نمود . بركاى در تاريخ 661 در شمال قفقاز اباقا را شكست داد و هولاگو بار ديگر مجبور شد كه در آذربايجان بماند تا براى دفع بركاى و تلافى مغلوبيّت اباقا تهيّه ببيند ولى پيش از انجام اين قصد در 19 ربيع الاوّل 663 در كنار نهر جيغاتو در آذربايجان جان سپرد و او را كه بيش از 48 سال نداشت در نزديكى دهخوارقان دفن كردند .\r\nدر موقعى كه هولاگو بتهيّهء لشكركشى بدشت قبچاق مشغول بود خبر جلوس قوبيلاى بتخت قاآنى بجاى منگو قاآن و تفويض سلطنت ممالك بين شطّ جيحون و مصر از طرف او بهولاگو رسيد . هولاگو هم فرمانروائى اين ممالك را بين پسران و امراى خويش تقسيم نمود از آن جمله حكومت عراق و خراسان و مازندران را بپسر بزرگتر خود اباقا يا ابقا داد ، فارس را بامير انكيانو ممدوح شيخ سعدى ، ممالك روم را به معين الدّين پروانه ، ارّان و آذربايجان را بپسر كوچكتر و الجزيره را هم بيكى از امراى خود سپرد .\r\nحكومت بغداد را از سال 657 هولاگو در عهدهء شمس الدّين محمد جوينى گذاشته بود و چون در حين حركت بجنگ بركاى بر وزير سابق خود متغيّر شد و او را كشت خواجه شمس الدّين را با لقب صاحبديوانى بوزيرى برگزيد و بغداد را ببرادرش علاء الدين عطاملك واگذاشت .\r\nهولاگو يكى از خوانين عمارت دوست مغول است و در حدود مراغه و درياچهء\r\n\r\n","description":"","footnote":"","page_name":" 492 ","page_number":885},
  {"content":"\r\n\r\nاورميه ورود جغاتو و كوه آلاتاغ ابنيه‌اى ساخته بحكمت و نجوم و كيميا نيز ميلى داشته مخصوصا مبالغى از ثروتى را كه از غارت ممالك اسلامى بچنگ آورده بود در راه كيميا بباد داده . هولاگو شخصا مذهب بودائى داشت و در خوى بتخانه‌ها ساخته بود ولى زوجهء او كه عيسوى بود بر اين پادشاه نفوذ كلّى داشت و هولاگو را برعايت خاطر عيسويان واميداشت و اين خان بامر زوجهء خود بعيسويان كارهاى مهمّ ميداد چنان كه كيتوبوقا سردار معروف او از همين طايفه بود .\r\nچون در ايران كسى نبود كه پيرو مذهب بودائى باشد هولاگو بر اثر نفوذ زوجه و امراى خود بتوجّه حال عيسويان ايران كه در آذربايجان و ارمنستان زياد بودند پرداخت و به حكم او در همه‌جا براى ايشان كليسا ميساختند . ارامنه و عيسويان ديگر ايران كه از استيلاى مسلمين هيچوقت خوشنود نبودند هولاگو و زوجهء او را نجات‌دهنده و ياور خود ميپنداشتند مخصوصا اين جماعت چنان كه پيش هم گفتيم سعى داشتند كه قدرت مغول را بنفع خيالات مذهبى خود به كار وادارند و بعيسويانى كه در شام و مصر با مسلمين در جهادند كمك برسانند و اسلام را يكباره از آسيا و افريقا براندازند .\r\nهجوم مغول بشام و مصر نيز براى انجام همين طرح بود مخصوصا كيتوبوقا پس از استيلا بر دمشق شروع بتبديل مساجد آن شهر بكليسا كرد و اگر جسارت و كفايت مصريان در عين جالوت نبود مغول آخرين پناهگاه اسلام يعنى فلسطين و افريقاى شمالى را هم مسخّر مينمودند با پافشارى كه در همان ايام صليبيون عيسوى در قلع ريشهء مسلمين داشتند ديگر مشكل بود كه اسلام جانى بگيرد و در ميان اين دو دشمن متعصّب كينه‌ور قد علم كند .\r\n\r\n","description":"","footnote":"","page_name":" 493 ","page_number":886},
  {"content":"\r\n\r\n\r\nفصل پنجم سلاطين مغول ايران يا ايلخانان ( 663 - 756 )\r\nپس از وفات هولاگو زوجهء عيسويّهء او پسر خود ابقا يا اباقا را كه در اين تاريخ حكومت خراسان و مازندران داشت بجانشينى هولاگو نامزد كرد و قاصدى بعجله نزد اباقا كه در ارّان بگذراندن ايّام زمستان مشغول بود فرستاد و او را باردوى مغول در جغاتو خواست و اباقا در سوّم رمضان 663 رسما بجاى هولاگو بپادشاهى نشست .\r\nاباقا و جانشينان ديگر هولاگو را كه از تاريخ مرگ او تا انقراض اين سلسله در ايران سلطنت كرده‌اند سلسلهء سلاطين مغول يا ايلخانان ميگويند و سلسلهء ايشان چون ديگر چندان ارتباطى با خوانين مغولستان نداشته و محكوم حكم دربار قراقروم نبوده سلسلهء مستقلّى محسوب مىشود و از تاريخ جلوس اباقا ببعد بتدريج نفوذ مغول و حكم خوانين اصلى مغولستان در ايران از ميان ميرود و جانشينان هولاگو راه و رسم سلاطين ايران را پيش ميگيرند و در حقيقت يك طبقه از پادشاهان اين مملكت بشمار ميروند .\r\n\r\nسلطنت اباقا خان ( 663 - 680 )\r\nاباقا خان پس از جلوس بتخت ايلخانى ايران برادر كوچك خود را بحكومت دربند و شروان و دشت موقان و آلاتاغ نامزد كرد ، فرماندهى قشون مغول را در\r\n\r\n","description":"","footnote":"","page_name":" 494 ","page_number":887},
  {"content":"\r\n\r\nحدود روم و سرحد شام را به دو نفر از سرداران خويش واگذاشت و فارس و بغداد را بسونجاق‌نويان سپرد و سونجاق‌نويان از طرف خود عطاملك جوينى را بحكومت بغداد باقى گذاشت .\r\nوزارت اباقا خان مثل دورهء اخير سلطنت هولاگو نصيب خواجه شمس الدّين محمّد صاحبديوان جوينى گرديد و او در تبريز و پسرش خواجه بهاء الدّين محمّد در اصفهان و قسمت عمدهء عراق عجم بتدبير كار مملكت مشغول شدند . خراسان به دو نفر از امراى محلّى و كرمان بتركان خاتون و فارس بملكه ابش خاتون و هرات و غرجستان بملك شمس الدّين كرت واگذار گرديد ، لرستان و يزد را اتابكان اين دو ناحيه و الجزيره را هم امراى ايّوبى از طرف خان مغول اداره ميكردند .\r\nعلاء الدّين عطاملك جوينى در تمام مدت سلطنت اباقا خان ( 663 - 680 ) اسما از جانب سونجاق حاكم بغداد و كليّهء عراق عرب بود ولى در حقيقت در اين شغل استقلال تام داشت و او در اين دوره تمام سعى خود را صرف آبادى عراق عرب و تعمير خرابيهاى عهد مغول كرد ، قرى و قصبات جديد بسيار ساخت ، نهرها براى زراعت جارى كرد و اراضى باير را بمزارع خرّم مبدّل ساخت و بقدرى در اين كار پيشرفت كرد كه گويند بغداد در عهد او از زمان خلفا نيز آبادتر گرديد .\r\nصاحبديوان شمس الدين محمّد جوينى و برادرش عطاملك اسباب رونق كار دولت اباقا خان بودند . صاحبديوان بجمع‌آورى عايدات كلّ ممالك اباقا و ادارهء امور و راندن سياست اشتغال داشت و هيچكس جز پادشاه بر او تفوّق نداشت و در نتيجهء اين قدرت و حسن اداره در عهد او ايران ترقّى و اعتبار بسيار حاصل كرد و صاحبديوان را اسم و رسم و ثروت بسيار حاصل شد و شعرا و اهل علم و ادب محامد صفات و ذكر خير او را در ستون دواوين و دفاتر بنظم و نثر مخلّد كرده‌اند .\r\nاباقا شهر تبريز را بپايتختى اختيار نمود ، زمستانها را در ارّان و بغداد و كنار جغاتو و تابستانها را در آلاتاغ و سياه‌كوه ميگذراند و تبريز از عهد سلطنت او و وزارت صاحبديوان شمس الدّين ببعد رو بترقّى فراوان گذاشت بخصوص كه اين شهر\r\n\r\n","description":"","footnote":"","page_name":" 495 ","page_number":888},
  {"content":"\r\n\r\nدر عهد مغول چنان كه ديديم چندان صدمه‌اى نديده و مثل ديگر بلاد ايران و ماوراء النّهر بباد غارت نرفته بود .\r\n\r\nجنگهاى اباقا\r\nاباقا مقارن ايّام فوت پدر دختر يكى از امپراطوران روم شرقى را به ازدواج آورد و تحت نفوذ او و مادر خود كه عيسويّه بود مسيحيان را بخويش نزديك ساخت و ايشان را براى جنگ با مسلمين شام و مصر كه در همان ايام با صليبيون عيسوى نيز بجنگ مشغول بودند وسيله قرار داد و بتوسّط آن جماعت چند بار با پاپ و سلاطين اروپا درصدد ريختن طرح اتحادى بر ضدّ مسلمين برآمد .\r\nدر نتيجهء لشكركشيهاى آخر عهد هولاگو براى اباقا دو دشمن بزرگ وجود داشت كه هر دو سپاهيان پدرش را مغلوب كرده بودند يكى بركاى پسر جوجى پادشاه دشت قبچاق ديگر مسلمين مصر .\r\nاباقا در اوايل سال 664 برادر خود را بجنگ بركاى فرستاد و اگرچه او ابتدا فاتح بود ولى همين كه سپاهيان عمدهء بركاى بحدود درهء كورا و ارس رسيدند اباقا از قوّت دشمن وحشت كرد و برگشت و در همين اثنا بود كه اتفاقا بركاى مرد و لشكر او بدشت قبچاق مراجعت نمودند .\r\nبعد از دفع شرّ بركاى براق پادشاه اولوس جغتاى كه بر تركستان و ماوراء النّهر سلطنت داشت لشكر بجنگ اباقا كشيد و از 667 تا 668 در خراسان و آذربايجان بتاخت‌وتاز پرداخت اباقا به زحمت زياد او را در ذى الحجهء 668 در پنج فرسنگى هرات شكستى سخت داد و بار ديگر خراسان را مسخر نمود و براق ببخارا گريخت و در آنجا با اختيار لقب سلطان غياث الدّين اسلام آورد و بسيارى از سران مغولى اولوس جغتاى نيز از او تقليد كردند و اين طايفه اولين دسته‌اى بودند از مغول كه باسلام گرويدند .\r\nامّا در سمت مصر و شام مسلمين پس از فتح عين جالوت در سال 664 شام را از مغول پس گرفتند و بحدود ارمنستان صغير يعنى كيليكيا و حوالى آن‌كه در دست يكى از امراى ارمنى از دست‌نشاندگان اباقا بود رسيدند و اين امير از اباقا استعانت جست .\r\n\r\n","description":"","footnote":"","page_name":" 496 ","page_number":889},
  {"content":"\r\n\r\nسلطنت مصر در اين ايّام با يكى از مماليك ملوك ايّوبى بود بنام الملك الظّاهر بيبرس ( 658 - 676 ) و بيبرس كه از مشاهير سلاطين اسلام است از 666 تا 671 در چندين سفر جنگى بشام عيسويان صليبى را شكست‌ها داد و شام و لبنان را از وجود ملاحدهء اسماعيلى خالى ساخت و چون در 666 بانطاكيه كه در دست عيسويان بود حمله برد مردم از اباقا يارى خواستند و اباقا هم كه از به دو سلطنت به خيال لشكركشى بشام و مصر بود معين الدّين پروانه حكمران روم را بحملهء بحلب مأمور كرد ولى از حملهء او نتيجه‌اى بدست نيامد چه الملك الظّاهر مغول را به عقب راند و حتّى ببلاد الجزيره نيز دست انداخت و سپاهيان او بكنار فرات نيز رسيدند و در 671 در حوالى شطّ فتح بزرگى كردند ولى چون خبر حملهء عيسويان بشام بايشان رسيد به آن ناحيه برگشتند .\r\nبيبرس در سال 675 بدربندهاى شام و حوالى بلاد آسياى صغير لشكر كشيد و معين الدّين پروانه كه باطنا بعلّت مسلمانى و كينه با عيسويان ارمنستان صغير با بيبرس همراه بود وسايل پيشرفت او را تهيّه ديد و بيبرس در نزديكى قيساريه در محلّ ابلستين در ذى القعدهء 675 لشكريان مغولى و عيسوى را مغلوب نمود و ببلاد روم وارد شد ولى بعد از يك ماه بعلّت تنگى آذوقه بشام برگشت .\r\nاباقا از شنيدن خبر شكست ابلستين چنان در خشم شد كه شخصا بروم حركت نمود و بانتقام كشته‌هاى مغول امر داد كه مسلمين بين بلاد قيساريه و ارزنة الرّوم را قتل‌عام كردند و بسيارى از سرداران و مسؤلين اين شكست را كشت از آن جمله معين الدّين پروانه را قطعه‌قطعه كرد و در ديگ پخت و مغول براى نشاندن آتش غضب هريك پاره‌اى از گوشت او را خوردند .\r\nالملك الظاهر بيبرس پس از مراجعت از روم در 27 محرّم 676 در دمشق مرد و پس از آنكه دو پسرش يكى پس از ديگرى بسلطنت رسيدند سيف الدّين قلاوون الفى مشهورترين سردار بيبرس در 678 لقب الملك المنصور اختيار كرد و زمام سلطنت مصر را بدست گرفت امّا پادشاهى او بلامنازع نبود از جمله يكى از اين مدّعيان\r\n\r\n","description":"","footnote":"","page_name":" 497 ","page_number":890},
  {"content":"\r\n\r\nكه در شام و لبنان قيام كرد و سيف الدّين قلاوون نيز بتصديق سلطنت او در اين نواحى مجبور گرديد اباقا را بدفع سيف الدّين بشام دعوت نمود و اباقا با برادر خود منگو تيمور و 000 ، 80 سپاهى بالجزيره و شام آمد . خود در كنار فرات بگشودن قلعه‌اى مشغول شد و منگو تيمور را بشام فرستاد . سيف الدّين قلاوون در 14 رجب 680 در نزديكى حمص منگو تيمور را شكستى سخت داد و برادر اباقا منهزما پيش ايلخان آمد و اباقا از ترس با سپاهيان فرارى خود همراه شده بايران برگشت و ديگر مجالى جهت لشكركشى به اين حدود نيافت چه كمى بعد يعنى در 20 ذى الحجهء 680 فوت كرد و برادرش تگودار بجاى او بايلخانى نشست .\r\nوزارت اباقا در تمام مدّت ايلخانى او با شمس الدّين محمّد صاحبديوان جوينى بود ولى ترقّى فوق العادهء اين وزير و پسرانش در حكومت ولايات و برادرش در بغداد و عراق و ثروت عجيبى كه نصيب ايشان شده بود دائما حسد دشمنان را تحريك ميكرد از آن جمله يكى از زيردستان و تربيت‌يافتگان صاحبديوان كه مجد الملك يزدى و هوس يافتن مقام صاحبديوانى داشت با ارغون پسر اباقا و جمعى ديگر از امرا و عمّال ديوانى همدست شد و بسعايت نسبت بخواجه و پسران او و برادرش پرداخت و در 678 به خدمت اباقا راه يافت و براست و دروغ نسبت بخاندان جوينى سخنها گفت از آن جمله نفاق معين الدّين پروانه را در جنگ بيبرس بتحريك صاحبديوان منسوب داشت و ايلخان را برانگيخت تا به حساب صاحبديوان رسيدگى كند . خواجه بيكى از حرمهاى هولاگو يعنى بمادر منگو تيمور توسّل جست و بوساطت او اين بار از شرّ سعايت مجد الملك رست .\r\nمجد الملك كه هيچگاه از دسيسه و دشمنى با خاندان جوينى دست برنميداشت بوسايلى خود را در پيش اباقا مقرّب نمود و در سال 679 به سمت مشرف يعنى ناظر خرج كلّ ممالك ايلخانى منصوب گرديد و در حقيقت شريك و رقيب صاحبديوان شد و در اواسط 680 موقعى كه اباقا بلشكركشى بشام مشغول بود عطاملك برادر خواجه را باختلاس و عدم وصول بقاياى مالياتى بغداد متّهم ساخت و ايلخان براى ضبط آن اموال\r\n\r\n","description":"","footnote":"","page_name":" 498 ","page_number":891},
  {"content":"\r\n\r\nمأمورينى ببغداد فرستاد و ايشان بهمراهى مجد الملك ببغداد آمدند و پس از آزار بسيار بعطاملك و كسان او اين مورّخ نامى را در حبس افگندند ليكن اباقا بوساطت بعضى از امراى مغول عطاملك را به زودى بخشود و مورد مرحمت قرار داد .\r\nجلوس تگودار و اسلام آوردن او تا مدّتى خاندان جوينى را از شرّ دشمنى مدّعيان محفوظ داشت چه اين ايلخان تازه پس از جلوس حكومت مازندران و عراق و ارّان و آذربايجان را مستقلا و روم را بمشاركت سلاطين سلجوقى بخواجه شمس الدّين و ديار بكر و موصل و اربل را بخواجه هارون پسر او و حكومت بغداد و عراق را كما فى السّابق بعطاملك واگذاشت و ايشان را از انواع خلعتها داد و كار خاندان جوينى بار ديگر رونق گرفت .\r\n\r\nسلطنت سلطان احمد تگودار ( 681 - 683 )\r\nاباقا خان ميل داشت كه پس از او پسرش ارغون بايلخانى برسد ولى چون اين ترتيب با ياسانامهء چنگيزى كه سلطنت را حقّ ارشد شاهزادگان زنده ميدانست مخالفت داشت پس از فوت او امرا و شاهزادگان مغول برادر او تگودار را بسلطنت برداشتند و در قوريلتاى آلاتاغ او را در 26 محرّم سال 681 رسما به اين مقام برگزيدند .\r\nتگودار كه پسر هفتم هولاگو است و ايّام لشكركشى پدر بايران در چين بود در جوانى برسم آئين مسيح تعميد يافته بود ولى پس از حشر با مسلمين بتدريج بشريعت اسلام مايل شد و بامرا و رجال مسلمان علاقه پيدا كرد و از طرف ايشان باحمد موسوم گرديد .\r\nدر اواخر عهد اباقا امراى مغول سه دسته شده بودند جمعى ميخواستند شاهزاده ارغون بمقام اباقا منصوب گردد ، گروهى طرفدار تگودار و عده‌اى نيز مايل بودند\r\n\r\n","description":"","footnote":"","page_name":" 499 ","page_number":892},
  {"content":"\r\n\r\nكه پسر هولاگو منگو تيمور حائز اين مقام شود ولى چون منگو تيمور بيست و پنج روز زودتر از اباقا مرد ، طرفداران او نيز جانب ارغون را گرفتند و رقابت بين ياران تگودار و ارغون روز بروز رو بقوّت گذاشت و پس از آنكه تگودار بنام سلطان احمد خان جانشين اباقا شد رقابت فوق بدشمنى علنى مبدّل گرديد .\r\nتگودار پس از جلوس دست ببذل و بخشش گذاشت و بسيارى از اموال خزاين پدر را ببرادران و امرا و سران سپاهى بخشيد و صاحبديوان را كه در چنگ ارغون گرفتار شده بود به خدمت خواست و احترام و نوازش كرد سپس شاهزاده ارغون را مورد ملاطفت قرار داد ولى ارغون دلگرم نشد و در همين هنگام با برادر تگودار ساخت و به خيال مخالفت با تگودار مصمّم قيام بر او شد .\r\nتگودار اوّل كارى كه كرد اعلام مسلمانى خود بود و مراسله‌اى در اين باب بعلما و بزرگان بغداد نوشت و خود را حامى دين اسلام و پيرو شريعت رسول اكرم معرّفى نمود و اين اعلام او در بين مسلمين تأثير بسيار خوش كرد و جماعتى از مغول نيز بتبعيّت او اسلام آوردند .\r\nدر دشمنى ما بين تگودار و ارغون مجد الملك جانب ارغون را داشت و صاحبديوان و خاندان جوينى طرف تگودار را عاقبت خواجه شمس الدّين موفّق شد كه مجد الملك را باختلاس و سحر و جادو و همدستى با ارغون متّهم و مغضوب تگودار نمايد . تگودار هم مجد الملك را براى پس‌دادن حساب خود بعطاملك سپرد و دشمنان عاقبت آن مرد زيرك جاه‌طلب را در 8 جمادى الاولى سال 681 بر در خيمهء عطاملك پاره‌پاره كردند و هريك از اعضاى او را باقليمى فرستادند .\r\nياران مغولى ارغون از اين معامله سخت در خشم شدند و درصدد انتقام خون مجد الملك برآمدند و ارغون كه در اين تاريخ در خراسان بود پس از آمدن بعراق در صدد آزار عمّال عطاملك برآمد و بنام طلب بقاياى مالياتى عهد پدر نسبت بكسان او بسيار سختى كرد از جمله جسد نايب او را كه تازه مرده بود از قبر برآورد و در راه انداخت و چون اين خبر بعطاملك كه در ارّان بود رسيد در چهارم ذى الحجه از غصّه\r\n\r\n","description":"","footnote":"","page_name":" 500 ","page_number":893},
  {"content":"\r\n\r\nمرد و سلطان خواجه هارون برادرزاده‌اش را بحكومت بغداد فرستاد .\r\nارغون كه هيچوقت با تگودار عمّ خود صفائى نداشت و از اسلام آوردن و حسن روابط او با سيف الدّين قلاوون نيز متغيّر بود در رسيدن ببغداد علنا قيام كرد و جمع كثيرى از امرا و شاهزادگان مغول مثل گيخاتو پسر ديگر اباقا و بايدو برادر زادهء او دور ارغون را گرفتند و درصدد دفع و قتل برآمدند .\r\nتگودار اين بار بتدبير موفّق شد كه فتنهء مخالفين را بنشاند و ارغون هم كه دچار دست‌تنگى شده و بعلّت مخالفت تگودار باحضار و مصادرهء صاحبديوان موفّق نگرديده بود ناچار در 682 بخراسان قلمرو حكومتى خود برگشت و پس از ضبط مال آنجا به اين عنوان كه خراسان كفايت مخارج او را ندارد از تگودار حكومت فارس و عراق را نيز خواست ليكن سلطان زيربار نرفت و چون در همين ايّام تگودار برادر خود را كه بر حدود روم حكومت و با ارغون دست يكى داشت كشت ارغون بيشتر بر تگودار غضبناك گرديد بخصوص كه ريختن خون شاهزادهء مغولى بدست كسان خود بر خلاف ياساى چنگيزى بود و ارغون دانست كه تگودار پس از قبول اسلام ديگر بحفظ ياساى اجدادى نيز علاقه و احترامى نشان نميدهد و دشمنى ميان او و عمّ جز بشمشير بطرزى ديگر فيصله نخواهد يافت .\r\nتگودار بتدبير خواجه شمس الدّين كه قتل خود را در صورت غلبهء ارغون مسلّم ميدانست از طرفى گيخاتو و طرفداران ديگر ارغون را از عراق راند و از طرفى ديگر در صفر 683 لشكريان ارغون را در نزديكى قزوين مغلوب ساخت ولى چون هنوز از او ترس داشت او را به خدمت خواست و پس از نوازش و آشتى همچنان بخراسان بازگرداند و در اين تدبير خطا اسباب قتل خود و وزير با كفايتش خواجه شمس الدين را بدست خود مهيّا ساخت چه ارغون دست از خيالات خود برنداشت و وقتى كه تگودار بفكر قتل محرمانهء او برآمد نقشهء او واضح گرديد و جمعى از امراى او مخصوصا امير بوقا كه باطنا با ارغون همدست بودند در شب 18 ربيع الاخر 683 در حالى كه سلطان مست بود باردوى او ريختند و سپاهسالار لشكرش را كشتند ولى تگودار و خواجه\r\n\r\n","description":"","footnote":"","page_name":" 501 ","page_number":894},
  {"content":"\r\n\r\nبسلامت گريختند و مخالفين ارغون را بايلخانى برداشتند .\r\nتگودار در حين فرار از آذربايجان دستگير شده و ارغون امر داد كه در 26 جمادى الاولى سال 683 او را بانتقام قتل برادر كشتند و با كشته شدن او دورهء زوال خاندان جوينى و مسلمينى كه در عهد تگودار نفوذى تمام پيدا كرده بودند فرارسيد .\r\n\r\nسلطنت ارغون خان ( 683 - 690 )\r\nپس از اختيار ارغون بايلخانى در محال هشت رود آذربايجان و اقامهء مراسم شادى زمام حلّ و عقد امور ملكى يعنى جانشينى خواجه شمس الدّين را بامير بوقا سپرد ، پسر خود غازان را بهمراهى امير نوروز فرزند ارغون آقا حكمران معروف مغول روانهء خراسان نمود و رى و مازندران و قومس را هم ضميمهء حكومت او نمود و بلاد روم را نيز در عهدهء برادر خويش گيخاتو گذاشت .\r\nخواجه شمس الدّين محمّد كه در اين تاريخ در اصفهان بود از ترس آنكه با نبودن او ارغون پسران و كسان او را از ميان بردارد به خدمت ايلخان جديد برگشت تا مگر با پرداختن پول و وسايل ديگر او را با خود بر سر لطف آورد و خاندان خود را از استيصال نجات بخشيد . تدبير او مؤثّر شد و ارغون هم از سر جرائم او گذشت و قرار شد كه او و امير بوقا بهمراهى يكديگر امور ممالك ايلخانى را اداره كنند امّا امير بوقا و دشمنان ديگر خواجه كه از تجديد اقتدار او بيم داشتند او را پيش ارغون بمسموم كردن پدر ايلخان متّهم ساختند و ارغون امر داد كه خواجه را در چهاردهم شعبان 683 در نزديكى اهر كشتند و پسران و نوادگان و برادرزادگان او را بتدريج بقتل آوردند و خاندان جوينى به اين شكل مولم برافتاد .\r\nخواجه شمس الدّين محمّد صاحبديوان از بزرگترين وزرا و عمّال و كتّاب ايرانى است و در عهد خود در كفايت و تدبير و شوكت جاه و جلال و ثروت نظير نداشته\r\n\r\n","description":"","footnote":"","page_name":" 502 ","page_number":895},
  {"content":"\r\n\r\nو بمزيد حكمت و تواضع و فضل‌دوستى و شعرپرورى مشهور بوده و شيرين سخن‌ترين شعراى فارسى يعنى افصح المتكلّمين سعدى شيرازى ذكر او و برادرش علاء الدّين عطاملك را در قصايد خويش مخلّد كرده و چند نفر از بزرگان علما و شعراى ديگر آن عهد مثل خواجه نصير الدّين طوسى و استاد صفى الدّين ارموى و خواجه همام الدّين تبريزى و بدر الدّين جاجرمى بنام او و افراد ديگر خاندان جوينى كتابها و قصايد ساخته و پرداخته‌اند و نام ايشانرا كه در السنه و افواه مشهور و مذكور بوده براى اخلاف نيز با ذكرى بخير بيادگار گذاشته .\r\nبعد از قتل صاحبديوان اقتدار امير بوقا تا آنجا رو بافزونى گذاشت كه براى ارغون در حقيقت از سلطنت اسمى بجا نماند و اين مسئله بسيارى از امرا و بزرگان دولت مغول را از بوقا متنفّر كرد و براى برچيدن بساط استبداد او پيش ايلخان بسعايت پرداختند و از جميع دشمنان بوقا زيركتر طبيبى بود يهود از مردم ابهر زنجان بنام سعد الدوله كه در عداد اطبّاى مقرّب ارغون ميزيست و چون ميل باطنى ايلخان را بجمع مال ميدانست براى رسيدگى به حساب كاركنان امير بوقا در بغداد از ارغون مأموريّتى گرفت و در دو بار كه بعراق رفت هر بار بيشتر مال جمع آورد و بارغون تحويل داد و ارغون او را بپاس اين حسن خدمت بوزارت خود اختيار نمود و سال بعد يعنى در 687 بوقا را بجرم خيانت و خيال عصيان بر مخدوم كشت .\r\nسعد الدّوله به زودى دست عموم عمّال و كاركنان مسلمان را از كار كوتاه كرد و از طرف خود بهمه‌جا از يهود و عيسويان نايب فرستاد فقط خراسان و روم كه در دست غازان و گيخاتو بود از شرّ استيلاى يهود محفوظ ماند .\r\nسعد الدّوله كه مردى زيرك و كافى بود به زودى امور مالى كشور را تحت اداره آورد و خزانه را آباد نمود و زمام تمام كارها را خود در دست گرفت و دست جميع امراى ارغون را از همه‌جا كوتاه ساخت و همچنان تا سال 690 كه سال فوت ارغونست مقتدر و مسلّط بود و در آخر كار استبداد او تا آنجا كشيد كه از ارغون فرمانى داير بلشكركشى بحرمين و تبديل كعبه ببتكده و قتل علماى اسلام گرفت ولى چون در همين\r\n\r\n","description":"","footnote":"","page_name":" 503 ","page_number":896},
  {"content":"\r\n\r\nاوان مريض شد و از ترس از اجراى آن فرمان خوددارى نمود و طولى نكشيد كه بدست امراى ارغونى در سلخ صفر 690 در آذربايجان بقتل رسيد و شش روز بعد ارغون نيز وفات يافت .\r\n\r\nسلطنت گيخاتو ( 690 - 694 )\r\nبعد از مرگ ارغون اكثر امراى مغول برادر او گيخاتو را كه بر بلاد روم حكومت داشت بآذربايجان خواستند و او را در 23 رجب 690 بايلخانى انتخاب نمودند .\r\nجلوس گيخاتو مقارن شد با شورش جمعى از تركمانان و يونانيان بلاد روم گيخاتو براى سركوبى ايشان به آن ديار رفت و پس از ده ماه مظفّر و منصور بايران برگشت .\r\nدر مراجعت از روم گيخاتو كه مريض شده بود براى طلب شفا صدقات بسيار بمردم داد و ذخاير و نفايسى را كه ارغون و سعد الدّوله جمع آورده بودند بين شاهزادگان و خوانين مغول توزيع نمود و فرمانها بآزاد كردن محبوسين صادر كرد و علما و سادات و ائمّهء دين را از پرداخت ماليات معاف داشت و اين اقدامات اگرچه به ظاهر كمال نيك‌نفسى و بخشش و بخشايش او را مىرساند ولى در باطن اساس دولت او را بواسطهء تهى شدن خزانه و نكس عايدات و رفتن رعب از دل مردم منهدم كرد و بالمآل ببدبختى مردم منتهى گرديد .\r\n\r\nوضع پول كاغذى چاو\r\nگيخاتو وزارت خود را در عهدهء صدر الدّين احمد خالدى زنجانى كه در 679 با مجد الملك يزدى بر ضد خاندان جوينى همدست شده و پس از آن همواره در فارس از امير مغولى آن نيابت ميكرد گذاشت و اين صدر الدّين احمد كه لقب صدر جهان يافته از مردمان كريم و ادب‌دوست و بخشنده است ولى در كارها كفايتى نداشت و بسيار بذّال و خرّاج بود و گيخاتو نيز از وزير خود در اين راه عقب نمىماند و ميگفت كه زر و سيم\r\n\r\n","description":"","footnote":"","page_name":" 504 ","page_number":897},
  {"content":"\r\n\r\nو جواهر و نفايس زينت زمان است و در حاتم‌بخشى باوگتاى قاآن تشبّه ميكرد .\r\nنتيجهء اين زياده‌رويها و سهل‌انگاريهاى ايلخان و صدرجهان به آنجا كشيد كه دينارى پول در خزانه نماند حتّى ترتيب مخارج روزانهء مطبخ ايلخانى نيز مختل گرديد و صدرجهان براى چاره‌جوئى باستشارهء يكى از زيردستان خود كه باوضاع چين آگاه بود تصميم گرفت كه به وضع آنجا بجاى زر و سيم پول كاغذى رايج كند و به همين قصد هم در سال 693 پولى بنام چاو كه شبيه باسكناسهاى حاليّه بود در ممالك ايلخانى منتشر ساختند ولى مردم اكثر از قبول آن استنكاف ورزيدند و غالب كسبه دكانهاى خود را بسته از شهرها هجرت نمودند و جريان معاملات راكد ماند و نزديك بود كه بر سر اين مسئله در شهرهاى بزرگ انقلاب برپا شود . ناچار گيخاتو آن را نسخ كرد و از اين تدبير هم براى اصلاح حال خزانهء خراب نتيجه‌اى بدست نيامد .\r\n\r\nقتل گيخاتو در 694\r\nگيخاتو علاوه بر ضعف نفس و اسراف مردى شرابخوار و عيّاش و فاسق بود و در مدّت سلطنت كوتاه خود بر اثر تعرّض بناموس مردم عامّه را از خود رنجاند و شاهزادگان و امراى مغول هم از او تنفّر حاصل كردند و از اين جماعت از همه مهمتر بايدو نوادهء هولاگو بود كه بر بغداد و عراق حكومت داشت . عاقبت بايدو در جمادى الاولى با لشكرى از بغداد بآذربايجان حركت كرد و چون گيخاتو خبر يافت كه غالب امراى او نيز با بايدو همدستند بموغان گريخت و در آنجا بدست ياغيان بقتل رسيد و بايدو بايلخانى اختيار شد .\r\n\r\nسلطنت بايدو ( از جمادى الاولى تا ذى القعده 694 )\r\nبعد از كشته گيخاتو و امير طغاجار و امراى ديگر بايدو را بايلخانى برداشتند و او پس از آنكه در نزديكى همدان در جمادى الاولى 694 جلوس كرد امير طغاجار را بامير الامرائى و تعهد امور لشكرى منصوب نمود و او را با نيابت صدرجهان زنجانى\r\n\r\n","description":"","footnote":"","page_name":" 505 ","page_number":898},
  {"content":"\r\n\r\nبفرمانروائى بلاد روم فرستاد .\r\nجلوس بايدو مقارن شد با قيام غازان پسر ارغونخان كه از ابتداى جلوس پدر خود بايلخانى بهمراهى امير نوروز بر خراسان حكومت داشت .\r\nامير نوروز كه اسلام آورده بود در ايّام صدارت سعد الدّوله بر مخدوم خود غازان شوريد و او را در 688 از خراسان بيرون كرد . ارغون بايدو را بتسخير خراسان فرستاد و امير نوروز ناچار بتركستان گريخت و تا سال 693 به حال طغيان باقى بود تا آنكه در اين تاريخ بطلب عفو پيش غازان آمد و غازان او را مورد بخشايش و لطف قرار داد .\r\nپس از جلوس بايدو غازان بتحريك امير نوروز ظاهرا بعنوان ملاقات ايلخان جديد و باطنا به قصد برانداختن او بآذربايجان حركت كرد و هر قدر بايدو خواست بوعده و وعيد او را بخراسان برگرداند امير نوروز نگذاشت تا آنكه در 5 رجب 694 در يكى از قراى مراغه بين طرفين جنگ شد و بايدو كه احساس مغلوبيّت در سپاه خود نمود غازان را به صلح خواند و طرفين براى مذاكرهء شرايط آشتى و تقسيم ممالك ايلخانى بمذاكره مشغول شدند و غازان كه بصفاى نيّت امراى بايدو اطمينان نداشت بخراسان برگشت و چندى بعد امير نوروز هم بعد از مواضعات محرمانه با طغاجار و امراى ديگر بتدبير خود را از پيش بايدو نجات داده بغازان پيوست .\r\nدر سال 694 غازان بتشويق امير نوروز قبول اسلام كرد و نام خود را محمود گذاشت و بپيروى او قريب 000 ، 100 تن از مغول نيز اسلام آوردند و اين پيش‌آمد نيز دشمنى ميان او و بايدو را شدّت داد تا آنكه در اواخر 694 ببهانهء نرسيدن عايدات ملك فارس كه بايدو آن را ضميمهء قلمرو غازان كرده بود بآذربايجان لشكر برد و صدرجهان زنجانى هم كه از عزل خود از وزارت بتوسط بايدو راضى نبود باردوى غازان ملحق شد و سپاهيان او را بآذربايجان برد و طغاجار و امراى ديگر هم كه قبلا بغازان مايل شده بودند جانب بايدو را رها كردند و بايدو چاره‌اى جز فرار نديد ليكن در نزديكى نخجوان اسير امير نوروز شد و او ايلخان را بدشت اوجان پيش غازان فرستاد و غازان بايدو را در 23 ذى القعدهء 694 كشت .\r\n\r\n","description":"","footnote":"","page_name":" 506 ","page_number":899},
  {"content":"\r\n\r\n\r\nفصل ششم سلطنت ايلخانان مسلمان\r\n\r\n1 - سلطنت سلطان محمود غازان ( 694 - 703 )\r\nاز تاريخ جلوس غازان تا انقراض سلسلهء ايلخانان آيين اسلام مذهب رسمى دولت و حكومت ايلخانان براساس شرع و آداب اسلامى مبتنى گرديد و اطاعتى كه تا اين تاريخ ايلخانان نسبت بقاآن خانباليغ داشتند از ميان رفت و بتدريج رابطهء بين خانباليغ و دربار ايلخانى مقطوع گرديد .\r\nغازان در دهم ذى الحجه 694 بتبريز وارد شد و در نوروز آن سال بايلخانى جلوس نمود و اوّل فرمانى كه بدست او در همان روز جلوس امضا گرديد فرمانى بود داير بوجوب قبول اسلام براى مغول و اجراى آداب دينى و رعايت جانب عدالت و منع امرا و اكابر از ظلم نسبت بزيردستان .\r\nبعد از چندى غازان فرمانى ديگر بدست مأمورينى مخصوص ببلاد اطراف فرستاد كه كليساها و صومعه‌ها را ويران كنند ، ايشان نيز بويران كردن كليساها و معابد يهود و آتشگاههاى زردشتى پرداختند و در تبريز بتهاى بودائيان را درهم شكسته در كوچه‌ها گرداندند و كليساها را به مسجد مبدّل ساختند و از راه تعصّب به غير مسلمانان صدمات بسيار نيز زدند .\r\nغازان به خواهش امير نوروز امر داد كه در مهرهاى دولتى كلمهء شهادتين و\r\n\r\n","description":"","footnote":"","page_name":" 507 ","page_number":900},
  {"content":"\r\n\r\nدر ابتداى فرمانها و مكتوبها بسم اللّه الرّحمن الرّحيم بنويسند و در سكّه‌هائى كه بنام غازان ضرب مىشود همين نكته را رعايت نمايند و نام خلفاى اربعه را برسم ايّام عبّاسيان بر آنها نقش كنند .\r\nغازان خواجه صدر الدّين احمد خالدى يعنى صدرجهان زنجانى را بصدارت خود برداشت سپس امرائى را كه در قتل گيخاتو شركت كرده بودند كشت و طغاجار را هم بسپهسالارى لشكر روم فرستاد ولى از عقب او كسى را بقتل او مأمور كرد و به اين ترتيب از شرّ او نيز كه بسيار متنفّذ شده بود نجات يافت .\r\nاسلام غازان باعث طغيان جمعى از شاهزادگان و امراى بودائى مغول شد ولى غازان بدست امير نوروز و امير هرقداق همگى طاغيان را بدست آورده كشت و صدرجهان را هم كه بدستيارى با ايشان متّهم شده بود بپيشنهاد امير نوروز از وزارت انداخت و ميخواست بكشد ليكن خواجه بوساطت هرقداق از اين مصيبت رست و بار ديگر بوزارت برگشت .\r\n\r\nقتل امير نوروز در 32 ذى القعده 696\r\nصدرجهان چون بار ديگر بر مسند وزارت نشست درصدد برآمد كه انتقام خود را از امير نوروز كه سابقا در عزل او سعى كرده بود بگيرد و به همين خيال با دشمنان او همدست شد و ايشان بوسايل عديده در سرنگون كردن دولت امير نوروز كوشيدند .\r\nصدرجهان و برادرش قطب جهان از زبان امير نوروز و برادر او مراسلاتى خطاب بسلطان مصر ساختند به اين مضمون كه با وجود اسلام غازان چون امراى او هنوز به اين شرف نايل نيامده‌اند براى لشكركشى بايران و قلع ريشهء كفر سلطان را فرصتى مناسب فراهم است و امير نوروز و برادران او جهت قيام بكمك لشكريان مصرى حاضرند بعلاوه در آن نامه ذكر فرستادن چند ثوب جامهء گرانبها را از طرف امير نوروز بعنوان هديّه براى سلطان گنجاندند .\r\nافشاى اين مسئله باعث تحريك غضب غازان خان گرديد و ايلخان كه در اين تاريخ در همدان بود بعجله از آنجا به سمت شهروان حركت كرد و بقدرى خشمناك بود كه\r\n\r\n","description":"","footnote":"","page_name":" 508 ","page_number":901},
  {"content":"\r\n\r\nدر يك روز قريب سى فرسخ راه پيمود و در 21 جمادى الاولى سال 696 بشهروان رسيد و در آنجا امر داد كه برادران امير نوروز را بدون محاكمه و پرسش كشتند و مأمورين فرستاد كه كسان و پسران امير نوروز و هشت برادر او را در هرجا باشند بياسا رسانند و برادر خود خدابنده را كه با لشكرى عازم خراسان شده بود و امير قتلغشاه و هرقداق را با دو تومان لشكر و امير چوپان و چند تن ديگر از امرا را از نقاط مختلفه احضار و همگى را بدستگيرى امير نوروز مأمور خراسان كرد .\r\nامير نوروز در نيشابور از كيفيّت احوال اطّلاع يافته با وجود مخالفت سران لشكرى خود و جدا شدن ايشان از او با چهار صد نفر بجانب هرات فرار كرد تا بپناه ملك فخر الدّين كرت كه دختر برادر او را در عقد ازدواج خود داشت و زيربار منّت نوروز بود برود و از او استمداد جويد . ولى ملك فخر الدّين امير نوروز را تسليم سپاهيان قتلغ شاه كرد و قتلغشاه او را در 22 ذى القعده 696 كشت و سر او را پيش غازان روانه كرد .\r\n\r\nقتل صدرجهان در 22 رجب 697\r\nبعد از قتل امير نوروز غازانخان در جمادى الاولى 697 خواجه صدر الدّين احمد زنجانى صدرجهان را كه يك عدّه از عمّال ديوانى و امراى غازانى بتصرّف در اموال متّهم كرده بودند از نظر انداخت صدرجهان بتوهّم اينكه رشيد - الدّين فضل اللّه طبيب همدانى از عمّال زيردست او نيز در اين توطئه شركت كرده و بر خلاف او سخنانى بغازان گفته است بپادشاه شكايت برد ولى غازان به او گفت كه رشيد الدّين سخنى بر ضدّ خواجه نگفته است .\r\nدر اين اثنا امير قتلغشاه كه بسركوبى پادشاه گرجستان رفته بود در كنار شط كورا ( كر ) باردوى غازان آمد و شنيد كه صدرجهان بايلخان از كسان او بدگوئى كرده و قتل و غارت بسيار بايشان نسبت داده است و چون مورد عتاب غازان قرار گرفت از خواجه پرسيد كه موجب اين درشتى ايلخان چيست و در پيش غازان كه از او ببدى ياد كرده است . صدرجهان خواجه رشيد الدّين فضل اللّه را نزد قتلغشاه\r\n\r\n","description":"","footnote":"","page_name":" 509 ","page_number":902},
  {"content":"\r\n\r\nدر آن قضيّه محرّك و مقصّر معرّفى كرد . قتلغشاه هم بر رشيد الدّين متغيّر گرديد و رشيد الدّين بغازان شكايت برد .\r\nغازان پس از احضار قتلغشاه دانست كه صدرجهان رشيد الدّين را متّهم كرده است به همين جهت بر صدرجهان خشمناك شده امر داد او را در تاريخ 17 رجب سال 697 مقيّد نمودند و پس از محاكمه او را براى مجازات بقتلغشاه سپردند قتلغشاه خواجه را در 22 رجب از ميان دو نيم كرد و به اين ترتيب دورهء حيات صدرجهان كه با وجود زيركى و كرم و ادب مردى جاه‌طلب و فتنه‌جو و دسيسه‌كار بود خاتمه يافت .\r\nدر اواخر سال 697 موقعى كه غازان از تبريز بعزم قشلاق به طرف بغداد ميرفت در اوجان سمت وزارت و صاحبديوانى را بخواجه سعد الدين محمّد مستوفى ساوجى و نيابت وزارت را بعهدهء رشيد الدّين فضل اللّه طبيب همدانى واگذاشت و اين دو نفر بمعيّت يكديگر بادارهء ممالك غازانى مشغول شدند .\r\n\r\nجنگهاى غازان در طرف شام\r\nاز وقايع خارجى مهمّ دورهء غازان لشكركشيهاى اوست بمصر و شام . در اين لشكركشيها بر خلاف ايّام هولاگو و اباقا ديگر موضوع نزاع اختلافات مذهبى بين مغول و مسلمين مصر و شام نبود چه غازان خود مسلمان بود بلكه منافع و مصالح سياسى باعث بروز كشمكش بين طرفين شد . مماليك مصر كه بتدريج تمام شام و سواحل مديترانه را از دست عيسويان صليبى بيرون آورده بودند و بكنار فرات عليا رسيده ميخواستند بغداد را هم از دست مغول بيرون آورند و خلافت عبّاسى را در آنجا احيا نمايند و غازان هم براى دفاع متصرّفات ايلخانان و پس‌گرفتن بلادى كه سابقا بتصرّف هولاگو و سرداران او درآمده بود بجنگ قيام نمود .\r\nجنگ در سال 699 شروع شد و غازان بهمراهى امير قتلغشاه و امير چوپان و سه تومان لشكر از آذربايجان بشام حمله برد و در ربيع الاوّل اين سال در نزديكى حمص يعنى در محل مجمع المروج مسلمين را شكست داد و بر شام و فلسطين مستولى شد ولى براى دفع مغولان جغتائى بمراجعت بايران مجبور گرديد و مصريان مجال يافته بسيارى از بلاد\r\n\r\n","description":"","footnote":"","page_name":" 510 ","page_number":903},
  {"content":"\r\n\r\nاز دست رفته را مجددا مسخّر كردند .\r\nدر حملهء دوّم غازان بشام كه در 702 اتفاق افتاد الملك النّاصر محمّد ( 698 - 708 ) پسر سيف الدّين قلاوون پادشاه مصر امراى معتبر غازان را در محل مرج الصّفر در عوطهء دمشق بتاريخ دوم رمضان 702 شكستى عظيم داد و از ايشان عدهء زيادى اسير گرفت و امير چوپان و قتلغشاه برسوائى تمام بكنار فرات باردوى غازان گريختند . غازان بقدرى از اين شكست متأثّر گرديد كه گويند از شدّت غضب خون از بينى او جارى شد و براى نشاندن آتش اين خشم جمعى از امراى منهزم را كشت و بقيّه را بضرب چوب تنبيه نمود و تا مرد از خيال كشيدن انتقام بيرون نميرفت .\r\n\r\nوفات غازان در 11 شوال 703\r\nدر شورائى كه غازان پس از شكست مرج الصّفر در اوجان تشكيل داد بعد از تنبيه سران سپاهى دست ببذل و بخشش گشود و هريك از سرداران را خلعتها و انعامهاى گزاف داد و مدّت پانزده روز در چادرى نشسته بدست خود خزانه و حاصل ماليات ولايات را كه باسم استمداد لشكر قبلا بتعدّى از مردم وصول شده بود بباد داد و كارى كرد كه هيچيك از ايلخانان سابق نكرده بودند . بعد از اتمام قوريلتاى اوجان غازان بتبريز آمد تا تهيّهء لشكر جهت حركت بشام و كشيدن انتقام شكست مرج الصّفر ببيند ولى غفلة دوچار درد چشم شد و اطبّاى چينى بمعالجهء او مشغول شدند . كمى بعد باوجان برگشت و بعزم گذراندن زمستان به طرف بغداد حركت كرد امّا بواسطهء برف و باران بانجام اين قصد قادر نيامد و مصمّم شد در كنار قزل‌اوزن زمستانرا بپايان رساند .\r\nغازان كه بعد از شكست مرج الصّفر پيوسته غمگين و رنجور بود در اين سفر قشلاقى اخير سخت مريض شد و هر قدر او را مداوا كردند نتيجه نداد ناچار در اوايل بهار از حوالى قزل‌اوزن به طرف ساوه حركت كرد و خواجه سعد الدّين وزير در اين منزل كه موطن او بود از ايلخان پذيرائى شايانى كرد .\r\nدر ساوه اندكى حالت مزاجى غازان بهبودى يافت ولى چون از آنجا برى حركت نمود مرضش بشدّت عود كرد و ناچار چند روز در رى ماند و چون از آنجا عازم قزوين\r\n\r\n","description":"","footnote":"","page_name":" 511 ","page_number":904},
  {"content":"\r\n\r\nگرديد در حوالى اين شهر در يكشنبهء 11 شوّال سال 703 پس از قريب بنه سال سلطنت بسنّ 33 وفات يافت و جنازهء او را از آنجا بتبريز بردند و در شنب‌غازان يا شام‌غازان از بناهاى او در حوالى اين شهر در گنبدى كه ساخته بود به خاك سپردند .\r\nغازان با وجود عمر كم و سلطنت كوتاه بواسطهء اصلاحات و اقداماتى كه كرده و ابنيه و قواعد و قوانينى كه بجا گذاشته بلاشبهه يكى از سلاطين بزرگ مشرق است و اگرچه مقايسهء او با امثال كوروش كبير و داريوش اوّل و سلاطين عظيم الشأن ساسانى صحيح نيست ولى غازان را مخصوصا از لحاظ مملكتدارى و اداره بايد از سلاطين معتبر ايران و بهرحال از اين حيث او را بزرگترين پادشاه سلسلهء ايلخانان دانست امّا بايد بخاطر سپرد كه يك قسمت عمده از اين افتخار و عظمت و بلندنامى كه مشمول حال غازان شده از بركت وجود وزير كاردان فاضلى مثل خواجه رشيد الدّين فضل اللّه همدانى است كه از يك طرف با تدبير و هنر و سياست ممالك وسيعهء غازانى را اداره ميكرده و در ترفيه حال رعايا و اصلاح امور مالى و انشاء ابنيه و آثار خيريّه با غازان شركت داشته و از طرفى ديگر با قلم شيواى خود ذكر محامد و اعمال ستوده و وقايع ايّام او را بر صفحات روزگار مخلّد ساخته است و غير از آن وزير دانشمند عدّهء زيادى از فضلاى ديگر هم در نتيجهء ادب‌دوستى و تشويق خواجه در گرد دربار ايلخانى مجتمع بوده و ايشان نيز هر كدام در اين مرحله قدمهاى مهمّى برداشته‌اند بطورى كه ميتوان گفت كه دورهء غازان و دو جانشين او يعنى اولجايتو و سلطان ابو سعيد خان بر اثر وجود خواجه رشيد الدّين فضل اللّه و پسران او يكى از درخشان‌ترين دوره‌هاى ادبى تاريخ ايران است بلكه بجهاتى كه بعد مذكور خواهد شد در تاريخ اين مملكت نظير ندارد .\r\n\r\nاخلاق و صفات غازان خان\r\nسلطان محمود غازان خان پس از قبول مذهب اسلام از مؤمنين و مشوّقين جدّى آن آئين گرديد و در تمام عمر در رعايت مراسم و آداب دين حنيف و اقامهء شعاير آن ميكوشيد و سعى ميكرد كه آن قسمت از عساكر خود را هم كه مشرك و بت‌پرست يا بودائى مذهب بودند بآئين اسلام برگرداند و خود غالبا در اين باب با ايشان گفتگو و مباحثه مينمود\r\n\r\n","description":"","footnote":"","page_name":" 512 ","page_number":905},
  {"content":"\r\n\r\nغازان شخصا رشيد و جنگ‌آزموده بود مخصوصا قبل از رسيدن بمقام ايلخانى يعنى در دورهء حكومت خراسان بواسطهء حملات پىدرپى مغولان ماوراء النّهر به اين مملكت به خوبى بفنون لشكركشى و مقابلهء با دشمن آشنا شده و اسرار اين كار را آموخته بود از مرگ هيچ پروا نداشت و همه وقت سپاه خود را بحقير شمردن عمر و نداشتن باك از دشمن تشويق ميكرد و غالبا مثل چنگيز خان سرداران خود را احضار و تعليمات مخصوص ميداد و مانند آن مرد مدبّر جهانگشا بايشان توصيه مينمود كه در لشكركشيها از راهها و راهداران و راهنمايان بيش از همه استفاده كنند و قبل از حركت در تأمين وسايل آذوغه و سيورسات و تحصيل اطّلاع از احوال روحيّه و تهيّات خصم بمدد جاسوسها بكوشند . در رعايت انتظام و انضباط لشكر جهد بليغ داشت و در اين راه نيز مقلّد چنگيز بود و ميگفت كه قسمت عمدهء شكستهائى كه بر سپاه وارد مىشود نتيجه نداشتن انتظام و افسار گسيختگى افراد است در حين حمله يا غلبه بر دشمن .\r\nغازان علاوه بر زبان مغولى و فارسى اطّلاع كمى از عربى و السنهء چينى و تبّتى و لاتينى داشت و بدانستن تاريخ و آداب و اخلاق سلاطين مخصوصا پادشاهان معاصر خود سخت مايل بود و هر وقت بيكى از مردم ممالك خارجى برميخورد در اين باب از او تحقيقات كامل ميكرد ولى بيش از همه بدانستن تاريخ آباء و اجداد مغولى خود عشق و علاقه داشت و هيچيك از امرا و شاهزادگان مغول باندازهء او بر احوال و اسامى و وقايع مغول مطّلع نبودند و خواجه رشيد الدّين يك مقدار از اطّلاعات نفيسى را كه در جامع التّواريخ ضبط كرده شخصا از دهان غازانخان شنيده است .\r\nغازان خان گذشته از اين مراتب مردى هنرمند بوده و ببعضى از صنايع يدى و حرفه‌هاى مختلف مثل بنّائى و نقّاشى و آهنگرى و اسلحه‌سازى آشنائى داشته و مقدارى از عمر خود را هم بهرزه در طلب كيميا و اشتغال برمل و ستاره‌شناسى و تحصيل نباتات عجيب به عادت مغول صرف كرده است و خيال بناى رصدخانه‌اى در نزديك تبريز نيز داشته و در شام غازان نمونه‌اى از آن را ساخته بوده است .\r\n\r\n","description":"","footnote":"","page_name":" 513 ","page_number":906},
  {"content":"\r\n\r\nاهل ادب و حكمت و فضل را دوست ميداشت و غالبا با ايشان مىنشست و در محضر آن جماعت سؤالاتى طرح مينمود . از اديان و مذاهب و ملل و نحل اطّلاعات كافى داشت و اكثر اوقات با فرق مذهبى مختلفه مباحثه و مناظره ميكرد در تشخيص ميزان لياقت و كفايت اشخاص نيز خبير بود و هركس را باندازهء فضل و كارآمدگى بمقامى كه درخور آن بود ميگماشت و كمتر بغرض مغرضين و سعايت سخن‌چينان گوش فراميداد و بر خلاف در سياست و تنبيه خطاكاران فوق العاده سخت و بيرحم بود و در صورتى كه از عمّال و زيردستان و سران سپاهى او ظلم و تعدّى و تجاوز ميديد ايشان را به سختى مجازات ميكرد . زمام نفس خود را نيز كاملا در دست داشت و هيچ حركتى كه نمايندهء شهوت‌رانى او باشد از او سر نزده بلكه كسانى را كه مرتكب بىناموسى مىشدند بشدّت مورد مؤاخذه قرار ميداد و چون در اجراى ياساهاى خود كه ذيلا بذكر آنها ميپردازيم بىنهايت مراعى و سختگير بود دوره حكومت او نيز در خونريزى و سخت‌كشى از هيچيك از دوره‌هاى ديگر عقب نمانده است .\r\n\r\nقواعد و ياساهاى غازانى\r\nغازانخان براى ترفيه حال رعيّت و وصول منظّم ماليات و رفع ظلم و تعدّى و حسن ادارهء كارها قواعد و ياساهائى وضع نموده و بسيارى از آداب و مراسمى را كه از پيش معمول بوده و او نمىپسنديده و آنها را موافق عدل و ترتيب نميدانسته است ملغى كرده است و ما مجملا به آنها اشاره ميكنيم .\r\n1 - قبل از ايّام غازان ماليات ولايات بمقاطعه در عهدهء حكّام گذاشته ميشد اين حكّام كه غالبا مردمانى ظالم و طمع‌ورز بودند و گاهى در عرض يك سال ده و حتّى بعضى اوقات هم بيست مرتبه از رعايا مطالبه ماليات مينمودند .\r\nحاصل ماليات ولايات بايد صرف مخارج جاريه و پرداخت براتهائى شود كه از طرف ديوان حوالهء ولايات ميشد ولى حكّام همه وقت با تراشيدن خرجهاى گزاف بيشتر اين عوايد را تلف ميكردند و براتها در دست مردم تأديه نشده باقى ميماند و بخزانه برميگشت .\r\n\r\n","description":"","footnote":"","page_name":" 514 ","page_number":907},
  {"content":"\r\n\r\nعمّال ديوانى هيچگاه عايدات ولايات را تحت تفتيش نميآوردند و از مقدار وصول‌شدهء آن اطّلاعى نداشتند و بدون هيچ ملاحظه برواتى سر حكّام صادر ميكردند و بين حكّام و صاحبديوان علائمى رمزى وجود داشت كه اگر صاحبديوان آن علائم را در بروات نميگذاشت حكّام از تأديهء بروات خوددارى مينمودند .\r\nمردم بيچاره كه از ظلم و جور حكّام بجان ميآمدند آباديهاى خود را ترك كرده جلاء وطن مينمودند و در نتيجهء خرابى كلّى بشهرها و دهات راه مييافت عمّال ديوانى از اين اوضاع به خوبى آگاهى داشتند ولى چون دست ايشان با حكّام يكى بود هيچوقت درصدد رفع مظالم برنميآمدند و عموم صاحب ديوانان و وزراى مغول كم و بيش در اين ظلم شركت داشتند و مسؤل آن اوضاع بودند ولى از ميان ايشان مسؤليّت خواجه صدر الدّين خالدى زنجانى از همه بيشتر است چه او اين وضع ناگوار را در نتيجه گشادبازيها و بذل و بخشش‌هاى بى جا بسرحدّ افتضاح رساند و كار صدور بروات و حوالجات و لاوصول ماندن آنها در عهد او بمنتهاى زشتى و رسوائى كشيد .\r\nغازان از اين اوضاع سخت متأثّر شد و درصدد برآمد كه قبل از همه وضع وصول ماليات را مرتّب و دست عمّال و حكّام جورپيشه را كوتاه و عامّه را از اين بابت آسوده‌خاطر كند به همين جهت حكم كرد كه هيچ ولايتى را بمقاطعه ندهند و در عرض سال بيش از يك بار از مردم ماليات مطالبه نشود و بهر ولايتى يك نفر مستوفى مخصوص فرستاد تا صورتى از عايدات جميع آباديهاى آن مطابق آخرين مميّزى كه شده بود باسم و رسم تهيّه ديده پيش غازان بفرستد و از املاك شخصى و خالصه و اراضى خاصّه يعنى اينجو و اوقاف عليحده صورت بدهد و اسامى اشخاصى را كه در سى سال اخير مسلّما از عايدات آنها بهره ميبردند يادداشت كند . و باصطلاح قانون مال هر ولايت مرتّب و مدوّن گردد .\r\nبعد از آنكه اين صورتها بديوان رسيد و اشتباهات آنها رفع شد عمّال ديوانى از روى آنها خلاصه عايداتى كه بايد هر سال مطالبه شود خارج‌نويس كرده در ديوان ضبط نمودند و صورت ماليات هر آبادى را عمّال عالىرتبهء ديوانى مهر كردند و سلطان\r\n\r\n","description":"","footnote":"","page_name":" 515 ","page_number":908},
  {"content":"\r\n\r\nنيز آنها را موشّح ساخت .\r\nغازانخان حكم داد كه از آن تاريخ ببعد ديگر حكّام و مستوفيان اصلا بر رعايا برات ننويسند و اگر كسى بر خلاف اين حكم عمل ميكرد حاكمى را كه برات داده بود سياست ميكرد و نويسنده‌اى را كه آن را نوشته دست ميبريد .\r\nدر نتيجهء اين ترتيب و رفع تعدّى و ظلم از رعايا و معيّن شدن مقدار ماليات هر ده و آبادى از روى قاعده و قانونى ثابت بعد از دو سه سال ولايات رو بمعمورى گذاشت و اموال خزانه بتمامى عايد ديوان گرديد و دست تعدّى حكّام و مستوفيان و ايلچيان بكلّى كوتاه شد .\r\n2 - قبل از غازان مرسوم چنين بود كه جهت انجام امور مهمّهء دولتى و رساندن اخبار شهرها مأمورينى باسم ايلچى به اطراف روانه ميشد و اين رسم كه از عهد چنگيز معمول شده بود در دورهء ايلخانان صورت بسيار زشتى پيدا كرد به اين شكل كه عموم شاهزاده‌خانمهاى مغول و شاهزادگان و امرا و فرماندهان تومان و هزاره و صده و شحنگان يعنى فرماندهان لشكرى ولايات بعنوان خبردهى يا مصالح ديگر نوكران خود را اسم ايلچى داده بولايات ميفرستادند و هركس كه با ديگرى خصومتى يا مرافعه‌اى داشت و حاكم بعرض او نميرسيد بيكى از مقرّبان چسبيده از او يكنفر ايلچى ميگرفت و يا آنكه در هر يامخانه پانصد سر اسب بود گاهى براى سوارى ايلچيان به قدر كفايت مركوب فراهم نميشد و ايلچيان بگلّهء اسب هركس كه ميرسيدند هر قدر ميخواستند از آن ميان برميداشتند كار تعدّى ايلچيان به آنجا رسيد كه جمعى از راهزنان نيز خود را ايلچى ناميده به اين اسم بتصرّف گلّهء مردم مىپرداختند و به اين نيز اكتفا نكرده از اهالى دهات سر راه علوفه هرچه ميخواستند ميگرفتند .\r\nدر حين عبور ايلچيان رؤساى ولايات ايشان را در خانه‌هاى وعايا و پيشه‌وران فرود ميآوردند و اين ايلچيان غارتگر در خانه‌هاى مردم هرچه را مىيافتند تصرّف ميكردند و گاهى نيز حركات ناپسند ديگر هم از آن جماعت سرميزد .\r\nغازانخان براى الغاى اين رسم ناستوده حكم كرد كه در هر سه فرسخ فاصله\r\n\r\n","description":"","footnote":"","page_name":" 516 ","page_number":909},
  {"content":"\r\n\r\nجهت ايلچيان خاصّهء ايلخانى كه مأمور انجام كارهاى لازم مملكتىاند يامخانه بسازند و در هريامى پانزده سر اسب فربه نگاهدارند و هر ايلچى را كه نشانى موشّح از سلطان داشته باشد از آن يامخانه الاغ دهند و يامخانه‌ها را بعهدهء يكى از امراى بزرگ واگذار و بحكّام و امراء سرحدّى نيز مقدارى كاغذ سفيد موشّح به مهر خود داد تا در موقع ضرورت آنها را بايلچيان خود دهند و مقرّر كرد كه بهر ايلچى بيش از چهار الاغ ندهند و اگر خبرى باشد كه در رساندن آن بايد تعجيل شود حكّام و نوينان مكتوب خود را مهر كرده ببامچى رسانند تا او بر اسب يام نشسته آن را بيامخانهء بعد رساند و به همين ترتيب عمل شود تا مكتوب باردو برسد و به اين ترتيب يامچيان روزى شصت فرسنگ راه ميرفتند و فاصله بين خراسان و تبريز را مثلا در سه چهار روز طى ميكردند .\r\nغازانخان علاوه بر اين ترتيب امر داد كه بهر ايلچى مخارج راه او را بدهند و در شهر منازلى باسم ايلچىخانه جهت اقامت ايشان بسازند و غير از ايلخان و نوّاب درگاه او هيچكس حقّ فرستادن ايلچى نداشته باشد بعلاوه در هر يامى دو پيك مأمور كرد كه لدى الاقتضا اخبار يامخانه‌ها را به يكديگر برسانند و اين پيكها روزى سى فرسخ راه ميرفتند .\r\n3 - غازانخان در شعبان سال 698 يرليغى به تمام بلاد ايلخانى ارسال داشت و بموجب آن منفعت دادن پول را اكيدا غدغن نمود و امر داد كه داروغگان و حكّام متخلّفين از حكم را مجازات كنند .\r\n4 - قبل از ايّام ايلخانى غازان حكّام هريك از ممالك روم و آذربايجان و فارس و كرمان و گرجستان و مازندران بعيارهاى مختلف سكه ميزدند و چون عيار سكّه‌ها در تمام بلاد ايلخانى يكسان نبود در معامله اختلال پيدا ميشد و موجب ضرر تجّار و سوداگران و گفتگوى بسيار در تجارت ميگرديد . ارغونخان در ايّام حكومت خود فرمانى صادر كرد و امر داد كه در تمام ممالك ايلخانى عيار زر و سيم را ده نه قرار دهند و گيخاتو هم عين اين فرمان را مجرى كرد ولى بواسطهء عدم اقتدار ايلخانان كسى از آن اطاعت نداشت و هيچوقت عيار زر و سيم از ده هشت تجاوز نمىنمود .\r\n\r\n","description":"","footnote":"","page_name":" 517 ","page_number":910},
  {"content":"\r\n\r\nبامر غازان عموم سكّه‌هاى مغشوش را در سراسر ممالك ايلخانى جمع‌آورى كردند و جز مسكوكاتى كه او بضرب آنها دستور داده بود سكّهء ديگرى رايج نماند و مأمورين سكّه‌هائى را كه به اين صفت نبود ضبط مىنمودند و مىشكستند و بضرّابخانه برده تمام عيار ميكردند .\r\n5 - پيش از غازان مقياسهاى وزن و كيل در هر ولايت بلكه در هر شهر و قصبه‌اى بيك شكل خاص بود و وزن و كيل هر ده با ده ديگر تفاوت فاحش داشت و اين مسئله همه وقت بين برات‌داران و محصلّين ماليات و رعايا توليد اختلاف ميكرد و بهانه بدست عمّال جورپيشه ميداد كه از مردم بظلم بيشتر از آنچه حق مطالبه دارند مال بگيرند و ايشان غالبا بضرب چوب و شكنجه هرچه ميخواستند از مال رعايا را باسم اختلاف ميزان پيمايش تصرّف مىنمودند و اين اختلاف علاوه بر عيب فوق باعث نكس تجارت و عدم رغبت مردم بحمل مال التّجاره خود بساير ولايات نيز شده بود چه غالبا بين فروشنده و مشترى در باب وزن اختلاف بروز ميكرد و بيشتر اوقات معامله به ضرر فروشنده تمام ميشد و همين امر موجب كميابى بعضى اموال در غالب ولايات گرديده بود .\r\nغازانخان براى توحيد اوزان و پيمانه‌ها يرليغى صادر كرد و سواد آن را بعموم ولايات فرستاد و دو نفر مأمور مخصوص تعيين نمود تا سنگهاى معاملهء زر و سيم و اوزان بار و كيل را در همه‌جا مساوى كنند و آنها را از آهن بسازند و مهر كنند .\r\n6 - چون در نتيجهء استيلاى مغول و جنگهاى دورهء حكومت ايلخانان و ظلم و تعدّى عمّال ديوانى غالب قرى و قصبات ويران و مزارع باير شده بود غازانخان براى معمورى ويرانه‌ها و آبادانى اراضى باير احكامى صادر كرد تا كسانى كه بتجديد عمارت بنائى يا زراعت مزرعهء ويرانى مىپردازند اجزاء ديوان با ايشان چگونه معامله كنند و به نسبت خدمت مردم بآبادى بايشان تخفيف ماليات بدهند .\r\nقبل از غازان املاك خاصّهء ايلخانى يعنى املاك اينجو بكلّى ويران شده و حكّام بذر آن را خورده بودند غازان حكم داد كه از ماليات هر ولايت مبلغى را بعنوان\r\n\r\n","description":"","footnote":"","page_name":" 518 ","page_number":911},
  {"content":"\r\n\r\nقيمت بذر و مصارف زراعت به اختيار حكّام بگذارند و سال حاصل آن را از ايشان مطالبه كنند . سال اوّل بعضى از حكّام خواستند كه ببهانهء آفت و نرسيدن محصول از اداى آن سرپيچى كنند . به حكم غازان املاك آن جماعت را ديوان تصرّف كرد و در نتيجهء اين ترتيب جميع آن اراضى باير رو بآبادى گذاشت و حاصل آنها به مقدار كلّى وصول شد .\r\n7 - پيش از غازان راههاى تجارتى بعلّت دستبرد راهزنان و كسانى كه بعنوان رفيق قافله شريك دزدان بودند ناامن و خطرناك بود و اموال مسافرين و كاروانيان همه وقت معرض خطر تعرّض و غارت قرار ميگرفت و اين راهزنان با راهداران همدست بودند .\r\nغازان راهها را امن و قطّاع الطريق را دستگير و سياست نمود و در منازل خطرناك راهداران امين نشاند و قرار گذاشت كه از هر چهارپائى مقدارى معيّن راهدارى بگيرند و راهداران مسؤل طرق باشند و اگر دزدى در راه واقع شود راهدار آن قسمت بايد يا دزد را دستگير كند و يا از عهدهء مالى كه بسرقت رفته برآيد و بر سر راهها ميلهائى از سنگ يا گچ ترتيب دهند و بر روى لوحه‌هائى كه بر آن ميلها بايد نصب شود عدد راهداران و مقدارى كه از هر چهارپائى بايد بگيرند بنويسند .\r\n8 - قبل از ايام سلطنت غازان ملازمان خاصّهء ايلخانان و نوينان و ساربانان و الاغداران و پيكان ايشان بهر نقطه كه ميرسيدند از متموّلين مبلغى جهت خرج خود ميگرفتند و غالبا در يك روز سه چهار دسته از اين نوع جماعت پىدرپى بر ايشان وارد ميشدند و بجور و عنف هرچه ميخواستند از آن مردم تصرف مينمودند . غازان در بازارهاى شهرها منادى كرد كه از آن تاريخ ببعد هيچكس دينارى به هيچ اسم و رسم بملازمان و پيكان و ساربانان خاصّه ندهد و اگر مىشنيد كه كسى بظلم از كسى چيزى گرفته است بضرب چماق آن را از او بازميستاند و خود او و اردويش بهرجا فرود ميآمدند اموالى را كه لازم داشتند بنرخ عادل ميخريدند و احدى متعرّض رعايا و عامّه نميشد .\r\n9 - غازان بموجب حكمى شرب شراب و بدمستى در شارع عام را قدغن كرد\r\n\r\n","description":"","footnote":"","page_name":" 519 ","page_number":912},
  {"content":"\r\n\r\nو مقرر نمود كه متمرّد را در گذرگاهها بگردانند و بر درخت بياويزند و يرليغها متواتر بولايات فرستاد و مردم را از تكلّم بسخنان كفرآميز منع فرمود و امر داد كه هيچكس بعدها در پيشرفتهائى كه نصيب شخص او يا اردوئى كه جزء آن است مىشود كفايت و كاردانى خود را دخيل نشمارد بلكه همهء توفيقها را از خداوند بداند و بر خلاف هر شرّى را كه از وجود او زايد آن را به كسى جز خود منسوب ندارد به همين شكل حكمى داد كه در عقد ازدواجها ميزان كابين عروسان را تنزل داده نوزده دينار و نيم تعيين كنند تا اگر بين زن و شوهر توافق حاصل نشود امر طلاق بواسطهء گرانى كابين مشكل نگردد .\r\n10 - يكى از بزرگترين اصلاحات غازان ترتيب امر مرافعات و انتخاب قضاة و شهود و نظم امور معاملات عرفى است كه پيش از او بواسطهء عدم توجّه در باب انتخاب قضاة و رشوه‌خوارگى ايشان بازار تزوير و تقلّب سخت رواج داشت و كمتر كارى بمقتضاى عدل و انصاف فيصل مىيافت ، قضاة مناصب را اجاره ميكردند و گذراندن گواه دروغ و ساختن قباله و حجّت و تقديم رشوه و تهيهء اسناد جعلى و تقليد خطوط كمال شيوع داشت .\r\nغازانخان براى الغاى اين مراسم زشت و اصلاح ترتيب معاملات و مرافعات چهار فرمان صادر كرد در باب مسائل ذيل : فرمان اوّل در خصوص منصب قضاء ، دوّم در باب مرور زمان و نپرداختن بمرافعه‌اى كه سى سال از تاريخ آن گذشته باشد سوّم در خصوص اثبات مالكيّت بايع قبل از بيع ، چهارم در باب تأكيد سه حكم سابق و تكميل آنها .\r\n11 - پيش از غازانخان مرسوم و جيره و وظيفهء لشكريان و سران سپاهى ترتيب صحيحى نداشت فقط بعضى از سرداران از ديوان مقدارى معيّن غلّه ميگرفتند غازانخان براى لشكريانى كه خدمت نزديك ميكردند وجه معاش معيّن كرد و بتدريج هر سال ميزان آن را بالا ميبرد و چون پيش از او بزات غلّهء سپاهيان را بولايات مينوشتند و غالبا برات وصول نشده برميگشت و اسباب زحمت رعايا و سپاهيان ميشد غازانخان\r\n\r\n","description":"","footnote":"","page_name":" 520 ","page_number":913},
  {"content":"\r\n\r\nدستور داد كه در هريك از ولايات در موقع برداشت محصول غلّهء ديوانى را با اطّلاع شحنه در نقطه‌اى توده كنند تا اگر براتى برسد فورى شحنه از آن غلّه حواله را بپردازد و براى رعايا مزاحمتى فراهم نشود سپس در سال 703 يرليغى صادر كرد و بموجب آن براى عموم سپاهيان اقطاعات مشخصى تعيين نمود .\r\n12 - پيش از سلطنت غازانخان جماعتى از اسلحه‌سازان هر سال مقدارى علوفه و مقرّرى ميگرفتند تا جهت قشون خاصّهء ايلخانى اسلحه ترتيب دهند ولى بواسطهء هرج‌ومرج كارها بهيچوجه آن مقدار اسلحه‌ايرا كه بايد در سال بسپارند تحويل نميدادند . غازان خان مستمرّى عموم ايشانرا قطع كرد و امر داد كه از كمانگران و تيرتراشان و شمشيرسازان هر سال صد دست اسلحه تحويل دهند و بنرخ روز قيمت آن را بگيرند و مرد امينى را تعيين نمود هر سال آن مقدار اسلحه را از ايشان بگيرد و ماليات يك ولايت را براى پرداخت وجوه اسلحه معيّن ساخت و به اين تدبير هر سال 10000 مرد مسلّح حاضر ميشد در صورتى كه پيش از او دو برابر اين وجه به مصرف ميرسيد و دو هزار نفر نيز مسلّح نميشد .\r\n13 - يكى ديگر از جمله اصلاحات غازانى ترتيب تاريخ ايلخانى يا تاريخ غازانى است و اين كار را او براى تطبيق سنوات قمرى با سنوات شمسى كرده چه بواسطهء عقب افتادن نوروز و پيدا شدن سيزده سال اختلاف بين سالهاى شمسى و قمرى در عهد غازان اين پادشاه در 13 رجب سال 701 سال قمرى و شمسى را كه از عهد معتضد خليفهء عباسى و ديالمه ديگر با يكديگر تطبيق نشده بود تطبيق كرد و روز فوق را ابتداى تاريخ جديدى قرار داد ولى اين تاريخ دوامى نكرد و به زودى از ميان رفت .\r\n\r\nابنيهء غازانى\r\nغازانخان يكى از سلاطين آبادكننده و بانى است و ابنيه و عمارات بسيار ساخته . رسم ايلخانان مغول اين بود كه جسد ايشان را در محلّى مخفى و دور از آبادى و زراعت به خاك مىسپردند و آنجا را قرق ميكردند .\r\nغازان خان كه بدين اسلام مشرّف شده بود خواست ببزرگان دينى و سلاطين اسلامى\r\n\r\n","description":"","footnote":"","page_name":" 521 ","page_number":914},
  {"content":"\r\n\r\nتشبّه كرده در حيات خويش مقبره‌اى جهت خود بنا نمايد و اوقافى جهت آن قرار دهد تا صلحا و زهّاد و عبّاد از ممرّ آن زندگى كنند و او را پس از مرگ بذكر خير ياد نمايند به همين منظور در محلّ شام تبريز كه بعدها شب غازان يا شام غازان خوانده شد و در سه ربع فرسخى جنوب آن شهر قرار داشت قبّه‌اى ساخت كه از عجايب ابنيهء اسلامى و بزرگترين و عظيم‌ترين قبّه‌اى بوده است كه تا آن تاريخ در ممالك اسلامى ساخته شده .\r\nبعد از انجام بناى قبّه غازان خان در ايران و عراق املاك مخصوصى وقف آن نمود و توليت آنجا را بخواجه سعد الدّين ساوجى و خواجه رشيد الدّين فضل اللّه سپرد و در اطراف آن ابنيه بسيار از مسجد و مدرسه و خانقاه و حمّام و دار الكتب و غيرها ساخت .\r\nغير از ابنيهء فوق غازان تمام شهر اوجان را در تاريخ 798 از نو بنا كرد و بازارها و حمّام‌هاى جديد در آنجا ساخت و خانقاهى نيز در همدان بنا نمود و دورا دور تبريز و شيراز را بارو كشيد و قلعهء تبريز را در سال 702 تعمير نمود .\r\n\r\n2 - سلطان محمد خدابنده اولجايتو ( 703 - 716 )\r\nغازانخان چنان كه سابقا نيز گفتيم در ايّام حيات ، برادر خويش محمّد را بوليعهدى و جانشينى خود تعيين نمود ولى محمّد در موقع وفات غازان در خراسان بود و بمحض اينكه از وفات برادر اطّلاع يافت ابتدا شاهزادهء آلافرنگ پسر گيخاتو را كه بدستيارى هرقداق سپهسالار سپاه خراسان مدّعى جانشينى غازان بود بدست يكى از امراى خود كشت و هرقداق هم اگرچه گريخت ولى به زودى دستگير شده با دو برادر و سه پسر خود بقتل رسيد و محمّد در قدم اوّل از شرّ غائلهء بزرگى رهائى يافت .\r\nبعد از دفع فتنهء آلافرنك و هرقداق و گرفتن اطاعت از لشكريان ايشان و\r\n\r\n","description":"","footnote":"","page_name":" 522 ","page_number":915},
  {"content":"\r\n\r\nآرام كردن خراسان محمّد از آن مملكت عازم دار الملك تبريز گرديد و در اين سفر سپاهيان فراوان و يك عدّه از امرا و نوينان بزرگ مثل امير مولاى و سونج و ايسن‌قتلغ و على قوشچى با او همراه بودند .\r\nمحمّد كه پس از جلوس بتخت لقب سلطان اولجايتو يعنى سلطان آمرزيده اختيار كرد در اين موقع بيش از بيست و سه سال نداشت و او سوّمين پسر ارغونخان است .\r\nسلطان محمّد اولجايتو را بمناسبت تعلّقى كه بمذهب شيعه اظهار ميداشته شيعيان خدابنده لقب داده‌اند ولى اهل تسنّن از راه دشمنى و كينه‌جوئى اين كلمه را خربنده كرده و لقب سلطان محمّد اولجايتو به همين علت در كتب قدما بهر دو شكل مذكور شده است .\r\nاولجايتو سه روز بعد از جلوس فرمانى داير بر اقامهء مراسم دينى و شعائر اسلام و رعايت قوانين و ياساهاى غازانى صادر نمود و بامرا و سران لشكرى خلعتهاى بسيار بخشيد ، قتلغشاه‌نويان را بعنوان بيگلربيگى فرماندهى و سپهسالارى كلّ اردو و در ميان رجال مملكتى مقام اوّل داد و امير چوپان و فولادقيا و سونج و اين قتلغ را در تحت امر او گذاشت سپس خواجه رشيد الدّين فضل اللّه همدانى طبيب را مثل ايّام برادر بصدارت و خواجه سعد الدّين محمّد ساوجى را بمشاركت در امور ديوانى و وزارتى گماشت .\r\n\r\nبناى سلطانيه در 704\r\nغازان خان در اواخر عمر خود خيال داشت كه در محل چمن سلطانيّه يعنى در سرزمينى كه دو رود كوچك ابهر و زنجان در آنجا سرچشمه ميگيرند شهرى بنا كند و به اين كار نيز دست زد ولى عمرش وفا نكرد و اولجايتو دنبالهء خيال برادر را در اين خصوص گرفت .\r\nسرزمين حاليّهء سلطانيّه و چمن آن در عهد مغول مرتع احشام ايشان بود و غالبا ايلخانان و سرداران آنان در عبور از عراق بآذربايجان يا بالعكس در آن سرزمين رحل اقامت مىانداختند ، غازان خان در اين محل كه بهيچوجه آبادى نداشت اساس شهرى را پى افگنده بود و اولجايتو همان بنا را بنام سلطانيه در پنج فرسنگى زنجان و نه فرسنگى ابهر در تاريخ سال 704 شروع باتمام كرد و آن را در مدّت ده سال\r\n\r\n","description":"","footnote":"","page_name":" 523 ","page_number":916},
  {"content":"\r\n\r\nبانجام رساند بطورى كه در سال 713 در محلّى كه ابتدا چمنى بيش نبود يكى از اعاظم بلاد اسلامى شرق ايجاد گرديد و ابنيهء بسيار از عمارات و مدارس و مساجد و حمّامها و بازارها در آن انشاء شد و جمعيّت فراوان از هر طبقه در شهر مزبور مجتمع آمدند .\r\nدورادور سلطانيّه بامر اولجايتو باروئى مربع شكل ساختند كه طول آن سى هزار قدم ميشد و ضخامت ديوارهاى آن باندازه‌اى بود كه چهار سوار پهلوى يكديگر ميتوانستند روى آن حركت كنند و در وسط آن اولجايتو قلعهء بزرگى ساخت كه از جهت عظمت بشهرى ميماند و در آن گنبدى جهت مقبرهء خود بنا كرد كه همان گنبد معروف شاه خدابنده است كه بعد از وفات سلطان را در آنجا به خاك سپردند و آن از مهمترين ابنيه و از نمونه‌هاى عالى معمارى عهد مغول است .\r\nاولجايتو در بناى سلطانيّه همان راهى را كه در ساختن شنب غازان تبريز پيش گرفته بود پيروى كرد يعنى بعد از ساختن شهر و گنبد در اطراف مقبرهء خود بناى هفت مسجد امر داد و يكى از آنها را خود بخرج خويش از مرمر و چينى ساخت و ابنيهء بسيار ديگر نيز از دار الشفا و داروخانه و دار السّياده و خانقاه در سلطانيّه برپا شد و اولجايتو علاوه بر بناى قصرى جهت اقامت خويش مدرسهء بزرگى در آن شهر از روى گردهء مدرسهء مستنصريّهء بغداد ايجاد نمود و از هر طرف مدرّسين و علما و اهل بحث و درس را به آنجا خواند .\r\nدر ساختن پايتخت جديد امرا و وزراى اولجايتو نيز هر كدام به سهم خود شركت كردند از آن جمله خواجه رشيد الدّين يك محلّهء تمام از سلطانيّه را كه بر هزار خانه مشتمل بود بانضمام مدرسه و دار الشّفا و خانقاهى بخرج خود ساخت .\r\nاولجايتو بعد از بناى سلطانيّه جماعتى از پيشه‌وران و اهل حرف و صنايع تبريز را بسلطانيّه آورد و ايشانرا در آنجا بترويج صنايع يدى مشغول داشت و بقدرى در مزيد رونق آن شهر كوشيد كه سلطانيّه در اندك مدّتى بعد از تبريز اوّلين شهر ممالك ايلخانى گرديد ولى افسوس كه اعتبار آن دوامى نكرد و پس از اولجايتو و ابو سعيد خان\r\n\r\n","description":"","footnote":"","page_name":" 524 ","page_number":917},
  {"content":"\r\n\r\nيك‌باره از اهميّت افتاد و به همان سرعت كه ايجاد شده بود رو به خرابى گذاشت و امير تيمور نيز كه گويا ذاتا با آبادى دشمنى داشت آنچه را كه از سلطانيّه برپا بود با خاك يكسان كرد و اين شهر از آن تاريخ ببعد ديگر جانى نگرفت و امروز نيز همچنان خراب است .\r\n\r\nفتح گيلان در 706\r\nولايت كوچك گيلان در تمام دورهء استيلاى مغول از حدّ اردبيل و خلخال تا حدود كلار - دشت و سرحدّ خاك مازندران از دستبرد سرداران چنگيزى و هولاگو و ايلخانان جانشين ايشان محفوظ مانده بود و بواسطهء وجود معابر صعب العبور و بيشه‌هاى انبوه مغول نتوانسته بودند بر آن دست يابند .\r\nاولجايتو در سال 706 چهار دسته سپاهى از چهار طرف بتسخير گيلان فرستاد بشرح ذيل : امير چوپان از راه اردبيل و طالش ، قتلغشاه از سمت خلخال ، طوغان و امير مؤمن از راه قزوين و كلاردشت و خود او نيز با اردوى چهارم از طريق لاهيجان گيلان را مورد هجوم قرار دادند .\r\nاولجايتو قبل از لشكركشى به خاك گيلان سفرائى پيش امراى محلّى آنجا فرستاد و ايشان را باطاعت خود خواند . اين امرا همه هدايائى پيش سلطان روانه كردند و از در فرمان‌بردارى درآمدند و مورد اكرام و احترام شدند ولى اندكى بعد فهميدند كه بواسطهء ثروت فوق العادهء گيلان و صيت گرانى امتعهء حاصلهء از آن مخصوصا ابريشم امراى اولجايتو چشم طمع به اين ولايت دوخته‌اند و هر كدام از امراى مزبور توقّعاتى بىپايان دارند به همين جهت بتدريج سر از اطاعت پيچيدند و درصدد دفاع املاك موروثى و مال و نام خود برآمدند و همين حركت اولجايتو را خشمگين كرده بفرستادن اردو و استيلاى بر گيلان از چهار حدّ تصميم گرفت .\r\nاگرچه فتح گيلان در قدم اوّل بمناسبت كوچكى و نزديكى و عدم اعتبار امراى محلّى آسان مىنمود ولى كمى بعد معلوم شد كه كارى بس مشكل است چه از طرفى سختى راهها و موانع بيشمار از قبيل جنگل و كوه و باران و گل قدم بقدم اردوهاى اولجايتو را دوچار زحمت و خطر ميكرد و از طرفى ديگر دفاع مردانه مردم از جان\r\n\r\n","description":"","footnote":"","page_name":" 525 ","page_number":918},
  {"content":"\r\n\r\nو مال خود باعث وارد آمدن شكستهاى پىدرپى بلشكريان خدابنده ميشد و اگرچه اولجايتو بالاخره گيلان را مسخر ساخت و امراى آنجا را مطيع و خراجگزار خود كرد ولى تلفات جانى بسيار داد و سپهسالار كلّ اردوى او يعنى قتلغشاه كه شخص اول مملكت بود در اين واقعه بقتل رسيد .\r\nاولجايتو پس از تسخير گيلان و مطيع كردن امراى آن قرار گذاشت كه هر كدام از ايشان در سال مقدارى ابريشم بعنوان خراج باردوى ايلخانى بفرستند و از اين تاريخ ببعد خود را دست‌نشاندهء او بدانند سپس پسر قتلغشاه را كه از جنگ فرار كرده بود به چوب تنبيه نمود و مقام قتلغشاه يعنى سپهسالارى كلّ اردو را بامير چوپان واگذاشت و با جميع امراى گيلان كه سر اطاعت فرود آورده بودند بسلطانيّه برگشت .\r\n\r\nاولجايتو و مذهب شيعه\r\nمادر اولجايتو كه از قبيلهء عيسوى كرائيت بود فرزند خود را در ابتدا باسم نيكلا مطابق مراسم آئين مسيح تعميد داد و اولجايتو در اين كيش سرميكرد تا مادرش مرد و زوجه‌اى مسلمان اختيار كرد . اين زن اولجايتو را به اختيار مذهب اسلام تشويق نمود و خدابنده بر اثر نفوذ علماى حنفى خراسان شعبهء حنفى از مذاهب اربعهء تسنّن را پذيرفت و رسما مسلمان شد و امر داد تا نام خليفهء اوّل را بر مسكوكات نقش كنند .\r\nسلطان محمّد خدابنده در سال 709 بتشويق يكى از امراى متنفّذ خود و اصرار علماى شيعه به اين مذهب گرويد و دستور داد كه نام خلفاى ثلاثه را از خطبه و سكّه بيندازند و نام حضرت امير المؤمنين على و امام دوّم و سوّم شيعيان را در خطبه بياورند و در سكّه فقط بر نام على بن ابى طالب اقتصار كنند و مردم ايران قبول مذهب شيعه نمايند .\r\nاولجايتو براى اشاعه عقايد شيعه امر داد كه پيشوايان اين مذهب را از اطراف جلب كنند و مدارس خصوصى براى تعليم اصول و عقايد فرقهء شيعه ترتيب دهند چنان كه در جنب گنبد سلطانيّه مدرسه‌اى درست كرد كه شصت نفر معلّم و مدرّس در آنجا به اين كار اشتغال داشتند و دويست نفر شاگرد در آنجا بآموختن عقايد مذهب شيعه سرميكردند و مدرسه‌اى ديگر در اردو بنام مدرسه سيّاره از خيمه و كرباس\r\n\r\n","description":"","footnote":"","page_name":" 526 ","page_number":919},
  {"content":"\r\n\r\nترتيب داد و آن را دائما با اردو ميگرداندند و جماعتى از بزرگان علماى دينى با آن حركت ميكردند و طالبين علم را درس ميدادند .\r\nاقبال و توجّه اولجايتو بمذهب شيعه از هر طرف علماى اين مذهب را بر آن داشت كه باردو بيايند و بيشتر از پيشتر سلطان را به سمت مذهب تشيّع مايل كنند و بكوشند تا ادّلهء كلامى و شواهد ديگر ايمان او را محكم سازند و راه نفوذ ائمهء اهل سنّت را سدّ نمايند . از آن جمله علّامه جمال الدّين حسن بن مطهّر حلّى ( 648 - 726 ) و پسرش فخر المحقّقين فخر الدّين محمّد ( 682 - 771 ) كه هر دو از علماى معروف شيعه‌اند با جمعى ديگر از پيشوايان عالم اين مذهب به خدمت اولجايتو بسلطانيّه شتافتند و علّامهء حلّى كه از مشهورترين مصنّفين فرقهء اماميّهء اثناعشريّه و از علماى معقول و منقول و از شاگردان خواجه نصير الدّين طوسى است برسم تحفه دو كتاب در اصول عقايد شيعه تأليف كرده بپيشگاه اولجايتو آورد . اولجايتو علّامهء حلّى و پسرش را محترم داشت و ايشان مقيم اردو شدند و بر اثر اين پيش‌آمد قوّت مذهب شيعه روز بروز زيادتر گرديد و علماى شيعى از نقاط ديگر مخصوصا از عراق عرب و بحرين بايران آمدند و بتأليف كتب و نشر عقايد اين دين مشغول شدند .\r\nسلطان خدابنده كه طبعى سالم داشت و چندان متعصب نبود اندكى بعد از قبول مذهب تشيّع و صدور اوامر در اشاعهء آن بتشويق علماى اماميّه ديد كه مردم غالب بلاد ايران مخصوصا اهل قزوين و شيراز و اصفهان زيربار احكام او نميروند و جماعتى از امراى او نيز در حفظ مذهب اهل سنّت اصرار و تعصب دارند به همين علل از حرارت اوّلى خود در طرفدارى از تشيّع كاست و در اواخر عمر دوباره امر داد كه نام خلفا را در سكّه و خطبه داخل كنند .\r\n\r\nقتل سعد الدين ساوجى در 711\r\nخواجه سعد الدّين محمّد ساوجى كه بمشاركت خواجه رشيد الدّين فضل اللّه در قسمت عمدهء ايّام سلطنت غازان و اولجايتو بادارهء امور و تدبير مهامّ ملكى اشتغال داشت بتدريج مقبوليّت اولى خود را در خدمت اولجايتو از دست\r\n\r\n","description":"","footnote":"","page_name":" 527 ","page_number":920},
  {"content":"\r\n\r\nداد و مورد بيمرحمتى سلطان قرار گرفت و امريكه روز بروز باعث افول ستاره اقبال او ميشد طلوع كوكب سعادت مرد زيرك جاه‌طلبى بود كه در دستگاه ايلخانى راه يافته و آن به آن خاطر اولجايتو را بيشتر به سمت خود جلب ميكرد و او كه تاج الدّين عليشاه جيلان تبريزى نام داشت در اصل دلّال جواهر و احجار كريمه بود و فضل و سوادى نداشت ولى مردى قابل و زرنگ و كارآمد بود و در ضمن معاملات تجارتى خود با اعيان و امرا رفت‌وآمد و آشنائى پيدا كرد و به همين وسيله در پيشگاه سلطان نيز خود را شناساند و مورد توجّه خدابنده قرار گرفت .\r\nخواجه سعد الدّين عليشاه را براى دور كردن از دربار روانهء بغداد كرد تا كارخانهاى مخصوص نسّاجى آن‌شهر را اداره نمايد . عليشاه هم ببغداد رفت و به زودى امور كارخانجات آنجا را به خوبى مرتّب نمود و پارچه‌هاى نفيس گرانبهائى ساخت كه پيش از او هيچكس مانند آنها را درست نكرده بود و چون سلطان به اين شهر آمد مقدارى هدايا و تحفى كه خود در اين كارخانه‌ها فراهم ساخته بود به او تقديم داشت و بر اثر آن توجّه خدابنده بعليشاه زيادتر از سابق شد و دولت او رو بترقى گذاشت چنان كه مصاحب اردو گرديد و موقعى كه اردو بسلطانيّه رسيد عليشاه در آن شهر بخرج خود ابنيه‌اى زيبا ساخت و بازارى درست كرد كه تا آنوقت نظير آن در سلطانيّه ديده نشده بود و اولجايتو كه بعمارت و آبادى اين شهر علاقهء مخصوصى داشت از اين عمل عليشاه بيشتر خرسند گرديد و او را زيادتر از پيش مورد نوازش و توجّه قرار داد خواجه سعد الدّين از اين پيش‌آمدها سخت دلتنگ شد و نميتوانست ترقّى عليشاه را ببيند امّا بر خلاف او خواجه رشيد الدّين عليشاه را احترام مينمود و در تعظيم او ميكوشيد و همين قضيّه ما بين سعد الدّين و رشيد الدّين را نيز بهم زد و سعد الدّين درصدد آزار خواجه رشيد الدّين برآمد . رشيد الدّين هم براى دفاع خود و بر زمين زدن خصم پيش سلطان بسعايت از او پرداخت و سعد الدّين باختلاس متّهم گرديد و پس از آنكه به حساب او رسيدند و گناه بر او ثابت شد او را بامر اولجايتو در دهم شوّال 711 در يك فرسخى بغداد بقتل رساندند . بعد از قتل خواجه سعد الدّين اولجايتو باشارهء خواجه رشيد الدّين ، عليشاه را بمقام\r\n\r\n","description":"","footnote":"","page_name":" 528 ","page_number":921},
  {"content":"\r\n\r\nوزير مقتول برگزيد و قرار شد كه امور معاملات ديوانى با تاج الدّين باشد و امور مشورتى و تدبير ملك با خواجه رشيد الدّين و تاج الدّين اوامر خواجه رشيد الدّين را اطاعت كند .\r\nخواجه رشيد الدّين اين بار باصلاح خرابيها كه در عهد استيلاى خواجه سعد الدين و ياران او روى كرده بود پرداخت و بانشاء قوانين تازه مشغول شد و هر ولايتى را بحاكمى امين سپرد ، از آن جمله قزوين و ابهر و زنجان و طارم عليا و سفلى را در عهدهء حمد الله مستوفى قزوينى مورّخ و منشى معروف گذاشت و جلال الدّين پسر خود را بحكومت اصفهان و پسر ديگر خويش يعنى امير عبد اللّطيف را هم بوزارت ابو سعيد وليعهد سلطان كه در تاريخ 713 بحكومت خراسان منصوب شد فرستاد\r\nدر اوّل سال 712 چند نفر از امرا و سرداران الملك النّاصر محمّد سلطان مصر با جماعتى از سواران خود به خدمت اولجايتو آمدند و اولجايتو را بلشكركشى تشويق نمودند . اولجايتو كه حتّى پيش از فتح گيلان اين خيال را در سر داشت بانجام نقشهء مزبور تصميم گرفت و با سپاهى مهيّا از موصل به طرف شطّ فرات حركت ولى چون در اول قدم از عهدهء تسخير قلعه‌هاى سرحدّى شام برنيامد بايران برگشت و ديگر به خيال حمله بشام نيفتاد .\r\nاولجايتو بعد از مراجعت از شام يعنى در تاريخ 713 پسر خود ابو سعيد را كه بسال 704 تولّد يافته و در اين تاريخ قريب نه سال داشت بحكومت خراسان نامزد نمود و امير سونج را باتابكى او و بيگلربكى خراسان و عبد اللّطيف پسر خواجه رشيد الدّين را بوزارت او گماشت و جماعت ديگرى نيز از امرا را همراه او كرد .\r\nقبل از انتصاب ابو سعيد بحكومت خراسان مغولان اولوس جغتاى چند بار بخراسان هجوم آورده و امير يساول و امير على قوشچى را مغلوب كرده بودند . ورود ابو سعيد بخراسان نيز با هجوم ديگرى از طرف ايشان مصادف گرديد و امير يساول و امير على قوشچى كه تاب مقاومت در مقابل ايشانرا نداشتند باردوى ابو سعيد پيوستند و ابو سعيد در مدّت سه سال و كسرى حكومت خود در خراسان پيوسته بدفع غائلهء ايشان\r\n\r\n","description":"","footnote":"","page_name":" 529 ","page_number":922},
  {"content":"\r\n\r\nاشتغال داشت .\r\nدر سال 715 يعنى يكسال قبل از فوت اولجايتو ، ابو سعيد براى مخارج لشكريان خود به پول احتياج پيدا كرد و براى تحصيل آن مكرّر در مكرّر بخزانه يعنى بخواجه تاج الدّين عليشاه و خواجه رشيد الدّين مراجعه نمود و اين دو وزير كه هريك نسبت بمقام ديگرى حسد ميبردند و ميخواستند مستقلّ باشند پرداخت پول را بعهدهء ديگرى محوّل ميكردند .\r\nاولجايتو بالاخره براى ختم نزاع بين دو وزير ممالك خود را به دو قسمت تقسيم كرد ، عراق عجم و خوزستان و ولايات لرنشين و فارس و كرمانرا بعهدهء رشيد الدّين و عراق عرب و ديار بكر و ارّان و بلاد روم را تحت ادارهء عليشاه گذاشت ولى عليشاه از سلطان تقاضا كرد كه ايشانرا در ادارهء كل ممالك شريك گرداند و امضاى هر دوى ايشان در پاى احكام و فرمانها باشد .\r\nاولجايتو در سال 715 عليشاه و رشيد الدّين را در كار وزارت شركت داد تا باتفاق در تصرّف اموال و نشان وزارت دخالت كنند و از اين تاريخ قرار شد كه هريك از دو وزير معاونى نيز در كارهاى وزارتى خود داشته باشند بعد از رسميّت يافتن اين ترتيب رشيد الدّين به علت مرض نقرس تمام زمستانرا خانه‌نشين شد و چهار ماه تمام بديوان نيامد و در اين مدت ابو سعيد پىدرپى قاصد و پيغام ميفرستاد و مطالبهء پول ميكرد و عليشاه در جواب ميگفت كه خزانه از وجه تهى و اموال ديوانى همه نزد خواجه رشيد الدين است و او براى ندادن پول تمارض كرده و از خانه بيرون نميآيد و غرض او اين است كه مرا مقصّر سازد و مانند خواجه سعد الدّين از ميان بردارد .\r\nعاقبت اولجايتو با اينكه نسبت بخواجه رشيد الدّين بىلطف شد باز براى مصالح مملكت امر داد كه دو وزير با يكديگر بسازند و كماكان در راندن امور شريك هم باشند .\r\n\r\nمرگ اولجايتو در 28 رمضان 716\r\nاولجايتو مثل اغلب ايلخانان ديگر در شرب شراب و شهوت‌رانى افراط ميكرد و به همين جهت بسيار ضعيف شده بود . در رمضان سال 716 موقعى كه\r\n\r\n","description":"","footnote":"","page_name":" 530 ","page_number":923},
  {"content":"\r\n\r\nدر اطراف سلطانيّه به شكار مشغول بود دوچار پادرد سختى شد و اعتدال مزاجش رو بانحراف گذاشت و در روزيكه بحمّام رفته بود در خوردن غذاهاى لذيذ افراط كرد و بر اثر آن مرضش شدّت يافت و در 28 رمضان آن سال در سلطانيّه فوت نمود و او را كه بيش از چهل سال نداشت پس از دوازده سال و نه ماه سلطنت در گنبد خود در آن شهر به خاك سپردند .\r\nاولجايتو در مرض موت دو يرليغ صادر كرد يكى داير بر تجديد ذكر نام خلفاى راشدين در خطبهء نماز جمعه ديگرى راجع ببرگرداندن نصف اموال خواجه سعد الدّين ساوجى بپسران او .\r\nاولجايتو بر رويهم يكى از ايلخانان خوب ايران است و در عهد او مردم در رفاه بوده‌اند و كمتر بدست او ظلم و سخت‌كشى جارى شده مذهب شيعه در عصر او قوام گرفته و علم و ادب رونق يافته است شخصا پادشاهى آبادكننده بود و علاوه بر اتمام بناى سلطانيّه و گنبد آن در پاى كوه بيستون شهر ديگرى بنام سلطان آباد چمچال يا بغداد كوچك و در حدّ موقان نزديك نهر ارس شهرى ديگر بنام سلطان آباد اولجايتو ساخت و با پاپ و سلاطين عيسوى اروپا و روم شرقى نيز ارتباط داشت و نمايندگانى نيز بفرانسه و انگليس و ايتاليا فرستاد و گويا غرض او از اين فرستادن سفرا تحصيل يارانى براى حملهء بشام و مصر بود كه قبل از فتح گيلان اين خيال را در سر داشت و جماعتى از عيسويان جزيرهء قبرس و ارمنستان نيز او را به اين كار تشويق ميكردند ولى اين روابط هيچوقت از حدّ تعارف تجاوز نميكرد و بعلل موانع اساسى و رقابتهاى سياسى بفرستادن سپاه بكمك يكديگر منتهى نميشد .\r\n\r\n","description":"","footnote":"","page_name":" 531 ","page_number":924},
  {"content":"\r\n\r\n\r\n3 - سلطان ابو سعيد بهادر خان ( 716 - 736 )\r\nدر موقع مرض موت اولجايتو امرا و وزراى ايلخانى پشت سر هم رسولانى پيش ابو سعيد كه در اين تاريخ در مازندران بود فرستادند و او را بعجله بسلطانيّه خواستند تا قبل از فوت اولجايتو بپاىتخت برسد و غرض ايشان از اين شتابزدگى آن بود كه ابو سعيد پيش از آنكه امير سونج اتابك ابو سعيد از طوس حركت كند بسلطانيّه بيايد و امرا و وزراى دربارى كه همه تحت نفوذ امير چوپان بودند وليعهد جوان را مطيع ارادهء خود قرار دهند و دست اقتدار امير سونج اتابك او را كوتاه سازند ولى ابو سعيد و اطرافيان او كه نسبت بامير سونج وفادار بودند از فرمان او بيرون نرفتند و از جاى خود نجنبيدند تا آنكه خبر مرگ اولجايتو رسيد و امير سونج نيز از خراسان آمد . ابو سعيد بمعيّت اتابك خود به طرف سلطانيّه حركت كرد و امير چوپان و امراى ديگر و وزرا باستقبال او آمده ابو سعيد را بجلال تمام بپاىتخت وارد نمودند و او را در تاريخ غرّهء صفر 717 در حالى كه امير چوپان بازوى او و امير سونج بازوى ديگر او را گرفته بودند رسما بتخت ايلخانى نشاندند .\r\nقبل از ورود ابو سعيد بسلطانيّه شاهزادهء جوان ميل داشت كه امير سونج را مقام امير الامرائى دهد ولى سونج زيربار نرفت و گفت كه قبول اين شغل مستلزم دور شدن از پايتخت و تعهّد حال سلطان است و چون او مايل است كه كما فى السّابق حاضر خدمت ابو سعيد باشد و با امير چوپان در اين منصب معارضه نكند ابو سعيد را به ترك اين پيشنهاد واداشت و ابو سعيد هم پس از جلوس آن منصب را مثل عهد پدر در عهدهء امير چوپان باقى گذاشت و پسر امير چوپان يعنى تيمور تاش را هم بحكومت\r\n\r\n","description":"","footnote":"","page_name":" 532 ","page_number":925},
  {"content":"\r\n\r\nولايت روم فرستاد و او خواجه جلال الدّين پسر ارشد خواجه رشيد الدّين فضل اللّه را به سمت وزارت و استيفاى بلاد روم برگزيد .\r\nدر موقع ورود ابو سعيد بسلطانيّه خواجه رشيد الدّين پسر خود غياث الدّين محمّد را باستقبال او فرستاد و چون سابقهء كدورتى با امير سونج داشت و ميدانست كه امير مزبور كينهء او را در دل گرفته درصدد برآمد كه خود را بامير چوپان رقيب امير سونج نزديك كند و در مقابل او جهت خويش حاميى قوى بدست آورد به همين جهت با تاج الدّين عليشاه و امراى ديگر محرمانه ساخت و بالاخره هم بتدبير ايشان بود كه مقام امير الامرائى چوپان تثبيت شد .\r\nدر نتيجهء اين ترتيب ابو سعيد و امير چوپان خواجه رشيد الدّين و خواجه عليشاه را در مقام وزارت باقى گذاشتند ولى زمام عمدهء امور در كف عليشاه قرار گرفت و رشيد الدّين كه در اين تاريخ پير و از كارهاى ديوانى آزرده‌خاطر شده بود خيالى نداشت جز آنكه از شرّ دشمنان آسوده ماند و بقيّهء عمر را راحت به آخر رساند .\r\n\r\nقتل خواجه رشيد الدين در 17 ج 1 سال 718\r\nامير چوپان بتدريج قدرت فوق العاده پيدا كرد و رشتهء جميع كارهاى لشكرى و كشورى را در دست گرفت بطوريكه جز اسم سلطنت چيزى ديگر براى ابو سعيد باقى نبود و اين امير چنان كه گفتيم با خواجه رشيد الدّين طريق يگانگى مىسپرد ولى اين امر باعث تحريك حسّ حسد و غضب عليشاه بود و او سعى ميكرد بهر وسيله باشد خواجه رشيد الدّين را از ميان بردارد .\r\nرقابت بين دو وزير كه سابقهء مفصل داشت در اين تاريخ باوج شدّت رسيد و كار بر اصحاب ديوان سخت شد چه اگر يكى از ايشان بيكى از دو وزير خدمتى نيكو ميكرد موجب رنجش و جلب دشمنى ديگرى ميشد و همين مسئله امور ديوان را مختلّ كرد و طرفين دائما عمّال ديوانى را بر ضدّ يكديگر برمىانگيختند .\r\nدر نتيجهء تحريكات عليشاه بالاخره خواجه رشيد در اواخر ماه رجب سال 717 از وزارت معزول شد و خواجه سلطانيّه را ترك گفته براى استراحت بتبريز\r\n\r\n","description":"","footnote":"","page_name":" 533 ","page_number":926},
  {"content":"\r\n\r\nرفت . امير سونج با وجود سابقهء كدورت بعزل خواجه راضى نبود و چون در اين تاريخ مرضى صعب داشت نميتوانست مستقيما در كارها دخالت كند ولى گفت كه بمحض صحّت يافتن خواجه را بوزارت برخواهد گرداند امّا در همين اوان بهمراهى ابو سعيد به طرف بغداد رفت و در تاريخ 717 در يك فرسخى آن شهر مرد .\r\nامير چوپان كه در اين اوقات در آذربايجان بود خواجه رشيد الدّين را به خدمت خود طلبيد و گفت وجود تو در درگاه پادشاه لازم است و بىرأى و تدبير تو كارها قوام نميگيرد . خواجه در جواب گفت كه ايّام وزارت من بيش از هريك از وزرا طول كشيده مرا سيزده فرزند است كه به خدمت مشغولند . بهتر آنست كه ايشان در خدمت باشند و من بقيّهء عمر را به كار آخرت پردازم . امّا امير چوپان اصرار كرد و بالاخره خواجه را بقبول وزارت واداشت .\r\nبرگشتن خواجه رشيد الدّين بوزارت بپشت‌گرمى امير چوپان خواجه عليشاه و ساير دشمنان خواجهء فاضل را بوحشت انداخت به همين جهت استيصال او را دامن بكمر زدند .\r\nاين دفعه ساعيان خواجه را در پيش ابو سعيد متّهم كردند كه اولجايتو را مسموم نموده و بدست يكى از پسران خود كه شربت‌دار ايلخان بود شربت مسموم بخدابنده خورانده است اين بيان سلطان ابو سعيد را سخت غضبناك كرد و عجب اين است كه امير چوپان ناجوانمرد خود اين مطلب را بعرض ابو سعيد رساند و دو نفر از امرا نيز كه از عليشاه پول گرفته بودند بصحّت واقعه شهادت دادند و حكم قتل خواجه رشيد را از ابو سعيد گرفتند . ميرغضبان در 17 جمادى الاولى سال 718 ابتدا آن فرزند خواجه را كه شرابدار اولجايتو بود و شانزده سال بيش نداشت پيش چشم پدر كشتند و بعد آن وزير فاضل يگانه را بسنّ 73 در نزديكى تبريز دو نيمه كردند و با اين حركت زشت بعمر يكى از بزرگترين حكما و اطبّا و منشيان و مورّخين ايران كه در ميان رجال شرق كمتر نظير داشته خاتمه بخشيدند .\r\nبعد از قتل خواجه رشيد الدّين دشمنان او تمام اموال او و فرزندانش را ضبط نمودند ، محلّه ربع رشيدى را كه در تبريز از بناهاى او بود بباد غارت دادند ، حتّى\r\n\r\n","description":"","footnote":"","page_name":" 534 ","page_number":927},
  {"content":"\r\n\r\nاملاكى را كه وقف كرده بود بتصرّف گرفتند و آن بيچاره را بيهود بودن متّهم كردند و همين تهمت سبب شد كه جسد آن مرد فاضل نيز در زير خاك براحت نيارامد چه يك قرن بعد اميرانشاه پسر امير تيمور كه بر اثر سقوط از اسب حال جنون يافته بود امر داد كه استخوانهاى خواجه رشيد الدّين را از مسجدى كه در ربع رشيدى تبريز بود بيرون آوردند و در قبرستان يهود به خاك سپردند .\r\nبعد از قتل خواجه رشيد الدّين از قضا عموم اشخاصى كه در توطئه بر ضدّ او شركت كرده بودند يكى بعد از ديگرى همان سرنوشت را پيدا كردند و هيچكدام حتّى امير چوپان نيز جان بسلامت نبرد و همه بدست يكديگر يا بدست ابو سعيد بقتل رسيدند .\r\nامّا تاج الدّين عليشاه كه از واقعهء قتل حريف پرزورى مثل خواجه رشيد الدّين از شادى در پوست نميگنجيد بشكرانهء اين موفقيّت هديه‌ها بخشيد و انعامها داد و از آن جمله در همان سال 718 دو حلقهء طلا كه هر كدام هزار مثقال وزن داشت بحرم كعبه فرستاد تا آنها را به ياد فتحى كه نصيب او شده بود در بيت اللّه بياويزند .\r\nعليشاه بعد از قتل خواجه رشيد مدّت شش سال براحت در وزارت ابو سعيد باقى ماند و روز بروز احترامش در چشم ايلخان رو بافزايش بود و به همين حال سر ميكرد تا در جمادى الاخرى 724 جان سپرد و جسدش را باحترام در تبريز به خاك سپردند .\r\nقتل خواجه رشيد الدّين و شش سال وزارت بالاستقلال عليشاه كه با وجود زيركى مردى عامى و عارى از فضل بود رشته امور ديوانى و سياست مملكت را از هم گسيخت و موقعى كه عليشاه مرد پسران او بامر ابو سعيد بپاس احترام پدر بكمك هم بوزارت اختيار شدند اين بىنظمى و اختلال شدّت كرد ، آنوقت بود كه ابو سعيد بر قتل خواجه رشيد سخت متأسّف شد و دانست كه در قبول سعايتهاى امرا و عليشاه چه خبطى كرده و موقعى كه او را به اختيار خواجه غياث الدّين محمّد پسر خواجه رشيد بوزارت دعوت نمودند گفت كه از موقع كشته شدن خواجه رشيد هيچيك از وزرا لياقت جانشينى او را نداشته‌اند و سلطان براى تلافى ظلمى كه نسبت به آن مرد باكفايت رفته بود چنان كه خواهيم ديد پسرش خواجه غياث الدّين محمّد را بوزارت خود برداشت\r\n\r\n","description":"","footnote":"","page_name":" 535 ","page_number":928},
  {"content":"\r\n\r\n\r\nانقلابات اوايل سلطنت ابو سعيد\r\nجوانى و تازه‌كارى ابو سعيد از يك طرف دشمنان خارجى ايلخانان را بتعرّض بممالك او واداشت و از طرفى ديگر جمعى از سرداران مقتدر اولجايتو را كه هريك اميرى مقتدر بودند و نسبت بجاه و مقام يكديگر حسد ميبردند بر سلطان عاصى كرد . ابو سعيد بكفايت و رشادت شخصى و يارى جمع ديگرى از سرداران خود بر جميع اين مشكلات فايق آمد و تا حيات داشت از انقراض سلسلهء ايلخانى جلوگيرى كرد . عمدهء مشكلات كار ابو سعيد بقرار ذيل است :\r\n1 - شاهزاده يسور از اولوس جغتاى كه سابقا از طرف اولجايتو مورد انعام و در بادغيس هرات مقيم شده بود در 716 بادّعاى تسخير خراسان و مازندران برخاست و در اوايل 717 تا مازندران پيش راند . ابو سعيد سردار معروف خود ايسن‌قتلغ را بدفع يسور فرستاد و يسور به ظاهر مطيع ايلخان گرديد ولى كمى بعد باز عصيان كرد و بهرات تاخت ولى چون حريف ملك غياث الدّين كرت نشد بخراسان آمد و پس از شكست دادن امراى ابو سعيد در 718 راه مازندران پيش گرفت . اين دفعه امير حسين گورگان پسر امير آقبوقا جلاير از طرف ابو سعيد بقلع مادّهء شاهزاده يسور مأمور شد و يسور كه تاب مقاومت نداشت فرار اختيار نمود و در همين حال بقتل رسيد و خراسان آرام شد .\r\n2 - از طرف شمال غربى يعنى از جانب معابر جبال قفقاز اوزبك خان پادشاه دشت قبچاق بممالك ايلخانى حمله برد . اين فتنه را هم خود ابو سعيد بهمراهى امير چوپان دفع نمود و اوزبك خان از طرف دربند بكشور خود مراجعت كرد .\r\n3 - امير چوپان كه بزرگترين و مقتدرترين امراى ابو سعيد بود در لشكركشى بدربند چون از بعضى از سرداران و امراى ابو سعيد در كار جنگ سستى ديده بود ايشان را يا معزول كرد و يا سياست نمود و همين مسئله باعث رنجش ايشان از امير چوپان و تصميم آن جماعت بقتل اين امير گرديد . مخالفين در نزديكى درياچهء گوگچه بر امير چوپان و پسر او امير حسن حمله‌ور شدند ليكن چوپان و پسرش از معركه سلامت\r\n\r\n","description":"","footnote":"","page_name":" 536 ","page_number":929},
  {"content":"\r\n\r\nجستند و خود را بتبريز رساندند . تاج الدّين عليشاه امير الامراء را بسلطانيّه به خدمت ابو سعيد آورد و ابو سعيد او را بر خلاف تصورش گرامى و محترم داشت .\r\nامراى ياغى پس از غلبه بر امير چوپان از ديار بكر و آذربايجان بسلطانيّه روانه شدند تا بدستيارى ابو سعيد كار امير چوپان را بسازند . ابو سعيد با امير چوپان بدفع ياغيان كه اهمّ آنها امير ايرنجين پدر زن سلطان و حاكم ديار بكر بود شتافت و در جنگى كه در جمادى الاولى 719 در نزديكى ميانج اتفاق افتاد بر دشمنان ظفر يافت و ايرنجين و رؤساى ديگر ياغى را دستگير و از اين تاريخ بلقب بهادر خان ملقّب گرديد\r\nپس از اين فتح شوكت و اقتدار امير چوپان و پسران عديدهء او در دولت ابو سعيد رو بفزونى نهاد تا آنجا كه ابو سعيد امير چوپان را پدر و آقا ميخواند و چون دولندى خواهر ابو سعيد كه زن امير چوپان بود فوت كرد ابو سعيد سانى بيك خواهر ديگر خود را بامير چوپان داد و دمشق خواجه پسر امير چوپان در دستگاه ابو سعيد همه كاره و در حكم وزير كلّ ممالك ايلخانى بود و تيمور تاش پسر ديگر امير الامرا حكومت بلاد روم را داشت و در آنجا دم از استقلال ميزد .\r\n\r\nقتل امير چوپان در 728\r\nامير چوپان دخترى داشت بنام بغداد خاتون كه بزيبائى شهرهء آفاق بود و او را امير شيخ حسن پسر امير حسين گورگان جلاير در عقد ازدواج داشت . ابو سعيد عاشق اين دختر شد و بامير چوپان پيغام داد كه شيخ حسن گورگانى را بطلاق دادن بغداد خاتون وادارد تا سلطان او را به عقد خود درآورد . امير چوپان از اين بابت متغيّر شد و دختر را با شوهر او بقراباغ روانه نمود .\r\nابو سعيد روز بروز بيشتر در آتش عشق بغداد خاتون ميسوخت و چون ملتفت شد كه امير چوپان با ميل او موافقت ندارد بر آن امير و پسرش دمشق خواجه كه در اين تاريخ در حقيقت سمت وزارت ممالك ايلخانى را داشت بدگمان شد تا آنجا كه در شوّال 727 موقعى كه امير چوپان در خراسان بود دمشق خواجه را بتهمت ارتباط با يكى از همخوابگان خاصّهء سلطانى كشت و سر او را از قلعهء سلطانيّه آويخت و اموالش را بتاراج داد .\r\n\r\n","description":"","footnote":"","page_name":" 537 ","page_number":930},
  {"content":"\r\n\r\nامير چوپان پس از شنيدن خبر قتل پسر هر قدر امير حسن پسر ديگرش او را بقيام بر ابو سعيد خواند زيربار نرفت و بدعوت ايلخان به سمت سلطانيّه حركت نمود تا شايد ابو سعيد را نسبت به خود بر سر رأفت بياورد و همچنان به خدمت مشغول باشد .\r\nامّا ابو سعيد كه از امير چوپان و قدرت پسران ديگر او بيم كلّى داشت با لشكرى فراوان بجلوى امير چوپان شتافت و در اين حركت هيچ قصدى جز برانداختن خاندان چوپانيان نداشت .\r\nامير چوپان در سمنان بملاقات عارف معروف شيخ ركن الدين علاء الدّولهء سمنانى رفت و او را بوساطت پيش ابو سعيد كه بدرويش‌دوستى شهرتى داشت فرستاد .\r\nابو سعيد علاء الدوله را باحترام پذيرفت ولى در پذيرفتن مسؤل او راجع بامير چوپان روى موافقت نشان نداد و امير چوپان چون ديد كه از همراهان او نيز جمعى باردوى ابو سعيد پيوسته‌اند پس از مرخّص كردن ساتى بيك زوجهء خود بپناه ملك ملك غياث الدّين كرت بهرات رفت و او بر مهمان خود خيانت ورزيده او را كشت و انگشت او را بنشانى در محرّم 728 باردوى ابو سعيد در قراباغ فرستاد .\r\nبعد از اين واقعه ابو سعيد بالاخره شيخ حسن گوركانى را بطلاق گفتن بغداد خاتون واداشت و آنزن را بالاخره به ازدواج خود آورد و به او لقب خداوندگار داد .\r\nامير چوپان نه پسر داشت كه ارشد ايشان امير حسن بود كه بر خراسان و مازندران حكومت ميكرد و او چون از قتل پدر خبر يافت پيش خان دشت قبچاق رفت و در خدمت او در جنگ با طوايف چركس بقتل رسيد .\r\nپسر دوّم امير چوپان تيمور تاش حاكم ولايت روم بود كه در آن سمت فتوحاتى مهمّ كرده و با الملك النّاصر سلطان مصر هم در دوستى و صفاى كامل سر ميكرد . تيمور تاش پس از قتل پدر بر ابو سعيد عاصى شد و از روم بمصر رفت . الملك النّاصر ابتدا او را محترم داشت ولى اندكى بعد چون از شوكت و استبداد او ميترسيد او را بدعوت ابو سعيد روانه ايران كرد سپس محرمانه كسانى را مأمور نمود كه او را در 4 شوال 728 قبل از وصول بايران كشتند تا مبادا تيمور تاش در رسيدن بايران به يارى\r\n\r\n","description":"","footnote":"","page_name":" 538 ","page_number":931},
  {"content":"\r\n\r\nخواهر خود بغداد خاتون و غياث الدّين محمّد كه بعد از قتل دمشق خواجه وزارت ابو سعيد را يافته بود مستخلص و مقتدر شود و درصدد انتقام از الملك النّاصر برآيد .\r\nپسران ديگر امير چوپان چندان اهميّتى نيافته‌اند از ايشان يكى را كه محمود نام داشت و حاكم ارمنستان و گرجستان بود ابو سعيد در 728 در تبريز كشت و يكى ديگر را نيز كه خردسال و با امير چوپان همراه بود ملك غياث الدّين بقتل آورد .\r\nبقيّهء ايشان چندان شهرت و اسم و رسمى پيدا نكرده‌اند .\r\n\r\nحوادث سالهاى آخر سلطنت ابو سعيد\r\nدر سال 729 حكمران خراسان نارى طغاى سر بعصيان برداشت و اين شخص كه يكى از عوامل عمدهء استيصال دمشق خواجه بود و از غارت اموال او ثروتى هنگفت تحصيل كرد و در اردوى ابو سعيد صاحب اقتدار و نفوذ فراوان شد تا آنجا كه كار تكبّر او موجب نفرت خاطر ابو سعيد گرديد و ايلخان براى آنكه او را از حضور دور كند بحكومت خراسانش فرستاد و نارى طغاى كه ادّعاى قائم مقامى امير چوپان را داشت مصمّم شد كه هرات را هم كه حكومت آن به ارث سالها در خاندان آل كرت بود تحت تصرّف خود بگيرد ولى غياث الدّين كه در اين تاريخ در اردوى ابو سعيد بود از ايلخان فرمانى گرفت و خود را بهرات رساند و نارى طغاى دانست كه از عهدهء ملوك كرت برنمىآيد .\r\nبعد از رسيدن خبر انقلابات خراسان و احتمال هجوم مغولان جغتائى ابو سعيد خال خود على پادشاه را كه سرحدّدار اربل بود با چند نفر ديگر از امرا مأمور خراسان كرد . نارى طغاى پس از اطّلاع از حركت امرا قاصدهاى متعدّد باردوى ايلخانى فرستاد و گفت چون خطر هجومى براى خراسان در پيش نيست آمدن امرا به اين سرزمين لزومى ندارد . امراى ابو سعيد هم كه با نارى طغاى دست يكى داشتند در اطاعت فرمان سلطان سستى كردند و غرض ايشان بيشتر اين بود كه خواجه غياث الدين را بقتل برسانند ، عاقبت ابو سعيد بر ياغيان دست يافت و همه را در عيد قربان 729 كشت و سر ايشان را از قلعهء سلطانيّه آويخت .\r\n\r\n","description":"","footnote":"","page_name":" 539 ","page_number":932},
  {"content":"\r\n\r\nدر سال 731 جمعى از مغرضين بابو سعيد اطّلاع دادند كه امير شيخ حسن جلاير را با زوجهء سابق خود بغداد خاتون مكاتبهء پنهانى است و غرض ايشان اين است كه سلطان را بقتل برسانند . ابو سعيد امر بدستگيرى امير شيخ حسن و صدور حكم قتل او داد ولى عمّهء ابو سعيد كه مادر امير شيخ حسن بود وساطت كرد و سلطان بوساطت عمّه از سر خون او درگذشت ولى حكم كرد كه او در پيش چشم سلطان نماند و در يكى از نقاط دوردست محبوس باشد . به همين جهت امير شيخ حسن را با مادرش در قلعهء كماخ كه از قلاع روم و در يك روز راه فاصله از ارزنجان بود محبوس كردند و بغداد خاتون از چشم ابو سعيد افتاد امّا اندكى بعد چون بيگناهى او ثابت شد ابو سعيد مغرضين را بقتل رساند و بغداد خاتون را مجدّدا منظور نظر خويش قرار داد و دو سال بعد ابو سعيد دلشاد خاتون دختر دمشق خواجه را نيز به ازدواج خود درآورد .\r\nدر سال 732 حكمران جديدى كه براى بلاد روم تعيين شده بود يعنى امير دولتشاه در راه فوت كرد و ابو سعيد امير شيخ حسن جلاير را از حبس مستخلص ساخته در اوايل سال 742 بروم فرستاد و امير شيخ حسن تا تاريخ فوت ابو سعيد در اين شغل باقى بود .\r\nدر سال 734 ابو سعيد امير شرف الدّين محمود شاه اينجو را كه از پروردگان دولت امير چوپان بود و از مدّتى پيش بحكومت فارس منصوب شده و فارس و كرمان و بحرين و كيش و اصفهان را در جمع خود داشت و ثروت و قدرتى فوق العاده تحصيل كرده و بواسطهء وصلت با خواجه غياث الدّين از رجال بزرگ عهد خود شده بود از حكومت معزول نمود و مقام او را باميرى ديگر واگذاشت . محمود شاه كه خود را از همه كس در اين حكومت لايقتر ميشمرد با چند نفر از امرا دست يكى كرده در عقب حكمران جديد فارس تا قصر سلطنتى ابو سعيد پيش آمد و از سلطان تسليم او را خواست . ابو سعيد امراى ياغى را مغلوب و دستگير كرد و حكم قتل ايشان را داد ولى خواجه غياث الدّين خود را بميان انداخته از سلطان اجازهء تبعيد و حبس ايشان را گرفت و آن جماعت هر كدام را در محلّى محبوس نمودند از جمله شرف الدّين محمود شاه\r\n\r\n","description":"","footnote":"","page_name":" 540 ","page_number":933},
  {"content":"\r\n\r\nاينجو را در طبرك قلعهء اصفهان حبس كردند و پسرش جلال الدين مسعود شاه را هم بروم پيش امير شيخ حسن فرستادند .\r\n\r\nوفات ابو سعيد در 13 ع 2 سال 736\r\nدر آخر سال 735 اوزبك خان پادشاه دشت قبچاق از راه دربند عازم هجوم بارّان و آذربايجان گرديد و چون در اين تاريخ هيچيك از امراى بزرگ حاضر خدمت نبودند ابو سعيد كه عازم بغداد بود ترك آن سفر كرده خواجه غياث الدّين وزير را مأمور دفع اوزبك خان نمود و خواجه با اردوئى عازم قراباغ شد و ابو سعيد نيز به زودى با لشكرى عظيم به او پيوست ولى بمناسبت گرمى و عفونت هوا در سال 736 در ارّان مريض شد و در تاريخ 13 ربيع الاخر آن سال در حدود شروان جان سپرد و جسد او را بسلطانيه آورده در گنبدى كه در حوالى آن شهر خود ساخته بود دفن كردند .\r\nابو سعيد آخرين ايلخان مقتدر خاندان خود است و او پادشاهى كريم و رشيد و علم‌دوست بود ، در عهد او علوم و ادبيّات رونق بسيار داشت و مورّخين و شعراى متعدّد بظهور رسيده‌اند ولى يك قسمت عمده از اين اعتبار بشرحيكه خواهيم ديد از بركت وجود وزير فضل‌پرور او خواجه غياث الدّين محمّد است . خود او شخصا طبع شعر داشت و خطى خوش مينوشت و ساز مىنواخت و با اينكه چندان متعصّب نبود باز باشارهء مشاورين خود بعضى از كليساهاى عيسويان را بست و پس از قحطى و طوفانى كه در سال 719 در غالب بلاد او پيش آمد و مقدّسين آن را نتيجهء اعمال قبيح مردم جلوه دادند امر داد خمهاى شراب را در همه‌جا خالى كردند و شرابخانه‌ها را بستند فقط در هر ولايتى جهت خارجيان يك ميخانه بازماند .\r\n\r\nايلخانان آخرى\r\nابو سعيد خان آخرين ايلخان بزرگ اين سلسله است زيرا كه بعد از مرگ ناگهانى او سلسلهء ايلخانان بسرعت رو بانحطاط رفته و مقام ايلخانى در ميان يكعده از\r\n\r\n","description":"","footnote":"","page_name":" 541 ","page_number":934},
  {"content":"\r\n\r\nشاهزادگان بىلياقت خاندان چنگيزى و امراى متخاصم موضوع نزاع و كشمكش قرار گرفته و بتدريج ممالك ايلخانى را بقسمتهاى چند مجزّا ساخته و زمينه را براى استيلاى امير تيمور گوركان كه از قضا در همين سال فوت ابو سعيد تولّد يافته بود فراهم كرده و دولت دو روزهء جميع ايشان بدست اين امير قهّار برافتاده است .\r\nابو سعيد خان فرزند ذكور نداشت و چون غازانخان هم در دورهء ايلخانى خود شاهزادگان خاندان هولاگو را يا كشته و يا بكلّى از نام و نشان انداخته بود پس از مرگ ابو سعيد كسى كه بتواند زمام كارها را در دست بگيرد وجود نداشت .\r\nخواجه غياث الدّين محمّد پس از شور با امرا و خاتونان يكى از نوادگان اريق بوكا برادر هولاگو را كه ارپاگاون نام داشت و ابو سعيد نيز او را نامزد جانشينى خود كرده بود بايلخانى برداشت و بزرگان مغول بلافاصله پس از اقامهء مراسم تشييع جنازهء ابو سعيد او را به اين سمت اختيار نمودند .\r\n\r\nسلطنت ارپاگاون ( از 13 ع 1 تا 4 شوال 736 )\r\nارپاگاون پس از جلوس لشكر بدربند كشيد تا از پادشاه دشت قبچاق كه بحدود نهر كورا آمده بود جلوگيرى نمايد . پس از مختصر زدوخوردى ارپا غالب آمده بتبريز مراجعت كرد و ساتى بيك خواهر ابو سعيد و زوجهء امير چوپان را به عقد خود درآورد و در نيمهء رجب امير شرف الدّين محمود شاه اينجو را بتهمت اينكه يكى از فرزندان هولاگو را در خانهء خود پنهان كرده و خيال دارد او را بسلطنت علم كند كشت و دو پسر محمود شاه يعنى امير جلال الدّين مسعود شاه و امير شيخ ابو اسحق از تبريز گريختند ، مسعود شاه بروم بپناه امير شيخ حسن رفت و شيخ ابو اسحق بديار بكر بپناه على پادشاه .\r\nدر همين ايّامى كه سلطنت ارپاگاون هنوز قوامى نگرفته بود دلشاد خاتون و حاجى خاتون مادر ابو سعيد و عدّه‌اى از امراى آشوب‌طلب ابو سعيد بتدريج گرد امير على پادشاه جمع شده او را بمخالفت ارپاگاون برانگيختند و امير على پادشاه موسى خان نوادهء بايدو خان را بايلخانى برداشته از ديار بكر بآذربايجان حركت كرد\r\n\r\n","description":"","footnote":"","page_name":" 542 ","page_number":935},
  {"content":"\r\n\r\nو در يك جنگ كه در كنار رودخانهء جغاتو در تاريخ 17 رمضان 736 اتّفاق افتاد او اردوى ارپاگاون و خواجه غياث الدّين را منهزم نمود و بر ايلخان و وزير دست يافته هر دو را بقتل آورد .\r\n\r\nقتل خواجه غياث الدين در 21 رمضان 736\r\nخواجه غياث الدّين محمّد پسر خواجه رشيد الدّين فضل اللّه مردى بود نيكخواه و سليم النّفس و خيّر و فضل‌دوست و در دورهء وزارت خويش سعى داشت كه بجميع دشمنان پدر و بدخواهان خود نيكى كند و در سياست نيز مغرور بود چنان كه از يكطرف نصيحت خيرانديشان را در برداشتن امراى طرفدار على پادشاه نپذيرفت و ايشانرا خوار داشت و از طرفى ديگر پيشنهاد امراى مخالف را در سپردن مقام سپهسالارى بعلى پادشاه قبول نكرد و او را در مخالفت جرى نمود ، به همين علّت پس از آنكه اردوى ارپاگاون در جغاتو متفرّق گرديد و خواجه در يكى از آباديهاى مراغه دستگير شد با اينكه امير على پادشاه بكشتن او راضى نبود امراى مخالف خواجه او را بقتل آن وزير دانشمند كه پس از پدر از بزرگترين مربيّان اهل علم و ادب و از كريمان عهد خود بود واداشتند و على پادشاه خواجه را در 21 رمضان 736 كشت و در همان ايّام ارپاگاون را هم در سجاس زنجان دستگير كرده به حكم على پادشاه بكسان محمود پادشاه اينجو دادند و ايشان او را در سوّم شوّال همان سال بانتقام قتل محمود شاه كشتند .\r\nخواجه غياث الدّين محمّد رشيدى از وزرائى است كه مانند پدر نام نيكى از خود در تاريخ ايران بيادگار گذاشته چه علاوه بر كفايت و كاردانى و شمشيرزنى از منشيان بليغ و از فضلاى عصر خود بوده ، اهل ادب و معرفت را بزرگ ميداشته و بر جاى خويش مىنشانده و صلات گران ميداده است و جمعى از بزرگان علم و ادب بنام او كتابها ساخته و منظومه‌ها پرداخته‌اند .\r\n\r\nسلطنت موسى خان ( از شوال تا 14 ذى الحجه 736 )\r\nبعد از قتل خواجه غياث الدّين و ارپاگاون امير على پادشاه موسى خان نوادهء بايدو را در شهر اوجان مقام ايلخانى نشاند ولى بعلّت\r\n\r\n","description":"","footnote":"","page_name":" 543 ","page_number":936},
  {"content":"\r\n\r\nبىكفايتى موسى خان به زودى طغيان در بعضى ولايات بروز كرد مخصوصا يكى از بزرگان امراى ابو سعيدى يعنى امير شيخ حسن بزرگ ايلكانى پسر امير حسين گوركان حكمران بلاد روم و شوهر اوّلى بغداد خاتون بود كه از طرف مادر نوادهء ارغون خان محسوب ميشد و امير حسين پدرش را هم به همين علّت گوركان يعنى داماد ارغون خان لقب داده بودند از بلاد روم مقرّ حكومت خود بآذربايجان آمد و او كه اميرى باكفايت و جاه‌طلب بود يكى از نبيره‌زادگان منگو تيمور پسر هولاگو را بنام محمد خان نامزد ايلخانى كرد بنام او زمام كارها را در دست گرفت و چون در 14 ذى الحجه 736 بر امير على پادشاه و موسى خان نيز غالب گرديد و امير على را كشت در حقيقت استقلال كلّى پيدا كرد .\r\n\r\nسلطنت محمد خان ( از ذى الحجه 736 تا ذى الحجه 738 )\r\nبعد از ورود بتبريز كه امير شيخ حسن ايلكانى محمّد خان را رسما بتخت نشاند و دلشاد خاتون را بجزاى رفتارى كه ابو سعيد در باب بغداد خاتون با او كرده بود به عقد خود درآورد و غير از انتقام غرض او از تزويج دلشاد خاتون يكى نيز اين بود كه اگر آن خاتون كه از ابو سعيد حامله بود پسرى بياورد كسى ديگر آن را آلت داعيهء ايلخانى قرار ندهد و در اين مرحله مدّعى امير شيخ حسن نشود .\r\nامير شيخ حسن بازماندگان خاندان خواجه رشيد را مورد مرحمت قرار داد و وزارت ايلخانى را بداماد خواجه يعنى امير جلال الدّين مسعود شاه اينجو و دختر زادهء او خواجه محمّد زكريّا واگذاشت سپس قتلهء بغداد خاتون را بجزاى خود رساند و ساتى بيك زوجهء امير چوپان و ارپاگاون را با سيورغان پسر ششم امير چوپان كه از اين خاتون بود بدشت موقان روانه ساخت .\r\n\r\nسلطنت طغاتيمور خان ( 737 - 753 )\r\nپس از استيلاى امير شيخ حسن ايلكانى بر آذربايجان جمعى از امراى ابو سعيد با او از در دشمنى درآمده بهمراهى هم از آذربايجان و عراق گريخته بخراسان آمدند و در آنجا يكى از شاهزادگان خاندان چنگيزى را كه در مازندران اقامت داشت و از نبيره‌زادگان يكى از برادران چنگيز بود و طغاتيمور خوانده ميشد بايلخانى برگزيدند\r\n\r\n","description":"","footnote":"","page_name":" 544 ","page_number":937},
  {"content":"\r\n\r\nو در مقابل محمّد خان و امير شيخ حسن آلتى جهت اجراى مقاصد خود تراشيدند .\r\nبعد از اعلان ايلخانى طغاتيمور خان امراى سركش او را برداشته به طرف آذربايجان حركت كردند و در حدود اين مملكت موسى خان آلت امير على پادشاه هم كه از جنگ امير شيخ حسن ايلكانى گريخته بود بايشان ملحق شد .\r\nجنگ بين اردوى متّحدين و لشكريان امير شيخ حسن در نيمهء ذى القعدهء سال 737 در نزديكى مراغه اتّفاق افتاد ، طغاتيمور گريخت و موسى خان بچنگ امير شيخ حسن افتاده در دهم ذى الحجّهء آن سال مقتول شد . امير شيخ حسن آذربايجان و عراق را مسخّر خويش كرد و طغاتيمور خان هم بخراسان آمده بكمك بقيّهء امراى موافق خود در آن مملكت بايلخانى مشغول گرديد .\r\n\r\nخروج امير شيخ حسن كوچك در 738\r\nبعد از قتل موسى خان و فرار طغاتيمور بخراسان براى ممالك ايلخانى دو نفر مدّعى باقى ماند اوّل طغاتيمور خان كه جرجان و خراسان را تحت اطاعت خود داشت دوّم محمّد خان آلت مقاصد امير شيخ حسن بزرگ\r\nچند ماه پس از واقعهء قتل موسى خان مدّعى ديگرى از بلاد روم طلوع كرد و او يكى از پسران امير تيمور تاش بن امير چوپان سلدوز بود كه شيخ حسن خوانده ميشد و او را بعد از اشتهار براى تميز از شيخ حسن بزرگ امير شيخ حسن كوچك يا امير شيخ حسن چوپانى ناميده‌اند .\r\nبعد از كشته شدن تيمور تاش بدست كسان الملك النّاصر پسر او شيخ حسن در بعضى از بلاد روم مختفى گرديد و تا سال 738 پنهان ميزيست . در اين سال بهوس مملكت‌گيرى برخاسته يكى از غلامان را كه بپدرش تيمور تاش مختصر شباهتى داشت علم كرده شهرت داد كه امير تيمور تاش كه از زندان قاهره گريخته و تا اين تاريخ پنهان بوده خروج نموده است و براى آنكه اين نقشه به خوبى بگيرد مادرش را نيز به ازدواج آن غلام درآورد و خود نيز غالبا در ركاب او پياده ميرفت .\r\n\r\n","description":"","footnote":"","page_name":" 545 ","page_number":938},
  {"content":"\r\n\r\nپيچيدن آوازهء ظهور تيمور تاش از يك طرف اصحاب امير على پادشاه و هواخواهان خاندان چوپانى را كه با امير شيخ حسن بزرگ دشمنى داشتند بقيام بر ضدّ او و پيوستن باردوى تيمور تاش دروغى تحريك كرد و از طرفى ديگر الملك النّاصر سلطان مصر را بوحشت انداخت .\r\nعاقبت دو شيخ حسن بزرگ و كوچك در 20 ذى الحجهء سال 738 در حدود آلاتاغ نخجوان با يكديگر روبرو شدند و قبل از آنكه جنگى درگيرد امير پيرحسين پسر امير محمود بن امير چوپان كه از سرداران شيخ حسن ايلكانى بزرگ بود اردوى او را رها كرده به طرف لشكريان پسر عمّ خود امير شيخ حسن چوپانى رفت و شيخ حسن بزرگ ناچار فرار اختيار نموده راه تبريز را پيش گرفت و با محمّد خان ايلخان ساخت ولى او بدست شيخ حسن چوپانى افتاده مقتول شد و آذربايجان و عراق در تصرّف چوپانيان درآمد و لشكريان امير شيخ حسن چوپانى بتعدّى و تعرّض اموال مردم مشغول شدند .\r\n\r\nسلطنت ساتى بيك ( 739 - اوايل 741 )\r\nبعد از ورود بتبريز شانزده نفر از بازماندگان خاندان چوپانى پيش امير شيخ حسن كوچك آمده از او خواستند كه يكى از افراد خاندان هولاگو را بايلخانى انتخاب كند . چون مردى نامى از آن خاندان باقى نبود امراى هزاره‌ها و چوپانيان ساتى بيك دختر اولجايتو و خواهر ابو سعيد را كه با امير شيخ حسن بزرگ صفائى نداشت به اين مقام برداشتند و بفرمان شيخ حسن چوپانى نام او را در خطبه و سكّه داخل كردند و آذربايجان و ارّان تحت امر ساتى بيك و شيخ حسن كوچك درآمد ولى از ساير نقاط ايران و عراق هر قسمت آن را اميرى از امراى سابق اولجايتو و ابو سعيد يا خاندانى از خاندانهاى مطيع ايشان تحت حكم داشتند .\r\nبعد از مستقرّ كردن ساتى بيك بتخت ايلخانى امير شيخ حسن چوپانى بعزم دفع امير شيخ حسن ايلكانى به طرف قزوين حركت كرد شيخ حسن بزرگ از در صلح‌خواهى درآمد و سلطنت ساتى بيك را برسميّت شناخت و دو حريف يعنى دو شيخ حسن يكديگر را در آغوش گرفتند و قرار گذاشتند كه شيخ حسن بزرگ زمستان را در سلطانيّه بماند و شيخ حسن كوچك و ساتى بيك نيز بارّان بروند و در بهار قوريلتائى\r\n\r\n","description":"","footnote":"","page_name":" 546 ","page_number":939},
  {"content":"\r\n\r\nساخته براى آينده ترتيبى بدهند . شيخ حسن كوچك و ساتى بيك بارّان رفتند و شيخ حسن بزرگ بعراق برگشت .\r\nاين صلح اگر دوام ميكرد ديگر براى شيخ حسن بزرگ حيثيّتى باقى نميگذاشت و از جانب او در حكم تصديق سيادت امير شيخ حسن كوچك و خاندان چوپانى بود .\r\nبه همين نظر شيخ حسن بزرگ يكى از خواص خود را بخراسان فرستاده طغاتيمور خان را بآمدن بعراق تحريك نمود طغاتيمور خان هم در ماه رجب سال 739 بساوه آمده و در آنجا شيخ حسن به خدمت او رسيده مراسم استقبال را به عمل آورد ولى كمى بعد ملتفت خبط خود شد و ديد كه امراى خراسان هيچكدام به او اعتنائى ندارند امّا چون چاره‌اى نداشت تحمّل كرد و در همين اثنا بود كه خبر حركت شيخ حسن چوپانى و ساتى بيك بعزم دفع طغاتيمور خان رسيد . شيخ حسن چوپانى بتدبير شيخ حسن بزرگ را بار ديگر به خدمت خود و ساتى بيك كشانيد و طغاتيمور كه تاب جنگ نداشت بخراسان برگشت .\r\n\r\nسلطنت شاه جهان تيمور خان ( ذى الحجه 739 - ذى الحجه 740 )\r\nپس از برگشتن بآذربايجان امير شيخ حسن كوچك دستگاه ساتى بيك را غارت كرده به اين بهانه كه ايلخانى از زنى ساخته نيست يكى از نبيره‌زادگان يشموت پسر هولاگو را كه سليمان خان نام داشت بايلخانى منصوب نمود و ساتى بيك را به زور بزوجيّت به او داد . شيخ حسن بزرگ چون اين خبر را شنيد او نيز پسر آلافرنگ بن گيخاتو را با لقب شاه جهان تيمور خان بايلخانى برداشت و بعراق عرب آمده بغداد و ديار بكر و خوزستان را تحت استيلاى خويش آورد .\r\nدو حريف قوى يعنى دو شيخ حسن بادو ايلخان جديد در چهارشنبهء آخر ذى الحجهء 740 در نواحى نهر جغاتو در مراغه روبرو شدند و شكست بر اردوى شيخ حسن بزرگ و شاه جهان تيمور روى كرد . شيخ حسن ايلكانى مغلوب ببغداد برگشت و شاه جهان تيمور را معزول نموده خود مستقلّ شد و اساس سلسلهء امراى ايلكانى يا جلاير را در اين سال ريخت .\r\n\r\n","description":"","footnote":"","page_name":" 547 ","page_number":940},
  {"content":"\r\n\r\n\r\nسلطنت سليمان خان ( اوايل 741 تا 745 )\r\nشيخ حسن چوپانى پس از نصب سليمان خان آذربايجان و ارّان و گرجستان و عراق عجم را تحت اختيار خود درآورد و در اين نواحى ببسط اقتدار مشغول شد و بسيارى از مدّعيان خود را در اندك مدّتى از ميان برداشت .\r\nدر سال 740 موقعى كه شيخ حسن كوچك سليمان خان را بتخت ايلخانى نشاند امير پير حسين پسر امير محمود بن چوپان پسر عم خود را بفارس فرستاد و فارس در اين تاريخ در دست پسران امير محمود شاه اينجو بود . ايشان امير پيرحسين را استقبال كردند ولى او از سر غرور يكى از افراد خاندان اينجو را كشت و مردم شيراز غوغا كرده امير پيرحسين را از آن شهر بيرون نمودند .\r\nپس از ختم اين جنگ و غلبهء شيخ حسن چوپانى و بروز رشادتها از امير پيرحسين ، شيخ حسن كوچك او را از طرف سليمان خان با لشكر فراوان روانهء فارس كرد و يزد و كرمان نيز كه در اين تاريخ در دست امير مبارز الدّين محمّد مظفّرى بود تحت حكومت او قرار داده شد .\r\nامير مبارز الدّين محمّد كه با امير پيرحسين سوابق دوستى داشت پس از وصول خبر حركت پيرحسين باستقبال و مدد اردوى او شتافت و در اصطخر او را ملاقات كرد و اين دو امير بمعيّت هم به طرف شيراز حركت نمودند . مسعود شاه اينجو پسر محمود شاه چون تاب مقاومت نداشت بكازرون گريخت و پس از آنكه شنيد امير مبارز الدين بشيراز برگشته با امير پيرحسين بمحاصرهء آن شهر پرداختند و با آنكه از طرفين كشتار بسيار شد تسخير شيراز بغلبه دست نداد و عاقبت كار به صلح تمام شد و پيرحسين به آن شهر ورود كرد و حكومت كرمان و يزد را بامير مبارز الدّين واگذاشت و امير مبارز الدّين بكمك لشكريان پيرحسين آن شهر را گرفت و حكمران آن را كه از ملوك كرت معاونت طلبيده بود مسخر نمود . ( 741 )\r\nدر سال 742 امير پيرحسين كه فارس و اصفهان را مسخّر خود كرده و كرمان و يزد را بامير مبارز الدّين واگذاشته بود از طرف خود حكومت اصفهان را\r\n\r\n","description":"","footnote":"","page_name":" 548 ","page_number":941},
  {"content":"\r\n\r\nببرادر مسعود شاه اينجو كه ببغداد گريخته بود يعنى بشيخ ابو اسحاق واگذاشت تا شايد به اين وسيله دل افراد خاندان اينجو را نسبت به خود گرم نگاهدارد ولى شيخ ابو اسحاق موقعى كه ملك اشرف برادر شيخ حسن كوچك بعراق آمده بود او را بگرفتن فارس تحريك نمود و ملك اشرف بفارس آمد . ياران پيرحسين نسبت به او خيانت ورزيدند و پيرحسين مجبور شد كه فارس را رها كند و چون در آن ايّام از امير مبارز الدّين نيز وحشتى حاصل كرده بود بتبريز پيش امير شيخ حسن كوچك آمد ولى شيخ حسن كه از استبداد او رنجيده بود پيرحسين را پس از استقبال در سلطانيّه زهر چشانيد و دولت دو روزهء او بسر آمد .\r\nامّا ملك اشرف كه بىخون دل ملكى مثل فارس را مسلّم خود ساخته بود به طرف شيراز حركت نمود و شيخ ابو اسحاق اينجو ببهانهء ترتيب وسايل پذيرائى زودتر از او به شهر داخل گرديد و جماعتى از عوام و هنگامه‌جويان شيراز را گرد خود جمع آورده آن جماعت پس از ورود اتباع ملك اشرف بر سر ايشان تاختند و شبانه همه را متفرق و ملك اشرف را فرارى كردند و شيخ ابو اسحاق شيراز را بتصرّف خود گرفت\r\nدر سال 743 مسعود شاه اينجو كه ببغداد پيش شيخ حسن بزرگ رفته و از طرف او به ازدواج با دختر دمشق خواجه و خواهر دلشاد خاتون سرافراز گرديده بود بشيراز آمد . مردم شيراز با وجود غلبهء شيخ ابو اسحاق حكومت آن شهر را حقّ برادر او مسعود شاه ميدانستند و به همين جهت بين طرفداران دو برادر اختلاف شد و چون در اين ميان مسعود شاه بدست پسر هشتم امير چوپان كه مدّعى او بود كشته شد شيخ ابو اسحاق كه در شبانكاره بود پس از شنيدن خبر قتل برادر به شهر برگشت و شيراز را مسخر خود كرد .\r\n\r\nقتل شيخ حسن چوپانى در 27 رجب 744\r\nدر سال 744 شيخ حسن كوچك سپاهى بهمراهى سليمان خان و امير يعقوب شاه از امراى روم بتسخير بلاد اين سرزمين فرستاد و ايشان شكست يافته مراجعت كردند . شيخ حسن يعقوب شاه را محبوس نمود . زوجهء\r\n\r\n","description":"","footnote":"","page_name":" 549 ","page_number":942},
  {"content":"\r\n\r\nشيخ حسن كوچك كه با امير يعقوب شاه راه داشت به خيال آنكه شوهر ، آن امير را به اين علّت در حبس انداخته براى پرده‌پوشى بر اسرار خود با دو سه زن از محارم حرم همدست شده در شب سه‌شنبهء 27 رجب سال 744 شوهر را به وضع ننگينى كشت .\r\nبعد از قتل سرسلسلهء امراى چوپانى يعنى شيخ حسن كوچك سليمان خان اموال و خزاين بيشمار او را ميان امرا تقسيم كرد و چون خود عرضه و كفايتى نداشت بقراباغ رفت .\r\nملك اشرف و ياغى باستى بآذربايجان آمدند و امير سيورغان هم كه در روم محبوس بود خلاص يافته در حدود درياچهء گوگچه بايشان پيوست و سه اميرزادهء چوپانى جمعيّت كثيرى فراهم ساخته بهمراهى هم به شهر تبريز ورود كردند .\r\n\r\nسلطنت انوشيروان عادل ( 744 - 756 )\r\nپس از قتل شيخ حسن چوپانى بين دو عمّ او و برادرش ملك اشرف نزاع درگرفت و چون بالاخره غلبه با ملك اشرف شد او انوشيروان نامى را كه بعضى او را قبچاقى و بعضى از اولاد هولاگو و برخى هم از نژاد كاويانى دانسته‌اند بايلخانى برداشت و به او لقب عادل داد و اين انوشيروان عادل آخرين كسى است كه از طرف امرا بمقام ايلخانى منصوب شده است و در همين ايّام بود كه سليمان خان ايلخان ساختگى شيخ حسن كوچك نيز از ميان رفت .\r\nبعد از انتصاب انوشيروان ملك اشرف كه دوّمين امير سلسلهء امراى چوپانى محسوب مىشود به شهر گنجه آمد و آنجا را مسخّر خود ساخت و پس از نابود كردن دو عمّ خود در تاريخ 744 بكلّى مستقل شد و قريب چهارده سال ( 744 - 759 ) بظلم و ستم و اندوختن مال حكومت ميكرد تا آنكه در اوايل سال 759 جانى بيك پادشاه دشت قبچاق بدعوت مردم تبريز به آن شهر آمد و او را كشت و دولت امراى چوپانى بقتل او خاتمه پذيرفت .\r\nعاقبت انوشيروان دروغى آلت اجراى مقاصد ملك اشرف نيز مانند سرانجام سليمان خان معلوم نيست همينقدر مسكوكاتى از او تا سال 756 باقى است . اين سال\r\n\r\n","description":"","footnote":"","page_name":" 550 ","page_number":943},
  {"content":"\r\n\r\nرا كه بيست سال بعد از فوت ابو سعيد بهادر خان آخرين ايلخان نامى خاندان ايلخانى است و در آن تاريخ سه سال نيز از قتل طغاتيمور خان مىگذشته بايد سال آخر سلطنت اين سلسله دانست .\r\nفهرست اسامى ايلخانان ايران ( از 651 تا 756 )\r\n1 - هولاگو خان بن تولوى بن چنگيز از 651 تا 663\r\n2 - اباقا خان بن هولاگو از 663 تا 680\r\n3 - سلطان احمد تگودار بن هولاگو از 680 تا 683\r\n4 - ارغون خان بن اباقا از 683 تا 690\r\n5 - گيخاتون بن اباقا از 690 تا 694\r\n6 - بايدو خان بن طرغاى بن هولاگو از ج 1 694 تا ذيقعدهء 694\r\n7 - غازان خان بن ارغون از 694 تا 703\r\n8 - اولجايتو خدابنده بن ارغون از 703 تا 716\r\n9 - ابو سعيد بهادر خان بن اولجايتو از 716 تا 736\r\n10 - ارپاگاون بن ارتوبوكا بن تولوى از 736 تا\r\n11 - موسى خان بن على بن بايدو از شوال تا 14 ذيحجه 736\r\n12 - محمّد خان بن منگو تيمور بن هولاگو از ذيحجه 737 تا\r\n13 - ساتى بيك دختر اولجايتو از 739 تا 741\r\n14 - شاه جهان تيمور بن آلافرنگ بن گيخاتو از 739 تا 740\r\n15 - سليمان خان بن يشموت بن هولاگو از 741 تا 745\r\n16 - طغاتيمور خان از 736 تا 753\r\n17 - انوشيروان عادل از 744 تا 756\r\n\r\n","description":"","footnote":"","page_name":" 551 ","page_number":944},
  {"content":"\r\n\r\n\r\nفصل هفتم فترت بين دوره ايلخانى و دوره تيمورى\r\nبعد از مرگ ابو سعيد بهادر خان چنان كه شمّه‌اى از آن را شرح داديم ممالك ايلخانى بدست امراى بزرگ بقطعات چند مجزّا گرديد و در بيست سالى كه بين مرگ او و نابود شدن آخرين نامزدهاى ايلخانى فاصله شده است در نقاط مختلفهء ايران پنج سلسله روى كار آمده‌اند بشرح ذيل :\r\n\r\n1 - سلسلهء امراى ايلكانى يا آل جلاير\r\nكه مؤسّس آن شيخ حسن بزرگ پسر امير حسين بن آقبوقا بن ايلكان‌نويان جلاير است و او در سال 740 پس از عزل شاه جهان تيمور خود را مستقلّ كرد و مؤسّس سلسله‌اى شد كه پس از او تا سال 813 در بغداد و عراق عرب سلطنت ميكردند .\r\n\r\n2 - سلسلهء امراى چوپانى\r\nيعنى فرزندان امير تيمور تاش بن امير چوپان سلدوز و ايشان دو تن بيشتر نبودند اوّل امير شيخ حسن كوچك يا امير شيخ حسن چوپانى كه مدّت چهار سال و نيم در آذربايجان و ارّان استقلالى داشت دوّم امير ملك اشرف برادر او كه چهارده سال ( 744 - 759 ) در آذربايجان حكومت ميكرد و در اوايل 759 بدست جانى بيك پادشاه دشت قبچاق بقتل رسيد و سلسلهء چوپانى بقتل او خاتمه پذيرفت .\r\n\r\n3 - سلسلهء آل مظفر\r\nفرزندان امير مظفّر كه پس از مرگ ابو سعيد در يزد و كرمان استقلال بهم رساندند و پسر اين امير مظفّر يعنى امير مبارز الدّين محمّد در 740 قيام كرد و از آن تاريخ اساس\r\n\r\n","description":"","footnote":"","page_name":" 552 ","page_number":945},
  {"content":"\r\n\r\nسلسله‌اى را ريخت كه بعدها بر فارس نيز استيلا يافتند و ايشان تا سال 795 استقلال و شوكتى داشتند ؛\r\n\r\n4 - خاندان اينجو\r\nيعنى فرزندان امير شرف الدّين محمود شاه كه اگرچه از مدّتى قبل از رحلت ابو سعيد در فارس و مضافات حكومت ميكردند ولى استقلال ايشان از تاريخ 742 يعنى از تاريخى شروع مىشود كه شيخ ابو اسحاق پسر محمود شاه ملك اشرف چوپانى را از آن شهر راند و خود مستقلّ شد . اين سلسله نيز بقتل شيخ ابو اسحاق در 758 خاتمه يافت .\r\n\r\n5 - سربداريان\r\nكه در 738 در سبزوار رايت استقلال برافراشتند و از اين تاريخ تا 788 در آن نواحى حكومتى محدود داشتند .\r\nغير از اين پنج سلسله كه بعد از ابو سعيد خان در ايران ظهور كردند يك عدّه امراى ديگر هم در هرات و فارس و كرمان و يزد و لرستان از قبل از استيلاى مغول حكومتهاى محلّى نيمه مستقلّ داشتند كه چون نسبت بايلخانان خاندان چنگيزى از در اطاعت درآمدند مغول ايشان را از ميان برنداشتند و از اين سلسله‌ها بعضى در ايّام سلطنت ايلخانان از ميان رفتند و بعضى ديگر تا دورهء فترت بعد از ابو سعيد باقى ماندند . مشهورترين اين سلسله‌ها بقرار ذيلند .\r\n\r\n[ امراء نيمه مستقل 
  ]\r\n1 - اتابكان سلغورى يا اتابكان فارس ،\r\n2 - اتابكان لرستان ،\r\n3 - اتابكان يزد ،\r\n4 - قراختائيان كرمان ،\r\n5 - آل كرت در هرات\r\nبايد دانست كه اين سلسله‌ها هيچكدام اهميّت سياسى و اقتدار ملكى مهمّى بهم نرسانده‌اند بلكه غالب اعتنائى كه باحوال ايشان مىشود بمناسبت دخالتى است كه در تاريخ ادبيّات ايران و تربيت اهل علم و ادب داشته‌اند و اگر آثار و نوشته‌هاى\r\n\r\n","description":"","footnote":"","page_name":" 553 ","page_number":946},
  {"content":"\r\n\r\nفضلا و شعرا نبود نام غالب ايشان از ميان رفته بود . اين سلسله‌ها يا بدست يكديگر منقرض شده‌اند و يا امير تيمور گوركان اساس دولت آنانرا برچيده است .\r\n\r\n1 - ملوك كرت\r\nملوك آل كرت يك طبقه از ملوك ايران شرقيند كه از نيمهء اول قرن هفتم هجرى تا اواخر قرن هشتم در آن حدود سلطنت داشته‌اند و پاىتخت ايشان همه وقت شهر هرات بوده و اگرچه در تاريخ سياسى اين مملكت اسم و رسم چندانى از اين سلسله بجا نمانده بلكه جمعى از ايشان بسست پيمانى و بىوفائى شهرت يافته‌اند در تاريخ ادبيّات ما نامى بخير از خود باقى گذاشته‌اند .\r\nاوّل كسى از اين خاندان كه در تاريخ اسم و رسمى معتبر پيدا كرده ملك ركن الدّين بن تاج الدّين است كه دختر سلطان غياث الدّين محمود غورى را در ازدواج داشته و از طرف آن سلطان بحكومت قلعهء خيسار از قلاع سرحدّى بين هرات و غور منصوب بوده است .\r\nملك ركن الدين در آخر عمر دخترزادهء خويش شمس الدين محمد بن ابى بكر را كه خود يا پدر او به كرت شهرت داشته بجانشينى برگزيد و اين شمس الدّين محمّد كرت در حقيقت مؤسس آل كرت است .\r\nكوتوالى ملك ركن الدّين بر قلعهء خيسار مصادف بود با شروع استيلاى مغول ملك ركن الدّين صلاح خود را در تبعيّت از چنگيز خان دانست و براى آنكه وفادارى خود را كاملا باثبات رسانده باشد نواده و جانشين خويش شمس الدّين محمّد كرت را بمصاحبت خان تاتار فرستاد و تا سال 643 كه فوت كرد همچنان مطيع مغول بود .\r\nجانشين ملك ركن الدّين يعنى شمس الدّين محمّد ( 643 - 676 ) اگرچه در اوايل امر مورد حسد بعضى امراى مغول واقع شد و جغتاى ميخواست او را باتّهام همدستى با مسلمين مغلوب محاكمه كند ليكن چون از خوشبختى او در همان اوان جغتاى مرد و شمس الدّين باردوى منگو قاآن رسيد خان مغول بپاس سوابق\r\n\r\n","description":"","footnote":"","page_name":" 554 ","page_number":947},
  {"content":"\r\n\r\nخدمات و وفادارى او و خاندانش حكومت هرات و جام و باخرز و پوشنگ و غور و خيسار و فيروزكوه و غرجستان و مرغاب و مرو الرود و فارياب را تا كنار سيحون و اسفزار و فراه و سيستان و كابل را تا كنار سند به او واگذاشت و ملك شمس الدّين از حدود 648 حكمران مستقلّ ممالكى به اين وسعت شد و در عهدى كه هولاگو براى قلع اسماعيليّه بايران آمد بشرحيكه سابقا گذشت ملك شمس الدّين از اولين كسانى بود كه براى اداى خدمت بحضور هولاگو شتافتند و او بدستور هولاگو ناصر الدين عبد الرحيم محتشم قهستان را باطاعت مغول درآورد و تا هولاگو حيات داشت همچنان در خدمتگزارى بمغول ميزيست .\r\nدر عهد ايلخانى اباقا و هجوم براق خان بخراسان ملك شمس الدّين جانب براق را گرفت امّا چون براق مغلوب شد ملك شمس الدّين از ترس بقلعه خيسار پناه برد و تا 674 در آنجا متحصّن بود عاقبت بدستيارى خواجه شمس الدّين صاحبديوان بخشوده شد و بهمراهى خواجه هارون پسر صاحبديوان بتبريز بحضور ايلخان رفت امّا اباقا او را منظور نظر قرار نداد و ملك شمس الدّين در تبريز مقيم بود تا در 676 مسموم شد .\r\nجانشينان ملك شمس الدين كرت بقرار ذيلند :\r\n\r\n1 - ملك ركن الدين بن شمس الدين ( 677 - 705 )\r\nاباقا پس از فوت شمس الدّين پسرش ركن الدين را بحكومت هرات و ادارهء قلمرو آل كرت فرستاد و او را بلقب پدرش شمس الدين خواند و او را براى تميز از پدرش شمس الدّين كهين ميخوانند . اين شمس الدّين از بعد از فوت اباقا در قلعهء خيسار متحصّن شد و تا آخر عمر در آنجا ماند .\r\n\r\n2 - ملك فخر الدين بن ركن الدين ( 705 - 706 )\r\nملك فخر الدّين چون در ايّام پدر از او تمكين نميكرد ملك ركن الدّين او را مقيّد كرده بود تا آنكه امير نوروز فرمانده سپاه مغول در خراسان باصرار ركن الدّين را بآزاد كردن پسر واداشت و امير نوروز از غازان حكومت هرات را در سال 695 براى فخر الدّين گرفت و دختر برادر خود را نيز بزوجيّت\r\n\r\n","description":"","footnote":"","page_name":" 555 ","page_number":948},
  {"content":"\r\n\r\nبه او داد و چون ركن الدّين بشرحيكه گفتيم در خيسار تحصّن اختيار نموده بود امارت حوزهء حكومتى آل كرت در حقيقت با فخر الدّين بود .\r\nفخر الدّين با وجود تمام حقوقى كه امير نوروز بر او داشت به تفصيلى كه پيشتر گفتيم عاقبت آن امير غازى را كه باعتماد همين سوابق بفخر الدّين پناه جسته بود دستگير كرده بقتلغشاه سپرد و قتلغشاه نوروز را در ذى الحجهء 696 كشت .\r\nسه سال بعد از اين واقعه فخر الدّين از فرستادن مالى كه بديوان خراسان تعهد كرده بود تخلّف نمود و با بعضى از ايلات راهزن سيستان هم كه مغضوب غازان خان بودند همدستى كرد غازان اولجايتو برادر خود را بدفع ملك فخر الدّين فرستاد ليكن چون اولجايتو بنيشابور رسيد فخر الدّين امان خواست و اولجايتو بعلّت آنكه بتسخير قلعهء هرات اطمينان نداشت بقبول صلح تن درداد ولى كينهء ملك فخر الدّين را كه ببىوفائى و بدعهدى مشهور بود از دل بيرون نكرد تا آنكه اولجايتو ايلخان شد و فخر الدّين از رفتن بحضور او براى عرض تبريك خوددارى نمود . اولجايتو يكى از سرداران خويش را با 000 ، 10 سپاهى بتنبيه ملك فخر الدّين فرستاد امّا اين سپاه كارى از پيش نبردند و سردار اولجايتو در 706 كشته شد . اولجايتو اردوئى ديگر مركّب از 000 ، 30 تن روانهء هرات نمود و در حينى كه اين لشكر بتسخير آن شهر مشغول بودند ملك فخر الدين مرد و سپاهيان مغول هرات را در ذى الحجّهء 706 گرفتند و بدستور اولجايتو امارت را بپسر فخر الدين سپردند و اين پسر ملك غياث الدّين لقب دارد .\r\n\r\n3 - ملك غياث الدين ( 707 - 729 )\r\nدورهء امارت اين ملك غياث الدّين كه با اولجايتو و ابو سعيد گاهى در صفا ميزيستند و گاهى نيز راه خلاف ميرفته واقعهء مهمّى ندارد جز اقدام او در قتل امير چوپان بتاريخ 727 كه تفصيل آن را سابقا مذكور داشتيم .\r\nسال بعد از قتل امير چوپان ملك غياث الدين بدربار ابو سعيد رفت تا مگر بازاء خدمتى كه بايلخان كرده بود مورد عنايتى بيشتر شود ولى بعلّت نفوذ بغداد خاتون التفاتى در حق او نشد و غياث الدين مأيوس بهرات برگشت و سال بعد مرد .\r\n\r\n","description":"","footnote":"","page_name":" 556 ","page_number":949},
  {"content":"\r\n\r\n\r\n4 - 5 - 6 - پسران غياث الدين ( 729 - 771 )\r\nبعد از مرگ ملك غياث الدين امارت دودمان كرت به ترتيب بسه پسرش شمس الدّين محمّد ( 729 - 730 ) و ملك حافظ ( 730 - 732 ) و ملك معزّ الدّين حسين ( 732 - 771 ) رسيد و از ايشان از همه مشهورتر همين معزّ الدّين حسين است كه از مربّيان بزرگ اهل علم و ادب بوده و سعد الدين تفتازانى از علما و فضلاى بزرگ كتاب مشهور خود مطوّل را بنام او تأليف كرده است\r\nجلوس ملك معزّ الدين مقارن شد با ظهور سلسلهء سربداران در سبزوار و بسط دامنهء استيلاى ايشان بر خراسان و اقتدار پيدا كردن امير قزغن در تركستان . و معزّ الدّين را با سربداريّه و امير قزغن وقايعى است كه در فصول بعد به آنها اشاره خواهيم كرد .\r\n\r\n7 - ملك غياث الدين ثانى ( 771 - 783 )\r\nملك معزّ الدين بعد از سى و نه سال حكومت در 771 فوت كرد و پسرش ملك غياث الدين ثانى بر جاى او نشست ولى او در آخر كار با يورش امير تيمور گوركانى بخراسان مواجه گرديد و امير تيمور در 783 هرات را مسخّر و ملك غياث الدّين را دستگير كرد و او را در 787 با پسر و برادرش در ماوراء النّهر كشت و سلسلهء آل كرت برافتاد .\r\nاسامى ملوك آل كرت و ايّام هريك\r\n1 - ملك شمس الدين بن ابى بكر كرت از 643 تا 676\r\n2 - ملك ركن الدّين بن ملك شمس الدّين از 677 تا 705\r\n3 - ملك فخر الدّين بن ملك ركن الدّين از 705 تا 706\r\n4 - ملك غياث الدّين بن ملك فخر الدّين از 706 تا 729\r\n5 - ملك شمس الدّين بن غياث الدّين از 729 تا 730\r\n\r\n","description":"","footnote":"","page_name":" 557 ","page_number":950},
  {"content":"\r\n\r\n6 - ملك حافظ بن غياث الدين از 730 تا 732\r\n7 - ملك معزّ الدين بن غياث الدين از 732 تا 771\r\n8 - ملك غياث الدين بن معزّ الدين از 771 تا 783\r\n\r\n2 - اتابكان فارس\r\nفارس را سلاطين سلجوقى بعد از آنكه از تصرّف ديالمه بيرون آوردند بدست حكّامى كه از جانب خود ميفرستادند اداره ميكردند و اين ترتيب قريب هشتاد و پنجسال دوام داشت و در اين فاصله پنج نفر از عهد الب ارسلان تا عهد ملكشاه ثانى يعنى تا تاريخ 543 از طرف سلاجقه بحكومت فارس آمده بودند و اين جماعت كه همه از بندگان و بنده‌زادگان سلاطين سلجوقى بودند بلقب اتابك خوانده ميشدند .\r\nاز اين حكّام آخرين اتابكى كه از جانب سلاجقه بر فارس حكومت داشته بوزابه است كه اتابك محمّد بن محمود برادرزادهء سلطان مسعود سلجوقى بود و او در سال 541 بر سلطان ياغى شده در همان سال بدست سلطان مسعود در اصفهان بقتل رسيد .\r\nبوزابه برادرزاده‌اى داشت باسم سنغر بن مودود كه بكين‌خواهى عمّ خود قيام كرد و پدر او مودود را بوزابه وقتى كه بجنگ سلطان مسعود ميرفت در غياب خود در شيراز گذاشته بود . چون بوزابه بقتل رسيد مودود و سنغر مختفى شدند و در اين موقع محمّد بن محمود سلجوقى بر فارس استيلا داشت در سال 543 سنغر بفارس برگشت و محمّد را از آنجا راند و خود بر آن بلاد تسلّط يافت .\r\nفرزندان سنغر را كه اصلا از طوايف تركمان و از نسل شخصى بودند سلغور نام اتابكان فارس يا اتابكان سلغورى ميگويند و ايشان از 543 تا 663 بر فارس حكومت ميكردند و همه وقت از فرماندهان مقتدر ايران يعنى ابتدا از خوارزمشاهيان سپس از مغول و ايلخانان اطاعت داشتند و همين امر يعنى پذيرفتن فرمان سلاطين بزرگ و پرداختن خراج به آنان فارس را مدتى قريب بيك قرن از لشكركشى و بالنّتيجه از خرابى حفظ نمود و اتابكان فارس اگرچه هيچوقت قدرت سلطنتى مهمّى بهم نرساندند\r\n\r\n","description":"","footnote":"","page_name":" 558 ","page_number":951},
  {"content":"\r\n\r\nولى در تاريخ ادبيّات ما نامى نيكو از ايشان باقى است و استاد سخن فارسى و شيرين زبان‌ترين شعراى ايران يعنى سعدى مدّاح ايشان است .\r\n\r\nاتابك سنغر ( 543 - 558 )\r\nبعد از آنكه بوزابه در سال 541 بقتل رسيد حكومت فارس بملكشاه بن محمود بن محمّد سلجوقى واگذار شد در عهد حكومت ملكشاه تركمانانى كه در زير فرمان سلاجقه بودند چون خرابى كار اين سلسله را مشاهده كردند سر بعصيان برداشتند چنان كه يك عدّه از اين طايفه بسركردگى سنغر بن مودود در حوالى كوه‌گيلويه بر ملكشاه قيام نمودند . در سال 543 سنغر بر لشكريان ملكشاه غلبه كرد و شيراز را گرفت و با اختيار لقب مظفّر الدّين خود را اتابك فارس خواند و سلسلهء سلغورى را تشكيل داد .\r\nمقارن استيلاى اتابكان سلغورى بر فارس سلسلهء ديگرى در قسمت شرقى اين ايالت يعنى در ناحيهء سرحدّى بين فارس و كرمان و خليج شامل بلاد دارابگرد و نيريز و ايگ ( ايج ) و فرك ( پرك ) و طارم و اصطهبانات قدرت بهم رسانده و اين ولايات را كه در آن ايّام شبانكاره ميگفتند تحت تصرّف خود آورده بودند .\r\nملوك اين قسمت كه بملوك شبانكاره يا امراى ايگ معروفند بقول مشهور يك طبقه از ايرانيان قديم بودند و نسبت خود را باردشير بابكان ميرساندند .\r\nملوك شبانكاره كه از حدود 448 يعنى مقارن برافتادن دولت آل بويه بر شبانكاره استيلا پيدا كرده و دم از استقلال ميزدند بعد از تأسيس سلسلهء اتابكان سلغورى با اين پادشاهان بر سر شبانكاره و كرمان پيوسته در نزاع بودند چنان كه از ايشان نظام الدّين يحيى با اتابك سنغر سلغورى بر سر تصرّف قطعى فارس چندين بار نزاع كرد ولى از عهدهء اتابك سلغورى برنيامد و سنغر مدّت چهارده سال در شيراز اتابكى نمود و بآبادى و عدالت پرداخت تا در سال 558 وفات يافت .\r\n\r\nاتابك مظفر الدين زنگى بن مودود ( 558 - 571 )\r\nبعد از سنقر اتابكى ببرادرش زنگى رسيد . اين اتابك در تمام مدت سلطنت گرفتار زدوخورد با ملوك شبانكاره بود ولى بالاخره ببرانداختن\r\n\r\n","description":"","footnote":"","page_name":" 559 ","page_number":952},
  {"content":"\r\n\r\nايشان قادر نمىآمد بخصوص كه ايشان در اين ايّام فوق العاده مقتدر شده بودند و ديگر قلع مادّهء آنان امكان نداشت . اتابك زنگى براى آنكه بر قدرت خود در سلطنت بيفزايد به خدمت سلطان ارسلان بن طغرل سلجوقى سلطان عراق رفت و از او فرمان اتابكى را رسما گرفت و چهارده سال پادشاه بود تا در 571 وفات يافت .\r\n\r\nسعد بن زنگى ( 599 - 623 )\r\nيكى از بزرگترين اتابكان فارس مظفّر الدّين سعد بن زنگى است كه در تمام مدّت اتابكى پسر عمّش طغرل بن سنغر با او كشمكش داشت تا آنكه در 599 غالب شد و طغرل را دستگير كرد و خود اتابك فارس گرديد سپس كرمان را در ضبط خويش آورد و دست ملوك شبانكاره را كوتاه ساخت .\r\nبعد از تحصيل اين قدرت اتابك در سال 600 به قصد اصفهان و عراق كه در اين تاريخ در دست اتابكان آذربايجان بود حركت نمود . اتابك اوزبك بن جهان پهلوان براى منصرف ساختن سعد بن زنگى بشيراز حمله برد و در آنشهر قتل و غارت بسيار كرد و كمى بعد از آن غياث الدّين پسر سلطان محمّد خوارزمشاه نيز از جانب پدر بتنبيه اتابك سعد مأموريت يافت و اتابك از جلوى او گريخت و چون غياث الدّين بخوزستان رفت سعد بن زنگى بفارس برگشت و دوباره آنجا را تحت اطاعت خود آورد .\r\nدر سال 607 حكمرانى كه اتابك سعد بكرمان فرستاده بود بر او شوريد و و اوضاع آن ولايت مغشوش شد و مقارن اين اوقات سلطان محمّد خوارزمشاه آن ولايت را بتصرّف خود گرفت و كرمان از دست اتابكان فارس بيرون رفت .\r\nدر سال 614 اتابك سعد به قصد عراق عازم شد و تا حدود رى تاخت و با پادشاه مقتدرى مثل خوارزمشاه درافتاد و بر لشكريان او زد ولى گرفتار شد و خوارزمشاه ميخواست او را بكشد امّا بوساطت يكى از همراهان او را عفو كرد و قرار بر صلح شد به اين شكل كه اتابك سعد دو قلعهء استخر و اسكنوان « 1 » را با چهار دانگ محصول فارس\r\n\r\n\r\n","description":"","footnote":"\r\n( 1 ) - اشكنوان يا شكنوان با اصطخر و قلعه شكسته سه قلعه بوده‌اند در حوالى شهر اصطخر بر روى سه كوه كه مجموع آنها را « سه گنبدان » ميگفتند .\r\n","page_name":" 560 ","page_number":953},
  {"content":"\r\n\r\nبخوارزمشاه واگذارد و دختر خود ملكه خاتون را نامزد پسر خوارزمشاه يعنى سلطان جلال الدين منكبرنى نمايد و پسر بزرگترش زنگى نيز در خدمت خوارزمشاه برسم گروگان بماند . خوارزمشاه سپس اتابك سعد را احترام كرده بفارس فرستاد و او بشيراز برگشت .\r\nپسر ديگر اتابك سعد يعنى ابو بكر چون از قرار مصالحهء پدر با خوارزمشاه اطّلاع يافت اين قرار و تزويج خواهر خود را با جلال الدين نپسنديده بر پدر شورش كرد و بجلوگيرى او شتافت . پدر و پسر در نزديكى قلعهء اصطخر يكديگر را زخم زدند و ابو بكر اسير گرديده در قلعهء اصطخر محبوس شد و اتابك سعد بفارس آمده بعهد خود نسبت بخوارزمشاه وفا نمود .\r\nاتابك سعد از بعد از مراجعت سلطان جلال الدين منكبرنى بايران و تاخت‌وتاز او در عراق تا سال 623 كه وفات يافت ديگر اقدامى بلشكركشى و جنگ نكرد بلكه اوقات را ببناى ابنيهء خير از بازار و مسجد و رباط و حمّام و انشاء قنوات و حصار دور شيراز و تربيت اهل علم و ادب گذراند و او ممدوح چند نفر از مشاهير شعراى فارسى است و اينكه گويند شيخ سعدى تخلّص خود را از نام او گرفته بهيچوجه صحيح نيست .\r\n\r\nاتابك ابو بكر بن سعد ( 623 - 658 )\r\nبعد از اتابك سعد حكومت فارس بپسرش اتابك ابو بكر رسيد و او مشهورترين اتابكان سلغورى است و در عهد او شوكت اين سلسله بذروهء اعتلا رسيده و فارس آبادى و رونق بسيار يافته است .\r\nاتابك ابو بكر مردى عاقل و دورانديش بود و چون خرابيهائى را كه در عهد اتابكان سلجوقى و لشكركشى سلطان غياث الدين و ملوك شبانكاره بر فارس راه يافته بود مرمّت كرد با اوگتاى قاآن جانشين چنگيز از در تبعيّت و انقياد درآمد و صلاح خود را در آن ديد كه فرمان مغول را گردن نهد و اقليم فارس را از تعرّض قوم تاتار كه در همان اوان يعنى در 633 اصفهان آخرين شهر بزرگ عراق را هم با خاك يكسان كرده بودند نجات بخشد به همين نظر برادرزادهء خود را بدربار اوگتاى فرستاد و ملتزم\r\n\r\n","description":"","footnote":"","page_name":" 561 ","page_number":954},
  {"content":"\r\n\r\nپرداخت خراج فارس گرديد و به اين تدبير حكيمانه جنوب ايران از آسيب دستبرد لشكريان مغول فارغ ماند و او براى آنكه هيچگونه بهانه‌اى بدست مغول براى غارت فارس كه در آن ايّام بعلّت تجارت خارجى مهمّ از پرثروت‌ترين ولايات ايران بود نيفتد هر سال پسر خود سعد يا يكى از برادرزادگان را با خراج ساليانه به خدمت خان ميفرستاد و شحنگان تاتار را در بيرون شيراز مقام ميداد و وسيلهء راحت ايشانرا از هر جهت فراهم ميكرد و عوام را از نزديكى بايشان منع مىنمود . خلاصه فارس در عهد او آسوده و آباد گرديد و مركز اجتماع شعرا و فضلا و دانشمندانى شد كه از جلوى سيل مغول گريخته و جانى بدر برده در پى گوشهء فراغتى ميگشتند و چون اتابك ابو بكر اين جنس مردم را تربيت ميكرد و اسباب فراغت بال ايشانرا فراهم كرده بود دور او گرد آمدند و نام او را در طىّ اشعار يا متن مصنّفات خود بنيكى ثبت كردند و مشهورترين اين جماعت سعدى است كه كتاب بوستان را در سال 655 بنام او منظوم ساخته است .\r\nاتابك ابو بكر مثل پدر در شيراز ابنيهء خير بسيار ساخت و از آن جمله دار الشّفاى بزرگى بود كه در آنجا مرضى را مجّانا معالجه ميكردند و غذا و دوا ميدادند و او مردى دين‌دار و زاهد و صوفى مشرب و مربّى صلحا و زهّاد و دراويش بود و بر اين طايفه موقوفات بسيار قرار داد .\r\nدر سال 628 يعنى در سال پنجم اتابكى خود اتابك ابو بكر لشكر بخليج فارس كشيد و عمّان و بحرين ( مسقط ) و كيش و كنارهء خليج را از حدود بصره تا سواحل هند بتصرّف درآورد و آوازهء اقتدار او حتّى در هندوستان نيز پيچيد و در بعضى بلاد آن بنام او خطبه خواندند و اتابك ابو بكر از اين تاريخ سلطان البرّ و البحر لقب يافت .\r\nبعد از آنكه خبر مرگ اتابك ابو بكر در بين راه بپسرش سعد كه به خدمت هولاگو رفته بود رسيد او بيمار بود . سعد پيش از آنكه بشيراز برسد و بر جاى پدر بنشيند در يكى از قراى تفرش دوازده روز بعد از مرگ اتابك ابو بكر يعنى در تاريخ 17 جمادى الاولى مرد و او در حيات پدر نيز محترم و مربّى اهل علم و ادب بوده ، شيخ سعدى\r\n\r\n","description":"","footnote":"","page_name":" 562 ","page_number":955},
  {"content":"\r\n\r\nاز خواص اوست و تخلّص خود را از نام او گرفته و ديباچهء گلستان را باسم سعد پرداخته است « 1 » .\r\n\r\nاتابكان ديگر سلغورى\r\nبعد از آنكه تابوت سعد بن ابى بكر بن سعد بن زنگى را بشيراز آوردند پسر صغيرش محمّد نامزد اتابكى شد و چون او نيز در دوازده سالگى در 660 از بام به زير افتاد اتابكى را بيكى از نوادگان سعد بن زنگى دادند كه او نيز محمّد نام داشت . اين محمّد را هم چون مردى سفّاك و ستم‌پيشه و عيّاش بود امرا او را در 661 دستگير كرده به خدمت هولاگو فرستادند و برادر او سلجوقشاه باتابكى رسيد . سلجوقشاه را يكى از سركردگان هولاگو كه بتنبيه او مخصوصا از طرف ايلخان مأمور شد در 662 كشت و چون ديگر از دورهء سلغورى مردى نمانده بود مغول اتابكى شيراز را به دختر اتابك سعد بن ابى بكر بن سعد يعنى ابش خاتون سپردند .\r\nابش خاتون را هولاگو در سال 663 بزوجيّت بپسر خود منگو تيمور داد و فارس رسما ضميمهء ديوان ايلخانان گرديد . وفات ابش خاتون در سال 684 در تبريز اتّفاق افتاده و ابش خاتون اگرچه در 663 در حقيقت استقلال سلغوريان از ميان رفته بود بار ديگر در عهد ايلخانى سلطان احمد تگودار بامارت فارس منصوب گرديد و او تا 683 در اين مقام بود تا آنكه براى حضور در محاكمه بتبريز رفت و در همانجا سال بعد فوت نمود .\r\nاسامى اتابكان فارس و ايام هريك\r\n1 - سنغر بن مودود 543 - 558\r\n2 - زنگى بن مودود 558 - 571\r\n3 - تكله بن زنگى 571 - 591\r\n4 - طغرل بن سنغر بن مودود 591 - 599\r\n5 - سعد بن زنگى 599 - 623\r\n6 - ابو بكر بن سعد 623 - 658\r\n7 - اتابك سعد بن ابى بكر در 658 ( دوازده روز )\r\n8 - محمّد بن سعد 658 - 660\r\n\r\n\r\n","description":"","footnote":"\r\n( 1 ) - سعدى خود ميگويد\r\n على الخصوص كه ديباچهء همايونش * بنام سعد ابى بكر سعد بن زنگى است \r\n","page_name":" 563 ","page_number":956},
  {"content":"\r\n\r\n9 - محمّد بن سلغور بن سعد 660 - 661\r\n10 - سلجوقشاه بن سلغور 661 - 562\r\n11 - ابش خاتون دختر سعد بن ابى بكر 662 - 684\r\n\r\n3 - قراختائيان كرمان\r\nتأسيس سلسلهء قراختائيان در كرمان به تفصيلى كه ميدانيم كار براق حاجب از امراى بزرگ سلطان غياث الدّين پسر سلطان محمّد خوارزمشاه است و چون براق بلقب قتلغ خان ملقّب بوده سلسلهء قراختائيان را سلسلهء قتلغ خانيّه نيز ميگويند .\r\nبراق حاجب در موقعكه چنگيز خان بخراسان رسيده بود باجازهء سلطان غياث الدين بكرمان آمد و در 619 بر آنجا مستولى شد و او كه در تمام مدّت سلطنت مطيع چنگيزيان بود در 632 فوت كرد .\r\nكسان براق حاجب تا سال 703 در كرمان سلطنت كرده‌اند و هيچگاه هم از خود استقلالى نداشته بلكه همواره مطيع و منقاد ايلخانان بوده‌اند .\r\nمشهورترين ايشان يكى سلطان حجّاج ( 656 - 676 ) است كه بعد از پدر خود قطب الدّين محمّد پسر عمّ براق باميرى رسيده ليكن چون او در موقع يافتن سلطنت صغير بوده زن پدرش قتلغ تركان كه ابتدا زن براق بود و پس از فوت او به عقد قطب الدّين محمّد درآمد امور كرمان را از طرف هولاگو اداره ميكرد و اين زن كه به عدالت و كفايت و تربيت اهل علم و ادب و عمارت مشهور شده يكى از دو دختر خود يعنى پادشاه خاتون را هم بزوجيّت باباقا خان داد تا به اين شكل اساس حكومت خود را در كرمان مستحكم كند و راه ادّعاى حجّاج و برادر او يعنى فرزندان شوهر را مسدود نمايد .\r\nپس از آنكه حجّاج بحدّ رشد رسيد با زن پدر به وضع ناخوشى رفتار نمود قتلغ تركان هم باردوى اباقا پيش داماد و دختر خود رفت و بايلخان شكايت برد اباقا حجّاج را از مداخله در امور سلطنت كرمان محروم نمود و حجّاج بناچار بسيستان\r\n\r\n","description":"","footnote":"","page_name":" 564 ","page_number":957},
  {"content":"\r\n\r\nو هندوستان رفت و در همان حدود بسال 690 مرد .\r\nقتلغ تركان تا سال 681 مستقلا والى كرمان بود . در اين تاريخ پسر ديگر شوهرش سيورغتمش از سلطان احمد تگودار فرمان اميرى كرمان را تحصيل نمود چون قتلغ تركان نتوانست الغاى آن فرمان را از ايلخان بگيرد از غصّه مرد و سيورغتمش بالاستقلال سلطان كرمان شد .\r\nسيورغتمش مدّت ده سال ( 681 - 691 ) در كرمان والى بود امّا خواهرش پادشاه خاتون كه پس از مرگ اباقا به عقد گيخاتو درآمده بود پيوسته در شكست كار او ميكوشيد تا آنكه ارغون حامى سيورغتمش از ميان رفت و گيخاتو بايلخانى رسيد .\r\nپادشاه خاتون ببهانهء ديدن وطن بكرمان آمد و سيورغتمش را دستگير كرده در 691 در قلعه‌اى بزندان انداخت . اگرچه سيورغتمش كمى بعد بدستيارى زنش كردوجين دختر منگو تيمور بن هولاگو و ابش خاتون سلغورى از حبس نجات يافت ولى طولى نكشيد كه بدست گيخاتو افتاد و ايلخان او را بزوجه‌اش پادشاه خاتون سپرد و اين زن برادر را در 693 بقتل رساند .\r\nپادشاه خاتون پس از دستگيرى سيورغتمش خود در 691 والى كرمان شد و او كه دختر قطب الدّين محمّد و قتلغ تركان است بحسن صورت و فضل و ادب شهرت يافته و پس از گرفتن مقام سيورغتمش خود را حسن شاه ناميده است .\r\nكرمان را در 694 بايدو باصرار كردوجين و شاه عالم دختر سيورغتمش كه در عقد ايلخان جديد بود از دست پادشاه خاتون بيرون آورد و كسى كه آن شهر را مسخّر نمود كردوجين بود . پادشاه خاتون تسليم كردوجين شد و بانتقام كشتن سيورغتمش بقتل رسيد و كردوجين بجاى او بتخت امارت كرمان نشست .\r\nآخرين پادشاه قراختائى كرمان قطب الدّين شاه جهان پسر سيورغتمش است كه در 702 از طرف غازان نامزد كرمان شد ولى اولجايتو پس از جلوس او را كه مردى بىكفايت و گوشه‌گير بود معزول نمود و كرمان مستقيما بشحنگان مغول محوّل گشت .\r\n\r\n","description":"","footnote":"","page_name":" 565 ","page_number":958},
  {"content":"\r\n\r\nقطب الدّين شاه جهان دخترى داشت بنام مخدومشاه خان قتلغ كه او را امير مبارز الدّين محمّد مظفّرى به عقد خود درآورد . اكثر سلاطين آل مظفّر از فرزندان اين زنند .\r\nاسامى قراختائيان كرمان و ايام هريك\r\n1 - براق حاجب بن كلدوز از 619 تا 632\r\n2 - ركن الدين مبارك خواجه بن براق از 632 تا 650\r\n3 - قطب الدّين محمّد برادرزادهء براق از 650 تا 655\r\n4 - سلطان حجّاج پسر قطب الدّين و مادرش عصمة الدّين قتلغ تركان زوجهء قطب الدّين از 655 تا 681\r\n5 - جلال الدّين سيورغتمش بن قطب الدّين از 681 تا 691\r\n6 - صفوة الدّين پادشاه خاتون دختر قطب الدّين از 691 تا 694\r\n7 - مظفّر الدّين محمّد شاه پسر سلطان حجاج از 694 تا 702\r\n8 - قطب الدّين شاه جهان پسر سيورغتمش از 702 تا 703\r\n\r\n4 - خاندان اينجو و آل مظفر\r\nبعد از آنكه ابو سعيد خان بتخت ايلخانى جلوس نمود شاهزاده خانم كردوجين دختر ابش خاتون و منگوتيمور يعنى زوجهء سيورغتمش قراختائى را منظور نظر قرار داده بپاس صداقت و دولت‌خواهى و كفايتى كه در واقعهء فوت اولجايتو در ادارهء امور سلطنت تا ورود ابو سعيد بسلطانيّه بخرج داده بود او را در ابتداى سال 719 نامزد حكومت فارس كرد و اين مملكت را كه از بعد از مادرش ابش خاتون سر و سرورى معيّن نداشت برّا و بحرا در اختيار و مقاطعهء دائمى او قرار داد و كردوجين بعزّت تمام بقرارگاه اجدادى آمد و چون زنى عاقل و باتدبير و خير دوست بود باشاعهء عدل و انشاء ابنيهء خيريّه و بذل و بخشش پرداخت و قريب به دوازده مدرسه و رباط و بيمارستان\r\n\r\n","description":"","footnote":"","page_name":" 566 ","page_number":959},
  {"content":"\r\n\r\nو مسجد و سدّ ساخت و موقوفات بسيار بر آنها جارى كرد و چون هدايا و تقديميهاى گرانمايه به خدمت ابو سعيد فرستاد ايلخان با صدور فرمان ترخانى او را از پرداخت ماليات معاف كرد .\r\nكردوجين معلوم نيست تا چه تاريخ در حيات بوده همينقدر ميدانيم كه او در اين دوره حكومت ابتدا به عقد شحنهء مغولى شيراز درآمد و بعد از او امير چوپان او را بنكاح خود درآورد و در سال 729 هنوز در شيراز حكومت داشت چه در اين سال امير مبارز الدّين محمّد بن مظفّر از يزد بكرمان پيش او و پسر شوهرش قطب الدّين شاه جهان آمد و دختر قطب الدّين يعنى مخدومشاه قتلغ تركان را به عقد خويش گرفته با او بيزد برگشت .\r\nدر عهد حكومت كردوجين بر فارس امير چوپان يكى از ملازمان خود را كه وكيل املاك خاصّهء ايلخانى يعنى املاك اينجو بود و شرف الدين محمود نام داشت بوزارت فارس و كرمان و يزد و كيش و بحرين فرستاد و شرف الدّين محمود كه خود را بخواجه عبد اللّه انصارى منسوب ميدانست به زودى ممالك جنوب ايران را از اصفهان تا جزاير خليج تحت ادارهء مالى خود آورد و بامير شرف الدّين محمود شاه اينجو معروف گرديد و او را از اين راه مالى فراوان بدست آمد چنان كه در اواخر ايّام سلطنت ابو سعيد حاصل ساليانهء املاك شخصى او به صد تومان ميرسيد . محمود شاه پس از كردوجين در اين نواحى استقلال تمام داشت و چون مردى كافى و زيرك و توانگر بود در پيش ابو سعيد بجسارت سخن ميگفت . ابو سعيد بشرحيكه ديديم در سال 734 او را از حكومت فارس برداشت ولى محمود شاه كه زير اين بار نميرفت طغيان كرد و ابو سعيد بوساطت خواجه غياث الدّين رشيدى از سر خون او گذشته او را در قلعهء طبرك اصفهان محبوس ساخت امّا كمى بعد باز خواجه غياث الدين سلطان را نسبت به او بر سر التفات آورده از حبس نجاتش داد و محمود شاه مقيم اردو شد ولى پسرش جلال الدين مسعود شاه را بفرمان ابو سعيد بروم پيش امير شيخ حسن چوپانى حكمران آن بلاد فرستادند و او تا ابو سعيد در حيات بود در آن حدود سرميكرد .\r\n\r\n","description":"","footnote":"","page_name":" 567 ","page_number":960},
  {"content":"\r\n\r\nخواجه غياث الدّين بخاندان اينجو يعنى محمود شاه و پسرانش جلال الدّين مسعود شاه و غياث الدين كيخسرو و جمال الدين ابو اسحاق حسن نظر التفات داشت و ايشانرا در كارهاى ديوانى دخالت داد مخصوصا محمود شاه غالبا در اردو مقيم بود و قبل از طغيان بر ابو سعيد مشير و مشاور خواجه محسوب ميشد و خواجه با او وصلت كرد\r\nچون تفصيل كشته شدن شرف الدّين محمود شاه را بدست ارپاگاون و فرار پسران او و قتل ارپاگاون را بتوسط پسران محمود شاه سابقا نوشته‌ايم در اينجا ديگر تكرار آن را لازم نميدانيم همينقدر ميگوئيم كه على پادشاه بعد از غلبه بر ارپاگاون مسعود شاه اينجو را بهمراهى امير پيرحسين بن امير محمود بن امير چوپان در سال 740 بشيراز فرستاد و حكومت فارس و يزد و كرمان را تحت امر امير پيرحسين قرار داد . پيرحسين وزارت خود را در عهدهء سلطانشاه برادر مسعود شاه گذاشت ولى كمى بعد سلطانشاه را كشت . چون امير پيرحسين از يزد امير مبارز الدّين محمّد را به خدمت خواست مسعود شاه اينجو كه از پيرحسين و مبارز الدّين وحشت داشت راه كازرون را پيش گرفت و از آنجا ببغداد پيش شيخ حسن بزرگ رفت .\r\nدر سال 742 امير پيرحسين حكومت اصفهان را ببرادر مسعود شاه و سلطان شاه يعنى شيخ ابو اسحاق واگذاشت . شيخ ابو اسحاق به تفصيلى كه سابقا گذشت ملك اشرف برادر شيخ حسن كوچك را بانتقام خون برادر بدشمنى با پيرحسين و بتسخير فارس خواند و ملك اشرف به سهولت بر شيراز استيلا يافته پيرحسين را دفع نمود ولى شيخ ابو اسحاق اندكى بعد بكمك شيرازيان در همان سال شيراز را از چنگ او بيرون آورد و خود بر آن سرزمين حاكم گرديد .\r\nامير مسعود شاه برادر شيخ ابو اسحاق كه ببغداد گريخته بود بدستور شيخ حسن بزرگ با امير ياغى باستى پسر امير چوپان پيش از اطّلاع بر قضيّه پيرحسين و ملك اشرف به طرف شيراز حركت كردند و ايشان در ايّام استيلاى شيخ ابو اسحاق يعنى در سال 743 بشيراز آمدند .\r\nياغى باستى موقعى كه شيخ ابو اسحاق بكازرون رفته بود از راه حسد مسعود شاه\r\n\r\n","description":"","footnote":"","page_name":" 568 ","page_number":961},
  {"content":"\r\n\r\nرا كشت ولى همين كه شيخ ابو اسحاق بكمك مردم كازرون بشيراز برگشت ياغى باستى تاب مقاومت در خود نديده بعراق به خدمت ملك اشرف رفت و شيخ ابو اسحاق در شيراز مستقرّ گرديد و او بعد از فرار ياغى باستى و استقرار در شيراز سكّه و خطبه را بنام خود كرد و خويشتن را رسما پادشاه آن مملكت خواند .\r\n\r\nاصل و نسب آل مظفر\r\nآل مظفّر يعنى فرزندان امير مبارز الدّين محمّد بن مظفّر از نسل شخصى هستند از مردم خواف خراسان بنام غياث الدين حاجى و اين غياث الدّين حاجى در موقع استيلاى لشكريان چنگيزى بر خراسان از موطن خود هجرت كرده بيزد آمد و در آن شهر مقيم شد .\r\nغياث الدّين حاجى را سه پسر بود : ابو بكر و محمد و منصور . ابو بكر و محمّد در خدمت اتابك علاء الدّين بن قطب الدّين محمود شاه ( وفاتش در 662 ) اتابك يزد قرار گرفتند و اتابك در سال 655 موقعى كه هولاگو عازم تسخير بغداد بود ابو بكر و محمد را با سيصد سوار باردوى هولاگو روانه داشت و ايشان در فتح بغداد شركت جستند . ابو بكر بهمراهى قشون مغول به طرف سرحدّات شام و مصر مأمور و در بين راه در جنگ با اعراب باديه بقتل رسيد و محمّد بيزد مراجعت نموده تا موقع مرگ در دستگاه اتابك بود و از اين دو پسر غياث الدّين حاجى فرزندى نماند .\r\nامّا پسر سوّم او منصور در يزد پيش پدر بود و اين منصور را سه پسر رسيد محمد و على و مظفّر . على بن منصور كه در گمنامى مرد پسرى نداشت ولى محمّد و مظفّر برادرانش را فرزندانى بوجود آمد و جميع ملوك آل مظفّر از نسل اين دو برادرند مظفّر پسر كوچكتر منصور بن غياث الدّين حاجى كه مردى رشيد و پهلوان بود در خدمت اتابك يوسفشاه پسر اتابك علاء الدين ( 662 - 690 ) داخل شد و اتابك او را حكومت ميبد داد . موقعى كه يوسف شاه از ترس لشكريان مغول يزد را رها كرده بعزم التجا بامير نوروز به سمت سيستان حركت نمود مظفّر را كه امير شرف الدّين لقب يافته بود با خود برد ولى امير شرف الدين مظفّر در عرض راه چون بعضى از امراى اتابكى را در قصد خود ديد بكرمان آمده به خدمت جلال الدّين سيورغتمش قراختائى پيوست .\r\nسيورغتمش او را تربيت كرد و مظفّر پس از چندى بيزد برگشت و از آنجا باردو رفته\r\n\r\n","description":"","footnote":"","page_name":" 569 ","page_number":962},
  {"content":"\r\n\r\nبحضور ارغونخان معرّفى شد و مرتبهء يساولى يافت و تا عهد كيخاتو و غازان مقيم اردو بود . چون اتابك افراسياب لر مقارن جلوس گيخاتو عصيان كرده بود و گيخاتو عزم سركوبى او را داشت امير مظفّر داوطلب شد كه اين مهمّ را بانجام رساند . امير مظفر بلرستان رفت و چون بين او و اتابك افراسياب روابط دوستى و اعتماد برقرار بود امر بمسالمت انجام پذيرفت و امير مظفر افراسياب را باردو آورد و هر دو مورد التفات ايلخان قرار گرفتند و فتنهء لرستان خوابيد .\r\nبعد از وفات گيخاتو امير مظفّر در 694 به خدمت غازانخان درآمد و پيش او و جانشينش اولجايتو نيز مقرّب و محترم ميزيست و در اين ضمن ببعضى مناصب مهمّ نيز ارتقا يافت تا آنجا كه اولجايتو فرمان راهدارى ولايات بين كرمانشاه و لرستان را تا هرات و مرو و ابرقو با حكومت ميبد در حقّ او صادر نمود و امير مظفر در اين اوقات اگرچه گاهى در ميبد مىنشست ولى اكثر ايّام را در اردو بسر ميبرد تا آنكه در سال 707 بيزد وطن خويش آمد و در سال 711 كه اولجايتو عازم بغداد بود امير مظفّر با پسر خود امير مبارز الدّين از راه شيراز و كوه‌گيلويه به خدمت او شتافت و در بغداد باردو رسيد و پس از مدتى مصاحبت اردوى ايلخانى رخصت مراجعت يافت .\r\nدر مراجعت امير مظفّر مأمور سركوبى طاغيان حدود شبانكاره شد و چون از آرام كردن آن حوالى فراغت يافت در همان شبانكاره ناتوان و رنجور گرديد و در 13 ذى القعده سال 713 در همانجا وفات يافت و جسدش را بميبد انتقال دادند .\r\nاز امير شرف الدّين مظفّر بن منصور بن غياث الدّين حاجى خراسانى يك پسر ماند و دو دختر . پسر او همان امير مبارز الدّين محمّد است كه اوّلين آل مظفّر محسوب مىشود .\r\n\r\nامير مبارز الدّين محمد ( 718 - 759 )\r\nمبارز الدّين محمّد موقعى كه پدرش وفات كرده بود بيش از سيزده سال نداشت به همين جهت دشمنان خانوادگى ايشان پيش خواجه رشيد الدّين فضل اللّه از ظلم و تعدّى پدرش شكوه بردند و املاكى را كه او بدست آورده بود ادّعا كردند .\r\n\r\n","description":"","footnote":"","page_name":" 570 ","page_number":963},
  {"content":"\r\n\r\nامير مبارز الدّين باردوى اولجايتو آمد و تا آخر دورهء ايلخانى او در اردو مقيم بود .\r\nچون ابو سعيد بجاى پدر منصوب شد اين ايلخان او را به همان مقام سابق باقى گذاشت و در سال 717 بميبد فرستاد .\r\nدر سال 718 برادر شيخ ابو اسحاق اينجو يعنى امير غياث الدّين كيخسرو از راه شبانكاره بيزد آمد و با اتابك آنجا طرح دوستى انداخت سپس از آنجا بميبد شتافت و بين او و امير مبارز الدّين نيز رشتهء الفت برقرار گرديد ولى چيزى طول نكشيد كه بين نايب امير كيخسرو و اتابك يزد بر سر امرى جزئى نزاع درگرفت و اتابك كه مردى بيرحم و ظالم بود نايب امير كيخسرو را بقتل آورد . كيخسرو و مبارز الدّين پس از تحصيل اجازه از ابو سعيد اتابك را مورد حمله قرار دادند و او را در اين سال منهزم ساختند و سلسلهء اتابكان يزد به اين ترتيب در سال 718 برافتاد و حكومت آن پس از رسيدن امير مبارز الدّين به خدمت ابو سعيد از طرف ايلخان در عهدهء او گذاشته شد .\r\nامير مبارز الدّين چنان كه سابقا نيز گفتيم در سال 729 خان قتلغ مخدومشاه دختر قطب الدّين شاه جهان پادشاه قراختائى كرمان را در ازدواج خود درآورد و اين زن مادر شاه شجاع و شاه محمود و سلطان احمد است .\r\nبعد از وفات سلطان ابو سعيد خان چون در هر گوشهء از ممالك ايلخانى كسى باستقلال‌خواهى برخاست امير مبارز الدّين نيز بتهيّهء اسباب اين كار پرداخت و زمينهء نيز جهت اين كار فراهم بود چه ديگر از خاندان ايلخانان مردى توانا كه هيبت او مخالفين را بر سر جاى خود نشاند وجود نداشت و خواجه كافى غياث الدّين رشيدى نيز بقتل رسيده بود و چون هركس از آن ممالك وسيعه سهمى براى خويش ادّعا ميكرد امير مبارز الدّين هم كه از سال 713 تا اين تاريخ بخواباندن فتنه‌هاى جنوب ايران و ضبط راههاى آن اشتغال داشت سهم خويش را مىطلبيد و جانشينى بالاستقلال اتابكان يزد را ادّعا مىكرد .\r\nفارس را بشرحيكه سابقا گفتيم در اين ايّام شيخ ابو اسحاق و برادران او تحت تصرّف خود داشتند و امير مزبور بيزد نير بىنظر نبود . به همين جهت در سال 737\r\n\r\n","description":"","footnote":"","page_name":" 571 ","page_number":964},
  {"content":"\r\n\r\nشيخ ابو اسحاق بامر برادر خود جلال الدين مسعود شاه بيزد آمد و چون از طرف امير مبارز الدّين باحترام تمام پذيرفته شد آن شهر را ترك گفته بكرمان رفت امّا كمى بعد باز ببهانه مراجعت بشيراز به خيال تسخير يزد به آن شهر برگشت ليكن حريف امير مبارز الدّين نشد . عاقبت بوساطت يكى از علما دست از يزد برداشته بشيراز مراجعت نمود .\r\nدر سال 740 چنان كه ديديم امير پيرحسين چوپانى بفارس آمد و از امير مبارز الدّين كمك خواست و ايشان باتّفاق به طرف شيراز آمدند و مسعود شاه بكازرون گريخت . امير پيرحسين فارس را تحت اختيار خود گرفت و فرمان حكومت كرمان را كه ضميمهء مأموريت او بود بامير مبارز الدّين محمّد داد و اين امير آنجا را در 741 مسخر خود نمود .\r\nشيخ ابو اسحاق اينجو بعد از آنكه خيالش از طرف فارس آسوده گشت و امير پيرحسين و ملك اشرف را از آنجا راند تصميم بفتح كرمان گرفت و چون اصفهان و هرموز نيز اطاعت او را گردن نهاده و خطبه و سكّه را بنام او مزيّن ساخته بودند\r\nامير اينجو كرمان را هم كه در جزء جمع پدرانش بود جهت خويش ادّعا كرد و لشكر فراوان به اين سرزمين كشيده بسيرجان آمد امّا بتسخير قلعهء آنجا توفيق نيافت ناچار آنجا را رها كرده تا پانزده فرسخى شهر كرمان پيش رفت ولى همين كه شنيد كه امير مبارز الدّين با لشكريانى مستعدّ بجلوگيرى او ميآيد بمصلحت ديد بعضى از ياران خود بشيراز برگشت .\r\nپس از مراجعت شيخ ابو اسحاق امير مبارز الدّين دو تيره از ايلات مغولى را بنام اوغانى و جرمائى كه از عهد سيورغتمش و ايلخانى ارغون بمحافظت حدود كرمان به اين ولايت آمده بودند چون سر در راه طغيان گذاشته بودند سركوبى كرد سپس با امير شيخ ابو اسحاق عهد كرد كه امير شيخ اوغانيان را بشيراز راه ندهد ليكن شيخ ابو اسحاق كه خيال تسخير كرمان و يزد را از سر بدر نميكرد در سال 747 چون امير مبارز الدّين را در زحمت ديد اين عهد را نقض نمود ولى ظاهرا پنجهزار سوار بمدد امير مبارز الدّين روانهء كرمان كرد و اين سواران دستور داشتند كه در شروع جنگ\r\n\r\n","description":"","footnote":"","page_name":" 572 ","page_number":965},
  {"content":"\r\n\r\nبدشمن مبارز الدين بپيوندند و خود نيز بعزم يزد در حركت آمد و اگرچه يزد را گرفت ولى در ميبد حريف شاه مظفّر پسر امير مبارز الدّين نشد و دانست كه لشكريان او و اوغانيان نيز با آنكه امير مبارز الدّين را مغلوب و كرمان را محاصره كرده‌اند باز قادر بتسخير آن شهر نيستند اضطرارا از در صلح درآمده بشيراز برگشت .\r\nدر سال 749 امير مبارز الدّين پسر خود شاه شجاع را كه شانزده سال بيش نداشت بسركوبى اوغانيان و جرمائيان فرستاد و شاه شجاع در گرمسيرات كرمان آن طوايف را مقهور نمود . چون خبر طغيان ايلات مزبور بفارس رسيد امير شيخ ابو اسحاق يكى از سران سپاهى خود را بحدود هرموز و مكران فرستاد تا پس از گرفتن ماليات آن نواحى بكرمان آمده ياغيان را بر ضدّ آل مظفّر كمك كند ليكن اين سردار نسبت بابو اسحاق خيانت ورزيده بمظفّريان ملحق شد و اين مسئله اسباب تقويت آل مظفّر و شكست كار شيخ ابو اسحاق گرديد .\r\nدر سال 751 امير شيخ ابو اسحاق بار ديگر بيزد لشكر كشيد ولى باز كارى از پيش نبرده بشيراز برگشت . و دو سال بعد نيز يكى از امراى روم را كه از ملك اشرف گريخته و بشيخ ابو اسحاق پيوسته بود بفتح كرمان فرستاد . او نيز بنتيجه‌اى نرسيد و از دست امير مبارز الدين شكست يافته بفارس منهزم شد .\r\n\r\nقتل شيخ ابو اسحاق در 758\r\nامير مبارز الدّين كه از دست‌اندازيهاى متوالى شيخ - ابو اسحاق و كسان او بكرمان و يزد متغيّر شده بود بالاخره عازم تسخير شيراز و برانداختن امير شيخ ابو اسحاق گرديد .\r\nو در 754 پسر خود شاه شجاع را بوليعهدى خويش منصوب نموده با او به طرف شيراز حركت كرد چون خبر لشكركشى او بفارس رسيد شيخ ابو اسحاق قاضى عضد الدّين ايجى عالم بزرگ معروف را بصلح‌خواهى از شيراز روانهء خدمت امير مبارز الدّين كرد . امير مبارز الدين قاضى عضد را احترام فوق العاده كرد ولى درخواست صلح ابو اسحاق را نپذيرفت و گفت كه امير شيخ تاكنون هفت بار نقض عهد كرده و بپيمان او اطمينانى نيست . قاضى عضد الدّين بدون حصول نتيجه بشيراز برگشت و امير مبارز الدّين به طرف\r\n\r\n","description":"","footnote":"","page_name":" 573 ","page_number":966},
  {"content":"\r\n\r\nشيراز سرازير گرديد و در صفر 754 بحدود آن شهر نزول نموده آنجا را در محاصره گرفت . محاصرهء شيراز ششماه طول كشيد و با اينكه در آن ضمن امير مبارز الدّين ناخوش شد و پسرش شرف الدّين مظفّر نيز مرد از پاى ننشست و كوشيد تا بالاخره در سوّم شوّال شهر را گرفت و شيخ ابو اسحاق در ايّام محاصره بيشتر اوقات را ببيخبرى و مستى و عيش و عشرت ميگذراند و از اهل شهر نيز جماعتى از حركات او بجان آمده باطنا با امير مبارز الدّين ساختند و يكى از دروازه‌هاى شهر را به روى لشكريان او گشودند شيخ ابو اسحاق از شيراز گريخت و از شيخ حسن ايلكانى كمك طلبيد . شيخ حسن از بغداد دو هزار نفر بكمك او فرستاد ولى ايشانرا هم شاه شجاع منهزم كرد و شيخ ابو اسحاق ناچار باصفهان پناه برد و پسر ده ساله و جمعى از سران لشكريش بدست مظفّريان افتادند و ايشان آن عدّه را كشتند و فارس به اين ترتيب مسخّر آل مظفّر گرديد . امير مبارز الدّين شاه شجاع را بحكومت كرمان فرستاد و خود در شيراز اقامت كرد .\r\nدر سال 755 امير مبارز الدّين خواهرزادهء خويش شاه سلطان را در شيراز بنيابت گذاشته بعزم استيصال شيخ ابو اسحاق عازم اصفهان گرديد و شاه شجاع را نيز از كرمان خواست .\r\nدر غياب امير مبارز الدّين جمعى از مردم شيراز و كسان شيخ ابو اسحاق بدعوت طوايف اوغانى و جرمائى و قيام بر عمّال آل مظفّر پرداختند ولى شاه شجاع همه را بر سر جاى خود نشانده فارس را امن نمود و به خدمت امير مبارز الدّين شتافت و پدر و پسر بمعيّت هم اصفهان را در محاصره گرفتند .\r\nشيخ ابو اسحاق و سيّد جلال الدّين ميرميران كلانتر اصفهان كه از سال فوت ابو سعيد در اين شهر اقتدار و نفوذى داشت در محاصره افتادند و در طلب كمك بهر طرف متوسّل مىشدند .\r\nامير مبارز الدّين و شاه شجاع چون نتوانستند اصفهانرا فتح كنند و زمستان دررسيد بناچار محاصره را رها كرده بشيراز برگشتند و شيخ ابو اسحاق اين فرصت را غنيمت شمرده به طرف لرستان رفت تا مگر از آن حدود كمكى جهت خود فراهم كند .\r\n\r\n","description":"","footnote":"","page_name":" 574 ","page_number":967},
  {"content":"\r\n\r\nاتابك لرستان به او مدد داد و شيخ ابو اسحاق باصفهان برگشت ولى موفّق نشد كه به اطراف آن شهر كه شاه شجاع آن را بار ديگر در حصار گرفته بود برسد چه لشكريان امير مبارز الدّين در بين او و سپاهيان محاصر فاصله بودند . اتابك بلرستان برگشت و شيخ بشوشتر رفت ، كلانتر اصفهان يعنى سيّد جلال ميرميران هم نسبت بمظفّريان از در اطاعت آمده مورد عفو قرار گرفت .\r\nدر سال 757 شيخ ابو اسحاق باصفهان برگشت و بدستيارى ميرميران باز در آنشهر جهت خود سپاهيانى ترتيب داده بر كرسى اميرى مستقرّ گرديد . امير مبارز الدّين بار ديگر بمحاصرهء آنجا شتافت ولى چون محاصره به طول انجاميد شاه سلطان را بتسخير شهر گماشته خود بسركوبى اتابك لر بدان سامان عزيمت نمود .\r\nمحصورين در مدّت زمستان گرفتار تنگى آذوقه و زحمت بسيار شدند ، به همين جهت پاى مقاومت ايشان سست شد و اغلب يا گريختند و يا بشاه سلطان پيوستند از آن جمله ميرميران بكاشان فرار نمود و شيخ ابو اسحاق هم در خانهء شيخ الاسلام شهر پنهان گرديد و شهر در بهار سال 757 بدست آل مظفّر تسخير شد .\r\nشاه سلطان به زودى امير شيخ ابو اسحاق را دستگير كرده ابتدا در قلعهء طبرك محبوسش ساخت سپس او را بفرمان امير مبارز الدّين بشيراز فرستاد و امير مظفرى شيخ بلند نام اينجو را به فرزند يكى از بزرگان شيراز كه بدست شيخ ابو اسحاق كشته شده بود داد و او امير شيخ را در جمعهء 21 جمادى الاولى سال 758 در ميدان سعادت شيراز كه از بناهاى شيخ ابو اسحاق بود كشت .\r\nشاه شيخ ابو اسحاق مردى بود كريم و فاضل و شعردوست ولى عيّاش و مغرور و سخت‌كش و بىتدبير با تمام اين احوال فارس در ايّام او و حكومت ساير افراد خاندان اينجو آباد و از جهت نعمت و ثروت با عصر اتابكان سلغورى دم برابرى ميزد و چون امير شيخ در تربيت اهل علم و ادب ميكوشيد . شعرا و علماى معتبر گرد او جمع بودند و مشهورترين اين جماعت خواجه شمس الدّين محمّد حافظ شاعر بلندفكر شيرازى و نظام الدّين عبيد اللّه زاكانى و شمس فخرى اصفهانى كه شيخ\r\n\r\n","description":"","footnote":"","page_name":" 575 ","page_number":968},
  {"content":"\r\n\r\nرا مدح و پس از قتلش مرثيه گفته‌اند .\r\nامير مبارز الدّين در سال 758 تبريز را فتح نمود . بعد از چندى اقامت در آنجا شنيد كه سلطان اويس جلايرى عازم تبريز است صلاح خود را در مراجعت بشيراز ديد و چون در اين سفر مبارز الدّين با شاه شجاع و شاه محمود پسران خود بتحقير معامله كرده بود و غالبا ايشانرا بسياست و كور كردن تهديد مينمود شاه شجاع و شاه محمود هم بر جان خود ترسيده با شاه سلطان كه او نيز از امير رنجيده بود همدست شدند و قرار شد كه در رسيدن باصفهان امير مبارز الدّين را بگيرند و مقيّد كنند . در 15 رمضان سال 759 توطئه‌كنندگان نقشهء خود را بمعرض انجام گذاردند و بالاخره امير مبارز الدّين را گرفته ابتدا در قلعهء طبرك محبوس كردند و بعد در 19 همان ماه سلطان شاه بفرمان شاه شجاع چشم امير را ميل كشيد و بعد از اين حركت او را از طبرك بقلعهء سفيد فارس از قلاع كوه‌گيلويه فرستادند .\r\nامير مبارز الدين نابينا پس از چندى بوسيلهء مكاتبه با پسران صلح كرد و بشيراز آمد و سكّه و خطبه بنام و اجراى امور سلطنت بدستور او شد ولى پس از سه ماه چون شاه شجاع فهميد كه هنوز پدر در قصد اوست او را مجددا در بند آورده بگرمسيرات فارس و از آنجا بقلعهء بم كرمان روانه داشت ولى امير مبارز الدّين كه مريض شده بود قبل از رسيدن به اين قلعهء اخير در تاريخ ربيع الاوّل 765 در راه مرد و نعش او را بميبد بمدرسهء مظفّريه كه از بناهاى او بود آوردند .\r\nامير مبارز الدّين محمّد چهل سال در يزد و كرمان و عراق و فارس حكومت كرد و چون مرد شصت و پنجسال داشت و در اين مدّت در ريختن اساس سلسله‌اى كه بنام پدر او بآل مظفّر مشهور شده‌اند سعى بسيار نمود . مردى بود ديندار و مقدّس و متعصّب ، در سال 752 از گناهان خود استغفار كرده بتلاوت قرآن و عبادت و طاعت مشغول شد و بامر معروف و نهى از منكر پرداخت و در اين راه نيز به سختى ميكوشيد جهت تعهد حال سادات و علماى دين در شيراز دار السّياده و در كرمان مسجد بنا نمود و اوقاف مخصوص جهت اين كار ترتيب داد و در ضمن محاصرهء اصفهان يعنى در سال\r\n\r\n","description":"","footnote":"","page_name":" 576 ","page_number":969},
  {"content":"\r\n\r\n755 با فرستادهء ابو بكر المعتضد باللّه كه در مصر خود را جانشين خلفاى عبّاسى ميدانست بيعت كرد و طريقى را كه شيخ ابو اسحاق اينجو قبل از او در اين مرحله پذيرفته بود قبول نمود و در خطبه و سكّه نام خليفه را مذكور داشت و علماى عراق و فارس و يزد را نيز در اين بيعت آورد ولى بسيار تندخو و درشتگو بود و غالبا بدست خود مردم را سياست ميكرد و در جلوگيرى از منهيّات سختگيريرا از حدّ ميبرد و به همين جهت مردم باذوق بذله‌گوى شيراز از او چندان بخوشى نام نميبردند و او را پادشاه محتسب ميخواندند .\r\n\r\nشاه شجاع ( 760 - 786 )\r\nبعد از واقعهء كور كردن امير مبارز الدّين پسر ارشدش جلال الدّين شاه شجاع زمام امور را در دست گرفت ، حكومت ابرقو و عراق عجم را ببرادر خود شاه محمود و كرمان را ببرادر ديگر سلطان عماد الدّين احمد واگذاشت و خواجه قوام الدّين محمّد صاحب عيار را بوزارت خويش برگماشت و شاه يحيى بن شاه مظفّر برادرزادهء خود را در شيراز محبوس ساخت .\r\nدر به دو جلوس شاه شجاع ايلات اوغانى و جرمائى عصيان كردند شاه شجاع بدفع ايشان رفت و پس از سركوبى آن جماعت عذر رؤساى آن طوايف را در قبول فرمان خود پذيرفته بشيراز مراجعت نمود شاه يحيى كه در قلعهء قهندر محبوس بود كوتوال قلعه را فريفته در آن حصار تحصّن اختيار كرد و شاه شجاع با وجود لشكركشى و جنگ و جدال نتوانست بر برادرزاده دست يابد . عاقبت بين طرفين به اين شرط صلح برقرار گرديد كه شاه يحيى از قلعه نزول كرده بجانب يزد رود و در آنجا از طرف عمّ خود حاكم باشد و قلعهء قهندر را بتصرّف شاه شجاع دهد . شاه يحيى اين پيشنهاد را پذيرفت و بيزد رفت ولى نقض عهد كرد و همين كه به آن شهر قدم نهاد بمخالفت با شاه شجاع برخاست و باقسام حيله و تزوير از قبول حكم شاه شجاع سرمىپيچيد و بر خلاف او اسباب چينى مينمود تا آنجا كه شاه شجاع عاقبت با خواجه قوام الدّين صاحب عيار وزير و لشكرى فراوان از شيراز به قصد يزد حركت كرد ، خود در ابرقو ماند و خواجه را بمحاصرهء يزد\r\n\r\n","description":"","footnote":"","page_name":" 577 ","page_number":970},
  {"content":"\r\n\r\nفرستاد وزير شاه شجاع شهر را در حصار گرفت و چون كار بر مردم و شاه يحيى تنگ شد شاه يحيى مراسلاتى پيش عمّ خود بابرقو فرستاد و از در عذرخواهى و عجر و الحاح درآمد و شاه شجاع او را بخشود خواجه قوام الدّين را بازخواند و بشيراز برگشت و شاه شجاع آن وزير را در ذى القعدهء 764 بسعايت مخالفان كشت .\r\nدر سال 744 شاه محمود كه از طرف برادر حكومت ابرقو و اصفهان را داشت سر از اطاعت شاه شجاع پيچيده به خيال تصرّف عراق افتاد . شاه محمود بيزد تاخت و نام شاه شجاع را از خطبه انداخته آنجا را تصرّف كرد شاه شجاع باصفهان لشكر كشيد و بين دو برادر جنگ درگرفت شاه محمود در اصفهان حصارى گشت و بين او و لشكريان شاه شجاع و شاه سلطان چند بار زدوخورد شد تا آنكه جمعى از سپاهيان شاه محمود غفلة بر سر اتباع شاه سلطان تاختند و ايشان را منهزم كرده شاه سلطان را به خدمت شاه محمود آوردند و شاه محمود او را كه عامل ميل كشيدن امير مبارز الدّين شده بود به همان عقوبت گرفتار نمود .\r\nشاه شجاع عاقبت با برادر صلح كرد و مقرّر گرديد كه شاه محمود مثل سابق حاكم اصفهان باشد و بنام برادر خطبه بخواند و شاه محمود اگرچه زيربار اين تكليف رفت ولى قلبا با برادر صفائى نداشت و ميخواست بهر وسيله باشد او را مستأصل كرده ملك پدريرا در تصرّف خود گيرد به همين جهت با سلطان اويس جلاير پادشاه آذربايجان داخل مكاتبه شد و او را از خيال شاه شجاع در باب تسخير تبريز ترسانده بمخالفت برادر برانگيخت و سلطان اويس جمعى از امراى خود را به يارى شاه محمود فرستاد و شاه محمود بمدد ايشان و بعضى از امراى شاه شيخ ابو اسحاق اينجو مستظهر شده در طغيان بر برادر جرىتر شد و شاه يحيى نيز بجمع مخالفان پيوست و از لرستان و قم و كاشان و ساوه و آوه نيز به آن جماعت مدد رسيد و ايشان براى برانداختن دولت شاه شجاع در سال 765 از اصفهان بيرون آمده به طرف شيراز حركت كردند .\r\nشاه شجاع براى مقابلى با دشمن با برادر كوچكتر خود سلطان احمد و پسر خويش سلطان اويس از شيراز خارج شد و قبل از آنكه بلشكريان همراه شاه محمود برسد سلطان\r\n\r\n","description":"","footnote":"","page_name":" 578 ","page_number":971},
  {"content":"\r\n\r\nاحمد نيز از شاه شجاع رنجيده باردوى شاه محمود پيوست و بعضى ديگر از لشكريان و اتباع شاه شجاع نيز راه خلاف رفتند و كار بر شاه شجاع سخت شد ولى با تمام اين احوال عنان مقاومت و پايدارى را از كف ننهاده و با اراده‌اى قوى با دشمن روبرو شد امّا از عهدهء ياران برادر برنيامد و شكسته بشيراز برگشت و در شهر متحصّن گرديد و لشكريان شاه محمود شهر را در محاصره گرفتند . محاصرهء شيراز به طول انجاميد و روز بروز از قوّهء مقاومت شاه شجاع و از عدّهء ياران او كاسته شد . عاقبت شاه شجاع طلب صلح كرد و دو برادر در پاى قلعهء قهندز با يكديگر ملاقات كردند و پس از ترتيب قرار صلح شاه شجاع بابرقو رفت و شاه محمود با جلال و شكوه تمام بشيراز وارد شد .\r\nشاه شجاع در بهار سال 766 كرمان را گرفت و بسركوبى ايلات اوغان و جرمائى رفت . شاه محمود شاه يحيى را بمدد ايشان فرستاد ولى شاه يحيى و برادرش شاه منصور هر دو از شاه محمود رو برگرداندند و بشاه شجاع عمّ خود پيوستند و عزم شاه شجاع به همين علّت در حملهء بشيراز و فتح پاىتخت سابق خود قوّت گرفت چنان كه از كرمان به اين شهر متوجه شد و در نزديكى پل فسا بر سر راه شيراز در 24 ذى القعدهء 767 شاه محمود را شكست داد و بشيراز آمد و شاه محمود باصفهان گريخت .\r\nنزاع بين شاه شجاع و شاه محمود تا سال 776 كه تاريخ فوت شاه محمود است برقرار بود و چند بار شاه شجاع باصفهان لشكر كشيد و پس از غلبه بر شاه محمود و عفو او بشيراز برگشت و يك بار هم از او كه بمدد لشكريان سلطان اويس جلاير پدر زن خويش مستظهر شده بود شكست يافت و محمود تا نزديك شيراز پيش راند ليكن بفتح آنجا قادر نيامد و باصفهان برگشت .\r\nپس از فوت شاه محمود شاه شجاع به سهولت باصفهان دست يافت و چون مقارن همين ايّام سلطان اويس جلاير هم مرده بود پادشاه مظفّرى بتبريز تاخت و سلطان حسين پسر اويس را مغلوب كرد . عاقبت بين او و سلطان حسين صلح شد و حسين خواهر خود را بزوجيّت بزين العابدين پسر شاه شجاع داد و شاه شجاع هم حكومت اصفهان را كه بين آل جلاير و آل مظفّر مورد نزاع بود بزين العابدين واگذاشت .\r\n\r\n","description":"","footnote":"","page_name":" 579 ","page_number":972},
  {"content":"\r\n\r\n\r\nوفات شاه شجاع در 786\r\nدر سال 781 شخصى بنام عادل آقا در سلطانيّه بهواخواهى سلطان حسين جلاير قيام كرد و به خيال تعرّض بممالك آل مظفّر افتاد . شاه شجاع بعزم سركوبى او بسلطانيّه آمد و اگرچه در ابتدا لشكر او منهدم شدند ولى بالاخره در نتيجهء صرف ثبات و رسيدن كمك غالب آمده سلطانيّه را گرفت و بر خطاهاى عادل قلم عفو كشيده بشيراز برگشت .\r\nعادل آقا بتدريج در سلطانيّه مقتدر شد و چون در سال 784 پسر ديگر سلطان اويس جلاير يعنى سلطان احمد بر برادر خود سلطان حسين خروج كرد و برادر را كشت عادل آقا نيز پسر سوّم اويس را كه سلطان ابو يزيد نام داشت بسلطنت برداشت و با سلطان احمد بجنگ پرداخت و چون خود را دست‌نشاندهء شاه شجاع اعلان كرده بود از آن پادشاه يارى خواست و شاه شجاع در 785 بسلطانيّه آمد .\r\nقبل از رسيدن بسلطانيّه شاه شجاع بر پسر خود شبلى بدگمان شد و او را به اين توهّم كه درصدد خروج بر اوست در نزديكى اقليد فارس گرفته در قلعه‌اى محبوس و بعد چشم آن جوان را در شعبان سال 785 ميل كشيد . شاه شجاع پس از رسيدن بسلطانيّه ما بين دو پسر سلطان اويس را اصلاح نمود و با عادل آقا از سلطانيّه خارج شد و كار نزاع سلطان ابو يزيد و برادرش سلطان احمد بوساطت او بخوشى خاتمه پذيرفت .\r\nشاه شجاع از قزوين به طرف خرّم آباد و شوشتر حركت كرد و در اين دو ولايت بعلّت زمستان و بارندگى و راههاى سخت سپاه او صدمهء بسيار ديدند و شاه منصور كه والى لرستان بود به خدمت پادشاه آمد و پس از ملاقات شاه عازم شيراز شد ولى شاه شجاع در راه بقدرى در شرب شراب افراط كرد كه مريض بسترى گرديد و چون رحلت خود را نزديك ديد به دادن صدقات و عطايا پرداخت و سلطان احمد و زين العابدين را كه هر كدام طرفدارانى داشتند و بيم آن ميرفت كه پس از شاه شجاع بجان يكديگر بيفتند پيش خود خواست و براى جلوگيرى از اين پيش‌آمد هر دو را بحفظ اتّفاق نصيحت و وصيّت نمود . ولايت عهد را بسلطان زين العابدين داد و اصفهان را بسلطان ابو يزيد برادر خردسال خود واگذاشت و سلطان احمد را نامزد كرمان كرد سپس\r\n\r\n","description":"","footnote":"","page_name":" 580 ","page_number":973},
  {"content":"\r\n\r\nدو مراسله يكى بامير تيمور گوركان و يكى هم خطاب بسلطان احمد جلاير در نگاهدارى از پسران خود نوشت و اندكى بعد يعنى در تاريخ يكشنبه 22 شعبان سال 786 جان تسليم نمود و در شيراز مدفون شد .\r\nشاه شجاع در مدّت بيست و شش سال سلطنت خود غالب اوقات را بدفع عاصيان ميگذراند و غالبا از معركه فاتح بيرون مىآمد ، مردى بود مانند پدر خود شجاع و ديندار . در نه سالگى قرآن را حفظ كرد و در اقامهء شعاير دينى جدّ بليغ داشت .\r\nشخصا پادشاهى فاضل و شاعر و شعردوست و ادب‌پرور بود و در خدمت قاضى عضد الدّين ابجى و جمعى ديگر از علماى زمان خود شاگردى ميكرد . حافظهء عجيبى داشت و بيك شنيدن هفت هشت بيت عربى را بخاطر ميسپرد . بسرودن اشعار عربى و فارسى نيز مىپرداخت و از او قطعات و رباعيّات چند به فارسى باقيست . در عهد او نيز شعر فارسى رواج داشت خواجه حافظ شيرازى و عماد فقيه كرمانى از شعراى عصر و از مدّاحان اين پادشاهند .\r\n\r\nزين العابدين 786 - 789\r\nبعد از وفات شاه شجاع مجاهد الدّين زين العابدين بجاى پدر نشست ولى در مرحلهء اوّل با مخالفت ساير بزرگان خاندان مظفّرى مواجه شد ، از طرفى شاه يحيى بدعوت مردم اصفهان به آن شهر رفته بر آنجا استيلا يافت و به قصد گرفتن شيراز لشكر به سمت پايتخت سلطان زين العابدين كشيد و از طرفى ديگر ابو يزيد بن امير مبارز الدّين با كسان خود جانب سلطان زين العابدين را رها كرده بلشكريان شاه يحيى پيوست و به همين علّت سلطان زين العابدين چون ديد از عهدهء شاه يحيى برنمىآيد با او صلح كرد و حكومت ابرقو را بابو يزيد واگذاشت و چون شنيد كه شاه منصور بن شاه مظفّر در حدود شوشتر مشغول تاخت‌وتاز است به طرف كازرون بيرون رفت ولى شاه منصور از جلوى او گريخت .\r\nامّا مردم اصفهان بعد از مراجعت شاه يحيى از شيراز چون او مردى ممسك و بخيل بود او را از شهر خود راندند و شاه يحيى بيزد برگشت و اصفهانيان در اطاعت سلطان زين العابدين درآمدند و سلطان پس از تسخير اصفهان بنطنز رفت و ابو يزيد\r\n\r\n","description":"","footnote":"","page_name":" 581 ","page_number":974},
  {"content":"\r\n\r\nرا كه در آنجا از جانب شاه يحيى حكومت داشت مغلوب كرد و ابو يزيد بلرستان گريخت و زين العابدين بشيراز برگشت .\r\nدر سال 788 سلطان ابو يزيد كه از دست سلطان زين العابدين بلرستان گريخته بود جماعتى دور خود جمع نموده بكرمان آمد . سلطان احمد درصدد خواندن او بكرمان به خدمت خود بود ولى چون شنيد كه اتباع گرسنهء او بغارت آباديها و تعدى بمردم پرداخته‌اند او را بكرمان راه نداد و ابو يزيد بيزد پيش شاه يحيى رفت .\r\nدر همين سال 788 امير تيمور گوركان كه بر تمام ماوراء النهر و تركستان و قسمتى از ايران استيلا يافته بود فرستاده‌اى بشيراز پيش سلطان زين العابدين روانه داشته از او خواست كه چون پدرش شاه شجاع او را بامير سپرده به خدمت بشتابد .\r\nسلطان زين العابدين بپيغام امير تيمور جواب و بايلچى او اجازهء مراجعت نداد و امير گوركانى در شوّال سال 789 از همدان باصفهان آمد و حكمران آنجا را در اطاعت خود آورد . سلطان زين العابدين و امراى او از ترس ببغداد گريختند ولى شاه يحيى قبول فرمان نمود . مأمورين امير تيمور در اصفهان بجمع‌آورى مالى كه مردم جهت لشكريان امير قبول كرده بودند مشغول شدند ولى چون از ايشان تعدّى و ظلم نسبت بمال و عيال مردم سرزد اهالى اصفهان ايشان را كشتند . امير تيمور از اين پيش‌آمد متغيّر شده حكم قتل‌عام شهر را داد و در اين واقعه قريب 000 ، 70 نفر از اصفهانيان طعمهء شمشير لشكريان امير خونخوار شدند .\r\nبعد از قتل‌عام اصفهان امير تيمور عازم شيراز شد سلطان احمد كه قبلا فرمان امير تيمور را گردن نهاده بود يكى از امراى خود را به خدمت امير فرستاد و چون امير تيمور نسبت بسلطان احمد اظهار عنايت كرد سلطان احمد نيز باردوى او شتافت و امير تيمور بيزحمتى ممالك آل مظفّر را مسخر ساخته آن را بين شاه يحيى و سلطان احمد و سلطان ابو اسحاق پسر سلطان اويس بن شاه شجاع تقسيم نمود و بعلّت اخبار ناخوشى كه از ماوراء النّهر ميرسيد به آن سمت برگشت .\r\nامّا سلطان زين العابدين كه به طرف بغداد ميگريخت در نزديكى شوشتر فريب\r\n\r\n","description":"","footnote":"","page_name":" 582 ","page_number":975},
  {"content":"\r\n\r\nوعدهء امداد شاه منصور حكمران آن نواحى را خورده بچنگ او اسير شد و شاه منصور سلطان زين العابدين را در قلعهء سلاسل شوشتر محبوس نمود .\r\n\r\nشاه يحيى ( 789 - 795 )\r\nامير تيمور حكومت شيراز را بشاه نصرة الدّين يحيى و سيرجان را بسلطان ابو اسحاق بن اويس بن شاه شجاع و كرمان را بسلطان عماد الدّين احمد واگذاشت و چون اين تقسيم به عمل آمد شاه يحيى بشيراز آمده بآرزوى ديرينهء خود رسيد و بجاى شاه شجاع و سلطان زين العابدين بر كرسى امارت مظفّرى نشست .\r\nسلطان ابو يزيد كه در يزد بود و خيال رفتن بهند داشت همين كه از تقسيم ممالك مظفّرى اطّلاع يافت و خود را بىنصيب ديد بكرمان آمد و با جمعى از اوغانيان دست يكى كرده بر ضدّ سلطان احمد عصيان نمود . سلطان احمد ايشانرا مغلوب ساخته ابو يزيد را گرفت و برادر را عفو كرده به طرف هرموز فرستاد و ابو يزيد اموال باقيماندهء آن حدود را جمع آورده بكرمان مراجعت كرد و تا سال فوت خود يعنى سال 792 در خدمت برادر بود .\r\nامّا شاه منصور پس از بند كردن سلطان زين العابدين و شنيدن خبر مراجعت امير تيمور از شوشتر عزيمت شيراز نمود و شاه يحيى كه در خود در مقابل برادر خردتر تاب مقاومت نميديد شيراز را رها كرده بيزد آمد و شاه منصور به سهولت بر شيراز دست يافت .\r\nشاه يحيى در مراجعت بيزد درصدد برآمد كه كرمان را نيز از سلطان احمد بگيرد . جنگ بين لشكريان سلطان احمد از طرفى و سپاهيان شاه يحيى در 7 جمادى - الاولى سال 792 در صحراى بافت اتّفاق افتاد و فتح نصيب سلطان احمد شد و شاه يحيى و همراهان او گريختند .\r\nسلطان زين العابدين كه در قلعهء سلاسل محبوس بود بعد از استقرار شاه منصور در شيراز بدستيارى جمعى از پاسبانان خود از حبس بيرون آمده عازم اصفهان شد و كمى بعد آن شهر را تحت حكم خود درآورد .\r\n\r\n","description":"","footnote":"","page_name":" 583 ","page_number":976},
  {"content":"\r\n\r\n\r\nشاه منصور ( 790 - 795 )\r\nشاه منصور چون خبر استيلاى زين العابدين را بر اصفهان شنيد به خيال تسخير آنجا از شيراز حركت نمود ابتدا ابرقو را گرفت بعد باصفهان رفت ولى چون تسخير آن شهر آسان نبود بشيراز برگشت و از آنجا بلرستان رفت و آنجا را مطيع خود ساخته يكى از اتابك زادگان لر را از طرف خود بر آنجا حاكم كرده براى تهيّهء گرفتن اصفهان بشيراز آمد .\r\nشاه يحيى و سلطان زين العابدين و سلطان احمد و سلطان ابو اسحاق به يكديگر دست اتّفاق داده عازم شدند كه از كرمان و يزد و اصفهان به قصد برانداختن شاه منصور حركت كنند و قرار گذاشتند كه در ماه صفر سال 793 در سيرجان يكديگر را ملاقات نمايند و بكمك هم بر شاه منصور بتازند امّا همين كه شاه منصور به طرف سيرجان حركت كرد شاه يحيى كه در تزوير و شكستن عهد امتحان بسيار داده بود بكمك متحدين خود نيامد و ايّام را بوعده گذراند . عاقبت شاه منصور در فسا لشكريان سلطان احمد و سلطان زين العابدين را شكست داد ، زين العابدين باصفهان و احمد بكرمان هزيمت كردند و ابو اسحاق در سيرجان ماند .\r\nشاه منصور بعد از اين فتح بشيراز برگشت و تهيّهء كار خود را ديده عازم اصفهان شد تا آنجا را از كف سلطان زين العابدين بيرون آورد . چون بيشتر لشكر زين العابدين خدمت شاه منصور را پذيرفته بودند زين العابدين بدون جنگ اصفهان را رها كرده به طرف خراسان رهسپار شد و شاه منصور آن شهر را گرفت .\r\nهمين كه زين العابدين برى رسيد حاكم آنجا او را دستگير نموده پيش شاه منصور فرستاد و شاه منصور چشمان او را ميل كشيد سپس عازم يزد شد و اكثر آن ولايت را خراب كرده پس از صلح با شاه يحيى به طرف كرمان سرازير گرديد و بسلطان احمد پيغام داد كه يا با او دست يكى نمايد و او و شاه يحيى از دوستى با امير تيمور دست برداشته هركدام لشكرى بشاه منصور دهند كه بخراسان رفته جلوى تاخت‌وتاز او را بگيرد و يا آنكه آمادهء جنگ باشند و چون سلطان احمد كه جرأت اقدام بمخالفت با امير تيمور را نداشت از قبول پيشنهاد او سرپيچيد شاه منصور اكثرى از آباديهاى\r\n\r\n","description":"","footnote":"","page_name":" 584 ","page_number":977},
  {"content":"\r\n\r\nيزد و كرمان را خراب كرده بشيراز رجعت نمود ضمنا سلطان ابو اسحاق را بر ضدّ احمد و دستبرد بولايات او برانگيخت و ابو اسحاق چندى بتعرّض متصرّفات سلطان احمد مشغول بود تا آنكه سلطان احمد مقارن يورش امير تيمور بعراق و فارس او را بقتل رساند .\r\n\r\nانقراض آل مظفر در 795\r\nامير تيمور كه از جسارت و تركتازيهاى شاه منصور بغضب آمده بود در اول سال 795 از شوشتر عازم شيراز شد و پس از تسخير قلعهء مستحكم سفيد سلطان زين العابدين كور را كه در آنجا بامر شاه منصور محبوس بود خلاص كرده به او وعده داد كه انتقام او را از شاه منصور بكشد .\r\nشاه منصور كه در اين موقع در اصفهان بود بشيراز آمد و بجاى تهيّهء اسباب كار دفاع بشرب شراب و عيّاشى پرداخت و در يك موقع چهل روز هيچكس او را نديد و اين مدّت را سرگرم بادهء ناب بود و همين كه شنيد امير تيمور قلعهء سفيد را گشوده عازم شيراز است از شهر گريخت . شاه منصور اندكى بعد از فسا بشيراز برگشت و قريب پنجهزار پياده و سواره جمع آورده در سه فرسخى شيراز بجلوى امير تيمور تاخت و بر 000 ، 30 لشكريان تيمورى زد و با اينكه رشته و نظم جناحين لشكر او از هم گسيخت خود او مردانه جنگيد و چند بار بقلب سپاه امير تيمور حمله برد تا آنكه مقاومت ايشانرا درهم شكست فقط امير تيمور و پنج نفر از ياران او تنها ماندند و دو نوبت شاه منصور شمشير بر كلاه‌خود امير تيمور زد و بواسطه آنكه يكى از امراى او سپر خود را پيش آورد بامير صدمه‌اى نرسيد و شاه منصور كه سه زخم برداشته بود به طرف شيراز برگشت ولى يكى از اتباع امير تيمور او را نشناخته از سر اسب پائين آورد و آن جوان رشيد را در همانجا بقتل آورد .\r\nبعد از قتل شاه منصور ساير افراد خاندان مظفّرى همگى به خدمت امير تيمور گوركانى شتافتند و امير جميع ايشان را مقيّد نمود . ابتدا سلطان شبلى را كه بفرمان پدر خود شاه شجاع كور شده و سلطان زين العابدين را كه از دست شاه منصور ديدهء\r\n\r\n","description":"","footnote":"","page_name":" 585 ","page_number":978},
  {"content":"\r\n\r\nجهان بينش نابينا گرديده بود بسمرقند فرستاد سپس فارس را بپسر خود عمر شيخ سپرده با شاهزادگان خاندان مظفّرى عازم اصفهان شد ولى قبل از رسيدن به اين شهر فرمان داد تا در تاريخ دهم ماه رجب سال 795 در قريهء ماهيار ولايت قمشه جميع افراد آل مظفّر را از بزرگ و كوچك كشتند و بقيّه را هم حكّام تيمورى در ولايات بقتل آوردند .\r\nعدد مقتولين اين خانواده را بدست كاركنان تيمور هفتاد نوشته‌اند . خلاصه اين خاندان بزرگ كه بر اثر وجود شاعر بزرگوار خواجه حافظ شيرازى نامى بلند در تاريخ ادبيّات ايران گذاشته‌اند به اين شكل فجيع از ميان رفت و اثرى از آنان جز اين نام نيك باقى نماند .\r\nسلاطين آل مظفّر اگرچه مردمانى رشيد و شمشيرزن و مروّج علم و ادب بودند ولى تعصّب و قساوت بر مزاج ايشان غلبه داشت مخصوصا نفاق و برادركشى و كور كردن چشم يكديگر از حركاتى بود كه حتى شاه شجاع نيز با آن علم و فضل از آن بىنصيب نبود و همين امور از علل عمدهء برافتادن دولت ايشان بود ، مدّت حكمرانى اين سلسله هفتاد و دو سال است از 723 تا 795 و قلمرو ايشان فارس و كرمان و يزد و اصفهان و بعضى قسمتها از خوزستان .\r\nاسامى سلاطين آل مظفر و زمان هريك\r\n1 - امير مبارز الدين محمد بن مظفر بن منصور بن غياث الدين حاجى از 723 تا 760\r\n2 - شاه محمود بن امير مبارز الدّين محمّد از 760 تا 777\r\n3 - سلطان عماد الدّين احمد بن امير مبارز الدّين محمّد از 760 تا 795\r\n4 - شاه نصرة الدّين يحيى بن امير مبارز الدّين محمّد از 760 تا 795\r\n5 - شاه شجاع بن امير مبارز الدّين محمّد از 760 تا 786\r\n6 - سلطان زين العابدين بن شاه شجاع از 786 تا 790\r\n7 - شاه منصور بن شاه مظفّر بن امير مبارز الدّين محمّد از 790 تا 795\r\n\r\n","description":"","footnote":"","page_name":" 586 ","page_number":979},
  {"content":"\r\n\r\n\r\n4 - امراى لرستان\r\nلرستان يعنى اراضى لرنشين مقارن استيلاى مغول به دو قسمت تقسيم ميشد :\r\nلر بزرگ و لر كوچك و بين مساكن لر بزرگ و شيراز ناحيهء لرنشين ثالثى نيز وجود داشت كه آن را شولستان ميگفتند . بجاى شولستان امروز ممسنّى و بجاى لر بزرگ كوه‌گيلويه و بختيارى قرار دارد و لر كوچك همان است كه حاليّه هم آن را لرستان ميگوئيم و غرض از اين قسمت اخير كه در آن ايّام كوچك خوانده ميشد بيشتر ناحيهء فيلى يعنى اطراف خرّم آباد و اراضى پشت كوه بوده است .\r\nهريك از دو قسمت لر بزرگ و لر كوچك از قبل از استيلاى مغول تا مدّتى بعد از برافتادن ايلخانان از خود امرائى نيمه مستقلّ داشته‌اند كه بعضى از ايشان هم بمناسباتى مشهور شده و از آن جماعت عدّه‌اى يا بعلّت دخالت در ادبيّات فارسى و يا در زدوخورد با سلسله‌هاى ديگر در تاريخ صاحب نام و نشانى شده‌اند .\r\nذكر طوايف لر بزرگ و امراى ايشان بيشتر در تاريخ بميان ميآيد تا لر كوچك چه اين طوايف بين فارس و عراق عجم و عراق عرب و شولستان ساكن بوده و با اتابكان فارس و خلفاى بغداد ارتباط داشته و از همه مهمتر مساكن ايشان بر سر راه عراق عرب و دره‌هاى كارون و كرخه بفارس و سواحل دريا قرار داشته است .\r\nسلسله‌اى كه در لر بزرگ از حدود نيمهء قرن ششم هجرى اقتدار يافته و بنام امراى فضلويه يا مسامحة اتابكان لرستان خوانده ميشوند اصلا از كردان شامند كه از طريق ميّافارقين و آذربايجان بايران آمده و مقارن ابتداى قرن ششم هجرى در حدود اشتران كوه و جلگه‌هاى شمالى آن رحل اقامت افگنده‌اند . پاىتخت اتابكان لرستان در شهر ايذج يعنى مال امير يا ايذهء حاليّه قرار داشته . مشهورترين اتابكان لرستان بقرار ذيلند :\r\n\r\n","description":"","footnote":"","page_name":" 587 ","page_number":980},
  {"content":"\r\n\r\n\r\nاتابك تكله ( 649 - 656 )\r\nاتابك مظفّر الدّين تكله يكى از مشهورترين اتابكان لرستان است و او با اتابكان فارس و امراى لر كوچك و شول و مغول درافتاده و قسمت عمدهء عمر او در زدوخورد گذشته است .\r\nكشمكش ما بين اتابكان فارس و اتابكان لرستان كه از عهد هزار اسب شروع شده بود در ايّام امارت تكله شدّت يافت چه اتابك سعد بن زنگى به قصد استيصال امراى فضلويه و تصرّف بلاد لر بزرگ سه مرتبه به طرف متصرّفات تكله لشكر كشيد ولى در هيچيك از اين لشكركشيها غلبه نيافت بلكه فتح نصيب تكله گرديد و اهميّت و اعتبار او افزايش يافت .\r\nدر سال 655 موقعى كه اردوى هولاگو خان براى تسخير بغداد و بلاد عراق به اين حدود رسيد تكله به خدمت هولاگو رفت و در لشكركشى مغول به طرف بغداد حضور داشت امّا همين كه وحشيگريهاى تاتار را در آن واقعه ديد از قتل خليفه و نكبت اسلام متأثر شده درصدد برگشتن بلرستان برآمد و چون امراى هولاگو اين معنى را به اطلاع خان رساندند و هولاگو خواست تكله را دستگير كند تكله بدون اطّلاع او بلرستان برگشت و پس از امان يافتن به خدمت ايلخان رسيد هولاگو او را با خود بتبريز برد و در پانزدهم ذى القعده سال 656 اتابك را در آنجا كشت و برادرش شمس الدّين الب ارغو را حكومت لر داد .\r\nدورهء امارت شمس الدّين الب ارغو كه قريب پانزده سال طول كشيد واقعه مهمّى ندارد\r\n\r\nيوسف شاه ( 672 - 688 )\r\nبعد از الب ارغو پسرش يوسف شاه جانشين او گرديد و اين اتابك در عهد اباقا خان نسبت بايلخان مغول خدمات بسيار كرد و به همين جهت اباقا او را بهادر لقب داد و خوزستان و كوه گيلويه و شهر فيروزان ( هفت فرسنگى اصفهان ) و گلپايگان را ضميمهء قلمرو او ساخت .\r\nپس از جلوس ارغون اتابك يوسفشاه نسبت بايلخان جديد طريق اطاعت پيش گرفت و ارغون او را مأمور آوردن خواجه شمس الدّين جوينى صاحبديوان كرد .\r\n\r\n","description":"","footnote":"","page_name":" 588 ","page_number":981},
  {"content":"\r\n\r\nيوسف شاه خواجه را پيش ارغون برد و خواجه دختر خود را بزوجيّت باتابك داد .\r\nپس از قتل خواجه شمس الدّين اتابك يوسفشاه بفرمان ارغون ببلاد لر برگشت و تا سال فوت خود يعنى 688 در لرستان بود .\r\n\r\nاتابك افراسياب ( 688 - 695 )\r\nاتابك يوسف شاه دو پسر داشت ، افراسياب و احمد افراسياب بجاى پدر بمقام اتابكى رسيد و برادر خود احمد را بملازمت ايلخان فرستاد .\r\nاتابك افراسياب مردى مستبدّ و ظالم بود ، ابتدا افراد خاندان وزير پدر خود را مصادره كرده ايشان را بوضعى شنيع كشت و جماعتى از كسان ايشان از ترس باصفهان پناه بردند و افراسياب براى دستگيرى آن جماعت يكى از اقارب خود را باصفهان روانه داشت و اين واقعه مقارن شد با مرگ ارغون ( 690 ) و پريشانى اوضاع دربار ايلخانى ، افراسياب موقع را براى قيام و طغيان بر ضدّ مغول مناسب ديد و امر داد تا اتباع او مغولانى را كه در اصفهان مقيم بودند كشتند و از طرف خود بهمدان و فارس تا كنار دريا حكّامى فرستاد و مصمّم حمله بتبريز گرديد و خود او نيز بعراق آمده در نزديكى قهرود كاشان يكى از سرداران مغول را شكست داد و غنايم بسيار گرفت و نسبت باسراى مغول بزشتى تمام رفتار نمود .\r\nايلخان جديد يعنى گيخاتو كه از حركات افراسياب و جلادت او بخشم آمده بود سپاهيانى فراوان بسركوبى افراسياب و طوايف لر بزرگ فرستاد مغول دست بكشتار لر گذاشتند و افراسياب كه توانائى مقاومت نداشت بقلعهء منگشت پناه جست . عاقبت چون ديد حريف مغول نميشود باردوى گيخاتو آمده طلب عفو كرد و مورد بخشايش ايلخان قرار گرفت و افراسياب برادر خود احمد را در اردو گذاشته خود بلرستان رفت و اين بار نيز جماعتى از امرا و بزرگان مملكت خود را ببهانه‌هائى بقتل آورد تا كاملا مستقل باشد .\r\nدر عهد ايلخانى غازان خان ابتدا افراسياب مورد عنايت ايلخان بود و از جانب غازان در بلاد لر امارت ميكرد . در سال 695 موقعى كه غازان بهمدان آمد افراسياب\r\n\r\n","description":"","footnote":"","page_name":" 589 ","page_number":982},
  {"content":"\r\n\r\nبه خدمت او رسيده پس از اقامهء مراسم خدمتگزاى مرخّص شد ولى در مراجعت امير هرقداق والى فارس كه بعزم اردو ميآمد اتابك را با خود به خدمت غازان آورد و در پيش ايلخان شرحى از سوءسيرت او تقرير نمود و غازان افراسياب را در 20 ذى الحجّه 695 بقتل رساند .\r\n\r\nنصرة الدين احمد ( 695 - 730 )\r\nبعد از افراسياب برادرش نصرة الدّين احمد بمقام اتابكى لرستان رسيد و او يكى از مشهورترين امراى فضلويه است چه علاوه بر حسن سلوك با مردم با علما و زهّاد و اهل ادب و شعرا حشر و نشر داشته و نامى نيك از خود بيادگار گذاشته است .\r\nاتابك نصرة الدّين احمد آداب مغول را در لرستان شايع ساخت و براى ترميم خرابيهاى عهد برادر در انشاء مدارس و رباطها و طرق سعى بسيار نمود و قريب 160 زاويه يعنى خانقاه در بلاد مختلفه از آن جمله 34 باب در اينج پايتخت خود بنا نمود .\r\nعايدات مملكت خود را ساليانه بسه سهم متساوى تقسيم ميكرد و هر ثلث را به مصرفى مىرساند . يك ثلث آن صرف گذران معاش خود و اقارب و كسان خويش ، يك ثلث صرف نگاهدارى سپاهيان و ثلث ديگر آن صرف زوايا و مدارس ميشد و خود نيز از صلحا بود و غالبا در زير لباس جامهء پشمينه مىپوشيد و به فقرا لباس و پول و طعام ميداد . اتابك نصرة الدّين احمد در تاريخ ادبيّات فارسى نيز ذكرى بخير دارد زيرا كه سه كتاب فارسى بنام او تأليف شده و مؤلفين آن سه نام او را بنيكى باقى گذارده‌اند اوّل تاريخ معجم فى آثار ملوك العجم تأليف شرف الدّين فضل اللّه حسينى قزوينى دوّم معيار نصرتى در فنّ عروض و قوافى كه آن را شمس فخرى اصفهانى بنام اتابك نصرة الدّين احمد پرداخته است سوّم تجارب السّلف بقلم هندو شاه بن سنجر نخجوانى .\r\nبعد از نصرة الدّين احمد پسرش اتابك يوسف شاه دوم ( 730 - 740 ) و پس از او پسر ديگرش افراسياب دوم باتابكى رسيدند و چون در اين اوان خاندان اينجو و آل مظفّر در فارس اقتدار يافته و در لرستان نيز اعمال نفوذ ميكردند بتدريج\r\n\r\n","description":"","footnote":"","page_name":" 590 ","page_number":983},
  {"content":"\r\n\r\nاوضاع بلاد لر خراب شد . مخصوصا امير مبارز الدّين چون اتابك نور الورد پسر سليمان شاه بن اتابك احمد با شيخ ابو اسحاق اينجو كمك كرده بود و در سال 757 بسركوبى او رفت و نور الورد را گرفته چشمانش ميل كشيد و حكومت لر را باتابك پشنگ پسر سلغر شاه بن احمد عم‌ّزاده داماد نور الورد داد و خود بكمك شاه شجاع بمحاصرهء اصفهان آمد .\r\nاتابكان لر بزرگ تا نيمهء اوّل قرن نهم باقى بودند و آخرين ايشان كه غياث الدين كاوس نام داشت بدست سلطان ابراهيم بن شاهرخ تيمورى برافتاد و سلسلهء ايشان انقراض يافت .\r\nاسامى اتابكان لر بزرگ\r\n1 - ابو طاهر حدود 550\r\n2 - اتابك هزار اسب بن ابى طاهر تا 626\r\n3 - عماد الدّين پهلوان بن هزار اسب از 626 تا 646\r\n4 - نصرة الدّين كلجه پسر هزار اسب از 646 تا 649\r\n5 - تكله پسر هزار اسب از 649 تا 656\r\n6 - شمس الدّين الب ارغو پسر هزار اسب از 656 تا 672\r\n7 - يوسف شاه بن الب ارغو از 672 تا 688\r\n8 - افراسياب بن يوسفشاه از 688 تا 695\r\n9 - نصرة الدّين احمد بن يوسفشاه از 695 تا 730\r\n10 - يوسفشاه دوّم بن نصرة الدين احمد از 730 تا 740\r\n11 - افراسياب دوّم بن نصرة الدّين احمد از 740\r\n12 - نور الورد بن سليمان شاه بن اتابك احمد تا 757\r\n13 - اتابك پشنگ بن سلغر شاه بن اتابك احمد از 757 تا 792\r\n14 - پير احمد بن اتابك پشنگ از 792 تا 798\r\n\r\n","description":"","footnote":"","page_name":" 591 ","page_number":984},
  {"content":"\r\n\r\n15 - ابو سعيد بن پير احمد تا 820\r\n16 - شاه حسين بن ابى سعيد از 820 تا 827\r\n17 - غياث الدّين كاوس بن پشنگ\r\nامّا شعبهء لر كوچك اگرچه چند نفر امير معتبر از ميان ايشان برخاسته و امارتشان نيز زيادتر طول كشيده است ولى هيچوقت اسم و رسم امراى لر بزرگ را پيدا نكرده‌اند .\r\n\r\n5 - چوپانيان\r\nامراى چوپانى چنان كه پيش هم گفتيم دو نفر بيش نيستند يكى امير شيخ حسن پسر امير تيمور تاش بن امير چوپان سلدوز كه تفصيل احوال او و كسانش را پيش نوشته‌ايم ديگر برادرش ملك اشرف كه در ايّام قتل برادر در فارس بلشكركشى به قصد شيراز اشتغال داشت و چون از خبر قتل برادر كه در سال 744 اتّفاق افتاد اطّلاع يافت بتبريز آمد و به تفصيلى كه گفته‌ايم بر جاى برادر نشسته انوشيروان نامى را باسم انوشيروان عادل ايلخان خواند و اندكى بعد او را هم معزول كرده مستقلّ شد .\r\nملك اشرف مدّت چهارده سال ( 744 - 758 ) در آذربايجان با كمال سفّاكى و ظلم و بيخردى حكومت ميكرد چنان كه هنوز سه چهار سال از دورهء امارت او نگذشته بود غالب مردم تبريز از جور او جلاى وطن كردند و چون در سال 747 وباى عظيمى نيز در تبريز بروز كرد آن شهر بكلّى از اعتبار و آبادى افتاد با اين حال ملك اشرف جز اندوختن مال و آزار مردم كارى نميكرد .\r\nدر سال 748 ملك اشرف به خيال افتاد كه بغداد را از تصرّف امير شيخ حسن بزرگ ايلكانى بيرون آورد و به همين عزم به آن طرف لشكر كشيد . امير شيخ حسن از حركت ناگهانى لشكريان ملك اشرف وحشت كرده مصمّم رفتن بروم و پناه بردن بحصار كماخ گرديد ولى دلشاد خاتون زوجهء او ويرا مانع آمده و بمحكم كردن حصار بغداد پرداخته مستعدّ جلوگيرى از ملك اشرف شد . بر اثر همين تدبير و ثبات او لشكريان\r\n\r\n","description":"","footnote":"","page_name":" 592 ","page_number":985},
  {"content":"\r\n\r\nملك اشرف كارى از پيش نبردند بلكه تاب حملهء سپاهيان ايلكانى را نياورده منهزما بآذربايجان برگشتند .\r\nملك اشرف بعد از برگشتن بتبريز مملكت خود را بين امراى خويش تقسيم نمود تا ايشان از آن بلاد اموالى استخراج كرده پيش او بفرستند و هرچند گاهى آن امرا را مقيّد مىنمود و پس از گرفتن دارائيشان ديگرى را بر سر كار مىآورد و هرجا مىشنيد كسى مالى دارد تا ثروت او را ضبط نميكرد راحت نمىنشست و غالبا قصد او از لشكركشى ببلاد نيز قتل و غارت بود چنان كه چند بار به طرف شروان سپاه برد و چون نتوانست بر امير و قلاع آنجا دست يابد آباديها را تا حدود گرجستان بباد چپاول داد .\r\nدر سال 751 ملك اشرف عازم اصفهان شد تا آن شهر را تصرّف كند ، مردم اصفهان مقاومت كردند و چون ملك اشرف ديد كه بغلبه نميتواند بر آن شهر دست يابد به همان قناعت نمود كه در اصفهان اهالى خطبه و سكّه را بنام او كنند و بتبريز برگشت و جمعى از امرا و رجال را كه در حبس داشت كشت و بقراباغ رفت .\r\nظلم و بيباكى ملك اشرف مردم تبريز را بجان آورد و علما و زهّاد آن شهر تاب مظالم او را نياورده در پى راحت و چاره‌جوئى آن شهر را ترك گفتند و از جانى بيك خان اوزبك پادشاه مغول مسلمان دشت قبچاق كه مردى ديندار و فضل دوست بود يارى خواستند و جانى بيك در ظرف يك ماه سپاهيانى فراهم آورد و ايشانرا در سال 758 از راه دربند بآذربايجان فرستاد .\r\nملك اشرف چون خبر رسيدن لشكريان جانى بيك را شنيد اموال عظيمى را كه بجور و ستم جمع آورده بود بر چهارصد استر و هزار شتر بار كرده روانهء سمت خوى نمود و خود در اوجان اردو زد ، و سپاهيان جانى بيك به سهولت اردوى ملك اشرف را پراگنده ساختند و ملك اشرف بعجله در عقب خزاين خود روانه شد ولى در خوى گرفتار و بتبريز آورده شد و باصرار حكمران شروان او را كشتند و عموم خزاين و نفايس او نصيب غالبين گرديد « 1 » و امراى چوپانى از ميان رفتند .\r\n\r\n\r\n","description":"","footnote":"\r\n( 1 ) - در همين باب گفته‌اند :\r\n ديدى كه چه كرد اشرف حر * او مظلمه برد و ديگرى زر \r\n","page_name":" 593 ","page_number":986},
  {"content":"\r\n\r\nجانى بيك پس از اندكى تيمور تاش پسر ملك اشرف و سلطان بخت دختر او را با خود برداشته عازم شهر غازان گرديد و پسر خود بردى بيك را با 50 هزار لشكرى در آذربايجان گذاشت ولى بردى بيك كمى بعد بمناسبت مرض پدرش بدشت قبچاق برگشت و اخىجوق نايب او در تبريز ماند .\r\n\r\nامراى چوپانى\r\n1 - امير شيخ حسن كوچك بن تيمور تاش بن امير چوپان از 738 تا 744\r\n2 - ملك اشرف برادر شيخ حسن از 744 تا 758\r\n\r\n6 - امراى ايلكانى يا آل جلاير\r\nمشهورترين سلسله‌اى كه در ايّام فترت بين انقراض ايلخانان ايران و ظهور امير تيمور گوركانى از تجزيهء دولت بزرگ ايلخانى بوجود آمده سلسلهء آل جلاير يا ايلكانيان است كه سابقا احوال مؤسّس آن يعنى شيخ حسن بن امير حسين آقبوقا معروف بشيخ حسن بزرگ و شمّه‌اى از احوال پدرش امير حسين گوركان ( شوهر دختر ارغونخان ) و جدّش آقبوقا را ذكر كرده‌ايم پدر آقبوقا ايلكانويان نام داشت و او از قبيلهء جلاير و جزء سردارانى بود كه بمعيّت هولاگو بمأموريّت بايران آمدند و اينكه اين سلسله را ايلكانيان و آل جلاير ميخوانند به همين مناسبت است و نبايد سلسلهء اين ايلكانيان را با ايلخانان كه سلسلهء جانشينان هولاگو در ايرانند اشتباه نمود .\r\nامير شيخ حسن بزرگ مدّت هفده سال ( 740 - 757 ) در عراق عرب بالاستقلال سلطنت كرد و چون دلشاد خاتون زوجهء سابق ابو سعيد را در ازدواج داشت و اصلا نيز از ايل جلاير مغول و از جانب مادر هم از نژاد ايلخانان بود خود را از هر كسى بيشتر لايق مقام ايشان ميشمرد و اگرچه بالاخره اساس دولت بالنّسبه معتبرى را ريخت ولى سلسلهء فرزندان او از جهت وسعت مملكت و اعتبار نظامى و سياسى\r\n\r\n","description":"","footnote":"","page_name":" 594 ","page_number":987},
  {"content":"\r\n\r\nچندان اسم و رسمى پيدا نكرده بلكه بيشتر اشتهار ايشان بشعردوستى و تشويقى است كه از چند نفر از شعراى فارسى مثل خواجه حافظ و خواجه محمّد عصّار و شرف الدّين رامى و سلمان ساوجى و عبيد زاكانى كرده‌اند مخصوصا مدّاحى خواجه جمال الدّين سلمان ساوجى از ايشان بيش از هر چيز خاندان ايلكانى را معروف ساخته است .\r\nدر مدّت هفده سال سلطنت مستقلّ شيخ حسن بزرگ در عراق غالب امور را دلشاد خاتون زوجهء مدبّرهء او ادارهء ميكرد و اين زن كه تا دو سال قبل از فوت شوهر خود ميزيست در بغداد بتربيت شعرا و آبادى شهر و اشاعهء خيرات و مبرّات اشتغال داشت و يك قسمت مهمّ از ديوان خواجه سلمان ساوجى مدايح اين خاتون است .\r\nوفات امير شيخ حسن بزرگ بسال 757 اتّفاق افتاده .\r\n\r\nمعزّ الدّين اويس ( 757 - 776 )\r\nبعد از وفات شيخ حسن پسر او معز الدين اويس كه از دلشاد خاتون در سال 739 بوجود آمده بود و در تاريخ فوت پدر قريب نوزده سال داشت بجاى امير شيخ حسن بزرگ بامارت برقرار گرديد و اين شاهزادهء جوان بعد از پدر مشهورترين امراى جلايريّه است چه اميرى تربيت‌يافته و شعردوست و شاعر بود و در سخن پردازى در خدمت خواجه سلمان ساوجى شاگردى ميكرد و باندازه‌اى نسبت به آن شاعر تعلّق ميورزيد كه در غالب مسافرتهاى خود سلمان را با خود ميبرد و سلمان فتوحات و مقامات سلطان را در قصايد خود برشتهء نظم ميكشيد .\r\n\r\nفتح تبريز در 759\r\nدر بهار سال 759 سلطان اويس با لشكر فراوان عازم تبريز شد تا اخىجوق نايب بردى بيك اوزبك را از آذربايجان براند . اخىجوق با جمعى از امرا و بازماندگان لشكر امير اشرف چوپانى بجلوگيرى از سلطان اويس شتافت و در معابر تنگ بين كردستان و آذربايجان ميانهء فريقين جنگ درگرفت . روز اول تكليف قطعى غلبه معلوم نشد ولى فرداى آن اخىجوق بتبريز گريخت سلطان اويس او را تعقيب نمود . اخىجوق كه در مراجعت نيز دست از ظلم و آزار مردم شهر دست برنداشت تبريز را رها كرده به طرف نخجوان\r\n\r\n","description":"","footnote":"","page_name":" 595 ","page_number":988},
  {"content":"\r\n\r\nفرارى گرديد و اويس در رمضان 759 بتبريز وارد شد و در ربع رشيدى مقر كرد و قريب 47 نفر از امراى منافق ملك اشرف را بقتل رساند و بقيهء ايشان هم گريخته پيش اخىجوق رفتند .\r\nسلطان اويس يكى از امراى خود را به عقب اخىجوق و امراى فرارى فرستاد ولى اين امير در رفتن تعلّل بخرج داده در كار جنگ مسامحه نمود به همين جهت بر سپاهيانش هزيمت افتاد و اويس مجبور شد كه در زمستان ببغداد مراجعت كند و آذربايجان را قهرا باخىجوق واگذارد .\r\nسال بعد چنان كه سابقا هم گفتيم امير مبارز الدّين محمّد مظفّرى بآذربايجان لشكر كشيد و تبريز را مسخّر نمود ولى همين كه شنيد سلطان اويس از بغداد بعزم تبريز حركت كرده آذربايجان را ترك گفت و بشيراز برگشت و اويس بار ديگر بتبريز دست يافت و از اين تاريخ ديگر آذربايجان و ارّان و موقان ضميمهء ممالك امراى جلايرى گرديد و حدود قلمرو ايشان از مشرق تا سلطانيّه و كنار درياى خزر بسط يافت .\r\nدر سال 765 اويس چنان كه گفتيم بشاه محمود مظفّرى كمك كرد و چون شاه محمود به اين وسيله شاه شجاع را از شيراز راند اهميّت سلطان اويس بيش از پيش شد و تا كرمان و سواحل خليج فارس صيت اشتهار او رسيد . اويس در 766 بكمك قرامحمّد تركمان بغداد را از كف حكمران عاصى آنجا بدرآورد و دو ولايت موش و موصل را هم از بيرام خواجه برادر قرامحمّد تركمان گرفت و در همين تاريخ شروان را هم امراى او فتح كردند .\r\nاويس پس از دادن دختر خود بشاه محمود مظفّرى در حقيقت او را هم كه بر اصفهان حكومت داشت و رقيب شاه شجاع بود تحت نفوذ خود آورد و در 772 شهر رى را هم از دست امير ولى از امراى طغاتيمور خان امير جرجان گرفت .\r\n\r\nوفات اويس در 776\r\nدر سال 774 امير ولى بار ديگر بعزم تسخير عراق عجم به اين ديار آمد و شهر ساوه را گرفت و بجرجان برگشت . سلطان اويس براى قلع ريشهء فساد او در ربيع الاخر سال 776 از تبريز\r\n\r\n","description":"","footnote":"","page_name":" 596 ","page_number":989},
  {"content":"\r\n\r\nبعمارت ربع رشيدى نقل نمود ولى در اين ضمن مريض بسترى گرديد و در غرهء جمادى - الاولى بعد از نوزده سال سلطنت جان سپرد .\r\nشيخ اويس بهادر خان يكى از امراى آبادكننده و شعردوست و شاعرپرور بوده و خود او نيز چنان كه يادآور شديم بنظم شعر مىپرداخته . در عهد او بين بغداد و تبريز از طرفى و مصر و بندر و نيز از طرفى ديگر روابط سياسى و تجارتى برقرار شد .\r\nشعراى بزرگى كه سلطان اويس را مدح گفته و در دولت او ميزيسته‌اند عبارتند از خواجه سلمان ساوجى ، خواجه محمّد عصّار ، عبيد زاكانى و خواجه شرف الدّين رامى\r\n\r\nسلطان حسين ( 776 - 784 )\r\nسلطان اويس در وصيّت موت پسر بزرگ خود شيخ حسن را بحكومت بغداد و پسر كوچكتر يعنى حسين را بولايت عهد منصوب كرد . امرا گفتند كه شيخ حسن بزرگتر است و زير بار نخواهد رفت . اويس گفت خود ميدانيد . امرا بمحض شنيدن اين بيان شيخ حسن را مقيّد ساختند و همين كه اويس جان سپرد او را بقتل آوردند و حسين بجاى پدر بتخت نشست .\r\nدر عهد سلطان اويس چنان كه گوشزد شد طوايف مختلفهء تركمان كه در حدود جنوب درياچهء وان و حوالى سنجار و موش و موصل قدرت پيدا كرده بودند و يكى از رؤساى ايشان يعنى قرامحمّد چنان كه ديديم از ياران سلطان اويس شده بود .\r\nپس از فوت سلطان اويس قرامحمّد و برادرش بيرام خواجه تركمانان مطيع خود را كه قراقويونلو نام داشتند تحت يك اداره آورده عدّه‌اى از قلاع اطراف يورتهاى قبيلهء خود را بتصرّف گرفتند و از دو طرف ممالك متعلّق بايلكانيان يعنى عراق و آذربايجان را مورد تهديد قرار دادند .\r\nدر سال 777 سلطان حسين به قصد استيصال تركمانان قراقويونلو به طرف مغرب درياچهء وان حركت كرد و بعضى از قلاع متعلّق بايشان را گرفت . امير قرامحمّد طلب صلح نمود و با دادن هزار سر گوسفند برسم پيشكش بملاقات سلطان حسين آمده مطيع شد و سلطان حسين بآذربايجان برگشت .\r\n\r\n","description":"","footnote":"","page_name":" 597 ","page_number":990},
  {"content":"\r\n\r\nبشرحيكه سابقا گفتيم در همين سال شاه شجاع بتحريك مردم تبريز كه از عيّاشى و بىمبالاتى سلطان حسين آزرده بودند بعزم آذربايجان حركت كرد و سلطان حسين را شكست داده بتبريز وارد شد ولى به زودى بمناسبت شنيدن خبر طغيان شاه يحيى بفارس برگشت و سلطان حسين مجددا بر تبريز مستولى گرديد و پس از صلح با شاه شجاع خواهر خود را بزنى بزين العابدين پسر آن شاه داد .\r\nدر سال 778 سلطان حسين براى گذراندن بهار بچمن او جان رفت و عادل آقا حكمران سلطانيّه نيز از آنجا به خدمت او شتافت . در اين ضمن جمعى از امراى سلطانى به قصد عادل آقا كه قدرت و نفوذ بسيار پيدا كرده بود برخاستند . عادل آقا بسلطانيّه برگشت و شاه منصور بن شاه مظفّر مظفّرى را كه به او پناه جسته بود بر همدان حكومت داده باردوى خويش بدفع امراى سركش حركت نمود . امراى سركش مزبور نسبت بسلطان حسين نيز وفادار نبودند . سلطان از ترس ايشان از اوجان بتبريز رفت و جماعت مزبور اردوى سلطانى را غارت كرده عازم بغداد شدند . سلطان چگونگى را باطّلاع عادل آقا رساند . شاه منصور امراى ياغى را در حدود كردستان مغلوب و دستگير نمود و ايشان را بجان امان داد ولى سلطان حسين عادل آقا را مأمور قتل ياغيان كرد و عادل آقا همگى را كشت و بواسطهء اين خدمت بيش از پيش در چشم سلطان محترم گرديد .\r\nدر همين سال 778 جمعى از امراى جلايرى در عراق عرب بر سلطان حسين شوريدند و بغداد را مطيع خود ساختند .\r\nسلطان حسين و عادل آقا در سال 782 با اردوئى عظيم از تبريز حركت نموده رهسپار بغداد شدند . مخالفين چون توانائى پايدارى نداشتند بشوشتر گريختند سلطان در بغداد ماند . و عادل آقا بتعقيب ياغيان بخوزستان رفت و ايشان را سركوبى نمود .\r\nامّا چون از سلطان حسين رنجيده بود بسلطانيّه برگشت .\r\n\r\nقتل سلطان حسين در 784\r\nبعد از مراجعت بتبريز سلطان حسين جهت استمالت عادل آقا بيشتر سپاهيان خود را بسلطانيّه\r\n\r\n","description":"","footnote":"","page_name":" 598 ","page_number":991},
  {"content":"\r\n\r\nفرستاد تا او را در گرفتن بعضى از قلاع رى از چنگ امير ولى كمك نمايند . چون در اين موقع ديگر تقريبا از امرا و لشكريان سلطان حسين كسى در تبريز نبود برادر او احمد غفلة از شهر خارج شده باردبيل و موقان و ارّان رفت و لشكريانى تهيّه ديده بتبريز برگشت و ناگهانى بر سر برادر تاخته او را گرفت و در يازدهم صفر سال 784 بقتل رساند و خود بجاى او بنام سلطان احمد پادشاه شد .\r\n\r\nسلطان احمد ( 784 - 813 )\r\nبعد از قتل سلطان حسين برادر ديگر او ابو يزيد از ترس از تبريز گريخته بسلطانيّه پيش عادل آقا رفت و عادل آقا او را بپادشاهى نصب كرده براى سركوبى سلطان احمد به سمت تبريز در حركت آمد . سلطان احمد ابتدا جماعتى از امراى همراه عادل آقا را به طرف خود كشاند و همين قضيّه پاى جنگجوئى عادل آقا را سست كرده او را بمراجعت بسلطانيّه وادار نمود ولى او در ضمن امراى ياغى عراق و بغداد را بمخالفت با سلطان احمد واداشت و ايشان بآذربايجان لشكر كشيدند . لشكريان بغداد سلطان احمد را شكست دادند و سلطان احمد از طريق خوى بنخجوان گريخت و در آن حدود بملاقات قرامحمّد تركمان رفته از او استمداد جست و قرامحمّد ياغيان را شكست داد و احمد بتبريز برگشت .\r\nسلطان احمد اندكى بعد با عادل آقا از در صلح‌خواهى درآمد ولى عادل آقا اعتنا نكرده بتبريز نزديك شد و امراى بغداد هم در خدمت او داخل گرديدند سلطان احمد ناچار بموقان و ارّان فرار نمود . عاقبت امير ابخاز بين اثنين واسطهء صلح شد و و مقرّر گرديد كه آذربايجان بالاستقلال در تصرّف سلطان احمد قرار گيرد و عراق عجم بسلطان بايزيد تحت الحمايهء عادل آقا ، عراق عرب را هم سلطان احمد و عادل آقا بشركت هم اداره كنند .\r\nعادل آقا كه از استبداد و سفّاكى سلطان احمد راضى نبود با سپاهيان خود بآذربايجان آمد و در نزديكى مراغه با اردوى سلطان احمد روبرو گرديد . سلطان غالب شد و عادل آقا بسلطانيّه برگشته از بيم احمد بهمدان رفت و از آنجا بشاه شجاع\r\n\r\n","description":"","footnote":"","page_name":" 599 ","page_number":992},
  {"content":"\r\n\r\nپيغام فرستاده او را بفتح آذربايجان برانگيخت . شاه شجاع به قصد تبريز حركت كرد ولى بر اثر پيغام دوستانهء سلطان احمد دست عادل آقا را از كارها كوتاه كرد و سلطان احمد اندكى بعد سلطانيّه را بتصرّف خود آورد .\r\nدر همين ايّام بود كه خبر وصول لشكريان امير تيمور گوركانى از ماوراء النّهر بخراسان و از آنجا بقومس و رى رسيد و عدّه‌اى از ايلچيان آن امير نيز براى ملاقات سلطان احمد بتبريز آمدند . سلطان احمد ايلچيان امير تيمورى را ببغداد فرستاد و خود نيز در عقب ايشان روانه شد تا در آن شهر با فرستادگان تيمور ملاقات و مذاكرات كند . عادل آقا از غياب سلطان احمد استفاده كرده بار ديگر خود را بسلطانيه رساند و آنجا را از كف عمّال سلطان احمد بيرون آورده بمخالفت با احمد قيام نمود و او تا ورود امير تيمور بسلطانيّه شهر و قلعهء آن را در يد تملّك خود داشت .\r\nاز سال 788 تا تاريخ 813 كه تاريخ قتل سلطان احمد است بدست قرايوسف تركمان سلطان احمد تمام مدّت را در سرگردانى و زدوخورد با مخالفين و يأس و نوميدى سرميكرد . امير تيمور در 788 آذربايجان را مسخّر ساخت و آن قطعه از تصرّف آل جلاير بكلّى بيرون رفت و ملك سلطان احمد منحصر بعراق عرب گرديد هفت سال بعد از اين واقعه بغداد نيز مسخّر امير گوركانى شد و احمد بمصر گريخت و تا امير تيمور زنده بود جرأت اقدامى نداشت ، همين كه خبر فوت آن امير قهّار رسيد سلطان احمد بممالك سابق خود برگشته عراق عرب را متصرف شد و پنج سال ديگر در بغداد سلطنت كرد ولى بين او و قرايوسف تركمان دشمنى بروز كرد و ميان ايشان در تبريز جنگ اتّفاق افتاد و سلطان احمد در 813 بقتل رسيد و او با آنكه چند نفر ديگر هم از ايلكانيان پس از قتلش نام سلطنت داشته‌اند در حقيقت آخرين امير سلسلهء ايلكانى است .\r\nامراى ايلكانى يا آل جلاير\r\n1 - امير شيخ حسن بزرگ بن امير حسين بن آقبوقا بن ايلكان از 740 تا 757\r\n2 - سلطان شيخ اويس بن شيخ حسن از 757 تا 776\r\n3 - سلطان حسين بن شيخ اويس از 776 تا 784\r\n\r\n","description":"","footnote":"","page_name":" 600 ","page_number":993},
  {"content":"\r\n\r\n4 - سلطان احمد بن شيخ اويس از 784 تا 813\r\n5 - شاه ولد بن شيخ على بن شيخ اويس از 813 تا 814\r\n6 - سلطان اويس بن شاه ولد از 814 تا 824\r\n7 - سلطان محمود بن شاه ولد از 824 تا 827\r\n8 - سلطان حسين بن علاء الدّوله بن سلطان احمد از 827 تا 836\r\n\r\n7 - سربداران و طغاتيموريه\r\nدر ميان سلسله‌هاى امرائى كه بعد از برافتادن ايلخانان در ولايات مختلفهء ايران مدّتى امارت و تسلّط يافته‌اند سربداران اگرچه نه از جهت وسعت مملكت و قدرت و شوكت با امراى ديگر قابل مقايسه هستند و نه از حيث دوام دولت و عظمت آثار ولى از يك بابت در تاريخ ايران قبل از تشكيل سلسلهء صفويّه اعتبارى خاصّ دارند و آن قيام ايشان است بمخالفت با اهل تسنّن بعنوان علمدارى از مذهب شيعه و سعى در انتشار آداب و احكام اين دين و شروع كار خود به شكل دعوت فرقه‌اى و مريد و مرادى كه از اين جهات ميتوان ايشان را پيشقدمان مريدان شيخ صفى الدّين اردبيلى و فرزندان او دانست .\r\nامراى اين سلاله شهر سبزوار را كه از قديم مردم آن بتشيّع اشتهار داشتند مركز خود قرار دادند و با دراويش و مردانى كه بحبّ آل على مشهور بودند رابطهء ارادت برقرار كردند . شعرا را بمديحه‌سرائى از اهل بيت اطهار واداشتند و با بعضى از علماى شيعه كه در خارج ايران مخصوصا در جبل عامل مركز مهمّ شيعيان در آن ايّام اقامت داشتند داخل مكاتبه شدند و ايشانرا براى هدايت مردم و اجراى شعائر دين شيعه بخراسان خاستند و بر اثر همين دعوتها بود كه فقيه معروف شهيد اوّل شيخ شمس - الدّين محمّد مكّى ( مقتول در 786 ) كتاب مشهور خود يعنى اللمعة الدمشقيّه را بنام سلطان على مؤيّد سربدارى تأليف كرده بخراسان فرستاد تا شيعيان آن ديار بر طبق فتاوى او كه در آن كتاب مندرج است عمل نمايند و اين كتاب و شرح آن به تفصيلى كه\r\n\r\n","description":"","footnote":"","page_name":" 601 ","page_number":994},
  {"content":"\r\n\r\nبعدها خواهيم گفت از مشهورترين كتب فقهيهء طايفهء اماميّه يعنى شيعيان اثنى عشرى است و هنوز نيز شرح لمعه از كتب معتبر درسى است .\r\nيكى از خواجگان متموّل قريهء باشتين از قراء سبزوار بنام خواجه فضل اللّه كه از طرف پدر به امام حسين و از طرف مادر بيحيى بن خالد برمكى نسبت مىرساند مقارن رواج بازار اصحاب شيخ حسن جورى كه مردم را بقيام بر اهل سنّت و كوتاه كردن دست ستمكاران ميخواندند در باشتين مستقرّ بود و يكى از پسران او كه امين الدّين عبد الرزّاق نام داشت در دربار ابو سعيد خان ميزيست . ابو سعيد اندكى قبل از وفات خود عبد الرزّاق را بمأموريّت ديوانى بكرمان فرستاد تا بقاياى آن ولايت را جمع آورده بديوان بياورد . عبد الرزّاق اموال كرمان را جمع آورد ولى چون مردى عيّاش و خرّاج بود تمام آن را بسرعت حيف و ميل كرد و در انديشهء آن بود كه جواب ديوان و سلطان را چه دهد كه خبر مرگ ابو سعيد به او رسيد . از اين مژده روحى تازه در كالبد او دميده بسبزوار آمد و ديد كه برادران او ايلچى وزير خراسان خواجه علاء الدّين محمّد را كشته‌اند و علّت آن اين بوده است كه اين ايلچى از ايشان شراب و شاهد خواسته بود و ايشان تحمل اين جسارت او را نكرده بقتلش رسانده بوده‌اند . عبد الرزّاق حركت برادران را در قتل ايلچى جسور تصويب كرده جماعتى از دلاوران بيهق را با خود همدست نمود و اين گروه اتّفاق كرده گفتند : « اگر توفيق يابيم دفع ظلم ظالمان نمائيم و الّا سر خود را بر دار بينيم كه ديگر تحمّل تعدّى و ظلم نداريم » و به همين جهت است كه ايشان را سربداران لقب داده‌اند .\r\nجماعت سربداران امين الدّين عبد الرزّاق را در تاريخ 12 شعبان سال 737 بسردارى خود اختيار نمودند و ابتدا چون عدد و قدرت ايشان زياد نبود قيام خود را به شكل دستبرد بقوافل و اموال كسانى كه بظلم و جور معروف بودند شروع كردند و از اين راه اموال و اسبابى كه براى حركات بزرگتر لازم بود فراهم آوردند و اتباع عبد الرزّاق و شوكت و قدرت او بتدريج زياد شد تا آنجا كه بر خواجه علاء الدّين محمّد وزير خراسان غلبه كرده او را كشت و در 738 شهر سبزوار را تحت استيلاى خود درآورده علم\r\n\r\n","description":"","footnote":"","page_name":" 602 ","page_number":995},
  {"content":"\r\n\r\nاستقلال برافراشت .\r\nبعد از اين پيشرفت كه نصيب امير عبد الرزّاق گرديد نخوت و غرور او را بالا گرفت و خواست به زور دختر يكى از اعيان خراسان را به ازدواج خود درآورد . دختر رضا نداد و از سبزوار بنيشابور گريخت . امير عبد الرزّاق برادر خود امير وجيه الدّين مسعود را بآوردن آن دختر روانهء نيشابور كرد . وجيه الدّين مسعود در نيشابور به دختر رسيد و خواست او را عنفا بسبزوار برگرداند . دختر بالتماس از او خواست كه از سر او درگذرد و او را بدوستى و محبّت امير المؤمنين على در ترك عزيمت خود قسم داد . مسعود دختر را رها كرده بنيشابور برگشت . امير عبد الرزّاق او را بخشم مخاطب ساخته دشنامهاى زشت داد . وجيه الدّين تحمّل اين خواريرا نكرده با خنجر برادر را در تاريخ 12 ذى الحجه 738 كشت و رياست سربداران به او منتقل گرديد . حكومت عبد الرزّاق دو سال و يك ماه طول كشيد .\r\n\r\nوجيه الدّين مسعود ( 738 - 744 )\r\nامير وجيه الدّين مسعود باشتينى از برادر خود بحسن اخلاق و مزيد شجاعت و كرم و جوانمردى ممتاز بود و به همين جهت نيز كار او رونق بسيار گرفت و او چون ميخواست اساس دولت خود را قويم‌تر كند دست ارادت بشيخ حسن جورى داد و او را بسبزوار خواست و در قيام بر ضدّ ظالمان او را پيشوا و مقتداى خود ساخت و رياست دنيائى طايفهء جوريّه را برعهده گرفت و جماعتى ديگر نيز از ائمّه و مشايخ و سادات سبزوار گرد او فراهم آمدند و امير و شيخ دست يكى كرده نيشابور را نيز در سال 739 گرفتند و از دو طرف طغاتيمور خان پادشاه خراسان و جرجان و ملك معزّ الدّين كرت خسرو هرات و جبال را در وحشت انداختند مخصوصا چون قيام ايشان بر ضدّ اهل تسنّن بود و اين دو پادشاه هر دو خود را حامى اين مذهب ميدانستند اقتدار طايفه‌اى از شيعه كاملا بر ضرر و برضد رعاياى پادشاهان مزبور تمام ميشد .\r\nطغاتيمور خان كه شرح ابتداى احوال او را سابقا ذكر كرديم بعد از شكستهائى كه او و برادرش امير على كاون در عراق خوردند به همان جرجان و خراسان قناعت\r\n\r\n","description":"","footnote":"","page_name":" 603 ","page_number":996},
  {"content":"\r\n\r\nكرده بود و تا تاريخ قيام سربداران خراسان را بتوسط عمّال خويش بوضعى ناگوار اداره مينمود .\r\nبعد از آنكه آوازهء اقتدار سربداران در خراسان پيچيد طغاتيمور خان لشكرى فراهم كرده ايشانرا بهمراهى برادر خود امير على از جرجان بسبزوار روانه نمود .\r\nامير مسعود و شيخ حسن جورى در سال 741 بجلوى آن اردو شتافتند . سربداران امير على برادر طغاتيمور خان را در معركهء قتال كشتند و بعد از جنگ سختى بر سپاهيان طغاتيمور خان غلبه يافته ايشانرا منهزم ساختند و با غنايم بسيار بسبزوار برگشتند و اين فتح بيش از بيش ايشانرا در خراسان مشهور كرده و بر عدد تبعهء سربداران افزود .\r\nامير وجيه الدّين مسعود و شيخ حسن جورى بعد از كشتن امير على كاون و مغلوب كردن لشكر جرجان به قصد طغاتيمور خان حركت كردند و در لب آب اترك او را نيز مغلوب ساختند و طغاتيمور خان به طرف لار و رودبار قصران گريخت و خراسان و جرجان بكلّى از تصرّف او خارج شد .\r\n\r\nجنگ امير مسعود با ملك حسين كرت در 743\r\nبعد از تسخير خراسان و جرجان امير مسعود و شيخ حسن جورى بعزم تسخير هرات و استخلاص بلاد غرجستان و جبل كه در تصرّف ملك معزّ - الدّين حسين كرت بود حركت كردند و بيشتر قصد ايشان از اين لشكركشى برانداختن ملك حسين بود كه در ترويج و تقويت مراسم مذهب تسنّن جدّ بليغ داشت . جنگ بين دو طرف در دو فرسخى قصبهء زاوه از محال خواف در 13 صفر 743 اتّفاق افتاد و سربداران شكست خوردند و ملك معزّ الدّين پس از مختصر تاخت‌وتازى در خراسان بهرات برگشت .\r\nانهزام لشكر سربدارى در واقعهء زاوه مقدّمهء انحطاط كار ايشان در خراسان گرديد چه امّيد مردم اين بود كه اين سلسله بتدريج شوكت و اعتبارى فراهم كنند و در مقابل سيل هجوم تركان ماوراء النّهر و لشكريان تيمورى كه در كار پيش آمدن بودند سدّى شوند ولى شكست زاوه اين اميد را بيأس بدل كرد .\r\n\r\n","description":"","footnote":"","page_name":" 604 ","page_number":997},
  {"content":"\r\n\r\nامير مسعود در اواخر 743 بعزم تسخير مازندران به آن سرزمين لشكر كشيد كشيد . ابتدا آمل را گرفت ولى بالاخره بعلّت سختى راهها و تعرّضات مردم و امراى مازندران بسپاهيانش صدمات بسيار رسيد و امير سربدارى پس از مدّتى اقامت راه فرار پيش گرفت ليكن بدست مازندرانيان افتاد و در آخر ربيع الاوّل 745 بقتل رسيد .\r\nبعد از قتل امير وجيه الدّين مسعود كه مشهورترين امراى سربدارى است سركردگى اين جماعت نصيب گماشتگان و نوكران او شد و ايشان چند سالى يكى بعد از ديگرى امارت كردند و غير از آخرين ايشان كه بمناسباتى مشهور شده است بقيّهء اسم و رسم معتبرى ندارند و اين امير آخرى خواجه على مؤيد است .\r\n\r\nخواجه على مؤيد ( 766 - 788 )\r\nخواجه على مؤيّد سبزوارى از امراى خواجه وجيه الدّين مسعود بود و بمناسبت بزرگزادگى و ديندارى در ميان مردم نفوذ و شهرتى داشت و او كه آخرين سربداران است و از جميع ايشان نيز مدّت رياست او بيشتر دوام كرده بمناسبت اظهار كمال علاقه بمذهب تشيّع و سعى در ترويج مناقب ائمّه و اقامهء مراسم اين دين و احترام سادات اشتهار زياد بهم رسانده است .\r\nچون خواجه على در ابتداى سلطنت نسبت باتباع شيخ حسن جورى كه در جنگ زاوه كشته شده بود تغيير عقيده داد يكى از ايشان در 778 بفارس رفت و از شاه شجاع استمداد نمود ، شاه شجاع او را يارى كرد و او بخراسان برگشته در 779 سبزوار را مسخر خود ساخت و خطبه و سكّه بنام او جارى شد ، خواجه على بمازندران رفت و بكمك امير ولى كه در اين تاريخ بر مازندران مستولى شده بود سبزوار را پس گرفت و بار ديگر بر آن ديار مسلّط گرديد .\r\nخواجه على مؤيّد ولايات قاين و طبس و ترشيز و قهستان را نيز بر ممالك خود ضميمه ساخت و از دامغان تا سرخس قلمرو او وسعت يافت . ما بين او و امير ولى چند بار كشمكش شد و امير ولى بالاخره سبزوار را در محاصره گرفت ، خواجه على بامير تيمور گوركان توسّل جست ، امير تيمور پس از چهار ماه از اين تاريخ يعنى در سال\r\n\r\n","description":"","footnote":"","page_name":" 605 ","page_number":998},
  {"content":"\r\n\r\n782 بخراسان آمد و خواجه على به خدمت او شتافت و تا سرخس باستقبال او رفت و از اين تاريخ ملازم امير گوركانى شد و در تمام يورشها همراه امير تيمور بود و امير تيمور نيز او را دوست ميداشت و احترام ميكرد و خواجه على قريب هفت سال با اقرباى خود در ركاب آن امير بود تا در تاريخ 788 در خرّم‌آباد لرستان در ضمن جنگى تير خورده وفات يافت و سلسلهء سربدارى بقتل او بانتها رسيد .\r\nخواجه على مؤيّد در ترويج علم و ادب ميكوشيد و چنان كه پيش هم گفتيم در استحكام مبانى مذهب شيعه جدّ بليغ داشت و با شيخ شهيد مكّى مكاتبه ميكرد و او را بآمدن بخراسان دعوت مينمود و شيخ كتاب لمعه دمشقيّه را بنام خواجه تأليف كرده و براى او بخراسان فرستاده است .\r\nاسامى امراى سربدارى و ايّام هريك\r\n1 - خواجه عبد الرزّاق باشتينى از 736 تا 738\r\n2 - خواجه وجيه الدّين مسعود برادر او از 738 تا 745\r\n3 - آقا محمّد آيتمور از 745 تا 747\r\n4 - خواجه شمس الدّين برادر عبد الرزّاق از 747 تا 749\r\n5 - خواجه شمس الدّين على چشمى از 749 تا 753\r\n6 - خواجه يحيى كرّابى از 753 تا 759\r\n7 - خواجه ظهير كرّابى برادر خواجه يحيى از 759 تا 760\r\n8 - پهلوان حيدر قصّاب از 760 تا 761\r\n9 - ميرزا لطف اللّه بن خواجه مسعود از 761 تا 762\r\n10 - پهلوان حسن دامغانى از 762 تا 766\r\n11 - خواجه نجم الدّين على مؤيّد از 766 تا 788\r\nامّا طايفهء طغا تيموريّه يعنى طغاتيمور خان نوادهء برادرى چنگيز خان و فرزندان او پس از آنكه طغاتيمور خان بدست خواجه يحيى سربدارى در 754 كشته شد باز تا سال 812\r\n\r\n","description":"","footnote":"","page_name":" 606 ","page_number":999},
  {"content":"\r\n\r\nدر جرجان و حوالى آن حكومت داشتند چه امير ولى كه بعد از طغاتيمور سربداران را از جرجان راند در سال 761 پسر طغاتيمور لقمان را عنوان سلطنت جرجان داد ولى كمى بعد چون او را لايق نديد از اين مقام معزولش ساخت ، امير تيمور در سال 786 جرجان را از امير ولى گرفت و امير ولى بتبريز و خلخال گريخته در آنجا بامر امير تيمور مقتول شد و امير تيمور لقمان را حكومت جرجان داد و او تا سال 790 در اين مقام باقى بود و پس از مرگ او تا سال 812 پسر و نوادهء او نيز تحت حمايت تيموريان مدّتى قليل حكومت جرجان و استراباد را داشتند .\r\nاسامى امراى طغاتيمورى و ايّام هريك\r\n1 - طغاتيمور خان بن . . . جوجى قسار برادر چنگيز از 737 تا 754\r\n2 - لقمان پادشاه بن طغاتيمور از 761 تا 790\r\n3 - پيرك پادشاه بن لقمان پادشاه از 790 تا 810\r\n4 - سلطان على بن پيرك پادشاه از 810 تا 812\r\n\r\n","description":"","footnote":"","page_name":" 607 ","page_number":1000},
  {"content":"\r\n\r\n\r\nفصل هشتم تمدن و معارف و صنايع در عصر استيلاى مغول\r\nدورهء دويست ساله‌اى كه تاريخ يعنى شرح وقايع آن را خوانديم با اينكه يكى از ناگوارترين ادوار تاريخى ممالك اسلامى است باز چون دنبالهء قرون درخشان نهضت علمى و ادبى دورهء عبّاسى محسوب مىشود و هنوز چنان كه بايد اثرات شوم استيلاى مغول ظاهر نشده بود در تاريخ علم و حكمت و ادبيّات ايران يكى از معتبرترين دوره‌هاست و از بسيارى جهات مخصوصا از لحاظ تعدّد نمايندگان درجهء اوّلى كه در اين دوره ميزيسته‌اند ممتاز است و يك عدّه از بزرگترين شعرا و نويسندگان و حكماى ايران مثل مولوى رومى و سعدى و حافظ و عطاملك جوينى و خواجه رشيد الدّين فضل اللّه وزير و حمد اللّه مستوفى و علّامه قطب الدّين شيرازى و خواجه نصير الدّين طوسى معاصر با اين دوره بوده‌اند و ميتوان گفت كه پس از گذشتن عصر اين بزرگان كه ذيل آن تا اواخر دورهء تيمورى امتداد يافته دورهء انحطاط علوم و ادبيّات در ايران شروع شده و در ايّام سلاطين صفوى و افشاريّه بمنتهاى ضعف و پستى خود رسيده است و در اين دوره‌هاى اخير است كه اثر استيلاى مخرّب مغول و تيموريان ظاهر مىشود .\r\n\r\nبزرگان اين دوره\r\nبزرگان دورهء استيلاى مغول از نويسندگان و شعرا گرفته تا علما و اهل حكمت و عرفان بقدرى زيادند كه تعداد اسامى جميع و تفصيل احوال همگى ايشان براى ما در اين كتاب مختصر امكان ندارد ، بهمين‌جهت در طىّ چند عنوان فقط بنام مشاهير ايشان قناعت ميورزيم :\r\n\r\n","description":"","footnote":"","page_name":" 608 ","page_number":1001},
  {"content":"\r\n\r\n\r\n1 - مورّخين و نويسندگان\r\nمورّخين دورهء مغول كه تأليفات گرانبهاى ايشان تنها منابع اطّلاعات ما راجع به اين عصر است متعدّدند و كتب آنان نيز بعضى به فارسى است و بعضى به عربى ، مشهورترين مورّخين فارسى زبان عهد مغول بقرار ذيلند :\r\nمنهاج سراج جوزجانى مولّف كتاب طبقات ناصرى كه آن را اين مؤلّف در بين سنوات 657 و 658 در سند بنام يكى از حكّام محلى آنجا در تاريخ عمومى تأليف نموده و چون خود او در ايران شرقى با هجوم مغول معاصر بوده و از جلوى ايشان بهند گريخته قسمت اخير كتاب او كه راجع به اين دوره است حاوى بسى اطّلاعات گرانبهاست ؛ علاء الدّين عطاملك جوينى ( 623 - 681 ) برادر شمس الدين محمّد صاحبديوان مؤلف تاريخ جهانگشاى كه كتاب خود را در 655 بانجام رسانده و آنكه يكى از شاهكارهاى زبان فارسى است تاريخ چنگيزيان است تا عهد مؤلف بانضمام تاريخ خوارزمشاهيان و اسماعيليّه با بسى فوايد ديگر شهاب الدّين عبد اللّه وصّاف شيرازى كه كتاب تاريخ او ذيل جهانگشاى جوينى است تا سال 728 و اگرچه عبارت آن قدرى متكلف و مصنوع است ولى مطالب آن در نهايت اهميّت و اعتبار است ؛ خواجه رشيد الدّين فضل اللّه ( 645 - 718 ) وزير مشهور غازان و اولجايتو و ابو سعيد مؤلف كتاب بيمانند جامع التّواريخ در تاريخ عمومى و تاريخ مغول كه خواجه آن را در 710 تمام كرده و اين كتاب مخصوصا قسمت تاريخ مغول آن‌كه تاريخ غازانى خوانده مىشود معتبرترين و بزرگترين اسناد راجع به اين قسمت است ؛ حمد اللّه مستوفى قزوينى مؤلف دو كتاب يكى تاريخ گزيده كه خلاصهء جامع التواريخ رشيدى است ، ديگرى نزهت القلوب در جغرافيا كه اوّلى را مستوفى در 730 و دوّمى را در 740 تأليف كرده ؛ محمّد بن على شبانكاره‌اى مؤلف مجمع الانساب بنام خواجه غياث الدّين محمّد فخربناكتى مؤلف\r\n\r\n","description":"","footnote":"","page_name":" 609 ","page_number":1002},
  {"content":"\r\n\r\nمؤلّف تاريخ روضة اولى الالباب كه آن را اين مؤلّف در 717 تأليف كرده است :\r\nشرف الدّين فضل اللّه حسينى قزوينى مؤلّف تاريخ معجم بنام اتابك نصرة الدّين احمد لر ؛ هندوشاه نخجوانى مؤلّف كتاب تجارب السّلف در تاريخ خلفا و وزرا كه آن نيز در 724 بنام اتابك نصرة الدّين احمد تأليف شده و يكى از كتب بسيار شيرين و فصيح فارسى است ؛ معين الدّين يزدى ( وفاتش در 789 ) مؤلّف تاريخ آل مظفّر باسم مواهب الهيّه ؛ ابن بىبى مؤلّف سلجوقنامه يا تاريخ سلاجقه روم ؛ ضياء برنى مؤلّف دو كتاب يكى اخبار برمكيان ديگر تاريخ فيروزشاهى يعنى تاريخ سلسلهء تغلقيّه از سلاطين دهلى ؛ ابن بزّاز مؤلّف كتاب صفوة الصّفا در مناقب شيخ صفى الدّين اردبيلى ؛ احمد بن زركوب از معاصرين شاه شيخ ابو اسحق مؤلف شيرازنامه و عدّه‌اى ديگر .\r\nاز نويسندگان مشهور اين دوره نام چند تن را بايد به ياد داشت يكى : ابو نصر فراهى مؤلف لغت بسيار مشهور نصاب الصّبيان كه در اوايل استيلاى مغول در سيستان ميزيسته ، ديگر محمّد عوفى مؤلف دو كتاب لباب الالباب در تاريخ شعراى فارسى و جوامع الحكايات در قصص اخلاقى و تاريخ و روايات ، ديگر شمس قيس رازى مؤلف كتاب المعجم فى معايير اشعار العجم در عروض و قافيه و بديع كه آن را مؤلف در حدود 630 بنام اتابك ابو بكر سعد بن زنگى پرداخته است ، ديگر شمس فخرى مؤلف كتاب معيار جمالى و مفتاح ابو اسحاقى كه در 744 در عروض و قافيه و بديع و لغت باسم شاه شيخ ابو اسحاق تأليف شده ، ديگر محمد بن محمود آملى از مدرّسين مدرسهء سلطانيّه در عهد اولجايتو مؤلّف كتاب نفايس الفنون كه دايرة المعارف مانندى است در علوم متداوله بنام شيخ ابو اسحق در 742 و جماعتى ديگر\r\n\r\n2 - علما و عرفا و حكما\r\nمشاهير اين طبقه بقرار ذيلند :\r\n\r\n","description":"","footnote":"","page_name":" 610 ","page_number":1003},
  {"content":"\r\n\r\nابو يعقوب سكّاكى ( 555 - 626 ) از علماى ادب مؤلّف كتاب مشهور مفتاح العلوم در صرف‌ونحو و معانى و بيان و شعر و غيره ؛ شهاب الدّين سهروردى ( 539 - 632 ) از بزرگان عرفا مؤلّف عوارف المعارف در تصوّف ؛ نجم الدّين دايهء رازى ( وفاتش در 645 ) صاحب كتاب مرصاد العباد ؛ اثير الدّين ابهرى ( وفاتش در 660 ) از حكما مؤلّف كتاب هداية الحكمه ؛ و بزرگتر از همه خواجه نصير الدّين محمّد بن محمّد طوسى ( 597 - 672 ) كه يكى از نمايندگان درخشان تاريخ ايران و از علماى جامع و ذوفنون است و او چنان كه ميدانيم ابتدا در خدمت اسماعيليّه ميزيسته و در دستگاه هولاگو وارد شده است . مشهورترين تأليفات فارسى خواجه يكى اخلاق ناصرى است كه آن را او بنام ناصر الدّين عبد الرّحيم بن ابى منصور محتشم قهستان تأليف كرده ، ديگر اساس الاقتباس در منطق و اوصاف الاشراف در تصوّف و معيار الاشعار در عروض و قافيه . امّا معروفترين كتب خواجه به عربى است و از آنها تحرير اوقليدس در هندسه و تحرير مجسطى در هيئت و شرح اشارات در حكمت و تجريد الكلام در اثبات عقايد شيعهء اماميّه از همه مشهورتر است . خواجه چنان كه شرح آن گذشت مدّتها بامر هولاگو و اباقا در مراغه بدستيارى جمعى از فضلا ببستن زيج و رصد كواكب مشغول بود و كتاب زيج ايلخانى نتيجه و خلاصهء اين اعمال و رصدهاست .\r\nديگر از علماى عصر مغول كاتبى قزوينى يعنى نجم الدّين دبيران ( وفاتش در 675 ) از معاونين خواجه در زيج مراغه مؤلّف كتاب مشهور شمسيّه در منطق بنام خواجه شمس الدّين جوينى ؛ زكريّاى قزوينى ( 600 - 682 ) مؤلف دو كتاب عجايب المخلوقات و آثار البلاد : جمال قرشى كه در 681 كتاب صحاح اللّغهء جوهرى فارابى را از عربى به فارسى برگردانده و از آن صراح را ساخته است ؛ قاضى ناصر الدّين بيضاوى ( وفاتش در 686 ) از معاصرين ارغونخان صاحب تفسير انوار التنزيل يا تفسير بيضاوى به عربى ديگر نظام التّواريخ به فارسى ؛ علّامه قطب الدّين محمود شيرازى ( 634 - 710 ) از بزرگان علماى جامع عهد مغول مؤلّف شرح كليّات\r\n\r\n","description":"","footnote":"","page_name":" 611 ","page_number":1004},
  {"content":"\r\n\r\nقانون ابن سينا در طب و درّة التّاج در علوم مختلفه به فارسى و شرح حكمة الاشراق و غيره ؛ علّامهء حلّى ( 648 - 726 ) از علماى بزرگ شيعه و از مروّجين اين مذهب صاحب كتب عديده در فقه و اصول و كلام ؛ قاضى عضد الدّين ايجى ( 701 - 756 ) از معاصرين شاه شيخ ابو اسحق و حافظ صاحب كتاب مواقف در علم كلام ؛ علّامه قطب الدّين رازى ( وفاتش در 766 ) صاحب شرح شمسيّه و شرح مطالع در منطق .\r\nعرفاى مشهور اين دوره يكى شيخ صفى الدّين اردبيلى ( 650 - 735 ) جدّ سلاطين صفوى است كه بعد بذكر احوال او خواهيم پرداخت ، ديگر كمال الدّين عبد الرزّاق كاشانى ( وفاتش در 731 ) از بزرگان عهد ابو سعيد و علاء الدّولهء سمنانى ( 659 - 736 ) و غيرهم .\r\n\r\n3 - شعرا\r\nمشهورترين شعراى دورهء مغول بزرگان ذيلند :\r\n1 - شيخ فريد الدّين عطّار ( وفاتش در 627 ) كه در ميان شعراى عارف ثالث سنائى و مولوى رومى است و او علاوه بر منظومات عديده كتابى دارد بنثر در احوال عرفا بنام تذكرة الاولياء ، مشهورترين منظومات او منطق الطّير و الهىنامه و اسرارنامه است .\r\n2 - كمال الدّين اسماعيل اصفهانى پسر شاعر مشهور جمال الدّين محمّد بن عبد الرزّاق از بزرگان گويندگان قصيده‌سراى عراق كه بسال 635 در فتح اصفهان بدست مغول بقتل رسيده .\r\n3 - اثير الدّين عبد اللّه اومانى همدانى ( وفاتش در 665 ) از مدّاحان اتابك مظفّر الدّين اوزبك .\r\n4 - سيف اسفرنگ ( 581 - 666 ) از شعراى ماوراء النّهر كه در عهد\r\n\r\n","description":"","footnote":"","page_name":" 612 ","page_number":1005},
  {"content":"\r\n\r\nسلطان محمّد خوارزمشاه بشاعرى پرداخته و تا مدّتها پس از استيلاى مغول ميزيسته\r\n5 - جلال الدّين محمّد بلخى يعنى مولوى رومى ( 604 - 672 ) صاحب كتاب بسيار مشهور مثنوى كه از شاهكارهاى بيمانند است ، مولوى بزرگترين شعراى عارف زبان فارسى و از مفاخر جليل ايران است و او غير از مثنوى اشعار فراوان ديگر نيز دارد كه آنها را بنام مراد خود شمس الدّين تبريزى نظم كرده و مجموعهء آنها را كليّات شمس ميخوانند ،\r\n6 - و 7 - و 8 - امامى هروى و مجد همگر و بدر جاجرمى كه هر سه بسال 686 وفات يافته‌اند .\r\n9 - فخر الدّين عراقى همدانى ( وفاتش در 688 ) از شعراى عارف و گويندگان بسيار لطيف كه قسمت اكثر عمر خود را در شام و روم گذرانده و در دمشق مدفون شده است .\r\n10 - بزرگترين شعراى اين دوره بلكه استاد جميع شعراى ايران ابو عبد اللّه شرف بن مصلح شيرازى يعنى سعدى است كه تاكنون كسى بفصاحت و شيرينى بيان او به زبان فارسى شعر نگفته و نثر را بروانى و جزالت او ننوشته است و او مشهورتر از آنست كه باحوال او پرداخته شود ، تولّد سعدى در اوايل قرن هفتم و وفات او در 691 اتّفاق افتاده و اوّلين شاهكار او كتاب بوستان يا سعدىنامه است كه آن را اين گويندهء زبردست در 655 بنام اتابك ابو بكر بن سعد بن زنگى منظوم ساخته و سال بعد گلستان را بنام پسر اين اتابك يعنى سعد بن ابى بكر بن سعد كه سعدى از خواصّ او بوده برشتهء تأليف آورده و تخلّص سعدى هم از نام همين اتابك‌زاده مأخوذ است ، غزليّات و قصايد سعدى نيز هر كدام در نوع خود بىنظيرند مخصوصا سعدى استاد غزل فارسى است و كمتر گوينده‌اى توانسته است در اين سبك بپايهء سعدى برسد .\r\n11 - همام الدّين تبريزى ( 598 - 714 ) از مخصوصان خاندان جوينى كه مشهورترين شعراى آذربايجان است ،\r\n12 - شيخ محمود شبسترى ( وفاتش در 720 ) از عرفا و شعراى معروف\r\n\r\n","description":"","footnote":"","page_name":" 613 ","page_number":1006},
  {"content":"\r\n\r\nآذربايجان ناظم مثنوى معروف گلشن راز كه آن جواب منظومى است بپانزده سؤال عرفانى امير حسينى هروى از عرفا و شعراى هرات كه سال 718 فوت كرده .\r\n13 - نزارى قهستانى ( وفاتش در 720 ) از شعراى خوش‌طبع قهستان كه بمذهب اسماعيليّه معتقد بوده ،\r\n14 - امير خسرو دهلوى ( 651 - 725 ) كه مشهورترين شعراى فارسى زبان هندوستان است و بشيرينى سخن و كثرت شعر اشتهار دارد و او صاحب پنج ديوان غزليّات و قصايد و پنج منظومه است بسبك خمسهء نظامى ،\r\n15 - امير حسن دهلوى ( وفاتش در 727 ) از رفقاى امير خسرو و از پيروان سبك سعدى ،\r\n16 - اوحدى مراغه‌اى اصفهانى ( وفاتش در 738 ) از شعراى عارف كه در اصفهان متولّد شده و در مراغه ميزيسته است و او صاحب مثنوى جام‌جم است بنام خواجه غياث الدّين محمّد رشيدى ،\r\n17 - خواجوى كرمانى ( 679 - 753 ) كه بزرگترين شعراى كرمانست و از مدّاحان ابو سعيد بهادر خان و خواجه غياث الدّين محمّد بوده و او علاوه بر قصايد و غزليّات داراى خمسه‌ايست بتقليد خمسهء نظامى ،\r\n18 - ابن يمين ( وفاتش در 769 ) از مردم فريومد جوين از مدّاحان ملوك كرت و سربداريّه و طغاتيموريان بهترين اشعار ابن يمين مقطّعات اوست شامل مواعظ و پند و حكم ،\r\n19 - نظام الدّين عبيد زاكانى ( وفاتش در 772 ) از فضلا و شعراى بسيار باذوق عهد ابو سعيد و شاه شيخ ابو اسحق و شاه شجاع كه در نظم و نثر هر دو استاد بوده مخصوصا در نثر پيرو و تالى شيخ سعدى است بيشتر شهرت عبيد بمطايبات بىنظير و قصّهء منظوم موش و گربهء اوست ،\r\n20 - سلمان ساوجى ( وفاتش در 779 ) از مشاهير شعراى عهد جلايريّه صاحب ديوان قصايد و غزليّات و چند مثنوى ، و عدّهء ديگرى .\r\n\r\n","description":"","footnote":"","page_name":" 614 ","page_number":1007},
  {"content":"\r\n\r\n\r\nصنايع و ابنيه و آثار\r\nدر عصر استيلاى مغول مخصوصا بعد از لشكركشى هولاگو و تأسيس سلسلهء ايلخانان و توجّه ايلخانان مسلمان ببناى ابنيه و عمارات صنايع بخصوص نقّاشى تحت تأثير مستقيم چين قرار گرفت و علّت عمدهء اين امر يكى آوردن هنرمندان چينى بود از چين بايران بامر ايلخانان ديگر علاقهء ايشان بزنده نگاه داشتن آداب مغولى كه حتّى با وجود قبول اسلام و اقامت در ايران در ياساى چنگيزى به چشم احترام تمام مينگريستند و آنچه را كه بمغول و سابقه تاريخى آنان و آداب و مراسم اجداد خود متعلّق بود بجدّ تمام حفظ ميكردند چنان كه در مخلّد كردن تاريخ ايشان جهد بليغ داشتند و تأليف كتب را در اين خصوص با هر زحمت و خرجى بود تشويق مينمودند .\r\nدر نتيجهء اين دو امر و رفت‌وآمد مردم ايران بچين بتدريج نقّاشى سبك چينى در ايران انتشار يافت و امرى كه با وجود قوّت سبك خاص اسلامى عهد بنى عبّاس و سلاجقه حتّى در ماوراء النّهر برواج اين سبك كمك نمود انتشار نسخه‌هائى از كتاب كبير جامع التّواريخ خواجه رشيد الدّين بود كه بامر اولجايتو و باصرار خود خواجه تهيّه ميشد و خواجه همانطور كه در تأليف بعضى قسمتهاى آن از علماى چينى و مغول و اويغور استمداد كرده بود در نگاشتن صور نسخه‌هاى آن نيز هنرمندان اين اقوام را به كار واميداشت و آن نسخه‌ها كه تا حدّى جنبهء رسمى داشت و در نهايت دقّت و نفاست و جمال تهيّه ميشد پس از افتادن در دست مردم سرمشق ايشان در تقليد قرار ميگرفت و بعضى از اين نسخه‌ها از جامع التّواريخ كه در كتابخانه‌هاى اروپا مضبوط است و در عصر خواجه رشيد الدّين يا اندكى بعد از او نوشته شده از اوّلين نمونه‌هائيست از نقّاشى عهد مغول كه در آنها سبك اسلامى قبل از دورهء ايلخانان و سبك چينى با يكديگر ممزوج شده و نمايندهء شروع رواج سبك خاصّى است .\r\n\r\n","description":"","footnote":"","page_name":" 615 ","page_number":1008},
  {"content":"\r\n\r\nبر اثر نفوذ نقّاشان چين و قلم و مركب چينى و شكل رنگ‌آميزى و تركيب خطوط و كشيدن صورت بعضى حيوانات كه در ميان مسلمين سابقه نداشته مثل اژدها و بعضى حيوانات افسانه‌اى ديگر بتدريج اجزاء و عناصر جديدى در نقّاشى ايرانى داخل شد و در تصاوير نقش صورت‌هاى مغولى با چشمهاى بادامى و گونه‌هاى برجسته معمول گرديد و اين اختلاط سبك كار چينى و ايرانى در عهد تيموريان باوج خود رسيده است .\r\nغير از نقّاشى يك رشته صنايع ديگر در دورهء مغول معمول بوده كه آثار هنر دست استادان ايرانى در آنها كاملا نمودار است و از مشاهدهء همانها نيز كمال توجّهى را كه اين ملّت بظرافت‌كارى و نمودن جنبهء جمال و ذوق داشته‌اند ميتوان دريافت و اهمّ اين صنايع كاشىكارى و ساختن ظروف سفالين و منبّت‌كارى در روى در و چوب و نقر در روى فلزّات و بافت پارچه‌هاى معمولى و زربفت و ساختن اسلحه و غيره است .\r\nنسج پارچه‌هاى قيمتى كه از قبل از استيلاى مغول نيز در ايران رواج كلّى داشت در عهد ايلخانان همچنان به حال ترقّى باقى ماند بلكه رونق آن زيادتر از پيش شد چه امرا و عمّال و وزرا كه هر سال بايستى مبلغى از اين جنس بعنوان هديّه و تحفه بحضور ايلخانان بفرستند بافت پارچه‌هاى زربفت را در مراكز حكومت و قلمرو امارت خود تشويق مينمودند و كارخانهاى متعدّد براى اين كار در تبريز و گرجستان و بغداد و مرو و طوس و شوشتر و شيراز و نيشابور وجود داشت و مغول در جزء پيشه‌ورانى كه در ابتداى فتح بلاد بمغولستان و قراقروم كوچ ميدادند مخصوصا عدّه‌اى از استادان پارچه‌بافى را كه در بافت منسوجات زركش و زربفت مهارت داشتند اختيار مينمودند .\r\nنسج پارچه‌هاى ابريشمى نيز در اين ايّام در ايران بخصوص در گيلان و خراسان و يزد و كرمان اهميّت فوق العاده داشت و اساسا ابريشم در آن ازمنه از ثروتهاى گرانبها بود چنان كه قسمتى از ماليات جنسى اين ولايات بابريشم تأديه ميشد و غالبا خراجى كه برعهدهء مؤدّيان ولايات مزبور واگذار ميگرديد ابريشم بود چنان كه اولجايتو پس از فتح گيلان امراى محلّى آن سرزمين را هريك به قدر وسع بپرداخت مقدارى ابريشم در سال واداشت و در خراسان نيز در عهد سربداران پهلوان حسن دامغانى با دادن چند\r\n\r\n","description":"","footnote":"","page_name":" 616 ","page_number":1009},
  {"content":"\r\n\r\nخروار ابريشم بدرويش عزيز مجدى او را از مخالفت با خود بازداشته باصفهان روانه كرد و ابريشم چنان كه خواهيم گفت در عهد استيلاى مغول يكى از مهمّترين مال التّجاره هاى شرق بود و تجّار غربى با جدّ و جهد بسيار در خريد و جلب آن سعى ميكردند .\r\nبافت قالى و سجّاده و گليمهاى عالى نيز در دورهء ايلخانان در ايران و ساير ممالك اسلامى شرق رونق بسيار داشته و مقدار زيادى از آنها بوسيلهء بنادر خليج فارس بهندوستان و يا بتوسّط تجار ونيزى وژنى باروپا حمل ميشده است .\r\nساختن آلات رصدى و نجومى و اقسام ساعتها و اسباب معرفت اوقات نماز و تعيين ظهر نيز در جميع ممالك اسلامى معمول بوده و قبل از استيلاى مغول در دو مركز اسلامى عمدهء شرق يعنى الموت و بغداد اسماعيليّه و خلفاى عبّاسى در جمع آورى اين گونه آلات و جلب استادان اين فنون سعى بسيار داشتند و خزاين بغداد و الموت از اين جهات در دنياى آن ايّام كمال شهرت را داشت و پس از آنكه هولاگو بر الموت و بغداد دست يافت قسمت عمدهء اين آلات نفيسه را تحت اختيار خواجه نصير الدين قرار داد تا در رصد مراغه از آنها استفاده كند و خواجه خود نيز در سفرهائى كه ببغداد كرد مقدارى ديگر از آن آلات را براى انجام كار رصد جمع آورد و آشنايان بصناعت آلات رصدى و نجومى را بمراغه برد .\r\nيكى از شعب عمدهء صنايع مستظرفه كه مخصوصا مقارن استيلاى مغول در ممالك اهميّت فوق العاده داشت حسن خطّ بود و مستنصر و مستعصم و وزراى ايشان در جلب خوشنويسان و به كار واداشتن ايشان در خزانة الكتب‌هاى دار الخلافه مبالغ بسيار خرج ميكردند و مشهورترين خطّاطان اين دوره دو نفرند يكى صفى الدّين عبد المؤمن ارموى ( متوفّى 693 ) كه احوال او گذشت ديگر شاگرد او كه در فنّ خط بمراتب از استاد خود نيز معروفتر شده يعنى جمال الدّين ياقوت مستعصمى ( متوفّى سال 698 ) كه هر دو سابقا از خطّاطان مخصوص مستعصم آخرين خليفهء عبّاسى بوده و بعد از برافتادن دولت عبّاسيان به خدمت خاندان جوينى پيوسته‌اند و ياقوت كه استاد خطّ نسخ محسوب مىشود ابتدا از غلامانى بوده كه او را مستعصم خريده و بشاگردى پيش صفىّ الدّين\r\n\r\n","description":"","footnote":"","page_name":" 617 ","page_number":1010},
  {"content":"\r\n\r\nعبد المؤمن واداشته و او به زودى در ادب و حسن خط مهارت بسيار يافته و در اين فنّ اخير بر استاد خود نيز پيشى گرفته است .\r\n\r\nمعمارى و ابنيه\r\nدر بادى نظر نسبت بناى ابنيه و عمارات بمغول و بحث در اين باب در دورهء استيلاى ايشان غريب مينمايد زيرا كه اوّلا قوم تاتار چنان كه سابقا هم گفته‌ايم مثل هر طايفهء بدوى ديگر پابند باقامت در محلّى ثابت نبوده و قرارگاه ايشان انحصار به همان چادرهاى ايلياتى و يورتهاى مخصوص داشته كه در حين قرار مجموع آنها حكم شهرى را پيدا ميكرده و پس از حركت اثرى از آنها بجا نميمانده است ثانيا طايفهء تاتار و اتباع چنگيز و سرداران و جانشينان او آيت خرابى بوده و بهرجا كه قدم ميگذاشته‌اند آباديها را زيرورو ميكرده و گاهى نيز عظيمترين بلاد را بدون اغراق با دشت و هامون برابر مينموده‌اند ولى اينحال اختصاص باوايل حال ايشان داشته و پس از آنكه مغول خواهى نخواهى محكوم حكم آداب رعاياى مغلوبهء خود گرديدند و مثل ايشان بقبول اقامت در پايتخت و تأسيس ادارات و فراهم داشتن وزرا و عمّال ديوانى در گرد خود مجبور شدند و چون رسم ايلياتى خود را در رفتن از قشلاق بييلاق و بالعكس نيز از دست نداده بودند غالبا دو اقامتگاه براى خود داشته يكى در عراق عجم و آذربايجان ( تبريز ، اوجان ، موغان ، ارّان ، سلطانيّه ) ديگرى در عراق عرب ( بغداد ) و در هر هريك از اين مراكز ايلخانان و امرا و وزراى ايشان جهت خود عمارات و ابنيه‌اى بنا ميكرده‌اند ، بعلاوه جانشينان و سرداران چنگيز پس از تسخير و خرابى بلاد ايران همين كه آنها را بتصرّف خود گرفتند بمردم اجازهء تجديد عمارات آنها را دادند و خود نيز بعضى اوقات در اين كار پيش قدم شدند و بر اثر همين كيفيّت بسيارى از خرابيهاى سابق مرمّت شد .\r\nتا موقع اسلام آوردن ايلخانان ايران مغول اجساد سلاطين خود را دور از نظر عامّه در محلّهائى مخفى دفن ميكردند و به همين جهت محلّ قبر ايلخانان غير مسلمان\r\n\r\n","description":"","footnote":"","page_name":" 618 ","page_number":1011},
  {"content":"\r\n\r\nدرست معلوم نيست ولى پس از آنكه ايشان قبول اسلام كرده‌اند مخصوصا از عهد غازان ببعد كه هم اسلام ايشان قوّت گرفته و هم مدّت سلطنت ايلخانان مسلمان از دورهء ايلخانى اسلاف مسلم آن جماعت طويلتر شده بقانون مسلمين ببناى مقبره و گنبد مخصوص اقدام نموده‌اند بعلاوه براى نشان دادن تعلّق خود باسلام بانشاء و تعمير ابنيهء خير ديگر نيز از قبيل مساجد و جوامع و مدارس پرداخته‌اند .\r\nاز دورهء غازان ببعد ساختن سه رشته بنا بدست ايلخانان و وزرا و امراى ايشان معمول شده است .\r\n1 - بناى آباديها و شهرهاى ييلاقى و قشلاقى يا تعمير قرى و آباديهاى سابق مثل تعمير اوجان و تسميهء آن به شهر اسلام و بناى محمود آپاد موغان و تجديد قسمتى از عمارات رى و انشاء باروى تبريز و ساختن شنب غازان بتوسط غازان و بناى سلطانيّه و سلطان‌آباد چمچمال بتوسّط اولجايتو و بناى قسمتى از سلطانيّه و ربع رشيدى بدستور خواجه رشيد الدّين فضل اللّه و قسمتى از ابنيهء تبريز بتوسط خواجه عليشاه و غيره\r\n2 - ابنيهء مذهبى و مدارس و عمارات خيريّه مثل بناى دار السّياده و خانقاه نجف و ابنيهء خيريّهء شنب غازان بامر اين ايلخان و بناى مسجد ذو الكفل و ابنيهء خيريّهء عطاملك در عراق عرب و خواجه رشيد الدّين در سلطانيّه و ربع رشيدى ،\r\n3 - مقابر و گنبدها يعنى گنبد شنب غازان مقبرهء اين ايلخان و دو گنبد سلطانيّه مقبرهء اولجايتو و ابو سعيد .\r\nاز زمان هولاگو ببعد كه روابط بين ممالك اسلامى مركز و مغرب آسيا با چين رو بافزايش رفت و متمدّنين چينى و ايرانى ببلاد يكديگر رفت‌وآمد كرده با هم مخلوط شدند و بالنّتيجه بسيارى از معلومات و هنرهاى يكديگر را آموختند هم معمارى اسلامى عهد سلاجقه و بنى عبّاس بدست ايرانيان در چين نفوذ نمود و هم معمارى چينى در ممالك اسلامى ، مخصوصا از سبك معمارى چينى چيزى كه بيشتر در ميان مسلمين تأثير كرده يكى شكل گنبدها است كه در مقابر و مساجد كاملا از معابد چينى و بودائى تقليد شده ديگر استعمال رنگ آبى شفّاف در كاشىكارى و پوشاندن خارج گنبدها از\r\n\r\n","description":"","footnote":"","page_name":" 619 ","page_number":1012},
  {"content":"\r\n\r\nكاشيهاى كبود برّاق .\r\nامّا از آثار و ابنيهء عهد ايلخانان آنچه هنوز بجاست اگرچه به حال خرابى است و قسمت عمده آنها محو شده ابنيهء ذيل قابل اعتناست :\r\n1 - مقبرهء معروف بمقبرهء دختر هولاگو در مراغه ،\r\n2 - بقاياى رصدخانهء مراغه ،\r\n3 - مسجد ورامين از اولجايتو ،\r\n4 - قسمتى از مسجد جامع اصفهان از اولجايتو ،\r\n5 - گنبد سلطانيّه از اولجايتو ،\r\n6 - بنائى از ابو سعيد در مراغه ،\r\nدر ميان اين ابنيه آنكه از همه مهمّتر و در عصر ايلخانان آخرى در عالم شهرتى بسزا داشته و هنوز نيز قسمت مهمّى از آن برپاست گنبد سلطانيّه يعنى مقبرهء سلطان محمّد اولجايتوست كه آن ايلخان به شرحى كه سابقا گفتيم آن را خود در حيات خويش در ضمن بناى شهر سلطانيّه كه از 705 تا 713 طول كشيده ساخته است .\r\n\r\n","description":"","footnote":"","page_name":" 620 ","page_number":1013},
  {"content":"\r\n\r\n\r\nفصل نهم ظهور امير تيمور و تشكيل سلسله گوركانيان\r\n\r\nاوضاع ماوراء النهر مقارن ظهور امير تيمور\r\nدر تقسيم ممالك چنگيزى چنان كه در آخر فصل فصل دوّم گفتيم ممالك سابق قراختائيان و ماوراء النّهر سهم جغتاى گرديد « 1 » و جغتاى در ايّام خانى اوگتاى با اينكه از برادر بزرگتر بود هيچگاه از حكم او سرنپيچيد و هميشه مقام قاآنى اوگتاى را بر خود و اولوس خويش تصديق داشت و ممالك خود را بدستيارى يكى از رؤساى قبيلهء برلاس كه قراجارنويان باشد اداره مىنمود . مورّخين تيمور نسب اين كشورگشا را از جانب پدر به اين امير قراجارنويان برلاس ميرسانند و قراجار را جدّ پنجم تيمور ميدانند .\r\nفرزندان جغتاى كه سلسلهء ايشان را خانان جغتائى يا اولوس جغتاى ميگويند مدّت 136 سال ( از 624 تا 760 ) بر ماوراء النّهر و قسمتى از خوارزم و كاشغر حكومت داشته‌اند و ايشان كه قريب سى نفر بوده و در ميان آنان دو تن از اولاد اوگتاى هم تصادفا بخانى اولوس جغتاى رسيده‌اند ذكرى بخصوص در تاريخ ندارند جز چند نفر كه در ايّام ايلخانان از طريق دربند يا خراسان بايران حمله‌ور گرديده مانند براق ( 663 - 668 ) كه در عهد اباقا بايران تاخته و براق اوّل خانى است از اولوس جغتاى كه قبول اسلام كرده ليكن رعاياى او اين عمل خان خود را نپسندند و چون براق مرد اكثر بكيش سابق برگشتند .\r\n\r\n\r\n","description":"","footnote":"\r\n( 1 ) - رجوع كنيد بصفحه 48\r\n","page_name":" 621 ","page_number":1014},
  {"content":"\r\n\r\nيكى از جانشينان براق يعنى ترمشيرين ( 722 - 727 ) بدين اسلام گرويد اين بار بر خلاف گذشته اكثر اولوس جغتاى بآيين محمّدى درآمدند و از اين تاريخ ببعد اسلام مذهب رسمى خانان ماوراء النّهر و مغولان آن سرزمين گرديد .\r\nدر اوايل نيمهء اوّل قرن هشتم خانان اولوس جغتاى سخت ضعيف شدند و اختيار كارها از حدود 746 بدست يكى از رؤساى قبيلهء برلاس كه امير قزغن نام داشت افتاد و امير قزغن بميل خود خانان اولوس جغتاى را نصب و عزل ميكرد و پس از او پسرش امير عبد الله همين قدرت و عنوان را پيدا كرد تا آنكه امير حاجى برلاس از نوادگان قراجارنويان و امير بيان سلدوز امير عبد اللّه و خان تحت الحمايهء او هر دو را كشتند و خود زمام كارها را در دست گرفتند ليكن چنان كه بايد از عهدهء ادارهء امور برنيامدند و ماوراء النّهر دچار هرج‌ومرج گرديد و در هر گوشه‌اى سركشى سر بشورش و عصيان برداشت .\r\nرسيدن خبر انقلابات ماوراء النّهر بكاشغر كه شعبهء ديگرى از خانان اولوس جغتاى بر آنجا سلطنت داشتند تغلق تيمور پادشاه آنجا را كه از نوادگان براق خان بود بلشكركشى بماوراء النّهر واداشت و تغلق تيمور دو بار يكى در 761 ديگر در 763 به اين سرزمين لشكر آورد و در بار دوّم امير بيان سلدوز را كشت و ماوراء النّهر را مسخّر ساخته ادارهء آنجا را بپسر خود الياس خواجه سپرد و الياس خواجه تا 765 كه او را تيمور و امير حسين نوادهء امير قزغن از ماوراء النّهر راندند بر اين ديار حكومت داشت .\r\n\r\nاصل و نسب تيمور\r\nتيمور پسر امير ترغاى است و نسب او را مورّخين بخاندان چنگيز رسانده‌اند ولى صحّت اين ادّعا معلوم نيست حتّى در اينكه امير قراجارنويان برلاس نيز جدّ پنجم او باشد حرف ميرود .\r\nتيمور بتاريخ شعبان 736 يعنى قريب پنج ماه بعد از فوت سلطان ابو سعيد بهادر خان در يكى از قراى شهر كش ( شهر سبز حاليّه در جنوب سمرقند بر سر راه بين اين شهر و بلخ ) متولّد شده و ايّام خردسالى را در ميان طايفهء برلاس كه اقرباى اجدادى او\r\n\r\n","description":"","footnote":"","page_name":" 622 ","page_number":1015},
  {"content":"\r\n\r\nاو بودند بسر برده است و بآداب شكار و سوارى و تيراندازى كه شغل عمدهء افراد ايلات بيابان‌گرد جنگجو است آشنائى پيدا كرده تا سوارى ماهر و تيراندازى دلير شده و چون همّتى بلند داشته است سر به اين مقامات فرونياورده و قدم در راه جاه‌طلبى و رياست خواهى گذاشته است .\r\nچنين نقل كرده‌اند كه جدّ امير تيمور نسبت بطايفهء صلحا و فقرا اظهار كمال اخلاص مىنمود و انن حال يعنى ارادت‌ورزى به اين طايفه در خانوادهء او باقى بود چنان كه امير تيمور نيز از همان اوان حال نسبت بزهّاد و پيران سلسلهء فقر اخلاص ميورزيد و غالبا به خدمت ايشان ميرسيد و از آنان طلب همّت ميكرد .\r\nاوايل زندگانى امير تيمور درست معلوم نيست و قريب بيقين است كه در اين ايّام چون او هنوز شهرتى نداشته و بزندگانى عادى ايلياتى سرميكرده تاريخ او واقعهء معتبرى را متضمّن نبوده تا كسى بضبط آن اعتنا كند . تنها از حدود سال 761 است كه وقايع تاريخى مربوط بتيمور مرتبا يادداشت شده و سال بسال آن معلوم و مضبوط است .\r\nدر سال 762 كه تغلق خان بار اول بلشكركشى بماوراء النّهر قيام نمود امير تيمور در دستگاه امير حاجى برلاس بود و چون امير حاجى از جلوى تغلق تيمور خان بخراسان گريخت تيمور نيز با او همراه شد . اندكى بعد تيمور بماوراء النّهر برگشت و به خدمت تغلق تيمور خان پيوست . خان كاشغر حكومت شهركش را كه ارثا در دست رؤساى طايفه برلاس بود بتيمور واگذاشت و چون تغلق تيمور بمراجعت بكاشغر مجبور گرديد تيمور در قلمرو حكومتى خود مستقلّ شد و اندكى بعد سلطهء خود را بر غالب نقاط ماوراء النّهر بسط داد .\r\nدر اين ايّام امير حسين قزغنى كه از كشته شدن عمّ خود بدست امير بيان سلدوز غمگين و درصدد كشيدن انتقام اين حركت از او بود به يارى جمعى از امراى بانفوذ ماوراء النّهر امير بيان را شكست داد و به سمت بدخشان منهزم ساخت . امراى\r\n\r\n","description":"","footnote":"","page_name":" 623 ","page_number":1016},
  {"content":"\r\n\r\nمزبور امير حسين را بفرمانفرمائى ماوراء النّهر برگزيدند و هر كدام تحت امر او بحكومت ناحيه‌اى منصوب شدند از آن جمله تيمور هم در كش مقرّ اجدادى خود مستقرّ گرديد و چون در اين تاريخ امير حسين خواهر خود را بزوجيّت بتيمور داد و او را بدامادى اختيار نمود تيمور را از اين زمان ببعد تيمور گوركان يعنى تيمور داماد گفتند و بعضى نيز معتقدند كه چون تيمور بعدها دختر تغلق تيمور را به عقد خود درآورد لقب گوركان ( يعنى داماد ) از آن وقت بر نام او اضافه شده .\r\nاز آنجا كه اوضاع ماوراء النّهر قرين آرامش نشد و امراى مدّعى پيوسته معارض يكديگر بودند تغلق تيمور خان بار ديگر در 763 به اين خطّه لشكر آورد ، امير بيان را كشت و امير حسين را فرارى كرد و حكومت ماوراء النّهر را بپسر خود الياس خواجه واگذاشت و تيمور همچنان بركش بحكومت بجا ماند .\r\nامير تيمور پس از چندى بعلّت اجحافات امراى زيردست الياس خواجه و قصدى كه در استيلاى بر ماوراء النّهر داشت با امير حسين متوارى همدست شد و بخوارزم حمله برد امّا چون مغلوب شد با امير حسين بخراسان گريخت و پس از گرفتارى بدست تركمانان حدود ابيورد و برگشتن بسمرقند و پنهان زيستن در آن حدود عاقبت بخراسان برگشت با امير حسين هر دو به خدمت ملك معزّ الدّين حسين كرت پيوستند .\r\nچون تغلق تيمور تسليم آن دو امير را از ملك معزّ الدّين خواست تيمور و امير حسين بقندهار گريختند و از آنجا بسيستان آمدند . والى سيستان بحيله بر سر ايشان تاخت و در اين گيرودار بود كه تيمور چند زخم برداشت از جمله پاشنهء پاى و شانه دست راست او مجروح شد و دو انگشت آخرين از همان دست او ساقط گرديد و پاى راستش چنان صدمه ديد كه هيچوقت به حال طبيعى برنگشت و از اين سبب تيمور همهء عمر مىلنگيد و به همين مناسب است كه او را تيمور لنگ خوانده‌اند .\r\nپس از التيام جراحات تيمور اين امير و حسين قزغنى پس از جمع سپاهيان و يارانى نواحى درگز و ترمذ و بلخ و بدخشان و كش را از دست عمّال الياس خواجه گرفتند و چون در همين ايّام خبر فوت تغلق تيمور و عزم الياس خواجه بمراجعت بكاشغر\r\n\r\n","description":"","footnote":"","page_name":" 624 ","page_number":1017},
  {"content":"\r\n\r\nبه گوش ايشان رسيد قوى دل شده بر الياس خواجه حمله بردند و او را شكست داده بر ماوراء النّهر مسلّط آمدند و اگرچه الياس خواجه انتقام اين شكست را در سال 765 از تيمور و حسين گرفت و ايشان را به سمت بلخ فرارى نمود ليكن اين دو امير در 766 بار ديگر بر ماوراء النّهر مستولى شدند و دست تركان جغتائى بكلّى از اين ديار كوتاه گرديد .\r\nپس از استيلاى مجدّد بر ماوراء النّهر ما بين امير حسين و تيمور بهم خورد و چون خواهر امير حسين زوجهء تيمور هم در همين اثنا مرد و رشتهء قرابت سببى بين اين دو امير نيز قطع گرديد تيمور علنا بر حسين قيام كرد و لشكر به قصد او كشيد امّا دچار خيانت شد و ناچار بابيورد گريخت و كشمكش بين تيمور و حسين تا سال 769 برقرار بود تا آنكه امير حسين بتوسّط علماى تاشكند و خجند تيمور را از طرف خود مطمئن ساخت و طرفين صلح كردند ليكن اين صلح هم دوامى نكرد چه هر دو طرف نسبت به يكديگر بدگمان بودند تا آنكه عاقبت در 771 امير حسين بكلّى تسليم تيمور گرديد و از رياست و فرماندهى به شرط تأمين جان خود دست كشيد . تيمور هم به ظاهر او را امان داد ولى در اطراف بلخ امراى او در اوايل رمضان اين سال امير حسين و دو پسرش را كشتند و ماوراء النّهر از اين زمان ببعد بلامنازع مسخّر و مطيع امير تيمور گوركان گرديد . تيمور در دوازدهم رمضان 771 بسمرقند وارد شد و از امرا و بزرگان و علما قوريلتائى تشكيل داد و اگرچه در اين تاريخ رسما عنوان سلطنت اختيار نكرد و نام سلطنت را بر يكى از شاهزادگان اولوس جغتاى يعنى سيورغتمش گذاشت ليكن رمضان 771 را بايد ابتداى استقلال امير تيمور دانست .\r\n\r\nلشكركشى بخوارزم 773 - 781\r\nخوارزم در تقسيم ممالك چنگيزى سهم جوجى شد و بعد از او فرزندان وى بر آنجا سلطنت ميكردند .\r\nاولوس جغتاى بعدها آن سرزمين را گرفتند و بقلمرو خود ضميمه ساختند .\r\nمقارن استقلال يافتن تيمور و جلوس سيورغتمش خان شخصى از قبيلهء قنقرات\r\n\r\n","description":"","footnote":"","page_name":" 625 ","page_number":1018},
  {"content":"\r\n\r\nبنام حسين صوفى بر خوارزم استيلا يافته بود تيمور به اين عنوان كه آن ناحيه نيز جزء ديوان اولوس جغتاى است بحسين صوفى پيغام فرستاد كه آنجا را بسيورغتمش وارث اين خاندان واگذارد . حسين صوفى نپذيرفت و تيمور بلشكركشى بخوارزم مجبور شد .\r\nتيمور در فاصلهء سنوات 773 و 781 چهار بار لشكر بخوارزم برده . بار اول حسين مغلوب شد و از غصّه مرد و تيمور حكومت خوارزم را بپسر حسين سپرد ولى چون اين پسر نيز چندى بعد عصيان كرد تيمور بسركوبى او رفت و او را مطيع ساخت . بار سوّم در 777 و بار چهارم در 780 لشكر به اين ناحيه كشيد و در دفعهء اخير پس از سه ماه و نيم محاصره آنجا را در اوايل 781 گرفت و خراب كرد و خطّهء خوارزم ضميمهء ممالك تيمورى گرديد .\r\n\r\nلشكركشى بمغولستان و دشت قبچاق در 776 - 779\r\nدر فاصله بين لشكركشيهاى بخوارزم تيمور در طرف مشرق و شمال شرقى ماوراء النّهر يعنى كاشغر و مغولستان و دشت قبچاق نيز چند بار تاخت‌وتاز كرده به اين معنى كه چون تغلق تيمور خان مرد يكى از امراى متنفّذ او قمر الدّين دوغلات بر كارها تسلّط كامل يافت و در كاشغر باستبداد بحكومت مشغول شد . تيمور از اين وضع استفاده نمود و از 776 تا 779 هر وقت كه از جانب خوارزم آسوده ميشد بسپاهيان و قلمرو قمر الدّين ميتاخت و در اين فاصله چند بار قمر الدّين را شكست داد و بدشت قبچاق منهزم نمود . تيمور در 787 دشت قبچاق يعنى ناحيهء بين سيحون و بحيرهء خوارزم و بحر خزر را تسخير كرد و شاهزاده‌اى از خاندان باتو را كه توقتمش نام داشت بر آنجا از خود سلطنت داد و بسمرقند برگشت .\r\n\r\nلشكركشيهاى تيمور بخراسان در 782 - 783 و 784 - 785\r\nپس از مرگ ملك معز الدّين كرت كه همواره با تيمور در حال دوستى و صفا بود پسرش ملك غياث الدّين پيرعلى بر خلاف سيرهء پدر چندان اعتنائى نكرد و در قوريلتائى كه اين امير در رمضان 771 در سمرقند تشكيل داد حاضر نشد . در سال 778 تيمور رسولى پيش غياث الدّين فرستاد و در\r\n\r\n","description":"","footnote":"","page_name":" 626 ","page_number":1019},
  {"content":"\r\n\r\nچنان موقعى كه او سرگرم جنگ خوارزم بود مراتب دوستى قديم بين خود و پدر غياث الدّين را يادآور شد . غياث الدّين اين بار فرستادهء تيمور را بگرمى پذيرفت و تيمور هم با دادن خواهرزادهء خويش بزوجيّت بپسر غياث الدّين اساس دوستى بين دو خاندان را مستحكم نمود .\r\nدر سال 782 اوضاع خراسان بشرحيكه در تاريخ سربداران ديده‌ايم سخت مغشوش بود و شاه شجاع و شاه منصور و امير ولى و غياث الدّين و خواجه على مؤيّد در آن ناحيه بكرّ و فرّ مشغول بودند تيمور اين وضع پريشان را براى تسخير خراسان بسيار مناسب ديد و چون ديگر از خوارزم وحشتى نداشت در اول تابستان 782 پسر چهارده سالهء خود ميرانشاه را با يك عدّه از بزرگان امراى خويش روانهء خراسان نمود و خود نيز بايشان پيوست و پس از آنكه در نيشابور لشكريان غياث الدّين كرت را مغلوب ساخت از راه خواف متوجّه هرات گرديد . ابتدا در نيمهء ذى الحجه حصار فوشنج ( غوريان حاليّه ) را گشود سپس پس از چهار روز محاصره هرات را نيز فتح كرد و بر ملك غياث الدّين دست يافت ، امّا او را بخشود و پس از ضبط خزاين ملوك كرت بنيشابور و سبزوار آمد . در اين نقطه خواجه على مؤيّد سربدارى به خدمت تيمور آمد و چون امير ولى هم كه در اين ايّام بر گرگان مستولى بود قبول اطاعت تيمور را گردن نهاد امير گوركانى ببخارا برگشت و به اين ترتيب لشكركشى اوّل او بخراسان خاتمه پذيرفت .\r\nموقعى كه امير تيمور بقشلاق در حدود بخارا بود كسان خواجه على سربدارى پيش او آمدند و خبر آوردند كه امير ولى و رئيس تركمانان حدود ابيورد و نسا با وجود قبول اطاعت تيمور اتّفاق كرده و مصمّم حملهء بسبزوارند . امير تيمور در آخر زمستان 784 به يارى خواجه على از بخارا عازم خراسان شد و غفلة حصار كلات را كه پناهگاه رئيس تركمانان بود گرفت سپس بدرخواست ملك غياث الدّين كه خود در ركاب تيمور بود حصار ترشيز را هم كه يكى از عمّال ياغى كرت در ضبط داشت مسخر ساخت و در همين محل بود كه مراسله‌اى از شاه شجاع داير بسپردن اولاد خود بتيمور\r\n\r\n","description":"","footnote":"","page_name":" 627 ","page_number":1020},
  {"content":"\r\n\r\nرسيد و تيمور به آن جوابى لايق داد .\r\nامير تيمور از ترشيز عازم مازندران شد ليكن امير ولى طلب امان كرد و تيمور بخراسان برگشت و از آنجا ملك غياث الدّين و برادر و پسر او را بعنوان حبس نظر پيش خود نگاه داشت و ديگر اجازهء مراجعت بهرات نداد و پس از برگشتن بسمرقند ايشان را با خود به آنجا برد و هرات را بعمّالى از جانب خويش واگذاشت . در سال 785 مردم هرات بر گماشتگان تيمورى شوريدند . ميرانشاه پسر تيمور سرداران خود را از خراسان بسركوبى هراتيان روانه كرد و خود نيز در دنبال آنان رفت و تيموريان دست بكشتار مردم هرات گذاشتند و از سرهاى ايشان كلّه مناره‌ها ساختند تيمور از شنيدن خبر شورش هرات چنان خشمناك شد كه ملك غياث الدّين و برادر و پسر او را در سمرقند كشت و در پائيز 785 عازم هرات گرديد و بار ديگر بقتل و مصادرهء اهالى بيچارهء آنجا پرداخت و پس‌نشاندن آتش غضب سيستان و بست را هم تا حدود سيستان مسلّم خود ساخت و بسمرقند برگشت .\r\n\r\nتسخير مازندران و استراباد در 786 - 787\r\nمازندران تا سال 750 در دست طبقه‌اى از ملوك باوند از شاهزادگان قديم ايرانى بود .\r\nدر اين تاريخ شخصى بنام افراسياب چلاوى آخرين پادشاه اين طبقه را كشت و خود فرمانروائى يافت .\r\nدر ايّام خروج افراسياب چلاوى يكى از سادات حسينى يعنى سيّد قوام الدّين مرعشى ( از فرزندان سيّد على مرعش از احفاد امام على زين العابدين ) در مازندران مورد احترام كلّى مردم بود . افراسياب چلاوى نيز در حلقهء مريدان او داخل شد تا شايد حركت زشتى را كه از او در قتل آخرين پادشاه باوندى سر زده بود بشكلى از ياد مردم بدر ببرد .\r\nارادت افراسياب چلاوى بسيّد قوام الدّين دوامى نكرد چه افراسياب كمى بعد سيّد را بزندان انداخت و چون او را رها نمود مريدان سيّد بيش از پيش شدند .\r\nعاقبت در جنگى كه بين سيّد و افراسياب در سال 760 درگرفت افراسياب\r\n\r\n","description":"","footnote":"","page_name":" 628 ","page_number":1021},
  {"content":"\r\n\r\nبقتل رسيد و سيّد قوام الدّين خود حاكم مازندران شد و سلسله‌اى تشكيل داد كه ايشان را سادات علويّهء قواميّه ميخوانند . سيّد قوام الدّين بدست پسران خويش از 760 تا 781 كه سال فوت اوست قسمت مهمّى از گيلان و فيروزكوه و كلارستاق و نور و كجور حتّى هزار جريب و قزوين را مطيع خود ساخت .\r\nسيّد قوام الدّين چهارده پسر داشت و چون او مرد پسر بزرگترش سيد كمال الدّين كه جانشين پدر نيز او بود باستراباد و گرگان يعنى قلمرو امير ولى حمله كرد و در 782 امير ولى را مغلوب و بخراسان منهزم كرد . در لشكركشى دوّم تيمور بخراسان پسر افراسياب چلاوى بانتقام خون پدر تيمور را بفتح مازندران خواند و چون تيمور از امير ولى نيز ناراضى بود به قصد برانداختن او و سادات قوامى در سال 786 به همين عزم از ماوراء النّهر بخراسان آمد و از آنجا بحدود كبود جامه ( در حوالى اشرف يا بهشهر حاليّه ) شتافت . امير تيمور امير ولى را در جنگلهاى كبود جامه شكست داد و در عقب او برى تاخت و در بهار سال 786 به قصد تسخير سلطانيّه كه در دست پسر سلطان احمد جلايرى بود به آنجا رفت و در اواخر سال بر قلعهء آن شهر نيز دست يافت در اوايل 787 تيمور بآمل و سارى حركت نمود اما سيّد كمال الدّين باطاعت به خدمت تيمور رفت و تيمور هم مازندران را همچنان بپسران سيّد قوام الدّين سپرد و بسمرقند رجعت نمود .\r\n\r\nيورش سه ساله 788 - 790\r\nامير ولى پس از حملهء تيمور بگرگان و رى ناچار بآذربايجان گريخت و در خدمت سلطان احمد جلاير داخل شد و پس از چندى از طرف او پيش عادل - آقا حاكم سلطانيّه آمد تا او را باطاعت سلطان جلايرى بخواند و به يارى او بخراسان بتازد امّا از اين مأموريّت نتيجه‌اى نگرفت و بتبريز برگشت و از جانب سلطان احمد بحكومت آن شهر منصوب گرديد .\r\nمقارن همين اوقات توقتمش خان كه او را تيمور بسلطنت دشت قبچاق رسانده بود از راه دربند بتبريز حمله آورد و آن شهر را از دست امير ولى گرفت و بباد يغما داد و پس از مدّتى قتل و غارت بدشت قبچاق برگشت و در اين تاريخ سلطان احمد\r\n\r\n","description":"","footnote":"","page_name":" 629 ","page_number":1022},
  {"content":"\r\n\r\nدر بغداد بود .\r\nرسيدن خبر اين حوادث بامير تيمور او را به حركت به سمت ايران واداشت .\r\nامير گوركانى در سال 788 از جيحون گذشت و تا سه سال در ولايات مختلفهء اين طرف آن شطّ بجنگ و كشتار و تاخت‌وتاز اشتغال داشت . اين لشكركشى امير تيمور را كه سه سال طول كشيده مورّخين معاصر او يورش سه ساله خوانده‌اند .\r\nقبل از وصول تيمور بخراسان عادل آقا بكمك امرا و سپاهيان ميرانشاه بن تيمور همدان را مسخّر كرد و تبريز را از دست كسان احمد جلاير گرفت و در گرمرود آذربايجان بر امير ولى دست يافت و او را كشت . امير تيمور خود را بعجله بمازندران رساند و پس از آنكه سيّد كمال الدّين قوامى و خواجه على سربدارى به خدمت او رسيدند بلرستان بدفع ملك عزّ الدّين لر ( 750 - 804 ) رفت و در حمله‌اى كه بخرّم آباد برد خواجه على مؤيّد آخرين امراى سربدارى زخم برداشت و هلاك شد و تيمور بعد از اسير كردن ملك عزّ الدّين چون شنيد كه سلطان احمد جلاير از بغداد به قصد تبريز حركت كرده پسر خود ميرانشاه را به آن سمت فرستاد و خود نيز رهسپار آن شهر گرديد . سلطان احمد تبريز را رها كرد و ببغداد برگشت و تيمور بلامنازع بر آنجا دست يافت سپس در آخر تابستان 788 ارمنستان را تسخير نمود و بيك حمله تفليس را مسخّر خود نمود و پادشاه آنجا را بقبول اسلام واداشت و شروان را هم با گرفتن اطاعت از امير آن تحت تبعيّت خود آورد .\r\nدر اوايل بهار 789 توقتمش خان بار ديگر بارّان و آذربايجان لشكر فرستاد ميرانشاه بامر پدر ايشان را بدربند عقب زد و از آن گروه اسيران بسيار گرفت تيمور همگى را خلعت داد و پيش توقتمش خان بازگردانيد و بتوسط ايشان سوابق خدمت خود را نسبت به آن خان يادآور شد و او را به ترك مخالفت خواند .\r\nبعد از فتح آذربايجان و گرجستان و شروان امير تيمور بلاد ارمنستان مثل بايزيد و ارزنة الروم و ارزنجان را نيز گرفت و ميرانشاه را بتعقيب قرامحمّد قراقويونلو رئيس تركمانان حدود وان و بايزيد فرستاد و قرامحمّد گريخت و تيمور شهر\r\n\r\n","description":"","footnote":"","page_name":" 630 ","page_number":1023},
  {"content":"\r\n\r\nوان را هم پس از 27 روز محاصره گشود و باذربايجان مراجعت نمود .\r\nدر ابتداى يورش سه ساله امير تيمور بموجب وصيّت شاه شجاع در سپردن اولاد خود به او مراسله‌اى بسلطان زين العابدين پسر و جانشين شاه شجاع نوشت و او را به خدمت خواست . سلطان زين العابدين اعتنائى به اين دعوت نكرد و بفرستادهء تيمور هم اجازهء برگشت نداد . امير تيمور از اين حركت در غضب رفت و به قصد تنبيه سلطان زين العابدين از راه همدان و گلپايگان خود را باصفهان رساند . علماى اصفهان از تيمور امان خواستند و تعهد كردند كه مالى به اين عنوان تسليم تيمور كنند . تيمور پذيرفت و جمعى از امراى خود را براى گرفتن آن مال بداخلهء شهر فرستاد . اين جماعت در تحصيل مال بمردم اصفهان تعدّى بسيار كردند و از تعرّض بعرض و ناموس اهالى نيز خوددارى ننمودند . مردم بشورش سربرداشتند و محصّلان و گماشتگان تيمورى را ببدترين احوال كشتند و غوغاى عظيمى در اصفهان برپا شد . تيمور مقارن غروب آفتاب باصفهان حمله برد و تا فرداى آن روز باعامّه مىجنگيد و چون به شهر وارد شد حكم قتل‌عام آنجا را صادر نمود و امر كرد كه 000 ، 70 سر از كشتگان جمع آورده به او تحويل دهند ، مأمورين نيز چنين كردند و بامر آن مرد خونخوار از آنها در شهر كلّه مناره‌ها ساختند چنان كه در نصف حصار شهر اصفهان بيست و هشت مناره از 1500 سر و در نصف ديگر اندكى كمتر از همين مقدار مناره برپا شد .\r\nبعد از واقعهء جانسوز اصفهان امير خونخوار گوركانى عازم شيراز شد و زين العابدين مظفّرى بشرحيكه در احوال او گذشت از ترس گريخته بشوشتر بپناه شاه منصور رفت و در آنجا بدست او محبوس و مقيّد گرديد . امير تيمور بىزحمت در اواخر سال 789 بشيراز وارد شد و چون در اين اوان خبر عصيان توقتمش خان به او رسيد ممالك مظفّرى را بين شاه يحيى و عماد الدّين احمد ابو اسحق نبيرهء شاه شجاع قسمت كرده بعجله بسمرقند تاخت .\r\n\r\nكشمكش بين تيمور و توقتمش ( 790 - 793 )\r\nدر ايّام يورش سه ساله قمر الدّين دو غلات جهت كشيدن انتقام شكستهاى سابق پيش توقتمش خان رفت و به او قبولاند كه با هم از\r\n\r\n","description":"","footnote":"","page_name":" 631 ","page_number":1024},
  {"content":"\r\n\r\nدو طرف ممالك تيمورى را مورد تعرّض قرار دهند .\r\nقمر الدّين از طرف فرغانه و توقتمش از طرف بخارا ماوراء النّهر را در سال 790 طرف حمله قرار دادند و اهالى خوارزم هم بتحريك توقتمش بر كسان تيمور شوريدند امّا قمر الدّين از عمر شيخ پسر تيمور شكست يافت و توقتمش هم چون خبر مراجعت تيمور را شنيد بدشت قبچاق گريخت . تيمور بخوارزم رفت و چنان آن شهر را ويران نمود كه در سراسر آن ديوارى كه كسى در سايهء آن بياسايد برپا نماند و بر سراسر فضاى ويران آن جو كاشتند و تا 793 كه بار ديگر تيمور امر به تعمير آنجا داد احدى در آن ساكن نبود . در اواخر همين سال 790 سيورغتمش خان كه تيمور او را در 771 بسلطنت ماوراء النّهر برگزيده بود فوت كرد . امير گوركانى هم به ظاهر براى رعايت حقوق اولوس جغتاى پسر سيورغتمش محمود خان را بسلطنت برداشت .\r\nدر زمستان 791 توقتمش خان بار ديگر بماوراء النّهر حمله آورد امّا اين بار هم از عمر شيخ شكست يافت و تيمور بتعقيب او راه مغولستان و دشت قبچاق را پيش گرفت و پس از تاخت‌وتازهائى در آن حدود بسمرقند برگشت و پس از تهيهء اسباب يورشى قطعى بدشت قبچاق در نيمهء صفر 793 به آن سرزمين حركت نمود و در 15 رجب همين سال در ساحل يسار شطّ اتل ( ولگا ) توقتمش را به سختى مغلوب نمود و با غنايم و اسراى بسيار بپاىتخت خود مراجعت نمود .\r\n\r\nيورش پنج ساله ( 794 - 798 )\r\nپس از مراجعت از سفر دشت قبچاق تيمور حكومت خراسان را بميرانشاه و ايالت غزنين و كابل را بنوادهء خود پيرمحمّد واگذاشت و بعد از نجات از ناخوشى سختى كه او را عارض شده بود در رمضان 794 به قصد خواباندن شورشهائى كه در ايران برخاسته بود به اين سمت عازم شد و پنج سال در اين حدود تركتازى ميكرد . جنگهاى اين دورهء تيمور را يورش پنج ساله ميگويند . تيمور در قدم اول بگرگان و مازندران آمد و چون اين بار سيّد كمال الدّين قوامى طريق عصيان رفت او و يارانش را مغلوب كرد و سيّد را در كشتى بخوارزم فرستاد و پس از گذراندن\r\n\r\n","description":"","footnote":"","page_name":" 632 ","page_number":1025},
  {"content":"\r\n\r\nزمستان در مازندران در صفر 795 از راه رى و سلطانيّه و كرهرود ( سلطان آباد عراق ) بشوشتر رفت و شاه منصور مظفّرى كه در اين تاريخ در آن حدود استقلالى داشت از جلوى تيمور بشيراز گريخت و تيمور بتعقيب او راه اين شهر را پيش گرفت .\r\nبه تفصيلى كه در احوال شاه منصور ديده‌ايم تيمور در جنگى سخت در نزديكى شيراز امير دلاور مظفّرى را كشت و سلسلهء آل مظفّر را برانداخت و فارس را بعمر شيخ سپرده خود باصفهان آمد و پس از چند روز اقامت در آنجا بعزم جنگ با سلطان احمد جلاير و قرامحمّد قراقويونلو عازم آذربايجان و عراق عرب گرديد .\r\nامير تيمور قرامحمّد را مغلوب و آق‌قويونلويان را به سختى منهزم ساخت و در شوّال 795 به قصد بغداد حركت كرد .\r\nسلطان احمد كه تاب مقاومت نداشت بغداد را رها كرده بشام گريخت و تيمور بدرخواست مردم بغداد بفتح قلعهء تكريت كه در آن تاريخ آشيانهء فساد براى عابرين و كاروانيان شده بود رفت و به زحمت زياد آنجا را گشود و از سر مدافعين آنجا كلّه مناره‌ها ساخت و بعد از مطيع كردن واسط و بصره به طرف الجزيره رهسپار گرديد . در اين سفر بتاريخ ربيع الاوّل 796 عمر شيخ كه بملاقات پدر مىآمد در چهار منزلى بغداد بتير مردم آنجا بقتل رسيد ، تيمور هم پسر او پيرمحمّد را بجاى پدر بحكومت فارس فرستاد .\r\nتيمور بقيهء سال 796 را بگشودن بلاد ارمنستان و گرجستان و سركوبى تركمانان اشتغال داشت و زمستان را براى ييلاق بعراق عرب آمد و در همين هنگام بود كه خبر هجوم مجدّد توقتمش خان بدربند و ارّان رسيد و تيمور بشتاب تمام به آن سمت شتافت و از آنجا بدشت قبچاق حمله برد .\r\nدر اين سفر كه در ربيع الثانى سال 797 شروع شده تيمور در كنار نهر ترك در شمال قفقازيه توقتمش را بار ديگر شكست داد و بدنبال او از ولايت چركس و قزّاق گذشت و در روسيّه داخل شد و شهر مسكو را نيز گرفت و بعد از غارت آن نواحى بآذربايجان مراجعت نمود سپس بخواباندن شورشهائى كه در غياب او در نهاوند و سيرجان\r\n\r\n","description":"","footnote":"","page_name":" 633 ","page_number":1026},
  {"content":"\r\n\r\nو يزد و آذربايجان برپا شده بود پرداخت آنگاه حكومت آذربايجان را بميرانشاه سپرد و خود در شوّال 798 بسمرقند عازم گرديد و سال بعد خراسان و هرات را هم بپسر ديگر خود شاهرخ واگذاشت .\r\n\r\nفتح هندوستان در 801\r\nبعد از مراجعت تيمور از يورش پنج ساله ابتدا خيال او اين بود كه به طرف ختا و ختن يعنى ماوراء كاشغر و چين اصلى حمله ببرد امّا معلوم نيست بچه علّت در آن تاريخ فتح هندوستان را مقدّم دانست و بنام جهاد با كفّار آن ديار در غرّهء ذى الحجهء سال 800 بكابل آمد و پس از سركوبى افغانان حدود كوه سليمان از درهء خيبر گذشت و در اوايل سال 801 از سند عبور نمود\r\nسلطنت سند و پنجاب در اين تاريخ در دست سلطان محمود دوم از ملوك تغلقيّه يعنى سلسلهء پسران محمّد تغلق بود كه در دهلى مقر داشت .\r\nچون تيمور از شطّ سند گذشت ابتدا بتسخير قلعهء بطنير از مهمترين قلاع پنجاب همّت گماشت و پس از شش روز عاقبت آنجا را در 27 صفر فتح كرد و قريب 000 ، 10 نفر از هندوان را كشت سپس راه دهلى را پيش گرفت لشكريان تيمور و سلطان محمود در هفتم ربيع الثانى 801 در محل پانىپت در نزديكى دهلى روبرو شدند و در اين جنگ كه غلبهء كلى با تيمور شد قريب 000 ، 100 نفر از مردم هند بدست ياران تيمور بقتل رسيدند و سلطان محمود بدهلى گريخت و تيمور در دهم آن ماه بر دهلى دست يافت و لشكريان او بغارت آن شهر پرنفايس دست زدند و تا پانزده روز در آنجا بودند . در اين موقع تيمور بر اثر رسيدن خبر طغيانهائى كه در ايران روى كرده بود بشتاب دهلى را ترك گفت و پس از تقسيم بلاد ملوك تغلقيّه بين سران سپاهى خويش از راه افغانستان بسمرقند برگشت .\r\n\r\nيورش هفت ساله ( 802 - 807 )\r\nدر موقعى كه امير تيمور بسمرقند برگشته بود به او خبر رسيد كه پسرش ميرانشاه بر اثر سقوط از اسب در حين شكار اختلال دماغ پيدا كرده و به اين علّت هم حركاتى ناشايست از او\r\n\r\n","description":"","footnote":"","page_name":" 634 ","page_number":1027},
  {"content":"\r\n\r\nسرميزند و هم رعاياى مغلوبه در طرف گرجستان و آذربايجان و عراق به همين علّت قدم در جادّهء عصيان گذاشته‌اند . امير تيمور اسباب حملهء ديگرى را به سمت ايران و ممالك غربى تهيّه ديد و به اين حدود حركت كرد . اين لشكركشى كه يورش هفت ساله خوانده مىشود آخرين دورهء جنگهاى امير گوركانى است . در يورش هفت ساله تيمور در قدم اول بتبريز آمد و پس از تنبيه معاشرين و ندماى ميرانشاه و نظم اوضاع آنجا بسركوبى گرجيانى كه از موقع استفاده كرده و بآذربايجان تاخته بودند رفت و پس از بر سر جاى خود نشاندن گرجيان و تاخت‌وتاز در آن نواحى از آذربايجان به او خبر رسيد كه سلطان عثمانى بايزيد خان اول ( 792 - 805 ) از والى آن ناحيه بنام خود مال و خراج طلبيده . پس از تبادل مراسلاتى تهديدآميز از جانبين امير تيمور در اوايل محرّم 803 بجانب شهر سيواس از بلاد روم عازم گرديد و بعد از ده روز محاصره آنجا را گرفت و بر شهر ملطيه و سواحل جنوبى بحر سياه نيز دست يافت و اين نواحى را بجدّ تركمانان آق‌قويونلو يعنى قراعثمان بايندرى سپرد و خود راه شام را پيش گرفت .\r\nدر سال 795 يعنى در طىّ يورش پنج ساله موقعى كه تيمور در ايران بود سفيرى از جانب خود پيش سلطان مصر الملك الظّاهر برقوق از ممالك برجى فرستاد و نسبت به او اظهار دوستى كرد . الملك الظاهر فرستادهء تيمور را كشت و كوتوال يكى از قلاع ارمنستان را هم بتوسّط قرايوسف بن قرا محمّد تركمان اسير نمود و بمصر آورد و بزندان انداخت .\r\nامير تيمور پس از فتح ملطيه پيش پسر و جانشين الملك الظاهر يعنى الملك الناصر فرج ( 801 - 808 ) ايلچيانى فرستاد و رهائى كوتوال محبوس را از او خواست . ملك ناصر هم مانند پدر بدعوت تيمور وقعى نگذاشت بلكه ايلچيان او را نيز در زندان انداخت و چون اين خبر بتيمور رسيد چنان برآشفته شد كه حملهء بشام و مصر را از تعقيب سلطان عثمانى مهمتر شمرده از الجزيره يكسره بسوى حلب پيش راند و در نهم ربيع الاول 803 بحصار آن شهر رسيد و در يازدهم آنجا را گشود و پس از غارت آنجا و پانزده روز اقامت طريق دمشق را پيش گرفت .\r\n\r\n","description":"","footnote":"","page_name":" 635 ","page_number":1028},
  {"content":"\r\n\r\nدمشق در اين تاريخ مركز اردوى الملك النّاصر بود و اين سلطان با سپاهى گران بالتماس مردم شام از مصر بدمشق آمده بود . امّا او كه مرد ميدان امير تيمور نبود پس از مختصر جنگى از شام به سمت مصر گريخت و مردم دمشق از ترس قتل و غارت عام تسليم امير گوركانى شدند و تيمور بايشان امان داد امّا كمى بعد ببهانه‌هائى غير موجّه بغارت شهر دمشق كه مركز نفايس و بازار ثروت و كالاهاى گران قيمت بود امر داد و فتنهء بزرگى در آنجا برپا شد و در نتيجهء آن به آن شهر زيبا و مردم آن صدمات بسيار رسيد .\r\nبعد از فتح شام امير تيمور به سمت عراق برگشت تا ريشهء فساد سلطان احمد جلاير را كه هيچگاه درست مغلوب نشده و پيوسته با رعاياى خود بظلم و ستم معامله مينمود قلع كند و بغداد پاىتخت او را گرفته بممالك خود ضميمه سازد .\r\nدر ايّام گرفتاريهاى تيمور در هندوستان و لشكركشيهاى بگرجستان و سيواس و شام سلطان احمد جلاير به يارى قرايوسف تركمان موفّق شد كه بار ديگر بر الجزيره و بغداد دست يابد امّا چون بسيار ستم‌پيشه بود رعاياى او او را از بغداد راندند و سلطان احمد بموصل رفت و در آنجا با قرايوسف تحت حمايت بايزيد خان سلطان عثمانى ميزيست .\r\nتيمور با وجود مقاومت شديد والى بغداد آن شهر را در 27 ذى القعدهء 803 بحمله گرفت و بانتقام خون چند تن از سرداران او كه در طىّ محاصره بقتل رسيده بودند امر بقتل‌عام آنجا داد و 000 ، 20 سپاهيان همراه خود را مأمور كرد كه هريك سر يك تن بغدادى را جدا كرده به او تحويل دهند و ايشان نيز چنين نمودند و در اين واقعه بسيارى از ابنيه و مدارس و مساجد بغداد ويران گرديد .\r\nچون تيمور از فتح بغداد و ساير بلاد عراق فارغ شد براى گذراندن زمستان بقراباغ آمد و در آنجا اسباب كار خود را براى حمله بممالك روم و جنگ با بايزيد خان مهيّا ساخت .\r\n\r\n","description":"","footnote":"","page_name":" 636 ","page_number":1029},
  {"content":"\r\n\r\n\r\nجنگ انكوريه در 19 ذى الحجه 804\r\nبعد از مراجعت تيمور از عراق قرايوسف تركمان ببغداد حمله برد ليكن از ابو بكر نوادهء تيمور و والى عراق شكست خورد و بپناه سلطان بايزيد خان رفت و سلطان را بر آن داشت كه بآزار امراى آناطولى كه حمايت و تبعيّت تيمور را پذيرفته بودند بپردازد . سلطان بايزيد كه بفتوحات سابق خود در آناطولى مغرور شده بود با وجود شكست سيواس و فرصتى كه براى او در لشكركشى تيمور بشام و عراق پيش‌آمد ابدا بفكر تقويت سپاه و چارهء جلوگيرى از امير گوركانى نيفتاد حتّى تا سه روز قبل از جنگ در شكار بود و چون خواست بجلوى تيمور بشتابد بعلّت تدبيرى كه اين امير در بريدن راه آب بر روى همراهيان سلطان كرده بود قريب 5000 از لشكريان بايزيد از تشنگى جان سپردند .\r\nجنگ در نوزدهم ذى الحجهء 804 در جنوب غربى شهر انكوريه يا انقره ( همان آنكارا پاىتخت حاليّه تركيّه ) درگرفت و از صبح تا شب در گرماى تابستان طول كشيد . سلطان بايزيد با وجود مقاومت بسيار بعلّت گرماى هوا و تلف شدن تمام عساكر مجبور بفرار گرديد ولى اسير شد و تيمور او را باحترام پذيرفت و در پيش خود نگاه داشت و سلطان در اردوى تيمور بود تا در شعبان 805 جان سپرد .\r\nامير تيمور پس از فتح بلاد آناطولى خود را بازمير و كنار مديترانه رسيد و در اينجا فرستادهء الملك النّاصر فرج كه از فتوحات تيمور بوحشت افتاده بود پيش او آمد و تبعيّت مخدوم خود را نسبت بامير صاحبقران اظهار داشت و ملك ناصر از اين تاريخ قبول كرد كه بنام تيمور خطبه بخواند و سكّه بزند .\r\nامير تيمور پس از اين فتوحات بقراباغ برگشت و بعد از گذراندن زمستان در آن ناحيه رهسپار مازندران شد و ياغيان آن سرزمين را سركوبى كرد و در محرّم 807 پس از هفت سال بسمرقند برگشت .\r\nدر سال 805 يعنى در يورش بروم سلطان محمود خان بن سيورغتمش كه آخرين بازماندهء اولوس جغتاى بود و تيمور او را بسلطنت برداشته و ظاهرا بنام او شمشير\r\n\r\n","description":"","footnote":"","page_name":" 637 ","page_number":1030},
  {"content":"\r\n\r\nميزد مرد يابقولى بفرمان تيمور بقتل رسيد . تيمور ديگر بجاى او خانى برنگزيد و امر داد كه خطبه و سكّه را بنام او جارى سازند و در حقيقت از اين تاريخ است كه تيمور بمقام سلطنت رسيده .\r\n\r\nمرگ تيمور در 17 شعبان 807\r\nدر مراجعت بسمرقند تيمور چندين تن از نوادگان خود را زن داد و بشادى اين امر و فتوحاتى كه او را نصيب شده بود جشنهاى مفصّل گرفت و مهيّا شد كه براى فتح چين كه قبل از لشكركشى بهند نيز در خيال آن بود بلشكركشى به آن جانب بپردازد .\r\nبعد از تهيّهء 000 ، 200 پياده و همين اندازه سواره تيمور با چند نفر از سرداران و نوادگان خويش در 23 جمادى الاولى سال 807 بكنار سيحون حركت نمود . اتفاقا در اين سال زمستان بسيار سخت شد تيمور كه تازه از ناخوشى برخاسته بود در محلّ اترار ( فاراب قديم ) در كنار سيحون سرما خورد و چون در شرب عرق افراط كرده بود بحالى خطرناك بيمار افتاد و در آنجا بتاريخ 17 شعبان 807 بسن 71 جان سپرد و جسد او را بسمرقند آوردند و در آنجا دفن كردند\r\nدر اينكه امير تيمور يكى از بزرگترين فاتحين كشورگشا و از سرداران مدبّر و رشيد است حرفى نيست ولى در قساوت و سخت‌كشى و بيرحمى و حيله‌ورزى نيز كمتر نظير دارد . مقايسهء او با چنگيز چندان درست نيست چه چنگيز چنان كه ميدانيم علاوه بر جمع داشتن صفات لازمهء مملكت‌گيرى و لشكركشى به دو صفت مخصوص ممتاز است كه امير تيمور بكلّى از آنها خالى بود اوّل صفت ادارهء ممالك مفتوحه و رعايت عدالت و قانون و نظم و ترتيب دوّم عارى بودن از حس تعصب مذهبى و بىطرف بودن او در باب دين و آيين رعاياى مغلوبه در صورتى كه بهانه‌هاى تيمور در لشكركشى بهند و چين و غارت دمشق بهانه‌هاى مذهبى بود و در كشتار مغلوبين هميشه بين مسلم و عيسوى فرق ميگذاشت .\r\nهمين دو صفت كه در چنگيز وجود داشت و در تيمور نبود بر آن باعث آمد كه\r\n\r\n","description":"","footnote":"","page_name":" 638 ","page_number":1031},
  {"content":"\r\n\r\nدولت چنگيزى بر خلاف دولت تيمورى مدّتها بعد از مرگ مؤسّس آن دوام كند و اولاد چنگيز كشورهاى وسيعى را كه بدست او فتح شده و از اوقيانوس كبير تا مديترانه كشيده بود در كمال نظم و ترتيب تا قريب يك قرن تحت امر خود نگاه دارند در صورتى كه دولت تيمورى مثل دولت نادر پس از وفات مؤسّس آن يك‌باره از هم گسيخت و پس از تيمور هيچيك از جانشينان او نتوانستند آن ممالك را تحت نظم و ادارهء صحيحى حفظ كنند .\r\nوسعت ممالك تيمورى نسبت بممالك چنگيزى قدرى كمتر است زيرا كه اگرچه تيمور هندوستان و قسمتى از روسيّه را زيادتر از ممالك چنگيزى در تصرّف داشت ولى چون بفتح چين موفّق نيامد وسعت قلمرو او بممالك چنگيزى نميرسيد .\r\nاستبداد تيمور و عدم اعتناى او بامور ادارى ممالك خود نگذاشته است كه در زمان او وزراى بزرگى مثل ايّام سلاجقه و چنگيزيان بر روى كار بيايند كسانى كه در ايّام تيمور عنوان وزارت يا مشاغل ديوانى ديگر داشته‌اند همه مردمى گمنامند كه بيشتر منشيان مخصوص امير تيمور محسوب ميشده‌اند و هيچ نوع آثار كفايتى از ايشان در اداره ممالك مشهود نشده و اغلب ايشان را تيمور در نتيجهء اندك خلافى كه از آنان سرميزد بقتل ميرسانده است .\r\nماده تاريخ تولد و خروج و فوت امير تيمور\r\n سلطان تمر آنكه مثل او شاه نبود * در هفتصد و سى و شش آمد بوجود \r\n در هفتصد و هفتاد و يكى كرد خروج * در هشتصد و هفت كرد عالم بدرود \r\n\r\n","description":"","footnote":"","page_name":" 639 ","page_number":1032},
  {"content":"\r\n\r\n\r\nفصل دهم جانشينان تيمور ( 807 - 911 )\r\nامير تيمور چهار پسر داشت بشرح ذيل :\r\n1 - اميرزاده غياث الدّين جهانگير كه در اوايل امير تيمور در سمرقند مرد و از او دو پسر ماند اوّل سلطان محمّد كه سمت وليعهدى امير تيمور را داشت و در يورش دوم يعنى در شعبان 805 فوت كرد ، دوّم پيرمحمّد كه حكومت غزنه و هند و وليعهدى تيمور به او مفوّض بود و او دو سال بعد از فوت جدّ خويش بدست يكى از امراى خود بقتل رسيد .\r\n2 - اميرزاده معزّ الدّين عمر شيخ حكمران فارس ، اين پسر هم در حيات پدر چنان كه ديديم در چهار منزلى بغداد در 796 كشته شد .\r\n3 - اميرزاده جلال الدّين ميرانشاه حكمران آذربايجان و عراق و الجزيره كه در اواخر كار تيمور دچار پريشانى مغز شد و پس از پدر تا 810 باوجوداين حال بر قلمرو سابق حكمفرمائى داشت و عاقبت بشرحيكه خواهيم ديد در اين تاريخ اخير بدست قرايوسف تركمان كشته شد .\r\n4 - اميرزاده معين الدّين شاهرخ كه بهترين و مشهورترين چهار پسر امير گوركانى است و اوست كه پس از فوت پدر رسما بجاى او بسلطنت نشسته است .\r\nامير تيمور وقتى كه مرد سى و شش نفر بازماندهء ذكور از پسر و نواده داشت امير گوركانى براى آنكه بين بازماندگان او بر سر تصرّف اراضى نزاع درنگيرد در حيات\r\n\r\n","description":"","footnote":"","page_name":" 640 ","page_number":1033},
  {"content":"\r\n\r\nخويش ممالك خود را بين ايشان تقسيم نمود ليكن اين تدبير مؤثّر نيفتاد چه بلافاصله ما بين دو پسر زندهء تيمور يعنى ميرانشاه و شاهرخ و نوادگان عديدهء او جنگ درگرفت و دو پسر تيمور بتدريج هريك قسمتى از متصرّفات برادرزادگان خود را مالك شدند و از ممالك تيمورى دو دولت وسيع تشكيل دادند يكى دولت ميرانشاه و پسران او ابو بكر و محمد عمر در ايران غربى و عراق عرب و الجزيره و ارّان و گرجستان و ارمنستان ، ديگر دولت شاهرخ در خراسان و هرات و ماوراء النّهر . دولت ميرانشاه بعلّت سفاهت او و قيام پسرانش و قدرت آل جلاير و تركمانان قراقويونلو به زودى از ميان رفت در صورتى كه دولت شاهرخى در نتيجهء كفايت و عقل و كاردانى اين اميرزاده مدّتها دوام كرد و دربار شاهرخ و جانشينان او از بهترين مراكز علم و ادب و هنر گرديد و دورهء درخشان ديگرى بر اثر وجود او و فرزندانش در تاريخ تمدّن ايران پيش آمد .\r\n\r\n1 - و 2 - سلطان خليل و شاهرخ ( 807 - 850 )\r\nشاهرخ با اينكه در سال 799 از طرف پدر رسما بحكومت خراسان و سيستان و مازندران منصوب شده بود كمتر در قلمرو حكومتى خود اقامت داشت بلكه اكثر اوقات را در يورشها همراه پدر بود جز اينكه در مراجعت از يورش روم او را براى ادارهء حوزهء حكومتى خود بهرات روانه داشت و چون تيمور مرد شاهرخ در هرات مقيم بود . شاهرخ پس از اطّلاع از مرگ پدر همچنان در قلمرو خود ماند و چون مردى سليم النّفس و صلح‌خواه بود بهيچوجه درصدد مزاحمت برادر و برادرزادگان خويش برنيامد .\r\nامراى تيمورى كه در اترار مقيم بودند پس از مرگ مخدوم خود با اينكه تيمور پير محمّد پسر جهانگير را بوليعهدى نامزد كرده بود ميرزا خليل پسر ميرانشاه را كه در اردو بود بسلطنت برداشتند و او را در چهارم رمضان 807 در سمرقند بتخت سلطنت\r\n\r\n","description":"","footnote":"","page_name":" 641 ","page_number":1034},
  {"content":"\r\n\r\nتيمورى نشاندند و خيال ايشان اين بود كه تحت امر او لشكركشى بچين را تعقيب نمايند .\r\nانتخاب ميرزا خليل بسلطنت پيرمحمّد را بقيام بر پسر عمّ واداشت و او كه خود حاكم فارس و از دو برادرش ميرزا رستم و ميرزا اسكندر اوّلى اصفهان و دوّمى همدان را مالك بودند پس از شور با امراى خويش چنين تصميم گرفت كه علىرغم ميرزا خليل و پدر او ميرانشاه متوجّه ميرزا شاهرخ عمّ و شوهر مادر خود شود و او را بسلطنت بخواند . شاهرخ اين تكليف را پذيرفت و پيرمحمّد از جانب او بحكومت فارس باقى ماند و با نهايت كفايت و عدالت بادارهء آن قسمت و اشاعهء امن و عدل پرداخت .\r\nسلطنت ميرزا خليل در ماوراء النّهر باشكالات زيادتر خورد چه جماعتى از امرا و طرفداران وصيّت امير تيمور سر بمخالفت برداشتند و چون رفتار ميرزا خليل هم چندان پسنديده نبود شاهرخ بعزم تنبيه ميرزا خليل و گرفتن خزاين پدرى كه بدست او افتاده بود به سمت ماوراء النّهر حركت نمود خليل سفرائى پيش شاهرخ كه در بلخ بود فرستاد و اظهار اطاعت كرد و قسمتى از خزاين تيمور را پيش او فرستاد .\r\nشاهرخ هم سلطنت خليل را بر ماوراء النّهر تصديق نمود و بخراسان برگشت امّا پيرمحمّد دست از ادّعاى خود برنداشت و بسركوبى خليل لشكر بماوراء النّهر آورد ليكن مغلوب شد و بقندهار گريخت و درصدد لشكركشى ديگرى بود كه در آنجا بدست يكى از امراى خود كه سمت وزارت او را داشت در 809 بقتل رسيد .\r\nخليل پس از چندى بدست يكى امراى متنفّذ خود معزول و محبوس شد و خان كاشغر بر ماوراء النّهر استيلا يافت . شاهرخ براى اصلاح كار اين خطّه خود بماوراء النّهر رفت و ميرزا خليل را بحكومت عراق فرستاد و سلطنت ماوراء النّهر را در 812 بپسر خويش ميرزا الغ بيك واگذاشت . خليل همچنان در حكومت عراق بود تا آنكه در 814 جان سپرد .\r\nحكومت ايران غربى و الجزيره و عراق و ارّان و ارمنستان و گرجستان را چنان كه گفتيم تيمور در حيات خود بجلال الدّين ميرانشاه واگذاشته بود و چون\r\n\r\n","description":"","footnote":"","page_name":" 642 ","page_number":1035},
  {"content":"\r\n\r\nميرانشاه اختلال دماغ پيدا كرد تيمور دو پسر او ابو بكر و محمّد عمر را نيز در حكومت با پدر ايشان شريك نمود و اختيار تمام كارها را به محمّد عمر فرزند كوچك ميرانشاه سپرد . محمّد عمر كمى بعد برادر خود ابو بكر را دستگير كرد و بزندان سلطانيّه فرستاد و ميرانشاه هم بخراسان پناه برد .\r\nپس از چندى ابو بكر از سلطانيّه گريخت و به خدمت پدر آمد و او را بمراجعت بآذربايجان واداشت و در اينجا در جنگى كه در 24 ذى القعدهء 810 بين ايشان و قرايوسف تركمان درگرفت ميرانشاه بقتل رسيد و ابو بكر را هم مردم تبريز علىرغم محمّد عمر به آن شهر خواندند .\r\nمحمّد عمر كه يك سال قبل از قلمرو خود رانده شده و بپناه شاهرخ رفته بود بر عمّ خود شوريد و چون در جنگ مغلوب و مجروح شد در ذى الحجهء 809 مرد و ابو بكر هم پس از دو شكست از قرايوسف بكرمان گريخت و در آنجا در 810 بقتل رسيد . به اين ترتيب ميرانشاه و دو پسر او ابو بكر و محمّد عمر هر سه بفاصلهء كمى از ميان رفتند و پسر سوم ميرانشاه يعنى ميرزا خليل هم بشرحيكه گذشت در همين اوان از سلطنت ماوراء النّهر افتاد و در 814 در حكومت عراق مرد .\r\nشاهرخ در 810 پير پادشاه طغاتيمورى را به سختى مغلوب كرد و چون ما بين برادرزادگانش ميرزا اسكندر و ميرزا رستم و ميرزا بايقرا پسران عمر شيخ كه بر فارس و همدان و اصفهان حكومت داشتند نزاع روى كرد شاهرخ بآرام كردن ايشان رفت و در 817 اصفهان را از ميرزا اسكندر گرفت و حكومت آنجا را بميرزا رستم سپرد .\r\nرستم با وجود توصيهء شاهرخ برادر را ابتدا كور كرد و بعد در 818 كشت و چون ميرزا بايقرا نيز در شيراز از اطاعت شاهرخ سرپيچيده بود شاهرخ او را هم از آنجا راند و فارس را بپسر ديگر خود ابراهيم سلطان واگذار كرد .\r\nپس از مسلّم كردن ماوراء النّهر و گرگان و سيستان و كرمان و فارس و عراق عجم شاهرخ به خيال كشيدن انتقام قتل برادر خود ميرانشاه از تركمانان قراقويونلو در سال 823 عازم آذربايجان شد و قرايوسف بجلوى او آمد ليكن قبل از آنكه جنگ درگيرد\r\n\r\n","description":"","footnote":"","page_name":" 643 ","page_number":1036},
  {"content":"\r\n\r\nقرايوسف غفلة مرد و دو پسرش اسكندر و جهانشاه بجنگ با شاهرخ پرداختند و مغلوب شده رى را از دست دادند در جنگ دوّم كه در 832 و در جنگ سوّم كه در 838 اتّفاق افتاد هر دو بار باز غلبه با شاهرخ شد و در دفعهء سوم جهانشاه اطاعت شاهرخ را پذيرفت و از طرف او بحكومت آذربايجان منصوب شد و اسكندر گريخت .\r\nبعد از ختم كار تركمانان قراقويونلو شاهرخ ديگر بلشكركشى مهمّى نپرداخته و بقيّهء عمر او بآبادى و حفظ روابط دوستانه با ممالك اطراف مثل چين و هند و تبّت گذشته است .\r\nشاهرخ يكى از بهترين پادشاهانى است كه بر ايران سلطنت كرده چه او علاوه بر ديانت و تقوى و عدالت و صلح‌جويى بسيار بخشنده و علم‌دوست و ادب‌پژوه و هنرپرور و آبادكننده بوده و بسيارى از خرابيها كه بدست پدرش تيمور روى كرده بتوسط او مرمّت يافته است در مدّت چهل و سه سال سلطنت با اينكه هيچوقت به قصد كشورگشائى اقدام بجنگ نكرده هر وقت جنگى پيش آمده است با نهايت رشادت جنگيده و تقريبا در تمام نبردهاى خود نيز فاتح بوده است .\r\nخود او هم شعر ميگفت و هم خوش مينوشت و هرات در عصر او علاوه بر كتابخانهء بزرگى كه بامر شاهرخ در آنجا تأسيس يافته بود مركز اجتماع علما و ادبا و شعرا و خطّاطان و نقّاشان بود مخصوصا در عصر شاهرخ يك عدّه از بهترين كتب تاريخى زبان فارسى بتشويق و امر آن شاه هنردوست تأليف يافته و اين كار در عهد فرزندان نيز دنباله داشته و تا اوايل عصر صفوى كشيده شده است .\r\nاز زنان شاهرخ يكى كه گوهرشاد آغا بود نيز بانشاء آثار خير معروفست و او در هرات و مشهد طوس ابنيهء چندى ساخته كه مشهورتر آنها مسجد گوهرشاد ارض اقدس است .\r\n\r\n","description":"","footnote":"","page_name":" 644 ","page_number":1037},
  {"content":"\r\n\r\n\r\n3 - و 4 - ميرزا علاء الدّوله و ميرزا الغ بيك ( 850 - 853 )\r\nاز پنج پسر شاهرخ تنها يكى يعنى ميرزا الغ بيك بعد از پدر ماند بقيّه همه در حيات شاهرخ مرده بودند . غير از الغ بيك مشهورترين اين پسران غياث الدّين بايسنقر ( 799 - 837 ) است كه با وجود يكى دو مأموريّت بتبريز و استراباد چون مردى باذوق و هنرمند و خوشگذران و ادب‌دوست بود از كارهاى ملكى كناره گرفت و عمر خود را بجمع‌آورى كتاب و حشر با اهل هنر و ادب مصروف ساخت و دستگاه او محل اجتماع نقّاشان و خطاطان و سازندگان و شعرا و اهل ادب و فضل بود و خود او نيز در گفتن شعر مخصوصا در نوشتن اقسام خط بسيار ماهر بود و هموست كه بار ديگر كتاب شاهنامهء فردوسى را جمع‌آورى كرده و از آن شاهنامهء بايسنقرى را ترتيب داده است . وفات بايسنقر بتاريخ 7 جمادى الاولى 837 در هرات اتّفاق افتاده و او را در مسجد گوهر شاد مشهد به خاك سپرده‌اند .\r\nپس از رسيدن خبر مرگ شاهرخ بسمرقند الغ بيك بجاى پدر بتخت سلطنت نشست و اگرچه دورهء پادشاهى او طولى نكشيده امّا اين اميرزاده در مدّت 38 سال حكومت خود بر ماوراء النّهر ( 812 - 850 ) در سمرقند دربارى داشت نظير دستگاه پدر و برادر خويش بايسنقر و او كه مربّى اهل فضل و ادب و هنر بود خود نيز اقسام علوم رياضى را به خوبى ميدانست و قسمت عمدهء اوقات خويش را در رصدخانه‌اى كه در سمرقند ساخته بود ميگذراند و در 823 بدستيارى جمعى از فحول علماى رياضى و هيئت زمان مثل صلاح الدين موسى قاضىزادهء رومى و مولانا على قوشچى و غياث الدّين جمشيد كاشانى زيج معروف الغ بيكى را كه استخراج تقاويم تا اين اواخر بر آن اصل مبتنى است ترتيب داد .\r\n\r\n","description":"","footnote":"","page_name":" 645 ","page_number":1038},
  {"content":"\r\n\r\nامّا بر خلاف در امور سلطنتى چندان كفايتى از او ديده نشد چنان كه در زمان حيات پدر يعنى در 828 از مغولان ازبكى شكست يافت و در وقايع دورهء سلطنت نيز هيچوقت موفّق نبود .\r\nبمجرّد وصول خبر مرگ شاهرخ كه در حوالى رى وفات يافته بود نوادهء او ميرزا علاء الدّوله پسر بايسنقر در هرات خود را پادشاه خواند و بر پسر الغ بيك يعنى ميرزا عبد اللّطيف نيز دست يافت و او را بحبس انداخت . الغ بيك براى نجات پسر فرستادگانى به خدمت برادرزاده روانه داشت و با او صلح كرد . ميرزا علاء الدّوله بسلطنت هرات باقى ماند و ميرزا عبد اللّطيف را بسمرقند پيش پدرش روانه نمود .\r\nدر سال 852 الغ بيك به يارى پسران خويش علاء الدّوله را از هرات راند و علاء الدّوله بپناه برادر خويش ميرزا بابر بشيراز رفت و بهمراهى او بخراسان برگشت . اين بار الغ بيك پس از كشتار مردم هرات كه متّهم بمخالفت با او و جانبدارى از تركمانان قراقويونلو شده بودند براى جلوگيرى از ازبكان بسمرقند برگشت و ميرزا بابر بهرات آمد و بر تخت شاهرخ جلوس كرد و علاء الدّوله را كور نمود و او كه هنوز كاملا نابينا نشده بود تا سال 865 كه سال فوت اوست پيوسته به اين در و آن در ميزد تا عاقبت در كنار بحر خزر وفات يافت .\r\nدر سال 853 ميرزا عبد اللّطيف در بلخ بر پدر ياغى و در جنگى كه با او كرد غالب شد و الغ بيك بدست پسر اسير افتاد . عبد اللّطيف پدر را بتوسط يكى از خدمتكاران خود در دهم رمضان 853 پس از دو سال و هشت ماه سلطنت كشت . سال قتل ميرزا الغ بيك سال شروع تجزيهء كلّى ممالك تيمورى است چه اندكى قبل از آن ميرزا بابر هم بدست برادرانش از هرات رانده و فرارى شده بود و نوادگان تيمور هر كدام در گوشه‌اى از ايران و ماوراء النّهر با يكديگر بجنگ مشغول بودند و هيچكدام نيز لياقت و كفايت آنكه دولتى به اين بزرگى را تحت يك اداره درآورد و مدّعيّان را بجاى خود بنشاند نداشت .\r\n\r\n","description":"","footnote":"","page_name":" 646 ","page_number":1039},
  {"content":"\r\n\r\n\r\n5 - عبد اللّطيف ( رمضان 853 - ربيع الاول 854 )\r\nميرزا عبد اللّطيف پس از قتل پدر بيش از شش ماه سلطنت نكرد چه با اينكه خالى از ذوق و هيبت و سياست نبود ليكن بسخت‌كشى و تندخويى و بدگمانى شهرت داشت . نوكران پدرش روزى فرصت كردند و او را در 26 ربيع الاوّل در بيرون سمرقند بضرب تير كشتند و سر او را در مدخل مدرسه الغ بيك آويختند . در اين‌باره گفته‌اند :\r\n پدركش پادشاهى را نشايد * اگر شايد بجز شش مه نيابد \r\n\r\n6 - ميرزا عبد اللّه ( 854 - 855 )\r\nميرزا عبد اللّه پسر ميرزا ابراهيم سلطان بن شاهرخ است كه پس از قتل عبد اللّطيف در ماوراء النّهر بپادشاهى رسيد و او در به دو سلطنت بقيام ابو سعيد نوادهء ميرانشاه مبتلى گرديد ليكن به زودى او را مغلوب كرد . ابو سعيد بپناه ابو الخير خان پادشاه ازبكان رفت و از او يارى گرفت و در جمادى الاولى 855 در چهار فرسخى سمرقند ميرزا عبد اللّه را مغلوب و مقتول كرد .\r\n\r\n7 - ميرزا بابر ( 852 - 861 )\r\nبعد از فرار ميرزا بابر بن ميرزا بايسنغر از هرات از دست برادرش ميرزا\r\n\r\n","description":"","footnote":"","page_name":" 647 ","page_number":1040},
  {"content":"\r\n\r\nسلطان محمّد پس از مدّتى سرگردانى و جنگ عاقبت غالب شد و بار ديگر بسلطنت هرات برگشت و در اين بار پس از جنگ ديگرى برادر را كشت و تا هفت سال در خراسان و هرات سلطنتى باستقلال داشت ليكن عراق و فارس و كرمان را در 857 جهانشاه قراقويونلو از كف او بدر برد . وفات ميرزا بابر بسال 861 اتّفاق افتاده .\r\n\r\n8 - سلطان ابو سعيد ( 855 - 873 )\r\nميرزا سلطان ابو سعيد پسر ميرزا سلطان محمّد بن ميرانشاه است كه پس از كشتن ميرزا عبد اللّه بدستيارى ابو الخير خان اوزبك در 855 بسلطنت ماوراء النّهر نشسته است و او كه يكى از دختران الغ بيك را در عقد خود داشت بعد از شاهرخ تنها كسى است از دودمان تيمور كه روزگارى چند قسمت مهمّى از ممالك تيمورى را تحت يك اداره آورده و بفتوحات درخشانى نايل آمده است .\r\nابو سعيد پس از غلبه بر نوادگان شاهرخ هرات و غزنه و كابل و سيستان و كمى بعد خوارزم را بتصرّف خود آورد و در 872 چون جهانشاه قراقويونلو بدست اوزون حسن آق‌قويونلو بقتل رسيد و اوضاع ممالك او پريشان شد امراى عراق و كرمان و آذربايجان ابو سعيد را بسلطنت خود خواندند و ابو سعيد به قصد تصرّف آذربايجان بميانج آمد و اوزون از او طلب صلح كرد ليكن ابو سعيد با كمال غرور پيشنهاد او را نپذيرفت و از راه اردبيل بارّان تاخت . حسن بيك راه آذوقه را بر لشكريان ابو سعيد بست چنان كه در اردوى او قحط افتاد سپس حسن بيك در جنگى بر ابو سعيد غلبه نمود و ابو سعيد در حين فرار دستگير و در 25 رجب 873 پس از هجده سال سلطنت بقتل رسيد .\r\n\r\nشاهزادگان ديگر تيمورى\r\nپس از قتل ابو سعيد بار ديگر ايران و ماوراء النّهر در چنگال هرج‌ومرج\r\n\r\n","description":"","footnote":"","page_name":" 648 ","page_number":1041},
  {"content":"\r\n\r\nافتاد به اين معنى كه از طرفى ميرزا سلطان احمد ( 873 - 899 ) در ماوراء النّهر خود را پادشاه خواند و از طرفى ديگر آذربايجان و عراق را تركمانان آق‌قويونلو تحت امر خود آوردند و حسن بيك مؤسس اين سلسله ميرزا يادگار محمّد پسر ميرزا سلطان محمّد بن بايسنقر را بتسخير خراسان تحريك كردند و او با سلطان حسين ميرزا نوادهء بايقرا پسر عمر شيخ بن امير تيمور كه در اين تاريخ بر خراسان مستولى شده بود بجنگ پرداخت ليكن در 874 مغلوب شد . بار ديگر اوزون حسن به او كمك داد و اين بار غلبه با او شد و سلطان حسين ميرزاى بايقرا از جلوى او گريخت و يادگار محمّد وارد هرات شد . سلطان حسين ميرزا كمى بعد در محرّم 875 غفلة بر سر يادگار محمّد تاخت و او را در ماه صفر اين سال كشت و دودمان شاهرخ بقتل يادگار محمّد برافتاد .\r\nمقارن اين ايّام بشرحيكه در ضمن تاريخ صفويّه خواهيم ديد اوزبكان در ماوراء النّهر قدرت بسيار پيدا كرده و پس از برانداختن دولت تيمورى از آن خطه شروع بتجاوز بحدود خراسان نموده بودند بهمين‌جهت سلطنت سلطان حسين ميرزا كه از 875 تا 911 طول كشيده در آخر كار گرفتار هجومهاى ازبكان بخراسان شد اين سلطان در 911 از هرات بدفع ايشان حركت كرد ولى هنوز چند منزل نرفته بود كه بتاريخ شانزدهم ذى الحجهء اين سال مرد و پسران او كه مغلوب ازبكان شدند بخراسان و آذربايجان و فارس افتادند و سلسلهء تيمورى بشكست ايشان خاتمه پذيرفت .\r\nسلطان حسين ميرزاى بايقرا يكى از مشهورترين امراى تيمورى است چه علاوه بر حال امن و راحت نسبى كه مردم خراسان و هرات در مدّت سلطنت او داشته‌اند عصر او درخشان‌ترين ادوار تمدّنى دورهء زمامدارى تيموريان است . خود او مردى فاضل و شاعر بود و در گردآوردن فضلا و اهل هنر در دستگاه خويش جدّى بليغ داشت و مدرسه و كتابخانهء بزرگى در هرات براى طلّاب علوم درست كرده بود كه تا آنزمان نظير آن را كسى نديده بود و قريب ده هزار طالب علم بخرج او در آنجا تحصيل ميكردند و در هرات او و امراى او ابنيه و عمارات بسيار ساختند كه از بهترين شاهكارهاى معمارى و ظرافت‌كارى صنايع اسلامى است و بنام او مورّخين كتب تاريخ متعدّد نوشته و شعرا اشعار فراوان گفته‌اند\r\n\r\n","description":"","footnote":"","page_name":" 649 ","page_number":1042},
  {"content":"\r\n\r\nو كسى كه در اين اعمال نيكو همدست و مؤيّد سلطان حسين ميرزا بوده وزير معرفت دوست او امير نظام الدّين عليشير ( 844 - 906 ) است كه در شعر فارسى و تركى نوائى تخلّص ميكرده و از مفاخر عهد سلطان حسين ميرزا و وزير شهير او وجود بزرگانى است نظير مولانا نور الدّين عبد الرّحمن جامى شاعر بزرگوار و فاضل عاليمقدار و امير خوند مورّخ مؤلّف كتاب روضة الصّفا و بهزاد نقّاش استاد و عدّهء كثيرى ديگر .\r\nاسامى امراى تيمورى و زمان هريك\r\n1 - امير صاحبقران تيمور 771 - 807\r\n2 - ميرزا خليل سلطان بن ميرانشاه بن تيمور 807 - 812\r\n3 - ميرزا شاهرخ بن تيمور 807 - 850\r\n4 - ميرزا الغ بيك بن شاهرخ 850 - 853\r\n5 - ميرزا عبد اللّطيف بن الغ بيك 853 - 854\r\n6 - ميرزا عبد اللّه بن ابراهيم بن شاهرخ 854 - 854\r\n7 - ميرزا بابر بن ميرزا بايسنقر بن شاهرخ 852 - 861\r\n8 - ابو سعيد بن سلطان محمّد بن ميرانشاه 855 - 873\r\n9 - سلطان احمد بن ابو سعيد 873 - 899\r\n10 - سلطان محمود بن ابو سعيد 809 - 900\r\n11 - سلطان حسين بن بايقرا 875 - 911\r\n\r\n","description":"","footnote":"","page_name":" 650 ","page_number":1043},
  {"content":"\r\n\r\n\r\nفصل يازدهم تركمانان قراقويونلو ( 810 - 873 ) و آق‌قويونلو ( 872 - 920 )\r\nاز اواخر دورهء سلطنت ايلخانان در ايران يك عدّه از تركمانانى كه در طىّ لشكركشيهاى مغول از حدود خوارزم و اطراف بحيرهء آرال و شرقى بحر خزر بآسياى غربى آمده و در شمال غربى و شمال الجزيره ساكن شده بودند بتدريج قدرت حاصل كردند و از فترتى كه بعد از مرگ ابو سعيد بهادر خان پيش‌آمد استفاده نموده بدست اندازى به اطراف و تصرّف بلاد پرداختند . مشهورترين اين طوايف چادرنشين تركمان دو طايفه‌اند يكى طايفهء قراقويونلو يعنى صاحبان گوسفندان سياه كه در شمال درياچهء وان سكونت داشتند ، ديگرى طايفهء آق‌قويونلو يعنى صاحبان گوسفندان سفيد ساكن در ناحيهء ديار بكر . علّت تسميهء اين دو طايفه به اين دو اسم بقول بعضى بعلّت رنگ علمهاى ايشان و بگفتهء بعضى ديگر بسبب رنگ گوسفندان آنان بوده است . تركمانان قراقويونلو قريب نيم قرن زودتر از آق‌قويونلو روى كار آمدند و ايشان كه پيرو مذهب شيعه بودند\r\n\r\n","description":"","footnote":"","page_name":" 651 ","page_number":1044},
  {"content":"\r\n\r\nقبل از موفّق شدن بتشكيل سلطنت پيوسته با تيمور در مبارزه سرميكردند در صورتى كه طايفهء آق‌قويونلو بر خلاف ايشان هم از مذهب تسنّن پيروى داشتند و هم در يورشهاى تيمور از او يارى ميكردند .\r\n\r\nالف - امراى قراقويونلو\r\n\r\n1 - قرايوسف بن قرامحمد ( 810 - 823 )\r\nامراى قراقويونلو فرزندان شخصى هستند بنام قرايوسف بن قرامحمّد و قرامحمّد از امراى سلطان احمد جلاير و پدر زن او بود و ذكر او و پسرش قرايوسف در ضمن احوال سلطان احمد و تيمور و فرزندان او در فصول پيش گذشت .\r\nقرايوسف چنان كه سابقا نيز گفتيم در موقعى كه تيمور بآناطولى هجوم كرده بود بر عراق عرب استيلا يافت و سلطان احمد جلاير را از آنجا خارج كرد . امير تيمور ميرزا ابا بكر بن ميرانشاه و ميرزا رستم بن عمر شيخ نوادگان خود را بدفع قرايوسف فرستاد و ايشان قرايوسف را منهزم ساختند و او بمصر گريخت و سلطان مصر الملك النّاصر فرج از ترس امير تيمور او و سلطان احمد جلاير را كه نيز به آنجا پناهنده شده بود در زندان انداخت .\r\nپس از رسيد خبر مرگ تيمور قرايوسف بآذربايجان آمد و در جمادى الاولى 809 در حوالى نخجوان ميرزا ابا بكر را شكست داد و تبريز را از او گرفت و در جنگ ديگر كه در 24 ذى القعدهء 810 بين او و ابو بكر و پدرش ميرانشاه اتّفاق افتاد ميرانشاه بقتل رسيد و قرايوسف كاملا بر آذربايجان مستولى گرديد و پسر خود پيربداق را در همين سال 810 بسلطنت برداشت و خود بنام او بشمشيرزنى و كشورگشائى قيام\r\n\r\n","description":"","footnote":"","page_name":" 652 ","page_number":1045},
  {"content":"\r\n\r\nنمود ، ابتدا بر قراعثمان بايندرى رئيس ايل آق‌قويونلو در ديار بكر غلبه كرد سپس در نزديكى تبريز سلطان احمد جلاير را مغلوب و مقتول كرد و عراق عرب را هم مسخر خود ساخت ، در 815 امير شروان و پادشاه گرجستان را شكست داد و در 816 سلطانيّه و ساوه و قزوين و طارم را گرفت و از طرف مغرب نيز تا حلب پيش راند امّا در 823 موقعى كه بجلوگيرى شاهرخ رفت در اوجان آذربايجان بمرگ ناگهانى جان سپرد و لشكريانش متفرّق گشتند . اگرچه قرايوسف ابتدا پسر خود پيربداق را را سلطان خوانده بود امّا چون او مرد و قرايوسف سلطنت را باسم خود برگرداند .\r\nمدّت امارت اين پسر و پدر مجموعا چهارده سال است .\r\n\r\n2 - اسكندر بن قرايوسف ( 823 - 839 )\r\nپس از مرگ قرايوسف طايفهء قراقويونلو امير اسكندر پسر او را بامارت برداشتند و او در 27 رجب 824 با شاهرخ جنگ كرد و مغلوب شد ولى چون شاهرخ بخراسان برگشت بار ديگر آذربايجان را تحت امر خود آورد و در ارمنستان و ارّان و كردستان بفتوحاتى نيز نايل آمد و در 832 سلطانيّه را هم از دست كسان شاهرخ گرفت به همين جهت شاهرخ بار ديگر به قصد تركمانان قراقويونلو لشكر بآذربايجان كشيد و در ذى الحجّهء 832 در سلماس با اسكندر و برادرش جهانشاه جنگ كرد .\r\nاسكندر با وجود هنرنمائى بسيار در جنگ عاقبت چون قدرت مقاومت نداشت به طرف آناطولى گريخت و شاهرخ بخراسان معاودت نمود . سال بعد باز اسكندر آذربايجان را مسلّم خود ساخت و شاهرخ ناچار شد كه دفعه‌اى ديگر بسركوبى او بيايد . اين بار جهانشاه و جمعى ديگر از رؤس قراقويونلو جانب شاهرخ را گرفتند و اسكندر بناچار فرار اختيار نمود و در طىّ راه قراعثمان بايندرى ميخواست راه او را ببرّد در حدود ارزنة الرّوم بتاريخ 839 كشت . كمى بعد باز بآذربايجان برگشت ولى اين بار از برادر\r\n\r\n","description":"","footnote":"","page_name":" 653 ","page_number":1046},
  {"content":"\r\n\r\nخود جهانشاه دست‌نشاندهء شاهرخ شكست يافت و بحدود نخجوان گريخت و در آنجا بدست پسر خود در 25 شوّال 841 بقتل رسيد .\r\n\r\n3 - جهانشاه بن قرايوسف ( 839 - 872 )\r\nجهانشاه در سال 839 يعنى در مرتبهء سوّمى كه شاهرخ بآذربايجان آمده و اسكندر گريخته بود از جانب شاهرخ بامارت منصوب شد و او به همه جهت بهترين و مشهورترين امراى قراقويونلو است چه او هم مردى شاعر و هنردوست و باذوق بوده و هم دولت قراقويونلو را باوج عظمت و وسعت رسانده چنان كه در 844 گرجيان را مغلوب كرده و عراق عرب را از دست يكى از برادران خويش گرفته و در 850 بر عراق عجم و فارس و كرمان مستولى شده و در 862 بعزم تسخير هرات لشكر به آن سمت كشيده و پس از شكست دادن ميرزا علاء الدّولهء تيمورى بر هرات نيز استيلا يافته است عاقبت چون از طغيان پسرش در آذربايجان اطلاع يافت با مدّعى خويش ميرزا سلطان ابو سعيد صلح كرد و خراسان را به او واگذاشت و بتبريز برگشت و آتش فتنه‌هائى را كه در آذربايجان و بغداد و فارس روشن شده بود خواباند و چند صباحى قسمت عظيمى از ايران و عراق را تحت يك اداره درآورد و قرين امن و آسايش نمود ليكن اين صلح دوامى نكرد چه مردى تواناتر از او از ميان قبيلهء آق‌قويونلو بنام حسن بيك برخاسته بود كه نظر بكينهء ديرينه بين دو ايل تركمان در قصد جهانشاه بود . چون در سال 872 جهانشاه بعزم سركوبى او بديار بكر رفت غافلگير شد و در حين فرار بقتل رسيد .\r\nاز آثار نيك جهانشاه قراقويونلو مسجد بسيار زيبائى است در تبريز بنام مسجد كبود ( گوى مسجد ) كه با وجود صدمه ديدن از زلزله همان قسمت از آن‌كه هنوز برجاست از بهترين كاشيكارى و معمارى اسلامى است .\r\n\r\n","description":"","footnote":"","page_name":" 654 ","page_number":1047},
  {"content":"\r\n\r\n\r\n4 - حسنعلى ميرزا ( 872 - 873 )\r\nآخرين امير خاندان قراقويونلو حسنعلى ميرزا پسر جهانشاه است كه در عصر پدر قريب 25 سال در قلعهء باكويه ( باكو ) محبوس بود و به همين علّت چون از زندان بيرون آمد و بجاى پدر نشست عقل پابرجائى نداشت ، خزاين پدرى را تلف كرد و بسيارى از امرا و كسان خود را كشت و يك بار از حسن بيك آق‌قويونلو و بار ديگر در 873 از دست پسر او شكست خورد و سلسلهء امراى قراقويونلو به همين سال 873 خاتمه يافت .\r\nاسامى امراى قراقويونلو و زمان هريك\r\n1 - قرايوسف بن قرامحمّد 810 - 823\r\n2 - اسكندر بن قرايوسف 823 - 839\r\n3 - جهانشاه بن قرايوسف 839 - 872\r\n4 - حسنعلى ميرزا بن جهانشاه 872 - 873\r\n\r\nب - امراى آق‌قويونلو\r\n\r\n1 - امير حسن بيك بن على بن قراعثمان ( 872 - 882 )\r\nمؤسّس سلسلهء امراى آق‌قويونلو ابو النّصر حسن بيك است كه او را بمناسبت\r\n\r\n","description":"","footnote":"","page_name":" 655 ","page_number":1048},
  {"content":"\r\n\r\nطول قدّ بتركى اوزون حسن يعنى حسن دراز ميخواندند و او نوادهء قراعثمان بايندرى است كه ذكر او پيشتر گذشت . قراعثمان چنان كه ديديم پيوسته از امير تيمور طرفدارى مينمود و در يورش روم در ركاب او بود .\r\nامير حسن پس از آنكه بغلبه رياست طايفه را از دست برادر ارشد خود گرفت بر بلاد ارمنستان غربى و درهء علياى دجله مسلّط شد و نواحى كردنشين اين حدود را تحت امر خود آورد و چون مادر او يكى از شاهزاده‌خانمهاى عيسوى از خاندان امپراطور يونانى ناحيهء طرابوزان بود با آخرين امپراطور آن قسمت داخل در اتّحاد شد و برادرزادهء آن امپراطور را نيز بزوجيّت خود گرفت و از اين زن كه نام او كاترينا « 1 » است امير حسن يك پسر و دو دختر پيدا كرد و از اين دو دختر يكى را كه نامش مارتا « 2 » يا علمشاه خاتون بود بزنى بشيخ حيدر صفوى داد و اين مارتا مادر شاه اسماعيل و جدّهء سلاطين صفويّه است . مقارن همين ايّام يعنى در سال 857 سلطان محمّد ثانى پادشاه عثمانى شهر استانبول را فتح كرده و دولت روم شرقى را منقرض ساخته بود و بمناسبت قرابت خاندان امپراطورى طرابوزون با امپراطوران روم شرقى و وقوع آن ناحيه در سرحدّات متصرّفات او آن سلطان فاتح درصدد تسخير طرابوزان نيز بود . حسن بيك بسلطان پيغام داد كه از تصرّف آن ناحيه كه تحت حمايت اوست خوددارى كند . سلطان اعتنائى به اين درخواست نكرد و طرابوزان را بممالك خود ضميمه ساخت اوزون حسن هم مدّتى در خاك آناطولى تاخت‌وتاز نمود تا بالاخره بين او و سلطان مصالحه مانندى برقرار گرديد .\r\nبعد از تحصيل اين آسودگى امير حسن به سمت حدود شرقى متصرّفات خود يعنى ممالك جهانشاه قراقويونلو توجّه كرد و جهانشاه كه در اين اوقات كلّيهء حواس خويش را بحدود عراق عجم و فارس و خراسان معطوف ساخته و از جانب غربى غافل مانده بود بچنگ چنين حريف زورمندى از پا درآمد و امير حسن در نتيجهء اين فتح كه در سال 872 ميسّر شد و فتح ديگرى كه او را سال بعد در مقابل سلطان ابو سعيد تيمورى\r\n\r\n\r\n","description":"","footnote":"\r\n( 1 ) -  Katherina \r\n( 2 ) -  Martha \r\n","page_name":" 656 ","page_number":1049},
  {"content":"\r\n\r\nدر قراباغ ارّان دست داد و دو دشمن بزرگ را به سهولت از ميان برداشت شوكت بسيار و اعتبارى شايان پيدا كرد و با محو اين دو خصم تمام عراق عرب و عجم و فارس و كرمان تا سواحل خليج ضميمهء دولت آق‌قويونلو شد و ابو النّصر حسن بيك بتشكيل مملكت بسيار وسيعى كه از حدود آناطولى تا عمان كشيده بود موفّق گرديد .\r\nحسن روابط ما بين امير حسن بيك و سلطان محمّد ثانى چندان مدّتى دوام نكرد چه از طرفى امير حسن خيال كشيدن انتقام ضربه‌اى بود كه در فتح طرابوزان از طرف سلطان بحيثيّت او وارد آمده بود و از طرفى ديگر امراى عيسوى مغرب مخصوصا دولت ونيز كه بعلّت تجاوزات سلطان محمّد بجزاير متعلق بمردم آنجا در مديترانهء شرقى از او بيم داشتند پيوسته اوزون حسن را بحملهء بآناطولى برمىانگيختند و پىدرپى بدربار او سفير ميفرستادند و با دادن پول و اسلحه و بستن معاهدات او را به اين كار تحريض مينمودند . به همين نظر اوزون حسن نسبت بسلطان از در بىاعتنائى درآمد و در مراسلاتى كه به او مىنوشت سلطان را بالقابى دون شأن او ياد ميكرد . عاقبت سلطان محمّد در اواخر سال 876 لشكرى گران بآناطولى فرستاد و تركمانان را كه بآناطولى آمده بودند در جنوب قونيه شكست داد چند ماه بعد يعنى در ربيع الاوّل 877 با قريب 000 ، 100 سپاهى تا حدود ارزنجان پيش‌آمد و در مغرب اين شهر با اردوى اوزون حسن روبرو شد . با اينكه ابتدا فتح با اوزون حسن بود و والى آناطولى و قريب 12000 تن از لشكريان ترك بدست او بقتل رسيدند سلطان محمّد در عين شكست با تدابير نظامى سپاهيان نامنظّم خود را تحت انضباط آورده از نو بلشكريان آق‌قويونلو حمله برد و ايشان را به سختى منهزم كرد و يكى از پسران حسن بيك در جنگ كشته شد و او بتبريز گريخت و ديگر تا آخر عمر با اينكه از خيال لشكركشى بآناطولى منصرف نشده بود اقدامى در اين باب نكرد .\r\nآخرين واقعهء عمدهء سلطنت امير حسن بيك لشكركشى اوست در سال 881 بتفليس و فتح آن شهر و گرفتن اسرا و غنايم بسيار چون از اين كار فارغ شد و بتبريز برگشت در آخر رمضان 882 در آنجا وفات يافت .\r\n\r\n","description":"","footnote":"","page_name":" 657 ","page_number":1050},
  {"content":"\r\n\r\n\r\n2 - و 3 - سلطان خليل و يعقوب بيك ( 882 - 896 )\r\nپس از فوت امير حسن بيك پسرش سلطان خليل بر جاى او نشست و او برادر خود يعقوب بيك را بامارت ديار بكر منصوب نمود . پس از ششماه و نيم يعقوب بيك بر برادر كه مردى عيّاش و بىكفايت بود شوريد و در جنگى كه در نزديكى خوى اتّفاق افتاد بتاريخ چهاردهم ربيع الاخر 883 بقتل رسيد و يعقوب پادشاه شد .\r\nيعقوب بيك مدّت دوازده سال و دو ماه پادشاه بود و در اين مدّت بيشتر عمر او بخوشگذرانى و معاشرت با اهل ادب و شعر گذشت . واقعهء عمدهء سلطنت وى لشكركشى اوست بمدد فرّخ يسار امير شروان در 893 و يارى به او در مقابل سلطان حيدر صفوى پدر شاه اسمعيل . در اين واقعه چنان كه خواهيم ديد سلطان حيدر بقتل رسيد و پسران او بدست يعقوب در قلعهء اصطخر فارس محبوس شدند .\r\nسلطان حيدر هم پسر خال تنى يعقوب بيك بود و هم شوهر خواهر پدرى او .\r\n\r\nامراى ديگر آق‌قويونلو\r\nبعد از فوت يعقوب بيك در 11 صفر 896 پسر ده ساله‌اش بايسنقر بسعى صوفى خليل موصلو از امراى متنفّذ آق‌قويونلو بامارت نشست . امراى ديگر با اين ترتيب مخالفت كردند و برادر يعقوب مسيح را سلطان خواندند . در جنگى كه بين طرفين درگرفت مسيح و جمعى ديگر از شاهزادگان آق‌قويونلو بقتل آمدند فقط بر رستم نوادهء امير حسن رحم آوردند و او را بقلعه‌اى بزندان فرستادند . صوفى خليل در آخر سال 896 در جنگ با يكى از امراى مخالف كشته گشت و بايسنقر گرفتار\r\n\r\n","description":"","footnote":"","page_name":" 658 ","page_number":1051},
  {"content":"\r\n\r\nطرفداران سلطنت رستم گرديد و چون تاب مقاومت نداشت بشروان پيش فرّخ يسار گريخت و رستم پادشاه شد .\r\nسلطنت رستم ( 897 - 902 ) پنج سال و نيم طول كشيد و او در به دو سلطنت پسران شيخ حيدر صفوى يعنى سلطانعلى و اسمعيل و ابراهيم را كه يعقوب بيك بقلعهء اصطخر فرستاده بود آزاد كرد و در خدمت خود نگاه داشت و به يارى برادر بزرگتر ايشان سلطانعلى در 897 بايسنقر را كه از شروانشاه مدد گرفته بود كشت ولى چون بعد نسبت بسلطانعلى بدگمان شد سلطانعلى و برادران و مريدان ايشان باردبيل مهاجرت كردند و رستم سپاهى به عقب آن جماعت فرستاد و ايشان در جنگى كه در اردبيل شد سلطانعلى را كشتند .\r\nرستم را در تاريخ ذى القعده 902 پسر عمّش احمد بيك كه بر او ياغى شده بود دستگير كرد و كشت و خود پادشاه شد . پادشاهى احمد بيك كه مردى عادل و متديّن و علم‌دوست بود طولى نكشيد چه او در ربيع الثانى 903 بدست والى ياغى كرمان بقتل رسيد و امراى آق‌قويونلو پس از كشته شدن او سه تيره شدند و هر كدام يكى از شاهزادگان را بسلطنت علم كردند و بنزاع با يكديگر پرداختند و سراسر ايران بر اثر اين منازعات در ناامنى و خرابى افتاد و اين مقارن ايّامى بود كه شاه اسماعيل صفوى بخونخواهى پدر و برادر قيام كرده و در حدود گيلان و اردبيل ياران بسيار گرد خود جمع آورده بود . مشهور ترين امراى آخرى آق‌قويونلو يكى سلطان مراد پسر يعقوب بيك بن اوزون حسن است ديگرى الوند بيك پسر يوسف بن اوزون حسن الوند بيك را در اوايل سال 907 شاه - اسماعيل در حوالى نخجوان مغلوب و منهزم كرد و آذربايجان را از دست او بيرون آورد و سلطان مراد را هم همين پادشاه در سال بعد در نزديكى همدان شكست داد و و مراد ببغداد و از آنجا ببلاد روم گريخت تا در 920 در ديار بكر بدست سپاهيان مؤسّس دولت صفوى بقتل رسيد .\r\n\r\n","description":"","footnote":"","page_name":" 659 ","page_number":1052},
  {"content":"\r\n\r\nاسامى امراى آق‌قويونلو و ايام هريك\r\n1 - امير حسن بيك 872 - 882\r\n2 - سلطان خليل بن امير حسن 882 - 883\r\n3 - يعقوب بيك بن حسن بيك 883 - 896\r\n4 - بايسنقر بن يعقوب 896 - 897\r\n5 - رستم بن مقصود بن حسن بيك 897 - 902\r\n6 - احمد بن اغورلو محمّد بن حسن بيك 902 - 903\r\n7 - الوند بيك بن يوسف بن حسن بيك 903 - 907\r\n8 - سلطان مراد بن يعقوب بن حسن بيك 903 - 908\r\n\r\n","description":"","footnote":"","page_name":" 660 ","page_number":1053},
  {"content":"\r\n\r\n\r\n[ قسمت دوّم از ابتداى صفويه تا انتهاى قاجار 
  ]\r\n\r\nفصل دوازدهم اصل و نسب و ابتداى كار صفويه\r\n\r\n[ سلطنت شاه اسماعيل اول 
  ]\r\nنسبت صفوى در نام سلاطين سلسله‌اى كه بهمت شاه اسمعيل در سال 905 هجرى تاسيس يافته چنان كه ميدانيم از نام جد پادشاهان اين دودمان يعنى شيخ صفى الدين ابو اسحاق اردبيلى است كه بسال 650 تولد يافته و در 735 وفات نموده و در شهر اردبيل همانجا كه امروز مقبرهء او برجاست به خاك سپرده شده است .\r\nشيخ صفى الدين كه از عرفاى نامى زمان خود بوده و پيروان و مريدان زياد نيز داشته در ابتداى كار مريد شيخ تاج الدين زاهد گيلانى بود و دختر مراد خود را بزنى گرفت و چون شيخ زاهد بسال 700 هجرى وفات يافت شيخ صفى الدين در مقام ارشاد بر جاى او نشست و مريدان شيخ زاهد همه گرد شيخ صفى الدين جمع آمدند و بزرگان زمان همه نسبت بشيخ به حال احترام ميزيستند از آن جمله بودند خواجه رشيد الدين فضل اللّه و پسرش خواجه غياث الدين محمد .\r\nپس از فوت شيخ صفى الدين پسرش شيخ صدر الدين موسى ( 704 - 794 ) سمت ارشاد يافت و او چندى در حبس ملك اشرف چوپانى بود و پس از نجات از اردبيل بگيلان هجرت نمود و چون ملك اشرف بدست جانى بيك در 758 بقتل رسيد شيخ صدر الدين بدرخواست اين پادشاه بآذربايجان برگشت و بار ديگر در اردبيل مقيم شد\r\nبعد از مرگ شيخ صدر الدين مقام ارشاد بنابوصيت پدر بيكى از پسران او سلطان خواجه على رسيد و او تا سال 830 در اين عنوان باقى بود و در مدت خلافت از پدر سه بار امير تيمور گوركانى با او ملاقات نمود .\r\nشاه اسماعيل مؤسس سلسلهء صفويّه پسر سلطان حيدر بن سلطان جنيد بن\r\n\r\n","description":"","footnote":"","page_name":" 661 ","page_number":1054},
  {"content":"\r\n\r\nصدر الدّين ابراهيم است و صدر الدّين ابراهيم كه در 851 فوت كرده پسر سلطان خواجه على مذكور مىباشد .\r\nسلطان جنيد معاصر بود با اوزون حسن و او در دياربكر بملاقات اين پادشاه رسيد و امير حسن خواهر خود خديجه بيكم را بزوجيّت بجنيد داد و سلطان جنيد از اين زن پسرى يافت كه همان سلطان حيدر پدر شاه اسمعيل است و حيدر به شرحى كه در احوال امراى آق‌قويونلو گذشت دختر خال خود اوزون حسن را كه از شاهزاده‌خانمى يونانى بود و مارتا يا علمشاه خاتون « 1 » نام داشت بزنى گرفت و شاه اسماعيل از همين دختر بوجود آمده بنابراين نسب سلاطين صفوى از طرف مادر بامراى يونانى طرابوزان و از طرف مادر جدّ بامراى تركمان آق‌قويونلو مىپيوندد .\r\nمورّخين عهد صفويه اين سلاطين را از طرف پدر به امام موسى كاظم منتسب نموده و نسب‌نامه‌اى نيز جهت ايشان ساخته‌اند اما اين نسبت بهيچوجه مسلّم نيست و در كتبى كه قبل از عهد شاه طهماسب اول و در ايّام شاه اسمعيل و اجداد او نوشته شده وجود ندارد .\r\nجنيد در سال 860 در جنگ با امير شروان بقتل رسيد و سلطان حيدر جاى او را گرفت و او نيز چنان كه پيشتر مذكور شد بانتقام خون پدر بشروان رفت و ابتدا بر شروانشاه غلبه نمود ليكن شروانشاه از امير يعقوب تركمان يارى خواست و يعقوب با وجود نسبتى كه با سلطان حيدر داشت با شروانشاه مساعدت نموده و حيدر در 893 در آن جنگ كشته شد .\r\nسلطان حيدر سه پسر داشت على و ابراهيم و اسماعيل . امير يعقوب اين سه پسر را بحبس بقلعهء اصطخر فارس فرستاد و ايشان در آنجا بودند تا امير رستم بيك در 898 امر باحضارشان داد ، على در حوالى اردبيل كشته شد و ابراهيم و اسمعيل بگيلان مهاجرت كردند و چون ابراهيم نيز در همين اوان بقتل رسيد اسماعيل تنها ماند و تا قريب به شش سال در پيش سادات قوامى گيلان بسر ميبرد .\r\n\r\n\r\n","description":"","footnote":"\r\n( 1 ) - يابگىآقا\r\n","page_name":" 662 ","page_number":1055},
  {"content":"\r\n\r\nدر اوايل سال 905 اسماعيل به پشت گرمى مريدان كثيرى كه از طريقهء اباء و اجداد او پيروى ميكردند و بنام صوفيّه در تمام آذربايجان و ارّان و ارمنستان و الجزيره متفرق بودند از طريق آستارا باردبيل آمد و بعد از ششماه بناحيهء ارزنجان رفت و در آنجا قريب بهفت هزار نفر از ايشان كه از تركان طوايف مختلف مثل شاملو و استاجلو و قاجار و تكلّو و ذوالقدر و افشار بودند دور اسماعيل را گرفتند و چون هر كدام كلامى از سقرلاط كه پارچهء قرمزى بود بر سر داشتند بنام قزلباش ( يعنى سرخ‌سر ) معروف شده بودند و به همين مناسبت از اين تاريخ اتباع و لشكريان صفويهء حتى خود ايشان را نيز قزلباش و قزلباشيّه ميخواندند .\r\nشاه اسمعيل كه در 25 رجب 892 تولد يافته بود در موقع قيام بخونخواهى پدر و تشكيل سلسله‌اى سلطنتى بيش از سيزده سال نداشت . بعد از پيوستن قزلباشيّه به او ابتدا باردبيل به زيارت مقابر اجداد خود و ديدار مادر خويش آمد سپس از آنجا راه شروان را پيش گرفت و در ولايت شماخى در دهكدهء گلستان شروانشاه قاتل پدر خود را مغلوب و مقتول كرد و شهر باكو را نيز مسخر ساخت و چون در اين ضمن شنيد كه الوند بيك تركمان به قصد او لشكر كشيده بجلوى او رفت و در جنگى كه در محل شرور در نزديكى نخجوان اتفاق افتاد در اوايل سال 907 فتحى نمايان كرد و قريب 8000 نفر از تركمانان آق‌قويونلو در اين واقعه بقتل رسيدند و الوند بديار بكر گريخت . شاه اسماعيل مظفّر و كامياب بتبريز وارد شد و آن شهر را به پايتختى خود اختيار نمود و رسما بتخت سلطنت نشست و بنام خويش سكّه زد و مذهب شيعهء اثنى عشرى را مذهب رسمى قرار داد و خود نيز بعلامت اين رسم تاجى از سقرلاط قرمز بر سر گذاشت .\r\nبعد از اين فيروزى شاه اسماعيل بعراق عجم لشكر كشيد و در نزديكى همدان با مراد بيك آق‌قويونلو جانشين الوند بيك جنگ كرد و او را شكست داد و چون مراد بشيراز گريخت شاه اسماعيل هم بتعقيب او به آنجا رفت و در ربيع الاوّل 909 به آن شهر قدم گذاشت و در نتيجهء اين فتح سلسلهء آق‌قويونلو به كلى از ايران برافتاد و عراق عجم و\r\n\r\n","description":"","footnote":"","page_name":" 663 ","page_number":1056},
  {"content":"\r\n\r\nفارس و كرمان ضميمهء ممالك شاه اسماعيل گرديد .\r\nاگرچه تركمانان آق‌قويونلو از ايران برافتادند ليكن هنوز در عراق عرب ادعاى سلطنت داشتند و مراد بيك هم كه از فارس گريخته بود ببغداد رفته و در آنجا قدرتى بهمرسانده بود . شاه اسماعيل پس از مطيع ساختن ايران و فتح ديار بكر و برانداختن بازماندگان آق‌قويونلو از آنجا عازم بغداد شد و در 914 بدون جنگ و خونريزى مهمّى تمام عراق عرب را تحت تصرف خرد آورد سپس بفتح قلاع شوشتر و حويزه رفت و خوزستان را هم مسخر ساخت و از راه اصفهان بآذربايجان برگشت و زمستان را به سمت قراباغ و دربند و باكو رفت و بعد از تحصيل فتوحاتى بتبريز مراجعت نمود .\r\n\r\nفتح خراسان در 916\r\nاز ممالك اصلى ايران تنها ناحيه‌اى كه هنوز بتصرّف شاه اسماعيل درنيامده بود خراسان بود كه آن را ابتدا اولاد تيمور در تصرف داشتند ولى مقارن قيام شاه اسماعيل ازبكان بر آنجا استيلا يافته بودند .\r\nمقصود از ازبكان كه در تمام دورهء سلطنت صفويان ذكر ايشان بميان مىآيد جماعتى از بازماندگان مغولند كه از حدود سال 904 سلطنت ماوراء النّهر را از چنگ اخلاف تيمور بيرون آورده و در آنجا به تشكيل دولتى توفيق يافته بودند و ايشان را كه از نسل يكى از فرزندان جوجى پسر چنگيز بودند كه شيبغان يا شيبان نام داشته امراى شيبانى ميخوانند و شيبانى بكسر شين و سكون نون است و ابدا با طايفهء بنى شيبان عرب ربطى ندارد .\r\nمؤسس سلسلهء ازبكان محمد شاهى بيك يا شيبك خان بود كه در 913 خراسان را از پسران سلطان حسين ميرزا بايقرا گرفت و چون او در مذهب تسنن سخت متعصّب بود بآزار شيعيان پرداخت و از اين گذشته در نامهء جسورانه‌اى كه بشاه اسمعيل نوشت او را به ترك مذهب شيعه خواند و تهديد كرد كه اگر او اين دعوت را نپذيرد خود بآذربايجان خواهد آمد و به زور شمشير او را بآئين تسنن واخواهد داشت . چون شاه اسماعيل بپيغام او اعتنائى نكرد ازبكان بتعرض حدود كرمان پرداختند . شاه اسمعيل\r\n\r\n","description":"","footnote":"","page_name":" 664 ","page_number":1057},
  {"content":"\r\n\r\nاين بار در اواسط سال 916 بصوب خراسان عزيمت كرد و پس از تسخير مشهد بتعقيب ازبكان كه بمرو پناه جسته بودند رفت . شاه اسماعيل در 26 شعبان 916 بر قلعهء مرو حمله برد و در نتيجه جنگى سخت كه در آن قريب 10000 ازبك بقتل رسيدند فتحى نمايان كرد و شيبك خان در معركه جان سپرد .\r\nفتح مرو از وقايع مهمّ آسياى مركزى است چه از اين تاريخ ببعد فتنهء بزرگى كه از جانب تركان بار ديگر ايران و هندوستان را تهديد ميكرد از ميان برخاست و مذهب شيعه كه هنوز در ايران جانى نگرفته بود و شيبك خان در محو آن بجان ميكوشيد از خطرى بزرگ رهائى يافت و شاه اسماعيل و ظهير الدّين بابر كه او نيز در همين اوان دولتى بزرگ در هند تأسيس كرده بود هر دو از شرّ خصمى قوى نجات يافتند و همين مسئله از اين تاريخ ببعد بين سلاطين صفوى ايران و پادشاهان گوركانى هند ايجاد دوستى و الفت پايدارى كرد و شاه اسماعيل براى تحكيم مبانى دوستى خواهر بابر را كه بچنگ ازبكان اسير افتاده و در نتيجهء فتح مرو رها شده بود باحترام تمام پيش برادر بهند فرستاد .\r\nبعد از اين فتح بزرگ شاه اسماعيل بهرات رفت و چون زمستان را در آنجا بخوشى گذراند به خيال تسخير ماوراء النّهر تهيهء سپاه ديده در بهار 917 عنان عزيمت بدان صوب متوجه ساخت و تا حدود جيحون پيش رفت ولى از آنجا تجاوز ننمود و بآذربايجان برگشت .\r\n\r\nلشكركشى بماوراء النّهر در 918\r\nدر نتيجهء دوستى كه ميان ظهير الدّين بابر و شاه اسماعيل برقرار شده بود طرفين قرار گذاشتند كه به يارى يكديگر بماوراء النهر لشكر ببرند و ريشهء تسلط ازبكان را بكلّى از آن ديار قلع كنند . شاه اسمعيل امير الامراى خود را كه امير يار احمد اصفهانى نام و نجم ثانى لقب داشت با لشكرى به آنجا فرستاد و بابر نيز بكمك آمد ليكن پس از گذشتن از جيحون و بخارا از جانشين شيبك خان شكست خوردند و نجم ثانى بقتل رسيد و از اين لشكركشى شاه اسمعيل و بابر جز هزيمت نتيجه‌اى نبردند .\r\n\r\n","description":"","footnote":"","page_name":" 665 ","page_number":1058},
  {"content":"\r\n\r\nازبكان بعد از اين فتح بخراسان و هرات ريختند و در حقيقت حاصل زحمات شاه اسماعيل و فتح مرو بعد از اين شكست هيچ شد اما شاه اسماعيل بسرعت خود را بخراسان رساند و ازبكان كه از حركت پادشاه صفوى اطلاع يافتند هرات و خراسان را خالى كرده بجانب ماوراء النهر گريختند و بار ديگر اين نواحى تا حدود جيحون امن و بممالك شاه اسماعيل ضميمه گرديد .\r\n\r\nجنگ چالدران در 920\r\nمقارن تشكيل دولت صفوى در ايران دولت تركان عثمانى در اناطولى و بالكان بمنتهاى قدرت و عظمت رسيده بود و اين تركان كه بر خلاف بانى سلسلهء صفوى بآئين تسنّن معتقد بودند و بنام نشر اسلام شمشير ميزدند تشكيل دولت بزرگى را در مشرق متصرفات خود به چشم دشمنى مىديدند بخصوص كه صفويان از لحاظ دينى نيز با ايشان خصومت مىورزيدند و شاه اسماعيل در كندن ريشهء مذهب تسنن از ايران جدى بليغ داشت\r\nسلطنت عثمانى در سال 918 نصيب سلطان سليم خان اوّل ( 918 - 926 ) شد كه يكى از مقتدرترين و فاتح‌ترين سلاطين آل عثمان است . اين سلطان ابتدا براى نمودن عناد خود نسبت بشيعيان امر داد آنچه را كه از اين فرقه در خاك آناطولى سكونت دارند بقتل برسانند و در نتيجهء اجراى اين نيت زشت قريب 40000 تن از مردم شيعه اناطولى كشته شدند سپس چون شنيد كه شاه اسماعيل با دشمنان سلاطين عثمانى يعنى پادشاه مجارستان و مماليك مصر داخل در ارتباط شده و ايشان درصدد برانگيختن پادشاه ايران برضد عثمانى هستند لشكرى فراوان به سمت الجزيره و آذربايجان فرستاد . شاه اسمعيل در اوايل ماه رجب 920 از اصفهان خود را بآذربايجان رساند و محمّد خان استاجلو حكمران ديار بكر هم با لشكرى ديگر بمدد پادشاه صفوى آمد و سپاهيان دو طرف در دشت چالدران در مشرق درياچهء اورميه صف زدند .\r\nلشكريان شاه اسمعيل مركب بودند از 60000 سواره در صورتى كه سلطان سليم 120000 لشكرى داشت مسلّح بتفنگ‌هاى جديد و توپخانه‌اى قوى . با اينكه\r\n\r\n","description":"","footnote":"","page_name":" 666 ","page_number":1059},
  {"content":"\r\n\r\nشاه اسماعيل و سران ايرانى در اين جنگ رشادت بسيار به كار بردند و پادشاه جوان صفوى چند بار با شمشير بر توپهاى دشمن حمله برد ليكن به علت كثرت جمعيت خصم و قوّت اسلحه‌هاى آتشين ايشان شكست خورد و محمد خان استاجلو و جمع كثيرى از سرداران ايران در اين واقعه بقتل رسيدند و شاه اسماعيل بتبريز عقب نشست .\r\nشاه اسماعيل چندى بعد بحدود همدان رفت و سلطان سليم تبريز را گرفت ليكن به علت مقاومت مردم و دستبرد لشكريان ايرانى در آنجا نتوانست ماند و پس از دو هفته آنجا را خالى نمود و شاه اسماعيل بتبريز برگشت .\r\nاگرچه جنگ چالدران ضربت سختى بود بقدرت لشكرى شاه اسماعيل و در نتيجه آن ديار بكر و كردستان ضميمهء ممالك سلطان سليم گرديد ليكن اثر ديگرى از آن در متزلزل ساختن بنيان دولت صفوى ظاهر نشد و شاه اسماعيل كمى بعد بتحكيم اساس كار خود توفيق يافت و چون بعلّت خطر ازبكان بخراسان اهميّتى مخصوص مى - نهاد پسر صغير خود طهماسب را كه هنوز سه سال نداشت بهمراهى يكى از امراى خويش نامزد حكومت آن سامان نمود و بقيّهء ايّام پادشاهى را بگردش در ولايات مختلفهء ايران گذراند و ديگر بلشكركشى و جنگ مهمّى اقدام نكرد .\r\n\r\nوفات شاه اسمعيل در 19 رجب 930\r\nشاه اسمعيل در ماه رجب 930 موقعى كه به شكار به طرف ولايت شكى رفته بود مريض شد و در 19 اين ماه در نزديكى سراب جان سپرد در حالى كه سن او از سى و پنج نگذشته و بيش از بيست و چهار سال سلطنت نكرده بود نعش او را باردبيل آوردند و در مقبرهء شيخ صفى الدّين دفن نمودند .\r\nشاه اسماعيل بلاشبهه يكى از رشيدترين و بزرگترين پادشاهان ايران است و اگرچه او در تحميل مذهب شيعه بر مردم اين كشور كه هنوز غالبا سنّى بودند از جادهء انصاف و آزادمنشى قدم فرانهاد و از روى تعصّب دينى بسيارى از بيگناهان را به سختى كشت امّا سياست او در اين راه يعنى ايجاد اتحادى مذهبى در ايران و رسمى كردن مذهب تشيّع و اختيار سيره‌اى كه جانشينان او همه بر آن رفتند نتيجهء بسيار بزرگى داد\r\n\r\n","description":"","footnote":"","page_name":" 667 ","page_number":1060},
  {"content":"\r\n\r\nو آن حفظ جامعهء ايرانى بود از شرّ تعرّضات سلاطين متعصّب عثمانى كه از اواخر عهد سلطان سليم خود را امير المؤمنين و خليفهء جميع مسلمين ميخواندند و ادّعا داشتند كه تمام مسلمانان بايد مانند عهد عباسيان از ايشان از روى ايمان اطاعت كنند و پس از حكم خدا و رسول اجراى فرمان سلطان را فريضهء دينى خود بشناسند . سياست پادشاهان صفوى در دشمنى مذهبى با سلاطين عثمانى مانع از آن شد كه مردم ايران فريب اين دعوت را بخورند و با دادن استقلال خود در جامعهء اهل تسنّن مستحيل گردند بلكه بر خلاف براى دفاع خود همه وقت با دشمنان اروپائى سلاطين عثمانى يعنى ممالك عيسوى اروپا داخل در دوستى و ارتباط ميشدند و از ايشان سفرا مىپذيرفتند و نمايندگانى به آن ديار ميفرستادند و همين قضيه چنان كه بعد اشاره خواهيم كرد تا حدى ايران را باحوال اروپا كه در حال ترقّى بود آشنا ساخت و مقدمات انتقال بعضى از وسايل تمدّن جديد را بايران فراهم نمود .\r\n\r\nسلطنت شاه طهماسب اول ( 930 - 984 )\r\nاز شاه اسماعيل مؤسس سلسلهء صفويّه چهار پسر ماند : اوّل طهماسب كه در 24 رجب 919 تولد يافته و در حين وفات پدر يازده سال داشت و ابتدا حكومت خراسان با او بود و مقارن فوت شاه اسماعيل به خدمت پدر احضار شد ، دوم القاص ميرزا كه قريب سه سال از طهماسب كوچكتر بود ، سوّم سام ميرزا كه كتابى بنام تحفهء سامى در سال 957 در تاريخ شعرا تأليف كرده و بعد از طهماسب بحكومت خراسان رسيده ، چهارم بهرام ميرزا .\r\nپس از مرگ شاه اسماعيل امرا و اعيان دولت طهماسب را بسلطنت برداشتند و چون شاه هنوز طفل بود در حقيقت اختيار جميع امور در دست امراى متنفّذ قرار گرفت و بعلّت رقابت و استبداد ايشان كارها رو باختلال گذاشت بخصوص كه دو دشمن\r\n\r\n","description":"","footnote":"","page_name":" 668 ","page_number":1061},
  {"content":"\r\n\r\nدينى صفويه يعنى ازبكان در شمال شرقى و تركان عثمانى در شمال غربى ايران هر دو قوى بودند و پى فرصتى مناسب براى برانداختن اساسى كه شاه اسماعيل ريخته بود ميگشتند .\r\n\r\nجنگ با ازبكان\r\nدر سال 932 عبيد الله خان ازبك بر خراسان دست يافت و امراى شاه طهماسب كه بجلوگيرى او رفته بودند در فيروزكوه هرات در 933 از او شكست يافتند . شاه طهماسب در 934 خود بخراسان حركت نمود و در محرّم 935 در زورآباد در نزديكى شهر جام عبيد اللّه خان و امراى ديگر ازبك را شكستى فاحش داد و ازبكان بماوراء النّهر گريختند و خراسان و هرات از دست ايشان موقتا مستخلص شد و حسين خان شاملو از جانب شاه طهماسب بحكومت آن نواحى منصوب گرديد و چون بار ديگر ازبكان در همين سال بهجوم بخراسان اقدام نمودند شاه طهماسب بسركوبى ايشان برگشت و اين بار پس از دفع آن جماعت پادشاه صفوى حكومت خراسان را ببهرام ميرزا برادر خردسال خود واگذاشت .\r\nدر سال 937 عبيد اللّه خان باز بخراسان آمد و اين دفعه هرات را محاصره نمود و يك سال و نيم اين حال دوام داشت تا آنكه خبر رسيدن شاه طهماسب بخراسان شايع شد و عبيد اللّه خان فرار كرد . شاه طهماسب پس از آرام ساختن خراسان حكومت اين سرزمين را بار ديگر بسام ميرزا برادر ديگر خويش سپرد و ميخواست كه بماوراء النّهر حمله ببرد ليكن چون اطلاع يافت كه سلطان سليمانخان سلطان عثمانى به مغرب ايران بتعرض پرداخته از اين خيال منصرف شد .\r\nسليمانخان كه در سال 926 پس از فوت سلطان سليم اوّل بسلطنت عثمانى رسيده و در سمت اروپا بفتوحاتى عظيم نايل آمده و شهرتى بزرگ از اين راه حاصل كرده بود در سال 939 كه شاه طهماسب در خراسان بود بتحريك بعضى از امراى ايران بآذربايجان حمله كرد و پس از تسخير آن ولايت تا حدود ابهر و سلطانيه پيش آمد ولى چون از سرما و برف صدماتى فراوان بلشكريان او وارد شد قبل از رسيدن شاه طهماسب به سمت عراق عرب مراجعت نمود و بغداد را بتصرّف آورد و سال بعد بآذربايجان\r\n\r\n","description":"","footnote":"","page_name":" 669 ","page_number":1062},
  {"content":"\r\n\r\nبرگشت امّا طولى نكشيد كه بكشور اصلى خود رفت و شاه طهماسب آذربايجان را مطيع ساخت و امراى ياغى همدست با سلطان سليمانخان را سياست كرد .\r\nدر سال 940 سام ميرزا بر شاه طهماسب ياغى شد و به سمت قندهار لشكر كشيد عبيد اللّه خان ازبك چون شنيد هرات خالى است به آنجا سپاه آورد . شاه طهماسب از تبريز بخراسان آمد و عبيد اللّه خان پس از شنيدن خبر آمدن شاه در سال 942 هرات را غارت كرده بماوراء النّهر برگشت و شاه طهماسب علاوه بر آرام ساختن خراسان هرات را هم مسخر نموده در 943 بآذربايجان مراجعت نمود .\r\n\r\nطغيان القاص ميرزا\r\nدر سال 944 بشاه طهماسب خبر رسيد كه والى شروان راه طغيان رفته ، پادشاه صفوى برادر خود القاص ميرزا را بتسخير شروان فرستاد امّا چون مردم شروان گفتند كه قلعهء خود را فقط بشاه طهماسب تسليم خواهند كرد شاه طهماسب شخصا به آنجا آمد و پس از فتح آن ديار حكومت آنجا را بالقاص ميرزا داد و القاص ميرزا تا سال 951 در شروان مطيع برادر بود امّا در اين سال علم مخالفت برافراشت . شاه طهماسب هر قدر بنصيحت او را به ترك اين سيره خواند فايده نكرد . ناچار بعزم سركوبى او حركت نمود . القاص ميرزا عاقبت از ترس بوسيلهء فرستادن مادر و پسر خود شاه طهماسب را بر سر رأفت آورد و شاه او را بخشود امّا در سال 953 القاص ميرزا باستانبول گريخت و بسلطان سليمانخان پناه برد و او را به حركت بآذربايجان واداشت ، سلطان سليمانخان تبريز را گرفت و القاص ميرزا با 6000 هزار سوار بهمدان آمد و از آنجا بعزم تصرف اصفهان رهسپار گرديد ولى چون مردم اصفهان او را به آنجا راه ندادند از طريق فارس ببغداد رفت عاقبت ، ما بين او و سلطان سليمان بهم خورد و القاص ميرزا در كردستان بدست سران سپاهى شاه طهماسب دستگير گرديد و يك سال بعد در حبس شاه طهماسب جان سپرد .\r\n\r\nروابط شاه طهماسب با عثمانى\r\nشاه طهماسب در سال 956 گرجستان و در 957 شروان را كه هر دو راه بىاطاعتى ميرفتند مطيع نموده و در 958 بتعرّض ببلاد روم پرداخت و پسر خود اسماعيل ميرزا را بفتح ارزنة -\r\n\r\n","description":"","footnote":"","page_name":" 670 ","page_number":1063},
  {"content":"\r\n\r\nالروم فرستاد و از بلاد كردستان و ارمنستان نقاطى را كه باطاعت سلطان سليمان درآمده بود همگى را تحت امر خويش آورد .\r\nوصول اين اخبار بسلطان سليمان خان او را به حركت بجانب ايران واداشت و او در بهار سال 960 بنخجوان آمد ليكن پس از دو روز مراجعت نمود و شاه طهماسب بعد از مطيع نمودن امراى شروان و گرجستان كه بهمراهى سلطان برخاسته بودند بقزوين برگشت .\r\nدر سال 966 بعلّت اختلافاتى كه ما بين سلطان سليمان و پسران او رو كرده بود يكى از ايشان يعنى بايزيد بپناه شاه طهماسب آمد ، شاه طهماسب امر داد كه در راه همه‌جا از او استقبالى شاهانه به عمل آوردند و او با احترام تمام بقزوين وارد شد و چندى بعزّت در دار السلطنهء صفويّه ميزيست امّا عاقبت بعلّت بعضى حركات ناپسند كه از او و همراهانش سر زده بود شاه طهماسب متغير شد ، بايزيد را حبس كرد و جمعى از ملازمانش را كشت .\r\nدر سال 967 سلطان سليمان چند تن سفير با تحف و هداياى گرانبها به خدمت شاه طهماسب فرستاد و از در صلح‌خواهى درآمد . پس از تبادل سفرا طرفين در سال 968 صلح كردند و شاه طهماسب بايزيد را پيش پدر برگرداند و اين حال تا آخر سلطنت سلطان سليمان يعنى تا سال 974 برقرار بود و چون سليم خان ثانى بسلطنت عثمانى رسيد همچنان با شاه طهماسب راه دوستى رفت و سفيرى براى اظهار اين حال بقزوين فرستاد .\r\n\r\nوفات شاه طهماسب در 984\r\nوقايع سالهاى آخرى سلطنت شاه طهماسب اوّل عموما وقايع داخلى از قبيل سركوبى ياغيان و دفع ازبكان است . شاه طهماسب از حدود سال 981 عليل و مريض شده بود و اگرچه بهبود يافت ليكن بالاخره در پانزدهم صفر 984 بعد از 54 سال سلطنت وفات يافت و او از جميع سلاطين صفوى بيشتر پادشاهى كرده است و اگرچه از جهت كفايت و مملكتدارى و فتوحات بهيچوجه با امثال شاه اسماعيل و شاه عباس بزرگ قابل قياس نيست ليكن\r\n\r\n","description":"","footnote":"","page_name":" 671 ","page_number":1064},
  {"content":"\r\n\r\nبهرحال در عصر او از خاك ايران چيزى كاسته نشده و شاه طهماسب و برادران و سرداران او دشمنان خارجى كشور را بهر نحو بوده است بر سر جاى خود نشانده و از تعرّضات ايشان جلوگيرى نموده‌اند .\r\nروابط ايران با دول بيگانهء مغرب كه در عهد شاه اسماعيل اوّل بعلّت دست اندازى پرتغاليان بر جزاير و سواحل خليج فارس شروع شده بود در زمان شاه طهماسب همچنان دوام يافت مخصوصا يكى از مسافران انگليسى بنام آنتونى جنكين‌سن « 1 » از طرف شركتى تجارتى كه در لندن بنام شركت تجارت با دولت مسكوى ( روسيهء اصلى ) تشكيل يافته بود براى باز كردن راهى تجارتى به طرف مشرق بروسيه آمد و از جانب تزار مسكوى ايوان مخوف بعنوان سفارت مأمور بخارا شد سپس در سفرى ديگر بسال 967 از طريق شطّ ولگا ببحر خزر آمد و ببندر باكو پياده شد و از راه اردبيل بقزوين به خدمت شاه طهماسب رسيد و نامه و هديه‌اى را كه از طرف ملكه اليزابت كبير براى شاه ايران آورده بود تقديم نمود ولى شاه طهماسب زياد بشأن مسافرين انگليسى كه فرستادگان پادشاهى عيسوى بودند اعتنائى نكرد و انگليسها با مقدارى كالا از ابريشم و پارچه‌هاى قيمتى ايران بكشور خود برگشتند و همين مسئله نظر توجه اولياى شركت تجارت مسكوى را به طرف ايران جلب كرد و اهميت ابريشم خام آن بر تجّار مغرب واضح گرديد و نمايندگان شركت مزبور شش سفر ديگر هم از همين راه مسكوى بايران آمدند ليكن بعدها معلوم شد كه بعلّت طول راه و ناامنى راه مسكوى راهى مقرون بصرفه نيست به همين جهت شركت مسكوى از آن دست برداشت و بعدها چنان كه خواهيم گفت انگليسها براى تجارت با ايران متوجّه راههاى ديگرى شدند .\r\n\r\n\r\n","description":"","footnote":"\r\n( 1 ) -  Anthony Jenkinson \r\n","page_name":" 672 ","page_number":1065},
  {"content":"\r\n\r\n\r\nسلطنت شاه اسماعيل دوم ( 984 - 985 )\r\nشاه طهماسب پسران متعدد داشت به همين جهت پس از مرگ او بين سران سپاهى و امرا در انتخاب جانشين شاه اختلاف بروز كرد ، جمعى از امراى استاجلو حيدر ميرزا را پادشاه خواندند و ساير قزلباشيّه اين انتصاب را نپذيرفته شورش كردند و حيدر ميرزا را بقتل رساندند و اسماعيل ميرزا را كه در قراباغ بدست پدر محبوس شده بود آورده بنام شاه اسماعيل ثانى پادشاه كردند .\r\nاسماعيل ميرزا مردى عيّاش و خونخوار و سفيه بود و چون در جوانى در هرات بدست معلّمى سنّى مذهب تربيت يافته بود مصمّم شد كه مذهب شيعه را براندازد و خطبه و سكّه را بنام خلفاى راشدين جارى سازد بعلاوه دست بقتل برادرزادگان و اعمام خود زد و اكثر ايشان را هم كشت . تنها برادرش سلطان محمد ميرزا كه در شيراز بود و پسران او از جمله عباس ميرزا كه در هرات ميزيست از كشتن رستند به اين معنى كه قبل از اجراى دستور شاه اسماعيل در قتل ايشان خود شاه را شب در قزوين در خانه‌اى كشته يافتند و سلطان محمّد ميرزا و پسران او از كشته شدن نجات يافتند . وفات شاه اسماعيل ثانى در سيزدهم رمضان 985 اتفاق افتاده و سلطنت او يك سال و سه ماه و نوزده روز طول كشيده است\r\n\r\nسلطان محمد خدابنده ( 985 - 996 )\r\nبعد از انتشار خبر مرگ شاه اسماعيل دوّم سلطان محمّد ميرزا كه در شيراز بود در آنجا بتاريخ 25 رمضان بجاى برادر بسلطنت نشست و در دوّم شوال بقزوين وارد شد و بلقب خدابنده ملقب گرديد .\r\n\r\n","description":"","footnote":"","page_name":" 673 ","page_number":1066},
  {"content":"\r\n\r\nسلطان عثمانى مراد خان ثالث ( 982 - 1003 ) پس از آگاه شدن از وفات شاه اسماعيل دوّم يكى از سرداران مشهور خود عثمان پاشا را در سال 986 به طرف شروان و قراباغ فرستاد و سردار مزبور آن نواحى را فتح كرد . سلطان محمّد خدابنده پسر بزرگ خود حمزه ميرزا را با سپاهى فراوان بدفع عثمانيان فرستاد و حمزه ميرزا نواحى از دست رفته را پس گرفت و لشكر عثمانى منهزم شدند .\r\nدر سال 989 سران طايفهء شاملو كه در خدمت عباس ميرزا پسر سلطان محمّد خدابنده در خراسان ميزيستند از اطاعت پادشاه وقت سرپيچيدند و از ايشان عليقليخان درصدد برآمد كه خطبه و سكّه را بنام عباس ميرزا جارى سازد . سلطان محمّد حمزه ميرزا را بخراسان فرستاد و چون عثمانيان از حركت حمزه ميرزا خبر يافتند بار ديگر بشروان تاختند و عثمان پاشا دوباره آنجا را متصرف شد .\r\nانقلاب خراسان با وجود لشكركشى حمزه ميرزا به آنجا نخوابيد و وزير سلطان محمّد يعنى ميرزا سلمان اعتماد الدّوله براى دفع فتنه عليقليخان شاملو را كه سمت بيكلربيگى خراسان را داشت از آن مقام معزول نمود و عاقبت سلطان محمّد خود مجبور شد كه در سال 991 بتسخير هرات كه در دست پسرش عبّاس ميرزا بود برود .\r\nاهالى هرات تسليم نشدند و شاه را تهديد كردند كه اگر ميرزا سلمان را بايشان نسپارد عبّاس ميرزا را بسلطنت برخواهند داشت . سلطان محمّد از كمال بيكفايتى وزير بيچارهء خود را بدست قزلباشان هرات داد و ايشان او را كشتند و سلطان محمّد هم براى دفع عثمان پاشا بدون آنكه بتسخير هرات نائل آيد بآذربايجان برگشت .\r\nحمزه ميرزا در محاصرهء هرات پافشارى نمود و چون عباس ميرزا ديد كه نمىتواند از عهدهء برادر برآيد ناچار از در صلح درآمد و دو برادر قرار گذاشتند كه تا پدر ايشان زنده است از ادّعاى سلطنت خوددارى كنند خراسان و هرات تحت حكومت عبّاس ميرزا بماند و عراق در دست حمزه ميرزا . به اين ترتيب موقتا فتنهء خراسان خوابيد و حمزه ميرزا بقزوين مراجعت نمود تا به يارى پدر بدفع عثمان پاشا بپردازد .\r\nجنگ بين حمزه ميرزا و عثمان پاشا در سال 993 در تبريز اتّفاق افتاد و\r\n\r\n","description":"","footnote":"","page_name":" 674 ","page_number":1067},
  {"content":"\r\n\r\nعثمان پاشا شكست يافته بكردستان منهزم شد .\r\nحمزه ميرزا را كه پسر بزرگتر سلطان محمّد بود در سال 994 در هشتم ذى الحجّه در يك منزلى گنجه جمعى از امراى تركمان و افشار در نتيجهء توطئه‌اى كشتند و چون اين خبر بخراسان رسيد امراى خراسان بهمراهى عبّاس ميرزا از مشهد به قصد قزوين حركت كردند تا هم امراى ياغى را تنبيه كنند و هم خيالى را كه از ديرباز در پادشاه كردن عبّاس ميرزا مخدوم خود داشتند بكرسى عمل بنشانند .\r\nامراى قاتل حمزه ميرزا پس از كشتن آن شاهزادهء باكفايت برادر ديگرش ابو طالب ميرزا را نامزد سلطنت كردند و با نعش حمزه ميرزا از گنجه باردبيل آمدند سپس بقزوين و از آنجا باصفهان شتافتند و چون شنيدند كه عبّاس ميرزا به يارى عليقلى خان شاملو و مرشد قليخان استاجلو حاكم سابق خواف و باخرز بقزوين حركت نموده براى جلوگيرى از ايشان بقزوين برگشتند .\r\nعبّاس ميرزا در ذى الحجّهء 996 بقزوين وارد شد و در اين تاريخ سلطان محمّد خدابنده در شيراز بود . مرشد قليخان و عليقليخان عبّاس ميرزا را رسما بلقب شاه عبّاس و بهادر خان بسلطنت ايران برداشتند و سلطان محمّد خدابنده هم سلطنت پسر را تصديق نمود و او تا سال 1003 حيات داشت .\r\n\r\n","description":"","footnote":"","page_name":" 675 ","page_number":1068},
  {"content":"\r\n\r\n\r\nفصل سيزدهم سلطنت شاه عباس بزرگ ( 996 - 1038 )\r\nتولّد شاه عباس بزرگ در موقعى كه پدرش محمّد خدابنده از طرف شاه طهماسب والى هرات بود در اين شهر بتاريخ غرهء رمضان 978 اتفاق افتاد و در وقتى كه در قزوين بجاى پدر بسلطنت نشست سنش از هجده تجاوز نميكرد .\r\nاگرچه عباس ميرزا بسعى مرشد قليخان استاجلو و عليقليخان شاملو از حدود 982 در خراسان دعوى پادشاهى نموده بود ليكن پس از مصالحهء با حمزه ميرزا در هرات موقّتا دست از اين ادّعا برداشت تا آنكه حمزه ميرزا بقتل رسيد و او چنان كه ديديم بقزوين آمد و رسما بكرسى سلطنت صفويّه جلوس نمود\r\nانقلاباتى كه در آخر عهد سلطان محمّد خدابنده در جميع نقاط ايران مخصوصا در دو طرف شرق و غرب كشور رخ داده بود دو همسايهء دشمن ايران را كه از صفويّه كينه‌اى دينى در دل داشتند يعنى ازبكان و عثمانيان را بدست‌اندازى واداشت بطوريكه در به دو جلوس شاه عباس مشكل عظيمى از اين دو رهگذر براى او در پيش بود\r\n\r\nدفع ازبكان\r\nپس از حركت شاه عباس از هرات بقزوين پادشاه ازبكان عبد الله خان ثانى ( 991 - 1006 ) كه يكى از مشهور ترين خانان ازبك و از پادشاهان كشورگشا و مملكتدار اين طايفه است بهرات حمله برد و بعد از شش ماه حاكم قزلباش آن شهر را كشت و بر آنجا مسلّط گرديد . شاه عباس كه مصمّم حركت بجنگ با عثمانى بود چاره‌اى نديد جز آنكه با يك دشمن از طريق\r\n\r\n","description":"","footnote":"","page_name":" 676 ","page_number":1069},
  {"content":"\r\n\r\nصلح درآيد و بدفع ديگرى بپردازد به همين عزم با عثمانى صلح كرد و حيدر ميرزا برادرزادهء خود يعنى پسر حمزه ميرزا را نزد سلطان فرستاد و با واگذاشتن تبريز و شروان و گرجستان و لرستان يعنى قسمت عمدهء ايران شمال غربى و غربى با آن دولت صلح نمود و بدفع عبد المؤمن خان پسر عبد اللّه خان كه بمشهد آمده و آن شهر را محاصره كرده بود رهسپار آن ديار گرديد .\r\nدر طهران شاه عباس بيمار شد و قريب پنجاه روز مرض او طول كشيد در اين مدت عبد المؤمن خان بر مشهد استيلا يافت و جمع كثيرى از مردم آنجا را كشت و نفايس آستانهء قدس از جملهء كتابخانهء گرانبهاى آنجا را بباد غارت داد سپس بر نيشابور و دامغان مستولى شد و بر هرجا از جانب خود دست‌نشانده‌اى گماشت .\r\nچون مزاج شاه اعتدال يافت عبد المؤمن خان خراسان را تخليه كرد و شاه عباس بدفع سركشان داخلى كه از كسالت حال او استفاده كرده و راه طغيان رفته بودند شتافت و يزد و كرمان و گيلان را مطيع نمود و چندى نيز در اصفهان و قراباغ ايّام را بسياحت و نظم امور داخلى گذراند و تا سال 1006 از شاه عباس حركت مهمّى جهت دفع ازبكان كه پيوسته بغارت بلاد خراسان و عراق عجم مىآمدند و پس از دستبردى بتركستان برميگشتند سرنردو اوقات شاه بتسخير بعضى از ولايات ايران كه هنوز كاملا مطيع نشده بودند مانند لرستان كه تا اين تاريخ در دست اتابكان لر كوچك بود و دو ولايت رستمدار و كجور كه از امراى محلى اطاعت داشتند گذشت .\r\nدر اواخر سال 1005 شاه عباس عازم مشهد شد و در ششم محرّم 1006 در هرات بر خواهرزادهء عبد اللّه خان غلبه كرد و ازبكان را شكستى سخت داد بطوريكه تا مدّتى شرّ ايشان از اين حدود دفع شد بخصوص كه عبد اللّه خان در همين اران وفات يافته بود و پسرش عبد المؤمن خان هم ششماه پس از پدر بدست امراى خود بقتل رسيد\r\n\r\nفتح لار و بحرين در 1009\r\nحكومت فارس را در سال 1003 شاه عباس در عهدهء الله ورديخان زرگرباشى گذاشت و در اين تاريخ ولايت لار مطيع يكدسته از خوانين محلّى بود كه نسب خود را بادّعا\r\n\r\n","description":"","footnote":"","page_name":" 677 ","page_number":1070},
  {"content":"\r\n\r\nبگرگين ميلاد پهلوان مشهور شاهنامه ميرساندند و بنادر اين ولايات هم مثل ميناب و جرون ( محلّ قديم بندر عباس حاليّه ) اسما تحت امر امراى هرموز و رسما مطيع حكمران هند پرتغال بودند .\r\nپرتغاليها در سال 912 هجرى جزيرهء هرموز را بتصرّف خود درآوردند و امراى اين جزيره را كه باجگزار سلاطين ايران بودند مطيع و دست‌نشاندهء خود كردند و عمان و مسقط و جزاير ديگر خليج را هم تحت امر خود آوردند . در سال 920 شاه اسماعيل سفيرى پيش آلبوكرك حاكم هند پرتغال كه در خليج بود فرستاد و آلبوكرك هم باقتضاى وقت او را بگرمى پذيرفت امّا كمى بعد چون شنيد كه امير هرموز اطاعت پادشاه صفوى را گردن نهاده بتنبيه امير هرموز آمد و در آخر كار در ميناب با فرستادهء شاه اسماعيل عهدنامه‌اى بست و حاضر شد كه در مقابل صرف‌نظر كردن پادشاه صفوى از تقاضاى اطاعت از امير هرموز بايران در خواباندن انقلاب بلوچستان و لشكركشى ببحرين يارى نمايد و ايران و پرتغال بر ضدّ عثمانى متّحد يكديگر باشند .\r\nباوجوداين معاهده پرتغاليها در سال 926 بحرين يعنى ساحل الحسا و جزاير مجاور آن را هم از تصرّف شاه اسماعيل خارج كردند و شاه اسماعيل يكى بعلّت نداشتن كشتى ديگر بسبب گرفتاريهاى داخلى بهيچوجه نتوانست كه مانع انجام خيالات پرتغاليها شود حتى در انقلاب عظيمى كه از 925 تا 928 در جميع جزاير و سواحل خليج از طرف ايرانيها بر ضدّ مردم پرتغال برپا شد و نزديك بود كه كار ايشان يكسره شود شاه اسماعيل هيچگونه حركتى از خود نشان نداد .\r\nدر سال 1009 اللّه وردى خان ابتدا خوانين لار را كه مانع ارتباط مستقيم فارس از جانب جنوب شرقى بسواحل خليج بودند و با پرتغاليها مساعدت داشتند از ميان برداشت سپس به اين عنوان كه بحرين هميشه ضميمهء فارس بوده سپاهى بتسخير آنجا فرستاد . پرتغاليها ببحرين حمله بردند و اللّه وردى خان براى آنكه فشار ايشان را بر بحرين بكاهد بندر جرون را مورد تعرّض قرار داد و با اين تدبير مانع استيلاى مجدّد پرتغاليها بر بحرين گرديد و اين ايالت كه اوّلين نقطه‌اى بود از سواحل خليج كه\r\n\r\n","description":"","footnote":"","page_name":" 678 ","page_number":1071},
  {"content":"\r\n\r\nپس از يك قرن از چنگ پرتغاليها بيرون آمد همچنان در تصرف صفويّه ماند .\r\n\r\nجنگهاى با عثمانى\r\nدر سال 1011 شاه عباس لشكريان اطراف را احضار كرد و چنين شهرت داد كه خيال رفتن بشيراز را دارد سپس به قصد مازندران از اصفهان بقزوين آمد و در آنجا همراهان او دانستند كه شاه در حقيقت خيال لشكركشى بآذربايجان و استخلاص ولايات شمال غربى و مغرب ايران را كه در به دو سلطنت از راه اضطرار بعثمانى واگذاشته بود دارد . شاه عباس با سپاه آماده ابتدا بر تبريز حمله برد و آنجا را در پانزدهم جمادى الاولى 1011 فتح كرد و از آنجا بر سر ايروان تاخت ضمنا باللّه وردى خان دستور داد كه او نيز از جانب خوزستان ببغداد حمله برد .\r\nاللّه وردى خان هم به سمت بغداد عزيمت كرد و آنجا را در محاصره گرفت امّا قبل از فتح آن شهر بامر شاه بايروان احضار شد و شاه در اوائل 1013 ايروان را گشود .\r\nسردار عساكر عثمانى در بغداد اوزون احمد پس از حركت اللّه ورديخان جسارتى بهمرسانده تا همدان پيش‌آمد ليكن در آنجا بدست سرداران شاهى دستگير گرديد شاه عباس براى اتمام كار بقيّهء لشكريان ترك اللّه ورديخان را روانهء فتح وان نمود و سردارى ديگر را بقارص فرستاد و ايشان بمحاصرهء آن دو شهر مشغول شدند .\r\nسلطان عثمانى سردار مشهور خود جغال اوغلى را با لشكرى فراوان باستخلاص وان و قارص روانه كرد و شاه كه در تبريز بود بجلوگيرى او شتافت در صورتى كه بيش از 62000 سپاهى نداشت و همراهان جغال اوغلى از 100000 متجاوز بودند\r\nشاه عباس در اين جنگ تدبيرى كرد باينمعنى كه سپاهيان خود را به دو دسته منقسم ساخت . ابتدا قسمتى از سواران خود را بحمله‌اى سخت بلشكر جغال اوغلى واداشت . تركان به اين خيال كه قسمت مهمّ سپاه ايران همين حمله‌كنندگانند توجه عمدهء خود را به آن سمت معطوف كردند و چون جنگ به اين شكل درگرفت سپاه عمدهء شاه كه منتظر چنين فرصتى بودند بر سر تركان ريختند و در اين معركه قريب 20000\r\n\r\n","description":"","footnote":"","page_name":" 679 ","page_number":1072},
  {"content":"\r\n\r\nتن از اردوى عثمانى بقتل رسيد و جغال اوغلى گريخت و كمى بعد از غصّه مرد و اين فتح بزرگ در تاريخ 24 جمادى الثانيّهء 1013 پادشاه صفوى را دست داد و سال بعد شاه عباس گنجه و تفليس و باكو و دربند و شروان و شماخى و ديار بكر و موصل را فتح نمود و در اوايل سال 1015 بقزوين برگشت در حالى كه جميع ولايات از دست رفته را از عثمانى پس گرفته و شوكت و اعتبارى فوق العاده تحصيل نموده بود\r\nدر سال 1017 سلطان احمد خان صدراعظم خود مراد پاشا را با لشكرى ديگر بجنگ با ايران فرستاد و مراد پاشا به سهولت بر تبريز استيلا يافت امّا در اين شهر شكستى بزرگ خورد و منهزم به خاك عثمانى برگشت عاقبت در سال 1020 بين ايران و عثمانى صلح برقرار گرديد و دولت عثمانى رسما اعادهء ولايات سابق ايران را بشاه عباس تصديق نمود و پادشاه ايران هم قبول كرد كه سالى دويست بار ابريشم خام باستانبول بفرستد .\r\nدر سال 1021 بشاه عباس اطّلاع رسيد كه طهمورث خان گرجى با عدّه‌اى از اتباع عيسوى خود بر سر حكمران قراباغ تاخته و او را بقتل رسانده است شاه عباس از اصفهان بعزم گرجستان حركت نمود و در اواخر اين سال به آنجا رسيد و طهمورث گريخت و هر قدر شاه او را باستمالت بتبعيّت خود خواند نتيجه نداد بلكه طهمورث بسلطان عثمانى متوسل شد و اين حركت او صلحى را كه بتازگى بين ايران و عثمانى برقرار شده بود برهم زد .\r\nدر اوايل سال 1024 شاه عباس چون شنيد كه طهمورث بار ديگر بگرجستان آمده و حاكم شاه را شكست داده بگرجستان رفت و اين بار بكشتار گرجيان دست زد بطوريكه در ظرف بيست روز قريب 70000 تن از ايشان را كشت و 130000 نفر را باسيرى گرفت و در 15 جمادى الاخرى بتفليس وارد شد و از آنجا براى دفع محمّد پاشا سردار و صدراعظم سلطان احمد خان كه به يارى طهمورث مىآمد به طرف درياچهء گوگجه رهسپار گرديد . محمّد پاشا ايروان را در محاصره گرفت ليكن خود محصور لشكريان شاه عباس گرديد و پس از دادن 4000 تن كشته با پادشاه ايران صلح كرد و\r\n\r\n","description":"","footnote":"","page_name":" 680 ","page_number":1073},
  {"content":"\r\n\r\nقول داد كه به رسيدن باستانبول بين دولتين واسطهء مصالحه شود .\r\nسلطان احمد خان در سال 1027 وفات يافت و مصفى خان اوّل بجاى او نشست امّا اين سلطان هم سال بعد از سلطنت افتاد و عثمانخان ثانى جاى او را گرفت سلطان جديد صدراعظم خود خليل پاشا را با لشكرى فراوان بتبريز فرستاد و او كه 000 ر 60 همراهى داشت در سه فرسخى گدوك شبلى از قرچغاى خان سپهسالار اردوى شاه عباس در همين سال 1027 شكستى بزرگ يافت و قرچغاى خان با اسرا بقزوين به خدمت شاه رسيد و از طرف او بحكومت آذربايجان منصوب گرديد .\r\nبعد از شكست خليل پاشا در سال 1028 بار ديگر معاهدهء صلح بين طرفين انعقاد يافت و قرار شد حدود بين دو مملكت همان حدود عهد شاه طهماسب باشد و پادشاه ايران هم هر سال صد بار ابريشم خام پيش سلطان عثمانى بفرستد .\r\nآخرين جنگهاى شاه عباس با عثمانى در سالهاى 1032 - 1034 اتفاق افتاده و آن بر سر تصرّف بغداد بوده چه بغداد اگرچه در عهد شاه اسماعيل ضميمهء ايران شده بود ليكن سلطان سليمانخان آنجا را از ايران گرفت و اللّه ورديخان هم بشرحيكه گذشت قبل از فتح آنجا بدستور شاه عباس بايروان رفت و بغداد همچنان از سلاطين عثمانى تبعيّت ميكرد .\r\nدر سال 1032 شاه عباس از اصفهان بعراق عرب لشكر كشيد و در 21 ربيع الاوّل آنجا را فتح نمود سپس عتبات عاليات را بايران منضم نمود و خود به زيارت آن اماكن مشرّفه رفت و به تعمير و آبادى آن ابنيه پرداخت .\r\nدر اوايل سال 1033 حافظ احمد پاشا از جانب سلطان مراد خان چهارم براى استرداد بغداد به آنجا آمد و شهر را در نهم صفر محاصره كرد شاه عباس زينل بيك شاملو را ببغداد فرستاد و زينل بيك حافظ احمد پاشا را مغلوب نمود و پس از هفت ماه محاصره بغداد را نجات داد و شاه عباس خود نيز در 1034 ببغداد آمد و در چندين جنگ سپاهيان حافظ احمد پاشا را بكلّى منهزم ساخت و از اين تاريخ تا آخر سلطنت شاه عباس ديگر جنگى مهمّ بين ايران و عثمانى رخ نداد اگرچه دنباله تعرّضات پاشاهاى سرحدّى عثمانى بگرجستان و ارمنستان هيچوقت قطع نميشد .\r\n\r\n","description":"","footnote":"","page_name":" 681 ","page_number":1074},
  {"content":"\r\n\r\n\r\nتسخير قشم و هرموز در 1041\r\nبعد از فتح بحرين بدست لشكريان ايران و محاصرهء بندر جرون پادشاه اسپانيا فيليپ سوّم كه در اين تاريخ بر پرتغال هم سلطنت و استيلا داشت سفيرى با تحف و هداياى بسيار به خدمت شاه عبّاس فرستاد و از او خواهش كرد كه بحرين را بتصرّف عمّال شركت پرتغالى هند بدهد و از محاصرهء جرون دست بردارد . فرستادگان فيليپ در 1011 در مشهد بحضور پادشاه صفوى بار يافتند و شاه عبّاس كه در اين تاريخ درصدد اتّحاد با ممالك عيسوى بر ضدّ عثمانى بود ايشان را بگرمى پذيرفت و باللّه ورديخان دستور داد كه از سر محاصرهء جرون بگذرد و عمّال ايرانى بحرين را بتصرّف پرتغاليها بدهند امّا در اين امر دوّم زياد اصرارى نكرد و حاكم بحرين هم پرتغاليها را به آنجا راه نداد .\r\nفيليپ سوّم بار ديگر در 1017 سفير سابق خود را بايران فرستاد و از اينكه گماشتگان شاه بحرين را به پرتغاليها رد نكرده‌اند شكايت نموده و از راه تملّق بشاه ايران براى فتوحاتى كه در جنگ با عثمانى كرده بود تبريك گفت شاه عباس بهمراهى فرستادهء مخصوصى از جانب خود و سفير اسپانيا مراسله‌اى ملاطفت‌آميز براى پادشاه اسپانيا فرستاد ولى ابدا حرفى از بحرين بميان نياورد .\r\nاز سال 1009 كه بحرين بدست ايران افتاده بود چون اللّه ورديخان ميديد كه پرتغالىها از خيال پس گرفتن آن بيرون نميروند پيوسته با تعرّض بندر جرون و قلاع و بنادر ديگر اطراف باب هرموز كه در تصرّف مردم پرتغال بود خاطر ايشان را به اين سمت متوجه ميساخت و براى آنكه مركزى جهت سپاهيان خود در نزديكى قلعهء مستحكم جرون داشته باشد و به اين وسيله همه وقت اسباب زحمت پرتغاليان را فراهم كند در نزديكى جرون بنام قلعهء عبّاسى قلعه‌اى ساخت .\r\nدر سال 1021 اللّه ورديخان پسر خود امامقليخان را بتسخير جرون فرستاد ليكن او در اين تاريخ بگرفتن اين نقطه توفيق نيافت و در همين سال بود كه اللّه وردى خان نيز مرد و امامقلى خان بجاى پدر بيكلربيكى فارس شد . امامقليخان در سال 1023 جرون را فتح نمود و قلعهء پرتغالى آن را خراب كرد و بجاى آن در نزديكى\r\n\r\n","description":"","footnote":"","page_name":" 682 ","page_number":1075},
  {"content":"\r\n\r\nقلعهء عبّاسى سابق بندر عباسى حاليّه را ساخت .\r\nسفير فيليپ سوّم كه دوگووه‌آ « 1 » نام داشت و دنگيز بيگ روملو سفير شاه عبّاس براى جلب مساعدت اسپانيا در جنگ با عثمانى در 1017 باروپا عازم شدند و در 1021 بايران برگشتند و چون از اين سفارت نتيجه‌اى چنان كه منظور پادشاه ايران بود حاصل نشد شاه عباس با دو گروه آبخشونت رفتار نمود و دنگيز بيك را هم كه در ايّام مسافرت مرتكب حركاتى ناپسند شده بود كشت و جدا تصميم گرفت كه دست پرتغاليها را از جزاير و سواحل خليج كوتاه سازد و حملهء امامقليخان بجرون در تعقيب اين تصميم بود .\r\nدر اوايل سال 1023 فيليپ سوّم بار ديگر سفيرى تازه بايران فرستاد و باز بوعدهء مساعدت با ايران در حملهء بعثمانى در مغرب از شاه عبّاس برگرداندن بحرين جرون را خواستار شد . شاه عباس كه از انجام وعده‌هاى فيليپ مأيوس شده بود به او پيغام داد كه جرون جزء خاك ايران است و بحرين را هم لشكريان او از امير هرموز گرفته‌اند و چون در اين تاريخ شاه عبّاس با نمايندگان شركت تجارتى انگليسى در هند مشغول مذاكراتى براى اعطاى امتيازات بازرگانى بود و به يارى بحرى آن شركت اطمينان حاصل كرده سفير فيليپ را دست خالى برگرداند و اين حركت حكم قطع ارتباط ما بين ايران و اسپانيا را داشت .\r\nكشتىهاى شركت هند شرقى انگليس در سال 1030 در بندر جاسك پرتغالىها را شكستى بزرگ دادند و اين واقعه وهنى بزرگ بعظمت بحرى پرتغال در خليج بود .\r\nدر اين ايام امامقليخان بدستور شاه با نمايندگان شركت انگليسى داخل در مذاكراتى شد كه از ايشان براى حمله بجزيرهء قشم و هرموز كشتيهائى بگيرد .\r\nنمايندگان شركت تا يكسال زيربار قبول اين تكليف نميرفتند چه از طرفى ميترسيدند حريف پرتغاليهاى هرموز نشوند و از طرفى ديگر چون فيليپ سوّم با پادشاه انگليس روابط دوستانه داشت بىاجازهء دربار لندن نميخواستند بچنين حركتى دست بزنند .\r\n\r\n\r\n","description":"","footnote":"\r\n( 1 ) -  Antonio de Gouvea \r\n","page_name":" 683 ","page_number":1076},
  {"content":"\r\n\r\nعاقبت امامقليخان ايشان را در صورت نپذيرفتن تكاليف او بضبط جميع كالاهاى متعلّق بشركت در سواحل خليج تهديد نمود . بالاخره نمايندگان شركت در ميناب با امامقلى خان عهدنامه‌اى بستند و قرار شد كه ايرانيها از خشكى و انگليسها از دريا بقشم و هرموز حمله كنند و پس از فتح غنايم را بتساوى تقسيم نمايند ، مخارج كشتيها و مصالح ناريّه را دو طرف نصف به نصف بپردازند و از اسرا مسلمين بايرانيها و عيسويان ( باستثناى حاكم پرتغالى هرموز كه بايد بايران سپرده شود ) بانگليسها واگذار شوند و حاصل گمرك هرموز بين دو طرف تقسيم شود و اجناسى كه انگليسها براى شاه و والى فارس وارد ميكنند از پرداخت حقوق گمركى معاف باشد .\r\nبعد از عقد اين قرارداد امامقليخان ابتدا بقشم حمله برد و با تصرّف آنجا راه آب شيرين را بر روى پرتغاليان هرموز بست سپس عامل عمان را بر پرتغاليان شوراند .\r\nپس از فتح قشم قواى متّحد ايرانى و انگليسى در 27 ربيع الثانى سال 1031 بمحاصرهء قلعهء هرموز پرداختند و بالاخره آنجا را در دهم جمادى الاخرى فتح كردند .\r\n3000 اسير پرتغالى بدست انگليسها افتاد و عده‌اى عرب بچنگ ايرانيها . اين جماعت اخير را بامر امامقليخان كشتند و سرهاى ايشان را ببندر عبّاسى فرستادند .\r\nبا فتح هرموز هم بزرگترين و مستحكمترين پناهگاه‌هاى پرتغاليها در خليج پس از يك قرن و كسرى از دست ايشان بيرون رفت و هم سلسلهء قديم امراى هرموز كه از چندين قرن قبل در هرموز قديم ( ميناب حاليّه ) و هرموز جديد ( جزيرهء حاليّهء هرموز ) و سواحل موغستان و عمان گاهى باستقلال و زمانى ديگر تحت امر امراى ايران و اخيرا در زير حكم پادشاهان پرتغال و اسپانيا امارت ميكردند بتاريخ 1031 برافتاد .\r\nپس از فتح قشم و هرموز امامقليخان ميخواست عمان و مسقط را هم از كف پرتغاليها بيرون آورد و مسلمين آن نقاط را هم از شرّ تعدّيات جابرانهء ايشان خلاص دهد به همين نيّت براى جلب مساعدت انگليسها با نمايندگان شركت هند شرقى بمذاكره پرداخت .\r\nاما انگليسها كه از فتح هرموز نتيجه‌اى بنفع خود نگرفته بودند و ميخواستند خسارات\r\n\r\n","description":"","footnote":"","page_name":" 684 ","page_number":1077},
  {"content":"\r\n\r\nخود را اين بار تلافى كنند در مقابل بامامقليخان پيشنهاد كردند كه تمام جزيرهء هرموز و نصف عايدات گمركى آنجا و حقّ نگاهداشتن چهار جهاز جنگى را در خليج بايشان واگذارد . امامقليخان كه نميخواست هرموز بار ديگر بدست عيسويان بيفتد زير بار قبول نرفت و اجراى نقشهء تسخير مسقط و عمان با وجود لشكركشى امامقليخان به آنجا بعلّت ضعف قواى بحرى ايران پيشرفت صحيح نكرد . در مقابل پرتغاليها هم هرچه كوشيدند كه هرموز را پس بگيرند توفيق نيافتند تا آنكه در 1034 با شاه عبّاس صلح نمودند و از جميع متصرّفات سابق خود چشم پوشيدند . شاه عبّاس هم چون نميخواست كه دوستى پادشاه اسپانيا و پرتغاليها را از دست دهد تا در صورت بروز دشمنى با انگليسها تنها نماند بپرتغاليها اجازه داد كه در بحرين بصيد مرواريد بپردازند و در بندر كنگ در شمال شرقى لنگه براى خود قلعه و دار التّجاره بسازند .\r\n\r\nمرگ شاه عباس در 23 ج 1 سال 1038\r\nدر سال آخر سلطنت خود شاه عبّاس بامامقليخان والى فارس دستور داد كه او و امراى خوزستان لشكر ببصره بكشند و از راه دجله و عربستان آن بندر را تسخير كنند و خود شاه نيز عازم مازندران شد . در مازندران كسالت شاه رو بشدّت گذاشت تا بالاخره بتاريخ شب 24 جمادى الاولى از سال 1038 در بلدهء اشرف ( بهشهر حاليّه ) جان سپرد و در اين حال از عمر او 59 سال و هشت ماه و 23 روز گذشته بود و نعش او را از آنجا بكاشان آوردند و پس از مدتى در قم به خاك سپردند .\r\nرسيدن خبر فوت شاه عبّاس امامقليخان را كه بمحاصرهء بصره مشغول بود از تعقيب تصرّف آن شهر بازداشت و او باصفهان آمد تا بحضور پادشاه جديد برسد .\r\nشاه عباس بزرگ كه از به دو ادعاى سلطنت در خراسان 49 و پس از خلع پدر 43 سال در ايران سلطنت كرده بعلّت اعمال بزرگى كه در كشورگيرى و آثار خيرى كه از او در مملكتدارى بروز نموده بلاشبهه بزرگترين پادشاهان بعد از اسلام ايرانست و شايد در ميان عامّهء ايرانى هيچيك از پادشاهان ما بشهرت و خوش نامى او نباشند . حكايات و افسانه‌ها كه از او بر سر زبان مردم جاريست همه شاهد اين حال است\r\n\r\n","description":"","footnote":"","page_name":" 685 ","page_number":1078},
  {"content":"\r\n\r\nو لقب بزرگ كه فرنگيها به او داده‌اند چندان بى مورد نيست .\r\nبدبختانه در زندگانى خصوصى از شاه عباس اعمالى سر زده است كه نهايت قساوت قلب و سخت‌كشى و تعصّب او را مىرساند از قبيل قتل صفى ميرزا پسر ارشد خود بسال 1022 بتهمت خيال عصيان بر پدر و كور كردن دو پسر ديگر خويش و قتل عام گرجستان و كشتن زيردستان و متهمّين باندك سوءظنّ يا گناه امّا از اين مراتب گذشته شاه عباس علاوه بر مغلوب ساختن دشمنان ديرينهء ايران و كسب افتخارات بسيار در فتوحات خود بيش از هرپادشاهى در رفاه حال عباد و آبادى بلاد و انشاء راهها و بناى ابنيه و عمارات كوشيده و هنوز آثار عديده از اين يادگارهاى خير او در سراسر ايران برجاست .\r\nشاه عباس در حدود سال 1000 پايتخت دولت صفوى را كه در شهر قزوين قرار داشت باصفهان منتقل نمود و اين شهر كه از عهد سلاجقه از اعتبار و آبادى افتاده بود دوباره بر اثر اين توجّه شاهانه رو بعمران و عظمت نهاد و شاه و اعيان حضرت او ببناى عمارات و مساجد و خيابانها و باغها در آن محلّ اقدام نمودند ، ابتدا شاه عباس در سال 1011 چهار بازار و ميدان نقش جهان را در آنجا پىافگند و در 1019 ببناى مسجد شاه اقدام كرد و براى اقامت خود عمارت عالى قاپو و باغهاى دو طرف زاينده‌رود و عمارات ضميمهء آنها را ساخت .\r\nغير از اصفهان شاه عباس در ولايات ديگر ايران مخصوصا در مازندران كه از محلّهاى گردش و شكار هميشگى شاه بود بناهاى عديده نموده از آن جمله در 1020 بندر فرح آباد و در 1021 اشرف و در 1031 جادهء سنگفرش مازندران را به طول 45 فرسنگ از فرح آباد تا خوار رى ساخت و راهى ديگر از همين ايالت بين جاجرم در خراسان تا دشت موقان درست نمود .\r\nدر عراق عرب نيز چنان كه اشاره كرديم شاه عباس نهر نجف و مقابر ائمّه را تعمير نمود و در سال 1017 جميع املاك خالصهء خود را بنام چهارده معصوم وقف كرد و امر داد تا حاصل آنها را بسادات برسانند .\r\n\r\n","description":"","footnote":"","page_name":" 686 ","page_number":1079},
  {"content":"\r\n\r\nدر سال 1028 امامقليخان را مأمور نمود كه قسمتى از زردكوه بختيارى را كه دو رود كارون و زاينده‌رود از دو دامنهء آن سرچشمه ميگيرند يعنى قسمت كوه رنگ را كه شاه طهماسب بحفر آن اقدام كرده بود از ميان بردارد و قسمتى از آب كارون را براى آبادى اصفهان داخل زاينده‌رود نمايد ، امامقليخان نيز به اين امر مبادرت ورزيد ولى بعلّت صعوبت كار بانجام نرسيد .\r\nاز شاه عباس كه خود مردى سيّاح و گردش‌كن بود و اغلب سالها به زيارت مشهد يا مقبرهء جدّ خويش شيخ صفى الدّين باردبيل ميرفت در سراسر راههاى عمدهء ايران كاروانسراهاى سنگى بيشمار ديده مىشود و عوام ميگويند كه 999 كاروانسرا بدست شاه عباس كبير ايجاد شده و اين عدد كثرت كاروانسراهائى را كه او ساخته مىرساند .\r\nدر سال 1009 شاه عباس از اصفهان پياده عازم زيارت مشهد شد و بامر او راه بين اصفهان و مشهد را از طريق بيابان با طناب اندازه گرفتند و آن بر 199 فرسنگ بالغ گرديد .\r\nدر سال 1017 كه شاه عباس بمراغه آمد و آثار رصدخانهء هولاگو را در آنجا ديد تصميم گرفت كه آنجا را تعمير نمايد و براى اين كار شيخ بهاء الدين محمد عاملى و ملّا جلال منجّم و عليرضاى خوشنويس را براى تهيهء طرح اين عمل به آنجا فرستاد و ايشان نقشهء اين تجديد بنا را بشاه عرضه داشتند امّا معلوم نيست كه بچه علّت اين نيّت عملى نشده است .\r\n\r\nمملكتدارى شاه عباس\r\nشاه عباس براى آبادى كشور و اصلاح امور راجع بتجارت و لشكر و زراعت نيز آنچه توانسته و تا حدّى كه زمانه اجازه ميداده است كوشيده و در اين كار حتّى از جلب خارجيان و استفادهء از آنها نيز غفلت ننموده است .\r\nشاه عباس كه جز اهل تسنّن مزاحم پيروان ساير مذاهب نبود در لشكر كشيهاى خود بارمنستان و گرجستان قريب 30000 خانوار از عيسويان اين ولايات\r\n\r\n","description":"","footnote":"","page_name":" 687 ","page_number":1080},
  {"content":"\r\n\r\nرا بمازندران آورد و در آنجا مقيم نمود و 5000 خانوار از ارامنهء جلفا و ايروان را هم باصفهان كوچ داد و براى ايشان قصبهء جلفا را در كنار زاينده‌رود با كليساى آن ساخت و آن طايفه را با اعطاى آزادى كامل بتجارت با هندوستان و بلاد خارج واداشت .\r\nدر سال 1006 موقعى كه شاه عباس براى دفع ازبكان در خراسان بود شخصى از نجيب‌زادگان انگليسى كه مردى پخته و در جنگ‌آورى آزموده بود با برادر خود و 26 تن همراه بعزم ملاقات پادشاه صفوى از انگلستان بايران آمد و غرض او از يك طرف تحصيل امتيازاتى تجارتى بود و از طرفى ديگر وارد كردن شاه عباس در اتحاد با سلاطين عيسوى اروپا بر ضدّ تركان عثمانى\r\nاين شخص كه آنتونى شرلى « 1 » نام داشت با برادر خود رابرت « 2 » و هيئت همراهان در قزوين به خدمت شاه عباس رسيدند و تحف و هدايائى را كه همراه داشتند تقديم كردند . شاه ايشان را بگرمى پذيرفت و با خود باصفهان برد .\r\nدر اصفهان شاه و اللّه ورديخان دريافتند كه در جزء همراهان شرلى كسانى هستند كه از فنّ توپ‌ريزى و فنون ديگر نظامى اطّلاعاتى دارند ، شاه و سپهسالار لشكر او درصدد برآمدند كه براى بيرون كردن تركان عثمانى و مقابلى با ايشان بتهيّهء لشكريان جديدى نظير سپاه منظّم ممالك اروپا بپردازند .\r\nسپاه صفوى تا اين تاريخ عبارت از همان سواران طوايف قزلباش كه در حقيقت از رؤساى خود بيشتر اطاعت داشتند تا از پادشاه ، حتى چنان كه ديديم در عزل و نصب شاه نيز بميل خود دخالت ميكردند و شاه عباس خود بدست ايشان بر پدر قيام كرده و بسلطنت رسيده بود .\r\nپادشاه صفوى با اطلاعاتى كه از حال سپاه عثمانى داشت دانست كه قزلباشيّه نميتواند از عهده عثمانيان برآيد و براى اين كار سپاهى تعليم يافته مطيع امر مستقيم شاه لازم است . به همين نيّت ابتدا عدد سواران قزلباش را به 30000 تقليل داد و بجاى عدّهء\r\n\r\n\r\n","description":"","footnote":"\r\n( 1 ) -  Anthony Sherley \r\n( 2 ) -  Robert Sherley \r\n","page_name":" 688 ","page_number":1081},
  {"content":"\r\n\r\nكسر شده بدستيارى همراهان برادران شرلى سواره نظامى بعدد 10000 و پيادگانى بشمارهء 20000 مهيّا نمود كه همه تعليم يافته بودند و از دولت جيره و مواجب ميگرفتند و براى ايشان توپخانهء صحيحى نيز ترتيب داده و فرماندهى كلّ ايشان به اللّه ورديخان واگذار گرديد .\r\nشاه عباس براى پيش‌بينى از خطر احتمالى قزلباشان جهت حفظ خود از طوايف مختلفه ايل تازه‌اى بنام شاهيسون يعنى دوستداران شاه ترتيب داد و اين ايل علاوه بر محافظت شاه در جزء سپاهيان او نيز داخل شدند .\r\nدر اواخر سال 1007 كه شاه عباس بتشكيل چنين سپاهى توفيق يافت و بحملهء بر عثمانيان تصميم گرفت آنتولى شرلى را بمعيّت حسينعلى بيك بيات بدربارهاى اروپا فرستاد تا هم در باب فروش ابريشم ايران كه در اين تاريخ از نفايس كالاهاى مطلوب اروپائيان بود با ايشان قرارهائى مقرون بصرفه ببندد و هم پايهء اتّحاد بر ضدّ عثمانى را بر مقامى استوار بنا گذارد .\r\nدر ميان راه بين شرلى و حسينعلى بيك بهم خورد و شرلى از او جدا شد و به اسپانيا پيش فيليپ سوّم رفت ديگر بايران برنگشت حسين على بيك پس از سفرى دراز بدربار اسپانيا رسيد قريب چهار سال طىّ طريق عاقبت با يك كشتى كه فيليپ به اختيار او گذاشته بود بايران برگشت و در همين اوان بود كه پادشاه اسپانيا دوگووه‌آ « 1 » را بسفارت بايران روانه نمود و چنان كه ديديم شاه عباس براى جلب ملاطفت فيليپ حاضر شد كه از محاصرهء جرون دست بردارد و بحرين را هم بوعده بپرتغاليها مسترد نمايد .\r\nهمين دوگووه‌آ بار ديگر در 1017 بايران آمد و اين دفعه با زنگير بيك سفير ايران باسپانيا مراجعت نمود و در 1021 بايران بازگشت . ليكن بشرحيكه سابقا گفتيم اين سفارتها هيچكدام نتيجهء صحيحى نداد چه نه شاه عباس حاضر شد كه بحرين را پس دهد و نه فيليپ بشاه ايران در تعرّض بعثمانى از سمت مغرب يارى نمود .\r\nلشكركشى بهرموز رشتهء اين مذاكرات دوستانه را قطع نمود و دست پرتغاليها رعاياى\r\n\r\n\r\n","description":"","footnote":"\r\n( 1 ) -  de Qouvea \r\n","page_name":" 689 ","page_number":1082},
  {"content":"\r\n\r\nفيليپ سوم را به كلى از جزاير و سواحل خليج كوتاه كرد .\r\nدر سال 1016 شاه عباس چون آنتونى شرلى از اروپا برنگشت و سفارت حسين على بيك بيات نيز نتيجهء مطلوبى نداد برادر آنتونى شرلى يعنى رابرت را كه در جنگ هاى با عثمانى خدماتى شايسته كرده و منظور شاه شده بود بسفارت باروپا فرستاد و او از 1016 تا 1024 در هندوستان و آلمان و ايتاليا و رم و اسپانيا و انگلستان بنام شاه عباس با سلاطين اين كشورها و پاپ مذاكراتى كرد از جمله در 1019 به خدمت فيليپ سوم رسيد ولى در اينجا گرفتار دسيسه‌هاى برادرش آنتونى شد و او كه بر جاه برادر رشك ميبرد رابرت را بتيره كردن روابط بين پادشاه انگليس و دربار عثمانى و توليد جنگ متهم ميكرد .\r\nعاقبت رابرت در 1020 بحضور پادشاه انگليس بار يافت و پيشنهادهاى شاه عباس را در واگذاشتن دو بندر از بنادر ايران بانگليسها و دادن حق آزادى تجارت بايشان و آزادى بخشيدن بكاركنان شركت انگليسى هند شرقى در مقابل قطع تجارت با عثمانى به اطلاع او رساند ليكن به علت مخالفت جمعى از تجار انگليسى كه با بنادر شام و عثمانى تجارتى مهم داشتند و منافع خود را در خطر مىديدند شاه انگليس زير بار نرفت فقط برابرت شرلى اجازه داد كه در مراجعت باصفهان با ايران معاهده‌اى ببندد و رابرت هم پس از تحمل مشقات بسيار در سفر بالاخره در 1024 باصفهان وارد شد .\r\nشركت هند شرقى انگليس خود در همين اوان سفيرى بايران فرستاد تا با تحصيل اجازه از شاه مقدارى كالاهاى خود را كه در هند فروش نرفته بود و در ايران مشترى داشت به فروش برساند . سفير شركت با وجود مخالفت رابرت شرلى به تحصيل چنين اجازه نايل آمد و شاه عباس بندر جاسك را براى اقامت تجار و بازار تجارت ايشان به اختيار شركت گذاشت و با اين عمل پاى رقيب مقتدرى را براى تجار پرتقالى در خليج باز كرد .\r\nرابرت شرلى بار ديگر در 1024 بسفارت پيش فيليپ سوم رفت و فيليپ هم\r\n\r\n","description":"","footnote":"","page_name":" 690 ","page_number":1083},
  {"content":"\r\n\r\nسفيرى ديگر در 1023 بايران فرستاد . شرلى تا 1031 در پرتغال ماند و سفير فيليپ هم تا 1028 در ايران ولى هيچكدام بعلتى كه در فوق به آن اشاره كرديم از مأموريت خود نتيجه‌اى بدست نياوردند .\r\n\r\nفصل چهاردهم سلاطين آخرى صفوى\r\nاز بدبختى ايران شاه عباس به علت سوء معامله‌اى كه با پسران خود روا داشته بود و بىتدبيرى كه از او در تهيه و تربيت جانشين لايقى جهت خود سرزد بلافاصله بعد از اين پادشاه بزرگ تاج و تخت صفوى بدست پادشاهانى نالايق يا كم قدرت افتاد و روز بروز از عظمت و اعتبار آن كاسته شد و بار ديگر دشمنان خارجى ايران قدم در راه تعرض گذاشتند .\r\nشاه عباس چهار پسر پيدا كرد اول صفى ميرزا كه بامر شاه چنان كه گفتيم بقتل رسيد دوم طهماسب ميرزا كه در حيات پدر مرد - سوم و چهارم سلطان محمد ميرزا و امامقلى ميرزا كه هر دو را شاه عباس كور نمود .\r\nدر موقعى كه شاه عباس در مازندران در حال احتضار بود وصيت كرد كه سام ميرزا پسر صفى ميرزا را كه در اصفهان اقامت داشت بجانشينى او بردارند . سام ميرزا در اصفهان پس از شنيدن خبر مرگ جد خود بنام شاه صفى در شب دوشنبهء بيستم جمادى الثانيهء 1038 بتخت سلطنت نشست و سن او در اين تاريخ از هفده تجاوز نمىكرد .\r\n\r\n","description":"","footnote":"","page_name":" 691 ","page_number":1084},
  {"content":"\r\n\r\n\r\nسلطنت شاه صفى ( 1038 - 1052 )\r\nمرگ شاه عباس و جلوس پادشاه جوان بىتدبيرى بجاى او بار ديگر ميدان تاخت‌وتاز را بدست ازبكان و تركان عثمانى داد ازبكان در شوال 1038 بمشهد حمله بردند ليكن از منوچهر خان حكمران مشهد شكست خوردند و بتركستان و خوارزم گريختند .\r\nاما وقايع مهمى كه در حدود شمال غربى و مغرب ايران روى كرد به اين آسانيها دفع نشد و در تمام مدت چهارده سال سلطنت شاه صفى گرفتار آنها بود و در طى همين قضايا بوده كه بىكفايتى اين شاه كاملا مشهود گرديده است .\r\nسلطان مراد چهارم ( 1032 - 1049 ) كه يكى از آخرين سلاطين با كفايت و كشورگشاى تركيه است بمحض شنيدن خبر مرگ شاه عباس مصمم جبران شكست‌هاى عهد آن پادشاه مغفور گرديد مخصوصا تسخير مجدد بغداد را منظور نظر خويش قرار داد .\r\nيكى از خانوادگان گرجى كه در خدمت شاه عباس ميزيست و در جنگها از او خدمات شايان سر زده بود بنام گيورگى ساكادزه « 1 » ملقب بلقب موراوى « 2 » در سال 1032 بر شاه ياغى شد و در گرجستان ببرانگيختن مردم بر ايران پرداخت و چون پس از مدتى كروفر ديد تاب مقاومت ندارد پيش سلطان مراد خان گريخت و پيوسته سلطان را بلشكركشى بايران مىخواند .\r\nسلطان مراد كه تا شاه عباس حيات داشت جرأت اقدام به اين كار نداشت در سال اول سلطنت شاه صفى خسرو پاشا صدراعظم خود را با لشكرى به طرف بغداد فرستاد و موراوى گرجى را نيز بحدود موصل و وان و آذربايجان مأمور نمود . حدود آذربايجان را رستم بيگ ديوان بيگى از تعرض حفظ كرد و موراوى را هم خسرو\r\n\r\n\r\n","description":"","footnote":"\r\n( 1 ) -  Giorgi sakadze \r\n( 2 ) -  Mouravi \r\n","page_name":" 692 ","page_number":1085},
  {"content":"\r\n\r\nپاشا بقتل رساند ليكن امر سرحد عراق عرب و بغداد به آسانى دفع نشد چه خسرو پاشا با سپاه عظيمى به آن حوالى حمله آورده بود . شاه صفى زينل خان شاملو سپهسالار را بدفع خسرو پاشا فرستاد و خود نيز از اصفهان بعزم عراق حركت كرد . خسرو پاشا بغداد را محاصره نمود و عده‌اى از سپاه خود را هم بفتح كردستان فرستاد . زينل خان بعجله خود را بپاى قلعهء مريوان رساند ولى در آنجا در 22 رمضان 1038 شكستى سخت خورد و تركان از اين راه خود را بهمدان رساندند در صورتى كه صفى قليخان حاكم ايرانى بغداد مردانه از اين شهر دفاع ميكرد و سرحدداران آذربايجان نيز همه جا جلوى تركانرا داشتند .\r\nشكست مريوان راه ايران غربى را به روى عساكر خسرو پاشا باز كرد و شاه صفى كه از آمدن دشمن اطلاع يافت از آنجا گريخت و تركان تا درجزين جلو آمدند ولى از آنجا بحوالى بغداد برگشتند . شاه صفى از شدت غضب زينل خان شاملو را بقتل رساند و در ابتداى سال 1039 براى نجات بغداد عازم آن صوب گرديد . صفى قلى خان در دفاع بغداد قريب 12000 از تركان را كشت و چون خبر حركت شاه صفى ببغداد رسيد خسرو پاشا و همراهان او دست از حصار آنجا برداشتند و شاه صفى پس از زيارت عتبات باصفهان برگشت .\r\nدر سال 1041 بشاه صفى خبر رسيد طهمورث خان پادشاه گرجستان راه عصيان رفته و با داود خان برادر امامقلى خان فاتح هرموز بيكلربيكى قراباغ همدست شده . شاه صفى رستم خان سپهسالار را بدفع طهمورث فرستاد و خود نيز در عقب او حركت كرد . رستم خان طهمورث و داود را مغلوب و فرارى نمود و به امر شاه صفى خسرو ميرزا از شاهزادگان گرجى را كه در اصفهان سمت داروغگى يافته بود بسلطنت گرجستان منصوب نمود و خسرو ميرزا بنام رستم اول تحت تبعيت شاه صفى پادشاه گرجستان شد .\r\nدر سال 1043 بار ديگر بين ايران و عثمانى جنگ درگرفت و سلطان مراد خود نيز عازم حركت به طرف ايران بود ليكن به علت اختلالاتى كه در شام روى كرد\r\n\r\n","description":"","footnote":"","page_name":" 693 ","page_number":1086},
  {"content":"\r\n\r\nبرگشت و شاه صفى نيز با سرداران خود در حدود كردستان جلوى تركها را گرفت .\r\nسلطان مراد نيت خود را در لشكركشى به سمت ايران در 1045 عملى كرد و در ابتداى اين سال بارزنة الروم آمد و پس از تهيهء كار خود بآذربايجان حمله برد و در صفر اين سال ايروان را محاصره نمود و در نتيجهء خيانت اميرگونه خان قاجار حكمران آنجا بر آنشهر دست يافت و سلطان اين امير خائن را بحكومت حلب فرستاد سپس تبريز را گرفت و بسيارى از عمارات و ابنيهء آن را خراب نمود و در شهر آتش زد ولى به علت سرماى سخت شهر را رها نموده بجانب ديار بكر رفت . شاه صفى كه تا اين تاريخ از خود حركتى نشان نداده بود پس از مراجعت سلطان ايروانرا مسخر نمود و باصفهان برگشت .\r\nدر سال 1048 بار ديگر سلطان مراد بايران لشكر آورد و اين بار به يارى محمد پاشا صدراعظم خود بغداد را در محاصره گرفت و با اينكه ايرانيان مدافع پنجاه روز مقاومت نمودند و محمد پاشا در اين جنگ كشته شد باز در نتيجهء تنگى آذوقه آنشهر را تسليم نمودند و تركان بغارت آنجا دست زدند و شاه صفى كه براى نجات بغداد از اصفهان حركت كرده بود در همدان خبر تسليم آنجا را شنيد ناچار تقاضاى صلح كرد و بغداد را بعثمانى واگذاشت و به همان نگاه داشتن ايروان قناعت نمود .\r\n\r\nفوت شاه صفى در 12 صفر 1052\r\nشاه صفى در مراجعت از مشهد در كاشان در 12 صفر 1052 بر اثر افراط در شرب شراب مرد و نعش او را از آنجا بقم برده به خاك سپردند .\r\nاين پادشاه عياش بىكفايت بيرحم در مدت سلطنت بالنسبه كوتاه خود سالى نبود كه جمعيرا يا نكشد و يا از حليهء بصر عارى نسازد و در اين عمل حتى از كشتن محارم و نسوان حرم سلطنتى دست برنميداشت و بقدرى او در اين عمل زشت اصرار داشته كه اكثر بزرگان كشور از سرداران و صدور و مستوفيان و شاهزادگان خاندان سلطنتى بدست او برافتاده‌اند .\r\n\r\n","description":"","footnote":"","page_name":" 694 ","page_number":1087},
  {"content":"\r\n\r\nدر سال اول سلطنت عم خود امامقلى ميرزاى كور را به اين بهانه كه جمعى به خيال برداشتن او بسلطنت‌اند بقتل رساند و درست در همان موقع كه خسرو پاشا بر همدان دست يافته و خطر بزرگى متوجه مملكت بود زينل خان شاملو سپهسالار را كشت و امامقلى خان فاتح هرموز را كه برادرش داود خان حكمران قراباغ با طهمورث خان گرجى دست يكى كرده بود به اين تهمت كه مثل برادر در فارس خيال استقلال دارد به خدمت خواست و او را در 1042 با سه پسرش در قزوين مقتول ساخت و با قتل اين امير كافى ادب‌دوست لكهء ننگى بزرگ بر دامان خود نهاد .\r\n\r\nسلطنت شاه عباس دوم ( 1052 - 1077 )\r\nپس از فوت شاه صفى پسر نه ساله‌اش عباس ميرزا بنام شاه عباس ثانى در پانزدهم صفر 1052 بتخت سلطنت ايران جلوس نمود و چون او هنوز طفل بود اختيار كارها بدست امرا افتاد و ميرزا تقى اعتماد الدوله وزير سابق مازندران كه صدراعظم بود بعنوان نيابت سلطنت زمام جميع امور را بدست گرفت ولى امراى ديگر با او از در مخالفت درآمدند و بالاخره در 1055 شاه جوان را بقتل او واداشتند .\r\nدر به دو سلطنت شاه عباس دوم امامقليخان پادشاه ازبكان كه به علت ضعف باصره از پادشاهى كناره كرده و ندر محمد خان برادر خويش را بجاى خود گذاشته بود بعزم زيارت مكه از تركستان بخراسان آمد . شاه امر داد كه همه‌جا از او بخوشى پذيرائى كنند حتى خود او نيز تا دو فرسنگى قزوين باستقبال امامقلى خان رفت و باحترام تمام او را به مكه فرستاد .\r\nاز كارهاى خوب شاه عباس ثانى در ابتداى پادشاهى خود دادن قريب يك كرور تخفيف مالياتى بمردم ايران بود و اين عمل پس از بيدادهاى عهد شاه صفى شاه جوان\r\n\r\n","description":"","footnote":"","page_name":" 695 ","page_number":1088},
  {"content":"\r\n\r\nرا محبوب عامه قرار داد ديگر صدور فرمانى بود در منع شرب شراب و سخت‌گيرى در اين كار اما اين منع دوامى نكرد چه شاه خود از همه زودتر توبه شكست و چنان در شرب مدام افتاد كه اغلب اوقات بر اثر اين عمل از توجه بامور ملكى نيز غافل ميماند و با هركس و ناكس بباده‌گسارى مىنشست .\r\nتا عهد اين پادشاه روابط ما بين سلاطين صفويه و پادشاهان گوركانى هند همواره براساس دوستى و صفا برقرار بود و اين دو طبقه پادشاهان كه ملكشان بتوسط ايالت قندهار از يكديگر فاصله داشت غالب اوقات برضد متجاوزان ازبك با يكديگر اتحاد ميكردند چنان كه در عهد شاه اسماعيل اول بروابط حسنهء بين اين پادشاه و ظهير الدين محمد بابر مؤسس سلسلهء گوركانيان هند اشاره نموده‌ايم و در زمان جانشين آن شاه يعنى شاه طهماسب اول همايون پادشاه پسر بابر در نتيجهء شكستى كه از شير خان افغان خورده و از تاج‌وتخت محروم شده بود در سال 951 بايران پناه جست . شاه طهماسب بعموم حكام عرض راه دستور داد كه همايونرا با احترامات شاهانه بپذيرند و با او چنان معامله نمايند كه تلخى شكستى كه از افاغنه يافته او را فراموش شود شاه طهماسب در تمام مدتى كه همايون در ايران مقيم بود بكمال عزت و جلال از او پذيرائى نمود سپس شاه ايران او را مدد لشكرى داد و بسلطنت برگرداند در عهد شاه عباس كبير نيز بين او و اكبر شاه و پسرش جهانگير دوستى و مصادقت بجا بود .\r\nدر سال اول جلوس شاه عباس ثانى جانشين جهانگير يعنى شاه جهان كه در 1037 بسلطنت رسيده بود مصمم شد كه قندهار يعنى ولايت سرحدى بين ايران و هند را كه از عهد شاه عباس كبير همواره در دست صفويه بود بهندوستان ضميمه كند و پسر خود را به اين عزم به آن سمت فرستاد . شاه عباس رستم خان سپهسالار را مأمور جمع لشكر و دفع سپاهيان شاه جهان كرد اما رستم خان ظاهرا به علت جوان بودن شاه اعتنايى به اين امر ننمود و قندهار از دست رفت . شاه بقرچغاى خان والى خراسان دستور داد كه رستم خانرا بقتل برساند او نيز سپهسالار و برادران او را كشت .\r\n\r\n","description":"","footnote":"","page_name":" 696 ","page_number":1089},
  {"content":"\r\n\r\nشاه جهان پس از تحصيل اين فتح متوجه تركستان شد و بنام يارى از ندر محمد خان كه از دست پسر و امراى خود منهزم شده بود ببلخ لشكر كشيد در صورتى كه در حقيقت خيال او تصرف تركستان بود . ندر محمد خان بخراسان آمد و از شاه عباس دوم استمداد كرد . شاه ايران او را به خدمت طلبيد و تا دو فرسنگى اصفهان باستقبال او شتافت سپس در سال 1055 سپاهى به يارى و همراهى او بتركستان فرستاد . شاه جهان از شنيدن اين خبر لشكر خود را از تركستان عقب كشيد و ندر محمد خان بسلطنت سابق رسيد و شاه جهان سال بعد سفيرى بپاىتخت صفوى فرستاد و با شاه عباس از در دوستى درآمد .\r\nدر سال 1057 شاه عباس مرتضى قليخان قاجار را سپهسالارى كل سپاه ايران داد و او را بجمع سپاهى براى پس گرفتن قندهار مأمور كرد و سال بعد خود نيز به قصد زيارت مشهد و پيوستن بمرتضى قليخان از اصفهان به سمت مشهد و قندهار حركت نمود و آنجا را در محاصره گرفت .\r\nلشكريان شاه جهان بالاخره از مقاومت عاجز شدند و در 1059 قندهار را به تصرف شاه ايران دادند . شاه جهان پسر خود اورنگ‌زيب را بباز گرفتن آن شهر فرستاد و خود نيز بكابل آمد ليكن پسر و پدر هيچيك از عهدهء سپاهيان ايران بر - نيامدند و قندهار همچنان تا ايام فتنهء افغان در تصرف ايران باقى ماند و با وجود حمله هائيكه در سالهاى 1061 و 1062 و 1064 از طرف لشكريان شاه جهان به اين شهر وارد آمد سپاهيان شاه عباس آنجا را حفظ كردند و هر بار گوركانيانرا شكستى سخت دادند .\r\nدر عهد شاه عباس ثانى گرجستان همواره مطيع ايران بود و با وجود شروع تعرضات روسها به اين حدود به تفصيلى كه بعد به آن اشاره خواهيم كرد خسرو ميرزا يعنى رستم خان اول آنجا را بنام شاه ايران دفاع مينمود چنان كه در به دو جلوس شاه عباس ثانى طهمورث خان به قصد بيرون كردن رستم خان بار ديگر بر سر گرجستان آمد ولى رستم خان قبل از رسيدن مدد شاه او را مغلوب نمود و طهمورث بروسيه گريخت و در آنجا\r\n\r\n","description":"","footnote":"","page_name":" 697 ","page_number":1090},
  {"content":"\r\n\r\nببرانگيختن روسها بحملهء بگرجستان پرداخت . ايشان هم در 1063 بحدود داغستان آمدند چند قلعه در آن حوالى براى خود ساختند . ولاة گرجستان و داغستان و شروان اين قلاع را خراب كردند و طهمورث محروم در روسيّه ماند تا آنكه در 1071 بدربار شاه ايران بعفوخواهى آمد و شاه عبّاس او را بخشود .\r\n\r\nمرگ شاه عباس ثانى در 24 ربيع الاول 1077\r\nدر سال 1076 مزاج شاه قرين انكسار شد و اطبّا او را باقامت در مازندران توصيه كردند . شاه باشرف آمد و قريب يك سال در آنجا بود سپس از آنجا بعزم مشهد حركت نمود ولى در شب 23 ربيع الاوّل در نزديكى دامغان جان سپرد و نعش او را كه سى و چهار سال و نه ماه و نيم از عمرش گذشته بود بقم انتقال دادند سلطنت او بيست و پنج سال و پانزده روز طول كشيد .\r\nشاه عبّاس دوّم بر رويهم يكى از پادشاهان خوب سلسلهء صفوى است و بالنّسبه پادشاهى عادل و رعيّت‌دوست و رحيم و آبادكننده بوده و مانند جدّ خود آثار خير بسيار از خويش باقى گذاشته چنان كه عمارت عالى قاپو را در سال 1054 بانجام رسانده و باغ سعادت را در 1056 در كنار زاينده‌رود و عمارت چهل ستون را در 1057 در اصفهان ساخته و پل زاينده‌رود را در 1068 و مسجد جامع اصفهان را در 1071 تعمير كرده است . از علماى مشهور عهد اين پادشاه ملامحمّد تقى مجلسى اوّل و ملّا محسن فيض و آقا حسين خونسارى و ملّا خليل قزوينى را بايد بخاطر سپرد .\r\n\r\nسلطنت شاه سليمان ( 1077 - 1106 )\r\nشاه عبّاس ثانى دو پسر داشت يكى صفى ميرزا كه از همخوابه‌اى چركسى\r\n\r\n","description":"","footnote":"","page_name":" 698 ","page_number":1091},
  {"content":"\r\n\r\nبود ديگر حمزه ميرزا فرزند زن گرجى شاه . شاه عباس صفى ميرزا را با اينكه پسر بزرگترش بود دوست نميداشت و در اواخر عمر امر داد كه او را در يكى از قصور سلطنتى محبوس نمودند .\r\nامراى شاه پس از فوت او در دامغان جلسه كردند و چون شاه خود در تعيين جانشين خويش اظهارنظرى نكرده بود تصميم گرفتند كه حمزه ميرزاى هشت ساله را بسلطنت بردارند و براى اينكه خيال ايشان پيشرفت كند شهرت دادند كه صفى ميرزا را شاه كور كرده و به همين جهت نميتواند بپادشاهى قيام نمايد . خواجه‌باشى حرم شاه يعنى آغا مبارك با اين طرح مخالفت كرد و گفت كه صفى ميرزا صحيح و سالم است و ايشان را تهديد نمود كه اگر از خيال خود دست برندارند او بقتل حمزه ميرزا اقدام خواهد نمود در نتيجه اين پيش‌آمد امرا چاره‌اى جز آن نديدند كه صفى ميرزاى بيست ساله را بسلطنت بردارند و او را شاه صفى دوّم و بعدها شاه سليمان خواندند .\r\nصفى ميرزا كه عمر خود را در حرمسرا با زنان و خواجه‌سرايان گذرانده و بدون تربيت و تحصيل باخلاق زنانه بار آمده بود يكى از بدترين سلاطين صفوى است چه هم بسيار ضعيف النّفس و عيّاش بود و هم مصاحبت با زنان و خواجه‌سرايان و استشاره ايشان را بر ادارهء امور ملكى و شنيدن حرف رجال كارآگاه ترجيح مىنهاد ولى از خوشبختى او وزارتش نصيب شيخعليخان زنگنه شد كه در عهد پدرش حكومت كرمانشاه را داشت و در آخر كار امير آخور سلطنتى بود . شاه سليمان كه از بىاعتنائى هاى وزير اعظم پدر خويش شكايت داشت او را در سال 1079 بدست شيخعليخان كشت و قاتل را بجاى مقتول بوزارت اعظم برداشت و شيخعليخان تا سال 1101 به اين سميت برقرار بود و او باكفايت و مردم‌دارى و عدالت و بخشندگى مملكت را اداره ميكرد و شاه كه غالبا گرفتار دردپا و نقرس بود و در حرمسرا بسر ميبرد بعلّت بيدارى و كاردانى شيخعليخان از بابت سلطنت نگرانى زيادى نداشت .\r\nاز وقايع بالنّسبه مهمّ سلطنت شاه سليمان هجوم تركمانان است در سال 1086 بسركردگى آدينه سلطان بحدود استراباد و دامغان و سمنان و قتل و غارت در آن\r\n\r\n","description":"","footnote":"","page_name":" 699 ","page_number":1092},
  {"content":"\r\n\r\nحدود . اين جماعت را در سال بعد كلبعليخان شاملو مغلوب نمود و آدينه سلطان بقتل رسيد ولى كلبعليخان نيز در جنگ زخم برداشت و پس از ختم اين غائله به همان جراحت مرد .\r\nاز بزرگترين خوشبختيهاى شاه سليمان اينكه در عصر او همسايگان خارجى ايران هيچكدام قدرت و قوتى كه ايشان را به قصد تعرّض بايران بيندازد نداشتند و همه يا گرفتار ضعف بودند و يا سرگرم بامورى ديگر به همين جهت در تمام مدّت بالنّسبه طويل سلطنت شاه سليمان ( بيست هشت سال و كسرى ) واقعهء خارجى مهمّى براى ايران روى نداد و دورهء پادشاهى او بالنّسبه بفراغت گذشت .\r\nدر عهد شاه سليمان بعلّت همين امن و راحت هم روابط تجارتى ايران با ممالك خارجه رو بازدياد گذاشته و هم بدست شاه و اعيان دربارى او در بلاد مختلفه مخصوصا اصفهان ابنيهء زياد ساخته شده و از اين جمله است عمارت هشت بهشت كه آن را شاه در 1102 در اصفهان بانجام رسانده است .\r\nاز مسافرين مشهورى كه در عهد اين پادشاه بايران آمده و سفرنامهء معتبرى محتوى اطلاعاتى نفيس راجع به آن ايّام از خود بجا گذاشته‌اند يكى شاردن « 1 » فرانسوى است كه بهترين وصفهاى اصفهان را بدست داده ديگر تاورنيه « 2 » همشهرى او كه از زمان شاه صفى تا عهد شاه سليمان شش سفر بايران آمده و سفرنامه و كتاب شرح تاجگذارى شاه سليمان تأليف او نيز از اسناد معتبر تاريخ ايران در آن روزگار است .\r\n\r\nپادشاهى شاه سلطان حسين ( 1106 - 1125 )\r\nشاه سليمان هفت پسر داشت كه اكبر آنها سلطانحسين ميرزا بود امرا پس از فوت پادشاه اين شاهزاده را بعلّت ضعف نفس و حلم و حجب بسلطنت برداشتند\r\n\r\n\r\n","description":"","footnote":"\r\n( 1 ) -  Chardin \r\n( 2 ) -  Tavernier \r\n","page_name":" 700 ","page_number":1093},
  {"content":"\r\n\r\nتا در سايهء بيكفايتى او هر اسبى را كه ميخواهند بتازند با وجود توصيهء شاه سليمان زير بار پادشاهى پسر ديگر او مرتضى ميرزا كه جوانى عاقل و باكفايت بود نرفتند .\r\nسلطانحسين ميرزا بنام شاه سلطانحسين در 1106 بجاى پدر بر تخت پادشاهى نشست و اوّلين حركت زشتى كه از او سرزد نصب شاهنواز خان گرجى بود بحكومت قندهار و اين حاكم بدسيرت همانست كه بلقب گرگين خان معروف شده و موجبات عصيان افاغنه و انقراض سلسلهء صفوى را فراهم ساخته است .\r\n\r\nروابط بين ايران و روسيه\r\nدر اواسط سلطنت شاه طهماسب اوّل تزار مسكوى ايوان چهارم پس از فتح شهر هشتر خان و رسيدن بسواحل بحر خزر و حدود داغستان شروع بتعرّض بحدود شمال قفقازيّه كرد و قسمت شرقى گرجستان تحت تهديد روسها و قزّاقها قرار گرفت امّا حكّام داغستان مكرّر متعرضين روس را شكست دادند و جلو ايشان را از اين طرف سدّ كردند .\r\nپس از مرگ شاه طهماسب يعنى در ايّام سلطنت شاه اسماعيل ثانى و سلطان محمّد خدابنده بعلّت ضعف ايران روسها بمداخله در كار گرجستان شرقى پرداختند و خدابنده سفيرى براى اعتراض به اين امر بمسكو فرستاد و چون شاه عباس كبير گرجستان را كاملا مطيع ايران ساخت ديگر از روسها حركتى داير بر تعرّض در اين سمتها تا آن شاه باقى بود سر نزد .\r\nدر عهد شاه عباس ثانى يعنى موقعى كه پدر پطر كبير بر مسكوى سلطنت داشت هيئتى مركب از 800 نفر براى باز كردن راه تجارت با ايران بقزوين آمدند ولى بعد از آنكه شاه فهميد كه ايشان فقط براى معافيّت از پرداخت حقوق گمركى عنوان سياسى به خود بسته‌اند ايشان را از ايران بيرون كرده و بدربند برگرداند تزار روسيّه از اين عمل متغير شد و كشتيهائى بسواحل مازندران فرستاد و پس از آتش زدن فرح آباد سپاه بكنار مرداب استراباد پياده نمود ، ايرانيان ايشان را در شبه جزيرهء ميانكاله محصور و اكثر را دستگير كردند و عمل تزار بنتيجه‌اى نرسيد .\r\nپطر كبير كه خيال داشت از راه ايران بخليج فارس و هندوستان راه يابد\r\n\r\n","description":"","footnote":"","page_name":" 701 ","page_number":1094},
  {"content":"\r\n\r\nابتدا از طريق مسالمت درآمده يك تن ارمنى را كه اورى نام داشت در عهد شاه سلطانحسين باصفهان فرستاد . شاه او و همراهانش را بگرمى پذيرفت و حاضر به دادن امتيازاتى تجارتى بتجّار روس گرديد . هفت سال بعد پطر سفيرى ديگر بايران فرستاد و از تعرّضاتى كه در حدود بخارا بتجّار روس وارد آمده شكايت نمود و تقاضاى غرامت نمود . چون رفتار اين سفير بسيار مستبدّانه و از روى غرور بود و ايران نيز اوضاع خوشى نداشت مذاكرات او ثمره‌اى نبخشيد و سفير پطر بتعرّض از ايران برگشت و همين امر بهانه‌اى بدست پطر براى مداخله در امور ايران داد و ابتدا بعنوان جنگ با شاه سلطانحسين بعد ببهانهء يارى به او سپس باسم طرفدارى از شاه طهماسب دوّم از حدود سال 1134 بحملهء بقفقازيّه پرداخت و چنان كه بعد اشاره خواهيم نمود تمام سواحل بحر خزر را از دربند تا حدود استراباد به همين عناوين متصرّف شد و شاه طهماسب ثانى كه براى بيرون كردن افاغنه و تحصيل تاج‌وتخت بهركس توسّل مىجست در سال 1135 با پطر معاهده‌اى بست و رسما دربند و باكو و سواحل جنوبى درياى مازندران را تا آخر استراباد در ازاء كمكى كه روسيّه به او بنمايد بپطر واگذاشت و با اين عمل پاى اين دولت در اين حدود نيز باز شد و اين حال تا اوان طلوع كوكب اقبال نادرى برقرار بود .\r\n\r\nشورش افغانان غلجائى\r\nپس از مأموريّت يافتن گرگين خان بهرات اين مرد با اينكه خالى از كفايتى نبود بعلّت ظلم نسبت بمردم آن ناحيه طايفهء افغانان غلجائى را كه در حدود قندهار ساكن بودند بستوه آورد و ايشان پىدرپى از تعدّيات گرگين و همراهان گرجى او بشاه سلطانحسين شكايت بردند امّا چون دسترسى بشاه كه همه وقت در اندرون بسر ميبرد و با زنان و خواجه‌سرايان معاشر بود امكان نداشت و خواصّ گرجى شاه هم نميگذاشتند تظّلمات اهل قندهار بشاه برسد روز بروز كار نارضامندى مردم قندهار بالا ميگرفت و دامنهء تجاوزات و بىاعتداليهاى گرگين خان نيز توسعه مىيافت . عاقبت ميرويس غلجائى كلانتر قندهار باصفهان آمد كه شاه را از حقايق مسبوق نمايد ليكن بتحريك گرگين خان\r\n\r\n","description":"","footnote":"","page_name":" 702 ","page_number":1095},
  {"content":"\r\n\r\nو اعوان گرجى او بشاه راه نيافت و مدّتى نيز در اصفهان بازداشته شد تا اجازهء سفر مكّه يافت و بعزم زيارت از اصفهان بيرون رفت .\r\nپس از مراجعت ميرويس از مكّه باصفهان اوضاع دربار صفوى را آشفته‌تر از سابق ديد و چون در اين تاريخ عدّه‌اى از تجّار و فرستادگان پطر كبير در اصفهان مقيم بودند ميرويس با ايشان در مذاكراتى داخل شد و آن جماعت او را بشوراندن افغانان قندهار بر ضدّ ايران تحريك كردند ، ميرويس هم در اصفهان شهرت داد كه پطر عازم تسخير گرجستان و ارمنستانست و گرگين خان با او دست يكى دارد . به اين تدبير موفّق شد كه از طرف دربار بار ديگر بكلانترى قندهار روانه شود و مواظب حركات گرگين خان باشد .\r\nدر مراجعت بقندهار گرگين خان درصدد آزار و توهين ميرويس برآمد و دختر او را از او خواست ، ميرويس هم دخترى ديگر را بنام دختر خود پيش گرگين فرستاد و به اين شكل تا حدّى دل او را نسبت به خود نرم نمود و در 1113 او را بباغى دعوت كرد و در آنجا بقتلش رساند و غلجائيان را بوسيلهء فتاويى كه در ضمن سفر حج از علماى سنّت داير بر وجوب قيام و جنگ با شيعه گرفته بود بر پادشاه ايران برانگيخت و در اين كار اورنگ‌زيب پادشاه هند نيز او را تحريك ميكرد .\r\nپس از رسيدن خبر قتل گرگين شاه سلطانحسين برادرزادهء او كيخسرو خان را بسركوبى ميرويس فرستاد و او بمحاصرهء قندهار پرداخت و يكسال نيز آنجا را در حصار داشت و با اينكه محصورين حاضر بتسليم شدند از سفاهت بدعوت ايشان جواب مساعد نداد تا آنكه با وجود داشتن 000 ، 25 سپاهى مغلوب و مقتول شد و اين پيش‌آمد بر جسارت ميرويس و غلجائيان افزود بطوريكه سرداران ديگر صفوى را هم كه بتسخير قندهار آمدند مغلوب كردند و ميرويس در آن شهر مستقل گرديد .\r\n\r\nشورش افغانان ابدالى\r\nدر موقعى كه كيخسرو خان گرجى عازم قندهار بود عبد الله خان ابدالى را كه طايفهء او با افغانان غلجائى دشمنى داشتند بحكومت هرات منصوب نمود . چون كيخسرو خان كشته شد و سپاهيان\r\n\r\n","description":"","footnote":"","page_name":" 703 ","page_number":1096},
  {"content":"\r\n\r\nصفوى از غلجائيان شكست يافتند افاغنهء ابدالى هم در سال 1118 سر بعصيان برداشتند و هرات را از ايران مجزّا ساختند .\r\nشاه سلطانحسين از اصفهان به قصد تنبيه ايشان حركت كرد ولى از طهران جلوتر نرفت و سردارى را بسركوبى شورشيان فرستاد . ابداليان سردار شاه را در 1119 كشتند و علنا اظهار طغيان كردند .\r\nافغانان ابدالى را در سال 1120 محمود پسر ميرويس كه پس از مرگ پدر و قتل عمّ خود عبد الله بر طايفهء غلجائى رياست يافته بود مغلوب كرد و اسد الله خان پسر عبد اللّه خان ابدالى سردار ايشان را كشت و محمود اين عمل را در چشم درباريان اصفهان بعنوان خدمتگزارى جلوه داد . رجال بىتدبير دربار هم محمود را بلقب حسينقلخان ملّقب ساختند و با فرستادن يك قطعه شمشير مرصّع بحكومت قندهارش منصوب نمودند .\r\nعلاوه بر قندهار و هرات در ساير نقاط ايران نيز بتدريج دامنهء طغيان وسعت يافت از يك طرف اعراب خوارج عمان آن نواحى را از زير تبعيّت ايران بيرون بردند و از طرفى ديگر حكمران سابق شهر تون ملك محمود سيستانى كه خود را از بازماندگان صفاريان ميدانست در 1122 بر مشهد حمله برد و در خراسان باستقلال بحكومت پرداخت .\r\n\r\nاستيلاى افاغنه ( 1135 - 1142 )\r\nدر سال 1122 محمود به قصد تسخير ايران از راه سيستان خود را بكرمان رساند و آنجا را بدستيارى زردشتيان شهر گرفت ليكن در اينجا بدست لطفعليخان والى فارس عمّ فتحعليخان وزير اعظم شكستى سخت خورد و بقندهار گريخت .\r\nاعيان دربارى كه از ترقّى لطفعليخان خشنود نبودند در موقعى كه فتحعليخان خيال داشت او را بتسخير قندهار روانه نمايد بر ضدّ وزير اعظم بتحريك پرداختند و شاه نادان را بكور كردن او و دور كردن لطفعليخان واداشتند و اين عمل نهضت به طرف قندهار را بتعويق انداخت و مجال حملهء ديگرى بدست محمود افتاد .\r\n\r\n","description":"","footnote":"","page_name":" 704 ","page_number":1097},
  {"content":"\r\n\r\nدر سال 1124 محمود با عدّه‌اى كم از افغانان بار ديگر از راه سيستان به سمت كرمان پيش تاخت و پس از تسخير آن ايالت از راه يزد به طرف اصفهان حركت نمود و در محلّ گلون آباد در چهار فرسنگى شرق اصفهان بر سپاه ايران غلبه يافت و توپخانهء ايشان را بغنيمت گرفت و بر جلفا و فرح‌آباد دست يافت .\r\nشاه و سپاهيان او در اصفهان حصارى شدند و با اينكه دفاع اصفهان با وجود جمعيّت و فراوانى آب زاينده‌رود در اين فصل بهار و آسانى جلوگيرى از افغانان در عبور از پلهاى رودخانه چندان مشكل نبود بقدرى ترس و ضعف بر حال پادشاه و درباريان بيخرد او راه يافته بود كه جز تسليم به قضا و قدر و اظهار عقيده باينكه كوكب اقبال محمود رو بصعود و زوال خاندان صفوى حتمى است بفكر كارى ديگر نبودند .\r\nدر اين ضمن افاغنه بر يكى از پلهاى زاينده‌رود دست يافتند و پايتخت را در محاصره گرفتند و چون قبلا راه آذوقه را هم بر آنجا بسته بودند به زودى قحطى در اصفهان بروز كرد و شاه سلطانحسين چاره‌اى نديد جز آنكه در روز جمعهء 12 محرّم 1135 بفرح‌آباد پيش محمود برود و تاج‌وتخت را تسليم او نمايد . محمود در چهاردهم اين ماه باصفهان آمد و در چهل ستون بجاى شاه سلطانحسين بتخت سلطنت ايران جلوس نمود\r\nشاه سلطان حسين يكى از بدترين و بدنام‌ترين پادشاه ايرانست چه مردى بسيار بيكفايت و ضعيف النّفس و خالى از هرگونه رأى و تدبير بود و مانند پدر خود مغلوب فكر زنان و خواجه‌سرايان و معاشر ايشان بود و از دعا و سحر و جادو بيشتر ميكرد تا از اراده و عزم مردان مجرّب . دورهء او دورهء منتهى نفوذ ملّاهاى بى خبر از امور ملكى و رواج بازار خرافات و عقايد سخيفه است . از بناهاى معتبر عهد شاه سلطانحسين مدرسهء چهار باغ است از بناهاى مادر اين سلطان كه از شاهكارهاى آثار عهد صفوى است .\r\n\r\n","description":"","footnote":"","page_name":" 705 ","page_number":1098},
  {"content":"\r\n\r\n\r\nسلطنت شاه طهماسب دوم ( 1135 - 1145 )\r\nدر سال 1134 يعنى در همان ايامى كه محمود افغان باصفهان نزديك شده بود جمعى از اركان دولت طهماسب ميرزا وليعهد دولت را بقزوين فرستادند تا براى كمك به پدر و نجات اصفهان سپاهيانى فراهم كرده بجنگ افاغنه بيايد .\r\nمحمود پس از تسخير اصفهان عدّه‌اى از افغانان را بدفع طهماسب ميرزا بقزوين فرستاد و طهماسب ميرزا اين شهر را ترك كرده بامّيد يافتن يار و ياورى به سمت تبريز رهسپار شد و مردم قزوين هم بعد از آنكه ابتدا با فرستادگان محمود از در تسليم درآمدند پس از اندك زمانى غالب ايشان را كشتند فقط قليلى از آن جماعت باصفهان گريختند .\r\nمحمود كه تا اين تاريخ با مردم اصفهان بحوشى معامله ميكرد و بسيارى از عمال سابق را بر سر كار خود باقى گذاشته بود از خبر طغيان اهالى قزوين متغير شد و دانست كه ايرانيان از استيلاى او خوشوقت نيستند . از اين زمان تغيير سلوك داده و دست بكشتار رؤساى قزلباش و ببازماندگان خاندان صفوى زد و در يك روز 114 تن از امراى ايرانى و 31 نفر از صفويّه را كشت و هر كه را كه در خدمت شاه سلطانحسين مصدر شغلى بود نابود ساخت و مردم اصفهان از بلاى ظلم او و سنّيان همراهش اكثر به اطراف پراكنده شدند و شهرى كه در عصر صفويّه پرجمعيت‌ترين بلاد دنيا و يكى از باشكوه‌ترين شهرهاى عالم بود رو بويرانى گذاشت .\r\nچون پس از قيام اهل قزوين نقاط ديگر هم سر بشورش برداشته بودند محمود سپاهيانى بتسخير آن بلاد فرستاد و كاشان و شيراز را پس از مدتى محاصره گرفت ولى\r\n\r\n","description":"","footnote":"","page_name":" 706 ","page_number":1099},
  {"content":"\r\n\r\nاز عهدهء فتح بختيارى و يزد و بندر عباس برنيامد و اين جمله در مزاج او مؤثر افتاد و در 1136 بسر سلام مبتلى گرديد و كم‌كم كار او بجنون كشيد و حركاتى از او سرزد كه حتى ياران افغان او را نيز متنفر كرد عاقبت در 1137 پسر عمش اشرف او را در اصفهان بانتقام كشتن پدرش عبد اللّه بقتل رساند و خود جاى او را گرفت .\r\n\r\nتعرضات روسيه و عثمانى بايران\r\nپطر كبير چنان كه سابقا گفتيم از زمان شاه سلطانحسين متوجه تصرف بلاد شمالى ايران شده بود و بعد از دو سفارت كه بايران فرستاد در تابستان سال 1134 خود او شخصا از كنار درهء ولگا با سپاهى بدربند آمد و آنجا را گرفت و تا داغستان پيش‌آمد ليكن در آنجا بمخالفت عثمانى برخورد و چون نمىخواست كه بر سر تصرف داغستان با اين دولت داخل در جنگ شود بروسيه برگشت .\r\nچندى بعد افاغنه لشكرى بتسخير رشت فرستادند و حكمران رشت كه تاب مقاومت ايشانرا نداشت از پطر يارى طلبيد . پطر هم موقع را براى دخالت مناسب دانسته رشت را تصرف كرد و سال بعد بر باكو نيز استيلا يافت .\r\nطهماسب ميرزا كه براى يافتن معاونين از اين در به آن در ميزد براى جلب مساعدت پطر حاضر شد كه ايالات شمالى ايران را به او واگذارد به شرط آنكه پطر به او مدد لشكرى بدهد اما از پطر در كمك بطهماسب ميرزا تا چندى حركتى سرنزد و طهماسب همچنان سرگشته بود تا آنكه شنيد كه اشرف شاه سلطانحسين را مقتول كرده و طهماسب ميرزا بقزوين آمده و در آنجا بجاى پدر خود را شاه خوانده است .\r\nپطر در ظاهر بعنوان يارى طهماسب ميرزا ولى در حقيقت براى تصرف ولاياتى كه اين شاهزاده به او واگذاشته بود سواحل بحر خزر را از دربند تا مازندران تحت استيلاى خود گرفت و براى تعرضات ديگر منتظر فرصت نشست . دولت عثمانى نيز به خيال استفاده از اختلال كار ايران بحملهء بگرجستان اقدام و تفليس را محاصره نمود و بار ديگر قفقازيه ميدان رقابت بين آندولت و روسيه گرديد . عاقبت دولتين قسمت\r\n\r\n","description":"","footnote":"","page_name":" 707 ","page_number":1100},
  {"content":"\r\n\r\nشمال و مغرب ايران را ميان خود تقسيم كردند و قرار گذاشتند كه ايالات ساحلى بحر خزر سهم روسيه و آذربايجان و كرمانشاهان و همدان از آن عثمانى باشد و در نتيجهء اين تقسيم عثمانىها بمحاصرهء تبريز پرداختند ولى اهالى آنجا مردانه جنگيدند و تركان از عهدهء تصرف آنجا برنيامدند .\r\n\r\nجنگ اشرف با دولت عثمانى\r\nاگرچه دولت عثمانى بموجب عهدنامهء با پطر مالك گرجستان و ايالات غربى ايران شده بود ليكن تصرف اين نقاط بايد به لشكركشى صورت بگيرد و اين كار به علت مخالفت سرحدداران و مردم ايران و وجود اشرف امرى آسان نبود بخصوص كه اشرف مانند سلطان عثمانى از مذهب تسنن پيروى داشت و اقدام سلطان عثمانى را در اتحاد با يك پادشاه عيسوى بر ضد سردارى سنى كه دشمنان اين فرقه يعنى شيعه را برانداخته در چشم رعاياى سلطان حركتى زشت جلوه ميداد و با اين ترتيب پيشرفت كار سلطان مشكل بود .\r\nسلطان براى برهم زدن نقشه اشرف از علماى رعيت خود چند فتوى داير بر اينكه با وجود او پيشوا و پادشاهى ديگر در بلاد اسلام حق ادعاى امامت و سلطنت ندارد گرفت و به اين استظهار بايران حمله آورد و تا نزديك اصفهان عساكر او جلو رفتند اما در جنگ با اشرف بيشتر سپاه عثمانى از محاربهء با سنىمذهبان افغان ابا كردند و سپاهيان ترك منهزم شدند . اشرف در سال 1139 با سلطان صلح نمود و با وجود فتحى كه نصيب او شده بود از جميع ولايات ايران غربى چشم پوشيد و سلطان عثمانى را بر خود امير المؤمنين شناخت و به همان قناعت كرد كه سلطان اشرف را پادشاه ايران بشناسد .\r\nاما شاه طهماسب دوم پس از جلوس بجاى پدر خود و جمع سپاهيانى در قفقازيه ابتدا بطهران آمد و در آنجا رئيس ايل قاجار قوانلو يعنى فتحعليخان را از استراباد به يارى خود خواست و چون شنيد كه اشرف بمحاصرهء طهران مىآيد از اين شهر بمازندران رفت و پس از پيوستن باردوى او شاه رئيس قاجاريه را بعنوان نيابت سلطنت و امير الامرائى اختيار نمود و به سمت مشهد و به قصد تسخير خراسان عازم آن سرزمين\r\n\r\n","description":"","footnote":"","page_name":" 708 ","page_number":1101},
  {"content":"\r\n\r\nگرديد . بقيهء سلطنت شاه طهماسب دوم را در ضمن فصل بعد بيان خواهيم كرد .\r\nاسامى پادشاهان صفوى و ايام هريك\r\n1 - شاه اسماعيل اول 905 - 930\r\n2 - شاه طهماسب اول پسر شاه اسماعيل اول 930 - 984\r\n3 - شاه اسماعيل دوم پسر شاه طهماسب اول 984 - 985\r\n4 - سلطانمحمد خدابنده پسر شاه اسماعيل دوم 985 - 986\r\n5 - شاه عباس اول پسر سلطانمحمد خدابنده 986 - 1038\r\n6 - شاه صفى پسر صفى ميرزا پسر شاه عباس بزرگ 1038 - 1052\r\n7 - شاه عباس دوم پسر شاه صفى 1052 - 1077\r\n8 - شاه سليمان بن شاه عباس دوم 1077 - 1105\r\n9 - شاه سلطانحسين پسر شاه سليمان 1105 - 1135\r\n10 - شاه طهماسب دوم پسر شاه سلطانحسين 1135 - 1144\r\n11 - شاه عباس سوم پسر شاه طهماسب دوم 1144 - 1148\r\n\r\n","description":"","footnote":"","page_name":" 709 ","page_number":1102},
  {"content":"\r\n\r\n\r\nفصل پانزدهم سلسلهء افشاريّه 1148 - 1218\r\n\r\nظهور نادر\r\nنادر از طايفهء كوچك قرخلو است از ايل افشار و افشارها دسته‌اى هستند از تركمانان كه مقارن استيلاى مغول بر تركستان از آن ديار مهاجرت كرده در آذربايجان متوطن شدند و در اين سرزمين بودند تا آنكه شاه اسماعيل اول ايشانرا كوچانده در ابيورد خراسان مقيم نمود . ايل افشار ايام تابستانرا در ابيورد و زمستانرا در دستجرد از محال دره گز بسر مىبردند و در همين محل اخير است كه نادر در محرم سال 1100 از مادر بوجود آمده و به همين علت نادر بعدها در آنجا عماراتى ساخت و دستجرد مولودخانه ناميده شد .\r\nپدر نادر امامقلى نام داشت و او در طفوليت پسر مرد و اسم اصلى نادر ندرقلى است و اين پسر ابتدا با مادر در ميان ايل خود زندگانى محقرى داشتند .\r\nپس از آنكه ندرقلى بسن هجده رسيد در خدمت يكى از رؤساى افشاريه كه در حكومت ابيورد بود داخل شد و دختر او را بزوجيت گرفت و از اين تاريخ قدم در مرحلهء ترقى و شهرت گذاشت چه نادر پس از فوت مخدوم خود بحكومت ابيورد و رياست قبيلهء او رسيد و چون زوجه اولش كه مادر رضا قلى ميرزا كه ارشد اولاد نادر است وفات يافت دختر ديگر او را بزنى اختيار نمود و اين زوجهء دوم مادر نصر الله ميرزا و امامقلى ميرزا است .\r\nشروع اهميت نادر مقارن بود با ايامى كه ملك محمود سيستانى به شرحى كه سابقا گفتيم بر خراسان استيلا داشت . نادر از طرف ملك محمود بدفع ازبكان مأمور\r\n\r\n","description":"","footnote":"","page_name":" 710 ","page_number":1103},
  {"content":"\r\n\r\nگرديد اما كمى بعد چون نسبت بمخدوم تازهء خود سركشى و استبداد بخرج ميداد از خدمت او بر كنار شد و بتاخت‌وتاز در خراسان پرداخت .\r\nمقارن بروز اين وقايع شاه طهماسب دوم كه در فرح‌آباد مازندران اقامت داشت يكى از سرداران خود يعنى رضا قليخان را بفتح مشهد و دفع ملك محمود سيستانى فرستاد و او از نادر يارى خواست . اگرچه نادر دعوت او را اجابت نمود ليكن اين دو دوست كه هيچكدام بفتح ديگرى راضى نبودند با هم نساختند و هريك به حساب خود با ملك محمود بجنگ پرداختند . به همين جهت هم هر دو شكست يافتند و ملك محمود حتى بر نيشابور نيز استيلا يافت و خود را پادشاه خواند و بنام خويش سكه زد .\r\nنادر بعد از شكستى كه از دست ملك محمود يافت بتهيهء سپاهى ديگر پرداخت و عاقبت در دو فرسخى مشهد غالب شد و ملك محمود با دادن اسير و كشتهء بسيار گريخت .\r\nبعد از پيچيدن آوازهء اين فتح شاه طهماسب نماينده‌اى بخراسان پيش نادر فرستاد و او را به خدمت خود خواند . نادر مقدم سفير پادشاه صفوى را گرامى داشت و با دادن قول خدمتگزارى شاه طهماسب را بآمدن بخراسان دعوت كرد .\r\nشاه طهماسب بمعيت فتحعلى خان قاجار قوانلو سردار سپاه خود از مازندران راه خراسانرا پيش گرفت و چون اتحاد او با نادر فاش شد جمع كثيرى از طوايف و قبايل خراسان هم به يارى شاه طهماسب باردوى نادر ملحق شدند و از اين جماعت بودند عده‌اى از كردان خبوشان .\r\nفتحعلى خان قاجار كه شاه را مطيع و تحت الحمايه ايل خود مىخواست از زياد شدن ياران غير قاجار او كه موجب تحت الشعاع شدن قاجاريه بودند برآشفت و درصدد پريشان كردن جمعيت اكراد خبوشانى افتاد و چون يكى از رؤساى ايشان را ببهانه‌اى گردن زد كردان شوريدند و بين اكراد و قاجاريه جنگ درگرفت و اتباع فتحعلى خان بسيارى از كردانرا كشتند . اين طايفه هم ناچار بنادر توسل جستند و نادر هم واسطهء صلح گشته عفو اكراد را كه باغواى فتحعلى خان متمرد شناخته\r\n\r\n","description":"","footnote":"","page_name":" 711 ","page_number":1104},
  {"content":"\r\n\r\nشده بودند از شاه خواست . شاه ايشانرا بخشود و نادر را طهماسبقلى ( يعنى چاكر طهماسب ) لقب داد .\r\nطهماسبقلى خان در 22 محرم سال 1139 پس از آنكه ملك محمود از قبول اطاعت شاه طهماسب سرپيچيد از خبوشان عازم فتح مشهد شد و در دوم صفر آنجا را محاصره نمود .\r\nدر موقع محاصرهء مشهد فتحعلى خان كه از شوكت روزافزون نادر در وحشت بود و بر جان خود مىترسيد ببهانهء جمع سپاهى از شاه اجازه خواست كه باستراباد برگردد . شاه به اين امر رضا نداد و او و طهماسبقليخان يكى از قاجاريه را كه با فتحعلى خان كينه داشت محرمانه بقتل رئيس ايل قاجاريه واداشتند و فتحعلى خان به اين ترتيب در 14 صفر 1139 بقتل رسيد و طهماسبقلى خان بجاى او سردار كل سپاهيان شاه طهماسب گرديد .\r\nمحاصرهء مشهد دو ماه و نيم طول كشيد و ملك محمود كه اسلحه و توپخانه‌اى مكمل داشت به خوبى مقاومت ميكرد . عاقبت از سرداران او يك تن در 16 ربيع الثانى 1139 خيانت ورزيد و يكى از دروازه‌هاى شهر را بر روى اردوى شاه طهماسب گشود و جنگ در مشهد بين طرفين درگرفت . چون كار بر ملك محمود سخت شد تاج‌وتخت خود را تسليم شاه طهماسب كرد و در يكى از زواياى آستانه بدرويشى مقيم شد . طهماسبقليخان پس از فتح مشهد براى استمالت شيعيان بزراندود كردن صفه و منارهء آستانهء رضوى و بناى منارهء ديگر قرينهء آن مشغول شد و پسر خود رضا قلى ميرزا را در آنجا گذاشت و خود براى بزنى گرفتن دختر يكى از رؤساى اكراد كه نامزد او بود بخبوشان عازم گرديد اما شاه طهماسب اين دختر را قبلا به عقد خود خواند و در سر راه مقصود طهماسبقليخان ايجاد مانع كرد .\r\nاين قضيه بين شاه و سردار سپاه او توليد نقار نمود و هر دو طرف براى مسابقت در تحصيل دست آن دختر بخبوشان شتافتند و قلعهء آنجا را به علت امتناع اكراد از سپردن دختر خود بشاه و طهماسبقلى خان در محاصره گرفتند . چون تسخير قلعه ميسر نشد\r\n\r\n","description":"","footnote":"","page_name":" 712 ","page_number":1105},
  {"content":"\r\n\r\nطهماسبقلى خان بمشهد برگشت و شاه طهماسب هم بر اثر بغارت رفتن مقدارى از خزاين سلطنتيش در جاجرم از آنجا دست برداشت . طهماسبقلى خان اشياء بغارت رفته را از غارتيان پس گرفت و پيش شاه فرستاد و دوباره در خدمت او مقرب گرديد سپس در سر فرصت اكراد عاصى خبوشانرا مغلوب ساخت و بالاخره به مقصود خود كه ازدواج با دختر يكى از سران ايشان بود نايل آمد و چون در اين اثنا به نوشته - هائى دست يافت كه ملك محمود براى شوراندن اكراد بايشان نوشته بود از شاه حكم قتل ملك محمود را گرفت و او را در مشهد كشت .\r\nبعد از آنكه طهماسبقلى خان دو رقيب مقتدر يعنى فتحعلى خان و ملك محمود سيستانى را برانداخت به خيال سركوبى افاغنهء ابدالى كه از سال 1129 بر هرات مسلط شده بودند افتاد بخصوص كه دامنهء تعرض اين جماعت حتى تا حدود قائنات و مشهد نيز بسط يافته بود . طهماسبقلى خان ابتدا در 1139 قائنات را از وجود ايشان مصفى ساخت سپس در 1141 در كافر قلعه از محال جام با اللهيار خان حكمران ابدالى هرات جنگ نمود . اللهيار خان گريخت و پس از يكى دو شكست كه از طهماسبقلى خان يافت از او امان خواست . خان افشار او را بخشود و بحكومت هراتش باقى گذاشت .\r\n\r\nدفع اشرف افغان\r\nشاه طهماسب بر خلاف نظر طهماسبقلى خان اصرارى داشت كه قبل از هر اقدامى اصفهان فتح و دست افاغنهء غلجائى از سر مردم آنجا كوتاه شود . عاقبت قبل از آنكه طهماسبقلى خان بدفع افاغنهء ابدالى برود شاه طهماسب يكى از امراى خود را بنام محمد عليخان بعنوان نايب السلطنه و سردار سمت عراق و آذربايجان اختيار نمود . اين مسئله بر طهماسبقلى خان گران آمد و بين او و شاه بار ديگر نقار درگرفت . طهماسبقلى خان محمد عليخان را برانداخت و شاه را بمازندران آورد و خيال او اين بود كه صفحات ساحلى بحر خزر را از روسها و عراق عجم را از افاغنهء غلجائى پاك كند ليكن چون فتنهء افاغنهء ابدالى بالا گرفته بود چنان كه ديديم حركت بهرات را لازمتر شمرد و به آنجا رفت .\r\n\r\n","description":"","footnote":"","page_name":" 713 ","page_number":1106},
  {"content":"\r\n\r\nدر موقع اشتغال طهماسبقلى خان بجنگ با اللهيار خان ابدالى اشرف غلجائى كه خيالات طهماسبقلى خانرا در حق خود مىدانست پيشدستى كرده با سپاهى آماده به طرف خراسان حركت نمود و چون بنزديك سمنان رسيد طهماسبقلى خان از هرات برگشته بود و بجلوى او مىشتافت . جنگ بين طرفين در كنار رودخانهء كوچك مهماندوست در خاك دامغان در ششم ربيع الاول 1142 اتفاق افتاد و اشرف كه بلشكريان خود كه چهار سال قبل سپاه عثمانى را مغلوب كرده بودند مطمئن بود شكستى فاحش خورد و به طرف طهران عقب نشست . طهماسبقلى خان در عقب افاغنه به سمت طهران آمد و اشرف پس از شكستى ديگر در دره خوار چون ديد تاب مقاومت ندارد بعجله باصفهان برگشت و در آنجا قريب سه هزار تن از بزرگان قزلباش و اعيان صفويّه را كشت و طولى نكشيد كه سپاهيان طهماسبقليخان باصفهان نزديك شدند و در جنگ دوّم كه در جلگه مورچه‌خورت در 20 ربيع الثانى 1142 رخ داد فتحى ديگر كردند و سه روز پس از آن باصفهان وارد شدند و افاغنه بشتاب تمام بفارس منهزم گشتند .\r\nدر جنگ مورچه‌خورت عده‌اى نيز از سپاهيان عثمانى با توپخانه كه به يارى اشرف آمده بودند شركت داشتند . طهماسبقليخان پس از غلبه اسراى عثمانى را مورد نوازش قرار داد و باوطان خود برگرداند .\r\nپس از ورود طهماسبقليخان باصفهان شاه طهماسب دوم كه در طهران بود بسرعت خود را بپايتخت اجدادى رساند و در هشتم جمادى الاولى به آنجا رسيد و بديدار مادر پير خود كه هفت سال بود به لباس مبدل كنيزى ميكرد نايل آمد .\r\nطهماسبقليخان بعد از گشودن اصفهان ميخواست بخراسان برگردد و بحفظ حدود آن قسمت مشغول شود ليكن شاه طهماسب به اين كار رضا نداد . عاقبت باصرار شاه طهماسبقليخان با گرفتن اختياراتى كامل و چهل روز استراحت در اصفهان به عقب اشرف عازم فارس شد و خود را بدشت زرقان پنج فرسنگى شيراز رساند .\r\nاشرف از شيراز بجلوى طهماسبقليخان رفت ولى در همين نقطه شكستى ديگر يافت و به طرف لار و فسا گريخت و بقدرى در اين كار شتاب مىكرد كه بسيارى از افاغنه\r\n\r\n","description":"","footnote":"","page_name":" 714 ","page_number":1107},
  {"content":"\r\n\r\nيا در راه تلف شدند يا بدست مردم بقتل رسيدند . از لار اشرف برادر خود را با جواهر و نفايس غارتى باستمداد پيش عثمانيها فرستاد و خود بتحكيم قلعهء لار مشغول شد . ليكن مردم بر برادر او دست يافته بقتلش رساندند و خود او نيز چون از حركت طهماسبقلى و كاسته شدن عدد همراهان خويش اطّلاع يافت پس از نه روز اقامت در لار عازم قندهار گرديد امّا در بلوچستان بدست يكى از خانواده‌هاى بلوچ مقتول شد و قاتل سر اشرف را با قطعه الماس گرانبهائى كه در بازو داشت باصفهان پيش شاه طهماسب فرستاد و شاه الماس را بقاصد بخشيد و خلعت شايانى نيز براى خود او فرستاد و به اين ترتيب فتنهء افاغنهء غلجائى بكلّى از ايران دفع گرديد .\r\n\r\nدفع روس و عثمانى\r\nقبل از آنكه طهماسبقلى خان بدفع افاغنه مبادرت ورزد از روسيّه واگذارى ولايات ساحلى بحر خزر را كه اين دولت بشرحيكه گذشت تصرّف كرده بود خواستار شد . دولت روسيّه هم در اين ايّام بعلّت تلفاتى كه از بدى آب و هواى سواحل بحر خزر بسپاهيان روسى وارد آمده و شمارهء آن در طى دوازده سال تصرّف از 130000 تا 200000 رسيده بود خود بتخليهء اين ايالات ميل داشت ولى چون نميخواست كه عثمانى آن نواحى را متصرّف شود بشاه طهماسب پيغام داد كه بگرفتن آنها اقدام نمايد .\r\nدر سال 1145 نمايندگان ايران و روسيّه در رشت معاهده‌اى بستند و روسها بموجب آن تمام اراضى ايران را كه در جنوب شهر ساليان و نهر كورا بود فورا بايران برگرداندند ولى تخليهء دربند و باكو را موكول بوقتى كردند كه ايران ايروان و قفقازيّه را از عثمانى پس بگيرد و راه استيلاى ايشان را بسواحل بحر خزر ببندد اين دو ولايت هم در سال 1147 پس از آنكه طهماسبقليخان شماخى و داغستان را فتح نمود در نتيجهء معاهدهء ديگرى بايران پس داده شد .\r\nامّا راجع بعثمانيها طهماسبقليخان بعد از اطمينان از بابت قلع مادّهء افاغنهء غلجائى از راه كوه‌گيلويه برامهرمز آمد و در اينجا حسنعلى بيك معيّر الممالك از جانب شاه طهماسب بپاداش فتح شيراز تاجى جواهر نشان جهت او و سيصد دست خلعت\r\n\r\n","description":"","footnote":"","page_name":" 715 ","page_number":1108},
  {"content":"\r\n\r\nبراى سران سپاهيش آورد . طهماسبقليخان بعنوان تشكّر پسر خود رضا قلى ميرزا را پيش شاه باصفهان فرستاد و تقاضا كرد كه يكى از دختران شاه سلطانحسين را به عقد او درآورد و نيابت سلطنت خراسان را برضا قلى ميرزا واگذارد .\r\nدر دزفول محمّد خان بلوچ كه از جانب اشرف بسفارت پيش عثمانيها رفته بود به خدمت رسيد و نوشته‌ها و پيغامهائى را كه براى اشرف داشت بعرض رساند و بپاس اين خدمت بحكومت كوه‌گيلويه منصوب شد .\r\nدر خرّم‌آباد معيّر الممالك از جانب شاه طهماسب فرمان نيابت سلطنت خراسان را براى طهماسبقليخان آورد و امر شد كه بنام او در اين سرزمين سكّه بزنند .\r\nدر بروجرد طهماسبقليخان كه رضا قليخان شاملو را براى مطالبهء تخليهء ايران از عثمانيها بسفارت باستانبول فرستاده بود خبر شد كه عثمانيها بدرخواست او جواب مطلوب نميدهند به همين علّت بدون فوت وقت بر سر سپاهيان ترك تاخت و نهاوند و همدان را از ايشان گرفت و به اين ترتيب ولايات غربى را از وجود آنان مصفّى ساخت چه بقيّهء لشكر عثمانى از لرستان و كردستان ببغداد گريختند . تنها در كرمانشاه يكى از سرداران طهماسبقليخان شكست خورد ولى پس از رسيدن او كرمانشاه نيز به سهولت مسخّر گرديد .\r\nدر غرّهء محرّم 1143 طهماسبقليخان عازم آذربايجان شد و پس از فتح ساوجبلاغ و مراغه و دهخوارقان و شكست سپاه عثمانى در 27 محرّم بتبريز وارد شد و بمحاصرهء ايروان رفت ولى در آنجا شنيد كه افاغنهء ابدالى بمشهد هجوم آورده‌اند به همين سبب كار روابط با عثمانى را نيمه تمام گذاشته به يارى پسر دوازده ساله‌اش رضا قلى ميرزا حكمران مشهد به آن سمت شتافت .\r\nپس از حركت طهماسبقليخان بمشرق شاه طهماسب به اين عنوان كه استقلال كامل در امور ايران غربى پس از واگذارى مشرق بطهماسبقليخان با خود اوست در جمادى الاولى 1143 از اصفهان با 18000 سپاهى بتبريز آمد و در نزديكى ايروان شكست سختى بعثمانيها داد و در يك جنگ قريب به 9000 تن از ايشان را كشت و\r\n\r\n","description":"","footnote":"","page_name":" 716 ","page_number":1109},
  {"content":"\r\n\r\nايروان را محاصره نمود .\r\nعثمانيها براى منصرف كردن شاه على پاشا سرعسكر حدود ايروان و احمد پاشا حاكم بغداد را بتسخير عراق عجم كه در اين تاريخ بىسرپرست بود فرستادند شاه طهماسب بسرعت خود را بهمدان رساند و در قريهء كرد خان با سپاه ترك روبرو شد احمد پاشا مدّتى سر شاه را بمذاكرات صلح گرم نمود بعد غفلة بر اردوى ايران حمله برد و شاه و سردار او محمّد خان بلوچ شكست بزرگى خوردند . احمد پاشا كرمانشاه و همدان را گرفت و على پاشا مراغه و تبريز را و شاه طهماسب باصفهان گريخت .\r\nاحمد پاشا كه از طهماسبقليخان وحشت داشت فورا از در صلح درآمد و در نتيجه در بغداد معاهده‌اى بين او و شاه طهماسب منعقد شد و شاه طهماسب حاضر شد كه با حفظ تبريز و اردلان و لرستان و همدان و كرمانشاه ولايات آن طرف ارس يعنى گنجه و تفليس و ايروان و نخجوان و داغستان را بعثمانى واگذارد ولى ابدا راجع بپس گرفتن اسراى ايرانى صحبتى نكرد و ايشان همچنان در چنگ تركها ماندند .\r\n\r\nعزل شاه طهماسب در 1145\r\nطهماسبقليخان پس از ورود بمشهد ابتدا اللّهيار خان ابدالى را كه از دست شورشيان هرات گريخته بود از مشهد روانه تسخير هرات نمود و خود پس از اقامهء مراسم عروسى رضا قلى ميرزا با فاطمه سلطان بيكم خواهر شاه طهماسب به يارى برادر خويش ابراهيم خان ظهير الدّوله كه مشغول دفع تراكمهء حدود تجن بود به آن سمت رفت و بعد از تحصيل فيروزى بمشهد برگشت .\r\nحسين غلجائى برادر محمود افغان در غياب طهماسبقليخان از خراسان بمعاونت حاكم فراه اللّهيار خان را از هرات رانده و تا نزديك مشهد تاخته و ابراهيم خان ظهير الدّوله را شكست داده بود .\r\nطهماسبقليخان از رمضان 1143 تا رمضان 1144 افغانستان غربى را آرام نمود و هرات را ابتدا باللّهيار خان و پس از عصيان او به ديگرى سپرد و در حين همين جنگ هرات بود كه معير الممالك متن معاهدهء شاه طهماسب را با احمد پاشا پيش\r\n\r\n","description":"","footnote":"","page_name":" 717 ","page_number":1110},
  {"content":"\r\n\r\nاو آورد . طهماسبقليخان از شدّت خشم آن را امضا ننمود و بتوسّط سفير عثمانى كه در اردو بود ببابعالى پيغام داد كه يا تمامى ولايات ايران را رد نمائيد يا آمادهء جنگ باشيد و خود نيز پس از فتح هرات راه بغداد را پيش گرفت .\r\nطهماسبقليخان بعد از آنكه به تمام ولايات ايران لغو بودن معاهدهء شاه را با عثمانى اطّلاع داد و مسئلهء مستخلص نشدن اسراى ايرانى را با آب و تاب تمام تقبيح نمود با وجود اصرارى كه شاه در حركت مستقيم او به سمت بغداد داشت ابتدا باصفهان آمد و پس از مطمئن كردن خاطر او شاه طهماسب را در همان موقعى كه عازم عراق عرب بود بسان سپاه دعوت نمود و از شاه با نهايت كوچكى پذيرائى كرد و باركان دولت او خلعتهائى نفيس بخشيد . شاه به خواهش طهماسبقليخان شب را نيز در اردو ماند و دست بباده‌گسارى و مستى زد و از او در اين حال حركاتى ناپسند سرزد و طهماسبقليخان تمام اين اعمال را به چشم اركانى كه قبلا بخلعت و نواخت او سرافراز شده بودند كشيد و به اين بهانه كه چنين كسى ديگر لياقت سلطنت ندارد شاه طهماسب دوّم را در پنجم ربيع الاوّل 1145 مخلوع اعلان نمود و طفل شيرخوارش عباس ميرزا را كه شاه عباس سوم باشد نامزد پادشاهى نمود . طهماسبقليخان شاه طهماسب را بعنوان حبس بمشهد پيش رضا قلى ميرزا و شاه عبّاس سوّم را هم بقزوين فرستاد و خود با مقام نيابت سلطنت كلّ ايران بتنبيه بختياريها رفت و چون از آن غائله خلاص يافت عزيمت كرمانشاه كرد .\r\n\r\nمحاصرهء بغداد و شكست سپاه ايران ( 1145 - 1146 )\r\nطهماسبقليخان پس از گذشتن از كرمانشاه ابتدا عازم كركوك شد و در آنجا سپاه آذربايجان نيز به او پيوستند . خيال طهماسبقلى خان اين بود كه احمد پاشا در صحرا بجلوى او بيايد و سردار ايران بمحاصرهء قلعهء محكم بغداد مجبور نشود . اين نقشه نگرفت و طهماسبقليخان پس از فتح عتبات بمحاصرهء بغداد مجبور گرديد .\r\nطهماسبقليخان قريب يك سال بغداد را در محاصره داشت و با اينكه قحط در ميان مردم آنجا افتاد احمد پاشا دليرانه مقاومت كرد و هر قدر خواست بشكلى\r\n\r\n","description":"","footnote":"","page_name":" 718 ","page_number":1111},
  {"content":"\r\n\r\nطهماسبقليخان را به صلح راضى نمايد مفيد نيفتاد . عاقبت سلطان عثمانى سردار شهير خود توپال عثمان پاشا را كه مدّتها در اروپا در جنگهاى با عيسويان مجرّب شده و بفتوحاتى نائل آمده بود با 100000 تن سپاهى بمدد احمد پاشا فرستاد . طهماسبقلى خان قريب 12000 نفر از لشكريان خود را در محاصرهء بغداد گذاشت و خود با بقيّهء همراهان بجلوى عثمان پاشا بكركوك شتافت و اگرچه در ابتدا فتح با او بود و سپاهيان ايرانى تركان را عقب زدند امّا بعلّت شدّت حرارت تابستان و بىآبى پياده نظام ايران از پا درآمدند و سواران نيز چون اسبانشان اكثر تير خورده بودند نتوانستند جنگ را ادامه دهند بخصوص كه اسب طهماسبقليخان نيز به همين علت درغلتيد و ايرانيان خيال كردند كه سردار ايشان كشته شده است . همين كيفيّت رشتهء انتظام لشكر نادرى را از هم گسيخت و همه منهزما بكرمانشاه آمدند و احمد پاشا نيز در 1146 بنجات بغداد توفيق يافت .\r\nطهماسبقليخان باوجوداين شكست بهيچوجه عنان عزم و اراده را از دست نداد و چون بمندليج رسيد به اطراف فرمانها نوشت و از هر طرف كمك خواست و همدان را محلّ اجتماع اردو قرار داد سپس باستمالت سران سپاهى شكست خوردهء خود پرداخت و به اين تدبير پس از سه ماه از تاريخ شكست كركوك اردوى مجهّزى جهت او در همدان جمع آمد و طهماسبقليخان خود را براى جنگ ديگرى با عثمانى آماده يافت .\r\n\r\nقتل عثمان پاشا و فتح لشكر ايران در 1146\r\nطهماسبقليخان در 22 ربيع الثانى 1146 از همدان عازم عراق عرب شد و در لب آب دياله بيست هزار نفر عسكر عثمانى را كه در آنجا مقيم بودند مغلوب و پراكنده ساخت و با اينكه در اينجا شنيد كه محمّد خان بلوچ حاكم كوه‌گيلويه و خوزستان طغيان كرده به آن اعتنائى ننموده و راه كركوك را پيش گرفت و در قريهء ليلان سه فرسنگى كركوك سپاه توپال عثمان پاشا را شكست داد سپس به طرف دياله برگشت تا سپاه خراسان و كرمان و اردلان و كرمانشاه نيز برسند و براى گرفتن بغداد حركت كنند .\r\n\r\n","description":"","footnote":"","page_name":" 719 ","page_number":1112},
  {"content":"\r\n\r\nبرگشتن طهماسبقليخان به طرف دياله توپال عثمان پاشا را به اين خيال انداخت كه سردار ايران بعلّت ضعف قوى عقب‌نشينى كرده به همين توّهم به عقب او تاخت ولى سپاه او در مقابله با لشكريان ايران شكست خوردند و توپال عثمان پاشا را كه بر تخت روانى حركت مينمود يكى از سپاهيان ايرانى شناخته در حالى كه او را بر اسبى نشانده ميگريزاندند كشت و سر او را پيش طهماسبقليخان آورد .\r\nدر نتيجهء اين فتح بزرگ كه در اوايل جمادى الثانيّهء 1146 نصيب سپاه ايران گرديد احمد پاشا والى بغداد با طهماسبقليخان بنام دولت عثمانى صلح كرد و قرار شد كه طرفين اسرا را آزاد كنند و حدود دولتين همان حدود ايّام سلطنت شاه سلطانحسين باشد . طهماسبقليخان هم كه عجله براى سركوبى محمد خان بلوچ داشت با وجود اينكه فتح بغداد نزديك بود به اين صلح رضا داد و بسرعت عازم شوشتر شد .\r\nمحمّد خان بلوچ در ايام لشكركشى ثانى طهماسبقليخان بعراق عرب چنين شهرت داد كه او بار ديگر مغلوب تركان شده و مفقود الاثر است و چون مردم جنوب هم از رفتار ظالمانهء مأمورين ماليات نادرى راضى نبودند جانب او را گرفتند و در شوشتر مخصوصا هنگامه‌اى بر ضدّ طهماسبقليخان برپا شد و طرفداران صفويّه نيز كه محمّد خان هم همين ادّعا را داشت سر بشورش برداشتند .\r\nطهماسبقليخان با خشم تمام بشوشتر آمد و سپاهيان بىباك را در غارت آنشهر و هتك ناموس مردم آزاد ساخت و ايشان در اين مرحله مرتكب فجايع و رسوائى هائى شدند كه كمتر از معاملهء چنگيزيان با مردم بلاد مغلوبهء اسلام نبود .\r\nمحمّد خان بلوچ با آنكه در حدود كوه‌گيلويه جلوى لشكريان طهماسبقلى خان را به سختى گرفت عاقبت از هيبت او وحشت كرده بلار گريخت . طهماسبقليخان خود بشيراز رفت و از جانب خويش طهماسبقليخان جلاير را بلار فرستاد و او محمّد خان بلوچ را در 1147 دستگير نمود و به خدمت مخدوم خود كه در اصفهان بود فرستاد و بفرمان او كور شد و محمد خان تاب اين حال را نياورده در زندان خود را كشت .\r\n\r\n","description":"","footnote":"","page_name":" 720 ","page_number":1113},
  {"content":"\r\n\r\n\r\nلشكركشى بقفقازيه و داغستان ( 1146 - 1148 )\r\nطهماسبقليخان چون از جانب محمّد خان بلوچ آسوده خيال شد از اصفهان بآذربايجان آمد و در اردبيل معلوم او شد كه پاشايان عثمانى از قبول مصالحه‌اى كه او و احمد پاشا بسته بودند استنكاف دارند و دولت عثمانى نيز عبد الله پاشا كوپريلىزاده والى مصر را با لشكرى تازه به سمت ايران روانه داشته و اختيار جنگ و صلح را به او داده است .\r\nعبد اللّه پاشا از طهماسبقليخان دو سال براى تخليهء ولايات غربى ايران مهلت خواست . خان افشار بلاتأمّل از اردبيل بشروان كه تحت تسلط سرخاى خان لكزى دست‌نشاندهء سلطان عثمانى بود تاخت و در 25 ربيع الاوّل 1147 از نهر كورا گذشته داخل شماخى شد و سرخاى گريخت و از پاشايان مقيم تفليس و گنجه كمك خواست\r\nطهماسبقليخان افشار سردار معروف خود طهماسبقليخان جلاير را كه از كار فارس و دفع محمّد خان بلوچ فارغ شده بود بتعاقب سرخاى فرستاد و سرخاى پس از يكى دو شكست ديگر كه از دست سپاهيان ايران يافت ببلاد چركس گريخت و داغستان بتصرّف درآمد و خان افشار از همانجا طهماسبقليخان جلاير را بسردارى قندهار فرستاد ، خود بفتح گنجه رفت و صفى خان بغايرى را هم بمحاصرهء تفليس فرستاد .\r\nسپاهيان على پاشا مقيم گنجه در دفاع سخت پافشارى كردند و طهماسبقلى خان بمدد تعليمات سفير روس و مهندسينى كه بدعوت او از باكو آمدند محاصره را شدّت داد و چون عثمانيها درصدد برآمدند كه سلطان شبه جزيرهء قرم ( كريمه ) را بحملهء بداغستان وادارند و آن مستلزم عبور لشكريان قرم از خاك روسيّه بود بر سر همين موضوع بين روس و عثمانى جنگ درگرفت و روسها براى آنكه در جنگ با عثمانى از يارى طهماسبقليخان محروم نمانند در بهار سال 1148 در گنجه عهدنامهء تحادى بر ضدّ عثمانى با ايران بستند .\r\nاز بلاد ايران كه عساكر عثمانى در فاصلهء بين استيلاى افاغنه و ظهور نادر\r\n\r\n","description":"","footnote":"","page_name":" 721 ","page_number":1114},
  {"content":"\r\n\r\nتصرّف كرده بودند چهار قلعهء ايروان و گنجه و فارس و تفليس پناهگاه عثمانيها بود و طهماسبقليخان بدون تصرّف آن چهار گوشهء مستحكم نميتوانست لشكريان دشمن را از اين قسمت از ايران براند .\r\nدر موقعى كه طهماسبقليخان و سرداران او بمحاصرهء اين چهار قلعه مشغول بودند عبد اللّه پاشا با 000 ، 70 سوار و 000 ، 50 پياده براى تعرّض بسپاه نادر بحدود ايروان آمد و در جلگهء باغاورد يا مرادتپّه با او روبرو شد . طهماسبقليخان در 26 محرّم 1148 در اين محلّ لشكر عثمانى را شكستى عظيم داد و 000 ، 50 تن از ايشان با عبد اللّه پاشا و پاشاى ديار بكر كشته شدند و در نتيجهء اين فتح گنجه و تفليس هر دو تسليم شدند ليكن ايروان و قارص هنوز پايدارى ميكردند .\r\nاولياى عثمانى احمد پاشا والى بغداد را مأمور عقد صلح با طهماسبقليخان كردند و حاضر شدند كه ايروان را هم تسليم كنند به شرط آنكه قارص بتصرّف ايشان بماند . به اين ترتيب در اوايل سال 1148 صلح سابق بين عثمانى و طهماسبقليخان از طرف بابعالى تصويب شد و ولايات غربى و شمال غربى ايران مسترد گرديد .\r\nبعد از ختم اين غائله نادر بسركوبى پادشاه عاصى گرجستان و شورشيان داغستانى و لزكى رفت و پس از آنكه در جميع اين نقاط از طرف خود مأمورينى گذاشت در هشتم رمضان 1148 بساحل ارس آمد و در صحراى موقان اردو زد .\r\n\r\nتاجگذارى نادر و انقراض سلسله صفوى\r\nپس از رسيدن به اين محلّ طهماسبقليخان از عموم بلاد ايران اعيان و كدخدايان و قضاة و ريش‌سفيدان را باردو خواست و مأمورين مخصوصى براى فرستادن اجبارى ايشان روانه داشت و حكم شد كه همه در پانزدهم بهمن در صحراى موقان گرد آيند و منظور او از اين اجتماع بتصويب رساندن سلطنت خود بود .\r\nطهماسبقليخان با سران سپاه خود و جميع افراد اردو و على پاشا مدافع سابق گنجه و ايلچى دولت عثمانى و نمايندگانى كه از بلاد ايران آمده بودند روزى مجلس جشنى فراهم ساخت و ابتدا براى نمودن اقتدار و سياست خود يكى دو تن از اتباع\r\n\r\n","description":"","footnote":"","page_name":" 722 ","page_number":1115},
  {"content":"\r\n\r\nخود را ببهانه‌اى كشت سپس در امر سلطنت آغاز سخن كرد و گفت كه من آنچه لازمهء كوشش بود كردم و ايرانرا از چنگ افاغنه و تركان و روسها نجات دادم .\r\nشاه طهماسب و عباس ميرزا پسرش هر دو سلامتند هر كدام را ميخواهيد بسلطنت برداريد ، خيال من اينست كه چندى براى استراحت گوشه‌گيرى كنم و در خراسان در كنارى بآسودگى بنشينم .\r\nحاضرين كه اصل خيال او را ميدانستند و مقتضاى حال را نيز فهميده بودند گفتند جز خان افشار كسى ديگر لايق اين مقام نيست .\r\nطهماسبقليخان ابتدا استنكاف كرد تا عاقبت حاضر شد كه اگر حضار شرايط او را بپذيرند بقبول اين تكليف رضا دهد .\r\nشرايط پنجگانه طهماسبقليخان چنين بود :\r\n1 - ايرانيان از عقايد گذشتهء خود نسبت باهل سنّت دست بردارند تا اهل سنّت مذهب جعفرى را مانند مذاهب اربعهء تسنّن و خامس آنها بشمارند .\r\n2 - در خانهء كعبه كه اركان اربعهء آن بائمّهء مذاهب اربعهء سنّت تعلّق دارد ايرانيان نيز در يك ركن با ايشان شريك شوند و بآئين جعفرى نماز بگزارند .\r\n3 - هر ساله از طرف ايران امير حاجى تعيين شود كه مانند امراى حاج شام و مصر حجّاج ايرانى را بكعبه ببرند و دولت عثمانى با او نيز مانند امراى حاجّ ديگر معامله نمايد .\r\n4 - اسراى طرفين آزاد شوند و خريد و فروش ايشان موقوف گردد\r\n5 - وكيلى از هريك از دو دولت در پايتخت يكديگر باشند و امور مملكتين را بر وفق مصلحت فيصل دهند .\r\nطهماسبقليخان بعد از آنكه اين شرايط را بتصويب و تصديق نمايندگان بلاد ايران رساند در 24 شوّال 1148 يعنى دوازده روز بنوروز مانده تاج سلطنت بر سر گذاشت و نادر شاه خوانده شد و سلسلهء صفويّه كه در حقيقت در 1145 بخلع طهماسب دوّم منقرض شده بود با عزل شاه عبّاس سوّم بكلّى برافتاد .\r\n\r\n","description":"","footnote":"","page_name":" 723 ","page_number":1116},
  {"content":"\r\n\r\nنادر شاه پس از جلوس رضا قلى ميرزا را بمعاونت طهماسبقليخان جلاير بايالت خراسان و برادر خود ابراهيم خان ظهير الدّوله را بحكومت آذربايجان منصوب نمود و ولايات ديگر را هم هركدام بسردارى سپرد و سفرائى بدربار روسيّه و عثمانى براى اعلام جلوس خود روانه داشت و از آن جمله بود عبد الباقيخان زنگنه كه به همين قصد و بنيّت بردن شرايط پنجگانهء نادر مأمور استانبول گرديد\r\n\r\nفتح بحرين و تنبيه بختياريها در 1148\r\nاز جمله كسانى كه پس از ختم مجلس موقان بمأموريّت سابق خود برگشتند محمد تقيخان بيكلربيكى فارس بود كه براى فتح بحرين كه در زمان شاه سلطانحسين بدست جمعى از اعراب افتاده بود دستور يافت ، محمّد تقيخان بعلّت نفاقى كه ما بين اعراب ساكن بحرين وجود داشت به سهولت بر آنجا دست يافت .\r\nنادر شاه پس از ختم مجلس موقان براى تنبيه ايل بختيارى كه پيوسته در سركشى بودند باصفهان آمد و به يارى سپاهيان اصفهان و كوه‌گيلويه بر عليمراد خان چهار لنگ سركردهء اين طايفه غالب و مسلّط گرديد و دست و پاى او را بريد و چشم او را كند و پس از يك ماه زدوخورد در جبال صعب بختيارى در جمادى الاخرى 1148 باصفهان برگشت و چند تن از سرداران خود را با توپخانه و استعداد كامل ببلوچستان فرستاد و خود نيز بتهيّه و سفر قندهار مشغول شد .\r\n\r\nمحاصره و فتح قندهار ( 1149 - 1150 )\r\nنادر شاه پس از آنكه از جانب نواحى شمال و مغرب ايران آسوده‌خاطر شده به سمت مشرق توجّه كرد و اوّل بفكر برانداختن آشيانهء افاغنهء غلجائى يعنى قندهار كه گوركانيان هند نيز از آنجا پيوسته در خاك ايران تحريكات ميكردند افتاد و اين شهر در اين تاريخ در دست حسين غلجائى برادر محمود افغان بود .\r\nپس از رسيدن نادر بپاى حصار قندهار چون دانست كه گشودن آنجا بحمله ميسّر نيست تصميم گرفت كه با طول دادن محاصره محصورين را از پا درآورد به همين نيّت در مقابل قندهار شهرى تازه بنام نادرآباد ساخت و مراودهء قندهار را با خارج\r\n\r\n","description":"","footnote":"","page_name":" 724 ","page_number":1117},
  {"content":"\r\n\r\nقطع نمود و تا يك سال آنجا را در حصار داشت عاقبت ديد كه افاغنه بواسطهء داشتن آذوقهء كافى هنوز مىتوانند تا مدّتى مقاومت كنند . اين بود كه حكم بحمله داد و بختياريهاى همراه نادر يكى از برج‌هاى شهر را بحمله گرفتند و قندهار در 23 ذى الحجّهء 1150 از پا درآمد .\r\nپس از فتح قندهار نادر با افاغنهء غلجائى بمهربانى رفتار نمود ، حسين را بحبس بمازندران فرستاد و جمعى از غلجائيان را بحدود نيشابور كوچاند و اكثر سكنهء قندهار كهنه را بنادرآباد آورد و اين شهر جديد بتدريج جاى قندهار كهنه را گرفت .\r\nدر حين محاصرهء قندهار رضا قلى ميرزا نيز بلخ و غندوز و بدخشان را فتح نمود و ابو الفيض خان امير بخارا و ايلبارس خان امير خوارزم را مغلوب نمود ولى بفرمان نادر متعرّض خاندان امراى بخارا نشد و به خدمت نادر برگشت . نادر سلطنت ايران را برضا قلى ميرزا واگذاشت و خود پا در ركاب فتح هندوستان گذاشت .\r\n\r\nلشكركشى بهند\r\nمقارن حركت نادر بعزم فتح هند سلطنت هند شمال غربى و دهلى در دست محمّد شاه از سلاطين گوركانى هند بود و او كه در 1131 بجاى فرّخ‌سير بسلطنت نشست مردى عيّاش و شهوت‌ران بود و در حق اوست كه گفته‌اند : « هرگز دستش بىجام و كنارش بىدلارام نبود » لشكريانش نيز همه در تن‌پرورى از مخدوم خود پيروى داشتند و دربارش از مردم خائن و بيكاره پر بود .\r\nنادر از زمان فتح اصفهان تا اين تاريخ چند بار سفرائى بدهلى فرستاده و از محمّد شاه تجديد روابط حسنهء سابق و جلوگيرى از ورود افاغنهء غلجائى را به خاك هند خواستار شده و هر بار از محمّد شاه جوابهائى غيرمطلوب شنيده بود حتّى در دفعهء آخر يعنى در 1150 محمّد شاه سفير نادر را اجازهء مراجعت نداد و قريب يك سال او را بيهوده در دهلى معطّل كرد .\r\nدر اوايل سال 1151 چون نادر از برنگشتن سفير خود متغيّر بود فرمانى مؤكّد بدهلى پيش او فرستاد كه بعجله بايران برگردد و خود او بفتح غزنين و كابل\r\n\r\n","description":"","footnote":"","page_name":" 725 ","page_number":1118},
  {"content":"\r\n\r\nو پسرش نصر اللّه ميرزا بتصرّف شمال افغانستان حركت كردند و نادر پس از تسخير اين نقاط و هفت ماه اقامت در كابل چون باز در جواب پيغامهاى خود بمحمّد شاه بىاعتنائى ديد به سمت جلال‌آباد حركت نمود و پس از تسخير معابر هند شمال غربى در رمضان داخل در جلگهء پنجاب شد و در پيشاور بود كه خبر قتل برادرش ابراهيم خان ظهير الدّوله بدست لزكيهاى داغستان به او رسيد . نادر اصلانخان قرخلو را بجاى او و صفى خان بغايرى را بسردارى داغستان و به سمت دهلى پيش راند .\r\n\r\nجنگ كرنال در 15 ذى القعدهء 1151\r\nبعد از عبور از سند و فتح لاهور نادر مراسله‌اى بمحمّد شاه نوشت و پس از يادآورى همجنسى خاندان افشار با خاندان بابر و گله از معطّل كردن سفراى خود سفر خويش را بهند براى تنبيه بدخواهانى قلمداد نمود كه شاه را به اين طرز معامله وادار نموده بودند .\r\nدر محلّ سرهند نادر شنيد كه محمّد شاه با 000 ، 300 جنگى و 000 ، 2 زنجير فيل و 000 ، 2 عرّاده توپ از دهلى حركت كرده و بمحلّ كرنال واقع در ساحل نهر جمنا و بيست فرسنگى شمال دهلى آمده است .\r\nاختيار امور محمّد شاه در اين ايّام در دست سه تن بود اوّل نواب نظام الملك بهادر صوبه‌دار يعنى حاكم دكنّ كه بعلّت نقارى كه بين او و شاه حاصل شده بود لشكريان خود را احضار نكرد و بعقيدهء بعضى پنهانى با نادر دست يكى داشت ، دوّم خان دوران صمصام الدّوله امير الامرا و فرمانده كلّ سپاه محمّد شاه ، سوّم قمر الدّين خان اعتماد الدّوله صدراعظم مملكت اين سه تن هيچكدام با ديگرى خوب نبودند و باطنا در شكست كار يكديگر ميكوشيدند . نادر به سهولت در 15 ذى القعده در جلگهء كرنال لشكريان بيشمار محمّد شاه را بقدرت تفنگچيان ماهر خود از پا درآورد ، خان دوران و برادرش هر دو كشته شدند ، عدد مقتولين هندى را 000 ، 20 و شمارهء كشتگان اردوى نادر را 42 و مجروحين آن را 200 نوشته‌اند و علّت اين امر بيشتر آن بود كه هنديها با تير و كمان مىجنگيدند و ايرانيان با تفنگ .\r\n\r\n","description":"","footnote":"","page_name":" 726 ","page_number":1119},
  {"content":"\r\n\r\nپس از اين فتح بزرگ نظام الملك بعنوان عذرخواهى باردوى نادر آمد و قرار بر اين شد كه نادر بجان و مال و ناموس محمد شاه تعرّض نرساند و محمد شاه اردوى خود را مرخص كند و خود با هزار تن به خدمت نادر بيايد و نادر پس از سه روز ديگر بدهلى وارد شود و چهل روز مهمان محمد شاه باشد و پس از اين تاريخ سلطنت هند را بمحمد شاه واگذارد و بايران بازگردد .\r\nدر ورود محمد شاه بخيمهء نادرى خان افشار نصر اللّه ميرزا را باستقبال او فرستاد و خود نيز بجلوى او رفت و او را با خود بر يك مسند نشاند و شرايط احترام و پذيرائى را بطرزى لايق بمورد عمل گذاشت\r\nنادر شاه بهمراهى محمد شاه از كرنال بدهى حركت نمود و در 9 ذى الحجهء 1151 به آنجا وارد گرديد و از طرف پادشاه گوركانى هند كه براى پذيرائى زودتر بدهلى آمده بود بنهايت جلال استقبال شد . نادر در مجلس مهمانى همانطور كه وعده كرده بود سلطنت هند را بمحمد شاه واگذاشت . و محمد شاه هم جميع نفايس و خزاين اجدادى را نثار مقدم پادشاه ايران كرد .\r\nتا سه روز بعد از ورود لشكريان نادر بدهلى بعلّت احكام سختى كه او صادر كرده بود از احدى حركتى خلاف سرنزد ولى در روز يازدهم ذى الحجّه بين عده‌اى از اهالى شهر و چند تن سپاهى نادر نزاع درگرفت و بين مردم شهرت يافت كه محمّد شاه نادر را در مهمانى مسموم كرده . انتشار اين خبر اهل دهلى را بشورش واداشت و جمعى از سپاهيان نادرى در اين شورش بقتل رسيدند .\r\nصبح روز بعد چون نادر فهميد كه قريب 700 كس از همراهان او بقتل آمده و احدى از امراى هند هم در كار خواباندن انقلاب اقدامى ننموده حكم قتل‌عام دهلى را صادر كرد و لشكريان او از سه ساعت از روز گذشته تا چهار بعد از ظهر به اين حركت زشت كه در نتيجهء آن قسمت مهمّى از شهر سوخت و قريب به 000 ، 20 تن كشته شدند مشغول بودند . عاقبت نادر بشفاعت محمّد شاه و نظام الملك و قمر الدّينخان بقطع كشتار امر داد و بقيّهء مردم را عفو نمود .\r\n\r\n","description":"","footnote":"","page_name":" 727 ","page_number":1120},
  {"content":"\r\n\r\nبعد از چند روز از اين واقعه نادر يكى از نواده‌هاى اورنگ‌زيب را به عقد نصر اللّه ميرزا درآورد و محمّد شاه حكم كرد كه در تمام ممالك او بنام نادر سكّه و خطبه را جارى سازند و امرا و اعيان هر كدام از جواهر و نقدينه پيشكشى قابلى تقديم نادر نمايند . ايشان هم بميل يا عنف اطاعت كردند و از اين ممرّ بالغ بر 15 كرور نصيب نادر گرديد .\r\nقيمت نفايسى را كه نادر از هند بدست آورده از 000 ، 500 ، 87 ليرهء انگليسى تا 000 ، 000 ، 30 ليره تخمين زده‌اند و از آن جمله بوده است تخت طاوس و قطعهء الماس معروف كوه نور .\r\nنادر به تمام سران سپاه خود و امراى هند انعامهاى لايق داد و ماليات سه سالهء ايران را بخشيد ( اگرچه اين قسمت را بعدها به زور از مردم پس گرفت ) و بدست خود تاج سلطنت را بر سر محمّد شاه گذاشت محمّد شاه هم ممالك طرف مغرب سند يعنى غزنين و كابل و قسمتى از پنجاب را بنادر واگذاشت و پادشاه ايران پس از پنجاه و هفت روز اقامت در دهلى در 7 صفر 1152 به طرف سند حركت نمود .\r\nدر موقعى كه خبر قتل نادر انتشار يافت رضا قلى ميرزا از بيم آنكه مبادا مردم ايران بطرفدارى صفويّه برخيزند محمّد حسينخان قاجار را بقتل شاه طهماسب دوّم كه در سبزوار بود واداشت و پسران او يعنى شاه عبّاس سوّم و سليمان ميرزا را نيز كشت تا احدى از دودمان صفوى براى ادّعاى سلطنت بجا نماند اين حركت رضا قلى ميرزا را نادر بعد از اطّلاع ابدا تقبيح ننمود بلكه بعقيدهء جمعى اصلا اين كار به اشاره خود نادر صورت گرفته بود .\r\n\r\nسفر نادر ببخارا و خيوه و داغستان\r\nدر مراجعت بكابل نادر شنيد كه خدايار خان عبّاسى حاكم سند از ضميمه شدن قلمرو خود بايران راضى نيست و دم از عدم اطاعت مىزند . نادر از كابل به سمت صحراى تار به عقب خدايار خان حركت كرد و خدايار خان جز تسليم چاره‌اى نديد . نادر او را بخشود و بحكومت سابقش مستقرّ ساخت و از سند عدّه‌اى را ببلخ فرستاد تا در ساحل جيحون\r\n\r\n","description":"","footnote":"","page_name":" 728 ","page_number":1121},
  {"content":"\r\n\r\nبراى حملهء ببخارا براى او كشتى تهيّه كنند .\r\nدر هرات رضا قلى ميرزا و عليقليخان پسر ابراهيم خان ظهير الدّوله با سپاهيانى كه نادر خواسته بود به خدمت او رسيدند و او پس از واگذارى حكومت هرات بپسر رضا قلى ميرزا يعنى شاهرخ ببلخ حركت نمود و در 12 جمادى الاولى 1152 به آنجا رسيد ابو الفيض خان امير بخارا بخدمتگزارى پيش نادر آمد ، نادر او را بگرمى پذيرفت و از دخترانش يكى را به عقد خود و ديگرى را به ازدواج شاهرخ نواده‌اش درآورد و جيحون را سرحدّ بين ايران و بخارا قرار داد و با 1100 كشتى عازم خيوه شد تا ايلبارس خان را كه در ايّام بودن او در هند بحدود تجن تخطّى كرده بود تنبيه نمايد .\r\nنادر در حملهء بخيوه ايلبارس خان را گرفت و حكم بقتلش داد و در شعبان 1153 بر خيوه دست يافت و يكى از نوادگان چنگيز را بحكومت آنجا گماشت سپس بمشهد آمد و بتهيّه سپاه براى سركوبى لزكيها كه برادرش ظهير الدّوله را كشته بودند مشغول شد .\r\nنادر در دوّم محرّم 1154 از مشهد بعزم داغستان حركت نمود و در موقعى كه از خيابان بين جنگلهاى سوادكوه ميگذشت در 28 صفر تيرى از پشت درخت بر او انداختند و تير زير بازوى راست او را خراشيد و بشست دست چپ او خورد تا به گردن اسب او رسيد و اسب بسر درغلتيد .\r\nاين ضربت سخت خيال نادر را پريشان كرد و رضا قلى ميرزا را كه در ركاب بود در طهران گذاشت و خود بداغستان رفت در اين سفر اگرچه بعضى از رؤساى طوايف لزكى از در اطاعت درآمدند ليكن غالب سكنه داغستان بقلل جبال پرارتفاع پناه گرفتند و از هر طرف بتعرّض اردوى نادر دست زدند و لطمات بسيار بايشان وارد آوردند حتّى موقعى بخيمهء خود نادر نيز تعرّض رساندند .\r\nدولت روسيّه كه از لشكركشى نادر بداغستان و خيالات او در باب تهيّهء جهازات در بحر خزر و حملهء به طرف شبه جزيرهء قرم اطلاع يافت قوائى در هشتر خان\r\n\r\n","description":"","footnote":"","page_name":" 729 ","page_number":1122},
  {"content":"\r\n\r\nجمع آورد و همين امر موجب پشت گرمى لزگيها شد .\r\nنادر بمراجعت بدربند مجبور گرديد و از عدم توفيقى كه در اين سفر يكسال و نيمه نصيب او شده بود سخت در خشم رفت بخصوص كه از ولايات ايران خبرهاى شورش ميرسيد و دولت عثمانى هم بدرخواستهاى او جوابى شافى نميداد و همين امور مزاج پادشاه را كم‌كم از حال اعتدال سابق منحرف ساخت و باختلال حواس كشاند .\r\nدر رمضان 1154 موقعى كه نادر هنوز در داغستان بود غلامى را كه مرتكب انداختن تير در جنگل سوادكوه شده بود به خدمت او آوردند . نادر او را كور كرد و چون اين حركت را بتحريك رضا قلى ميرزا ميدانست او را از طهران خواست و فرمان داد كه با كارد دو چشم او را از حدقه بيرون آورند .\r\n\r\nروابط نادر با عثمانى\r\nرجال عثمانى پس از اطّلاع بر شرايط نادر چهار مادّهء آن را پذيرفتند ولى از قبول مذهب جعفرى بعنوان خامس مذاهب سنّت استنكاف كردند و آن را بدعت در دين دانستند و بين نادر و بابعالى چند بار در اين خصوص تبادل سفرا شد و بابعالى هر بار همان عقيدهء سابق را در جواب نادر پيغام داد .\r\nنادر از اين مسئله سخت متغيّر شد و چون خود را طرفدار اتّحاد بين مسلمين جلوه ميداد امر كرد كه در ممالك او هيچ جا از خلفاى ثلاثه بد نگويند و در نامهء مؤدّبانه‌اى كه بسلطان عثمانى نوشت اين مطلب را يادآور شد و ضمنا به او فهماند كه اگر بيش از اين در پذيرفتن شرايط او تعلّل رود به خاك عثمانى حمله خواهد كرد و شرايط خويش را به زور خواهد قبولاند .\r\nامّا انقلاباتى كه در اين ايّام در ايران بروز كرد يكى شورش محمّد تقى خان بيكلربيكى فارس بود در 1156 كه در طى حملهء بعمان با سرداران همراه خود نساخته و از استقلال دم زده بود . نادر محمّد حسينخان قرخلو را بتنبيه او فرستاد و اين سردار شيراز را مسخّر و محمّد تقيخان را دستگير نمود و او را كور و مقطوع النسل ساخت .\r\nديگر شورش شروان بود در همين سال بتوسّط شخصى بنام سام ميرزا كه بادّعاى فرزندى شاه سلطانحسين در آذربايجان بسلطنت‌طلبى برخاسته و محمّد خان پسر سرخاى\r\n\r\n","description":"","footnote":"","page_name":" 730 ","page_number":1123},
  {"content":"\r\n\r\nخان لزگى و خوانين دربند و داغستان را با خود همدست نموده بود . نادر بتوسّط نصر اللّه ميرزا و چند تن از سرداران خود انقلاب اين حدود را بالاخره خواباند و سام ميرزا در ذى القعدهء 1156 دستگير گرديد .\r\nديگر قيام قاجاريّهء استراباد بود بتوسّط محمّد حسن خان قاجار پسر فتحعليخان نايب السلطنهء شاه طهماسب دوّم . نادر بتوسّط شعبهء ديگر قاجاريه كه با ايل فتحعليخان دشمنى داشتند در اواخر 1156 محمد حسنخان را بصحراى تركمن منهزم ساخت و استراباد را ويران نمود و جمع كثيرى از بيگناه و گناهكار را كشت .\r\nنادر در اوايل سال 1156 بصحراى موقان آمد و از آنجا براى حمله به خاك عثمانى توپخانهء خود را بكرمانشاه فرستاد . احمد پاشا والى بغداد از در صلح‌خواهى درآمد ولى نادر كه خيالش تحميل شرايط خود بر بابعالى بود بتصرّف عتبات و كركوك و موصل پرداخت دولت عثمانى در اواخر سال 1156 از نادر تقاضا كرد كه دست از جنگ بردارد تا طرفين بار ديگر در باب مسائل مذهبى بمذاكرات بپردازند نادر بشهروان برگشت و قرار شد كه از طريق سياسى حلّ اختلاف به عمل آيد .\r\nدر اوايل سال 1157 سرعسكر قارص احمد پاشا حمّال اوغلى شخصى از اهالى رفسنجان كرمان را بعنوان صفى ميرزا علم نمود و او را وارث سلطنت ايران اعلام كرد و بنادر پيغام داد كه من مأمورم صفى ميرزا را بسلطنت ايران برسانم . نادر سام ميرزا مدّعى سابق الذّكر را كه در اردو داشت از يك چشم نابينا ساخت و او را پيش احمد پاشا فرستاد و پيغام داد كه سام ميرزا را براى ديدار برادر مجهول خود پيش تو فرستادم و خود نيز به طرف قارص عازم شد .\r\nنادر در جمادى الاخرى سال 1157 با نصر اللّه ميرزا بقارص آمد و آنجا را در در محاصره گرفت و چون احمد پاشا حاضر شد كه واسطهء قبولاندن شرايط نادر بسلطان شود نادر از قارص به طرف داغستان آمد و از چهار طرف لزگيهاى را در ميان گرفت و پس از سركوبى و گرفتن اطاعت از رؤساى ايشان بكنار ارس برگشت .\r\nدر اوايل 1158 بنادر خبر رسيد كه محمّد يكن پاشا با چندين سرعسگر\r\n\r\n","description":"","footnote":"","page_name":" 731 ","page_number":1124},
  {"content":"\r\n\r\nو لشكر فراوانى از سمت ارزنة الرّوم و قارص و ديار بكر و موصل عازم حملهء بايرانست نادر نصر اللّه ميرزا را بحدود ديار بكر و موصل فرستاد و خود به سمت ايروان رفت و قصد او اين بود كه در محلّ مراد تپه نزديك به همان محلّى كه در آنجا در ده سال قبل عبد اللّه پاشا را مغلوب كرده بود طرح جنگ بيندازد .\r\nيكن پاشا با 000 ، 150 سوار و 000 ، 40 پياده بمراد تپه رسيد و جنگ در يازدهم رجب 1158 شروع شد . نادر يكن پاشا و سپاهيان او را محصور نمود و راه آذوقه را بر ايشان بست و در اين هنگام به او خبر رسيد كه نصر اللّه ميرزا هم در نزديكى موصل بفتح بزرگى نايل آمده . يكن پاشا در محاصره مرد و رشتهء نظم لشكريانش از هم گسيخت و 000 ، 12 تن از ايشان در معركه كشته شدند و توپخانه و 000 ، 5 اسير از آن لشكر بدست سپاه نادرى افتاد .\r\nپس از اين فتح نادر خود بسلطان عثمانى پيشنهاد صلح كرد و از آذربايجان باصفهان آمد و تا دهم محرّم 1159 در آنجا ماند و چون بكلّى مزاج او تغيير يافته بود از او و سپاهيانش صدمات بسيار باهل اين شهر ستمديده وارد آمد سپس از آنجا راه مشهد را پيش گرفت و از جانب خود ميرزا مهديخان منشى الممالك استرابادى مؤلف جهانگشاى نادرى و مصطفى خان شاملو را باستانبول فرستاد و ايشان در دهم محرّم 1160 بين دولتين بشرايط ذيل عهدنامه‌اى بستند :\r\n1 - حدود مملكتين همان حدودى باشد كه در 1049 بين سلطان مراد چهارم و شاه صفى مقرّر شده .\r\n2 - طرفين از اين ببعد از دشمنى و اقدام بامور منافى صلح خوددارى نمايند .\r\n3 - ولاة عثمانى حجّاج ايرانى را سالم از محلّى بمحلّ ديگر برسانند .\r\n4 - طرفين سفرائى بمدّت سه سال بخرج طرف مقابل بپاىتخت يكديگر بفرستند .\r\n5 - حكّام سرحدّى از حركات منافى دوستى دست بردارند ، اهالى ايران از\r\n\r\n","description":"","footnote":"","page_name":" 732 ","page_number":1125},
  {"content":"\r\n\r\nسبّ خلفا خوددارى كنند و مأمورين دو طرف از تجّار يكديگر باج‌وخراج خلاف قاعده مطالبه ننمايند .\r\n\r\nتغيير مزاج نادر و قتل او\r\nبا تمام خدماتى كه نادر شاه بمردم ايران كرده و اسم و اعتبارى كه جهت اين كشور تحصيل نموده بود ايرانيان از همان ابتداى كار با او صفائى نداشتند يكى بعلّت اصرار نادر در برانداختن مذهب شيعه و ترويج تسنّن و لغو آداب دينى مخصوص شيعيان و ضبط اوقاف ديگر بسبب سعى نادر در محو نام و نشان صفويّه و واداشتن مردم ايران بفراموش كردن آن خاندان و از ياد بردن آثار خير ايشان .\r\nچون نادر سعى داشت كه سلطنت ايران را در خاندان خود موروثى كند و مذهب شيعه را براندازد با صفويّه كه سلطنت حقّا ارث ايشان و رواج مذهب شيعه مديون به آن طايفه بود عنادى مخصوص ميورزيد ولى ايرانيان قلبا به اين امر راضى نبودند و به همين علّت باطنا نادر را دشمن ميداشتند مخصوصا چون خود او مردى سخت‌كش و بىرحم بود و از عمّال و محصّلين او نيز ظلم و تعدّى فوق العاده سرميزد هيچكس بميل دل طالب دوام دولت او نبود .\r\nلشكركشى بداغستان و دفاع مردانهء مردم آنجا و كور كردن رضا قلى ميرزا و انقلاباتى كه در همان ايّام در ايران رخ داد مزاج نادر را كه در ابتدا جز تندخوئى و سخت‌كشى و اصرار در اقامهء تسنّن عيبى ديگر نداشت بكلّى از حال استقامت منحرف كرد و چون دولت عثمانى هم از شرايط او استنكاف داشت بيش از پيش او را درنده خو و بدسيرت كرد و از همه بيشتر غصّهء كور كردن رضا قلى ميرزا او را آزار ميداد و چون از اين كرده پشيمان گشت پنجاه تن از امرا را به اين بهانه كه چرا در روز واقعه شفاعت نكردند كشت .\r\nاين پادشاه كه در اوايل كار شخصى كريم و بخشنده بود پس از غارت دهلى و آوردن غنايم هند دستخوش لئامت طبع و مال‌دوستى و خرده‌گيرى گرديد ، ماليات سه ساله را كه بخشيده بود به سختى مطالبه كرد و هرچه بدست مىآورد بقلعهء كلات مى\r\n\r\n","description":"","footnote":"","page_name":" 733 ","page_number":1126},
  {"content":"\r\n\r\nفرستاد مخصوصا در سه چهار سال آخرى سلطنت در وصول مالياتهاى بيقاعده و اخذ و عمل و تحميل جرايم از او و كاركنانش صدمات بسيار بمردم ايران رسيد .\r\nسخت‌كشى و غيظ و غضب او نسبت بشهرها و زيردستان خود نيز بىاندازه بود رفتار او نسبت بمردم شوشتر و شيراز و لار متعاقب طغيان محمد خان بلوچ و محمّد نقيخان بيكلربيكى و ساختن كلّه مناره‌ها در فارس و كرمان مشهور است مخصوصا عادت زشت كور كردن از سياستهاى رايج او بود و غالبا در اردوى او از اين جماعت كور شمار كثيرى همراه بودند .\r\nاين مقدّمات بين رؤساى قزلباش و نادر توليد بدگمانى شديد كرد بطوريكه كم‌كم كار به آنجا كشيد كه يا نادر رؤساى قزلباشيه را از ميان بردارد و يا ايشان نادر را .\r\nنادر در دهم محرّم 1160 از اصفهان بمشهد حركت كرد و در 23 صفر بپاىتخت خود رسيد و چون مردم سيستان از جور عمال او شوريده بودند عليقليخان برادرزادهء خود و طهماسبقليخان جلاير سردار كابل را مأمور تنبيه ايشان كرد .\r\nعليقليخان كه خود بامر نادر بپرداخت جريمه‌اى سنگين محكوم شده بود با شورشيان سيستان همدست شد و كار طغيان آنجا بالا گرفت . نادر ابتدا بسركوبى اكراد خبوشان كه ايشان هم سر بشورش برداشته بودند رفت و در اين تاريخ جنونش شدّت كرد و مصمّم شد كه نصر اللّه ميرزا و امامقلى ميرزا و شاهزادگان ديگر را بكلات بفرستد و رؤساى قزلباش را از پا درآورد با رؤساى افاغنه كه دشمن ايرانيان بودند قرار گذاشت كه به يارى ايشان روز بعد قزلباشيّه را نابود سازد . رؤساى قزلباش پس از اطلاع از اين تصميم در شب يكشنبهء يازدهم جمادى الاخرى 1160 در فتح‌آباد خبوشان داخل سراپردهء نادرى شده او را كشتند و از شرّ خيالات سوء او رستند .\r\nمدّت سلطنت نادر قريب دوازده سال از 1148 تا 1160 طول كشيده و پاى تخت او اگرچه كمتر در جائى مقيم بوده است اسما در شهر مشهد قرار داشته\r\nاز بناهاى نادر غير از مولود خانهء دستگرد و مقبرهء خود در مشهد و نادرآباد قندهار تعميراتى است كه او در حرم حضرت رضا در مشهد كرده و باغ و تالارى كه\r\n\r\n","description":"","footnote":"","page_name":" 734 ","page_number":1127},
  {"content":"\r\n\r\nدر قزوين ساخته است .\r\nدر مملكتدارى نادر امر مهم توجه اوست بتهيّهء بحريّهء تجارتى در درياى مازندران براى لشكركشى بداغستان و در خليج فارس براى تسلّط بر عمان و جزاير اين حدود .\r\nدر سال 1151 يكى از سياحان انگليسى بنام جان التن « 1 » كه سابقا در خدمت روسيّه بود با مقدارى مال التجاره برشت آمد و از رضا قلى ميرزا فرمانى داير به تجارت با ايران گرفت و بانگليس برگشت و مردم را بتجارت با ايران تشويق نمود و پس از مراجعت و تحصيل اجازه از روسيه در شهر غازان دو كشتى ساخت و با همانها بساحل گيلان آمد . نادر از وجود التن استفاده كرده و التن اسلام آورد و سمت دريابيكى يافت و مأمور شد كه در 1156 در مشهدسر و لنگرود براى ايران كشتى بسازد .\r\nالتون با وجود مخالفت روسها و همشهريان خود كه از دشمنى روسها با تجّار انگليسى بيم داشتند دست از كار نكشيد و با عزم راسخ و كمك چند تن روسى و هندى موّفق شد كه يك كشتى به آب بيندازد حتّى بعد از قتل نادر هم دنبال كار خود را گرفت ليكن در سال 1165 در يكى از انقلابات محلى گيلان بقتل رسيد و موضوع كشتى رانى بحر خزر موقوف ماند .\r\nدر سال 1149 موقعى كه محمّد تقيخان والى فارس بعمان و بحرين لشكركشى ميكرد چون كشتى نداشت بفشار هلنديها را بنقل و انتقال سپاهيان خود واداشت و به اين ترتيب عمان و مسقط را گرفت و چون انگليسها در اين عمل بايران كمكى نكردند بلكه بر خلاف بعثمانيها در دفاع بصره يارى نمودند نادر نسبت بايشان متغيّر شد و خود درصدد تهيّهء جهازاتى در خليج برآمد و حكم كرد كه در بوشهر كشتى بسازند امّا به اين ترتيب كه از جنگل مازندران چوب بسواحل خليج ببرند و مردم بلادسر راه مجبور باشند كه مجانا اين چوبها را آبادى بآبادى به يكديگر برسانند . اين كار هم نتيجهء مطلوبى نداد و ايران در ساحل خليج داراى كشتى نشد .\r\n\r\n\r\n","description":"","footnote":"\r\n( 1 ) -  John Elton \r\n","page_name":" 735 ","page_number":1128},
  {"content":"\r\n\r\n\r\nسلطنت عليشاه و ابراهيمشاه و شاهرخ ( 1160 - 1210 )\r\nپس از انتشار خبر قتل نادر افاغنه و اوزبكان كه بخان افشار تكيه داشتند و از ايرانيان سخت بيمناك بودند اردوى نادرى را غارت كرده بسركردگى احمد خان ابدالى بقندهار گريختند و افشاريّه واقعه را باطّلاع عليقليخان برادرزادهء نادر كه در اين ايّام در هرات بود رساندند . عليقليخان بعجله بمشهد آمد و يكى از غلامان خود را به تصرف كلات و ضبط خزاين نادر فرستاد سپس بر جميع شاهزادگان خاندان خود دست يافت و رضا قلى ميرزاى نابينا و نصر اللّه ميرزا و امامقلى ميرزا و ساير شاهزادگان را به غير از شاهرخ ميرزا پسر رضا قلى ميرزا همگى كشت فقط اين يك تن را پنهان كرد ولى خبر قتل او را نيز انتشار داد و غرضش اين بود كه اگر كار سلطنتش نگيرد شاهرخ را بپادشاهى بردارد و خود بنام او زمامدار شود و اگر موفّق آيد او را هم بقتل برساند .\r\nعليقليخان در 27 جمادى الاخرى سال 1160 در مشهد بلقب عليشاه و عادلشاه بجاى عمّ خود جلوس نمود و دست ببّذالى و اسراف و عيّاشى گذاشت و برادر كوچكتر خود ابراهيمخان را سردار عراق و مأمور اصفهان نمود و مير سيّد محمّد دخترزادهء شاه سليمان صفوى را هم بصدارت و توليت آستانهء قدس برگزيد .\r\nابراهيمخان سال بعد خود را در اصفهان ابراهيمشاه خواند و مدّعى برادر شد و در جنگى كه در خاك زنجان بين اين دو حريف درگرفت عليشاه مغلوب و دستگير شد و به حكم برادر كور گرديد .\r\nابراهيمشاه كه پيشرفت خود را مديون امير اصلانخان قرخلوى افشار سردار آذربايجان بود پس از اين توفيق شاهرخ را از مشهد خواست تا سلطنت را بنام او گرداند .\r\nمردم مشهد اين دعوت را حيله دانستند و خود شاهرخ را در نهم شوّال 1061 در\r\n\r\n","description":"","footnote":"","page_name":" 736 ","page_number":1129},
  {"content":"\r\n\r\nمشهد پادشاه خواندند . ابراهيمشاه هم در 17 ذى الحجهء همين سال در عراق نام سلطنت بر خود گذاشت و مهيّاى دفع شاهرخ شد .\r\nابراهيمشاه در سال 1162 در قم بدست هواخواهان شاهرخشاه كور شد و عليشاه كور هم كه در اردوى او بود از طرف شاهرخ بمشهد خواسته و مقتول گرديد و ديگر از شاهزادگان نادرى رقيبى براى شاهرخ باقى نماند امّا مير سيّد محمّد متولّى مشهد كه سلطنت ايران را حق صفويّه ميدانست شاهرخ را دستگير و نابينا نمود و خود بنام شاه سليمان ثانى در مشهد بپادشاهى نشست . مردم مشهد اين شاه سليمان را نيز پس از چهل روز كور كردند و باز شاهرخ نابينا را بر خود سلطان شناختند و شاهرخ به همين حال در مشهد اسمى از سلطنت داشت تا در سال 1210 وفات يافت و پسرش نادر ميرزا جاى او را گرفت و اين نادر ميرزا را در سال 1218 فتحعليشاه از خراسان برانداخت و سلسلهء افشاريّه به اين ترتيب بكلّى منقرض شد .\r\nاسامى سلاطين افشاريّه و مدّت هريك\r\nنادر شاه 1148 - 1160\r\nعادلشاه و ابراهيمشاه برادرزادگان نادر 1160 - 1161\r\nشاهرخ شاه 1161 - 1210\r\nنادر ميرزا 1210 - 1218\r\n\r\n","description":"","footnote":"","page_name":" 737 ","page_number":1130},
  {"content":"\r\n\r\n\r\nفصل شانزدهم زنديّه ( 1163 - 1309 )\r\n\r\nاوضاع ايران مقارن ظهور كريم خان\r\nدر موقعى كه سران سپاه قزلباش براى قتل نادر هم‌پيمان شدند بر اين عزم بودند كه پس از كشتن نادر بر افاغنه و ازبكان هجوم آورند و ايشان را نابود سازند . افاغنه از اين كيفيّت مطلّع شدند و يكى از رؤساى ايشان كه از سرداران نادر بود يعنى احمد خان ابدالى افاغنه را همراه برداشته عازم قندهار گرديد و به زودى هرات و مشهد و قسمتى از هندوستان و پنجاب و كشمير را مسخّر خود ساخت و اين احمد خان ابدالى كه او را بنام طايفهء مخصوص او احمد خان درانّى نيز ميخوانند چنان كه بعد خواهيم ديد بانى استقلال افغانستانست يكى ديگر از سركردگان افغانى نادر از طايفهء غلجائى باسم آزاد خان در كردستان بناى سركشى را گذاشت و پس از زوال دولت ابراهيم شاه بر قلعهء اورميه دست يافت و بر گرجستان حمله برد و بعد از مصالحه با پادشاه اين مملكت چنين مقرّر گرديد كه رودخانهء ارس بين متصرفات پادشاه گرجستان و آزاد خان افغان فاصله شناخته شود .\r\nشاهرخ در زمان سلطنت خود حكومت اصفهان را بيكى از خوانين بختيارى يعنى ابو الفتح خان بخشيد ، خانى ديگر از همين طايفه بنام عليمردانخان بر ابو الفتح خان رشك برد ولى از او شكست يافت و فرارى شد و براى كشيدن انتقام به كار جمع قوى براى تعرّض باصفهان مشغول گرديد .\r\n\r\n","description":"","footnote":"","page_name":" 738 ","page_number":1131},
  {"content":"\r\n\r\nمدّعى ديگرى كه در موقع ضعف افشاريّه سر بدولتخواهى و سلطنت‌طلبى برداشت محمّد حسنخان قاجار پسر فتحعليخان بود كه پدر او را بتوطئهء نادر شاه طهماسب ثانى كشته بود .\r\nمحمّد حسنخان كه در تمام مدّت اقتدار نادر در دشت تركستان ميزيست و چند بار نيز به يارى تركمانان باستراباد حمله برد و مغلوب شد پس از قتل نادر بسواحل بحر خزر آمد و در اين حدود ببسط قدرت و جمع اعوان مشغول گرديد و عدّهء بيشمارى از تركمانان و قاجاريّه را گرد خود جمع كرد .\r\n\r\nظهور كريم خان زند\r\nطايفهء زند از طوايف لر هستند كه پيش از ظهور كريم خان چندان اسم و رسمى در تاريخ نداشته‌اند ايل زند كه اصلا در يكى از مضافات ملاير اقامت داشتند در ايّام تسلّط عثمانيها بر مغرب ايران در عهد افاغنه گاهى بر تركان ميتاختند و زمانى بر افغانان . نادر پس از بيرون كردن اين دو طايفه از ايران زنديّه را سركوبى نمود و جمع كثيرى از ايشان را به خاك دره‌گز خراسان كوچ داد و آنان را در مقابل مساكن تركمانان حوالى ابيورد نشاند .\r\nدر زمان عادلشاه زنديّه به خيال مراجعت باوطان اصلى اختيار خود را بدست يكى از سپاهيان قديم نادرى كه كريم توشمال نام داشت سپردند . كريم به يارى برادر خود صادق زنديّه را با وجود تعرّضات اردوى عليشاه به خاك ملاير برگرداند و از اين ايّام رياست ايل زند بعهدهء كريم نهاده شد .\r\nزمانيكه ابراهيم شاه بر برادر خود عادلشاه عاصى شده بود كريم خان بدعوت او مأمور سركوبى بعضى از ايلات ياغى عراق شد و در ازاء اين خدمت از ابراهيم شاه تحف و هدايائى يافت و بيش از پيش مشهور گرديد .\r\nعليمردانخان بختيارى كه بشكست او از ابو الفتح خان اشاره كرديم براى قلع حريف بكريم خان توسّل جست . كريم خان و عليمردانخان ابو الفتح خان را از اصفهان راندند و خود به اين شهر داخل گرديدند . ابو الفتح خان هم كه جز تسليم چاره‌اى نميديد اطاعت رقباى غالب خود را گردن نهاد و سه خان لر در سال 1163\r\n\r\n","description":"","footnote":"","page_name":" 739 ","page_number":1132},
  {"content":"\r\n\r\nدر باب سلطنت ايران بمشورت پرداختند و تصميم ايشان عاقبت بر آن قرار گرفت كه يكى از دخترزادگان شاه سلطانحسين را بنام اسماعيل سوّم بپادشاهى بردارند و عليمردانخان نايب السّلطنه و كريم خان سردار سپاه و ابو الفتح خان والى اصفهان باشد . اين سه مرد سوگند ياد كردند كه با هم سلطنت شاه اسماعيل سوّم را حفظ نمايند و هركس پيمان شكست دو تن ديگر بدفع او قيام نمايند .\r\nكسى كه از اين عهد و پيمان سرپيچيد عليمردانخان بود چه او كه از حسن توجّه مردم بكريم خان در غيرت بود و اختيار تمام كارها را در دست خود ميخواست در غياب كريم خان ابو الفتح خان را كشت و بآزار عيسويان جلفا پرداخت كريم خان كه در اين تاريخ بدفع سركشى بكردستان رفته بود باصفهان آمد و آنجا را گرفت و عليمردانخان ببختيارى پناه برد .\r\nكريم خان پس از مغلوب نمودن عليمردانخان قدم در راه دفع مدّعى بزرگ سلطنت ايران يعنى محمّد حسنخان قاجار گذاشت و در مرحلهء اول گيلان را از تصرف او بيرون آورد و از آنجا بمحاصرهء قلعهء استراباد شتافت و بدستيارى شيخعليخان زند به اين كار مشغول گرديد .\r\nدر اين حمله شيخعليخان تاب مقاومت نياورده گريخت و چون كريم خان هم شنيد كه شاه اسماعيل سوّم بمحمد حسنخان پناه جسته از عهدهء فتح استراباد برنيامد و منهزم بطهران برگشت و اطّلاع يافت كه عليمردانخان هم با آزاد خان افغان بر ضدّ او طرح اتّحاد ريخته و زحمت ديگرى نيز جهت او از اين رهگذر ايجاد شده است .\r\nكريم خان بسرعت بكرمانشاه رفت و عليمردانخان را كه در آنجا بود شكستى فاحش داد و آزاد خان از در امان‌خواهى درآمد ، كريم خان مسؤل او را اجابت ننمود و بجنگ او شتافت ليكن مغلوب و بفارس فرارى شد و آزاد خان مادر كريم خان و شيخعليخان را باسيرى گرفت و باصفهان آورد و در قمشه بار ديگر كريم خان را شكست داد و خان زند بلرستان منهزم گرديد ولى طولى نكشيد كه پس از تهيّهء يارانى تازه از آنجا عازم فارس گرديد و در همين ايّام بود كه عليمردانخان هم بدست يكى از ياران\r\n\r\n","description":"","footnote":"","page_name":" 740 ","page_number":1133},
  {"content":"\r\n\r\nخود بقتل رسيد .\r\nآزاد خان افغان براى دفع كريم خان از اصفهان رهسپار فارس گرديد و در كتل كمارج در سر راه بوشهر با او روبرو شد . كريم خان در اين محلّ آزاد خان را به سختى مغلوب نمود و آزاد خان شكسته بتاريخ 1166 خود را باصفهان رساند و چون دانست كه محمّد حسنخان قاجار هم از جانب شمال عازم اصفهانست چاره را در ترك آن شهر ديد و بآذربايجان رفت .\r\nكريم خان پس از حصول اين فتح لار و گرمسيرات فارس را هم مطيع ساخت و پس از آنكه از خبر حركت محمّد حسنخان اطلاع يافت شيخعليخان زند را بجلوگيرى او به سمت اصفهان فرستاد و خود به ترتيب امور فارس مشغول گرديد .\r\nشيخعليخان از محمّد حسنخان شكست خورد و كريم خان خود ناگزير بآمدن باصفهان شد ولى اين بار هم بدست خان قاجار مغلوب گرديد و به ترك اصفهان و فرار بفارس مجبور گشت .\r\nمحمّد حسنخان پس از فتح اصفهان عازم تسخير فارس و تعقيب كريم خان بود ولى چون شنيد كه آزاد خان از آذربايجان به قصد او حركت كرده بگيلان عقب كشيد و در اين محلّ و در آذربايجان چند بار بر لشكريان آزاد خان تاخت و او را مستأصل و بپناه جستن بكريم خان مجبور ساخت و آزاد خان از اين زمان ببعد ديگر از اهميّت و اعتبار افتاد .\r\nدر عقب‌نشينى محمّد حسنخان شيخعليخان زند اصفهان را متصرّف شد امّا محمّد حسنخان بعد از مقهور ساختن آزاد خان بار ديگر زنديّه را از آنجا راند و خود برآنجا استيلا يافت .\r\n\r\nشكست محمّد حسنخان قاجار در 1171\r\nچون عليمردانخان و آزاد خان از ميان رفتند تاج‌وتخت ايران دو مدّعى معتبر ديگر بيشتر نداشت يكى محمّد حسنخان قاجار كه بر سواحل بحر خزر و شمال ايران تا اصفهان مستولى بود ديگر خان زند كه بر فارس و قسمتى از ايران غربى حكم داشت .\r\n\r\n","description":"","footnote":"","page_name":" 741 ","page_number":1134},
  {"content":"\r\n\r\nدر سال 1171 محمّد حسنخان براى از ميان بردن رقيب بشيراز لشكر كشيد و آنجا را در محاصره گرفت . كريم خان بر اثر مساعدت مردم و شجاعتهاى شيخعليخان زند اردوى قاجار را بالاخره از پا درآورد و محمّد حسنخان مغلوب باصفهان برگشت و چون بعلّت بدرفتارى كسان او بمردم اين شهر اقامت در آنجا را نيز مشكل ديد بمازندران رفت و كريم خان با فيروزى تمام باصفهان وارد گرديد و چون ميخواست كار محمّد حسنخان را يكسره كند فارس را ببرادر خود صادقخان سپرد و از اصفهان بطهران آمد و از آنجا شيخعليخان را روانهء مازندران كرد .\r\nشيخعليخان در ورود بمازندران با طايفهء ديگر قاجاريّه كه نسبت بايل تابع محمّد حسنخان كينهء ديرينه داشتند دست يكى كرد و از ايشان حسينخان دوّلو را كه سابقا از جانب محمد حسنخان حاكم اصفهان بود به خدمت خود آورد و به يارى ايشان در نزديكى اشرف با محمّد حسنخان روبرو شد ولى از اين جنگ نتيجه بدست نيامد و شيخعليخان از آنجا بفتح استراباد توجّه نمود .\r\nمحمّد حسنخان بعجله خود را به آن شهر رساند امّا در اين محلّ شكست خورد و بمازندران گريخت و در اين ديار موقعى كه ميخواست از پلى بگذرد اسبش درغلتيد و از قاجاريهء مخالف كه در عقب او بود برادر حسينخان دوّلو بر او حمله برد و سر او را جدا كرده پيش شيخعليخان فرستاد و شيخعليخان هم آن را بطهران پيش كريم - خان فرستاد .\r\nپس از قتل محمّد حسنخان قاجار كسان طايفه و پسر مهتر او آقا محمّد خان از ترس دشمنان خانوادگى بصحراى يموت نزد تركمانان پناه جستند ولى پس از چهار سال بپناه كريم خان آمدند و خان زند همه را در كنف حمايت خود گرفت .\r\n\r\n","description":"","footnote":"","page_name":" 742 ","page_number":1135},
  {"content":"\r\n\r\n\r\nسلطنت كريمخان ( 1163 - 1193 )\r\nاز بعد از قتل محمّد حسنخان قاجار كريم خان كه در 1163 ظهور كرده بود تقريبا بالاستقلال بر تمام ايران باستثناى خراسان حكومت يافت و تا سال مرگ خود پيوسته اين حال برقرار بود . كريم خان بپاس حقّ نعمت هيچوقت متعرّض خراسان كه در دست شاهرخ ميرزاى نابينا بود نشد و شاهرخ تا آخر حيات با اسمى از سلطنت در آنجا حكمرانى ميكرد .\r\nبعد از محمّد حسنخان كسى كه بمخالفت با كريم خان برخاست فتحعليخان افشار از اتباع آزاد خان افغان بود . كريمخان و شيخعليخان بدفع او باورميه رفتند .\r\nشيخعليخان از معركه گريخت ولى كريمخان مقاومت بخرج داد و فتحعليخان پس از عذرخواهى عفو شد و كمى بعد در نتيجهء سوءرفتارى بدست يكى از كسان خان بقتل رسيد و در همين اوقات بود كه كريم خان درست معلوم نيست بچه علّتى شيخعليخان زند را كور كرد و ظاهرا اين سردار كه بفتوحات خود مغرور شده بود در توطئه‌اى كه براى قتل كريم خان در حين محاصرهء اورميه شد دخالتى داشته است .\r\nپس از دفع فتحعليخان افشار و مسلّم شدن آذربايجان زنديّه كرمان و يزد و جنوب خراسان را هم تحت امر خان خود آوردند و كريم خان از اين تاريخ تا سال آخر عمر خويش بلشكركشى مهمّى مبادرت نورزيد بلكه بيشتر اوقات خود را در شيراز كه آنجا را بپايتختى اختيار نموده بود صرف خوشگذرانى و ترفيه حال مردم و آبادى نمود و كوششى كه او بخصوص در تهيّهء اسباب عيش و راحت مردم و دفع ظلم و تعدّى از ايشان داشته است بيش از هرچيز كريم خان را محبوب معاصرين و در نزد همه سربلند و نيك‌نام ساخته است .\r\n\r\n","description":"","footnote":"","page_name":" 743 ","page_number":1136},
  {"content":"\r\n\r\n\r\nاوضاع سواحل و جزاير خليج در عهد زنديّه\r\nچنان كه در احوال افشاريّه ديديم نادر شاه بدست محمد تقيخان بيكلربيكى فارس و كلبعليخان برادر زن خود عمان و مسقط را در سال 1156 بكلّى مسخّر ساخت ولى بين اين دو سردار به زودى بهم خورد و محمد تقيخان كلبعليخان را كشت و بر نادر عاصى شد و نادر بدفع او پرداخت .\r\nاين اوضاع كه با اختلال مزاج نادر و گرفتاريهاى او در جنگهاى اخير با عثمانى مصادف و بكشته شدن او منجر گرديد ايران را از توجّه باوضاع جزاير و سواحل خليج غافل نمود و شيخ عمان بتدريج قدرت خود را در قسمت اعظم از سواحل جنوبى خليج برقرار كرد .\r\nكريم خان با وجود نزديكى پايتخت او بخليج بعلّت اشتغال بزدوخورد با مدّعيان و خالى بودن از حسّ كشورگشائى و لشكركشى چندان اعتنائى نسبت بجزاير و سواحل خليج نشان نداد جز يكى دو اقدام براى جلوگيرى از تعدّيات دزدان دريائى .\r\nتجارت بحرى خليج در اين اوقات در دست انگليسها و هلنديها ميگشت و فرانسويها هم كه در اين ايّام با انگليسها در حال جنگ بودند در خليج نيز مزاحم دشمنان خود ميشدند چنان كه در محرّم 1173 با چهار كشتى ببندر عبّاس آمدند و دار التجارهء انگليسها را گلوله‌ريز كردند و پس از سوختن عمارت و غارت اشياء پس از پانزده روز از آنجا رفتند .\r\nچهار سال بعد از اين واقعه انگليسها مركز تجارتى خود را از بندر عبّاس ببصره منتقل ساختند و اين عمل بعد از آنكه هلنديها هم دار التّجارهء خود را از ايران به خاك عثمانى انتقال داده بودند صدمهء بزرگى بود بتجارت خارجى ايران . كريم خان براى تلافى اين حال انگليسها را در سال 1177 ببوشهر برگرداند و بموجب فرمانى نمايندگان كمپانى هند شرقى انگليس را بافتتاح دار التّجاره‌اى در اين بندر واداشت و حقّ انحصار تجارت بوشهر را بايشان واگذاشت . انگليسها به اين فرمان پشت گرم شده تجارتخانهء خود را در بوشهر مفتوح ساختند و تا 1183 در آنجا بودند ليكن در اين\r\n\r\n","description":"","footnote":"","page_name":" 744 ","page_number":1137},
  {"content":"\r\n\r\nتاريخ باز بعلّت ناامنى داخلى و تعدّيات شيوخ اطراف ببصره رفتند .\r\nدر سال 1167 رئيس تجارتخانهء هلندى در بصره كنيپ هاوزن « 1 » جزيرهء كوچك خارگ را بتصرّف خود درآورد و آنجا را مركز صيد و تجارت مرواريد قرار داده و قلعه‌اى نظامى در آن جزيره ساخت .\r\nشيخ بندر ريگ يعنى ميرمهنّا از اعراب رعيّت ايران با اينكه چند بار بر كريم خان عاصى شده و خان زند بحرمت دامادش كه در سلك خدمتگزاران زنديّه ميزيست از سر خون او درگذشته بود در اين ايّام بر صادقخان والى فارس و برادر كريم خان شوريد . صادقخان جمعى را بدستگيرى مير مهنّاى بندر ريگى فرستاد و مير مهنّا بجزيرهء خارگو گريخت و از آنجا كه اين جزيره آب شيرين نداشت بخارگ حمله برد و در 1179 پس از كشتن يا اسير گرفتن سپاهيان هلندى آنجا را تحت استيلاى خود درآورد و اين تاريخ زمان ختم دورهء تسلّط هلنديها در خليج فارس و سواحل و جزاير آنست .\r\nبعد از اين فتح مير مهنّا سخت مغرور و متعدّى شد و براهزنى و دزدى در دريا پرداخت . كريم خان زكيخان برادر مادرى خود را بدفع مير مهنّا فرستاد مير مهنّا از جلوى زكيخان ببصره گريخت و در آنجا بقتل رسيد و جزاير خارگ و خارگو ضميمهء قلمرو كريم خان شد .\r\nدر سال 1180 كريم خان تصميم گرفت كه بعمان و مسقط لشكركشى كند و به اين خيال زكيخان را ببندر عبّاس فرستاد و والى هرموز را هم به يارى ببرادر واداشت .\r\nزكيخان از بندر عباس بهرموز رفت و در آنجا درصدد تعرّض ناموسى نسبت بوالى هرموز برآمد والى مزبور هم زكيخان را در زندان انداخت و موضوع را بكريم خان اطلاع داد و به همين علّت لشكركشى بعمان صورت نگرفت .\r\nپس از انتقال مركز تجارتى انگليسها بار دوّم ببصره كريم خان مصمم شد كه آنجا را مسخّر سازد تا هم زهرچشمى از انگليسها بگيرد و هم بصره را از رونق و اعتبار تجارتى بيندازد و براى اين كار سوءرفتار عثمانيها را نسبت بزوّار ايرانى و بعضى امور\r\n\r\n\r\n","description":"","footnote":"\r\n( 1 ) -  Kniphausen \r\n","page_name":" 745 ","page_number":1138},
  {"content":"\r\n\r\nجزئى ديگر را براى مداخله در خاك عثمانى بهانه قرار داد .\r\nابتداى كشمكش بين ايران و عثمانى در اواخر عهد كريم خان بر سر حمايتى بود كه خان زند از ولاة كردستان عثمانى ميكرد و چون عمر پاشا والى بغداد پاشاى تحت الحمايهء ايران را از كردستان معزول ساخت كريم خان عليمراد خان زند خواهر زادهء خويش را بكردستان فرستاد . ابتدا فتح با زنديّه بود امّا چون عليمراد خان در حين جنگ در حال مستى بدست تركان افتاد لشكريان بىسردارش منهزم شدند . عمر پاشا از ترس كريم خان عليمراد خان را روانهء ايران كرد . كريم خان ميخواست او را بكشد ليكن بالاخره بشفاعت صادقخان او را بخشود .\r\nبراى تلافى وهن اين شكست كريم خان سردار ديگرى از زنديّه را به كردستان روانه نمود و او عثمانيان را در اين حدود مغلوب نمود و ضمنا از اولياى دولت عثمانى فرستادن سر عمر پاشا والى بغداد را خواست و قبل از آنكه جواب اين درخواست برسد در اواخر سال 1188 برادر خود صادقخان را با 000 ، 30 سپاهى بتنبيه سليمان آقا حكمران بصره كه با شيخ عمان بر ضدّ ايران معاونت مينمود فرستاد و در اين سفر ناصر خان بن مذكور حكمران بوشهر و بحرين نيز از دريا با صادقخان يارى ميكرد .\r\nاردوى ايران از خشكى و دريا در ماه صفر 1189 بصره را در محاصره گرفتند . انگليسها كه ميدانستند غرض عمدهء كريم خان از لشكركشى ببصره دشمنى با ايشانست دو كشتى جنگى خود را در اختيار سليمان آقا گذاشتند و بعضى از اعراب خوزستان هم جانب عثمانيها را گرفتند و دشمنان از راه خشكى و دريا كوشيدند كه نگذارند قواى صادقخان و ناصر خان به يكديگر اتصال و ارتباط حاصل كنند ليكن اين اقدامات نتيجه‌اى نداد و لشكريان صادقخان پس از فتح مهمّى از شطّ العرب گذشتند و بصره را در محاصره آوردند .\r\nمحاصرهء بصره سيزده ماه طول كشيد و در اين مدّت كار بر سليمان آقا و عمر پاشا و دولت عثمانى سخت شد و بابعالى با فرستادن پاشايان ديار بكر و وان و موصل\r\n\r\n","description":"","footnote":"","page_name":" 746 ","page_number":1139},
  {"content":"\r\n\r\nو دعوت شيخ عمان هرچه كوشيد كه بصره را از راه خشكى يا دريا از محاصره نجات دهد توفيق نيافت عاقبت سلطان عثمانى سر عمر پاشا را چنان كه كريم خان خواسته بود بشيراز پيش خان زند فرستاد و تقاضاى صلح كرد .\r\nكريم خان فرستادهء سلطان را در شيراز سرگرم كرد تا شايد در اين فاصله صادقخان بصره را مفتوح سازد چنان كه بالاخره هم سليمان آقا در بهار سال 1190 تسليم شد و بصره بدست صادقخان و ناصر خان آل مذكور مفتوح گرديد . صادقخان پس از چهار ماه اقامت در بصره عليمحمّد خان زند را در آنجا گذاشت و خود با سليمان آقا بشيراز به خدمت برادر آمد .\r\nدر غياب صادقخان قسمتى از اعراب خوزستان بر عليمحمّد خان حكمران بصره شوريدند و بوسيلهء انداختن آب در ميان سپاه ايران جمعى از ايشان را تلف كردند و حكمران زند نيز بدست غلام خود بقتل رسيد . كريم خان بار ديگر صادقخان را در 1192 بتنبيه اعراب سركش و ضبط بصره روانه نمود . صادقخان ياغيان را سركوبى كرده و ببصره آمد و تا صفر 1193 در آنجا بود . در اين تاريخ كه خبر مردن كريم خان به او رسيد بشيراز حركت نمود و چون بصره خالى ماند تركان عثمانى به سهولت آنجا را بار ديگر بتصرّف خود درآوردند .\r\n\r\nمرگ كريم خان در 13 صفر 1193\r\nكريم خان در اواخر عمر به مرض سل مبتلى گرديد و چون سنّ او در اين تاريخ قريب بهشتاد بود روز بروز ضعف و انكسار بر مزاج او راه يافت . واقعهء قتل عليمحمّد خان و شورش اعراب و بعضى انقلابات ديگر كه در پاره‌اى از ولايات بر اثر انتشار خبر دروغى مرگ او بروز كرده بود كريم خان را روز بروز نحيف‌تر و افسرده‌تر ميكرد تا آنكه در سيزدهم صفر قولنجى سخت بر او دست داد و خان بلندنظر زند از همين مرض در تاريخ مذكور در شيراز فوت نمود . مدّت كرّ و فرّ و حكومت كريم خان مجموعا بالغ بر سى سال و هشت ماه بود .\r\nكريم خان بررويهم يكى از پادشاهان خوب و خوش‌سيرت ايرانست . مردى\r\n\r\n","description":"","footnote":"","page_name":" 747 ","page_number":1140},
  {"content":"\r\n\r\nبود رعيّت‌دوست و خوش‌رفتار و خالى از حسّ كينه‌كشى و سخت‌كشى ، بسيار ساده ميزيست و بتكلّفات زندگانى و دستگاه و جاه و جلال سلطنتى زياد علاقه نداشت حتّى از قبول عنوان پادشاه و سلطان نيز احتراز ميجست و خود را در تمام عمر وكيل الرعايا خواند . از بناهاى او در طهران عمارتى بوده است بنام خلوت كريم خانى و در شيراز بازار و مسجد و حمام وكيل و بعضى عمارات دولتى كه اگرچه از جهت عظمت و استحكام بنا بىاهميّت نيستند ليكن هيچيك اعتبارى صنعتى ندارند و نمايندهء دورهء تنزّل هنر كاشىكارى و معمارى در آن عصر ميباشند . از سادگى زندگانى و خوش‌رفتارى و سعى كريم خان در خوش گذشتن بمردم حكايات و افسانه‌هاى بسيار در افواه هنوز باقيست .\r\n\r\nبازماندگان كريمخان\r\nهنوز جنازهء كريم خان به خاك سپرده نشده بود كه ما بين نزديكان او بر سر جانشينى خان زند نزاع خانوادگى درگرفت به اين معنى كه زكيخان برادر مادرى كريم خان كه بقساوت و بيرحمى معروف بود چون ميدانست كه با وجود صادقخان و پسران كريم خان بزرگان خاندان زند زيربار حكم او نميروند براى مجبور ساختن ايشان ارگ سلطنتى و حرم كريم خانى را كه منزل و پناهگاه آن جماعت بود محاصره نمود . محصورين سه روز مقاومت كردند تا بالاخره قرار بمصالحه شد زكيخان به اين تدبير پانزده تن از بزرگان زند را در دام خود كشيد و كشت و در تمام اين مدّت نعش كريم خان بر زمين بود . عاقبت زكيخان جنازهء برادر را به خاك سپرد و نام سلطنت را بر ابو الفتح خان پسر بزرگتر كريم خان گذاشت و چند روز بعد برادر او محمّد عليخان را هم كه داماد زكيخان بود با او در اين امر شريك قرار داد و خود در حقيقت زمام كارها را در دست گرفت و بغارت اموال مقتولين پرداخت و آنها را بين لشكريان تقسيم نمود .\r\n\r\n","description":"","footnote":"","page_name":" 748 ","page_number":1141},
  {"content":"\r\n\r\nاز بزرگان زنديّه كسانى كه بقيد زكيخان نيفتاده بودند يكى صادقخان برادر تنى كريم خان بود كه استظهار الدّوله لقب داشت و با جعفر خان پسر خود در بصره ميزيست ديگر عليمراد خان سردار كريم خان كه اندكى قبل از رحلت خان زند باصفهان مأمور شده بود .\r\nزكيخان چون از خبر حركت صادقخان به سمت شيراز اطلاع يافت به او پيغام داد كه به زودى بپاىتخت بيايد و امور سلطنت را بنحو دلخواه منظّم سازد و غرض او او اين بود كه صادقخان را هم بشكلى در دام خود بيندازد .\r\nهمين كه صادقخان بنزديك شيراز رسيد و از حقيقت نيّت زكيخان اطلاع يافت چون همراهان او بر اثر خستگى راه و تهديدات زكيخان متفرّق شدند چاره را در فرار به سمت كرمان ديد .\r\nعليمراد خان نيز در اصفهان رايت طغيان برافراشت و زكيخان با 000 ، 40 لشكرى بدفع او عازم گرديد . در منزل ايزد خواست جمعى از لشكريان كه از بىاعتداليها و حركات سوء زكيخان بجان آمده بودند او را بقتل رساندند و ابو الفتح خان موضوع را باطّلاع عليمراد خان رساند و خود بشيراز برگشت و مستقلا بتخت پادشاهى نشست .\r\nبه رسيدن خبر قتل زكيخان صادقخان و پسرش جعفر خان خود را از رفسنجان كرمان بشيراز رساندند و اطاعت از ابو الفتح خان را گردن نهادند امّا ابو الفتح خان كه از جوانى بباده‌گسارى معتاد شده و با وجود نصايح و سياستهاى پدر دست از اين عادت برنداشته بود چون خود را فارغ و راحت يافت در اين راه طريق افراط سپرد و هر قدر صادقخان خواست او را در خطّ اعتدال نگاهدارد مقدور نيامد . عاقبت صادقخان ابو الفتح خان را خانه‌نشين كرد و خود براندن امور پادشاهى مشغول شد .\r\nعليمراد خان كه تا اين تاريخ از ابو الفتح خان اطاعت داشت و بنام خدمتگزارى نسبت به او ذو الفقار خان افشار حاكم ياغى خمسه و اسماعيل خان قشقائى از سركشان مخالف را مقتول و سرهاى ايشان را بشيراز فرستاده بود چون خبر عزل ابو الفتح خان\r\n\r\n","description":"","footnote":"","page_name":" 749 ","page_number":1142},
  {"content":"\r\n\r\nرا شنيد مدّعى صادقخان شد و در اصفهان خود را پادشاه خواند . صادقخان براى دور كردن سركردگان لشكرى كه در گرد عليمراد خان بودند بزجر و آزار كسان ايشان پرداخت و اين عمل بر خلاف سران سپاهى مقيم اصفهان را بر ضدّ صادقخان شوراند و تا دو سال اين حال دوام داشت . عاقبت در سال 1195 عليمراد خان يكى از سرداران خود را بجنگ صادقخان بشيراز فرستاد .\r\nعلى نقى خان پسر صادقخان اين اردو را در خارج شيراز شكستى فاحش داد و بسيارى از سران سپاهى عليمراد خان اسير شدند و عليمراد خان بحدود كرمانشاهان رفت ولى پس از جمع‌آورى سپاهيانى جديد بشيراز حمله برد و اين بار جعفر خان پسر صادقخان كه برادر مادرى عليمراد خان بود نسبت به پدر خيانت ورزيد و با اكبر خان پسر زكيخان جانب عليمراد خان را گرفتند و صادقخان و پسر ديگرش على نقيخان در شيراز محصور شدند .\r\nبعد از نه ماه محاصره عليمراد خان در محرّم سال 1196 شيراز را گرفت صادقخان و على نقيخان را كشت و ابو الفتح خان و پسران ديگر كريم خان را نابينا نمود و خود بپادشاهى نشست و در ازاء خدمتى كه جعفر خان نسبت به او كرده بود حكومت كردستان را به او واگذاشت .\r\nعليمراد خان بعد از آنكه از جانب زنديّه آسوده خيال شد در اصفهان قريب 000 ، 40 سپاهى تهيّه ديده بعزم تسخير مازندران و استراباد و دفع قاجاريّه عازم طهران گرديد و از اين نقطه پسر خود را از راه لار بفتح مازندران فرستاد .\r\nشيخ ويس خان پسر عليمراد خان كه كمى بعد پدرش و سران ديگر زنديّه به او پيوستند در سال 1198 سارى را فتح كرد و آقا محمّد خان قاجار را از آنجا راند و او از مازندران باستراباد گريخت .\r\nشيخ ويس خان يكى از سرداران خود را بمحاصرهء استراباد فرستاد امّا اين سردار بعلّت يارى تركمانان بآقا محمّد خان و افتادن قحط در ميان سپاهيانش كارى از پيش نبرد بلكه دستگير و مقتول شد و شيخ ويس خان پس از شنيدن اين خبر سارى\r\n\r\n","description":"","footnote":"","page_name":" 750 ","page_number":1143},
  {"content":"\r\n\r\nرا ترك گفت و بطهران پيش پدر آمد و مغضوب شد . عليمراد خان اردوى ديگرى بمازندران روانه داشت امّا اين سپاه نيز به زودى متفرّق شدند و عليمراد خان كه در همين ايّام بطغيان جعفر خان و يكى دو تن مدّعى ديگر گرفتار گرديد باصفهان برگشت و همين كه بمورچه‌خورت رسيد در سال 1199 وفات يافت .\r\nپس از فوت عليمراد خان جعفر خان پسر صادقخان استظهار الدّوله و برادر مادرى عليمراد خان كه در نتيجهء خيانت به پدر از طرف عليمراد بحكومت كردستان و خمسه منصوب شده و در لشكركشى عليمراد بمازندران بر او شوريده بود باصفهان آمد و در قدم اول شيخ ويس خان را گرفت و كور كرد سپس نجف خان زند را با سپاهى بعزم دفع قاجاريّه روانه طهران نمود . آقا محمّد خان لشكر جعفر خان را يك بار در قم و بار ديگر در كاشان مغلوب كرد و جعفر خان از ترس اصفهان را از دست داده و بشيراز گريخت و آقا محمّد خان طهران و قم و كاشان و اصفهان و كردستان را مطيع خود ساخت .\r\nجعفر خان پس از مراجعت آقا محمّد خان اصفهان را از قاجاريّه پس گرفت امّا سال بعد يعنى در 1200 بار ديگر آنجا را از دست داد و باز بفارس منهزم گرديد و از اين تاريخ تا سال 1202 پيوسته بين طرفداران قاجاريّه و زنديّه نزاع در ميان بود تا آنكه در همين تاريخ اخير جعفر خان بتوطئه بعضى از امراى زنديّه مسموم و مقتول شد و صيد مراد خان زند جاى او را گرفت .\r\nپسر رشيد جعفر خان لطفعليخان كه غالبا با وجود جوانى در ركاب پدر شمشير ميزد در اين تاريخ مأمور بنادر و سواحل خليج بود چون از خبر قتل پدر آگاه شد خود را بسرعت بشيراز رساند و پايتخت را از دست صيد مراد خان گرفت و توطئه‌كنندگان در قتل پدر را كشت و خود در سال 1203 بتخت پادشاهى جلوس نمود .\r\n\r\n","description":"","footnote":"","page_name":" 751 ","page_number":1144},
  {"content":"\r\n\r\n\r\nپادشاهى لطفعليخان ( 1203 - 1209 )\r\nلطفعليخان كه آخرين پادشاه خاندان زند و پسر جعفر خان يعنى نوادهء برادرى كريم خان است در قليل مدتى كه پادشاهى كرد با وجود كمى سنّ بفتوحات مهمّ نايل آمد و از خود رشادتها و شجاعتهاى بسيار بروز داد و تا زنده بود آقا محمّد خان قاجار از دست او بر جان و دولت خود اطمينانى نداشت امّا بدبختانه لطفعليخان بعلّت جوانى و بىتجربگى از سياست و مردم‌دارى خالى بود و تدبير ملك‌رانى نداشت و بعلّت غرور و جهل بنصيحت خيرانديشان گوش فرانميداد و همين معايب نگذاشت كه او از فتوحات خود نتيجهء ثابتى بردارد . به زودى از پا درآمد و دولت زنديّه بقتل او انقراض يافت .\r\nدر سال 1204 آقا محمّد خان به قصد استيلاى لطفعليخان عازم شيراز شد .\r\nلطفعليخان كه در خود تاب مقاومت نميديد شيراز را رها نمود و بجانب دشتى و دشتستان رفت و شيراز بدست قاجاريّه افتاد و آقا محمّد خان بطهران برگشت سال بعد لطفعليخان با استعدادى كه فراهم كرده بود بشيراز آمد و آنجا را بدستيارى حاجى ابراهيم كلانتر شهر مسخّر خود نمود و عازم فتح اصفهان شد امّا شكست يافت و چون خواست كه بشيراز برگردد حاجى ابراهيم كه در غياب خان زند جانب قاجاريّه را گرفته بود لطفعليخان را به شهر راه نداد و لطفعليخان هر قدر كوشيد كه بر پايتخت مسلّط شود قادر نيايد و به طرف زرقان منهزم گرديد و حاجى ابراهيم بكمك سران سپاهى قاجار شهر را از دستبرد زنديّه حفظ نمود .\r\nاز سال 1206 تا سال 1209 كه لطفعليخان در قلعهء بم كرمان بدست آقا محمّد خان اسير و مقتول گرديد جوان رشيد زند پيوسته با خان قاجار ميزد و مىخورد و اكثر اوقات هم غالب بود ولى عاقبت به تفصيلى كه در احوال آقا محمّد خان خواهيم ديد بدست او رشتهء حياتش منقطع گرديد و سلطنت زنديّه كه از سال 1163 تا 1209 به مدت 46 سال طول كشيده بود بمرگ او خاتمه پذيرفت .\r\n\r\n","description":"","footnote":"","page_name":" 752 ","page_number":1145},
  {"content":"\r\n\r\nاسامى پادشاهان زند و مدّت هريك\r\n1 - كريم خان 1163 - 1193\r\n2 - ابو الفتح خان بن كريم خان 1193\r\n3 - عليمراد خان 1193 ( بار اوّل )\r\n4 - محمّد عليخان پسر كريم خان 1193\r\n5 - صادقخان برادر كريم خان 1193 - 1196\r\n6 - عليمراد خان 1196 - 1199 ( بار دوّم )\r\n7 - جعفر خان بن صادقخان 1199 - 1202\r\n8 - صيد مراد خان 1202 - 1203\r\n9 - لطفعليخان بن جعفر خان 1203 - 1209\r\n\r\n","description":"","footnote":"","page_name":" 753 ","page_number":1146},
  {"content":"\r\n\r\n\r\nفصل هفدهم سلسله قاجاريّه\r\n\r\nابتداى كار قاجاريه\r\nقاجاريّه طايفه‌اى هستند اصلا از نژاد مغول و ظاهرا از قبايلى باشند كه همراه كشورگشايان تاتار در عهد چنگيز و اخلاف او از مغولستان ببلاد اسلامى آمده و در قسمت بين شام و ايران مخصوصا در حدود ارمنستان مقيم شده بودند .\r\nتا زمان تشكيل دولت صفوى چندان اسمى از ايل قاجار در تاريخ برده نميشود .\r\nدر اين عصر يعنى در ايّام قيام شاه اسماعيل اوّل قاجاريّهء مقيم ارمنستان نيز از طوايفى بودند كه به يارى صفويان برخاستند و از اين تاريخ گاه‌گاهى بعضى از بزرگان و رؤساى ايشان بامارت و سفارت و مقامات ديگرى ديگر دولتى ميرسيدند .\r\nشاه عبّاس كبير ايل قاجار را از محلّ اصلى خود هجرت داد و ايشان را بسه محلّ مختلف فرستاد تا از آنان در مقابل ايلات مهاجم ديگر سدّى تشكيل دهد ، دسته‌اى را در قراباغ در مقابل لزگيان سكونت داد و جمعى را براى جلوگيرى تركمانان بگرگان و استراباد روانه نمود و عدّه‌اى را هم بمرو در جلوى اوزبكان .\r\nاز اين ميان قاجاريّهء گرگان و استراباد در اواخر عهد صفويّه اهميّت و شوكت مخصوصى بهم رساندند ولى همچنانكه بين غالب ايلات بر سر چراخور و آب و غيره پيوسته نزاع و كشمكش برقرار است بين دو طايفهء قاجاريّهء گرگان يعنى بين ساكنين ساحل چپ و مقيمين ساحل راست رود گرگان نيز دشمنى برقرار بود و غالب اوقات\r\n\r\n","description":"","footnote":"","page_name":" 754 ","page_number":1147},
  {"content":"\r\n\r\nبر سر يكديگر مىتاختند .\r\nقسمتى از قاجاريّه را كه در ساحل راست گرگان سكونت داشتند يوخارىباش ( يعنى سكنهء آن سر رودخانه ) و مقيمين ساحل چپ اشاقه‌باش ( يعنى سكنهء اين سر رودخانه ) ميخواندند و هريك از اين دو قبيله هم بتيره‌هاى ديگرى منقسم بودند .\r\nدر زمان هجوم افاغنه رئيس تيرهء قوانلو از قبيلهء اشاقه‌باش يعنى فتحعليخان قاجار بعزم يارى شاه سلطانحسين عازم اصفهان گرديد امّا چون اوضاع دربارى را سخت پريشان و شاه را بدون تصميم يافت باستراباد برگشت و در آنجا بود تا بشرحيكه گذشت باردوى طهماسب ميرزا پسر شاه سلطانحسين پيوست و چنان كه پيشتر گفتيم طولى نكشيد كه بتاريخ 14 صفر 1139 بتحريك نادر بدست يكى از قاجاريّهء يوخارىباش بقتل رسيد .\r\nفتحعليخان قوانلو دو پسر داشت يكى محمّد حسينخان كه در طفوليّت مرد ديگر محمّد حسنخان كه در 1127 تولّد يافته و هنگام قتل پدر در حدود دوازده سال داشت .\r\nنادر كه در حقيقت مسبّب قتل فتحعليخان اشاقه‌باش شده و مقام او را در دستگاه شاه طهماسب دوّم گرفته بود بدشمنى با قبيلهء اشاقه‌باش قبيلهء ديگر قاجاريّه يعنى يوخارىباش را مورد ملاطفت خود قرار داد و از ايشان محمّد حسينخان را بحكومت گرگان و استراباد روانه نمود و اين محمّد حسينخان همان كسى است كه در 1151 بدستور رضا قلى ميرزا شاه طهماسب ثانى و دو پسر خردسال او عبّاس ميرزا ( شاه عبّاس سوّم ) و سليمان ميرزا را بقتل رسانده است .\r\nدر ايّام حكومت محمّد حسينخان يوخارىباش بر استراباد و دورهء اقتدار نادر محمّد حسنخان پسر فتحعليخان پيوسته متوارى و در ميان تركمانان ميزيست .\r\nدر سال 1156 كه نادر گرفتار جنگ با عثمانى بود محمّد حسنخان بدستيارى عدّه‌اى از تركمانان يموت باستراباد حمله آورد و آنجا را گرفت . نادر محمّد حسينخان يوخارىباش را بدفع او فرستاد و محمّد حسنخان بار ديگر بدشت تركمن فرارى شد و تا نادر حيات داشت دستگيرى او ميسّر نگرديد .\r\n\r\n","description":"","footnote":"","page_name":" 755 ","page_number":1148},
  {"content":"\r\n\r\nبعد از قتل نادر محمّد حسنخان باستراباد برگشت و آن شهر را بتصرّف خود خود آورد و در آنجا مقيم و بجمع سپاهى مشغول شد و چون ايران در اين ايّام گرفتار هرج‌ومرج بود و هركس در هر گوشه‌اى ادّعاى سلطنت داشت محمّد حسنخان هم در استراباد به همين دعوى برخاست ولى در قدم اوّل با حريف پرزور مواجه شد يكى احمد خان ابدالى ديگر كريمخان زند . احمد خان را كه به قصد تسخير خراسان و استراباد لشكر به اين حدود آورده بود محمّد حسنخان بالاخره مغلوب كرد ولى در كشمكشهاى با زنديّه با اينكه غالبا فاتح بود عاقبت در جمادى الاخرى سال 1172 در مازندران بقتل رسيد و پسران او باسيرى بچنگ خان زند افتادند .\r\nكريم خان كه مردى رحيم‌دل و با بخشايش بود از نه پسر محمّد حسنخان دو تن يعنى آقا محمّد خان و حسينقلى خان جهانسوز را بشيراز برد و در دستگاه خود مقام داد ، بقيّه را هم بقزوين فرستاد و در خوش‌رفتارى و رعايت جانب ايشان بهيچوجه كوتاهى نكرد حتّى در سال 1184 حسينقليخان را بحكومت دامغان منصوب نمود امّا حسينقليخان كه بعلّت بيرحمى و بيداد و سخت‌كشى او را جهانسوز خوانده‌اند به زودى بر ولينعمت خود عصيان ورزيد و در اين حال بود تا در 1188 در استراباد بدست تركمانان بقتل رسيد .\r\nآقا محمّد خان تا تاريخ فوت كريمخان يعنى تا 1193 در شيراز در دستگاه زنديّه ميزيست و چون از نزديكان زن او يكى در عقد ازدواج كريمخان بود او را بالنّسبه عزيز و محترم ميداشتند و بحرم وكيل نيز آزادانه رفت‌وآمد داشت .\r\nآقا محمّد خان به همين وسيله اطّلاع يافت كه ساعات عمر خان زند به شماره افتاده .\r\nببهانه‌اى خود را بخارج شهر شيراز رساند و بهمراهى عدّه‌اى از قاجاريّه و ياران ديگر خود را بسرعت بطهران رساند .\r\nدر طهران آقا محمّد خان اطّلاع يافت كه از هفت برادر او چند تن مايل برياست او بر ايل اشاقه‌باش و دعوى سلطنت نيستند مخصوصا از ايشان مرتضى قليخان و رضا قليخان و مصطفى قليخان بجلوگيرى از او در حدود مازندران ايستاده‌اند .\r\n\r\n","description":"","footnote":"","page_name":" 756 ","page_number":1149},
  {"content":"\r\n\r\nآقا محمّد خان برادر ديگر خود جعفر قليخان را بدفع ايشان فرستاد و او برادران را مغلوب و منهزم نمود و آقا محمّد خان بمازندران قدم گذاشت و در آنجا بابا خان پسر حسينقليخان جهانسوز يعنى برادرزادهء آقا محمّد خان با مادر خود باردو پيوستند و مصطفى قليخان باطاعت برادر درآمد .\r\nحكومت گيلان در اين تاريخ در دست شخصى بود بنام هدايت خان پسر حاجى جمال فومنى كه او و پدرش نسبت بمحمّد حسنخان قاجار خدماتى كرده و مقبول نظر او شده بودند .\r\nدر حدود سال 1175 هدايت خان دست‌نشاندهء كريم خان زند گرديد و او كه مردى باذوق و آزادمنش و ادب‌دوست بود و ممدوح چند تن از شعراى عهد زنديّه و اوايل قاجاريّه است گيلان را آسوده كرد و تجارت آن را بوسيلهء بازرگانان خارجى ترقّى داد .\r\nپس از وفات كريمخان روابط ما بين هدايت خان و زنديّه بهم خورد و چون عليمراد خان سپاهى بدفع او فرستاد هدايت خان بناچار فرار كرد ولى پس از اندك مدّتى برگشت و با عليمراد خان صلح نمود و چون كار عليمراد از رونق افتاد و كوكب اقبال آقا محمّد خان رو بصعود گذاشت هدايت خان فرستادن ماليات گيلان را بخان قاجار پذيرفت .\r\nدر سال 1195 هدايت خان از فرستادن مال گيلان پيش آقا محمّد خان استنكاف ورزيده و آقا محمّد خان ناگزير شد كه دو برادر خود جعفر قليخان و مصطفى قليخان را بدفع او بگيلان مأمور سازد .\r\nهنگامى كه آقا محمّد خان درصدد سركوبى هدايت خان بود برادر مدّعيش رضا قليخان بر بارفروش تاخت و آقا محمّد خان را كه در آنجا مقيم بود با بابا خان و برادر كوچكترش كه بنام پدر خود حسينقليخان خوانده شده بود و مادر ايشان همگى را اسير كرد . رسيدن اين خبر بگيلان باعث مراجعت جعفر قليخان و مصطفى قليخان گرديد و كار دفع هدايت خان بر اثر فرار او بشروان ناتمام ماند .\r\n\r\n","description":"","footnote":"","page_name":" 757 ","page_number":1150},
  {"content":"\r\n\r\nآقا محمّد خان به زودى از بند رضا قليخان رهائى يافت و رضا قليخان كه از شوكت برادران مخصوصا از جعفر خان بيم داشت باصفهان و از آنجا بمشهد رفت و كمى بعد وفات يافت .\r\nبرادر ديگر آقا محمّد خان مرتضى قليخان كه گاهى از برادر به ظاهر اطاعت ميكرد و زمانى بمخالفت او برميخاست پس از فرار رضا قليخان شهر سارى را بتصرّف خود گرفت و بار ديگر مدّعى برادر شد . آقا محمّد خان او را شكست داد و با سپردن حكومت گرگان و استراباد و هزار جريب به او او را راضى نمود .\r\nهدايت خان بعد از چهار سال زيستن در خارج از گيلان به يارى جمعى از لزگيان برشت آمد و آنجا را گرفت . آقا محمّد خان مصطفى خان قاجار دولّو سردار خود را بتنبيه هدايت خان فرستاد و هدايت خان اين بار در حين فرار در لب دريا بقتل رسيد و گيلان سراسر مطيع قاجاريّه گرديد .\r\nدر سال 1198 موقعى كه عليمراد خان زند پسر خود شيخ ويس خان را بمازندران بجنگ با قاجاريّه فرستاده بود مرتضى قليخان بدشمنى با برادر با زنديّه همدست گرديد . چون قاجاريّه فاتح شدند و سپاهيان زند گريختند مرتضى قليخان هم بشروان فرارى گرديد و در آنجا از خوانين باكو و شروان و قراباغ و طالش يارى گرفت و بر گيلان دست يافت .\r\nآقا محمّد خان در سال 1203 بدستيارى جعفر قليخان و سرداران ديگر خود مرتضى قليخان را مغلوب نمود و او بطالش گريخت و كمى بعد برگشت . اين بار مصطفى قليخان برادر او مأمور فتح گيلان شد و او مرتضى قليخان را منهزم و بباكو فرارى كرد و مرتضى قليخان از آنجا بروسيّه رفت و ديگر بايران برنگشت .\r\n\r\nجلوس آقا محمّد خان در 1200\r\nپس از دفع برادران مدّعى و غلبهء بر زنديّه و مطيع ساختن شمال و مركز ايران آقا محمّد خان در نوروز سال 1200 يعنى در يازدهم جمادى الاخرى از اين سال در طهران تاجگذارى نمود و چون خود او به آن علّت كه بدست عادلشاه\r\n\r\n","description":"","footnote":"","page_name":" 758 ","page_number":1151},
  {"content":"\r\n\r\nمقطوع النّسل شده بود فرزندى نداشت بابا خان پسر بزرگتر حسينقليخان جهانسوز برادر خويش را بوليعهدى و نيابت سلطنت اختيار نمود ، طهران را بعلّت نزديكى باستراباد مقرّ ايل قاجاريّه و دسترسى بايالات جنوبى كه هنوز در دست زنديّه بود بپايتختى برگزيد و حكومت ولايات مطيع خود را بين رؤسا و بزرگان قاجار تقسيم كرد و مهيّاى استيصال جعفر خان زند و پسر او لطفعليخان گرديد .\r\nدر سال 1202 آقا محمّد خان به قصد جعفر خان عازم فارس گرديد ولى چون شنيد كه جعفر خان از حصار شيراز براى مقابله با او خارج نميشود و در حملهء بشيراز نيز اميد توفيقى نيست بعراق برگشت و در همين سال بود كه جعفر خان از ميان رفت و پسر جوان رشيدش لطفعليخان بجاى او بر تخت زنديّه جلوس نمود و مصمّم مبارزهء با آقا محمّد خان گرديد .\r\nدر سال 1203 آقا محمّد خان برادر خود جعفر خان و سردار خويش مصطفى خان دولو را بشيراز فرستاد و خود نيز در عقب ايشان آمد و شيراز در محاصره افتاد و چون مقاومت لطفعليخان سخت شد آقا محمّد خان بطهران برگشت .\r\nدر اوايل سال 1204 لطفعليخان كه سپاهيان خود را براى مقاومت كافى نميديد براى جمع‌آورى استعدادى به طرف دشتى و دشتستان روانه گرديد و اعيان شيراز آقا محمّد خان را بضبط آن شهر دعوت نمودند .\r\nلطفعليخان پس از مراجعت از دشتستان بار ديگر شيراز را مسلّم خود نمود و اين بار به قصد جنگ با خان قاجار روانهء اصفهان شد و شيراز را بحاجى ابراهيم كلانتر سپرد و براى آنكه از او در غياب خود حركت خلافى سر نزند پسر او را نيز برسم گروگان با خود همراه برداشت .\r\nهمين‌كه اختيار شيراز بدست حاجى ابراهيم كلانتر افتاد چون ميدانست كه لطفعليخان بر نيّات باطنى او آگاهى يافته از يك طرف در شيراز بدستگيرى بزرگان خاندان زند پرداخت و از طرف ديگر عبد الرّحيم خان برادر خود را كه در اردوى لطفعليخان بود بشوراندن لشكريان او واداشت . به اين ترتيب بيشتر همراهيان لطفعليخان كه كسانشان\r\n\r\n","description":"","footnote":"","page_name":" 759 ","page_number":1152},
  {"content":"\r\n\r\nدر شيراز مورد تهديد و تعرّض كلانتر بودند شبانه از قمشه محلّ اردو پراگنده شدند و لطفعليخان به همين علّت از جلوى آقا محمّد خان منهزم گرديد و بشيراز برگشت امّا كلانتر و ياران او جوان رشيد زند را به شهر راه ندادند و او چاره‌اى نديد جز آنكه بجانب بوشهر رهسپار گردد . مصطفى خان قاجار دولو بشيراز آمد و از جانب آقا محمّد خان حكومت آنجا را بكلانتر سپرد .\r\nقبل از واقعهء جنگ قمشه جعفر قليخان برادر شجاع آقا محمّد خان كه يك مقدار از پيشرفتهاى او بدست اين برادر حاصل شده بود تقاضاى واگذارى حكومت اصفهان را نمود . آقا محمّد خان از انجام اين تقاضا خوددارى كرد و جعفر قليخان از روى خشم ببسطام رفت . آقا محمّد خان بتدبير او را پيش خود خواند و بقتلش رساند و نسبت به كسى كه حقوقى بزرگ به گردن او داشت به اين وضع راه ناسپاسى رفت .\r\nلطفعليخان در تمام مدّت سال 1205 با قواى مختصرى كه جمع آورده بود در حدود كازرون و شيراز با اتباع مصطفى خان قاجار و حاجى ابراهيم كلانتر ميزد و مىخورد ولى بعلّت كمى استعداد لشكرى بغلبه بر ايشان توفيق نمىيافت .\r\nدر بهار سال 1206 آقا محمّد خان تصميم گرفت كه خود شخصا بدفع لطفعليخان عازم فارس شود . به همين نيّت با لشكرى مستعدّ باصفهان آمد و پس از سپردن اين شهر بحسينقليخان پسر ديگر حسنقليخان جهانسوز با نهايت احتياط راه زرقان را را كه لطفعليخان در آنجا بود پيش گرفت .\r\nلطفعليخان كه از حركت آقا محمّد خان از اصفهان اطّلاع يافته بود پيش‌دستى كرده بجلوى او شتافت و در نزديكى ابرج پانزده فرسخى شمال شيراز بر اردوى آقا محمّد خان دليرانه حمله برد و پس از متفرّق ساختن ايشان تا سراپردهء آقا محمّد خان پيش تاخت و چيزى نمانده بود كه كار او را بسازد امّا يكى از حاضران بلطفعليخان چنين فهماند كه آقا محمّد خان گريخته و فتح ميسّر شده است و بهتر آنست كه او براى تصرّف سراپردهء آقا محمّد خان تا صبح صبر كند و به اين وسيله از افتادن نفايس آن بدست لشكريان احتراز نمايد . چون صبح شد و لطفعليخان دانست كه آقا محمّد خان\r\n\r\n","description":"","footnote":"","page_name":" 760 ","page_number":1153},
  {"content":"\r\n\r\nدر سراپردهء خويش است و نظم سپاهيان متعدّد او نيز برقرار شده در دريافت كه با همراهيان معدود تاب مقاومت ندارد ناچار به سمت خراسان گريخت . آقا محمّد خان براحت بشيراز وارد شد و پس از كور كردن عدّه‌اى از بزرگان زنديّه و تصرّف اموال ايشان حسينقليخان را از اصفهان به آنجا خواست و او را با نيابت كلانتر بحكومت فارس برگزيد و قلعهء شيراز را خراب كرد .\r\nپس از فرار از ابرج لطفعليخان به يارى عدّه‌اى سوار كه حكمران طبس به او داده بود باز مدّتى در حدود يزد و ابرقو و نيريز با طرفداران قاجاريّه زدوخورد ميكرد تا در 1208 بدعوت مردم كرمان به آنجا رفت و آن شهر را مركز اقامت و پاىتخت خود قرار داد .\r\nرسيدن خبر استيلاى لطفعليخان بر كرمان آقا محمّد خان را كه عازم تسخير خراسان بود بر آن داشت كه از اين قصد منصرف شود و رهسپار كرمان گردد .\r\nپس از وصول آقا محمّد خان به نزديكى كرمان لطفعليخان بعد از يك زدوخورد و شكست در شهر متحصّن گرديد و خان قاجار آنجا را در محاصره گرفت و تا چهار ماه سرگرم اين كار بود . عاقبت چون نتوانست به شهر راه يابد و سرما نيز لشكريان او را بىطاقت كرده بود مصمّم شد كه از اين كار دست بردارد امّا در همين اوان محافظين يكى از دروازه‌هاى شهر بر لطفعليخان خيانت نمودند و راه را براى ورود قاجاريّه بكرمان باز كردند . لطفعليخان مهاجمين را شكست داد و راه باز شده را بست امّا بار ديگر گرفتار خيانتى از همين قبيل شد و اين دفعه دوازده هزار تن از سپاهيان آقا محمّد خان به شهر ريختند .\r\nلطفعليخان تا قدرت داشت با ايشان جنگيد ليكن همين كه ديد ديگر همراهى براى او نمانده اسب خود را از يكى از خندقهاى شهر از ميان محاصره‌كنندگان گذراند و به شهر بم پناه برد .\r\nپس از تسخير كرمان آقا محمّد خان حكم بويرانى و قتل‌عام و تنبيه مردم آنجا داد و امر كرد كه از اهالى آنجا 000 ، 20 جفت چشم كنده به او تحويل دادند و بقدرى\r\n\r\n","description":"","footnote":"","page_name":" 761 ","page_number":1154},
  {"content":"\r\n\r\nاز او و از سپاهيان او به اين شهر صدمه رسيد كه از حدّ وصف خارج است .\r\nحاكم بم چون برادر خود را كه از ياران لطفعليخان بود همراه او نديد بتصوّر اينكه او اسير آقا محمّد خان شده مصمّم گرديد كه لطفعليخان را دستگير نمايد و با سپردن او بآقا محمّد خان برادر خود را رها سازد . لطفعليخان از اينمعنى آگاه شد و خواست بگريزد ليكن در حين فرار از دست ياران حاكم بم زخم برداشت و اسير و بآقا محمّد خان تسليم گرديد .\r\nآقا محمّد خان ابتدا بدست خود دو چشم جوان زيباى رشيد زند را از حدقه بيرون آورد و بعد از تصرّف دو قطعه الماس درياى نور و تاج ماه كه ببازوى لطفعليخان بسته بود او را در ربيع الاخر سال 1209 به اين وضع زار بطهران فرستاد و خود بشيراز رفت سپس از شيراز به حاكم طهران دستور داد كه لطفعليخان را بقتل برساند و ظاهرا اين كار باغواى حاجى ابراهيم كلانتر صورت گرفت . پس از ختم كار لطفعليخان و ساير زنديّه آقا محمّد خان حكومت فارس و كرمان و يزد را ببابا خان وليعهد خود سپرد و حاجى ابراهيم را هم با لقب اعتماد الدّوله بوزارت او منصوب نمود .\r\n\r\nلشكركشى بگرجستان در 1209 - 1210\r\nآقا محمّد خان بعد از آنكه خيالش از بابت جنوب ايران آسوده شد به طرف شمال توجّه كرد و به خيال افتاد كه شروان و گرجستان را كه در تمام دورهء صفويّه مطيع ايران بودند و در دورهء فترت زنديّه از تحت حكم پادشاهان اين مملكت بيرون رفته بار ديگر مطيع سازد . سلطنت گرجستان را در اين تاريخ ارگلى خان يعنى هراكليوس دوم در دست داشت و او در تاريخ 1197 معاهده‌اى با كاترين دوّم امپراطور روسيّه بسته و بر اثر فتوحاتى كه سرداران روسى در حدود شبه جزيرهء كريمه ( قرم ) و شمال قفقازيّه نصيب ايشان شده بود خود و ممالك خود را تحت حمايت كاترين گذاشته بود .\r\nدر سال 1207 ارگلى بتسخير گنجه مشغول شد . آقا محمّد خان در اين تاريخ بپادشاه گرجستان پيشنهاد كرد كه ايروان و قراباغ و شكى و شروان و حكومت\r\n\r\n","description":"","footnote":"","page_name":" 762 ","page_number":1155},
  {"content":"\r\n\r\nآذربايجان را به او واگذارد به شرط آنكه ارگلى از قبول تبعيّت روسيّه خوددارى نمايد و گرجستان را مانند ايّام صفويّه خراجگزار ايران اعلام كند . ارگلى چون نميتوانست يا نميخواست كه از حمايت روسيّه صرف‌نظر نمايد زير اين‌بار نرفت .\r\nآقا محمّد خان در بهار سال 1209 به سمت آذربايجان حركت كرد و در غرّهء ذى الحجّهء اين سال از پل خدا آفرين كه بر روى ارس در سر راه اردبيل بشوشى است گذشت و با 000 ، 60 همراه بمحاصرهء اين شهر مشغول شد . ابراهيم خليل خان جوانشير والى شوشى به سختى مقاومت نمود و چون تسليم آنجا به طول انجاميد آقا محمّد خان غفلة محاصرهء آن شهر را رها كرده بتفليس تاخت ارگلى خان كه هم پير بود و هم غافلگير شد جز فرار چاره‌اى نديد و آقا محمّد خان با سپاهيان فاتح خود در روز 27 صفر 1210 بتفليس ريختند و شهر را بباد غارت دادند و از قتل‌عام و هتك ناموس و فجايع ديگر بهيچوجه كوتاهى نكردند و در اين حركت رفتار زشت سلطان جلال الدّين منكبرنى را در باب تفليس تكرار نمودند .\r\nپس از فتح تفليس چون آقا محمّد خان يقين داشت كه روسيّه بحمايت ارگلى خان برخواهد خواست به او پيشنهاد صلح نمود ليكن ارگلى با وجود اصرار نزديكان خود از قبول اين تكليف سرپيچيد تا آنكه در اواخر سال 1210 سپاهى از جانب روسيّه بحمايت ارگلى بقفقازيّه آمدند و پس از تصرّف دربند و باكو و شكى خود را بقراباغ رساندند و گنجه را نيز تصرّف كردند . امّا از خوشبختى آقا محمّد خان در اين تاريخ كاترين دوّم مرد و جانشين او امر ببرگشتن لشكريان روسى داد و در اين زمان آقا محمّد خان گرفتار تسخير خراسان بود .\r\nچون كار خراسان خاتمه پذيرفت آقا محمّد خان در بهار يعنى در اواخر سال 1211 به قصد پس گرفتن بلادى كه روسها در قفقازيّه در سال قبل مسخّر خود نموده بودند بار ديگر عازم شوشى شد تا ابراهيم خليل خان را كه گاهى از در اطاعت درمىآمد و زمانى سرپيچى ميكرد تنبيه نمايد ولى در حين محاصره چنان كه عنقريب خواهيم گفت بقتل رسيد .\r\n\r\n","description":"","footnote":"","page_name":" 763 ","page_number":1156},
  {"content":"\r\n\r\n\r\nتسخير خراسان در 1215\r\nپس از مراجعت از سفر اوّل بقفقازيّه آقا محمّد خان ظاهرا ببهانهء زيارت مشهد و باطنا به خيال تصرّف بقيّه جواهرات نادرى كه در دست نوادهء او شاهرخ شاه نابينا بود به اين سمت حركت نمود و شاهرخ به شرحى كه سابقا اشاره كرديم در تمام مدّت سلطنت زنديّه با وجود نابينائى بر خراسان سلطنت مانندى داشت و زنديّه نخواستند متعرّض او شوند .\r\nدر ورود بمشهد شاهرخ شاه و پسرش نادر ميرزا و جمعى از علما و اعيان آن شهر باستقبال آقا محمّد خان آمدند و خان قاجار همه را بگرمى پذيرفت امّا كمى بعد به اين عنوان كه جواهرات نادرى متعلّق بپادشاه وقت است آنها را از شاهرخ گرفت و چون گمان ميكرد كه شاهرخ هنوز قسمتى از آنها را در تصرّف دارد و از سپردن آنها خوددارى مينمايد او را هر روز بعذابى مخصوص مىآزرد از آن جمله امر داد تا سرب گداخته بر سر او ريختند و او را كه شصت و سه سال داشت بمازندران روانه نمود و شاهرخ بيچاره كه از اين مصائب بجان آمده بود در راه درگذشت .\r\n\r\nقتل آقا محمّد خان در 21 ذى الحجّهء 1211\r\nدر موقعى كه آقا محمّد خان يكى از قلاع شوشى را مسخّر كرده و ابراهيم خليل خان بداغستان گريخته بود بر سه نفر از پيشخدمتان محرم خود بعلّتى جزئى خشم گرفت و ايشان را بكشتن وعده داد . خدمتكاران مزبور كه طبيعت آقا محمّد خان را ميشناختند و ميدانستند كه وعدهء خود را بانجام خواهد رساند شبانه با يكديگر ساختند تا شاه را بقتل برسانند و از شرّ عذاب او برهند . به همين نيّت در شب 21 ذى الحجهء 1211 موقع سحر هنگاميكه آقا محمّد خان در خواب بود او را كشتند و تاج و كمر و صندوقچهء جواهرات گرانبهائى را كه هميشه همراه خود داشت نزد صادقخان شقاقى از سرداران او بردند و معنى اين حركت اين بود كه بايد بشورش بر قاجاريّه و دعوى سلطنت قيام نمايد .\r\nآقا محمّد خان كه مدّت كرّ و فرّ او از 1193 تا 1211 يعنى قريب 18 سال طول كشيده پادشاهى بود مدبّر و رشيد و جنگ‌آور امّا در عوض سخت‌كشى\r\n\r\n","description":"","footnote":"","page_name":" 764 ","page_number":1157},
  {"content":"\r\n\r\nو بيرحمى و پول‌دوستى و لئآمت بر مزاج او غلبه داشت و در راه ناسپاسى نيز مرتكب حركاتى ناپسند شد چنان كه رفتار او با لطفعليخان و ساير زنديّه با وجود آن همه مهر و رأفت كريمخان نسبت به او و زدوخوردهاى مكرّر با برادران و قتل جعفر قليخان از اعمالى است كه مورد ملامت هر مرد باانصافى واقع شده .\r\n\r\nسلطنت فتحعليشاه ( 1212 - 1260 )\r\nپس از آنكه صبح روز 21 ذى الحجهء 1211 خبر قتل آقا محمّد خان در اردو منتشر شد چنان انقلابى در سپاه روى كرد كه هيچكس بفكر دفن آقا محمّد خان نيفتاد و هر سردار يا سركرده‌اى با جمعى راهى را پيش گرفتند از آن جمله حاجى ابراهيم اعتماد الدّوله كه در اردو بود بسرعت خود را بطهران رساند و صادقخان شقاقى راه آذربايجان را پيش گرفت و در آنجا ادّعاى سلطنت كرد .\r\nوليعهد دولت يعنى بابا خان پسر حسينقليخان جهانسوز برادرزادهء آقا محمّد خان كه در اين تاريخ در شيراز مقيم بود پس از شنيدن خبر قتل عمّ خود بعجله بطهران آمد و در بيستم ماه صفر 1212 بپاىتخت رسيد و اعتماد الدّوله با وجود مدّعيان چندى كه شاه جوان داشت در رساندن او بطهران و بدست آوردن زمام سلطنت كفايت مخصوص بخرج داد و به همين علّت هم بصدارت منصوب گرديد .\r\nبابا خان كه در روز عيد فطر 1212 بنام فتحعليشاه در طهران رسما تاجگذارى نمود ابتدا عليقليخان يكى از اعمام خود را كه دعوى پادشاهى داشت گرفت و كور كرد سپس به قصد سركوبى صادقخان شقاقى كه تا قزوين آمده بود شتافت و او\r\n\r\n","description":"","footnote":"","page_name":" 765 ","page_number":1158},
  {"content":"\r\n\r\nرا در ربيع الاوّل مغلوب و بآذربايجان منهزم نمود صادقخان كمى بعد با پس دادن جواهرات سلطنتى مورد بخشايش قرار گرفت و بحكومت سراب نامزد شد و ابراهيم خليل خان جوانشير هم از در اطاعت آمد . سپس فتحعليشاه دستور داد تا جسد آقا محمّد خان را كه در شوشى بامانت گذاشته بودند بنجف اشرف بردند .\r\n\r\nانقلابات داخلى\r\nچون آقا محمّد خان در تمام مدّت گيرودار خود گرفتار لشكركشى بود و چندان توجّهى از او در ادارهء كشور و ريختن طرح استوارى كه بعد از او دوام كند مشهود نشد همين كه او از ميان رفت بعلّت متزلزل بودن بنيان سلطنتى كه تأسيس كرده بود هر كسى از گوشه‌اى سر بعصيان برداشت مخصوصا چون كمتر كسى از آقا محمّد خان و حركات او دلخوش بود همين كه قدرت و هيبت او از ميان رفت روح جسارت و جرأتى در بدنهاى مردم سركش دميده شد و بالنّتيجه در اوان كار فتحعليشاه گرفتار مدّعيان متعدّدى گرديد .\r\nاين مدّعيان دو طبقه بودند يكدسته بازماندگان خاندان صفوى و افشار و زند كه سوداى برگرداندن سلطنت را به اولاد شاهان گذشتهء اين سلسله‌ها داشتند ، ديگر تنى چند از سرداران آقا محمّد خان يا نزديكان او .\r\nغلبهء فتحعليشاه را در به دو ورود بطهران بر عليقليخان عمّ او و صادقخان شقاقى گفتيم اينك يادآور ميشويم كه كمى پس از جلوس رسمى فتحعليشاه محمّد خان زند پسر زكيخان جمعيّتى دور خود گرد آورده بر اصفهان مستولى شد . فتحعليشاه بسرعت عدّه‌اى از خوانين قاجار را بسركوبى او فرستاد و ايشان محمّد خان زند را مغلوب و فرارى كردند و اصفهان را دوباره مطيع نمودند .\r\nپس از فرار محمّد خان صادقخان شقاقى از نو بناى سركشى گذاشت و از سران ايلات و بزرگان آذربايجان هم چند نفر را با خود همدست امّا باز كارى از پيش نبرد و شكست خورد و از استيصال از فتحعليشاه عفو خواست و بخشوده شد .\r\nمدّعى ديگرى كه در سال 1213 سر بنافرمانى برداشت برادر تنى\r\n\r\n","description":"","footnote":"","page_name":" 766 ","page_number":1159},
  {"content":"\r\n\r\nشاه حسينقليخان دوم بود كه از طرف فتحعليشاه بحكومت اصفهان و بعد از آن بايالت فارس برقرار بود .\r\nحسينقليخان بعنوان طغيان بر برادر ابتدا وزير و كوتوال و كلانتر فارس ( برادر حاجى ابراهيم اعتماد الدّوله ) را كه دست‌نشاندگان شاه بودند دستگير و كور نمود سپس باصفهان تاخت و آنجا را نيز مطيع خود ساخت .\r\nفتحعليشاه در اين ايّام در آذربايجان بود و خيال لشكركشى بشروان و قراباغ را داشت . همين‌كه از قصهء شورش برادر اطّلاع يافت بطهران آمد و در بين راه محمّد خان زند را كه سرداران او اسير كرده بودند بحضور آوردند و او در نزديكى تبريز بامر فتحعليشاه نابينا گرديد .\r\nحسينقليخان براى مقابله با اردوى فتحعليشاه از راه كزّاز بفراهان آمد امّا قبل از آنكه جنگى اتّفاق افتد دو برادر به خواهش و ميانجيگرى مادر صلح كردند .\r\nدر همين سال 1213 بود كه فتحعليشاه بنابتوصيهء آقا محمّد خان پسر خود عبّاس ميرزا را كه چهارم پسر او بود و در ذى الحجهء 1203 تولّد يافته رسما به سمت وليعهدى اختيار نمود و بفرمانفرمائى آذربايجان نامزد كرد و سليمانخان اعتضاد الدّولهء قاجار برادر يكى از زنان خود را هم منصب اتابيكى او داد و ميرزا عيسى فراهانى يعنى ميرزا بزرگ قائم مقام اوّل را هم بوزارت او برگماشت .\r\nديگر از كسانى كه بر فتحعليشاه شوريدند پسر شاهرخ شاه افشار يعنى نادر ميرزا بود كه در خراسان طغيان كرد . نادر ميرزا كه تاب مقاومت نداشت پس از رسيدن فتحعليشاه بمشهد از در عذرخواهى درآمد . شاه او را عفو نمود و نادر دختر خود را به عقد ازدواج يكى از شاهزادگان قاجاريّه درآورد و به اين ترتيب آخرين مدّعى كه از خاندان افشار باقى مانده بود از ميان رفت .\r\n\r\nقتل اعتماد الدوله در 1215\r\nدر اواخر سال 1215 فتحعليشاه نسبت بحاجى ابراهيم كلانتر كه قريب چهارده سال در دستگاه جعفر خان و لطفعليخان و آقا محمّد خان و فتحعليشاه بقدرت تمام\r\n\r\n","description":"","footnote":"","page_name":" 767 ","page_number":1160},
  {"content":"\r\n\r\nزمامدارى كرده و در اين مدّت برادران و بستگان متعدّد ديگر خود را در حكومت ولايات و امور ديگر ديوانى برقرار نموده بود بدگمان شد . از يك طرف جمعى از نزديكان شاه جوان او را از نفوذ كلانتر و كسان او ترساندند و از طرفى ديگر ظلم و اجحافى كه از بستگان صدراعظم در ولايات بمردم وارد ميشد باعث شكايات بسيار شده بود .\r\nشاه براى قطع دست تسلّط اعتماد الدّوله و كسان او امر داد كه در يك روز وزير و عموم متعلّقان او را دستگير نمودند ، بعضى را كشتند و بعضى را نيز از حليهء بصر عارى كردند . اعتماد الدّوله را نيز با وجود نهايت كفايتى كه در رساندن فتحعليشاه بسلطنت خرج داده بود بامر شاه كور كردند و زبانش را نيز بريدند و به اين وضع ناگوار بقزوين فرستادند تا در آنجا وفات يافت .\r\nپس از عزل اعتماد الدّوله فتحعليشاه مقام صدارت خود را در عهدهء ميرزا محمّد شفيع مازندرانى از مستوفيان دربار گذاشت .\r\nدر سال 1216 يعنى در ابتداى صدارت ميرزا شفيع دو تن از سركشان سابق سر بعصيان برداشتند يكى حسينقليخان برادر فتحعليشاه بود كه در اين تاريخ حكومت كاشان را داشت حسينقليخان از كاشان باصفهان تاخت و در آنجا بنام خود سكّه زد و خويشتن را پادشاه خواند . فتحعليشاه خود شخصا بدفع او رفت . حسينقليخان بلرستان گريخت و در حالى كه خيال فرار بعراق داشت دستگير شد و او را بقم پيش شاه آوردند . فتحعليشاه بار ديگر او را باصرار مادر عفو نمود و در قم مقيم ساخت امّا باز چون از جانب او مطمئن نبود كمى بعد او را بطهران خواست و پس از نابينا نمودن او را در شميران امر باقامت داد .\r\nديگر نادر ميرزا پسر شاهرخشاه افشار بود كه با وجود فرستادن برادر خود را بعنوان گروگان پيش فتحعليشاه باز در خراسان دست از طغيان برنميداشت چنان كه در اواخر سال 1216 در مشهد بار ديگر بادّعاى سلطنت قيام نمود .\r\n\r\n","description":"","footnote":"","page_name":" 768 ","page_number":1161},
  {"content":"\r\n\r\nفتحعليشاه در محرّم 1217 از طهران بعزم قلع مادّهء او راه مشهد را پيش گرفت و در نهم ربيع الاوّل آن شهر را محاصره نمود . چون محاصرهء مشهد به طول انجاميد و در شهر قحط افتاد بزرگان آنجا از شاه خواستند كه از تسخير مشهد صرف‌نظر كند تا مردم خود نادر ميرزا را گرفته تسليم نمايند . فتحعليشاه هم اتمام كار مشهد را بيكى از سران سپاهى خويش سپرد و خود مراجعت نمود .\r\nسپاهيان فتحعليشاه بالاخره در شب اوّل رمضان 1218 مشهد را گرفتند و نادر ميرزا گريخت امّا به زودى دستگير شد و او را بطهران فرستادند و در اينجا بقتل رسيد و پسران و كسان او نيز يا كور يا بمازندران تبعيد شدند .\r\n\r\nروابط ايران با هندوستان و افغانستان\r\nايّام سلطنت فتحعليشاه بعلّت شدّت يافتن رقابتهاى مستعمراتى دول اروپائى و كشيده شدن دامنهء آن بحدود ايران خواهىنخواهى اين مملكت را هم در سياست بين‌المللى دنيا داخل كرد و روابط بين ايران با پاره‌اى از كشورهاى اروپا اهميّتى مخصوص پيدا نمود .\r\nدر سال دوّم سلطنت فتحعليشاه يعنى در 1213 امير افغانستان زمان شاه ( 1207 - 1216 ) نوادهء احمد خان درّانى كه با پادشاه ايران همواره روابطى دوستانه داشت به خيال افتاد كه از كابل بسند و پنجاب حمله ببرد و با قبايل مقتدر مهراته كه در هند مركزى و شمال دكن مانع پيشرفت سياست انگليس بودند و با حكمران هند يعنى لرد ولسلى « 1 » برادر ولينگتن سردار بسيار مشهور انگليسى در جنگ بودند نبرد نمايد و لرد ولسلى را از اين قصد خود مطّلع ساخت .\r\nلرد ولسلى در اين تاريخ در هند گرفتار زحمت ديگرى بود به اين معنى كه تيپو صاحب سلطان ميسور بر ضدّ قدرت انگليس قيام كرده و رشيدانه با سپاهيان لرد ولسلى مىجنگيد .\r\n\r\n\r\n","description":"","footnote":"\r\n( 1 ) -  Lord Wellesley \r\n","page_name":" 769 ","page_number":1162},
  {"content":"\r\n\r\nلرد ولسلى كه از قدرت پيدا كردن زمان شاه و استيلاى افاغنه بر هند وحشت داشت زير بار تكليف زمانشاه نرفت و براى آنكه او را از اين خيال مانع آيد درصدد برآمد كه فتحعليشاه را بر ضدّ او برانگيزد به همين نيّت در سال 1214 مهديعليخان نمايندهء شركت تجارتى انگليس را كه در بوشهر اقامت داشت مأمور دربار ايران كرد و تيپو صاحب هم كه بر ضدّ انگليس بدوستى ايران مايل بود سفيرى پيش فتحعليشاه فرستاد امّا از خوشبختى لرد ولسلى تيپو صاحب در همين ايّام در جنگ بقتل رسيد و خاطر انگليس از بابت دشمن پرزورى آسوده گرديد .\r\nمأموريت مهديعليخان اين بود كه دولت ايران را بدون مجبور كردن بجنگ با زمانشاه بتوليد زحمت براى امير كابل وادارد تا او نتواند بفراغ خاطر بحملهء بهندوستان اقدام نمايد . زمانشاه كه در چنين خطرى افتاده بود از سفاهت نماينده‌اى پيش فتحعليشاه فرستاد و از آن پادشاه خواست كه ايالت خراسان را به او واگذار نمايد و خراسان به اين ترتيب ضميمهء افغانستان گردد . فتحعليشاه هم كه از اين جسارت برآشفته شد بزمانشاه پيغام داد كه عنقريب سپاهيان ايران تمام افغانستان را مسخر خواهند ساخت و مرز شرقى كشور را به همان حدود ايّام صفويّه خواهند رساند .\r\nاين پيش‌آمد كاملا بنفع انگليسها تمام شد و مهديعليخان با صرف پول بسيار در دربار طهران موفّق شد كه نقشهء لرد ولسلى را عملى كند و بين ايران و افغانستان نايرهء جنگ را مشتعل سازد . بعلاوه از اين تاريخ زمينه براى اقامت سفيرى از جانب انگليس در طهران فراهم شد چه تا اين زمان ايران چنين اجازه‌اى بنمايندهء آن دولت نداده بود .\r\nپس از ورود مهديعليخان بطهران دولت ايران هم سفيرى را كه حاجى خليل خان قزوينى نام داشت بهندوستان فرستاد و حاجى خليل خان كه در بمبئى مقيم شد در سال 1219 اتّفاقا در نزاعى كه بين قراولان هندى و كسان ايرانى او درگرفت كشته شد . لرد ولسلى نامه‌اى بفتحعليشاه نوشت و از اين سوءتصادف معذرت خواست .\r\nشاه خواهرزادهء حاجى خليل خان را بجاى او بسفارت هند منصوب نمود و رشتهء روابط\r\n\r\n","description":"","footnote":"","page_name":" 770 ","page_number":1163},
  {"content":"\r\n\r\nدوستانهء خود را با حكومت هند قطع نكرد .\r\nدر خصوص افغانستان فتحعليشاه پس از معاهدهء با حكومت هند علىرغم زمانشاه دو برادر او محمود و فيروز را كه از ترس زمانشاه بايران پناهنده شده بودند مورد احترام قرار داد و از ايشان در توليد زحمت براى زمانشاه استفاده كرد به اين معنى كه شاه ايران سپاهيانى بمحمود ميرزا داد و او در 1216 قندهار و كابل را از برادر گرفت و زمانشاه را دستگير و كور نمود و خود تحت حمايت ايران امير افغانستان گرديد .\r\nدر دوره‌اى كه انگليس در هندوستان از يك طرف گرفتار اتباع تيپو صاحب و مهراته‌ها بود و از طرفى ديگر از استيلاى افاغنه بر شمال غربى هند ميترسيد خطر بزرگ ديگرى در آسيا موجب آشفتگى خيال او گرديد به اين معنى كه ناپلئون بناپارت پس از آنكه ديد در اروپا حريف انگليس نميشود و از پياده كردن سپاه بجزاير بريتانياى كبير عاجز است توجّه خود را به سمت هندوستان و حدود غربى آن معطوف نمود و نقشهء او آن بود كه با جلب مساعدت دو دولت عثمانى و ايران از خاك اين دو كشور لشكر بهند بكشد و بوسيلهء تصرّف آن سرزمين زرخيز كه در آن تاريخ سرچشمهء عظمت و تجارت و صنعت انگليس بود اين مملكت را از پا درآورد .\r\nناپلئون ابتدا بتحريك و يارى بتيپو صاحب در ميسور پرداخت امّا چون چنان كه بايد نتوانست از او پشتىبانى كند و تيپو صاحب هم بقتل رسيد از آن راه نتيجه‌اى نگرفت به همين علّت ابتدا درصدد طرح دوستى با دولت عثمانى برآمد و پس از آن بجانب ايران روى كرد .\r\nدر دوره‌اى كه بناپارت سرگرم زدوخورد با انگليس و متّحدين او در اروپا و درياى مديترانه بود بشرحيكه عنقريب خواهيم ديد دورهء اوّل جنگهاى بين ايران و روس در سال 1218 هجرى ( 1804 ميلادى ) شروع شد و دولت ايران بدون داشتن يار و ياورى كه بتواند در كشمكش او با يكى از بزرگترين دول اروپا به او مساعدت نمايد گرفتار يك سلسله جنگهاى شوم گرديد .\r\nفتحعليشاه پس از شروع جنگهاى روس و ايران ابتدا بتوسّط نمايندهء انگليس\r\n\r\n","description":"","footnote":"","page_name":" 771 ","page_number":1164},
  {"content":"\r\n\r\nدر بغداد براى جلب كمك اين دولت به آن متوسّل شد و اين در موقعى بود كه نمايندگانى از جانب ناپلئون بناپارت بايران آمده و بفتحعليشاه پيشنهاد عقد اتّحادى را بر ضدّ روسيّه كرده بودند .\r\nفتحعليشاه كه درست از احوال فرانسه و ناپلئون بناپارت اطّلاعى نداشت در ضمن محاصرهء ايروان از خليفهء ارامنهء آن شهر معلوماتى راجع بفرانسه و ناپلئون بدست آورد و با فرستادن مراسله‌اى پيش سفير فرانسه در استانبول بافتتاح روابط دوستى با او مشغول شد .\r\nاتّفاقا ناپلئون هم كه در اين ايّام خيالى جز مستأصل ساختن انگليس از راه حملهء بهندوستان نداشت قبلا به خيال افتاده بود كه با جلب دوستى فتحعليشاه از راه ايران لشكر بهندوستان بكشد و براى اجراى اين نيّت پيش از آنكه نامهء شاه ايران به او برسد يكى از منشيان خود را كه ژوبر « 1 » نام داشت روانهء ايران نمود امّا ژوبر در عثمانى گرفتار عمّال اين دولت شد و فرستادهء ديگر ناپلئون روميو « 2 » در اكتبر 1805 ( رجب 1220 ) بطهران آمد و مراسلهء ناپلئون را كه دعوت بدوستى و اتّحاد با ايران بود رساند امّا كمى بعد مرد و دنبالهء مأموريت او را ژوبر كه در اين تاريخ نجات يافته و بطهران رسيده بود گرفت .\r\nژوبر نيز در طهران مريض شد و فتحعليشاه از بيم آنكه مبادا او هم گرفتار سرنوشت روميو شود به زودى او را مرخّص نمود . سپس شاه ايران ميرزا رضا خان قزوينى حاكم قزوين را بعنوان سفارت باردوى ناپلئون كه در محلّ فينكن‌شتاين « 3 » در لهستان بود روانه داشت تا بر حسب پيشنهادهائى كه بناپارت داده بود بين دولتين عهدنامه‌اى بسته شود .\r\nميرزا رضا خان از جانب فتحعليشاه بتاريخ 25 صفر 1222 در فينكن‌شتاين با ناپلئون معاهده‌اى بست شامل شانزده ماده .\r\nبموجب اين عهدنامه ناپلئون تعهد كرد كه در برگرداندن گرجستان بايران و مجبور\r\n\r\n\r\n","description":"","footnote":"\r\n( 1 ) -  Jaubert \r\n( 2 ) -  Romieu \r\n( 3 ) -  Finkenstein \r\n","page_name":" 772 ","page_number":1165},
  {"content":"\r\n\r\nساختن روسيّه بواگذار نمودن آنجا سعى نمايد و براى اصلاح و تقويت سپاه ايران اسلحه و توپ و تفنگ و مهندس و معلّم بفرستد در عوض ايران قبول نمود كه در جنگ فرانسه بر ضدّ انگليس و روس با آن دولت متحّد باشد و با انگليس فورا اعلان جنگ نمايد و افاغنهء رعيت خود را بحملهء بهند وادارد و در صورت ارادهء ناپلئون بلشكركشى بهند از راه ايران فتحعليشاه بايشان راه عبور دهد و اگر احتياج پيدا شد بنادر و سواحل خليج فارس را به اختيار بحرّيهء فرانسه بگذارد .\r\nانگليسها كه از ابتداى توجّهء ناپلئون به سمت مشرق مواظب اقدامات او بودند پيش از آنكه معاهدهء فينكن‌شتاين منعقد شود از طرف شركت تجارتى هند شرقى شش نماينده برياست جان ملكم « 1 » بايران فرستادند .\r\nجان ملكم كه مردى زرنگ و زيرك بود با سپردن هداياى گرانبهائى بفتحعليشاه و دادن رشوه‌هاى هنگفت بدرباريان ببستن معاهده‌اى تجارتى و سياسى با ايران توفيق يافت و فتحعليشاه تعهد كرد كه مادام كه زمانشاه افغان دست از تعدّيات خود بحدود هند انگليس دست برنداشته با او صلح نكند و فرانسويان را بايران راه ندهد و انگليس هم در عوض اگر مورد تهديد روسيّه يا افاغنه واقع شد براى ايران اسلحه تهيّه نمايد\r\nعلّت عمدهء توجّه فتحعليشاه باوجوداين عهدنامهء با انگليس به طرف فرانسه بشرحيكه گفتيم عدم مساعدت انگليس بود بايران در جنگ با روسيّه چه انگليس در اين تاريخ با روسيّه متحدا در اروپا بر ضدّ ناپلئون مىجنگيدند و مساعدت او بايران اقدامى بود بر خلاف مصلحت متّحد خود .\r\nپس از عقد معاهدهء فينكن‌اشتاين بامر ناپلئون سرتيپ گاردان « 2 » با عدّه‌اى مهندس و خبرهء نظامى و معلّم بايران آمدند و بريختن توپ در اصفهان و تعليم سپاهيان ايرانى و برداشتن نقشه و تسطيح راه‌ها اقدام نمودند و جوش و خروشى از اين بابت تا مدّتى در ايران پيدا شد و فتحعليشاه با كمال سادگى اميدوارى داشت كه بالاخره به يارى فرانسويان روسها را شكست خواهد داد و بتصرّف مجدّد گرجستان موفّق خواهد آمد .\r\n\r\n\r\n","description":"","footnote":"\r\n( 1 ) -  John Malcolm \r\n( 2 ) -  General Gardanne \r\n","page_name":" 773 ","page_number":1166},
  {"content":"\r\n\r\nانگليسها براى برهم زدن نقشهء ناپلئون و برگرداندن فتحعليشاه از اتّحاد با او در تابستان سال 1808 ( 1223 ) بار ديگر ملكم را با ابّهت و جلال تمام ببوشهر فرستادند . فتحعليشاه از پذيرفتن او در طهران خوددارى كرد و به او پيغام داده شد كه در باب مستدعيات خود با حكمران فارس صحبت كند .\r\nملكم كه اين عمل را نسبت به خود توهين‌آميز تلقى كرد ناچار بهند برگشت و حكمران هند را براى تلافى بتصرّف جزيرهء خارك و حمله بسواحل ايران واداشت امّا چون مقارن اين احوال هم خطر افاغنه نسبت بهند از ميان رفت و هم ناپلئون نسبت بايران خيانت ورزيد و بدون اطّلاع فتحعليشاه با روسيّه از در سازش درآمد و هيئت مأمورين فرانسوى را از ايران احضار نمود انگليسها بر خلاف مصلحت خود را در تجديد روابط دوستانه با فتحعليشاه ديدند و از راه صلح و صفا پيش آمدند .\r\nدر سال 1807 ( 1222 ) آلكساندر اول امپراطور روسيّه پس از شكستهائى كه در اروپا از ناپلئون خورده بود در شهر تيل‌سيت « 1 » از بلاد پروس شرقى با او ملاقات كرد و دو امپراطور در آنجا بر ضدّ انگليس معاهده بستند و ناپلئون در اينجا با وجود معاهدهء فينكن‌اشتاين ابدا از ايران و مسئلهء گرجستان سخنى بميان نياورد و متّحد سابق خود يعنى فتحعليشاه را كه با آنهمه چاپلوسى و تملق در رشتهء اتّحاد داخل نموده بود يكّه و تنها در مقابل روسيّه گذاشت بلكه اصرار هم كرد كه ايران با پذيرفتن شرايط روسيّه براى خاطر فرانسه با دشمن خود صلح نمايد .\r\nبعد از آنكه فتحعليشاه از اتّحاد تيلسيت آگاه شد بتوسّط سفير ايران عسكر خان افشار بناپلئون پيغامهاى چند داير بيادآورى تعهّدات او داد و چون جز جوابهاى واهى چيزى نشنيد ناچار بتجديد دوستى با انگليس مايل گرديد .\r\nدر پائيز سال 1808 ( 1223 ) نمايندهء دولت انگليس در بصره كه هرفرد جونز « 2 » نام داشت از طرف دربار لندن مأمور ايران گرديد و چون بشيراز رسيد گاردان كه هنوز در ايران بود و سعى ميكرد كه بين روسيّه و ايران قرار مصالحه ببندد\r\n\r\n\r\n","description":"","footnote":"\r\n( 1 ) -  Tilsit \r\n( 2 ) -  Sir Harford Jones \r\n","page_name":" 774 ","page_number":1167},
  {"content":"\r\n\r\nبواسطهء آمدن سفير انگليس از طهران خارج شد و روابط بين فرانسه و ايران به اين ترتيب مقطوع گرديد .\r\nهرفرد جونز در روز سوّم محرّم 1224 بحضور فتحعليشاه باريافت و يك قطعه الماس گرانبها كه از جانب جرج سوّم پادشاه انگليس بهديه آورده بود تقديم نمود سپس باردوى عبّاس ميرزا رفت و واسطهء عقد قراردادى بين ايران و انگليس شد .\r\nبموجب اين عهدنامه دولت انگليس متعهّد گرديد كه تا بين اين دولت و روسيّه جنگ در كار است سالى 000 ، 120 ليرهء انگليسى بايران بدهد و ايران و انگليس بر ضدّ روسيّه متّحد باشند .\r\nچون هرفرد جونز از جانب پادشاه انگليس بايران آمده بود نه از جانب كمپانى شرقى هند و حكمران كلّ اين كشور در دربار ايران چندان از حكمران هند و شركت تجارتى شرقى بخوشى اسم نبرد اين قضيّه باعث رنجش‌خاطر حكمران هند گرديد و نقارى بين او و سفير پادشاه انگليس بروز كرد عاقبت قرار شد كه هرفرد جونز در دربار ايران مأمور حفظ روابط سياسى باشد و جان ملكم سابق الذّكر براى عقد معاهدهء تجارتى و اتمام مذاكراتى كه هرفرد جونز در اين باب شروع كرده بار سوّم مأمور ايران شود .\r\nسر جان ملكم در همين سال 1224 ( 1810 . م ) با عدّه‌اى خبرهء نظامى بايران آمد . از جملهء اين نظاميان بودند ليندسى « 1 » كه بيش از دو متر طول قامت او بود و ايرانيان او را به همين علّت برستم ملقّب ساخته بودند و پوتين‌جر « 2 » و كريستى « 3 » سر جان ملكم ايشان را بعبّاس ميرزا معرّفى كرد و آن جماعت باصلاح لشكر ايران و جنگ در عداد سپاهيان عبّاس ميرزا مشغول شدند حتّى ليندسى بفرماندهى لشكر نيز ارتقاء يافت .\r\nفتحعليشاه پس از ورود هرفرد جونز خواهرزادهء اعتماد الدّوله حاجى ابراهيم كلانتر را كه ميرزا ابو الحسنخان ايلچى است بهمراهى جيمس موريه « 4 » منشى سفير\r\n\r\n\r\n","description":"","footnote":"\r\n( 1 ) -  Lindsay \r\n( 2 ) -  Pottinger \r\n( 3 ) -  Christie \r\n( 4 ) -  James Morrier \r\n","page_name":" 775 ","page_number":1168},
  {"content":"\r\n\r\nانگليس روانهء لندن نمود تا هم طبق آداب سياسى رفتار كرده باشد و هم از جهت وعده‌اى كه سفير انگليس در باب اداى سالى 000 ، 120 ليره بايران داده بود اطمينان حاصل كند .\r\nشرح سفر ميرزا ابو الحسنخان ايلچى و رفتار مضحك او و سوانحى كه در طىّ مسافرت براى او روى داده خالى از شگفتى و مضحكه نيست و همين كيفيّات جيمس موريه را بانشاء رمانى بنام حاجى بابا واداشته و اين كتاب اگرچه بسيار شيرين برشتهء نگارش آمده ولى سراپا غرض‌آلود است .\r\nدر سال مراجعت حاجى ميرزا ابو الحسنخان ايلچى بطهران يعنى 1225 ( 1811 . م ) دولت انگليس براى بستن عهدنامهء جديدى سر گور اوزلى « 1 » را بسفارت بايران فرستاد . اين سفير تازه بر همان اساسى كه هارفرد جونز و ملكم ريخته بودند جهت عقد قراردادى قطعى با دربار ايران مشغول مذاكره شد و اين مذاكرات تا سه سال دنباله داشت .\r\nعاقبت در سال 1228 سر گور اوزلى معاهده‌اى با ايران منعقد نمود و صورت آن را بلندن برد و سال بعد جيمس موريه مؤلّف كتاب حاجى بابا با سفير جديد انگليس الس « 2 » پس از بتصويب رساندن آن را براى جلب امضاى فتحعليشاه بطهران آوردند و دولت ايران اين معاهدهء بسيار شوم را در ذى الحجّه 1229 تصويب كرد .\r\nموجب شرايط اين عهدنامه دولت ايران برعهده گرفت كه عموم معاهدات و قراردادهائى را كه با دول اروپائى دشمن انگليس بسته لغو نمايد و راه عبور بسپاهيان ممالكيكه با انگليس در حال جنگند از خاك خود به سمت هند ندهد حتّى عمّال ايران را وادارد كه از عبور لشكر دشمن انگليس از خوارزم و تاتارستان و بخارا و سمرقند و غيره مخالفت نمايند . دولت انگليس هم قبول نمود كه در صورت بروز دشمنى بين ايران و دولت ديگر اروپائى در رفع اختلاف بكوشد و اگر امر به صلح خاتمه نپذيرفت يا از هندوستان بايران كمك لشكرى بدهد و يا آنكه در مدّت جنگ سالى دويست هزار تومان\r\n\r\n\r\n","description":"","footnote":"\r\n( 1 ) -  Sir Gore Ouseley \r\n( 2 ) -  Ellis \r\n","page_name":" 776 ","page_number":1169},
  {"content":"\r\n\r\n( 000 ، 150 ليره ) بايران مساعدت كند . در صورتى كه بين ايران و افغانستان اختلافى بروز نمايد دولت انگليس متعهّد مىشود كه بيطرف بماند ولى اگر امير افغانستان بهند حمله ببرد دولت ايران بايد كه به او اعلان جنگ نمايد .\r\nاين عهدنامه را از جانب دولت انگليس جيمس موريه و از طرف ايران ميرزا محمد شفيع صدراعظم مازندرانى و ميرزا بزرگ قائم مقام اوّل وزير عبّاس ميرزا و ميرزا عبد الوّهاب معتمد الدّوله نشاط اصفهانى منشى الممالك فتحعليشاه امضاء نمودند .\r\nمعاهدهء سال 1229 كه يكى از بدترين معاهدات تاريخ ايرانست اين كشور را از لحاظ روابط سياسى كاملا تحت نظر انگليس قرار داد و با امضاى آن دولت ايران در حقيقت استقلال سياسى خود را تسليم انگليس كرد .\r\n\r\nدوره اوّل جنگهاى روس و ايران ( 1219 - 1228 )\r\n\r\nالحاق گرجستان بروسيّه در سال 1215\r\nشش ماه پس از قتل آقا محمّد خان در شوشى هراكليوس پادشاه پير گرجستان وفات نمود و پسرش گيورگى دوازدهم ( گرگين خان ) بجاى پدر پادشاه شد و او براى آنكه از جانب مدّعيان ديگر آسوده‌خاطر باشد خود را كاملا تحت تبعيّت روسيّه قرار داد و با اين دولت در اين زمينه معاهده‌اى بست و فتحعليشاه هر قدر سعى نمود كه گيورگى را از اين راه بازدارد و تحت حمايت ايران بياورد توفيق نيافت\r\nبرادران ديگر گيورگى براى كوتاه كردن دست او از سلطنت بقيام بر ضدّ او پرداختند و اين عمليّات بهانه‌اى بدست روسها داد و سپاهيان اين دولت بعنوان حمايت از گيورگى بتفليس آمدند و مخالفين گيورگى را مغلوب نمودند .\r\n\r\n","description":"","footnote":"","page_name":" 777 ","page_number":1170},
  {"content":"\r\n\r\nگيوركى در تاريخ شعبان 1215 مرد و دو ماه بعد روسها رسما گرجستان را ملحق بروسيّه اعلان نمودند و بادارهء آنجا تحت‌نظر خود مشغول شدند و برادران گيورگى را متوارى ساختند از ايشان آلكساندر كه از همه رشيدتر بود دست از مبارزه برنداشت و پس از آنكه ديد از عهدهء حكمران روسى جديد قفقازيّه يعنى سىسيانف « 1 » كه در تاريخ ذى القعدهء 1217 به اين سمت بتفليس آمده بود برنمىآيد با كسان ديگر خود بفتحعليشاه متوسّل گرديد .\r\nسيسيانف كه در ميان عامّهء ايران بلقب اشپخدر « 2 » معروف شده در اوايل سال 1218 درصدد تسخير خانات گنجه و شوشى برآمد و در شوّال 1218 با وجود دفاع مردانهء حاكم ايرانى گنجه بعلّت خيانت ارامنه بگرفتن آنجا موفّق گرديد و پس از فتح آنجا بتهديد حكّام ايروان و قراباغ را هم كه از مساعدت فتحعليشاه مأيوس بودند و حقوق ديوانى ايشان مدّتها بود نرسيده بود مطيع خود ساخت و به اين شكل تا حدود ارس را تحت تصرّف روسيّه درآورد و اين عمل بمنزلهء شروع جنگ رسمى بين ايران و روس بود .\r\n\r\nجنگ اچميازين در 1219\r\nبعد از آنكه خبر تسخير گنجه و تسليم ايروان و قراباغ بفتحعليشاه رسيد اين پادشاه عبّاس ميرزا را با ميرزا شفيع صدراعظم بجلوگيرى از روسها و پس گرفتن قلعهء ايروان مأمور نمود .\r\nعبّاس ميرزا پس از مرتّب ساختن سپاه آذربايجان براى سركوبى محمّد خان قاجار حاكم ايروان كه تسليم سيسيانف شده بود به سمت آن شهر حركت نمود و سيسيانف هم براى كمك بمحمّد خان با اردوى خود بحوالى اچميازين مركز خليفهء ارامنهء ايروان شتافت و تا سه روز سپاه عبّاس ميرزا را گلوله باران نمود امّا چون از عهدهء ايشان برنيامد از جنگ مستقيم با آنان خوددارى نمود و به طرف قلعهء ايروان حركت كرد . محمّد خان قاجار چون ديد كه سيسيانف از جنگ با عبّاس ميرزا احتراز نموده او را بايروان راه نداد بلكه از وليعهد ايران تقاضاى عفو نمود و عبّاس ميرزا هم\r\n\r\n\r\n","description":"","footnote":"\r\n( 1 ) -  Tzitzianov \r\n( 2 ) - اين كلمه تحريف شدهء  inspector  است\r\n","page_name":" 778 ","page_number":1171},
  {"content":"\r\n\r\nاو را بخشود .\r\nسيسيانف بالاخره چنين تصميم گرفت كه غفلة بر سپاه ايران بتازد و با شبيخونى رشتهء انتظام ايشان را از هم بگسلد . به همين خيال در صبح ششم ربيع الثانى 1219 در اچميازين بر اردوى عبّاس ميرزا ناگهان حمله برد و لشكريان ايران از حوالى آن نقطه پراگنده شدند .\r\nپس از موفقيّت ابتدائى كه نصيب سيسيانف گرديد فتحعليشاه كمك بسيارى بعبّاس ميرزا رساند و خود او نيز براى تقويت سپاه ايران بآذربايجان آمد و لشكريان جديد و عبّاس ميرزا از هر طرف اسباب زحمت سيسيانف را فراهم نمودند و راه ارتباط او را با تفليس قطع كردند و او چون از عهدهء تسخير ايروان نيز برنيامد و محمّد خان قاجار بموافقت عبّاس ميرزا جلوى او را گرفت ناچار بتفليس عقب نشست و جنگ اچميازين بفتح ايران منتهى گرديد . فتحعليشاه ايروان را همچنان در عهدهء محمّد خان قاجار گذاشت و با نايب السّلطنه در رجب 1219 بطهران برگشت .\r\n\r\nقتل سيسيانف در 1220\r\nسيسيانف بعد از آنكه از پيشرفت به طرف آذربايجان مأيوس گرديد درصدد برآمد كه بسواحل گيلان لشكر بياورد و اگر بتواند از اين راه طهران را مسخّر و دولت ايران را بقبول شرايط روسيّه وادار نمايد .\r\nمقارن اين احوال بفتحعليشاه خبر رسيد كه ابراهيم خليل خان جوانشير حكمران شوشى و قراباغ كه هيچوقت نسبت بايران صفائى نداشت كاملا تسليم سيسيانف شده و با تسليم خود اين ولايات را بتصرّف روسيّه داده است . شاه باصرار نايب السّلطنه او را بهمراهى ميرزا بزرگ قائم مقام بآذربايجان فرستاد و سركوبى ابراهيم خليل خان را به او محوّل داشت .\r\nمقارن رسيدن عبّاس ميرزا بپل خداآفرين ارس كه راه ارتباط اردبيل بشوشى است ابراهيم خليل خان چون خود تاب مقاومت نداشت گريخت و از سيسيانف يارى طلبيد ، سيسيانف عدّه‌اى را بكمك او فرستاد و خود بعزم تسخير گيلان به آن\r\n\r\n","description":"","footnote":"","page_name":" 779 ","page_number":1172},
  {"content":"\r\n\r\nسمت حركت نمود .\r\nاز آنجا كه گيلان در اين تاريخ بندر و لنگرگاه خوب نداشت و كشتيهاى بزرگ نميتوانستند تا ساحل جلو آيند سيسيانف در پياده كردن سپاه بانزلى و پيره بازار دچار زحمات بسيار شد و پس از آنكه با تحمل مشقّات فراوان عدّه‌اى را به خشكى آورد مردم گيلان كه در بيشه‌ها پنهان شده بودند بآزار ايشان پرداختند و سيسيانف بعد از ديدن تلفات و خسارات بيشمار مجبور شد كه مقدارى از آذوقه و لوازم لشكرى خود را بجا بگذارد و گيلان را خالى كند .\r\nسيسيانف پس از مراجعت از گيلان و يأس از طرف ايروان تصميم گرفت كه اين بار از جانب موقان و كنارهء بحر خزر بايران حمله ببرد . عباس ميرزا بسرعت خود را بگنجه رساند و آن شهر را كه بنابر دعوت ارامنه سيسيانف عازم تسخير آن بود تحت امر خود آورد و عازم فتح شوشى و تنبيه ابراهيم خليل خان گرديد و سرداران خود را بباكو و طالش و شروان مأمور نمود .\r\nحكمران باكو حسينقليخان كه مردانه از دست‌اندازى روسها بر اين شهر جلوگيرى نموده بود از عباس ميرزا يارى خواست در اين موقع سيسيانف كه از هر طرف مقهور سپاه ايران شده و بيم محصور شدن داشت خود را بباكو رساند تا شايد حسينقليخان را بفريبد و با خود همدست سازد حسينقليخان هم به ظاهر از در سازش درآمد و سيسيانف را براى تسليم قلعهء باكو بپاى ديوار آن طلبيد و در موقعى كه با او داخل گفتگو بود پسر عمّ حسينقليخان سردار روس را بضرب گلوله كشت و مردم باكو بدستبرد و غارت سپاه او قيام كردند و بازماندگان سپاه سيسيانف بعضى از طريق خشكى و جمعى از راه دريا گريختند و ماوراء قفقاز بار ديگر تا حدود شطّ كو را تحت امر ايران درآمد .\r\n\r\nجنگ خانشين در 1222\r\nپس از قتل سيسيانف ابراهيم خليل خان بدعوت دخترش كه در عقد فتحعليشاه بود و پسرش كه در اردوى نايب السّلطنه خدمت مىنمود حاضر شد كه از نايب السّلطنه طلب\r\n\r\n","description":"","footnote":"","page_name":" 780 ","page_number":1173},
  {"content":"\r\n\r\nعفو كند و اين تصميم خود را بامراى خويش اطّلاع داد . عباس ميرزا او را عفو نمود و خود براى نجات او از شرّ تعرّض ساخلو روسى شوشى رهسپار آن سمت گرديد ولى قبل از آنكه وليعهد برسد فرمانده روسى شوشى بتوسّط نوادهء ابراهيم خليل خان از اين خيال سابقه پيدا كرد و شبانه بر سر او تاخت و او و سى و يك نفر از نزديكانش را كشت .\r\nعبّاس ميرزا در محلّ خانشين از محال قراباغ با قواى روس روبرو شد و ايشان را به سختى منهزم نمود و بعد از آنكه سپاه ديگرى از تفليس بمدد روسها رسيد بر آنان نيز ظفر يافت و در نتيجه شوشى و شروان هم فرمان نايب السّلطنه را گردن نهادند .\r\n\r\nجنگ اصلاندوز در 1228\r\nبعد از كشته شدن سيسيانف فرماندهى كلّ سپاه روس در قفقازيّه در عهدهء گودوويچ « 1 » گذاشته شد . فرمانده جديد درصدد برآمد كه با عبّاس ميرزا داخل گفتگوى صلح شود و اين احوال مقارن ايّامى بود كه مأمورين فرانسوى در اين تاريخ بطهران آمده بودند گاردان براى عملى كردن نقشه‌هاى ناپلئون سعى داشت كه بين ايران و روس واسطهء صلح گردد .\r\nاقدامات گاردان در اين راه مؤثر واقع نشد زيرا كه گودوويچ در حقيقت نيّتى جز اغفال عبّاس ميرزا نداشت و يك بار هم در سال 1223 غفلة بايروان حمله برد امّا شكست يافت و منهزما بتفليس برگشت .\r\nنايب السّلطنه براى تنبيه گودوويچ شخصا از تبريز بنخجوان رهسپار گرديد و چند بار در حدود اين شهر و ايروان و درياچهء گوگچه سپاهيان روس را مغلوب كرد و از مهمترين وقايع اين ايّام نبردى است كه در 1225 ما بين حسينخان قاجار سردار ايروان و روسها درگرفت و حسينخان فتح نمايانى كرد و جمع كثيرى از سپاهيان روسى را باسيرى گرفته بطهران فرستاد .\r\nدر همين ايّامى كه حال جنگ بين ايران و روس بشرحيكه سابقا گفتيم گاردان\r\n\r\n\r\n","description":"","footnote":"\r\n( 1 ) -  Goudowitch \r\n","page_name":" 781 ","page_number":1174},
  {"content":"\r\n\r\nو همراهان فرانسوى او از ايران خارج شدند و سر جان ملكم در سفر سوّم خود بطهران آمد و از خبرگان نظامى كه در خدمت او بودند كريستى و ليندسى باصلاح توپخانهء عباس ميرزا مشغول شدند و از 1225 تا 1228 نايب السّلطنه بدستيارى ايشان سپاه و توپخانهء خود را منظّم و مهيّا ساخت و روسها در اين فاصله چند بار نمايندگانى براى عقد صلح پيش وليعهد فرستادند ليكن چون روسها اصرار در باب نگاه داشتن ولاياتى كه تا اين تاريخ بدست آورده بودند بخرج ميدادند و براى حمله به خاك عثمانى نيز از طريق ايران راه عبورى ميخواستند مذاكرات بنتيجه‌اى نرسيد .\r\nپس از ورود سر گور اوزلى بطهران با اينكه تمام اميد ايران بمساعدتهاى انگليس بود سفير جديد اين دولت بعلّت سازشى كه مقارن رسيدن او بايران در اروپا بين روس و انگليس حاصل شد بر خلاف سابق سعى كرد كه ميان ايران و روس واسطهء صلح گردد و بصاحب‌منصبان انگليسى هم كه در سپاه عباس ميرزا بودند امر داد كه از جنگ با روسيّه دست بردارند ولى چون عباس ميرزا اصرار زياد كرد بالاخره اوزلى قبول نمود كه كريستى و ليندسى و 13 تن از نظاميان جزء را بميل خود در خدمت وليعهد ايران بگذارد بدون آنكه مسئوليّت عمليّات ايشان را به گردن بگيرد .\r\nسپاه ايران بامر وليعهد در محلّ اصلاندوز در كنار ارس مقيم شده بودند .\r\nروسها در موقعى كه عباس ميرزا خود به شكار رفته بود ناگهان بر اردوگاه او تاختند .\r\nرشتهء انتظام سپاه ايران بر اثر اين حملهء ناگهانى از هم گسيخت و چون خبر بعباس ميرزا رسيد از شدّت وحشت مصمّم عقب‌نشينى شد ليكن كريستى فرمانده قسمتى از پياده نظام كه از كمى عدّهء روسها اطّلاع داشت وليعهد را از اين خيال بازداشت و ليندسى هم بوسيلهء توپخانه مهاجمين روس را در زير آتش گرفت و مانع پيشرفت ايشان شد . در شورائى كه عباس ميرزا براى تعيين تكليف جنگ با سران لشكرى و كشورى خود ترتيب داد بقدرى تشتت آراء بين ايشان بروز كرد كه اختيار هرگونه تصميمى محال شد و خود وليعهد او هم نتوانست از خود تصميمى نشان دهد به همين جهت روز بعد كه بار ديگر روسها بحمله مبادرت ورزيدند هرج‌ومرج در سپاه ايران باوج\r\n\r\n","description":"","footnote":"","page_name":" 782 ","page_number":1175},
  {"content":"\r\n\r\nشدّت رسيد تا آنجا كه جمعى اشتباهى جمعى ديگر را بباد گلوله گرفتند و كريستى كه با رشادت تمام مقاومت ميكرد زخم برداشت و بقتل رسيد و عباس ميرزا و بقيّة السّيف سپاه او بتبريز عقب نشستند . فرمانده روسى در جنگ اصلاندوز پس از اين فتح ببندر لنكران حمله برد و آنجا را نيز مسخّر ساخت و آذربايجان از دو طرف مورد تهديد قرار گرفت .\r\nفتحعليشاه كه درصدد تهيّه براى حركت آذربايجان و طرح جنگ جديدى با روسيّه بود بعلّت طغيان تركمانان در خراسان از اين خيال منصرف گرديد و براى تقاضاى صلح حاجى ميرزا ابو الحسنخان ايلچى را روانهء سن پطرزبورگ نمود و سر گور اوزلى هم براى توسط از طهران عازم تفليس و پاىتخت روسيّه شد .\r\nدولت روسيّه كه در اين تاريخ سخت گرفتار كشمكش با ناپلئون بناپارت بود از رسيدن سفير ايران و تقاضاى صلح بسيار خشنود گرديد و براى عقد اين مصالحه سرتيپ يرملوف « 1 » را مأمور طهران نمود .\r\n\r\nعهدنامهء گلستان در 29 شوال 1228\r\nمعاهده‌اى كه دورهء اوّل جنگهاى ايران و روس را خاتمه بخشيد در قريهء گلستان از محال قراباغ بوساطت سر گور اوزلى و از طرف ايران بنمايندگانى حاجى ميرزا ابو الحسنخان امضا يافت و آن‌كه شامل يازده فصل بود از شومترين معاهداتى است كه در تاريخ ايران جديد بامضا رسيده بلكه چون آن اوّلين عهدنامهء زشتى بوده است كه اولياى امور ايران از شدّت بيخبرى با يك دولت اروپائى بسته‌اند و ندانسته در موقعى كه روسيّه در اروپا گرفتار بزرگترين بلايا بوده بقبول هر خواهش آن دولت تن درداده موجبات بدبختيهاى بزرگى را براى آيندهء ايران فراهم ساخته‌اند .\r\nبموجب عهدنامهء گلستان ايران قبول كرد كه جميع ولاياتى را كه تا آن تاريخ روسها ضبط كرده بودند ملك ايشان بشناسد . به اين ترتيب گرجستان و ولايات ساحلى بحر سياه و باكو و دربند و شروان و قراباغ و شكّى و گنجه و موقان و\r\n\r\n\r\n","description":"","footnote":"\r\n( 1 ) -  Iermoloff \r\n","page_name":" 783 ","page_number":1176},
  {"content":"\r\n\r\nقسمت علياى طالش بروسيّه واگذار شد . بعلاوه حق كشتىرانى در بحر خزر از از ايران سلب گرديد . در عوض روسيّه تعهد كرد كه نيابت سلطنت عبّاس ميرزا را در ايران برسميّت بشناسد و رساندن او را بسلطنت متعهد شود .\r\nشكست اصلاندوز و عقد عهدنامهء گلستان و شورشهائى كه مقارن اين احوال در ايران روى كرد ضعف دولت را بمنتهى درجه رساند و متعاقب همين اوضاع بود كه سر گور اوزلى طرح معاهدهء شوم ديگرى را كه سابقا به آن اشاره كرديم بين ايران و انگليس ريخت و سال بعد يعنى در 1229 الس سفير تازهء انگليس آن را هم بامضاى فتحعليشاه رساند و ايران را از لحاظ سياسى آلت‌دست دربار لندن قرار داد .\r\n\r\nانقلابات خراسان و افغانستان\r\nدر خلال جنگهاى بين روس و ايران بعلّت گرفتارى اولياى دولت تمام قسمت شرقى ايران از بلوجستان تا صحراى تركمن دچار اغتشاش شد به اين معنى كه رؤساى محلّى و سران ايلات تركمن كه از حكّام حدود خود راضى نبودند سر بطغيان برداشتند و اهمّ اين انقلابات بشرح ذيل بود :\r\nمحمّد خان افغان غلجائى كه بر اثر رقابت بين خاندان او و افاغنهء ابدالى بايران پناهنده شده و در كرمان مقيم بود در موقعى كه در اين شهر قحط بروز كرد و بفرمان فتحعليشاه از نقاط ديگر به آنجا غلّه ميبردند بدستبرد به آنها پرداخت و در 1220 بر قلعهء بم دست يافت . فتحعليشاه يكى از سرداران قاجار را بدفع او فرستاد و محمّد خان مغلوب و منهزم و در بلوچستان مقتول شد .\r\nدر سال 1222 فيروز ميرزا كه تحت حمايت ايران بر ولايت هرات و غوريان حكومت داشت بر محمّد ولى ميرزا پسر شاه و حكمران خراسان عاصى شد .\r\nمحمّد ولى ميرزا بر هرات دست يافت و فيروز ميرزا شكست يافته از آنجا گريخت .\r\nدر سال 1229 فيروز ميرزا بار ديگر به قصد غوريان كه حكومت آن را والى خراسان بمحمّد خان پسر اسحق خان قرائى از خوانين تربت حيدريّه واگذاشته بود حركت نمود .\r\n\r\n","description":"","footnote":"","page_name":" 784 ","page_number":1177},
  {"content":"\r\n\r\nبرادرزادهء او كامران ميرزا كه در قندهار امارت ميكرد از اين فرصت استفاده كرده به قصد استيصال فيروز ميرزا و حملهء بخراسان بجانب هرات حركت نموده و آنجا را در محاصره گرفت .\r\nفيروز ميرزا كه خود را از همه جانب در خطر ميديد بسردار اردوى فتحعليشاه در خراسان يعنى اسماعيل خان دامغانى پناه برد و حاضر شد كه با اداى 000 ، 50 تومان نقد و خراج ساليانه تحت حمايت ايران بماند و خطبه و سكّه را بنام فتحعليشاه جارى سازد .\r\nاسماعيل خان اين شرايط را پذيرفت و بدفع كامران ميرزا رفت . كامران ميرزا بقندهار گريخت و فيروز ميرزا بار ديگر تحت تبعيّت ايران بامارت برقرار گرديد .\r\nدر سال 1228 يكى از درويشان حدود تركستان شرقى بنام خواجه محمّد كاشغرى كه خود را از شاهزادگان چين ميدانست و مردى رياكار و جاه‌طلب بود و در ممالك چين و هند و مصر بجمع مريد پرداخته و در هر نقطه مدّتى مردم را فريفته و بالاخره مجبور بفرار شده بود در آخر كار بحدود سليمانيّه و شهرزور افتاد و والى سليمانيّه را در رديف مريدان خويش آورد و بشرحيكه بعد خواهيم ديد او را بجنگ با ايران واداشت سپس از آن حدود گريخته باستراباد آمد و جماعتى از تركمانان ساده‌لوح را بدور خود جمع آورد و در مازندران و استراباد فتنه و فساد بزرگى برپا نمود . فتحعليشاه محمّد ولى ميرزا و حاكم مازندران را بدفع تركمانان فرستاد و ايشان آن جماعت را سركوبى نمودند و خواجه محمّد فرار كرد و كمى بعد بقتل رسيد و اين فتنه خوابيد .\r\nدر سال 1230 اسحق خان قرائى كه در حدود تربت حيدريّه نفوذ بسيار داشت و از رفتار محمّد ولى ميرزا در خراسان راضى نبود از دربار فتحعليشاه تقاضاى عزل او را كرد و خود و پسرانش نسبت بوالى راه بىاعتنائى رفتند . محمّد ولى ميرزا اسحق خان و يكى از پسرانش را در مشهد بانتقام اين حركت كشت و اين عمل مقدّمهء شورش پسران ديگر اسحق خان در تربت گرديد و چون محمّد ولى ميرزا از غلبهء\r\n\r\n","description":"","footnote":"","page_name":" 785 ","page_number":1178},
  {"content":"\r\n\r\nبر ايشان عاجز آمد خوانين ديگر خراسان هم كه از محمّد ولى ميرزا چندان دلخوش نبودند بر او عصيان كردند و از شاه عزل او را خواستند . فتحعليشاه محمّد ولى ميرزا را بطهران خواست و اسمعيل خان دامغانى را تا تعيين حاكم جديد بنظم امور خراسان مأمور نمود .\r\nسال بعد فتحعليشاه پسر خود حسينعلى ميرزا شجاع السّلطنه را بحكومت خراسان فرستاد و شجاع السّلطنه بدستيارى اسمعيل خان دامغانى فتنه‌هاى خراسان را خواباند و فيروز ميرزا حكمران هرات بقبول اطاعت او مقدارى هدايا بمشهد فرستاد ليكن در سال 1232 بار ديگر علم مخالفت برافراشت . اين‌بار شجاع السّلطنه شخصا بهرات تاخت و آنجا را مسخّر نمود و فيروز ميرزا با دادن 000 ، 50 تومان جريمه بخشوده شد و مقرّر گرديد كه مثل گذشته بنام شاه ايران سكّه بزند و خطبه بخواند .\r\nبعد از برگشتن سپاه ايران از هرات محمود شاه برادر فيروز ميرزا كه تازه از زندان رها يافته و بار ديگر امارت قندهار و كابل را بدست آورده بود بتحريك وزير خود فتح خان باركزائى و بدعوت امراى سركش خراسان مخصوصا محمّد خان قرائى پسر اسحق خان درصدد لشكركشى به اين سرزمين برآمد و فتح خان در 1233 با لشكرى فراوان بحدود كافر قلعه رسيد و در اين حمله رحيم خان ازبك والى خوارزم و امير بخارا نيز با او همدست بودند و خيال ايشان اين بود كه از هر طرف خراسان را مورد تاخت‌وتاز قرار دهند .\r\nشجاع السّلطنه بعجله خود را بهرات رساند و فتحعليشاه نيز شخصا بخراسان آمد و ذو الفقار خان دامغانى در نزديكى كافر قلعه فتح خان را شكستى سخت داد و قريب 000 ، 12 نفر از افغانان بچنگ سپاه ايران اسير شدند . پس از اين فتح والى خوارزم از در عذرخواهى درآمده بخيوه برگشت و خوانين خراسان هم به غير از محمّد خان قرائى همه بر سر جاى خود نشستند . محمّد خان را هم شجاع السّلطنه پس از خراب كردن قلعهء تربت بدست آورد و كشت .\r\nفتح خان پس از فرار بهرات معتمد الدّوله نشاط را كه در جنگ اسير افاغنه شده بود با عدّه‌اى از ريش‌سفيدان هرات پيش فتحعليشاه فرستاد و تقاضاى بخشايش كرد\r\n\r\n","description":"","footnote":"","page_name":" 786 ","page_number":1179},
  {"content":"\r\n\r\nو محمود شاه هم سفيرى را مأمور خدمت شاه ايران كرد و حركت وزير مستبدّ خود را بر خلاف ميل خويش جلوه داد . شاه ايران اين عذر را پذيرفت به شرط آنكه محمود شاه فتح خان را سياست كند .\r\nفتح خان بالاخره در سال 1234 بدست كامران ميرزا پسر محمود شاه كور شد و اين عمل باعث شورش برادران عديدهء او كه همه بدست فتح خان بحكومت ولايتى نشسته و اقتدارى بهم رسانيده بودند گرديد و اين برادران ياغى علىرغم محمود و كامران هر كدام يكى از شاهزادگان درّانى را بسلطنت علم نمودند و فتنهء عظيمى در افغانستان برخاست .\r\nدر ميان نوزده برادر فتح خان آنكه از همه بيشتر اهميّت و اعتبار پيدا كرد دوستمحمد خان بود كه از پيشاور بكابل تاخت و كامران ميرزا را بين اين شهر و غزنين شكست داد و او از 1234 تا 1242 بدستيارى برادران خود با بازماندگان خاندان درّانى پيوسته در زدوخورد بود تا آنكه در 1242 اين سلسله را از كابل و قندهار برانداخت و خود در تمام افغانستان به غير از هرات كه ضميمهء خراسان بود مستقل شد و سلسلهء حاليّهء امراى افغانستان يعنى سلسلهء باركزائى را تشكيل داد .\r\nامّا محمود شاه و پسرش كامران ميرزا پس از آنكه از كابل و قندهار رانده شدند به آن قناعت ورزيدند كه تحت اطاعت ايران باميرى هرات باقى بمانند ولى چون از فكر استقلال بدر نرفته بودند هر وقت مجال مىيافتند سركشى ميكردند و سركوبى و مطيع ميشدند .\r\nدر سال 1241 بين اين پدر و پسر بهم خورد و كامران محمود را از آنجا راند و شجاع السّلطنه خود بهرات رفت و كامران را بر كرسى امارت مستقر نمود و اين حال تا ايّام لشكركشى وليعهد بهرات باقى بود .\r\n\r\nجنگ ايران و عثمانى ( 1236 - 1238 )\r\nدر ابتداى جنگ ايران و روس يعنى در سال 1221 پاشاى حدود شهرزور عبد الرّحمن پاشا بايران پناه آورد و فتحعليشاه او را تحت حمايت ايران بحكومت شهرزور و رياست ايل بابان برگرداند و اين مسئله باعث كدورت خاطر اولياى دولت عثمانى گرديد .\r\n\r\n","description":"","footnote":"","page_name":" 787 ","page_number":1180},
  {"content":"\r\n\r\nبراى حفظ و حمايت حدود غربى ايران فتحعليشاه پسر باكفايت خود محمد على ميرزا دولتشاه را در همين ايّام بحكومت كرمانشاه و سرحددارى عراقين نامزد نمود و عبد الرّحمن پاشا تحت تبعيت دولتشاه قرار گرفت .\r\nعلى پاشا والى بغداد براى راندن عبد الرّحمن پاشا سپاه و لشكرى از بغداد بشهرزور روانه نمود ، اين سپاه را دولتشاه مغلوب نمود و آن سردار را دستگير و بطهران روانه كرد .\r\nدولت عثمانى بعنوان عذرخواهى سفيرى بطهران فرستاد و رهائى سردار اسير خود را خواست . شاه ايران هم باحترام او را به خاك عثمانى برگرداند و سفيرى نيز باستانبول فرستاد .\r\nبعلّت سكونت تركان سنّى در سراسر مرز ايران و عثمانى و رفت‌وآمد ايشان از يك مرز بمرز ديگر و گفتگو در باب اينكه كدام ايل رعيّت ايران و كدام ايل تابع عثمانى است همه وقت بين دولتين اختلاف بروز ميكرد و غير از اين موضوع امر تعدّيات ساليانهء پاشايان ترك بحجّاج و زوّار ايرانى نيز غالبا باعث زحمت بود .\r\nتا سال 1236 بعلّت گرفتاريهاى ايران در جنگهاى با روس و انقلابات خراسان و افغانستان فتحعليشاه مجال نيافت كه بامور حدود غربى توجّه كند حتّى در سال 1232 كه سرتيپ يرملوف فرمانفرماى قفقازيّه بطهران آمد تا ايران را به يارى روسيّه بحملهء به خاك عثمانى وادارد و از ايران بسپاه روس براى تاختن بعثمانى راه عبور دهد او نظر برعايت جانب اسلاميّت بقبول اين پيشنهاد راضى نشد بخصوص كه يرملوف بر خلاف آرزوى دربار طهران بهيچوجه حاضر نگرديد كه در باب بازدادن ولايات از دست رفتهء ايران داخل گفتگو شود چه انتظار فتحعليشاه و وليعهد اين بود كه از راه مذاكرات دوستانه قسمتى از آن ولايات را از روسيّه پس بگيرند و به همين قصد هم در سال 1232 حاجى ميرزا ابو الحسنخان ايلچى را بسن‌پطرزبورگ فرستادند . روسها با اينكه در اين تاريخ هم گرفتار جنگ با عثمانى بودند و هم در حدود خيوه سخت در زحمت بودند بسرگرم كردن و اغفال ايلچى ايران قناعت ورزيدند و يرملوف را هم براى تبادل تعارف و استمداد از ايران در جنگ\r\n\r\n","description":"","footnote":"","page_name":" 788 ","page_number":1181},
  {"content":"\r\n\r\nبا عثمانى و خان خيوه بطهران مأمور كردند و باوجوداين احتياجى كه بايران داشتند بهيچوجه بپس دادن قسمتى از ولايات سابق ايران تن درندادند .\r\nدر سال 1236 جمعى از نوكران شخصى پادشاه ايران و قسمتى از حرم او كه از راه ارزنة الرّوم عازم حجّ بودند مورد بىاعتنائى و تعرّض حافظ على پاشا سرعسكر اين ناحيه واقع شدند و اموال ايشان بغارت او رفت . بعلاوه اين سرعسكر جمعى از ايلات حدود ايروان را ببهانهء آنكه رعيّت عثمانيند بقلمرو خود كوچاند دولت ايران بر اين حركات اعتراض كرد و حافظ على پاشا معزول شد ولى جانشين او نيز به همين قبيل معاملات دست زد و فتحعليشاه ناگزير شد عبّاس ميرزا را بحملهء به خاك عثمانى مأمور سازد .\r\nعبّاس ميرزا در ذى الحجهء 1236 از راه خوى و چالدران وارد كردستان عثمانى شد و در حملهء اوّل شهرهاى موش و اخلاط و وان و بتليس را مسخّر نمود و ارزنة الرّوم را در محاصره گرفت\r\nسرداران جنگ‌آزمودهء وليعهد مثل حسين خان قاجار و برادر او حسنخان و عسكر خان افشار و امير خان سردار بسرعت تمام ارمنستان و كردستان عثمانى را تا حدود ديار بكر متصرّف شدند ولى چون زمستان در پيش بود همه بهمراهى وليعهد بتبريز برگشتند .\r\nدر سال 1237 رئيس ايل بابان از قبول حمايت ايران سرپيچيد و على پاشا والى بغداد به يارى او قوائى بسليمانيّه و شهر زور فرستاد .\r\nمحمّد على ميرزاى دولتشاه به قصد جلوگيرى از سپاهيان على پاشا از كرمانشاه عازم عراق عرب شد و در يك حمله خود را به نزديكى بغداد رساند امّا به خواهش علماى عتبات بايران برگشت ولى چون راه كردستان را پيش گرفت در راه بسپاه او صدمهء بسيار رسيد . در سرحدّ آذربايجان پاشايان آن حدود به خيال آنكه از بودن عباس ميرزا در تبريز استفاده كنند بتصرّف مجدّد ولاياتى كه سرداران ايران فتح كرده بودند افتادند و از ايشان حافظ على پاشاى سابق الذّكر توپراق قلعه را كه در سر راه بايزيد\r\n\r\n","description":"","footnote":"","page_name":" 789 ","page_number":1182},
  {"content":"\r\n\r\nبايروان بود محصور نمود . عباس ميرزا حسينخان و برادرش حسنخان را بكمك محصورين قلعه فرستاد و اين دو برادر با وجود كمى سپاه توپراق قلعه را از محاصره نجات دادند و حافظ على پاشا پس از دادن تلفات بسيار شكسته گريخت\r\nپس از شكستهائى كه سرعسكران عثمانى در كردستان و ارمنستان و عراق عرب از ايران خورده بودند دولت مزبور از ايران تقاضاى صلح نمود و معاهده‌اى در ارزنة الرّوم بتاريخ ذى القعدهء 1238 بين نمايندگان طرفين بامضا رسيد شامل هفت مادّه و بموجب آن دولت ايران ولاياتى را كه از عثمانى گرفته بود رد كرد و حدود مملكتين همان حدود سابق شد و اولياى دولت عثمانى نيز تعهّد كردند كه بزوّار و حجّاج ايرانى آزار نرسانند و از ايشان و از تجّار ايران غير از حقوق گمركى ديگر چيزى مطالبه ننمايند و طرفين در پايتخت يكديگر سفير و نماينده‌اى داشته باشند .\r\n\r\nدوره دوّم جنگهاى ايران و روس ( 1241 - 1243 )\r\nمعاهدهء گلستان در باب تشخيص خطّ سرحدّى بين ايران و روسيّه مبهم بود به اين معنى كه امضاكنندگان فقط قيد كرده بودند كه هرچه را كه روسها تا تاريخ امضاى معاهده بتصرّف گرفته‌اند مالك باشند و اين جمله تكليف بسيارى از اراضى سرحدّى را كه مرتع احشام ايلات اطراف بود واضحا معيّن نكرده بود و بعضى از خوانين محلّ هم براى نفع شخصى در دامن زدن آتش اختلافات بين ايران و روسيّه ميكوشيدند و از اين جمله حسينخان قاجار بيگلربيكى ايروان كه نميخواست بقاياى مالياتى خود را بمأمورين ايران بپردازد و براى آنكه عبّاس ميرزا بدفع او قيام ننمايد مايل بروشن شدن نايرهء جنگ بين ايران و روسيّه و گرفتار شدن وليعهد بود .\r\nدر نزديكى ايروان و حدود درياچهء گوگچه قسمتى از اراضى سرحدّى بود\r\n\r\n","description":"","footnote":"","page_name":" 790 ","page_number":1183},
  {"content":"\r\n\r\nكه مرتع ايلات رعيّت ايران بشمار ميرفت ولى روسها ادّعاى ملكيّت آنها را داشتند حسين خان سردار به اين بهانه كه اگر روسها آنجا را تصرّف كنند ديگر حفظ قلعهء ايروان براى او ميسّر نخواهد بود بعبّاس ميرزا توصيه ميكرد كه از دست‌اندازى روسها بوسيلهء قواى قهريه جلوگيرى كند و نگذارد كه از اين راه خللى در اركان دفاع ايروان بروز نمايد .\r\nهمين‌گونه اختلافات در سرحدّات آذربايجان نيز بين مأمورين ايرانى و روسى پيوسته بروز ميكرد و از مهمترين آنها اختلافى بود بين ابراهيم خليل خان جوانشير محرّك قتل سيسيانف كه حكومت اردبيل را در اين تاريخ داشت با مأمورين سرحدّى روس در طالش .\r\nخوانين طالش كه از استيلاى روسها راضى نبودند ابراهيم خليل خان را بمخالفت علنى با ايشان واداشتند و ابراهيم خليل خان هم تجاوزات روسها را دليل بر نقص معاهدهء گلستان از جانب آن جماعت شمرده موضوع را به اطلاع فتحعليشاه رساند و شاه را بتجديد جنگ با روس تشويق نمود و اين امور مقارن شد با رسيدن عريضه‌ها و تظلّمات پىدرپى كه از مسلمين قفقازيّه از ظلم روسها بدربار ايران ميرسيد و كم‌كم اذهان عامّه و علماى دين را براى تجديد جنگ حاضر ميكرد تا آنجا كه شاه به قصد پس گرفتن ولايات از دست رفته و علماى طهران بعزم جهاد براى جنگ حاضر شده بودند ولى عباس ميرزا با تجاربى كه از جنگهاى دورهء اوّل داشت زياد به اين اقدام مايل نبود .\r\nاتفاقا روسها هم بعلّت فوت آلكساندر اوّل و جوش‌وخروشى كه در ايرانيها مشاهده ميكردند از دادن بهانه‌اى بدست ايران براى تجديد جنگ احتراز ميكردند به همين نيّت براى حلّ اختلافات سفيرى بطهران فرستادند و عباس ميرزا هم مأمورى را براى همين كار بتفليس پيش يرملوف روانه داشت و خود او نيز بسرحدّ طالش رفت و در آنجا با يرملوف ملاقات كرد و تا حدّى اختلافات اين حدود بمسالمت انجام پذيرفت .\r\n\r\n","description":"","footnote":"","page_name":" 791 ","page_number":1184},
  {"content":"\r\n\r\nامّا اين اقدام عباس ميرزا را نه خوانين طالش پسنديدند و نه علماى طرفدار جهاد و عباس ميرزا بساختن با روسيّه و خوددارى از اجراى امر جهاد متّهم شد و از عراق عرب و اصفهان و طهران جمعى بجهاد به طرف آذربايجان حركت كردند و قيام ايشان مصادف شد با ورود سفير روسيّه بسلطانيّه كه براى ختم اختلافات حدود طالش و موقان بنفع ايران مخصوصا مأموريّت يافته بود .\r\nفتحعليشاه بر اثر تحريكات مغرضين بسفير روس كه از شاهزادگان محترم خاندان سلطنتى بود اجازهء بار نداد و او بدون آنكه مجال گفتگو يابد بروسيّه برگشت و اين عمل بمنزلهء اعلان جنگ و شروع دورهء دوّم محاربات بين ايران و روسيّه بود .\r\n\r\nفتوحات سپاه ايران\r\nفتحعليشاه عباس ميرزا را با وجود آنكه زياد مايل بجنگ نبود بفرماندهى كلّ سپاه مأمور نبرد با روس كرد و بخوانين محلّى و رؤساى مسلمين مغلوب روسيّه نيز دستور داد كه از هر طرف به او كمك نمايند .\r\nدر مرحلهء اوّل چون روسها در حقيقت غافلگير شدند و مهيّاى جنگ نبودند سپاهيان ايران به يارى مسلمين ولايات از دست رفته بفتوحات سريعى توفيق يافتند به اين معنى كه از سه طرف متصرّفات روسيّه را در ماوراء قفقاز مورد حمله قرار دادند يكى از جانب ايروان و درياچهء گوگچه ، يكى از جانب قراباغ و قسمت مركزى ديگر از سمت طالش . در جبههء طالش حسنخان طالشى به يارى سپاهيانى كه عباس ميرزا به او داد روسها را از طالش و موقان خارج كرد و در نهم محرّم 1242 بندر لنكران و پس از آن ساليان را گرفت . مردم باكو هم بر اثر اين فتوحات بر روسها شوريدند و ايشان را از آنجا راندند و مردم شكّى و شروان نيز بر همين طريق رفتند . در داغستان هم مسلمين بقتل‌عام روسها دست زدند و در اين طرف لشكريان ايران به سهولت عموم اراضى از دست رفته را بدست آوردند .\r\nدر جبههء ايروان حسينخان سردار و برادرش حسنخان يكى از سرداران مشهور روس را شكستى سخت دادند و حسنخان بكمك آلكساندر ميرزا پسر آخرين\r\n\r\n","description":"","footnote":"","page_name":" 792 ","page_number":1185},
  {"content":"\r\n\r\nپادشاه گرجستان تمام اراضى بين ايروان و تفليس را بباد غارت داد . گنجه را هم محمّد ميرزا پسر وليعهد با امير خان سردار بتصرّف آوردند و روسها از آنجا به طرف شمال گريختند .\r\nدر جبههء قراباغ فرماندهى سپاه با شخص عباس ميرزا بود و چون فتحعليشاه اصرار داشت كه سپاه ايران از اين سمت پيشرفت كرده پس از تسخير قلعهء محكم شوشى خود را بتفليس برسانند اللّهيار خان آصف الدّوله صدراعظم جديد خود را كه پسر ميرزا محمّد خان قاجار دوّلو بود با 000 ، 15 سوار عراقى بقراباغ به يارى عباس ميرزا فرستاد . عباس ميرزا در نزديكى شوشى مدداف حكمران قراباغ را شكستى فاحش داد و بمحاصرهء قلعهء شوشى مشغول گرديد .\r\nمحاصرهء شوشى به طول انجاميد و روسها فرصت يافتند كه در تفليس سپاه فراوانى جمع آورند و از خوشبختى ايشان در همين ايّام محاربات روس و عثمانى نيز به آخر رسيد و يكى از سرداران معروف روس پاسكيويچ « 1 » كه در طىّ اين محاربات تجارب بسيار اندوخته و فتوحات نمايان كرده بود بسردارى كلّ سپاه روسيّه در قفقازيّه نامزد گرديد .\r\n\r\nجنگ شمكور در صفر 1242\r\nسرتيپ مدداف پس از شكست در شوشى بقيّة السّيف قواى خود را بشمال گنجه كشاند و پس از گرفتن كمكهائى از تفليس به آن شهر حمله برد و چون توپخانه‌اى قوى داشت در محلّ شمكور در نزديكى گنجه با امير خان سردار و محمّد ميرزا بجنگ پرداخت . امير خان سردار آنقدر مقاومت كرد تا بقتل رسيد ليكن محمّد ميرزا گريخت و اسير شد ولى او را هم يكى از رؤساى شاهسون نجات داد و بكنار ارس رساند حاكم قلعهء گنجه از ترس آن شهر مستحكم را رها كرد و مسلمين باغيرت اين شهر كه بخاطر ايران با روسها تا آن حدّ جنگيده بودند از ترس اكثر شهر را رها كرده بساحل ديگر ارس آمدند و مدداف آنجا را گرفت .\r\n\r\n\r\n","description":"","footnote":"\r\n( 1 ) -  Paskiewitch \r\n","page_name":" 793 ","page_number":1186},
  {"content":"\r\n\r\n\r\nجنگ گنجه در 23 ربيع الاول 1242\r\nپس از رسيدن خبر قتل امير خان سردار و شكست محمد ميرزا نايب السلطنه عده‌اى از همراهان خود را بمحاصرهء شوشى گذاشته خود با 30000 سپاهى عازم گنجه شد ولى قبل از رسيدن او به آنجا پاسكيويچ خود را بگنجه رسانده و جميع مواقع مهم را سنگربندى كرده بود .\r\nدر رسيدن سپاهيان ايران بحدود گنجه پاسكيويچ بهيچوجه حاضر نشد كه مبادرت بحمله نمايد ناچار عباس ميرزا پس از گلوله ريز كردن مواقع سپاه روس امر بحمله داد و نزديك بود كه فتح نصيب لشكريان ايران شود ولى از بدبختى قسمت اعظم قشون عباس ميرزا دست از پا خطا نكردند مخصوصا آصف الدّولهء قاجار در رساندن كمك بوليعهد مماطله كرد و بىنظمى در سپاه ايران روى آورد بطوريكه محمد ميرزا و شاهزادگان ديگر كه بنابدستور وليعهد بنا بود شخصا خود را از معركه بر كنار دارند درست بمفهوم پيغام نايب السّلطنه پى نبرده همگى سپاهيان همراه خود را برداشته به طرف ارس گريختند و عبّاس ميرزا هرقدر خواست كه جلوى اين حركت بيقاعدهء ايشان را بگيرد توفيق نيافت ناچار خود او نيز به محل اصلاندوز عقب نشست و پاسكيويچ به اين سهولت بفتح مهمى نايل آمد و در نتيجهء آن پيشرفتهاى مهمى كه در سه هفته اول جنگ نصيب سپاهيان ايران شده بود به كلى در خطر افتاد .\r\nجنگ گنجه كه در نزديكى مقبرهء شاعر مشهور نظامى گنجوى در 23 ربيع الاول 1242 اتفاق افتاده بسپاه ايران تلفات زيادى وارد نياورد چه مجموع اين تلفات از 1500 تجاوز نكرد ليكن در مقابل در روحيّهء ايشان اثرى بسيار بد بخشيد بطوريكه ديگر جمع‌آورى و توليد روح جسارت در آنان ميسر نگرديد و اموريرا كه بيش از همه باعث خرابى كار سپاه ايران در اين تاريخ بود ميتوان بشرح ذيل خلاصه كرد :\r\n1 - بيكفايتى عباس ميرزا در ادارهء لشكر و توحيد فرماندهى و حفظ انتظام اگرچه خود او شخصا مردى رشيد و جدى بود ،\r\n\r\n","description":"","footnote":"","page_name":" 794 ","page_number":1187},
  {"content":"\r\n\r\n2 - رقابت شاهزادگان قاجار با يكديگر و عدم اطاعت غالب ايشان از وليعهد و مستقل بودن هريك در فرماندهى ،\r\n3 - فراهم نبودن اسباب مادى كار و كمى قورخانه چنان كه در تمام تبريز سرب به قدر كفايت براى ساختن گلوله موجود نبود و ذخيره آن جز 2000 عدد گلوله مهمات ديگرى نداشت ،\r\n4 - نبودن پول كافى براى پرداخت جيره و مواجب سپاهيانيكه در آذربايجان جمع آمده بودند ، فتحعليشاه كه پول‌پرستى او مشهور است بهيچوجه حاضر نبود كه از طهران پولى بآذربايجان بفرستد و ميگفت كه وليعهد بايد مخارج تمام آنها را از ماليهء آذربايجان بپردازد .\r\nدر ضمن اين اشكالات روسها تمام نواحى سابق را در سواحل بحر خزر تصرف كردند و تا طالش و موقان هم پيش‌آمدند . عباس ميرزا از پاسكيويچ تقاضاى صلح كرد ولى چون دانست كه سردار روس واگذاشتن ايروان و نخجوان را شرط اين امر قرار داده ناچار براى دنبال كردن جنگ بتهيهء قواى تازه‌اى پرداخت و تا حدى كه ممكن ميشد برفع نواقص كار خود قيام نمود .\r\nنقشهء اين دفعهء پاسكيويچ اين بود كه از راه اردبيل و مركز ارس بقلب آذربايجان حمله ببرد و با تصرف تبريز دولت ايران را بقبول شرايط خود وادارد به اين جهت بيشتر قواى خود را از راه شوشى متوجه پل خداآفرين كرد و در همين نقطه بود كه در اين نوبت جنگ اولين مصادمهء بين سپاهيان عباس ميرزا و پاسكيويچ اتفاق افتاد .\r\nقشون ايران با وجود عبور روسها از ارس بسردارى مدداف ايشان را در نتيجهء شكست سختى بقراباغ عقب راندند و در طرف ايروان هم شكستى ديگر بسپاه ديگر روس دادند . پاسكيويچ در نتيجهء اين دو شكست مجبور شد كه خود شخصا از تفليس به طرف ايروان حركت نمايد ولى هرچه كوشيد در مقابل رشادتهاى حسن خان سردار و برادر پير او حسين خان بتسخير آنجا قادر نيامد و بتفليس برگشت .\r\nسال بعد يعنى در 26 ذى الحجه 1243 پاسكيويچ با قواى عظيمى متوجه\r\n\r\n","description":"","footnote":"","page_name":" 795 ","page_number":1188},
  {"content":"\r\n\r\nنخجوان و تسخير قلعهء عباس آباد در ساحل شمالى ارس شد . وليعهد حسنخان سردار و آصف الدوله را به آن سمت فرستاد . حسنخان در نتيجه حمله بروسها بايشان تلفات بسيار وارد ساخت ولى آصف الدوله چنان كه بايد پايدارى نكرد و عباس آباد مسخر پاسكيويچ شد و روسها از اين سمت عازم خوى شدند .\r\nپس از فتحى كه در عباس آباد نصيب پاسكيويچ شد ادعاى او در باب صلح با ايران بالا گرفت چنان كه در جواب تكليف جديد صلح عباس ميرزا گفت كه اگر ايران حاضر شود كه تمام ولايات جنوب ارس را با 700000 تومان بعنوان غرامت تسليم روسيه نمايد قبول اين تكليف ممكن است . چون عباس ميرزا زيربار نرفت بار ديگر جنگ شروع شد .\r\nاين بار عباس ميرزا و حسن خان سردار در قسمت بين قراباغ و طالش به سپاه روس حمله بردند و پس از شكست ايشان در اين نقطه به سمت ايروان و اچميازين توجه كردند .\r\n\r\nشكست ايران\r\nدر غرهء شوّال 1244 پاسكيويچ بمحاصرهء قلعهء سردار آباد از قلاع ايروان و از بناهاى حسين خان سردار پرداخت و پس از مدتى گلوله ريختن بر آنجا ، آنجا را بيك حمله گرفت و پس از آن بعد از جنگ سختى اچميازين و ايروان را نيز متصرف شد . تسخير اين سه نقطهء مستحكم خط مقاومت سپاه ايران را در طرف مغرب به كلى درهم شكست و پس از فتح عباس آباد ديگر مانعى جهت استيلاى بر آذربايجان از جانب شمال غربى وجود نداشت به همين جهت سپاه روس به طرف خوى و مرند و تبريز سرازير شدند و عباس ميرزا براى نجات تبريز به طرف اين شهر عقب كشيد .\r\nحفظ تبريز در اين تاريخ از طرف شاه بآصف الدوله واگذار شده بود ، اين مرد جبان ضعيف النفس كه باعث يك مقدار از خرابيهاى كار لشكركشى عباس ميرزا بود بجاى آنكه مقاومتى بخرج دهد از ترس در خانهء يكى از رعايا پنهان شد و فرمانده قسمتى از سپاه روس بدعوت جمعى از مردم تبريز بآنشهر وارد گرديد و جميع ذخاير\r\n\r\n","description":"","footnote":"","page_name":" 796 ","page_number":1189},
  {"content":"\r\n\r\nو مهمات دولتى را به تصرف خود درآورد .\r\nعباس ميرزا در دفعهء آخر سعى كرد كه در خط تركمانچاى و دهخوارقان و ديلمقان جلوى پيشرفت پاسكيويچ را بگيرد ولى در اين سه نقطه هم مغلوب گرديد .\r\nناچار از خواص خود كسى را پيش پاسكيويچ فرستاد و از او تقاضاى ملاقات نمود .\r\n\r\nمعاهدات تركمانچاى 5 شعبان 1243\r\nپس از آنكه فرستادهء عباس ميرزا تقاضاى متاركه جنگ را از جانب وليعهد به اطلاع پاسكيويچ رساند پاسكيويچ اين عمل را موكول بشرايط ذيل كرد :\r\n1 - دولت ايران ايروان و نخجوان و اردوباد را كه در تصرف روسيه است به اين دولت واگذارد و ارس سرحد بين مملكتين باشد ،\r\n2 - طالش و موقانرا كه بموجب معاهدهء گلستان بروسيّه واگذار شده سپاه ايران خالى كنند ،\r\n3 - بيست كرور تومان پول طلا از طرف ايران بعنوان خسارت جنگ بروسيه پرداخته شود ،\r\n4 - بعد از انجام صلح نايب السلطنه يا پسرش محمد ميرزا بعنوان عذرخواهى از نقض معاهده گلستان رسما از طرف دولت ايران بپايتخت روسيه فرستاده شوند .\r\nعباس ميرزا اين شرايط را پذيرفت و جنگ متاركه گرديد و در دهخوارقان بملاقات پاسكيويچ رفت و چون پاسكيويچ كه سپاهيانش تا قافلانكوه پيش‌آمده بودند هر روز تهديد ميكرد كه اگر شرايط او را نپذيرند عازم طهران خواهد شد عباس ميرزا بفتحعليشاه اصرار در عقد صلح مىنمود و تقاضاى فرستادن نمايندهء رسمى ميكرد . عاقبت فتحعليشاه پس از ترديد بسيار حاجى ميرزا ابو الحسن خان وزير دول خارجه را با اعتبارنامه بآذربايجان فرستاد و بعباس ميرزا پيغام داد كه در باب كم كردن مبلغ غرامت هر قدر ميتواند اصرار بورزد تا شايد آن را بپنج كرور برساند .\r\n\r\n","description":"","footnote":"","page_name":" 797 ","page_number":1190},
  {"content":"\r\n\r\nپس از مذاكرات طولانى بين پاسكيويچ و عباس ميرزا عاقبت سردار روس پنج كرور از مبلغ پيشنهادى خود را تخفيف داد و قرار شد كه ميزان خسارت را در 15 كرور بنويسند و نزديك بود كه كار صلح بانجام برسد كه بروز وقايعى در طهران باز موجباتى جهت تعقيب آن فراهم آورد توضيح آنكه فتحعليشاه در تمام مدت جنگهاى روس و ايران پسر رشيد و كافى خود حسينعلى ميرزاى شجاع السلطنه والى خراسان را به علت رقابتى كه بين او و عباس ميرزا بود در كارها دخالت نداد و از وجود او در آذربايجان به هيچ شكل استفاده نكرد .\r\nدر موقعى كه خبر شكست‌هاى عبّاس ميرزا بخراسان رسيد شجاع السلطنه يك عده از سپاهيان خود را با علمهائى سياه برداشته بطهران آمد و به اين عنوان كه از جانب امام هشتم مأمور بيرون كردن روسهاست عازم آذربايجان شد . فتحعليشاه هم كه بهيچوجه راضى بپرداختن وجه غرامت بروسها نبود حركت شجاع السلطنه را موقع خوبى دانسته به خيال خود براى ترساندن روس‌ها او را روانهء قزوين نمود .\r\nاز شنيدن اين خبر پاسكيويچ چنان متغير شد كه رشتهء مذاكرات خود را با عباس ميرزا قطع نمود و به او گفت كه اگر در ظرف پنج روز تكليف صلح معين نشود بتبريز خواهد رفت و سپاه خود را مهياى حركت بطهران خواهد نمود . عباس ميرزا بعجله چاپارى بطهران فرستاد و شاه را از وخامت اوضاع مسبوق كرد و شاه ناچار شش كرور اشرفى پيش عباس ميرزا فرستاد و وليعهد در ملاقات ديگرى كه در قريهء تركمانچاى با پاسكيويچ نمود آنها را تقديم داشت و معاهدات تركمانچاى را كه از اواسط جمادى الاولى 1242 تا اوايل شعبان 1143 مشغول مذاكره و تهيهء زمينهء آن بودند در 5 شعبان اين سال اخير تصويب كرد و از طرف دولت ايران آن را حاج ميرزا ابو الحسن خان وزير دول خارجه و اللهيار خان آصف الدوله كه از زمان فتح تبريز بدست روس‌ها همچنان به حال اسيرى در اردوى پاسكيويچ بسر مىبرد امضا نمودند .\r\nمعاهداتيكه در تركمانچاى بامضا رسيد شامل دو عهدنامه است يكى سياسى\r\n\r\n","description":"","footnote":"","page_name":" 798 ","page_number":1191},
  {"content":"\r\n\r\nديگرى تجارتى و هريك نيز ضميمه‌اى دارد . اين معاهدات مهمترين معاهداتى است كه تا قبل از انقلاب و نهضت اخير ايران در تاريخ اين مملكت بين ايران و يك دولت خارجى بسته شده چه علاوه بر اشتمال آنها بر شرايط و حدودى كه همانها مبناى معاملات سياسى و اقتصادى بين ايران و بزرگترين همسايگان گرديده سرمشقى شده است براى عموم دول خارجى ديگرى كه بعدها با ايران در اين زمينه‌ها معاهداتى بسته‌اند مخصوصا يكقسمت از آن‌كه راجع بوده است به حق حكومت قنسولهاى روسيه در ايران ( كاپىتولاسيون ) بتدريج از طرف ايران در مورد قنسولهاى ساير دول بيگانه نيز مورد تصويب قرار گرفته و تا مدتى آلت اجراى نفوذ سياسى عمال خارجى در كشور ما بوده است .\r\nشرايط مهم معاهدات تركمانچاى چنين بود :\r\n1 - بموجب مادهء 4 عهدنامهء سياسى ايران علاوه بر ولاياتى را كه در عهد نامهء گلستان بروسيّه داده بود ايروان و نخجوان و اردوباد را نيز از دست داد و از قلعهء آرارات تا مصب نهر استارا خطّ سرحدى امروزى مشخص گرديد ،\r\n2 - بنابر ماده 6 از همين معاهده دولت ايران پرداخت ده كرور تومان پول طلا را بعنوان خسارت بر گردن گرفت ،\r\n3 - مادهء 7 وليعهدى عباس ميرزا و تعهد روسيّه را در باب رساندن او تأكيد كرد ،\r\n4 - بموجب ماده 8 ايران از حق كشتىرانى در بحر خزر محروم گرديد ،\r\n5 - بموجب مادهء 10 دولت روسيه اجازه يافت كه در هر نقطه كه صلاح بداند قنسول يا عامل تجارتى بفرستد به شرط آنكه عدهء همراهان او از ده تن تجاوز ننمايد .\r\n6 - بموجب ماده 13 طرفين متعهد شدند كه در ظرف چهار ماه اسراى يكديگر را مبادله كنند و در صورتى كه پس از انقضاى اين مدت اسرائى مبادله نشده باشند هريك از دو طرف حق دارند كه آزادى ايشانرا تقاضا نمايند و در هرجا كه يكى از\r\n\r\n","description":"","footnote":"","page_name":" 799 ","page_number":1192},
  {"content":"\r\n\r\nرعاياى خود را ببينند باسيرى بگيرند .\r\n7 - بموجب مادهء 15 فتحعليشاه تعهد كرد كه خوانين آذربايجانرا كه نسبت بايران سركشى كرده بودند عفو نمايد .\r\nضميمه‌هاى معاهدات تركمانچاى راجع بود به طرز پرداخت غرامت جنگ و حقوقيكه روس‌ها خواهند داشت در صورتى كه دولت ايران در سر موعد اقساط آن را نرساند . بعلاوه ترتيب پذيرائى سفير فوق العاده‌اى كه قرار شد پس از عقد معاهده از روسيه بايران بيايد در همين ضميمه‌ها بتفصيل قيد گرديد .\r\nبموجب معاهدهء تجارتى تركمانچاى دولت ايران مجبور شد بتجار روسى حقى را كه ممالك برعاياى دول كاملة الوداد مىدهند واگذارد و از امتعهء روسى فقط پنج درصد قيمت آنها حق گمركى بگيرد بعلاوه برعاياى روسيه كه بخواهند در ايران مقيم شوند اجازهء خريدن منزل و در صورت ميل بتجارت اجازهء داشتن مغازه و انبار و غيره بدهد .\r\n\r\nقتل گرى بايدف در 1244\r\nچون بموجب معاهدهء تركمانچاى دولتين بايستى هر كدام يك نفر نمايندهء فوق العاده بدربار يكديگر بفرستند دولت روسيه گرى بايدف « 1 » خواهرزاده پاسكيويچ را كه از شعرا و نويسندگان جوان روس بود به اين سمت مأمور تبريز و طهران كرد .\r\nگرى بايدف كه اصل و نسبى عالى داشت و به همين جهت بسيار مغرور و خود خواه بود با زوجهء محبوبه خويش دختر خان ايروان بتبريز آمد و پس از گذاشتن او در آنشهر عازم طهران گرديد .\r\nپس از ورود بطهران چون گرى بايدف تمام خيالش متوجه زوجه‌اش در تبريز بود و ميخواست بسرعت مأموريت خود را بانجام برساند از شدت پريشانى خيال زياد توجهى بمذاكرات در باب جزئيات اجراى معاهده صلح نميكرد و در طهران نيز\r\n\r\n\r\n","description":"","footnote":"\r\n( 1 ) -  Griebaidev \r\n","page_name":" 800 ","page_number":1193},
  {"content":"\r\n\r\nجمعى ارامنه و گرجيان مغرض دور او را گرفتند . از آن جمله آقا يعقوب از خواجه سرايان فتحعليشاه براى فرار از پرداخت بقاياى مالياتى خود خويشتن را رعيت روس خواند و بگرى بايدف پناه جست و او را واداشت كه بموجب عهدنامهء صلح آزادى جمعى از اسراى قديم و جديد گرجى را كه در خدمت پادشاه ايران بودند از فتحعلى شاه بخواهد و در جزء اين صورت يكى از زنان حرم شاهى و زوجهء اللهيار خان آصف الدوله صدراعظم را نيز قلمداد كرده بود .\r\nگرى بايدف جمعى از ارامنه و گرجيان را بهدايت آقا يعقوب بخانهء رجال ايران فرستاد و زنان گرجى را براى اينكه ببيند كدام يك بقبول تبعيت روس مايلند مورد استنطاق قرار داد و جمعى از ايشان از جمله زوجهء آصف الدوله را بسفارت برد .\r\nآصف الدّوله بعلماى طهران تظلم كرد و هنگامهء غريبى برپا شد . چون آقا يعقوب مأمورين مسلح سفارت روس را بتير انداختن بر روى مردم واداشت و سه تن از ايشان بقتل رسيدند مردم هم به فتواى ميرزا مسيح مجتهد بسفارت روس ريختند و گرى بايدف را با 80 نفر از كسان او كشتند .\r\nپيش‌آمد اين قضيه هايله فتحعليشاه را سخت مضطرب كرد ، عباس ميرزا نيز از اين كيفيت بسيار پريشان خيال شد چه هم ديگر قدرت جنگ با روسيه را در خود نميديد و هم مقام سلطنت آيندهء خود را كه روسيه ضامن آن شده بود متزلزل مىيافت به همين جهت با اينكه قرار بود خود او بپطرزبورگ حركت كند براى عذرخواهى بعجله پسر خويش خسرو ميرزا را بهمراهى محمد خان امير نظام و منشى امير نظام يعنى ميرزا تقى فراهانى كه بعدها بمقام امير نظامى رسيد روانهء پاىتخت روسيه كرد و در اين مأموريت عباس ميرزا كه خيالى جز تحكيم اساس سلطنت آيندهء خود نداشت كمال ضعف نفس را بخرج داد و در حقيقت بيشتر غرض او از فرستادن خسرو ميرزا توسل بپاسكويچ و خواستن رأى او در باب صلاح خويش بود حتى عباس ميرزا در مقابل برادران مدعى خود شهرت داد كه اگر ايشان بمخالفت با او قيام كنند او بپاسكيويچ پناه خواهد جست و از او استمداد خواهد كرد .\r\n\r\n","description":"","footnote":"","page_name":" 801 ","page_number":1194},
  {"content":"\r\n\r\nدولت روسيّه اتفاقا در اين ايام گرفتار جنگ با عثمانى و انقلابات بالكان و قضيهء استقلال يونان و لشكركشى ابراهيم پاشا پسر محمد على پاشا بود به اين كشور و در قفقازيه سپاهى وجود نداشت ،\r\nبه همين علّت و به علت شهادت منشى سفارت روس در طهران كه در واقعهء شورش مردم بتفليس گريخته بود و بخطاكارى گرى بايدف اقرار آورد پاسكيويچ صلاح خود را در مسالمت ديد امّا از ترس آنكه مبادا ايران در چنين موقع مشكلى بتشويق انگليس و عثمانى بقفقازيه حمله ببرد از ضعف نفس عبّاس ميرزا استفاده نمود و او را تهديد كرد كه اگر به خيال چنين حركتى بيفتد ولايات خوى و تبريز را مسخر خواهد كرد و ديگر بايران مسترد نخواهد ساخت و صلاح عباس ميرزا را چنين تشخيص داد كه فورا از امپراطور روسيّه عذرخواهى كند و پسر خود را به اين قصد بپاى - تخت روس بفرستد .\r\nخسرو ميرزا و همراهيان او بدستور عباس ميرزا بپطرزبورگ رفتند و با اينكه براى ايشان بيم خطر جانى ميرفت از عهدهء مأموريت خود به خوبى برآمدند . سفير انگليس هم ببيگناهى دولت ايران شهادت داد و امپراطور روسيه از شدّت نگرانى كه از بابت قضاياى بالكان داشت مقدم خسرو ميرزا را باحترام تمام پذيرفت حتى از دو كرور تومانى كه هنوز دولت ايران از بابت قسط اخير غرامات بروسيه بده‌كار بود يك كرور آن را بخسرو ميرزا بخشيد فقط تقاضا كرد كه فتحعليشاه ميرزا مسيح مجتهد را از طهران تبعيد كند ، خسرو ميرزا پس از سه ماه توقف در پاىتخت روسيه بطهران برگشت و شاه با وجود مخالفت مردم طهران ميرزا مسيح را بعتبات فرستاد و غائله به اين شكل خوابيد .\r\n\r\nمأموريت نايب السلطنه بخراسان و يزد و كرمان\r\nپس از آنكه فتحعليشاه از جانب روسيه اطمينان خاطر يافت وليعهد و خسرو ميرزا را به خدمت خواست و پس از دلجوئى از ايشان وليعهد را براى دفع سركشان مأمور خمسه نمود و خود عازم فارس شد تا پسر ديگر خويش حسينعلى\r\n\r\n","description":"","footnote":"","page_name":" 802 ","page_number":1195},
  {"content":"\r\n\r\nميرزا فرمانفرما را كه چندى بود از پرداخت حقوق ديوانى و اطاعت بدولت سرپيچى داشت مطيع سازد . فرمانفرما به زودى از در اطاعت درآمد و شاه از راه خوزستان و لرستان و همدان بطهران برگشت .\r\nدر اين موقع بشاه خبر رسيد كه يكى از متنفذين يزد بنام عبد الرضا خان علم طغيان برافراشته و حسنعلى ميرزا شجاع السلطنه والى خراسان پسر ديگر شاه و مدعى وليعهد چنان كه بايد در دفع او سعى بخرج نميدهد بعلاوه صفحات خراسان در طى گرفتاريهاى شاه و وليعهد در جنگهاى روس به علت سركشى خانان محلى و تاخت و تاز تركمانان و افاغنه سرتاسر ميدان استيلاى طاغيان شده است .\r\nفتحعليشاه براى دفع سركشان و آرام كردن قسمت شرق ايران وليعهد را از آذربايجان خواست و نايب السلطنه در سال 1246 بهمراهى پسران خود محمد ميرزا و خسرو ميرزا و بهمن ميرزا و با وزير خود ميرزا ابو القاسم قائم مقام ثانى ابتدا از طهران از راه قم به طرف يزد رفت و در 1247 يزد را از عبد الرضا خان گرفت و او را دستگير نمود و چون شجاع السلطنه از جلوى برادر بكرمان گريخت نايب السلطنه بدنبال او به آن شهر رفت و شجاع السلطنه را پس از دستگيرى به خدمت پدر بطهران فرستاد و او تا آخر سلطنت فتحعليشاه همچنان در پايتخت در حبس نظر بود و ديگر به او مأموريتى داده نشد .\r\nغير از عبد الرضا خان و شجاع السلطنه مدعيان ديگرى كه در خراسان از دولت اطاعت نداشتند و دائما بتعرض اموال و جان مردم مىپرداختند يكى محمد خان قرائى بود از خوانين تربت ديگر رضا قليخان ايلخانى كردان قوچان و جمعى از رؤساى تركمانان اطراف سرخس .\r\nوليعهد خسرو ميرزا را با توپخانه از راه كوير بدفع محمد خان قرائى و تسخير قلاع قهستان و قائنات فرستاد و خود نيز از راه استراباد بسركوبى رضا قليخان عازم قوچان شد .\r\nمردم مشهد تصميم داشتند كه وليعهد را به آن شهر راه ندهند ولى پس از آنكه\r\n\r\n","description":"","footnote":"","page_name":" 803 ","page_number":1196},
  {"content":"\r\n\r\nخبر فتوحات خسرو ميرزا را در قائنات و پيشرفت‌هاى وليعهد را در تسخير قلاع متعلق برضا قليخان شنيدند از در اطاعت درآمدند و نايب السلطنه بدون زحمت به ارض اقدس وارد گرديد و خسرو ميرزا هم پس از گرفتن طبس و ترشيز و فرارى كردن محمد خان در مشهد بوليعهد پيوست و فتنهء اين دو مدعى به اين ترتيب دفع گرديد و اگرچه محمد خان فرار كرد امّا رضا قليخان پس از آنكه ديگر در خود تاب مقاومت نميديد از وليعهد طلب عفو كرد و نايب السلطنه هم او را بخشود .\r\nچون هنوز خطر تركمانان باقى و محمد خان نيز در حال فرار بود نايب السلطنه خسرو ميرزا را بآذربايجان فرستاد تا از آنجا سپاه كافى بخراسان آورد و كسى كه در اين تاريخ آذربايجان را بنام وليعهد اداره مىنمود محمد خان زنگنه امير نظام كلانتر و ريش‌سفيد كل آذربايجان بود . خسرو ميرزا و امير نظام سپاهى تازه تهيه ديده روانهء خراسان كردند . نايب السلطنه هم به يارى ايشان بر شهر سرخس تاخت و پس از قتل‌عام تراكمه بايشان امان داد و فتنهء ايشان نيز به اين ترتيب دفع گرديد .\r\nآخر كسى كه هنوز در خراسان بمخالفت باقى بود محمد خان قرائى بود كه هر وقت مجال مىيافت بسركشان ديگر يارى ميفرستاد نايب السلطنه محمد ميرزا را بدفع محمد خان فرستاد و محمد ميرزا محمد خان را امان داد و محترمانه پيش پدر فرستاد و او تا آخر به همين وضع در خدمت نايب السلطنه ميزيست .\r\n\r\nمحاصره هرات در 1249\r\nپس از اتمام كار خراسان فتحعليشاه نايب السلطنه را از مشهد بطهران خواست و احضار او كه در بهار سال 1249 صورت گرفت يكى براى آن بود كه شاه از مراتب خدمت گزاريهاى وليعهد قدردانى نمايد ديگر آنكه او را بحملهء افغانستان و تسخير هرات وادارد و اين قضيهء اخير نتيجهء تحريك روسها بود در دربار طهران چه مقارن همين ايام سپاهيان اين دولت در طرف تركستان و آسياى مركزى بتسخير اراضى و بسط قدرت در اين حدود پرداخته بودند و با تحريك ايران بلشكر كشى بافغانستان نظرشان اين بود كه از يك طرف با تهديد افغانستان و معابر هند كه\r\n\r\n","description":"","footnote":"","page_name":" 804 ","page_number":1197},
  {"content":"\r\n\r\nكليد آنها شهر هرات بود در انگليسها يعنى رقباى خود در آسيا توليد وحشت نمايند و از طرفى ديگر خيال ايران را از سمت آذربايجان و پس گرفتن ولايات از دست رفته منصرف كنند . انگليسها براى جلوگيرى از انجام نقشه روسها و سد پيشرفت سپاه ايران در مشرق همه وقت سعى ميكردند كه در خراسان توليد اغتشاش و زحمت كنند و با مسلح ساختن و تقويت افاغنه نگذارند كه دست ايران كه پس از عقد معاهدهء تركمانچاى كاملا تحت نفوذ روس رفته بود بر اين قسمت باز شود .\r\nتصميم فتحعليشاه بفرستادن وليعهد بمحاصره هرات در حقيقت قيام بمخالفت با سياست انگليس بود و از آن يك دوره گرفتاريهاى تازه‌اى براى ايران پيش آمد كه بالاخره چنان كه خواهيم ديد كار را در اوايل سلطنت ناصر الدين شاه بجنگ رسمى بين ايران و انگليس كشاند و منجر بمتنزع شدن قطعى تمام افغانستان از ايران گرديد .\r\nپس از آنكه عباس ميرزا از جانب پدر مأمور تسخير هرات شد با اينكه مزاجش دچار كسالت و انحراف شده بود خسرو ميرزا و محمد ميرزا را از دو طرف بمحاصره هرات فرستاد و خود نيز با قائم مقام بخراسان آمد .\r\nهرات در اين تاريخ در دست كامران ميرزا بود كه اسما از ايران تبعيت مى كرد ولى باطنا نسبت به اين دولت صفائى بخرج نميداد بلكه هر وقت هم فرصتى بدست مىآورد بسيستان مىتاخت . نايب السلطنه بتوسط يار محمد خان وزير او كه در اردو بود كامران ميرزا را به سختى تهديد نمود و كامران ميرزا هم حاضر شد كه بهر وسيله كه اولياى دولت ايران مقتضى بدانند اسباب رضاى خاطر ايشان را فراهم كند ليكن روسها كه اصرار بجنگ داشتند وليعهد را بحملهء بهرات واداشتند و نايب السلطنه هم حكومت خراسان را بمحمد ميرزا واگذاشت و خود با جمعى ديگر از شاهزادگان قاجاريه به اين كار قيام نمود اما در اين تاريخ از جانب فتحعلى شاه كه نقاهت داشت و ميترسيد كه در غياب وليعهد بميرد و اوضاع سلطنت پريشان شود بطهران احضار شد . وليعهد هم ناچار محمد ميرزا را بجاى خود بهرات فرستاد و قائم مقام را با\r\n\r\n","description":"","footnote":"","page_name":" 805 ","page_number":1198},
  {"content":"\r\n\r\n8000 سپاهى در خراسان گذاشت كه در موقع لزوم بكمك محاصرين هرات بشتابد و خود بطهران آمد .\r\nبعد از حركت عباس ميرزا چون قائم مقام كار محاصره هرات را سخت ديد خود به آنجا حركت نمود و هريك از شاهزادگان را مأمور تسخير يكى از قلاع سر راه آن شهر كرد و هرات را از اطراف در محاصره گرفت .\r\n\r\nمرگ عباس ميرزا در شب 10 ج 2 سال 1249\r\nنايب السلطنه پس از رسيدن به خدمت پدر در طهران چون مزاجش سخت عليل شده و قريب ده سال بود كه از نقاهت ميناليد و تحت معالجهء يكى از اطباى انگليسى بود باصرار از شاه اجازه خواست كه بمشهد برگردد تا اگر عمرش بپايان رسيده باشد در آن شهر جان بسپارد . به اين عزم از طهران روانهء مشهد شد و در راه مرضش شدت كرد و از قضا طبيب انگليسى او هم كه براى تهيهء دوا بتبريز رفته بود در مراجعت مرد و اين خبر نيز بيشتر قواى ولىعهد را بتحليل برد تا آنكه اندكى پس از رسيدن بمشهد يعنى در شب دهم جمادى الاخرى 1249 در آن شهر فوت كرد و در همانجا مدفون گرديد در حالى كه از عمر او بيش از 47 سال نگذشته بود .\r\nعباس ميرزا از ميان فرزندان عديدهء فتحعليشاه عزيزترين اولاد او بشمار ميرفت و بر روى هم او يكى از بهترين افراد قاجاريه است زيرا كه علاوه بر شجاعت و مهارت در لشكركشى بامور ادارى و مملكت‌رانى نيز بيش از جميع ايشان توجه كرده و در ايام حكومت خود بر آذربايجان بآشنا كردن ايرانيان بتمدّن جديد و امور لشكرى و كشورى اروپائى پرداخته و علاوه بر اصلاح نظام جديد بدستيارى اروپائيان بتوپ‌ريزى و قلعه‌سازى و ساختن اسلحه و انشاء كارخانجات چند جهت بافت ماهوت و باروت و طبع كتب در تبريز و خوى اقدام نموده و عده‌اى شاگرد بلندن و كارگر بروسيّه فرستاده و اول كسى است كه چاپ سربى را در ايران معمول ساخته است . اين نكته را نيز نبايد از نظر دور داشت كه يك قسمت عمده از رونق\r\n\r\n","description":"","footnote":"","page_name":" 806 ","page_number":1199},
  {"content":"\r\n\r\nدورهء حكومت و كار عباس ميرزا از بركت كفايت و وجود رجالى است كه در زيردست او خدمت ميكرده‌اند مثل محمد خان امير نظام مربى ميرزا تقيخان امير كبير و ميرزا بزرگ قائم مقام اول و پسرش ميرزا ابو القاسم قائم مقام ثانى و ميرزا محمد صادق هماى مروزى وقايع‌نگار و ميرزا محمد على مستوفى آشتيانى و غيرهم .\r\nپس از رسيدن خبر مرگ وليعهد قائم مقام كه نزديك بود هرات را مسخر كند صلاح را در صلح با كامران ميرزا ديد مخصوصا چون محمد ميرزا ترس آن را داشت كه با وجود اعمام و برادران متعدد مدعى از مقام وليعهدى محروم بماند به شرط آنكه كامران ميرزا هر ساله مقدارى خراج بطهران بفرستد بعجله با او صلح كردند و بمشهد آمدند و از آنجا رهسپار طهران شدند .\r\nبعضى از پسران فتحعليشاه مثل حسينعلى ميرزاى فرمانفرما و على ميرزا ظل السلطان و پسر دولت شاه محمد حسين ميرزاى حشمة الدوله در مطالبهء وليعهدى بشاه فشار آوردند . شاه بتدابير بسيار ايشانرا ساكت نمود و فرمان وليعهدى و حكومت آذربايجان را بنام محمد ميرزا صادر نمود و او را با قائم مقام بتبريز فرستاد .\r\nاز كسانى كه بدشمنى با محمد ميرزا متهم شدند يكى نيز خسرو ميرزا برادر رشيد و با فضل او بود كه از ترس قائم مقام اردوى آذربايجانرا در خراسان رها كرده گريخت ديگر برادر او جهانگير ميرزا حكمران اردبيل . محمد ميرزا اين هر دو برادر را دستگير نمود و در اردبيل مقيّد نمود . خسرو ميرزا مؤلف تاريخى است بنام نامهء خسروان به فارسى ساده و جهانگير ميرزا مؤلف تاريخ ديگرى بنام تاريخ نو كه ذيل تاريخ مآثر سلطانيه تأليف عبد الرزاق دنبلى مفتون است شامل وقايع سنوات 1241 تا 1267 .\r\n\r\nوفات فتحعليشاه در نوزدهم جمادى الاخرى 1250\r\nفتحعليشاه پس از فرستادن محمد ميرزا بآذربايجان از طهران بعزم جنوب حركت كرد تا هم شهرتى را كه سال قبل متعاقب فوت وليعهد داير بر مرگ شاه منتشر شده بود از ميان ببرد و هم بقاياى مالياتى فارس را كه فرمانفرما از\r\n\r\n","description":"","footnote":"","page_name":" 807 ","page_number":1200},
  {"content":"\r\n\r\nپرداخت آن ابا داشت وصول نمايد . به اين دو قصد با سى هزار سوار و پياده از طهران بكاشان رفت و فرمانفرما در فين كاشان به خدمت پدر رسيد ولى بجاى تمام بدهى خود فقط سيزده هزار تومان تقديم كرد و اين مسئله مزاج شاه را كه عليل نيز بود بيش از پيش دچار انحراف نمود و امر داد تا فرمانفرما را محبوس كنند و مأمورين و مستوفيان مخصوصى براى وصول بقايا بفارس بروند و با اينكه حال مزاجى شاه شدت يافته بود در همانحال جمعى از خواجه‌سرايان و اعيان همراه خود را نيز به اطراف براى جمع ماليات مأموريت داد . يكى دو روز بعد از حركت اين جماعت از اصفهان يعنى در تاريخ 19 جمادى الاخرى 1250 فتحعلى شاه بسن 68 پس از 37 سال سلطنت در اصفهان وفات يافت و جسد او را از آنجا براى دفن بقم بردند .\r\nفتحعليشاه در تمام دوره سلطنت خود پيوسته در حركت و سرگرم كشمكش با مدعيان خصوصى و دشمنان خارجى بود و با اينكه طبعا بجنگجوئى ميل نداشت و عيش و عشرت را بر اين حال ترجيح مىنهاد اوضاع زمان او را بجنگ مجبور مى نمود ليكن شاه خود كمتر بميدان جنگ حاضر ميشد مخصوصا دو جنگهاى با بيگانگان هيچوقت فتحعليشاه شخصا بجنگ نيامد و يك بار هم كه براى تشويق سپاه بجهاد با روس ها بآذربايجان آمد همين كه خبر شكستهاى لشكريان وليعهد را شنيد بسلطانيه برگشت .\r\nبيشتر پيشرفتهائى كه در كارها نصيب فتحعليشاه شده از بركت وجود پسران باكفايت و سرداران لايق اوست و همين جماعتند كه در مدت سى و هفت سال پادشاهى فتحعليشاه مدعيان عديدهء سلطنت را از ميان برداشته و با وجود سياستهاى دشمنانه خارجيان و تعرضات ايشان باز ايران را در تحت يك امر و حكومت حفظ كرده‌اند .\r\nاشتهار مخصوص فتحعلى شاه در داخل و خارج به علت عياشى شخصى و پول‌پرستى او و كثرت اولاد و زوجات و وضع دربار و پاره‌اى حركات ساده‌لوحانهء اوست .\r\nاين پادشاه در مدت عمر قريب دو هزار فرزند از پسر و دختر و نواده پيدا كرده و در موقع مرگ از او 57 پسر و 46 دختر و 296 نوهء پسرى و 292 نوهء دخترى\r\n\r\n","description":"","footnote":"","page_name":" 808 ","page_number":1201},
  {"content":"\r\n\r\nو 156 متعلقه كه از او فرزند داشته‌اند باقى مانده بوده است فتحعلى شاه بشعر گوئى نيز مىپرداخته و خاقان تخلص ميكرده است .\r\nدورهء سلطنت فتحعلى شاه از جهت رونق يافتن ادبيات فارسى دنبالهء نهضتى است كه در عصر زنديه شروع شده بوده مخصوصا در اين عصر تقليد از سبك نظم قدماى گويندگان فارسى بكمال رسيده و يك طبقه از مورخين و منشيانى كه نثر فارسى را از حال انحطاط زمان صفويه خارج كرده و در راهى صحيح انداخته‌اند در اين ايام پرورش يافته‌اند .\r\n\r\nسلطنت محمد شاه ( 1250 - 1264 )\r\nپس از رسيدن خبر فوت فتحعلى شاه بتبريز محمد ميرزا فرزند عباس ميرزا كه پس از پدر سمت وليعهدى يافته بود بتاريخ ششم رجب 1250 در تبريز بدستيارى ميرزا ابو القاسم فراهانى قائم مقام ثانى بتخت پادشاهى جلوس نمود و در چهاردهم اين ماه بهمراهى سفراى انگليس و روس و توپخانه و سپاه مفصلى كه فرماندهى آنها با لندزى « 1 » از سران لشكرى انگليسى بود از آذربايجان به قصد طهران حركت كرد .\r\nقبل از رسيدن محمد شاه بطهران بعضى از اعمام او مثل على ميرزا ظل السلطان و حسين على ميرزا فرمانفرما و حسنعلى ميرزا شجاع السلطنه به خيال جانشينى پدر افتادند از آن جمله ظل السلطان بر طهران مستولى شد و خود را عادلشاه و عليشاه خواند و بنام خويش سكه زد و تا ورود محمد شاه بپاىتخت يعنى در مدت چهل روز به صرف اندوخته و خزانهء دولتى و اسراف و تبذير مشغول بود تا آنكه محمد شاه در نوزدهم شعبان بطهران رسيد و ظل السلطان تسليم شد و از طرف شاه مورد عفو قرار گرفت .\r\n\r\n\r\n","description":"","footnote":"\r\n( 1 ) -  Lindsay \r\n","page_name":" 809 ","page_number":1202},
  {"content":"\r\n\r\nحسينعلى ميرزاى فرمانفرما و برادرش شجاع السّلطنه حسنعلى ميرزا در شيراز علم طغيان برافراشتند و فرمانفرما برادر را بتسخير عراق فرستاد و چون شاه از جانب جهانگير ميرزا و خسرو ميرزا برادران خود نيز انديشناك بود و ميترسيد كه طرف مخالفين ديگر را بگيرند امر داد ايشان را در اردبيل كور كردند .\r\nمحمد شاه پس از رسيدن بطهران قائم مقام ثانى را بصدارت برگزيد و بتدبير او و سردارى لندزى و منوچهر خان گرجى معتمد الدوله سپاهى مجهز بجلوگيرى شجاع السلطنه فرستاد و ايشان در نزديكى قمشه سپاه شجاع السلطنه را شكست دادند و معتمد الدوله شيراز را از دست دو برادر مدّعى گرفت و فرمانفرما و شجاع السلطنه هر دو دستگير شدند ، شجاع السلطنه نابينا و زندانى گرديد و فرمانفرما نيز كمى بعد در وباى عام طهران مرد .\r\n\r\nقتل قائم مقام در شب سلخ صفر 1251\r\nمحمد شاه پس از آنكه باستعانت و تدبير قائم مقام بر اكثر مدعيان فايق گرديد و بر كرسى سلطنت مستقر گرديد همان راهى را رفت كه پدرش در قتل اعتماد الدوله حاجى ميرزا ابراهيم كلانتر پيش گرفته بود و پسرش در كشتن ميرزا تقيخان امير كبير پيروى نموده به اين معنى كه بقتل قائم مقام ثانى مدبر امور و بانى اساس سلطنت خود دست زد و علت اين امر علاوه بر اصلاحات مالى كه قائم مقام به آنها اقدام كرده و بر خلاف ميل غالب اعيان دربارى بود اينكه شخص قائم مقام نيز تا حدى مغرور و مستبّد برأى محسوب ميشد و در كارها برعايت رأى محمّد شاه كه مردى ضعيف النفس و بىتدبير بود اعتنائى نداشت .\r\nمخالفان قائم مقام با حاجى ميرزا عباس يعنى حاجى ميرزا آقاسى كه خود را عارف و مرشد نيز ميدانست و به همين سبب و به علت سابقهء معلمى در مزاج شاه نفوذى داشت همدست گرديدند و بوسيلهء او شاه را نسبت به كسى كه حقوقى مسلم بر پدر و شخص او داشت بر سر خشم آوردند . شاه در روز 25 صفر 1251 قائم مقام را از باغ لاله‌زار ( در جنب خيابان لاله‌زار حاليهء طهران ) كه در آنوقت در خارج شهر قرار داشت بباغ نگارستان ( محل دانش‌سراى عالى ) احضار نمود و قائم مقام بدون آنكه\r\n\r\n","description":"","footnote":"","page_name":" 810 ","page_number":1203},
  {"content":"\r\n\r\nبحضور شاه برسد تا شب سلخ صفر در آنجا محبوس بود تا آنكه در اين شب او را در آنجا به حكم محمّد شاه در يكى از اطاقهاى بالاى عمارت نگارستان خفه كردند و بعدها جسد آن مرد فاضل يگانه در جوار مزار حضرت عبد العظيم به خاك سپرده شد .\r\nقائم مقام ثانى چنان كه سابقا هم اشاره كرديم پسر ميرزا عيسى يعنى ميرزا بزرگ قائم مقام اوّل و از سادات حسينى مهرآباد فراهانست و او پس از آنكه پدرش قائم مقام اول بسال 1237 در وباى تبريز فوت كرد بجاى او بوزارت عباس ميرزا نايب - السلطنه منصوب گرديد و از سال 1249 كه نايب السلطنه در مشهد مرد به همين سمت در خدمت محمّد ميرزا داخل گرديد و يكى از دختران فتحعليشاه را كه خواهر تنى عباس ميرزا بود در زوجيّت داشت بعبارة اخرى عمهء محمّد شاه زوجهء قائم مقام ثانى بود .\r\nقائم مقام ثانى علاوه بر كفايت و كاردانى مردى بسيار فاضل و در حسن خطّ و سلاست و جزالت انشاء و هنر استيفا و سياق سرآمد زمان خود بود مخصوصا در نثر فارسى موجد سبكى تازه است كه در روانى و شيرينى و متانت بىنظير است و كسانى كه در زيردست او كار ميكرده‌اند همه مردمانى فاضل و منشى بوده . وجود قائم‌مقام در تبريز باعث اجتماع جمع بالنسبه كثيرى از اهل فضل و انشاء در آنجا و محرك نهضتى تازه در انشاء نثر فارسى گرديده است .\r\nپس از قتل قائم مقام محمد شاه صدارت خود را بحاجى ميرزا آقاسى آخوند ايروانى سپرد و اين شخص كه ببىاطلاعى و ساده‌لوحى و بىتدبيرى مشهور است در تمام مدت پادشاهى محمد شاه در صدارت باقى بوده و اين شاه پيوسته نسبت به او اعتماد و ارادتى مخصوص نشان ميداده است .\r\n\r\nلشكركشى بهرات 1253 - 1254\r\nچنان كه سابقا گفتيم پس از فوت وليعهد در 1249 سپاهيان ايران كه بسركردگى محمّد ميرزا و قائم مقام ثانى بمحاصرهء هرات مشغول بودند براى ترتيب جانشينى وليعهد و استحكام مقام محمد ميرزا در اين مرحله از تعقيب جنگ دست برداشتند و با كامران ميرزا از در\r\n\r\n","description":"","footnote":"","page_name":" 811 ","page_number":1204},
  {"content":"\r\n\r\nصلح درآمدند و محمد ميرزا به همان قانع شد كه كامران ميرزا هر ساله خراجى بايران بپردازد و خود را دست‌نشاندهء اين دولت بداند .\r\nدر اوايل جلوس محمّد شاه كامران ميرزا نقض عهد كرد حتى بتعرض به خاك سيستان نيز پرداخت . محمد شاه كه همواره خيال تسخير هرات را در سر داشت و روسها نيز به علت دست يافتن بر حوالى بخارا و خيوه و نزديك شدن بحدود افغانستان ميخواستند بهرات نيز راه يابند پادشاه ايران را به اين كار تشويق نمودند و به همين علت محمد شاه چندان اعتنائى بشأن مستشاران و مأمورين نظامى انگليس كه بطهران آمده بودند هنرى راولين‌سن « 1 » دانشمند معروف و خوانندهء كتيبه‌هاى ميخى بيستون يكى از ايشان بود اعتنائى ننمود بلكهء سران نظامى انگليسى ديگرى را هم كه در خدمت داشت مرخص كرد و در 19 ربيع الثانى 1253 به قصد هرات عازم شد .\r\nدولت انگليس كه بموجب عهدنامهء با ايران شرط كرده بود كه در اختلافات بين اين دولت و افغانستان مداخله ننمايد چون مساعيش در منصرف كردن محمد شاه از لشكركشى بهرات مفيد نيفتاد ببرانگيختن امراى افغان برضد ايران قيام نمود از جمله نماينده‌اى را پيش دوستمحمد خان امير كابل فرستاد تا او را به يارى كامران ميرزا دعوت نمايد . دوستمحمد خان با پيشنهاد شرايطى حاضر شد كه با كامران همدست گردد اما چون نايب السلطنهء هند زيربار قبول شرايط دوستمحمد خان نرفت و روسها نيز سعى بسيار در جلب خاطر دوستمحمد خان و برادرش امير قندهار كهندل خان داشتند عاقبت اين دو برادر جانب پادشاه ايران را گرفتند و انگليسها از اين اقدامات خود بنتيجه‌اى نرسيدند .\r\nكامران ميرزا مردى افيونى و شرابخواره و بيكفايت بود اما يار محمد خان وزير او بجمع سپاهى و تحكيم قلعهء هرات پرداخت و پوتين‌جر « 2 » مهندس توپچى انگليسى نيز او را در اين كار جدا يارى نمود و به همين علت محمد شاه و سپاهيان\r\n\r\n\r\n","description":"","footnote":"\r\n( 1 ) -  Sir Henry Rawlimson \r\n( 2 ) -  Pottinger \r\n","page_name":" 812 ","page_number":1205},
  {"content":"\r\n\r\nاو مدت ده ماه پشت حصار هرات ماندند و بتسخير آنجا قادر نيامدند اما در طرف شمال افغانستان اللهيار خان آصف الدوله بپيشرفتهاى مهمّى توفيق يافت .\r\nدر حين محاصرهء هرات سفير انگليس جان مك‌نيل « 1 » باردوى شاه آمد و پس از رفتن بهرات و ملاقات با كامران ميرزا و يار محمد خان قرار گذاشت كه كار جنگ را بآشتى تمام كند اما چون در همين اوان سيمونيچ « 2 » سفير روس نيز پيش محمد شاه آمد و شاه را به يارى يك تن صاحب منصب روسى مستظهر نمود شاه از سفير انگليس براى ترك محاصرهء هرات تقاضاى پرداخت خسارات وارده را كرد و چون سفير نتوانست اين تكليف را بپذيرد محمد شاه بادامهء محاصره امر داد و جان مك‌نيل هم بخشم تمام بطهران برگشت و شاه را تهديد كرد كه اگر دولت ايران به تصرف هرات اقدام نمايد دولت انگليس آن عمل را عملى خصمانه خواهد شمرد و كشتيهاى انگليس هم چندى بعد براى بازداشتن محمّد شاه از خيال خود به تصرف جزيرهء خارك اقدام نمودند .\r\nعاقبت محمّد شاه در هجدهم جمادى الاخرى 1254 چون ديد از عهدهء محاصرهء هرات و خصومت علنى با انگليس برنميآيد بعد از تحمل خسارات و تلفات بسيار از سر حصار اين شهر دست برداشت و بدون آنكه بقرار و ترتيبى با كامران ميرزا قيام نمايد بطهران برگشت و اين عمل لطمهء بزرگى بود بحيثيت ايران در داخل و خارج .\r\n\r\nداستان آقا خان محلاتى\r\nدر سال 1232 شاه خليل الله از سادات حسينى كه بر بقيهء فرقهء اسماعيليه در ايران و هندوستان رياست روحانى داشت و چندى نيز بحكومت كرمان رسيده بود در يزد بدست فتنه‌جويان بقتل رسيد فتحعليشاه براى استمالت ياران او پسر بزرگش آقا خان را بدامادى خود اختيار نمود و او را بحكومت قم و محلات نامزد كرد .\r\nآقا خان همچنان در دستگاه قاجاريه محترم بود و محمد شاه در سال 1251 حكومت كرمان را به او سپرد . در سال 1255 آقا خان كه از طرز رفتار حاجى ميرزا آقاسى با خود راضى نبود سر بطغيان برداشت ولى چون تاب مقاومت لشكريان دولتى را نياورد بقلعهء بم پناه برد و پس از آمدن بطهران بامر شاه در محلات مقيم گرديد .\r\n\r\n\r\n","description":"","footnote":"\r\n( 1 ) -  Zohn Mc Neill \r\n( 2 ) -  Simonitch \r\n","page_name":" 813 ","page_number":1206},
  {"content":"\r\n\r\nبعد از چندى آقا خان ببهانهء حركت به مكه از محلّات بيزد آمد و در آنجا مريدان دور او را گرفتند و آقا خان بار ديگر راه طغيان پيش گرفت . اين دفعه بهاء الدوله بهمن ميرزا از پسران فضل‌دوست فتحعليشاه كه حكومت يزد را داشت بجنگ با او اقدام نمود و آقا خان بپناه بردن بكرمان مجبور گرديد و چون در آنجا نيز مغلوب شد در سال 1257 از راه قندهار بهند رفت و تحت حمايت دولت انگليس قرار گرفت .\r\nخاندان او هنوز به همين حال در هند رياست اسماعيليان آن سرزمين و ايران را دارند .\r\n\r\nاختلافات ايران و عثمانى\r\nدر سال 1258 محمود پاشا والى ولايت سليمانيه پس از معزول شدن بدولت ايران پناهنده گرديد . محمد شاه او را با وساطت‌نامهء ببابعالى فرستاد و از اولياى دولت عثمانى خواست كه او را بشغل اول برگردانند چون بابعالى در قبول خواهش پادشاه ايران مسامحه نمود محمد شاه بوالى كردستان امر داد كه به يارى محمود پادشاه به خاك عثمانى حمله ببرد والى اردلان از عهدهء انجام مأموريت برنيامد و شكست خورد و محمد شاه براى جنگ با عثمانى امر بجمع سپاه در همدان داد .\r\nغير از اين قضيه ما بين ايران و عثمانى دائما بر سر مسائل سرحدى و تعرضات ايلات دو طرف به خاك يكديگر و بدرفتارى تركان عثمانى نسبت به زوار و تجار ايرانى در خاك عراق اختلاف بروز ميكرد از آن جمله در موقع سرگرمى محمد شاه بمحاصرهء هرات يعنى در سال 1253 والى بغداد كه از ترقى تجارت محمره در مقابل بصره در رشك بود سپاه به آنجا فرستاد و قسمت مهمى از آنجا را ويران نمود و ببازرگانان آنجا صدمهء بسيار زد .\r\nبراى رفع اين اختلافات و تشخيص خط سرحدى بالاخره بوساطت سفراى دولت انگليس و روس در طهران و استانبول قرار شد كه از نمايندگان چهار دولت انجمنى تشكيل يابد . اين انجمن تشكيل يافت ولى بقدرى حلّ مشكلات بين دو دولت سخت بود و مذاكرات طول كشيد كه تحصيل نتيجهء ثابتى از آن ميسر نگرديد .\r\nدر سال 1258 والى جديد بغداد به اين بهانه كه كربلا و مشاهد مقدسهء شيعه\r\n\r\n","description":"","footnote":"","page_name":" 814 ","page_number":1207},
  {"content":"\r\n\r\nدر عراق از امر او اطاعت ندارند و هركس كه ميخواهد از حكم او سربپيچد به آنجا پناه ميبرد لشكر بكربلا فرستاد و بقتل‌عام مردم آنجا دست زد و با كمال بيرحمى قريب نه هزار تن از مردم بيگناه آنجا را كه تمام شيعه و اكثر رعاياى ايران بودند كشت .\r\nرسيدن اين خبر بمحمد شاه كه در بستر بيمارى سر ميكرد او را بخشم آورد و براى آنكه انتقام اين حركت و واقعهء محمره را از عثمانى بكشد امر بفرستادن سپاه بسرحد عراق عرب داد اما باز نمايندگان روس و انگليس بميانه افتادند و قرار شد كه انجمنى در ارزنة الروم از فرستادگان چهار دولت تشكيل شود .\r\nكسى كه از جانب دولت ايران بنمايندگى مأمور گرديد ميرزا تقيخان فراهانى بود كه در تبريز در زيردست ميرزا محمد خان زنگنه امير نظام و در دستگاه وليعهد بانجام وظايف سرميكرد .\r\nميرزا تقيخان از سال 1258 تا 1262 يعنى قريب سه سال و كسرى در ارزنة الروم با نمايندگان دول همسايه براى رفع اختلافات بين ايران و عثمانى مذاكره ميكرد و در اين مدت يك بار نيز در نتيجهء غوغاى عوام و تحريك دشمنان نزديك بود بقتل رسد . عاقبت بتاريخ 16 جمادى الثانيهء 1262 معاهدهء ثانى ارزنة الروم در اين شهر شامل نه ماده بين نمايندگان ايران و عثمانى امضا و مبادله گرديد .\r\nبموجب معاهدهء دوم ارزنة الروم كه مكمّل معاهدهء اول ارزنة الروم ( منعقد در 1238 ) بود دولت ايران از دعاوى خود نسبت بسليمانيه و قسمت غربى ولايت زهاب صرف‌نظر كرد و در مقابل دولت عثمانى نيز حق تصرف ايران را نسبت ببندر محمره و جزيرهء خضر و ساحل چپ شط العرب و حق كشتىرانى اين دولت را در اين قسمت شناخت و قرار شد كه عثمانيها نسبت به زوار و تجار ايرانى رفتار سوء سابق را ترك كنند و طرفين دو خاك خود با رعاياى يكديگر بقواعد بين المللى رفتار نمايند .\r\n\r\nفتنهء سالار در 1262\r\nاللهيار خان آصف الدّوله قاجار دولو صدراعظم سابق فتحعليشاه و خالوى محمّد شاه از اوايل سلطنت اين پادشاه بحكومت خراسان منصوب شده بود و چون آصف الدوله هميشه ميل داشت كه بمقام صدارت\r\n\r\n","description":"","footnote":"","page_name":" 815 ","page_number":1208},
  {"content":"\r\n\r\nسابق خود برسد و براى اين كار دائما وسيله برمىانگيخت ميان او و كسانش با حاجى ميرزا آقاسى خوب نبود و حاجى كه بر مزاج شاه استيلاى تمامى داشت در دور كردن آصف الدّوله از دربار و تخفيف او و پسرانش به همه جهت ميكوشيد .\r\nدر سال 1262 به علت كسالت دائمى محمد شاه و خرابى اوضاع دربار حسنخان سالار پسر آصف الدوله كه بعلّت كبر سن پدر از او در حكومت خراسان نيابت ميكرد از قبول اوامر حاجى ميرزا آقاسى سرپيچيد و بين او و دربار طهران نقار بروز كرد .\r\nآصف الدوله ظاهرا براى اصلاح و باطنا براى تحكيم مقام خود و پسر و دست يافتن بشاه بطهران آمد و با آنكه حكم توليت آستانه را براى سالار و حكومت خراسان را براى پسر ديگر خود گرفت باز بعلّت نفوذ حاجى چندان مقبول نظر شاه نشد و به مسافرت مكّه و اقامت در عتبات مجبور گرديد .\r\nاما سالار بكمك كردان قوچان ابتدا قلعهء كلات را تحت تصرف آورد سپس با قوائى كه جمع كرده بود راه طهران را پيش گرفت و تا سبزوار جلو راند .\r\nمحمّد شاه برادر خود حمزه ميرزا حشمة الدوله را بحكومت خراسان و دفع سالار فرستاد . حشمة الدوله سالار را در بين سبزوار و شاهرود شكست داد و سالار بميان قبايل تركمان گريخت . حشمة الدوله ميخواست بتعقيب سالار برود ولى به علت اغتشاشى كه در مشهد روى داده بود به اين شهر آمد و در همين تاريخ بهمن ميرزا بهاء - الدوله هم كه حكومت آذربايجان را داشت و بتحريك آصف الدوله طغيان كرده بود از راه عذرخواهى درآمد و بمهاجرت بروسيه و ترك ايران ناچار شد .\r\n\r\nظهور مذهب بابيه\r\nدر اوايل دورهء سلطنت فتحعليشاه يكى از علماى شيعه از اهل ساحل بحرين يعنى قسمت احساء بنام شيخ احمد بن زين الدين كه مردى فصيح و فاضل ولى در تشيع خود راه افراط و غلوّ ميرفت پس از مقيم شدن در عتبات بنشر عقايدى در باب اصول دين پرداخت كه با عقايد علماى سابق شيعهء اماميّه فرق داشت به اين معنى كه او از اصول خمسهء دين سه ركن توحيد و نبوت و امامت را پذيرفت و عدل و معاد ( يعنى معاد جسمانى ) را منكر شد و گفت كه عدل هم مانند ساير\r\n\r\n","description":"","footnote":"","page_name":" 816 ","page_number":1209},
  {"content":"\r\n\r\nصفات ثبوتيهء خداست و علت ندارد كه آن را بالاختصاص ركنى از اركان اصول دين قرار دهند و معاد جسمانى را هم به آن علت كه بدن پس از مرگ نابود مىشود منكر بود و ميگفت تنها از انسان مادهء لطيفى بجا ميماند و در اين صورت در قيامت رستاخيز جسم ممكن نيست .\r\nدر عوض شيخ احمد احسائى اعتقاد بركن ديگرى را كه پيروان او ركن رابع ميخوانند لازم و از جملهء اصول دين ميشمرد و آن عقيدهء بيك نفر وكيل يا نايب از ميان شيعيان كامل بود كه بين ساير شيعه و امام غايب واسطه باشد و شيخ احمد احسائى در اين ايام خود را شيعهء كامل ميدانست . پيروان شيخ احمد احسائى را شيخيه مىخوانند .\r\nپس از شيخ احمد رياست فرقهء شيخيه يعنى مقام شيعه كامل بيكى از شاگردان او كه حاج سيد كاظم رشتى بود رسيد و سيّد تا سال 1259 كه فوت كرد از طرف شيخيّه به اين حيث شناخته ميشد و شاگردان بسيار از مجلس درس او فايده ميبردند .\r\nبعد از وفات حاج سيد كاظم بين دو تن از شاگردان او در باب جانشينى استاد رقابت درگرفت و هر كدام اين مقام را از آن خود دانستند يكى حاج محمد كريم خان قاجار ديگرى سيد على محمد شيرازى سيد عليمحمد بجاى عنوان شيعهء كامل و ركن رابع خود را باب خواند و غرض او از اختيار اين كلمه كه از زمان غيبت كبرى وكلاى امام غايب را به همان عنوان خوانده بودند آن بود كه او وسيلهء ارتباط يافتن با امام غايب و راه وصول به اين فيض است . حاج محمد كريم خان همچنان برياست شيخيهء اصحاب شيخ احمد و سيد كاظم ماند در صورتى كه سيد على محمد بتدريج بتأسيس مذهبى تازه كه بابيه خوانده شد قيام نمود . ظهور ادعاى سيّد عليمحمد در سال 1260 بوده است درست هزار سال قمرى پس از تاريخ غيبت امام دوازدهم كه بعقيدهء شيعه در سال 260 هجرى اتفاق افتاده .\r\nاندكى بعد از قيام سيد على محمّد پاى ادعاى را بالاتر گذاشته خود را همان امام غايب دانست كه در طى هزار سال شيعيان انتظار ظهور او را داشتند و كتابى آورد بنام\r\n\r\n","description":"","footnote":"","page_name":" 817 ","page_number":1210},
  {"content":"\r\n\r\nبيان كه آن را بزعم خود نسخ‌كنندهء قرآن مىپنداشت .\r\nدعوت سيد على محمد در بوشهر و شيراز و بعضى ديگر از نقاط ايران پيروانى پيدا كرد از آن جمله منوچهر خان معتمد الدوله باب را باصفهان خواند و او را تحت حمايت خود گرفت اما پس از فوت معتمد الدوله در 1263 چون باب در اصفهان دعوت خود را از سرگرفت او را بامر محمّد شاه از اصفهان بآذربايجان بردند و در قلعهء چهريق زندانى كردند و در شعبان 1266 چنان كه خواهيم ديد به فتواى علماى تبريز تيرباران نمودند .\r\n\r\nفوت محمد شاه در شب ششم شوال 1264\r\nدر اواخر سال 1264 ناخوشى نقرس كه پيوسته شاه را آزار مىرساند شدت كرد و محمّد شاه كه از جهات ديگر نيز عليل بود بالاخره در شب ششم شوال در قصر جديد خود در مغرب تجريش فوت نمود در حالى كه از عمرش قريب چهل و دو سال گذشته بود . ايام سلطنت محمّد شاه چهارده سال و سه ماه طول كشيده است . محمّد شاه برروىهم پادشاه خوبى نبود ، ضعف نفس و بىتدبيرى او معروفست ، ارادت فوق العاده‌اى كه از او نسبت بحاج ميرزا آقاسى ظاهر ميشد غالبا كارها را خراب ميداشت چه در تمام مدت سلطنت او قدرت حاجى بمنتهى درجه بود و اگر از او و از كسان او بشاه شكايتى ميرسيد محمّد شاه اعتنا نميكرد حتى شاه ضعيف النفس بكراماتى نيز جهت حاجى قائل بود و گفته و رأى او را از همه جهت محترم و مقبول ميشمرد و حاجى نيز به خيال خود سياستى در آباد كردن و دفاع مملكت داشت و به اين قصد بيشتر عايدات دولتى را با بيصبرى صرف ريختن توپ و كندن قنوات كرد و اين كار جز صرف پول گزاف ثمرى ديگر نبخشيد\r\n\r\n","description":"","footnote":"","page_name":" 818 ","page_number":1211},
  {"content":"\r\n\r\n\r\nفصل هجدهم سلسله قاجاريه ( بقيه )\r\n\r\nسلطنت ناصر الدين شاه ( 1264 - 1313 )\r\nپس از مرگ محمّد شاه اوضاع ايران كه بر اثر بيكفايتى شاه و حاج ميرزا آقاسى بحالى پريشان افتاده بود سخت‌تر شد مخصوصا چون اكثر بزرگان مملكت از حركات حاجى رنجيده و ناراضى بودند و براى قيام و طرد او انتظار فرصتى را داشتند بناى سركشى را نسبت به او گذاشتند . از يك طرف بار ديگر سالار پسر آصف الدوله در خراسان بناى طغيان را گذاشت و از طرفى ديگر انتشار مذهب بابيّه و نفاقى كه از اين جهت بين مردم افتاده و خصومتهائى كه از اين راه در ولايات بروز ميكرد باعث تزلزل اوضاع شده بود .\r\nحاجى ميرزا آقاسى چون ديد كه وزرا و رجال ديگر زيربار امر او نميروند و و در انتظار ورود وليعهد كناره‌گيرى او را از كارها جدّا خواستارند ابتدا عده‌اى سپاهى در طهران دور خود جمع نمود حتى زمرهء سلطنت‌طلبى نيز از او شنيده شد اما عاقبت پس از آنكه ديد كارى از پيش نميتواند برد ناچار از ترس به حضرت عبد العظيم پناه برد و در آنجا بست نشست .\r\nانتشار خبر مرگ محمد شاه و قيام حاجى ميرزا آقاسى نه تنها در طهران كار\r\n\r\n","description":"","footnote":"","page_name":" 819 ","page_number":1212},
  {"content":"\r\n\r\nها را از ترتيب و نظم انداخت بلكه در غالب ولايات نيز توليد اغتشاش و طغيان كرد و در پاىتخت هم هركس از بزرگان دولت برأى خود ميرفت و همه ادعاى آن را داشتند كه پس از ورود وليعهد مقام صدارت را براى خود بگيرند .\r\nكسى كه تا حدّى با كفايت و كاردانى امور پاىتخت را تا ورود شاه تازه تحت نظم و اداره گرفت مهد عليا مادر وليعهد بود و او بدستيارى على قلى ميرزا كه بعدها اعتضاد السلطنه لقب يافت و سمت وزارت مهد عليا را داشت پس از مذاكراتى با نمايندگان سياسى روس و انگليس خود زمام كارها را بدست گرفت .\r\nوليعهد دولت يعنى ناصر الدين ميرزا كه در اين تاريخ شانزده سال بيش نداشت و در تبريز مقيم بود از طرف مهد عليا و نمايندگان روس و انگليس بطهران خوانده شد .\r\nادارهء امور لشكرى آذربايجان چنان كه سابقا هم گفتيم در اين تاريخ با محمد خان زنگنه امير نظام و منشى او ميرزا تقى خان فراهانى وزير نظام بود چون حركت شاه تازه بطهران با انقلاباتى كه در اين شهر و راهها بروز كرده بود بدون قواى كافى امكان نداشت وزير نظام بتهيهء اين كار مشغول گرديد و او نهايت كفايت و تدبير را در اين راه بخرج داد و چون امير نظام زنگنه هم در همين اوان مرد ناصر الدّين شاه لقب او را بميرزا تقيخان داد و امير نظام جديد شاه تازه را كه در چهاردهم شوال 1264 در تبريز بجاى پدر جلوس كرده بود در 21 ذى القعده بطهران رساند و شاه قبل از ورود بطهران ميرزا تقيخان امير نظام را بلقب اتابك اعظم ملقّب و بصدارت اختيار نمود و اين عمل اميد بسيارى از مدّعيان اين مقام را بيأس مبدل ساخت و ايشان از همين تاريخ بدشمنى و كارشكنى نسبت بميرزا تقيخان قيام نمودند و از اين جماعت از همه مهمتر ميرزا آقا خان نورى وزير لشگر بود كه حاجى ميرزا آقاسى سابقا او را بكاشان تبعيد كرده بود و او پس از فرار حاجى به حضرت عبد العظيم بطهران آمد و تحت حمايت نمايندهء انگليس باحترام تمام به شهر وارد شد و ظاهرا انگليسيها خيال داشتند او را علىرغم ميرزا تقيخان كه او را بسياست روسيّه متمايل مىپنداشتند بصدارت\r\n\r\n","description":"","footnote":"","page_name":" 820 ","page_number":1213},
  {"content":"\r\n\r\nبرسانند . ناصر الدين شاه بميرزا آقا خان كه بىاجازهء دولت بطهران آمده بود امر بمراجعت بكاشان داد اما ميرزا آقا خان بوساطت انگليسها در طهران ماند و قرار شد كه در زير دست ميرزا تقيخان بانجام خدمت سابق مشغول باشد .\r\n\r\nدفع فتنهء سالار در 1266\r\nپس از فرار حسن خان سالار بميان تركمانان حمزه ميرزاى حشمة الدوله و كسان او در خراسان چنان كه بايد كفايتى از خود بروز نداند بلكه بر خلاف بتعدى نسبت بمردم و حركات زشت ديگر دست زدند . محمد خان برادر سالار هم كه در آستانه با جمعى از يارانش متحصن بودند دائما مردم را برضد حشمة الدوله تحريك مىنمودند عاقبت اكثر مردم مشهد طرفدار سالار گرديدند و بهواخواهى او قيام نمودند و سالار هم بدست يارى تراكمه به طرف مشهد حركت كرد و سپاهيان حشمة الدّوله را شكست داد تا آنجا كه مقارن رسيدن خبر مرگ محمد شاه او را در اين شهر محصور ساخت .\r\nدر اين اثنا يار محمد خان افغان وزير سابق كامران ميرزا حكمران هرات كه مخدوم خود را در سال 1256 كشته و خود مستقل شده بود لشكر به طرف جام آورد و بحشمة الدوله و سالار هر دو چنان فهماند كه به يارى ايشان مىآيد اما چون بمشهد رسيد جانب حشمته الدوله را گرفت و او را از محاصره نجات داد ولى چون از عهدهء سالار برنيامد بعلّت نبودن آذوقه بهرات بركشت و سالار در دنبال او تا جام شتافت و خراسان به حال هرج‌ومرج غريبى افتاد .\r\nامير كبير براى دفع فتنهء سالار و آرام كردن خراسان برادر حشمة الدوله سلطان مراد ميرزا را از طهران با توپخانه و 7000 پياده مأمور خراسان نمود سلطان مراد ميرزا در نزديكى جوين سالار را شكست داد و پس از تسخير سبزوار و ترشيز و نيشابور حشمة الدوله را كه در پناه يار محمد خان در حوالى هرات سر ميكرد پيش خود خواند و او را بفرمان امير بطهران فرستاد و خود والى خراسان شد .\r\nسلطان مراد ميرزا در تمام سال 1265 بمحاصرهء مشهد و جنگ با اتباع سالار مشغول بود و امير كبير پيوسته از طهران به او مدد سپاهى مىرساند تا آنكه در\r\n\r\n","description":"","footnote":"","page_name":" 821 ","page_number":1214},
  {"content":"\r\n\r\nاوايل سال 1266 كار بر محصورين تنگ شد و سلطان مراد ميرزا بمشهد وارد گرديد . سالار با برادر و دو پسر خود باستانه پناه جست و از سلطان مراد ميرزا تقاضاى عفو كرد ولى شاه‌زاده كه بسخت‌كشى و بيرحمى مشهور بود سالار و كسان او را در شب دوشنبه شانزدهم جمادى الاخرى 1266 كشت و به اين ترتيب فتنهء خراسان دفع گرديد و سلطان مراد ميرزا بلقب حسام السلطنه ملقب شد .\r\n\r\nقيام بابيّه\r\nهنگام حبس سيّد على محمد در شيراز و اقامت او در اصفهان جماعتى كه به او گرويده بودند در غالب ولايات ايران مردم را بدين جديد خواندند و بتبليغ و دعوت مشغول شدند مخصوصا در يزد و خراسان و مازندران و زنجان كار ايشان بالا گرفت و چون علماى دين و حكام نيز به سختى پاپى ايشان ميشدند كم‌كم بين اصحاب دو گروه كار بنزاع و فتنه و قتل كشيد و اين حركات بجاى آنكه به اين حال خاتمه بخشد برعكس بيشتر توليد زحمت ميكرد و تعصب بابيه در نشر آئين جديد و از خود گذشتگى ايشان زيادتر ميشد و چون اين طايفه امير كبير را مانع پيشرفت كار خود ميدانستند بتوطئه براى قتل او اقدام نمودند اما اين توطئه مكشوف شد و توطئه‌كنان به سختى عذاب ديدند .\r\nامير كبير براى دفع بابيه كه باعث اختلال امنيت غالب ولايات شده بودند مأمورين مخصوص فرستاد و در همه‌جا رؤساى ايشان را بدست اين مامورين مغلوب و مقتول كرد ولى در مازندران و زنجان بمقاومت سخت آنان مواجه شد عاقبت بابيّه اين دو ولايت را هم كه به سختى از خود دفاع ميكردند در سال 1265 شكست داد و قلعه‌هاى ايشان را گرفت .\r\nدر موقع زدوخورد با بابيّه سيّد على محمّد در قلعهء چهريق آذربايجان زندانى بود ، پس از دفع مجاهدين بابيه تصميم بقتل پيشواى ايشان گرفته شد و سيّد على محمّد را از چهريق بتبريز آوردند و پس از ترتيب مجلس مناظره‌اى بين او و علماى تبريز او را در روز دوشنبهء 27 شعبان 1266 تيرباران كردند .\r\n\r\n","description":"","footnote":"","page_name":" 822 ","page_number":1215},
  {"content":"\r\n\r\nپس از كشته شدن سيّد على محمّد بين پيروان او بر سر جانشينى باب اختلاف شد جمعى قليل جانب ميرزا يحيى معروف به صبح ازل را گرفتند و طايفه‌اى ديگر كه اكثريت يافتند تابع ميرزا حسينعلى بهاء الله شدند و اين دو تن از اهل نور مازندران و از طرف پدر برادر يكديگر بودند و ابتدا نيز با هم موافقت داشتند ليكن كمى بعد بين ايشان رقابت درگرفت و اتباع بهاء اللّه يعنى بهائيه بدشمنى با پيروان صبح ازل يعنى ازليه قيام نمودند و ازليان در اقليّت افتادند .\r\nدر سال 1268 يعنى بعد از قتل امير كبير بابيه در طهران در 28 شوال به طرف ناصر الدين شاه تير انداختند اما تير خطا كرد و بر اثر آن جمعى از رؤساى بابيه پاىتخت دستگير و بزشت‌ترين طرزى بقتل رسيدند .\r\n\r\nدورهء صدارت امير كبير و اقدامات مفيد آن مرد بزرگ\r\nميرزا تقى خان امير نظام كه بلاشبهه از بزرگترين رجال دورهء اخير تاريخ ايران است اصلا از مردم هزاوه از دهات فراهان است . پدر او كربلائى قربان ابتدا در خدمت ميرزا ابو القاسم قائم مقام ثانى سمت آشپزى و بعد ناظرى داشته و امير هم از جوانى در دستگاه قائم مقام تربيت يافته و از منشيان زبردست آن مرد كافى شده سپس در خدمت ميرزا محمّد خان زنگنه امير نظام بمعاونت او رسيده و بلقب وزير نظام ملقب گرديده است . شهرت ميرزا تقيخان از زمان مأموريت او با خسرو ميرزا بپطرزبورگ شروع شد و در طى سفارت بعثمانى و بستن معاهدهء دوم ارزنة الروم و بر اثر كفايتى كه از وى در ايام اقامت در آن شهر بروز كرد نام ميرزا تقيخان وزير نظام بهمهء گوشها رسيد و دور و نزديك بكاردانى آن مرد معترف و بآيندهء درخشان او اميدوار گرديدند .\r\nبشرحيكه سابقا گفتيم ميرزا تقيخان پس از مرگ ميرزا محمّد خان زنگنه صاحب مقام و لقب او در آذربايجان گرديد و درآوردن ناصر الدين شاه بطهران و مستقر كردن او بكرسى سلطنت نهايت لياقت را بخرج داد و با وجود مدّعيان بسيار با لقب\r\n\r\n","description":"","footnote":"","page_name":" 823 ","page_number":1216},
  {"content":"\r\n\r\nاتابك اعظم بصدارت ايران منصوب گرديد ( 21 ذى القعده 1264 ) و سال بعد بامر شاه خواهر تنى او را در ازدواج خود آورد و بيش از پيش مقتدر و متنفذ شد .\r\nدر موقعى كه امير كبير زمام امور را بدست گرفت از همه جهت اوضاع ايران مختل بود ، علاوه بر فتنه سالار و بابيه مدّعيان سلطنت و صدارت در هر گوشه منتظر فرصت و موجب اختلال بودند نظام لشكرى پريشان بود و خزانه تهى وعدهء مفت خوارانى كه بانواع مختلف از محمّد شاه و حاجى ميرزا آقاسى فرمان تيول و مستمرى در دست داشتند از شماره بيرون بود عمال خارجى بهر نحو ميخواستند در كارهاى داخلى كشور مداخله ميكردند و از جهت ترتيب اداره و تنظيمات ايران هيچگونه شباهتى بممالك متمدنه كه امير بعضى از آنها را ديده و وصف بعضى ديگر را شنيده بود نداشت و از علم و صنعت و آبادى مايه‌اى در آن نبود كه بتواند آينده آن را در مقابل آنها تأمين نمايد اين مرد صادق با عزم بجاى آنكه در مقابل اين همه مواقع و مشكلات اظهار عجز نمايد با پشت‌كارى عجيب دست باصلاح خرابيها و رفع نواقص و جلب وسايل آبادى و توليد ثروت و تهيهء اسباب تربيت مردم و اصلاح ماليه و لشكر و ترقى كشور زد اما افسوس كه يك تن تنها بود و در دربار و داخل و خارج دشمنان قوى و معاندين پرزور داشت كه هر آن سد راه او ميشدند و مانع پيشرفت خيالات مصلحانهء او بودند .\r\nامير كبير با وجود مدّت كوتاه صدارت خود ( سه سال و سه ماه ) و عظمت مشكلات و سعايت و دشمنى دائمى مخالفين بقدرى در ترتيب ادارهء همه چيز ايران و صاف كردن راه ترقى و تعالى اين كشور آثار خير از خود بجا گذاشته كه ملاحظه فهرست آنها شخص را باعجاب و باقرار بعظمت مقام آن مرد جليل واميدارد و اين همه علاوه بر زيركى و خبرت و پشت‌كار مخصوص امير كبير بيشتر از بركت وطن‌دوستى و عزت‌نفس و درست‌كارى او بوده است . اينك خلاصه‌اى از اقدامات و اصلاحات امير :\r\n1 - در مرحلهء اوّل امير امر داد كه القاب و تعارفات بيمعنى را كه منشيان\r\n\r\n","description":"","footnote":"","page_name":" 824 ","page_number":1217},
  {"content":"\r\n\r\nبه عادت عهد صفويه و اوايل قاجاريه در مراسلات به كار مىبرند حذف كنند حتى در خطاب نسبت به خود او كه صدراعظم بود به همان لفظ جناب اكتفا نمايند .\r\n2 - راه عموم عايدات نامشروع را كه كاركنان دولت بعنوان ( مداخل ) از اين و آن بعنف ميگرفتند مسدود و رشوه‌خوارى را جدّا منع نمود و براى هر مأمور و موظفى به قدر لياقت و كار مواجبى برقرار ساخت .\r\n3 - كمى بعد از رسيدن بطهران هيئتى را براى تعيين ميزان دخل و خرج مملكتى معين نمود و به زودى معلوم شد كه وضع ماليه نه‌چندان خرابست كه بتصور آيد چه با بودن مخارجى گزاف در پيش خزانه دينارى موجود نداشت و از همه گذشته براى رفع غائلهء خراسان و فتنهء سالار و فرستادن لشكر جهت اين كار پول فورى لازم بود .\r\nامير كبير در راه چاره‌انديشى در قدم اوّل قلم بر غالب وظايف و مستمريات گزاف ملاها و شاهزادگان و متملقانى كه آنها را بدون هيچ استحقاقى دريافت مى داشتند كشيد و در اين مرحله چون خود او رشوه‌خوار نبود و بتهديد و تطميع از راه درنميرفت ملاحظهء هيچكس را نكرد و به اين ترتيب مبلغ عظيمى از مخارج دولت كاست وصول ماليات‌ها را تحت نظمى عادلانه آورد و تجارت داخلى و خارجى را در سايه امنيتى كه پيش‌آمده و حمايتى كه از بازرگانان ميكرد رونق كلى داد صنايع داخلى را تشويق كرد و صنعتكاران را بتقليد مصنوعات خارجى واداشت ، عده‌اى را براى آموختن حرف و صنايع بفرنگستان فرستاد و در بسط زراعت و آبادى كشور مساعى بسيار بخرج داد و در نتيجه نه‌تنها ميزان دخل و خرج تعديل يافت بلكه موقعى كه امير كبير از كار افتاد مبلغى نيز خزانهء دولتى ذخيره داشت .\r\n4 - امير كبير براى تربيت و بيدار كردن مردم علاوه بر فرستادن عده‌اى شاگرد بفرنگستان و استخدام معلمين و استادان اروپائى بنشر روزنامه و ترجمهء كتب و تأسيس مدرسهء عالى در طهران اقدام كرد و بنياد مدرسه دار الفنون را براى\r\n\r\n","description":"","footnote":"","page_name":" 825 ","page_number":1218},
  {"content":"\r\n\r\nتعليم طبّ و فنون نظامى و السنهء خارجه ريخت ليكن افتتاح اين مدرسه اندكى بعد از عزل امير صورت گرفت .\r\nامير كبير براى تأسيس دار الفنون امر بساختن مدرسه‌اى مناسب اين كار داده و از اطريش عدّه‌اى معلّم و مستشار خواسته بود اتمام بناى مدرسه و رسيدن معلّمين خارجى قريب سه ماه بعد از بر كنار شدن امير صورت گرفت و دار الفنون رسما در پنجم ربيع الاول 1268 افتتاح شد و ابتدا قريب يك صد تن از شاهزادگان و اعيان و رجال دولت را با لباسى مخصوص بشاگردى آنجا و تحصيل فنون پياده و سوار و توپخانه و مهندسى و شعب طب و السنهء خارجه گماشتند .\r\n5 - در موقع رسيدن امير بطهران سپاه منظّم ايران اگرچه اسما 4000 نفر بود ليكن عدهء موجود از 300 تن تجاوز نميكرد . امير كه خود سپهسالار كلّ سپاه ايران يعنى امير نظام بود و در ايّام عبّاس ميرزا در آذربايجان كاملا بفنون عسكرى آشنائى يافته بسرعت باصلاح امر سپاه توجّه كرد و لشكريانى منظّم و موظّف بدستيارى معلّمين فرنگى درست نمود « 1 » و بمدد آنها بر شورشيان ولايات غالب شد ، بعلاوه ساختن تفنگ و بعضى ديگر از آلات حربى و لوازم لشكريان را در ايران معمول كرد و استادان ايرانى را با دادن مساعده و تشويق بتقليد كارهاى اروپائى در اين زمينه واداشت .\r\n6 - قبل از صدارت امير كبير مخصوصا بعد از تحميل معاهدهء تركمانچاى بر ايران سفراى روس و انگليس بهر نحو ميخواستند در امور داخلى كشور مداخله ميكردند و در حقيقت شاه و وزرا گاهى آلت اجراى مقاصد يكى و زمانى بازيچهء دست ديگرى بودند . امير كبير جدّا نفوذ سفراى روس و انگليس را در طهران محدود نمود و گفت كه مداخلهء خارجيان در امور داخلى تا حدّى معقول و مجاز است كه بشرافت و مناعت ملّى صدمه وارد نياورد چنان كه در موقع حركت ناصر الدّين شاه از تبريز\r\n\r\n\r\n","description":"","footnote":"\r\n( 1 ) - قاآنى در مدح امير ميگويد :\r\n بپاىتخت پادشه فزودى آنقدر سپه * كه صف كشد دو ماهه ره پياده‌ها سواره‌ها \r\n","page_name":" 826 ","page_number":1219},
  {"content":"\r\n\r\nاجازه نداد كه قنسول انگليس در آن شهر حمايت ارامنهء آنجا را به عهده بگيرد چه اين كار را از وظايف دولت ايران ميدانست و هنگام فتنهء سالار و محاصرهء مشهد موقعى كه سفراى روس و انگليس براى صلح بين دولت ايران و شورشيان مشهد تقاضاى وساطت كردند امير صريحا جواب داد كه مردم مشهد ترجيح ميدهند كه بيست هزار تن از ايشان كشته شوند تا آنكه شهر ايشان بتوسّط خارجيان بتصرّف شاه درآيد .\r\n7 - امير كبير براى زيبائى تهران و رفاه حال اهالى آن و ترقّى دادن پاىتخت نيز شروع باقداماتى كرد ، بازار و كاروانسراى امير و تيمچهء مخصوص نوى كه از جهت دلگشائى و تازگى در تهران بيمانند بود ساخت و نقشهء آوردن قسمتى از آب رودخانهء كرج را براى شرب مردم و آبادى شهر طرح نمود ، بتنظيف حمّامها دستور داد و خيالات ديگرى نيز در اين راه داشت كه بعلّت كوتاهى دورهء زمامدارى بانجام آنها توفيق نيافت .\r\n\r\nعزل و قتل امير\r\nاقدامات مصلحانهء امير اگرچه سراسر متضمّن خير و نفع عامّ بود و در صورت دوام يافتن صدارت امير ايران را قرين سعادت و ترقّى و تعالى ميكرد ليكن در مقابل حسد و دشمنى مغرضان و مفتخواران را كه بعلّت فساد و بىلياقتى بتوسّط امير از كارها بر كنار شده و راه نفوذ و منفعت ايشان مسدود گرديده بود روز بروز بيشتر تحريك ميكرد و اين جماعت براى زمين زدن امير به دو وسيله اميدوار بودند يكى جوانى و بىتجربگى شاه ديگر نفوذ فوق العادهء مهد عليا مادر او كه از ابتدا نسبت بامير نظر خوشى نداشت و بهانهء او در دشمنى با اتابك به ظاهر اين بود كه اين مرد كه از خاندان پست است باستبداد تمام حقوق و مستمريّات شاهزادگان و اعيان و نجبا و روحانيّون را قطع كرده و دست ايشان را از همهء كارها كوتاه نموده است در صورتى كه در حقيقت امير راه اعمال و نفوذهاى بى جا را بر مهد عليا بسته و جلوى بعضى حركات بولهوسانهء او را گرفته بود و به همين جهت مهد عليا با او عنادى تمام داشت و ميخواست بهر وسيله باشد ميرزا آقا خان نورى وزير لشكر را بجاى او بنشاند .\r\nاوّلين دشمنى علنى كه از مخالفين امير بر ضدّ او سرزد قريب پنج ماه بعد از صدارت او يعنى ده روز پس از آن بود كه امير با وجود مخالفت مهد عليا به ازدواج با خواهر\r\n\r\n","description":"","footnote":"","page_name":" 827 ","page_number":1220},
  {"content":"\r\n\r\nشاه سرافراز گرديده بود به اين معنى كه در 18 ربيع الثانى 1265 دشمنان امير پنج فوج ( 2500 نفر ) از سربازان آذربايجانى مقيم پاىتخت را كه مواجبشان عقب افتاده بود بقيام بر ضدّ امير كبير و تقاضاى تغيير او واداشتند . شورشيان دور خانهء امير را گرفتند و بهتاكى و بىحرمتى پرداختند و دو تن از نوكران امير هم در اين واقعه بقتل رسيدند . شاه كه از عهدهء خواباندن اين شورش عاجز بود چاره‌اى نديد جز آنكه تقاضاى امير را در كناره‌گيرى بپذيرد . امير بخانهء ميرزا آقا خان رفت .\r\nميرزا آقا خان و جمعى ديگر به زحمت شورش سربازان را به آرامى خواباندند و امير بشغل خود برگشت و ميرزا آقا خان بلقب اعتماد الدّوله ملّقب گرديد .\r\nناصر الدّين شاه با وجود جوانى تا مدّتى در مقابل القاآت دشمنان امير و تحريكات مادر خود مقاومت بخرج ميداد و از عمليّات و اقدامات امير پشتىبانى ميكرد امّا بتدريج مغلوب دمدمه‌هاى ايشان گرديد و از اواخر سال 1267 كم‌كم نظر خود را نسبت به آن وزير باتدبير تغيير داد مخصوصا چون امير در ميان سپاهيان محبوبيّتى تام داشت مغرضين بشاه فهماندند كه امير در خيال سلطنت است و از آنجا كه امير هم در انجام كارها تا حدّى استبداد بخرج ميداد و غالبا باوامر شاه جوان اعتنائى نميكرد سوءظنّ شاه نسبت به او شدّت يافت تا آنكه در مراجعت از سفر اصفهان امير بر خلاف امر شاه كه يكى از برادران خود را بحكومت قم منصوب كرده بود او را بآمدن بطهران واداشت و شاه بار ديگر برادر را بحكومت برقرار نمود و بر اثر اين حركت از امير سخت مكدّر گرديد و چون بطهران آمد از بيستم محرّم 1268 ببعد ديگر امير را بدربار نخواند و فرمان عزل او از صدارت صادر گرديد ولى شاه مقام امارت نظام را همچنان در عهدهء او گذاشت و ميرزا آقا خان اعتماد الدولهء نورى وزير لشكر سابق بصدارت برقرار شد .\r\nپس از عزل امير نظام چون مهد عليا و اعتماد الدّوله از ماندن امير در طهران نگران بودند و ميترسيدند كه شاه اندكى بعد بر سر مهر آيد و بار ديگر او را بصدارت بخواند شاه را واداشتند تا امير را بحكومت فارس يا قم يا اصفهان تكليف كند امير ابتدا زيربار قبول اين تكليف نرفت عاقبت بحكومت كاشان راضى گشت در اين ميان\r\n\r\n","description":"","footnote":"","page_name":" 828 ","page_number":1221},
  {"content":"\r\n\r\nسفير روس كه علاقهء خاصّى بحفظ جان امير نشان ميداد و از روى كار آمدن اعتماد الدوله راضى نبود از نادانى عدّه‌اى را براى نگاهبانى امير بگرد خانه او فرستاد . اين عمل خودسرانه شاه و درباريان را متغيّر ساخت و باعث آن شد كه امير را بباغ فين كاشان بتبعيد بفرستند و چون درباريان از اقدامات سفير روس و اعمال نفوذ او براى برگرداندن امير ترس داشتند بالاخره شاه را بصدور حكم قتل آن مرد بيمانند واداشتند و ميرغضب مخصوصى را كه از قضا از دست‌پروردگان و برآوردگان امير بود بكاشان فرستادند و او در هجدهم ربيع الاول 1268 در حمّام دلّاك را بزدن رگهاى امير واداشت و امير كبير بدون اظهار هيچگونه عجز و لابه به اين طريق دردناك در حمّام فين كاشان جان سپرد و جنازهء او را از آنجا براى دفن بعتبات بردند .\r\n\r\nتسخير هرات در 1273\r\nميرزا آقا خان نورى كه پس از عزل امير كبير بصدارت رسيد و لقب او اعتماد الدّوله بود بهيچوجه كفايت و كاردانى امير كبير را نداشت و لايق خيالات عاليه و اقدامات صالحهء آن مرد زيرك دوربين نبود . در قدم اول اعتماد الدّوله غالب حكام ولايات و كارفرمايان منصوب امير را معزول نمود و آشنايان و بستكان خود را بجاى ايشان گماشت و مقدارى از مستمريّات و مواجبهاى بى جا را كه امير بصلاح خزانهء دولت قطع كرده بود برقرار ساخت و از اين راه و از راههاى ديگر اكثر اصلاحات امير كبير محو شد يا متوقف ماند\r\nقسمت اخير دورهء صدارت اعتماد الدولهء نورى كه از 1268 تا 1275 طول كشيده مقارن شد با واقعهء عظيمى مثل جنگهاى كريمه در شبه جزيرهء بالكان و سواحل اروپائى درياى سياه ما بين روسيّه از يك طرف و عثمانى و روسيّه و فرانسه از طرفى ديگر و چون از همسايگان بزرگ ايران عثمانى و انگليس در اين جنگها بر ضدّ روسيّه همسايهء ديگر كشور ما ميجنگيدند هر سه دولت سعى داشتند كه ايرانرا به طرف خود بكشانند روسيّه از طرفى ايران را براى حمله به خاك عثمانى و تعرّض بافغانستان بوعده‌هائى اميدوار ميكرد و انگليس و عثمانى جهت جلب اتّحاد يا بيطرفى آن وعده‌هاى ديگرى ميدادند . بدبختانه بعلّت جوانى شاه و بيخبرى صدراعظم ايران از اين پيش‌آمد مساعد صرفه‌اى كه نبرد زيان كلّى نيز ديد به اين معنى كه شاه دو سه بار در جانبدارى\r\n\r\n","description":"","footnote":"","page_name":" 829 ","page_number":1222},
  {"content":"\r\n\r\nاز يكى از دو طرف تغيير رأى داد و بين او و صدراعظم كه هر كدام سياستى خاص داشتند كار اختلاف بالا گرفت عاقبت موقعى كه شاه خواست به يارى انگليس و عثمانى و فرانسه و بر ضدّ روسيّه داخل جنگ شود متحدين كه در شرف غلبه بر روسيّه بودند پيشنهاد او را نپذيرفتند چه ميديدند كه بايد بعدها ايران را با مددهاى لشكرى از انتقام روسيّه حفظ كنند و اين كار براى آنان موجب مخاطراتى بزرگ بود به همين علّت به همان بيطرف ماندن ايران راضى شدند .\r\nاعتماد الدّوله كه تا اين تاريخ خود را جدا بطرفدارى از سياست انگليس مايل نشان داده بود بعلّت نقار شخصى كه با سفير بريتانيا بر سر پاره‌اى مسائل جزئى پيدا كرد تغيير رأى داد و بر اثر مراسلهء سختى كه بسفير انگليس نوشت سفير مزبور در تاريخ 25 ربيع الاول 1272 با اعضاى سفارت پاىتخت را ترك گفتند و روابط سياسى بين ايران و انگليس با وجود مجاهدات سفير فرانسه در رفع اختلاف بين صدراعظم و سفير بريتانيا قطع گرديد .\r\nيار محمّد خان وزير كامران ميرزا كه پس از كشتن مخدوم خود بر هرات مستولى شده و بوسيلهء اظهار اطاعت نسبت بايران و والى خراسان بر هرات حاكم مانده بود در سال 1268 مرد و پسرش صيد محمّد خان برجاى او نشست و او نيز بسيرهء پدر همچنان در اطاعت ايران ماند ليكن چون مردى بيرحم و زشت سيرت بود اهالى هرات در غياب او محمّد يوسف ميرزا نوادهء فيروز ميرزا را كه در مشهد اقامت داشت به آن شهر خواستند و او در محرم 1272 بحكومت نشست و عريضهء چاكرى بدربار ايران فرستاد و در حقيقت بعنوان دست‌نشاندهء اين دولت بر آنجا مستقرّ گرديد و صيد محمّد خان را دستگير و مقتول نمود .\r\nدوستمحمد خان حاكم كابل و قندهار پس از دست يكى كردن با انگليسها عازم استيلا بر هرات شد و محمّد يوسف از حسام السلطنه والى خراسان يارى خواست ولى پس از رسيدن سپاه ايران محمّد يوسف راه خيانت رفت و بدستبرد بلشكرى كه بمدد خود خواسته بود پرداخت . اين بار حسام السلطنه خود بهرات حركت نمود و آن شهر\r\n\r\n","description":"","footnote":"","page_name":" 830 ","page_number":1223},
  {"content":"\r\n\r\nرا در محاصره گرفت هرات از رمضان 1272 تا 25 صفر 1273 در محاصرهء سپاه ايران بود و در اين مدت با وجود تهديدات دولت انگليس و كوشش‌هاى دوستمحمد خان حسام السلطنه از آنجا دست برنداشت تا عاقبت در 25 صفر 1273 حصار مستحكم آنجا را بوسيله يك تن مهندس فرانسوى گشود و آن شهر كه از معابر عمدهء هندوستان است مستقيما تحت تصرف ايران درآمد .\r\nاعتماد الدوله در ضمن محاصرهء هرات براى اصلاح حال نقارى كه بين او و سفير انگليس پيش‌آمده و منجر بقطع روابط دولتين شده بود ، فرخ خان امين الدوله كاشانى را با اختيارات تمام مأمور استانبول و پاريس كرد تا در اين شهرها با سفراى انگليس ملاقات كند و روابط حسنهء بين ايران و انگليس را بار ديگر برقرار سازد .\r\nدر استانبول سفير انگليس پس از چند بار اصرار امين الدوله و استنكاف او از ملاقات عاقبت براى تجديد روابط شرايط سختى پيشنهاد كرد كه يكى از آنها درخواست عزل اعتماد الدوله از صدارت بود . امين الدوله به علت سختى شرايط و رسيدن خبر فتح هرات زيربار قبول آنها نرفت و بپاريس شتافت تا شايد بوساطت ناپلئون سوم امپراطور فرانسه اختلاف ايران و انگليس را بوضعى خوشتر فيصل دهد .\r\nدولت انگليس پس از رد شدن شرايط سفير خود در استانبول از طرف امين الدوله تصميم گرفت كه با فرستادن كشتى جنگى و لشكر بايران اين دولت را بخالى كردن هرات وادارد و به همين عزم جهازات انگليسى در ششم ربيع الثانى 1273 جزيرهء خارگ را در خليج فارس تصرف كردند و لشكر ببوشهر پياده نمودند و آنجا را مسخر خود ساختند\r\nناصر الدين شاه ميرزا محمد خان قاجار را كه بعدها بصدارت نيز رسيد به جلوگيرى انگليسها مامور جنوب كرد اما نه او و نه خانلر ميرزا احتشام الدوله والى خوزستان با وجود رشادتهاى بسيار سپاهيانشان نتوانستند از پيشرفت انگليسها در طرف بوشهر و محمره جلوگيرى كنند حتى انگليسها تا اهواز نيز جلو راندند .\r\nفرخ خان امين الدوله در اين ضمن در پاريس بوساطت امپراطور فرانسه\r\n\r\n","description":"","footnote":"","page_name":" 831 ","page_number":1224},
  {"content":"\r\n\r\nبمذاكرات با سفير انگليس مشغول بود تا آنكه در آخر كار در تاريخ هفتم رجب 1273 معاهدهء پاريس بين او و سفير انگليس انعقاد يافت و قرار شد كه انگليسها بنادر و جزاير ايران را خالى كنند و ايران نيز سپاه خود را از هرات و افغانستان بيرون ببرد و استقلال آنها را بشناسد و بعدها از هرگونه ادعائى نسبت به آنها صرف نظر كند و در حل اختلافاتى كه بين ايران و افغانستان بروز نمايد ايران بايد بحكميت انگليس راضى گردد .\r\nمعاهدهء پاريس كه بموجب آن افغانستان به كلى از تحت تبعيت ايران خارج گرديد و دولت ايران را بعذرخواهى از سفير انگليس واداشت باعث افزايش نفوذ اين دولت در دربار طهران شد و اعتماد الدوله با خوشى تمام شرايط آن را پذيرفت زيرا كه از بدتر از آن ميترسيد و خدا را شكر كرد كه ديگر انگليسها در عزل او اصرارى ندارند اما دولت او پس از ختم جنگ با انگليس چندان مدتى دوام نكرد چه ناصر الدين شاه كه از اختلال امور در عهد صدارت اعتماد الدوله كاملا آگاه شده بود در محرم 1275 او را از صدارت انداخت و شخصا زمام امور را در دست گرفت و امر داد كه بتقليد ممالك فرنك چند وزارتخانه در ايران تاسيس شود مثل وزارت خارجه ، وزارت ماليه ، وزارت داخله ، وزارت جنگ ، وزارت وظايف و وزارت علوم . وزارت ماليه را بعهدهء ميرزا يوسف مستوفى الممالك آشتيانى كه اعتماد - الدوله او را بآشتيان تبعيد كرده بود سپرد وزارت علوم را بعليقلى ميرزا اعتماد السلطنه و وزارت جنگ را هم بميرزا محمد خان قاجار كه لقب سپهسالار يافت واگذاشت و اين حال تا سال 1281 تاريخ صدارت ميرزا محمد خان قاجار باقى بود .\r\n\r\nجنگ سرخس در 1271 و مرو در 1276\r\nپيش از لشكركشى بهرات و حكومت مجدد حسام السلطنه بر خراسان يعنى در 1271 و زمان حكومت فريدون ميرزا فرمانفرما والى خوارزم محمد امين خان كه سابقا نيز از حسام السلطنه شكستى يافته بود بار ديگر بحدود مرو آمد و بتعرض خراسان مشغول شد و تا حدود سرخس پيش‌آمد . فريدون ميرزا بجلوى او\r\n\r\n","description":"","footnote":"","page_name":" 832 ","page_number":1225},
  {"content":"\r\n\r\nرفت و در رجب 1271 خان خيوه را در سرخس شكستى سخت داد و محمّد امين خان در جنگ كشته شد و سر او را بطهران فرستادند و فريدون ميرزا پس از دفع تركمانان حدود مرو بمشهد برگشت .\r\nاما تعرض تركمانان بمردم شهرنشين خراسان امرى نبود كه به اين آسانيها دفع شود چه اين طايفهء دزد بيابان‌گرد همه وقت باعث آزار اهالى خراسان و استراباد بودند و كمتر سالى ميشد كه از آن گروه صدمه‌اى نرسد .\r\nدر اواخر سال 1276 ناصر الدين شاه براى قلع‌وقمع تركمانان تكه و سالور حشمة - الدوله حمزه ميرزه را بهمراهى ميرزا محمد قوام الدوله آشتيانى با 000 ، 40 سپاهى روانهء حدود مرو كرد . لشكريان ايران به علت بىاحتياطى و اختلافى كه بين حشمة الدوله و قوام الدوله بروز كرد در 17 ربيع الاوّل از تركمانان شكستى سخت خوردند و بر اثر بىآذوقگى و بدى وضع ميدان جنگ و آب تجن كه تركمانان در ميان ايشان راندند قريب دو ثلث از ايشان مقتول يا اسير گرديدند و حشمة الدوله و قوام الدوله بافتضاح بمشهد برگشتند و بامر شاه معزول و بطهران احضار شدند و حسام - السلطنه بار ديگر مأمور خراسان شد و امور آنجا را سروسامانى بخشيد . مقارن همين ايام روسها كه از حدود شمال بحيرهء آرال و مشرق بحر خزر به تصرف تركستان شرقى و غربى و دره‌هاى سيحون و جيحون شروع كرده بودند اين اراضى را يكى پس از ديگرى به تصرف خود درآوردند از جمله خيوه را در 1270 و تاشكند و سمرقند و بخارا را در 1281 و 1285 مسخر نمودند و بوسيلهء استيلاى بر اين نواحى بدرهء اترك و صحراى تركمن نزديك شدند . روسها براى باز كردن راه خود بحدود افغانستان و خراسان تصميم بسركوبى تركمانان گرفتند و اگرچه در سال 1296 از ايشان شكست يافتند ولى در 1298 در محل گوگ تپه تركمانان تكّه را به كلى از پا درآوردند و خطر اين جماعت از سر مردم خراسان و استراباد برداشته شد ليكن خطرى بزرگتر كه همسايه شدن روسها بود از اين طرف با ايران جاى آن را گرفت .\r\n\r\n","description":"","footnote":"","page_name":" 833 ","page_number":1226},
  {"content":"\r\n\r\n\r\nتعيين مرزهاى ايران\r\nبه غير از مرز شمال غربى ايران يعنى سرحد بين آذربايجان و متصرفات روسيه در ماوراء قفقازيه كه بتوسط معاهده تركمانچاى مشخص شده و مرز بين ايران و عثمانى كه عهدنامه دوّم ارزنة - الرّوم آن را مفروز كرده بود ساير مرزهاى ايران تا اواسط عهد ناصر الدّين شاه صورت ثابتى نداشت چه در غالب اين نواحى ايلات و بدويان ( تراكمه و افاغنه و بلوچها ) سكونت داشتند و بعلّت دستبردهائى كه پيوسته از ايشان ببلاد شمال شرق و مشرق ايران ميشد و ثابت نماندن آن طوايف در محلّهائى تشخيص خط سرحدّى ممكن نبود و تا حدّى همين حال وجود داشت براى مرزهاى غربى آذربايجان و كردستان و خوزستان كه با وجود معاهدهء ارزنة الروم مهاجرت ايلات كرد و عرب از يك طرف مرز به طرف ديگر پيوسته بين دو دولت ايران و عثمانى توليد زحمت مىنمود .\r\nپس از اعلان استقلال افغانستان و تجزيهء هرات از ايران و تصرف قسمتى از بلوچستان بتوسط انگليس و رسيدن دامنهء متصرفات روسها بحدود استراباد و و خراسان مسئلهء تشخيص مرزهاى ايران در جهت شمال شرقى و مشرق اين كشور با همسايگان جديد مورد توجه قرار گرفت .\r\nبلوچستان بتمامى تا اوايل عهد ناصر الدين شاه مطيع ايران بود و خان آن در زمان امير كبير به اين دولت خراج ميداد اما ضعف دولت در عهد جانشينان امير و انقلابات خراسان و افغانستان قسمت شرقى اين ولايت را كه از كرمان دور تر بود به حال خودسرى و اغتشاش انداخت و انگليسيها پس از آن‌كه خط تلگرافى سرتاسرى خود را در ايران در سال 1280 بانتها رساندند و ببندر گوادر منتهى كردند بعنوان تعيين مرز بين ايران و امپراطورى خود در هند از اين‌جانب با دولت ايران داخل مذاكرات شدند و كسى كه از جانب انگليسيها مأمور اين كار بود گلد سميد « 1 » نام داشت . بعد از مدّتى مذاكره بالاخره ناصر الدّين شاه پيشنهاد گلد سميد را پذيرفت و مرز حاليه از مشرق بندر گوادر تا خاور كوهك برقرار شد\r\nقسمت شمالى مرز بين بلوچستان انگليس و ايران يعنى خطّ بين كوهك\r\n\r\n\r\n","description":"","footnote":"\r\n( 1 ) -  Goldcmid \r\n","page_name":" 834 ","page_number":1227},
  {"content":"\r\n\r\nو كوه ملك سياه و مرز بين سيستان ايران و افغان را هم هيئتى كه برياست گلد - سميد بودند در سالهاى 1288 - 1289 معين نمودند و پس از دو سلسله مذاكرات ديگرى كه در سالهاى 1314 و 1317 بين نمايندگان ايران و انگليسيها به عمل آمد مرزهاى حاليه بلوچستان و سيستان قطعى گرديد .\r\nاما مرز ما بين گردنهء ذو الفقار و هامون سيستان كه مرز بين خراسان و ولايات هرات سابق است مدّتها درست مشخص نبود و غالبا بين افاغنه و مردم خراسان بر سر تقسيم آب و مواقع و غيره نزاع بروز ميكرد و حال اين اختلاف بجا بود تا سال 1314 شمسى كه بوساطت دولت تركيّه مرز حاليه بين ايران و افغانستان تثبيت شد .\r\nدر محرم سال 1299 بين دولت ايران و روسيّه معاهده‌اى منعقد گرديد و بموجب آن خطّ مرزى كنونى بين خراسان و تركستان مقرر شد اما روسها كه خيالات سوء ديگر در باب بسط نفوذ در سواحل بحر خزر و حدود استراباد و خراسان داشتند چندان شرايط اين معاهده را محترم نميشمردند و دائما ببهانه‌هائى بتعرضات دست ميزدند چنان كه در 1301 سرخس كهنه را در ساحل يمين تجن ضبط كردند و جزاير آشور آده را در مقابل بندر گز ببهانه سركوبى و جلوگيرى از قاچاق تراكمه تحت تصرف گرفتند و در 1310 قصبهء فيروزه را بفشار از ايران مجزى نمودند اختلافات بين ايران و روسيّه بموجب معاهده‌اى كه در 17 جمادى الاخرى سال 1339 ( 26 فوريه 1921 ) بين دولت تازهء روسيه و ايران برقرار گرديد رفع شد به اين معنى كه دولت بلشويكى جزاير آشور آده و قصبهء فيروزه را بايران واگذاشت و دولت ايران هم سرخس كهنه را ملك روسيّه شناخت .\r\nاما مرز غربى ايران با وجود آنكه پس از عقد معاهدهء ثانى ارزنة - الروم تغيير فاحشى نيافته در باب پاره‌اى قسمتها مخصوصا در خصوص\r\n\r\n","description":"","footnote":"","page_name":" 835 ","page_number":1228},
  {"content":"\r\n\r\nاراضى ايل‌نشين سرحدى بين دولتين ايران و عثمانى اختلافات بروز ميكرد و عمدهء اين اختلافات در باب ناحيهء قطور بود از محال خوى كه عثمانيها آنجا را در ضمن فتنهء سالار و گرفتارى ايران در سمت خراسان تصرف كرده بودند . دو همسايه ديگر ايران و عثمانى يعنى انگليس و روس غالبا در حل اين اختلافات حكميت ميكردند چنان كه يك بار در سال 1282 و بار ديگر در ضمن عقد معاهدهء برلين پس از شكست عثمانى از روس يعنى در سال 1296 در اين خصوص واسطهء اصلاح بين دو دولت شدند تا عاقبت بموجب مادهء 60 آن معاهده قطور بايران برگشت اما باز اختلافات سرحدى ايران و عثمانى حل نشد تا آنكه در 1332 چهار دولت نمايندگانى براى تشخيص خط قطعى سرحدات غرب ايران به اين حدود فرستادند و آن هيئت درست يك روز قبل از آنكه بين عثمانى از طرفى و روس و انگليس از طرفى ديگر در ايام جنگهاى بين المللى محاربه دربگيرد كارهاى خود را خاتمه بخشيد و مرز قطعى بين ايران و عثمانى معين شد ليكن دولت ايران اين مرز را برسميت نشناخت و درخصوص پاره‌اى قسمت‌ها از آن مخصوصا قسمت مجاور شط العرب اعتراض داشت بعد از آن‌كه دولت عثمانى تجزيه شد و دولت تازهء عراق تحت قيمومت انگليس تأسيس و در اين قسمت با ايران همسايه گرديد دولت ايران اعتراض خود را تجديد نمود حل اختلاف سرحدى بين ايران و عراق بمجمع اتفاق ملل محول گرديد و پس از چند بار مذاكره بالاخره دولتين در سال 1315 شمسى با مذاكرات مستقيم اختلافات مرزى خود را حل نمودند و امر بنفع ايران خاتمه پذيرفت .\r\n\r\nصدارت حاجى ميرزا حسينخان سپهسالار\r\nچنان كه سابقا اشاره كرديم ناصر الدين شاه پس از عزل اعتماد الدوله نورى تا سال 1281 ديگر كسى را بصدارت اختيار ننمود بلكه هيئت وزرائى تشكيل داد كه رياست ايشان در حقيقت با شخص شاه بود . در سال 1281 بتاريخ 24 شوال ناصر الدّين شاه ميرزا محمد خان قاجار وزير جنگ و سپهسالار را كه سال قبل در سركوبى تركمانان استرآباد كفايتى بخرج داده و سپهسالار اعظم لقب يافته بود بصدارت\r\n\r\n","description":"","footnote":"","page_name":" 836 ","page_number":1229},
  {"content":"\r\n\r\nبرگزيد و اختيار وزارتخانه‌هاى جنگ و ماليّه و خارجه را كه شاه مستقيما اداره ميكرد به او واگذاشت .\r\nصدارت ميرزا محمد خان قاجار تا سال 1284 طول كشيد . در اين سال شاه ميرزا يوسف مستوفى الممالك وزير ماليه را عنوان شخص اول داد و مستوفى الممالك بدون آن‌كه لقب و عنوان صدارت داشته باشد به اين حال تا سال 1288 كارها را اداره ميكرد .\r\nدر سفرى كه ناصر الدين شاه در سال 1287 بعتبات كرد خدمات حاجى ميرزا حسينخان قزوينى ملقب بمشير الدوله سفير كبير ايران در دربار عثمانى مورد نظر واقع شد . شاه او را بطهران خواست و بوزارت عدليه و وظايف و اوقاف منصوب گرد .\r\nپس از كناره‌گيرى مستوفى الممالك شاه حاجى ميرزا حسينخان مشير الدوله را ابتدا با لقب سپهسالار بوزارت جنگ و فرماندهى سپاه سپس در 29 شعبان 1288 بصدارت اختيار نمود\r\nحاجى ميرزا حسينخان كه مردى تربيت يافته و اصلاح‌دوست و ترقى خواه بود به خيال تعقيب اصلاحات امير كبير افتاد ابتدا فرمان اصلاح وضع دربار و هيئت وزرا را بصحهء شاه رساند سپس سپاه را تحت نظم آورد و تمام سعى او اين بود كه ايران مملكتى قانونى شود و در راه ترقى و عدالت و مساوات بيفتد و او براى اينكه شاه را بترقيات ممالك متمدنه آشنا كند با وجود مخالفت روحانيون ناصر الدين شاه را در سال 1290 بفرنگستان برد .\r\nسال قبل از حركت اول شاه بفرنگستان سپهسالار امتياز خط آهنى را در ايران از رشت بطهران و از پايتخت بخليج فارس به مدت هفتاد سال بيك نفر از اتباع انگليس بنام بارن رويتر « 1 » واگذاشت و قرار شد كه اگر صاحب امتياز از اول سال 1291 تا 15 ماه بعد شروع به كار نكند 40000 ليرهء انگليسى بايران دادنى باشد\r\n\r\n\r\n","description":"","footnote":"\r\n( 1 ) -  Baron de Reuter \r\n","page_name":" 837 ","page_number":1230},
  {"content":"\r\n\r\nاين امتيازنامه كه تقريبا تمام اختيار امور اقتصادى ايران را در مدت هفتاد سال يك تن خارجى واميگذاشت و حق استخراج عموم معادن كشور ( باستثناى طلا و نقره و احجار كريمه ) و استفاده از تمام جنگلها و قنوات و مجارى مياه و حق صدور همه نوع محصولات مملكتى و تأسيس بانك و پست و تلگراف و كارخانجات و غيره را به او ميداد بهيچوجه با منافع ايران سازش نداشت و بقدرى نيز اجراى آن براى رويتر مشكل مينمود كه دو طرف معاهده‌كننده به زودى فهميدند كه اين كار بدون مطالعه از جانبين انجام يافته بعلاوه انتشار شرايط آن در اروپا موجب گفتگوى بسيار شد و روسها را نيز بخشم و تهديد ايران واداشت و به همين جهت ناصر الدين شاه در سفر فرنگستان بخبط سياسى دولت خود پى برد و از طرف ايران مشكلاتى در راه اقدام رويتر فراهم گرديد كه او نتوانست به كار خود در سر موعد شروع كند به همين علت امتيازنامه ملغى شد و 40000 ليره وديعهء رويتر را دولت ايران توقيف كرد ولى بارون رويتر پيوسته ادعاى استرداد آن را داشت تا آنكه در 27 جمادى الاولى سال 1306 دولت ايران براى استمالت بارون مزبور امتياز تأسيس بانك شاهنشاهى ايران را به مدت 60 سال به او واگذاشت و حق انتشار پول كاغذى منحصرا به آن بانك واگذاشته شد .\r\nدر مراجعت شاه از فرنگستان يعنى در رجب 1290 به علت مخالفت‌هاى شديد كه از طرف دربار و روحانيون با صدارت حاجى ميرزا حسينخان شده بود ناصر الدين شاه او را به ترك اين مقام و اقامت در رشت واداشت و پس از رسيدن بپاى تخت مستوفى الممالك را بصدارت منصوب نمود سپس حاجى ميرزا حسينخان را خواسته بوزارت امور خارجه گماشت و در سال 1291 لقب سپهسالار اعظم و وزارت جنگ را نيز به او عطا كرد .\r\nسپهسالار در دورهء وزارت خارجه و جنگ خود اگرچه ديگر شور سابق را نداشت باز در باز كردن چشم و گوش مردم ايران مجاهداتى نمود از آن جمله شاه\r\n\r\n","description":"","footnote":"","page_name":" 838 ","page_number":1231},
  {"content":"\r\n\r\nرا بتأسيس روزنامه‌اى به دو زبان فرانسه و فارسى تشويق نمود و يك نفر بلژيكى را براى ادارهء آن بطهران آورد ولى همين كه شماره اول اين روزنامه در محرم 1293 انتشار يافت چون مندرجات آن مطابق ميل درباريان و شاه نبود و از آزادى و مساوات و عدالت و قانونخواهى و مخالفت با تملّق دم زده بود موقوف گرديد .\r\nحاجى ميرزا حسينخان در سفر دوم ناصر الدين شاه بفرنگ در 1295 نيز با او همراه بود و پس از مراجعت اين سفر شاه او را با مستوفى الممالك در ادارهء كليهء امور كشورى شريك نمود و اين حال باقى بود تا آنكه در 1297 او را از وزارت خارجه و جنگ و سپهسالارى انداخت و بحكومت قزوين فرستاد و كمى بعد بپيشكارى آذربايجان مأمور نمود و در اين مأموريت بسفارت فوق العاده بروسيه رفت و پس از مراجعت بحكومت خراسان و سيستان و توليت آستانه روانه شد و اين مأموريت در حقيقت در حكم تبعيد او از پاىتخت بود و سپهسالار در همين سمت بتاريخ 21 ذى الحجه 1298 بسن 57 در مشهد وفات نمود .\r\nحاجى ميرزا حسينخان مشير الدوله سپهسالار قزوينى پس از امير كبير بزرگترين رجال دورهء قاجاريه است . مسجد سپهسالار طهران و عمارت دار الشوراى ملّى ايران از يادگارهاى آن مرد جليل است .\r\n\r\nآشنائى ايران با تمدن غربى\r\nاگرچه ايران از زمان صفويه داخل ارتباط كلى با ممالك متمدنه و غربى شده و بعضى از وسايل و لوازم تمدن جديد از قبيل اسلحهء ناريه و نظام اروپائى و ساخت كشتى و غيره بتقليد متمدنين مغرب زمين در اين دوره و در ايام نادر در ايران راه يافته ليكن هيچوقت توسعهء دامنه اقتباس تمدن اروپائى باندازهء دورهء سلطنت يالنسبه طويل ناصر الدين شاه نرسيده بود و امرى كه باعث اين پيش‌آمد شد علاوه بر توسعهء روابط بين ايران اروپا و بسط دامنهء مستعمرات بعضى از دول اروپائى تا حدود كشور ما توجه عدهء از رجال هوشيار ترقيخواه ايرانى بود كه با تمدن غربى آشنائى يافته و بمزاياى آن كاملا پى\r\n\r\n","description":"","footnote":"","page_name":" 839 ","page_number":1232},
  {"content":"\r\n\r\nبرده بودند .\r\nاولين نهضتى كه در اين راه در دورهء قاجاريه شروع شد چنان كه سابقا هم اشاره كرديم در اوايل عهد فتحعليشاه بود . در اين ايام بر اثر آمدن هيئت لشكرى فرانسه بايران و اقداماتى كه ايشان در اصلاح حال سپاه و تهيهء توب و نقشه‌بردارى و جمع اطلاعات مفيد جغرافيائى راجع بايران كردند تا حدى ذهن زمامداران اين كشور بلزوم اقتباس تمدن اروپائى متوجه گرديد سپس عباس ميرزا بفرستادن شاگرد و كارگر بانگليس و روسيه اقدام نمود و كارخانجاتى نيز بدست يارى خبرگان براى توپ‌ريزى و باروت‌سازى و پارچه‌بافى و ابداع چاپخانه و غيره در آذربايجان ايجاد كرد .\r\nعمدهء آشنائى ايران با تمدن جديد در دورهء ناصر الدين شاه نتيجه بذل عنايت مخصوص سه تن از وزراى روشن‌بين تجدددوست اوست اول امير كبير كه شمه‌اى از اقدامات او را در اين زمينه سابقا يادآور شديم دوم حاجى ميرزا حسينخان مشير الدوله سپهسالار اعظم كه در دو سفر كه شاه را بفرنگ برد بعيان محاسن و مصالح تمدّن اروپائى را به او نمود و بر اثر آن شاه بآوردن قسمتى از لوازم و تمدن جديد اقبال كرد سوم ميرزا عليخان امين الملك كه بعدها امين الدوله لقب يافت بعضى از تجار مثل حاجى محمد حسن اصفهانى امين الضرب و رجال ديگر مانند يحيى خان مشير الدوله برادر سپهسالار و اعتضاد السلطنه عليقى ميرزا نيز مؤيد اين نهضت بودند اينك مختصرى از تاريخ نقل پاره‌اى از لوازم تمدن جديد بايران :\r\n1 - تا سال 1292 پست در ايران بتوسط چاپارها كه تحت امر اشخاصى بنام چاپارباشى بودند اداره ميشد و صورت مرتب و خوشى نداشت در اين سال دولت ايران يك نفر مستشار اطريشى براى تنظيم پست ايران به وضع جديد اروپائى استخدام نمود . پستخانهء ايران بدستيارى او سر و صورتى يافت و دو سال بعد ايران عضويت اتحاديهء پستى بين المللى را پذيرفت پس از او اشتال « 1 » از اتباع روسيه به سمت مدير\r\n\r\n\r\n","description":"","footnote":"\r\n( 1 ) -  Stahl \r\n","page_name":" 840 ","page_number":1233},
  {"content":"\r\n\r\nكل پست ايران معين گرديد و اگرچه دورهء اداره اشتال يك بيش طول نكشيد ولى كه مرد بسيار فاضل و دقيق بود در مدّت اقامت خود در ايران تحقيقات علمى نفيسى راجع بمعادن و اوضاع جغرافيائى شمال و جنوب شرقى اين كشور كرد و مقالات و نقشه‌هاى ذيقيمتى در باب اين موضعها از خود منتشر ساخت .\r\nپس از رفتن اشتال باز پست ايران تا مدتى گرفتار هرج‌ومرج گرديد تا آنكه ادارهء اين كار از طرف شاه بوزير رسائل خاصه يعنى ميرزا عليخان امين الدوله سپرده شد و امين الدوله سالها پست ايران را به خوبى تحت ادارهء خود داشت\r\n2 - اولين خط تلگراف برقى كه در ايران داير شد در سال 1274 بين قصر سلطنتى شاه و باغ لاله‌زار بود . دو سال بعد بدستيارى عليقلى ميرزا اعتضاد السلطنه خطى بين طهران و سلطانيه كشيده شد و يك سال بعد آن را تا تبريز امتداد دادند .\r\nدر همين موقع بود كه انگليسها براى مرتبط ساختن لندن با بمبئى از راه خشكى بوسيلهء تلگراف داخل مذاكره با ايران شدند ابتدا در سال 1280 امتياز خطى را بين خانقين و طهران و بوشهر گرفتند سپس از جلفا بطهران خطى ديگر در سال 1286 كشيدند و در 1319 خطى ديگر بدست انگليسها از كاشان بيزد و كرمان و سرحد بلوچستان داير گرديد . جميع اين خطوط پس از سرآمدن مدّت امتياز بايران واگذار شد و امروز همه تحت ادارهء مستقيم دولت است .\r\n3 - تا سال 1294 هريك از شهرهاى بزرگ ايران ضرابخانهء مخصوصى داشت و در هر جاى مسكوكاتى تحت‌نظر معيرى كه دولت معين ميكرد ضرب ميشد ليكن نه شكل آنها يكى بود و نه عيار آنها . در اين سال دولت وسايل تأسيس ضرابخانهء جديدى را از فرنگستان بطهران آورد و آنجا را تحت نظر يك نفر مستشار آلمانى و عدهء خبرهء فرانسوى به كار انداخت و رياست آن ابتدا با ميرزا عليخان امين الدوله بود ولى پس از آنكه در سال 1296 ضرابخانهء تازه ساخته شد آقا محمد ابراهيم خان امين السلطان آبدارباشى به اين سمت مأمور گرديد و اولين سكه‌هاى جديد كه در تمام ايران رايج گرديد در اين تاريخ از آن دستگاه تازه بيرون آمد .\r\n\r\n","description":"","footnote":"","page_name":" 841 ","page_number":1234},
  {"content":"\r\n\r\n4 - مطبعهء سربى اگرچه اولين نمونهء آن را مبلغين عيسوى در عصر صفويه بايران آورده بودند اندكى بعد از رواج افتاد تا آنكه در سال 1233 عباس ميرزا در تبريز چاپخانهء سربى تازه‌اى ايجاد نمود و در 1240 در طهران بدستيارى منوچهر خان معتمد الدوله اولين كتب سربى كه بچاپهاى معتمدى مشهور است از طبع خارج گرديد .\r\nدر ايامى كه ناصر الدين شاه به سفر اول بفرنگستان رفته بود لوازم يك چاپخانهء كامل را خريدارى كرده بايران آورد شيوع انتشار روزنامه در عهد او عدد مطابع را زياد نمود و بعد از تبريز و طهران در ساير شهرهاى ايران نيز چاپخانه داير شد .\r\nاولين روزنامه در اواخر سلطنت فتحعليشاه بتقليد از فرنگستان ايجاد شده بود ولى آن روزنامه كه تا عهد محمد شاه نيز داير بود از ميان رفت تا آنكه امير كبير در سال چهارم سلطنت ناصر الدين شاه تصميم بنشر روزنامه‌اى گرفت كه در آن زبدهء وقايع دنيا براى اطلاع مردم ايران مندرج باشد . اولين شمارهء اين روزنامه كه وقايع اتفاقيه نام داشت و تحت‌نظر يكنفر انگليسى مرتب ميگرديد در روز جمعهء پنجم ربيع الثانى 1267 در طهران انتشار يافت و اين روزنامه در سال 1277 بنام روزنامهء دولت عليهء ايران موسوم و بتصاوير مزين شد .\r\nدر دورهء ناصر الدين شاه در طهران و تبريز چند روزنامه بزبانهاى خارجى نيز انتشار يافت از آن جمله بود روزنامه‌اى كه حاجى ميرزا حسينخان سپهسالار به زبان فرانسه در طهران تاسيس نمود و پس از يك شماره موقوف شد ديگر روزنامهء عليهء ايران كه تحت نظر اعتضاد السلطنه اداره ميشد كه در هر شمارهء آن چند صفحه را نيز به زبان عربى و فرانسه مينگاشتند .\r\n5 - بعد از الغاى امتيازنامهء بارون رويتر و شدت يافتن رقابت سياسى روس و انگليس در ايران هرگونه اقدامى كه براى كشيدن راه‌آهن در اين كشور شد عقيم ماند تنها در سال 1301 خط كوچكى بين پاىتخت و مزار حضرت عبد العظيم كشيده شد و در 1307 خطى ديگر بين آمل و محمودآباد مازندران بمساعى حاجى محمد\r\n\r\n","description":"","footnote":"","page_name":" 842 ","page_number":1235},
  {"content":"\r\n\r\nحسن امين دار الضرب انشاء گرديده خط دوم به زودى از كار افتاد و خط اول هم به علت كوتاهى طول چيزى نبود كه به كار آيد .\r\nاول خط بالنسبه مهمى كه قبل از نهضت اخير در ايران كشيده شده خط بين جلفا و تبريز و شعبهء آن از صوفيان تا شرفخانه است كه امتياز آن را روسها گرفته بودند و آن را در 1334 باتمام رساندند . اين خط بعد از معاهدهء 1339 بين ايران و دولت جديد روسيه بايران واگذار گرديد .\r\nاما راه ارابه‌رو و چاپاررو در اين ايام در ايران بالنسبه زياد ساخته شد كه از آن قبيل بود راه طهران بمازندران و طهران بسرحد غرب كه انشاء آنها را يك نفر مهندس اطريشى در عهده داشت .\r\n6 - پس از تأسيس مدرسه دار الفنون و دو سه بار فرستادن شاگرد باروپا و رفت‌وآمد رجال و تجار ايران بفرنگستان و هندوستان تا حدى پاى علوم جديد اروپائى نيز بكشور ما باز شد و ترجمه و تأليف كتب در فنون جديده مثل هيئت و جغرافيا و علوم طبيعى و طبى و فنون نظامى معمول گرديد و توجهى بآموختن السنهء خارجه در مردم بوجود آمد و در اين راه اعتضاد السلطنه و معتمد الدوله فرهاد ميرزا و ادارهء مدرسهء دار الفنون و وزارت انطباعات و دار الترجمه و جمعى از ارامنه‌اى كه به زبان فارسى و زبانى بيگانه آشنا بودند راهنماى مردم ديگر گرديدند .\r\n7 - علاوه بر تأسيسات و كارخانجاتى كه در دست دولت بود مثل ضرابخانه و باروت‌كوبى و تفنگ‌سازى و غيره جمعى از رجال و تجار نيز عده‌اى كارخانجات براى راه بردن مصالح عمومى بايران آوردند مثل كارخانه چراغ گاز حاجى ميرزا حسنخان سپهسالار كه در 1297 داير شد و كارخانه قندسازى كهريزك كه بهمت ميرزا عليخان امين الدوله در 1317 راه افتاد و كارخانجات بلورسازى و چينىسازى و ابريشم‌تابى كه همه را امين الضرب تأسيس نمود و عدهء نسبة زيادى كار - خانجات ديگر از قبيل كبريت‌سازى و نساجى كه همه به علت رقابتهاى خارجى و نبودن سرمايهء كافى و مردم خبره به زودى از كار افتاد .\r\n\r\n","description":"","footnote":"","page_name":" 843 ","page_number":1236},
  {"content":"\r\n\r\n8 - در دورهء ناصر الدين شاه بسيارى از آداب و مراسم خارجى نيز در ايران شيوع يافت و با اينكه نفوذ آنها از عهد فتحعليشاه و محمد شاه ابتدا شده بود در اين دوره وسعت دامنهء آن زيادتر گرديد . تغيير كلاه و لباس و معمول شدن غذاهاى فرنگى و شرب چاى و ترقى زراعت توتون و ترياك و سيب‌زمينى و بعضى نباتات و گلهاى غيربومى همه از آثار اين دوره است .\r\n\r\nقتل ناصر الدين شاه در ذى القعدهء 1314\r\nبشرحيكه سابقا گذشت ناصر الدين شاه پس از آنكه در سال 1290 حاجى ميرزا حسينخان سپهسالار را از صدارت انداخت اين مقام را در عهدهء ميرزا يوسف مستوفى الممالك گذاشت و مستوفى الممالك كه او را آقا ميخواندند تا سال فوت خود يعنى 1303 به اين سمت باقى بود .\r\nدر دورهء صدارت مستوفى الممالك واقعهء عمدهء قيام شيخ عبيد الله از رؤساى كرد بود در حدود غربى آذربايجان و كردستان در سال 1297 . شيخ عبيد اللّه كه از پيشوايان مذهبى و صوفى مسلك كرد محسوب ميشد و به همين جهت در ميان هم‌نژادان خود نفوذى داشت در ضمن جنگ بين عثمانى و روسيه بتهيهء مقدارى اسلحه توفيق يافت و به خيال آنكه عموم قبايل كرد را در دو طرف سرحد ايران تحت امر خويش آورد بناى سركشى و تاخت‌وتاز را گذاشت و از طرف ايران حمزه ميرزا حشمة الدوله بسركوبى او مأمور گرديد . حشمة الدوله در طى دفع اتباع شيخ عبيد اللّه بمرگ طبيعى مرد و حاج ميرزا حسينخان سپهسالار به اين مأموريت نامزد شد . سپهسالار و حسنعليخان امير نظام گروسى وزير فوايد عامه يكى از جانب ارومى و مراغه ديگرى از سمت گروس پيروان شيخ را در ميان گرفتند و شيخ پس از چند شكست به خاك عثمانى گريخت و دولت عثمانى او را پناه داد ولى متعهد شد كه از برگشتن او بايران جلوگيرى نمايد .\r\nپس از فوت مستوفى الممالك ناصر الدين شاه مقام صدارت را در عهدهء ميرزا على اصغر خان امين السلطان پسر آقا محمد ابراهيم آبدارباشى كه در اين\r\n\r\n","description":"","footnote":"","page_name":" 844 ","page_number":1237},
  {"content":"\r\n\r\nتاريخ هنوز سى سال نداشت گذاشت و بعدها او را وزير اعظم لقب داد . امين السلطان تا آخر سلطنت ناصر الدين شاه بصدارت باقى بود و چون او مردى بود بسيار باهوش و دسيسه‌كار به زودى بر مزاج شاه استيلا يافت و علاوه بر صدارت وزارتخانه‌هاى دربار و داخله و گمرك و خزانه و ادارهء ضرابخانه و حكومت بنادر را در دست خود گرفت اما باوجوداين اقتدار چندان باصلاح حال كشور و ترقى آن توجهى نداشت و خيالات او از نوع افكار امير كبير و سپهسالار و امين الدوله نبود بلكه بيش از همه در حفظ مقام خود و جلب رضاى خاطر شاه و اطرافيان او سعى ميكرد .\r\nامين السلطان در ماه شعبان 1306 ناصر الدين شاه را بفرنگستان برد و شاه در طى اين مسافرت كه سفر سوم او باروپا بود و از شعبان 1306 تا صفر 1307 به طول انجاميد بتشويق امين السلطان و دلالى ملكم خان ناظم الدوله سفير ايران در دربار لندن كه اصلا از ارامنهء جلفاى اصفهان و مردى جاه‌طلب و بيمايه و شياد و پول‌دوست بود بعضى امتيازات بسيار مضر باتباع انگليس داد و گيرندگان اين امتيازات با دادن رشوهء فراوان بملكم و امين السلطان و هديه‌هاى گرانبها بناصر - الدين شاه به تحصيل آنها نايل آمدند و از جملهء اين امتيازات يكى حق قرعه‌كشى و لاتارى و افتتاح قمارخانه بود در ايران كه ابتدا ملكم اجازهء آن را از شاه براى خود گرفت سپس آن اجازه‌نامه را بهيئتى از صاحبان سهام انگليسى فروخت ديگر واگذارى امتياز انحصارى خريد و فروش تهيهء تنباكو و توتون و انفيهء ايران در داخله و خارجه بشركتى انگليسى به مدت پنجاه سال فقط به اين شرط كه شركت در سال 000 ، 15 ليرهء انگليسى با ربع منافع خالص خود بدولت ايران بپردازد . قرار اين امتياز نيز در طى سفر اخير شاه در انگليس داده شد ولى امتيازنامهء آن در 28 رجب 1308 بامضا رسيد .\r\nامتياز قرعه و لاتارى و افتتاح قمارخانه را ناصر الدين شاه پس از برگشتن بطهران و آگاه شدن از مراتب طرارى ملكم فورا ملغى نمود و ملكم مغضوب و معزول\r\n\r\n","description":"","footnote":"","page_name":" 845 ","page_number":1238},
  {"content":"\r\n\r\nشد ليكن دولت ايران هيچوقت توفيق نيافت كه پولهائيرا كه ملكم ازين بابت از شركاء بنام دولت گرفته و خسارت آن بايران رسيده بود از او وصول نمايد .\r\nاما امتياز انحصار دخانيات در سال 1308 داخل در مرحلهء عمل شد و شركتى كه بنام هيئت دخانيات شاهنشاهى ايران در لندن تأسيس يافته بود نمايندگانى به اين كشور فرستاد و اداره‌اى كه به « رژى « 1 » » معروف شد تشكيل داد و مقدمات انحصار خريد و فروش و صدور دخانيات ايران در دست عمال آن شركت شروع گرديد .\r\nمردم ايران كه در اين تاريخ بر اثر اندك آشنائى يافتن باحوال ممالك خارجه و خواندن جرايد فارسى كه در استانبول انتشار مىيافت پس از اطلاع بر شرايط اين انحصارنامه و مقايسهء آن با امتيازى كه دولت عثمانى در باب انحصار دخانيات خود با شرايط بهترى بشركتى خارجى داده بود شروع بمخالفت با آن اساس كردند و امين السلطان هرقدر خواست كه با تهديد و تطميع علماى شيعه را كه به يارى مردم برخاسته و حكم تحريم استعمال دخانيات را داده بودند از راه خلاف برگرداند توفيق نيافت و مخالفت با رژى كم‌كم حكم قيام مردم را برضد دربار و اصول استبداد پيدا كرد و قائد قوم در اين طريق در طهران حاج ميرزا حسن آشتيانى ( 1243 - 1319 ) از اجلهء علماى اصول و در عتبات حاج ميرزا حسن شيرازى ( متوفى سال 1312 ) رئيس طايفهء شعيه بودند كه هر دو جدا در برانداختن اساس امتياز انحصار پافشارى كردند تا آنكه بالاخره شاه و امين السلطان از ترس شورش مردم و اعلان جهاد علما آن امتيازنامه را در 16 جمادى الاولى 1309 ملغى نمودند و شركت دخانيات شاهنشاهى بساط خود را از ايران برچيد .\r\nواقعهء رژى و توفيقى كه در راه الغاى امتياز آن نصيب ملت و علما شد بايشان فهماند كه ميتوان با پافشارى و قيام از اقدامات خودسرانهء حكومت استبدادى و صدراعظم جلوگيرى نمود و اين مقدمه‌اى شد براى همين‌گونه قيامها در ايام صدارت\r\n\r\n\r\n","description":"","footnote":"\r\n( 1 ) -  Regie \r\n","page_name":" 846 ","page_number":1239},
  {"content":"\r\n\r\nامين السلطان و عين الدوله در زمان مظفر الدين شاه اما در مقابل ملغى شدن امتياز ژرى مسبّب پيش‌آمد بدبختى بزرگى براى ايران شد و آن اينكه شاه امين السلطان براى پرداختن خساراتى كه در طى شروع به عمل بشركت انگليسى دخانيات وارد آمده بود مجبور شدند كه از بانك شاهى مبلغ 000 ، 500 ليرهء انگليسى به قرض بگيرند و به او بسپارند و اين اولين قرضى بود كه دولت ايران از بيگانگان گرفت و اين قرض و قروض ديگرى كه در عهد ناصر الدين شاه و جانشينان او از انگليس و روسيه گرفته شد روز بروز بدبختى ايران را زيادتر و دست نفوذ و استيلاى دو همسايهء جنوبى و شمالى را در اين كشور بازتر نمود .\r\nفساد دربار ناصر الدين شاه و ظلم و جور حكام مخصوصا رشوه‌خوارى در اواخر سلطنت او رو بافزايش كلى گذاشته بود و در ميان رجال داخل در كار نيز ديگر كسى وجود نداشت كه در فكر چارهء كار باشد چه با قدرت فوق العادهء امين السلطان و استيلائى كه بر مزاج شاه داشت هيچكس نميتوانست دم از اصلاح‌طلبى بزند . به صورت ظاهر ادارهء كارهاى ملكى با شورائى بود مركب از امين السلطان و پسر شاه كامران ميرزا نايب السلطنه وزير جنگ و حكمران طهران و ميرزا عليخان امين الدوله وزير رسائل و اوقاف و وظايف و وزراى خارجه و تلگراف اما از اين ميان فقط امين الدوله مردى كارآگاه و اصلاح‌طلب بود ليكن او نيز قدرتى نداشت و همواره ميان او و امين السلطان رقابت و خصومت برقرار بود تا آنجا كه بالاخره هم امين السلطان او را در اواسط سال 1313 چند ماه قبل از قتل ناصر الدين شاه بعنوان پيشكارى آذربايجان بتبريز فرستاد و در حقيقت او را از طهران دور كرد .\r\nاين كيفيات بخصوص حركات ناپسند امين السلطان و كامران ميرزا مردم را كه در قضيهء رژى بفيروزى نايل آمده و بتوسط عده‌اى از علما و تجار و باخبران اروپا ديده بمصالح خود خبير شده بودند بفكر اصلاح خرابيها و انتقاد طرز حكومت استبدادى و معاملات خودخواهانهء امين السلطان و كامران ميرزا و غيره انداخت و در اين راه يعنى بيدار كردن عامه جمع كثيرى از داخل و خارج مىكوشيدند مثل\r\n\r\n","description":"","footnote":"","page_name":" 847 ","page_number":1240},
  {"content":"\r\n\r\nامين الدوله و حاج شيخ هادى نجم‌آبادى ( 1250 - 1320 ) و سيد جمال الدين اسدآبادى همدانى ( 1254 - 1314 ) ملكم هم از آنجا كه با امين - السلطان دشمنى داشت و طالب مقام او و تا حدّى دستش از كارها كوتاه شده بود در لندن بتأسيس روزنامهء قانون قيام نمود و بنام قانون‌خواهى و تغيير وضع حكومت ايران بذكر مظالم حكومت استبدادى پرداخت و نوشته‌هاى او از آن جائى كه پرعاميانه بود و از خارجه نيز ميرسيد در مردم بىتأثير نماند .\r\nدر روز 17 ذى القعده 1313 كه 49 سال از سلطنت ناصر الدين شاه گذشته بود روزى كه اين شاه به زيارت بمزار حضرت عبد العظيم رفته بود او را ميرزا رضا كرمانى از دست‌پروردگان حاج شيخ هادى نجم‌آبادى و سيد جمال الدين اسد آبادى و از ستم‌كشيدگان دست كامران ميرزا بضرب طپانچه مجروح كرد و ناصر الدين شاه كه در تهيهء جشن پنجاه سالهء سلطنت خود بود به همان ضربت جان سپرد .\r\n\r\nسلطنت مظفر الدين شاه ( 1313 - 1324 )\r\nمظفر الدين شاه كه بسال 1269 تولد يافته چهارم پسر ناصر الدين شاه است دو برادر بزرگتر او معين الدين ميرزا و امير قاسم خان كه يكى بعد از ديگرى بوليعهدى رسيده بودند هر دو در خردسالى فوت كردند و پسر سوم ناصر الدين شاه يعنى مسعود ميرزا ظل السلطان كه سه سال از مظفر الدين شاه بزرگتر بود چون مادرش از خاندان سلطنتى نبود بوليعهدى نرسيد و مظفر الدين شاه در 1274 يعنى در پنج سالگى به اين سمت برقرار گرديد بنابراين تا سال قتل پدرش قريب چهل سال در وليعهدى سرميكرد و در اين مدت با وجود سه سفر كه ناصر الدين شاه بفرنگستان رفت و در غالب نقاط كشور بسياحت پرداخت پسرش كمتر از آذربايجان خارج شد و چون مردى ضعيف النفس و جبان و از اواسط عمر ببعد عليل المزاج نيز بود\r\n\r\n","description":"","footnote":"","page_name":" 848 ","page_number":1241},
  {"content":"\r\n\r\nدر بيخبرى از اوضاع عالم و مصالح ملكى سرميكرد و ناصر الدين شاه هم‌چنانكه بايد در امر تربيت او و گماشتن اشخاص بصير باكفايت در خدمت وليعهد سعى نكرد به همين علّت مظفر الدين شاه كه باندما و هم‌نشينان چاپلوس بىاطلاع پيوسته سروكار داشت بسيار ساده‌دل و عياش و بىبصيرت بار آمد و از آنجا كه آذربايجان در آن ايام كاملا تحت نفوذ سياسى روسها بود بيشتر اطرافيان وليعهد هم متمايل بسياست روسيه بودند .\r\nپس از كشته شدن ناصر الدين شاه و آمدن وليعهد بطهران امين السلطان كه قدرتى فوق العاده داشت همچنان بصدارت برقرار ماند و با اينكه آزاديخواهان و كسانى كه سعيها در برانداختن اساس حكومت استبدادى و زوال دولت او كرده بودند اميد بهبود اوضاع را داشتند شاه تازه اعتنائى به خواهش اين طبقه نكرد و ايشان از باقى ماندن امين السلطان بر سر كار مأيوس شدند اما وزارت امين السلطان بيش از هفت ماه طول نكشيد و مظفر الدين شاه در اواخر 1314 او را معزول نمود و امين الدوله را از آذربايجان بطهران خواست و رياست وزراء را در يازدهم ذى القعده آن سال به او واگذاشت و در رجب 1315 او را بصدارت منصوب نمود و تا حدى اصلاح‌طلبانى را كه بامانت و دانش و وطن‌دوستى امين الدوله اطمينان داشتند اميدوار ساخت .\r\nامين الدوله در ايام صدارت دست به كار اصلاحات زد و اجراى طرحهائى را كه امير كبير و حاجى ميرزا حسينخان سپهسالار در اين زمينه تهيه نموده بودند مورد توجه قرار داد . جرايد را آزاد و زياد كرد و بتاسيس مدارس پرداخت و براى پيش رفت معارف انجمنى تاسيس نمود و چون اوضاع مالى كشور سخت پريشان بود و خزانه حتى براى پرداخت مخارج اندرون شاه پولى نداشت و هرچه بود بجيب مفتخواران و اطرافيان و نوكران متعدد مظفر الدين شاه ميرفت امين الدوله درصدد اداره منظم ماليه و گمرك و خزانه برآمد و براى اين كار علاوه بر جلوگيرى از تقلبات و دزديهاى مستوفيان و مأمورين مالى بآوردن مستشارانى از خارجه اقدام كرد از آن جمله\r\n\r\n","description":"","footnote":"","page_name":" 849 ","page_number":1242},
  {"content":"\r\n\r\nسه تن بلژيكى را كه مشهورتر ايشان نوز بود براى نظم گمرك و ضرابخانه و پستخانه بايران آورد . اگرچه نوز چنان كه بعد خواهيم ديد در ايران از حدود اختيارات خود خارج شد و در راه استفادهء شخصى و خدمت باجانب افتاد ليكن اساس گمرك و پستخانهء امروزى ايران را بايد از او و مستشاران ديگر بلژيكى كه بتوسط امين - الدوله بايران آمده بودند دانست .\r\nاقدامات امين الدوله براى تعيين ميزان دخل و خرج مملكتى و تنظيم بودجه و جلوگيرى از رشوه و مفتخوارى و تأسيس عدليه مخصوصا محدود ساختن مواجب و مستمريات اطرافيان شاه موجب تحريك دشمنى ايشان شد و اعوان امين السلطان هم كه براى برگشتن او دست و پا ميكردند آتش را دامن ميزدند تا آنكه شاه در 1316 امين الدوله را از كارها بر كنار نمود و امين السلطان را از قم بطهران احضار و بصدارت برقرار كرد .\r\nصدارت دوم امين السلطان در عهد مظفر الدين شاه از 1316 تا 1321 طول كشيد و در اين دوره كه او بلقب اتابك اعظم نيز ملقب شد حال بدبختى و نكبت ايران چندين برابر از سابق بيشتر گرديد چه امين السلطان بجاى آنكه براى بىپولى و پريشانى احوال كشور از طريق اصلاحات داخلى و بريدن دست دزدان و رشوه‌خواران چاره‌اى بينديشد دست به كار استقراض از خارجه زد چنان كه در 1318 و 1320 دو فقره قرض منحوس از دولت روسيه كرد و عوايد گمرك شمال ايران را براى استهلاك اين قرضها در حقيقت در اختيار روسها گذاشت و مستشاران بلژيكى حكم مأمورين روسيه را در ادارهء گمرك و تجارت پيدا كردند و نوز تا آنجا قدرت پيدا نمود كه در 1321 وزير گمرك ايران شناخته شد .\r\nاما پولى كه از وجه اين قرضها عايد گرديد همه صرف پرداخت مواجب مفتخواران و دو سفر بىنتيجهء شاه بفرنگستان ( در 1318 و 1320 ) گرديد و دينارى از آن بخير و صلاح مملكت خرج نشد .\r\nغير از اين دو قرض كه از روسيه بود در 1318 قرض ديگرى نيز از انگليس\r\n\r\n","description":"","footnote":"","page_name":" 850 ","page_number":1243},
  {"content":"\r\n\r\nشد و در مقابل آن عايدات شيلات بحر خزر و پستخانه و تلگرافخانه و گمركات فارس و خليج بگرو اين دولت رفت و به اين ترتيب بهترين راه درآمد كشور كه بايد از آن زندگانى كند در دست خارجيان قرار گرفت و تسلط اجانب بيش از پيش توسعه پيدا كرد .\r\nخرابى وضع ماليه و سفرهاى بيهوده و بلهوسانهء شاه و حركات خودخواهانه و بلارويهء امين السلطان بالاخره باعث اعتراضات شديد مردم شد و چون همه اين اوضاع را از اتابك ميدانستند در عزل او بروحانيون طهران فشار آورند ايشان هم در جمادى الاخرى 1321 عزل او را جدّا از شاه خواستند . مظفر الدين شاه امين السلطان را منفصل و سلطان مجيد ميرزا عين الدوله را بجاى او صدر اعظم نمود .\r\n\r\n","description":"","footnote":"","page_name":" 851 ","page_number":1244},
  {"content":"\r\n\r\n\r\nفصل نوزدهم مشروطيت ايران\r\nعين الدوله در رسيدن بصدارت ابتدا با آزاديخواهان و علما و كسانى كه در عزل امين السلطان كوشيده بودند از در دوستى و ملاطفت درآمد اما كمى بعد چون مردى خودخواه و جاهل و از مصالح كشورى بى خبر بود طريق استبداد پيش گرفت و چون مظفر الدين شاه هم حكومت غالب ولايات ايران را باستثناى اصفهان كه در دست برادر بزرگترش ظل السلطان بود بپسرانش سپرده و ايشان نيز از هيچگونه تعدى بمردم خوددارى نداشتند روز بروز نفرت عامه از عين الدوله و كسان و نزديكان شاه و طرز معاملات ايشان افزايش يافت و در اين ميان طرفداران امين السلطان هم مردم و علما را بمخالفت با عين الدوله تحريك ميكردند بخصوص كه عين الدوله زمام امور شرعى و عرفى را تا حدى در اختيار حاجى شيخ فضل الله نورى از علماى بسيار متنفذ طهران گذاشته بود و جمعى ديگر از علما از اين بابت راضى نبودند .\r\nعدّه‌اى از اصلاح‌خواهان و ناراضيان از اوضاع در اواخر سال 1322 انجمنى مخفى براى مشروطه كردن ايران تشكيل دادند و از علماى طهران آقا سيد محمد طباطبائى كه همواره در بيدارى مردم سعى داشت با خيالات ايشان كمال همراهى را ظاهر نمود و چون در اوايل سال 1323 نسخه‌هائى از عكسى از مسيو نوز رئيس بلژيكى گمرك بدست وعاظ و علما افتاد كه در آن نوز عمامه بر سر\r\n\r\n","description":"","footnote":"","page_name":" 852 ","page_number":1245},
  {"content":"\r\n\r\nگذاشته و عبا بر دوش گرفته بود اين موضوع را بعنوان توهين بر اسلام بهانه كردند و بر سر منبرها بحكومت وقت حمله بردند و در اين كار آقا سيد عبد الله بهبهانى كه از عين الدوله رنجيده بود پيش قدم معترضين شد اما عين الدوله اعتنائى به اين هياهو نكرد بلكه روز بروز بر اقتدار نوز افزود و براى آنكه دست قيام‌كنندگان بشاه نرسد مظفر الدين شاه را باسم معالجه روانهء فرنگستان نمود به اين ترتيب تا برگشتن شاه از فرنگ مخالفين بالنسبه آرام نشستند .\r\nاما عين الدوله كه از اقدامات علما و مخالفت تجار بر سر گرانى قند با مسيو نوز بغضب آمده بود حتى پس از مراجعت شاه از فرنگ در رجب 1323 بناى بدرفتارى با اين دو طايفه را گذاشت و مصمم شد كه قدرت خود را بايشان بنمايد ليكن در همان اوان از ولايات خبرهائى داير ببدرفتارى بعضى از حكام نسبت بروحانيون رسيد و چون علاء الدوله حاكم طهران هم چند تن از تجار را به چوب بست مخالفين عين الدوله و علماى طهران كه در رمضان 1323 با يكديگر برضد او اتحاد كرده بودند در شانزدهم شوال همين سال به حضرت عبد العظيم رفتند و خصومت بين ايشان و عين الدوله علنى گرديد و انقلاب شروع شد .\r\n\r\nاعطاى فرمان مشروطيت در 14 جمادى الاخرى 1324\r\nبعد از مدتى گفتگو بين مهاجرين و دربار بالاخره علما در 16 ذى القعده 1323 باحترام تمام بطهران برگشتند و بفرمان شاه قرار شد كه مستدعيات ايشان را با تأسيس عدالتخانه عين الدوله برآورده كند . اين پيش‌آمد كه در حقيقت شكست عين الدوله بود مردم را برضد او جرىتر كرد و درخواست عدالتخانه و مشروطيت علنى شد و اولين فتح اين جماعت عزل علاء الدوله بود از حكومت پاىتخت .\r\nعين الدوله بعد از برگرداندن علما باز رفتار خود را تغيير نداد بلكه بتوقيف بعضى از روزنامه‌ها و تبعيد جمعى از آزادىخواهان پرداخت از آن جمله سيد جمال الدين اصفهانى را كه مشهورترين وعاظ مشروطه‌خواهان بود بقم\r\n\r\n","description":"","footnote":"","page_name":" 853 ","page_number":1246},
  {"content":"\r\n\r\nروانه نمود و بعضى ديگر را هم بكلات فرستاد و با كمال استبداد اجراى امر شاه را در تأسيس عدالتخانه بتأخير انداخت و رفت‌وآمد را در شبها بر مردم پاىتخت سخت گرفت و چون مظفر الدين شاه هم در اين ايام در بستر بيمارى و از اوضاع به كلى بى خبر بود صدراعظم هرچه ميخواست ميكرد .\r\nبر اثر فشار عين الدوله و استبداد او مردم بار ديگر بهيجان آمدند و اين بار در مسجد جامع طهران اجتماع كردند و علنا عزل عين الدوله و اجراى فرمان تأسيس عدالتخانه را از شاه خواستند . عين الدوله براى پراكنده كردن مجتمعين مأمورين نظامى به اطراف مسجد فرستاد و در كشمكش بين دو طرف دو تن از آزاديخواهان كشته شدند . علما بقم رفتند و تجار و جمعى از مردم پاىتخت بسفارت انگليس تحصن جستند . عاقبت شاه عين الدوله را معزول كرد و ميرزا نصر الله خان نائينى مشير الدوله را كه وزير امور خارجه بود بجاى او صدارت داد و در چهاردهم جمادى الثانيهء 1324 فرمان مشروطيت صادر گرديد و در 18 شعبان همان سال اولين مجلس شوراى ملى ايران تشكيل و قانون اساسى تدوين شد و شاه آن را در 14 ذى القعده امضاء كرد و پنج روز پس از آن فوت نمود .\r\n\r\nسلطنت محمد على شاه ( 1324 - 1327 )\r\nمحمد على ميرزا كه در 1289 در تبريز متولد شده و مادرش دختر ميرزا تقيخان امير كبير بود در سال 1313 بوليعهدى منصوب و بآذربايجان مأمور گرديد .\r\nپس از فوت مظفر الدين شاه او كه در مرض موت پدر بطهران احضار شده بود بنام محمد على شاه بتخت جلوس نمود و قانون اساسى مشروطيت را كه پدرش امضاء كرده بود صحه گذاشت و قول داد كه از همه جهت با اساس مشروطه همراه باشد ليكن چون طبعا مستبد و خودخواه و ستم‌پيشه و در تحت نفوذ چند تن از دشمنان مشروطيت\r\n\r\n","description":"","footnote":"","page_name":" 854 ","page_number":1247},
  {"content":"\r\n\r\nمثل امير بهادر جنگ وزير دربار و لياخف روسى فرمانده قزاقخانه قرار گرفت كمى پس از جلوس بتخت بدشمنى با مشروطه و پيشوايان آن از هيچ‌گونه اقدامى خوددارى نكرد .\r\nاگرچه نمايندگان دورهء اول مجلس كه با حرارتى تمام جهت اصلاح اوضاع ايران ميكوشيدند با راندن مسيو نوز رئيس كل گمرك و وزير خزانه از خدمت در مقابل سياست روسيه كه از او جدا حمايت ميكرد غالب آمدند ليكن روسها شاه تازه را در دشمنى با مجلس و مشروطه روز بروز بيشتر تقويت نمودند تا آنجا كه محمد على شاه مشير الدوله را از صدارت انداخت و امين السلطان را از فرنك خواسته در ربيع الاول 1325 به اين مقام منصوب نمود .\r\nامين السلطان در قدم اول درصدد برآمد كه بدستيارى نمايندگان معتدل مجلس از روسيه قرض جديدى بگيرد اما وكلاى تندرو مخصوصا نمايندگان آذربايجان نه‌تنها مانع انجام طرح او شدند بلكه بمخالفت و دشمنى جدى با او قيام نمودند و طولى نكشيد كه امين السلطان در تاريخ رجب 1325 موقعى كه از مجلس بيرون مىآمد بدست يكى از فدائيان مشروطه‌خواه بقتل رسيد و شاه چندى پس از اين واقعه وزير ماليهء سابق ابو القاسم خان ناصر الملك همدانى از تحصيل‌كردگان دانشگاه اكسفورد را كه در ايام صدارت امين الدوله نيز مصدر خدماتى شده بود برياست وزراء انتخاب كرد .\r\nناصر الملك با وجود تحصيلات عاليه و تجارب بسيار و اعتدال روش باصلاح ماليهء مملكت توفيق نيافت و در اين ايام با اينكه محمد على شاه براثر فشار وكلا متمم قانون اساسى را امضاء نمود و در شوال 1325 شخصا بمجلس آمد و در حفظ مشروطيت به قرآن قسم ياد نمود ليكن باز دست از معاملات سوء خود نسبت بمشروطه خواهان و تشويق مخالفين ايشان برنداشت و كار عناد او در اين راه به آنجا كشيد كه ناصر الملك و وزراى ديگر را محبوس نمود و درصدد برافكندن بنياد مشروطيت برآمد ليكن از شدت ضعف نفس و ترس از قيام آزادىخواهان موقتا از اين خيال\r\n\r\n","description":"","footnote":"","page_name":" 855 ","page_number":1248},
  {"content":"\r\n\r\nمنصرف گرديد .\r\nآزاديخواهان كه از خيالات سوء شاه كاملا مسبوق شده بودند براى حفظ مشروطه و جان خود بتهيهء سربازان داوطلب ملى در مركز و ولايات مشغول شدند و نزاع بين مشروطه و استبداد علنى گرديد و كار اين نزاع به آنجا كشيد كه نمايندگان مجلس از شاه خواستند كه شش تن از اطرافيان خود را كه محركين عمدهء او در برانداختن بنيان مشروطيت بودند از دور خود دور كند . شاه با اينكه به اين امر قول داد درصدد دستگيرى و تبعيد هشت نفر از ناطقين و متنفذين وكلا برآمد و براى آنكه از اقامت در پاىتخت مطمئن نبود در 9 جمادى الاولى 1326 بباغ شاه بيرون دروازهء غربى طهران رفت و پاىتخت به علت اجتماع جمعى از هواخواهان استبداد در ميدان توپخانه و تعديات هنگامه‌جويان و اشرار در هرج‌ومرج كلى افتاد .\r\nعاقبت شاه در سه‌شنبه 23 جمادى الاولى مجلس را بدست لياخف روسى و عده‌اى از قزاقان و سربازان سيلاخورى بتوپ بست و مدافعين مجلس با اينكه قريب هفت ساعت مقاومت بخرج دادند مغلوب شدند و وكلاى ملت بعضى كشته و عده‌اى دستگير و اكثر فرارى و متوارى گرديدند .\r\nمحمد على شاه ابتدا سيد محمد طباطبائى و سيد عبد اللّه بهبهانى را تبعيد كرد و عده‌اى از روزنامه‌نويسان و ناطقين مشروطه را بقتل آورد و جمعى را نيز بزندان انداخت و به اين ترتيب مشروطهء اول ايران كه از 14 جمادى الاخرى 1324 تا 23 جمادى الاولى 1326 طول كشيده بود از ميان رفت و دورهء استبداد صغير شروع شد .\r\nدر ايام استبداد صغير كه اندكى بيش از يك سال طول كشيده نزاع بين طرفداران مشروطه و استبداد همچنان باقى بوده است .\r\nاگرچه شاه با توپ بستن مجلس دار الشورى و برافكندن انجمنهاى ملى در پاىتخت بر مخالفين خود غالب آمد ليكن اكثر ولايات زيربار استبداد او نرفتند بلكه حركتى كه از او در نقض قول و شكست قسم و دشمنى با اساسى كه مردم با\r\n\r\n","description":"","footnote":"","page_name":" 856 ","page_number":1249},
  {"content":"\r\n\r\nزحمت آن را تحصيل كرده بودند سرزد آزاديخواهان ولايات را بقيام علنى و جنگ با قواى دولتى و نمايندگان شاه واداشت مخصوصا آزاديخواهان تبريز شهر را به تصرف خود آورند و چون عين الدوله كه پيش مشروطه‌طلبان بزرگترين دشمن اين اساس بشمار ميرفت مأمور تسخير تبريز شد جوش و خروش مليون براى مقاومت افزايش يافت و قواى دولتى با اينكه چند ماه تبريز را در محاصره داشتند بگرفتن آنجا نايل نيامدند .\r\nمقاومت مردانهء مردم تبريز كه برياست ستار خان سردار ملى و باقر خان سالار ملى صورت ميگرفت كم‌كم در نواحى ديگر نيز مؤثّر شد و آزاديخواهان را بقيام واداشت از آن جمله محمد ولى خان تنكابنى كه ابتدا از طرف محمّد على شاه مأمور سركوبى مليّون تبريز شده بود بتنكابن آمد و بطرفدارى از مشروطه برخاست و جماعتى از مهاجرين ايرانى قفقاز و ارامنه نيز برياست يپرم خان و غيره در رشت با محمّد وليخان كه بعدها سپهدار اعظم لقب يافت دست يكى كردند . در اصفهان نيز رؤساى بختيارى خود را هواخواه مشروطيت قلمداد نمودند و عليقليخان سردار اسعد از رؤساى روشن‌فكر اين طايفه كه در فرنگستان بود باصفهان آمد و بدستيارى نجفقليخان صمصام السلطنه اصفهان را از دست قواى دولتى گرفت و مليّون از چند طرف بعزم فتح طهران و برانداختن شاه عازم پاىتخت شدند و در جنگ مختصرى كه در قريهء بادامك نزديك كرج اتفاق افتاد قواى قزاق و سيلاخورى حاميان شاه را شكست دادند و در صبح 27 جمادى الاخرى 1327 وارد طهران شدند و محمّد على شاه ابتدا بباغ سلطنت آباد سپس بسفارت روس پناه جست و از سلطنت مستعفى گرديد .\r\n\r\nسلطنت احمد شاه ( 1327 - 1343 )\r\nپس از پناه بردن محمّد على شاه بسفارت روس و استعفاى از سلطنت رؤساى\r\n\r\n","description":"","footnote":"","page_name":" 857 ","page_number":1250},
  {"content":"\r\n\r\nآزاديخواه كه سپهدار تنكابنى را بوزارت جنگ و سردار اسعد بختيارى را بوزارت داخله اختيار كرده بودند در روز 28 ماه جمادى الاخر 1327 پسر دوازده ساله شاه احمد ميرزا را بجانشينى پدرش برگزيدند و قرار شد تا موقع رشد شاه جديد كسى بنيابت سلطنت نامزد شود اين سمت را موقتا تا افتتاح مجلس دوم بيكى از رؤساى سالخوردهء خاندان قاجار يعنى عضد الملك سپردند پس از خلع محمد على شاه از سلطنت اختيار كارها بدست هيئت مديره‌اى افتاد كه زمام امور را تا تشكيل مجلس تازه در كف خود گرفتند و به ترتيب مقدمات انتخابات و تبعيد محمد على ميرزا و اعوان او از خاك ايران و دستگير و مجازات دشمنان مشروطه مشغول شدند .\r\nدربار اخراج شاه مخلوع پس از مذاكرات مفصلى بين آزاديخواهان فاتح و نمايندگان دو سفارت روس و انگليس كه حمايت محمد على ميرزا و حفظ منافع شخصى او را برعهده گرفته بودند عاقبت 16 رجب 1327 قرارى شامل 6 ماده بامضأ رسيد و بموجب آن قرار شد كه محمد على ميرزا عموم جواهرات سلطنتى را كه همراه خود دارد با اسناد مربوط به آنها بدولت واگذارد و در ظرف 15 روز از ايران خارج شود تا دولت و ايران هم سالى 75000 تومان بعنوان حقوق به او برساند شاه مخلوع كمى پس از امضاء اين قرارداد از ايران بروسيّه رفت و دولت حاضر شد كه مستمرى او را به 100000 تومان برساند ولى چون چندى بعد به خيال تصرف مجدد سلطنت بايران آمد و استرآباد و ميان تركمانان باقداماتى برضد مشروطه دست زد و مغلوب و فرارى شد دولت مستمرى ساليانه او را بريد . در حكومت تازه‌اى كه آزاديخواهان موقتا تشكيل دادند مقام وزارت خارجه را براى ابو القاسم خان ناصر الملك همدانى كه در فرنگستان بود نگاه داشتند ولى ناصر الملك كه محمد على شاه نيز اندكى قبل از فتح مليّون او را برياست وزراء خواسته بود در مراجعت بايران تعلّل ميكرد .\r\nبعد از انتخابات و افتتاح مجلس دوم در دوم ذى القعده 1327 چون ناصر الملك كه مليون ميخواستند رياست وزراء و وزارت خارجه را به او بسپارند بايران نيامد مجلس سپهدار تنكابنى را برياست وزراء برگزيد و هيئت مديره از ميان رفت و مجلس نيابت سلطنت عضد الملك قاجار را تثبيت نمود . اختيار شهربانى\r\n\r\n","description":"","footnote":"","page_name":" 858 ","page_number":1251},
  {"content":"\r\n\r\nپاىتخت نيز از ابتداى ورود مجاهدين بدست يپرم خان ارمنى سپرده شده بود .\r\nقبل از افتتاح مجلس دوم فاتحين طهران بر جمعى از رؤساى استبداد دست يافتند و ايشان را پس از محاكمه بدار آويختند . مشهورترين اين جماعت شيخ فضل اللّه نورى بود كه در دورهء صدارت عين الدوله و مجلس اول و استبداد صغير موجب آزار خاطر مشروطه‌خواهان را فراهم آورده و از استبداد جدا طرفدارى كرده بود . تاريخ قتل او 13 رجب 1327 است .\r\nدر دورهء دوم مجلس ما بين وكلا بر سر اصلاحات اساسى و مسائل سياسى اختلافات شديد بروز كرد و نمايندگان باحزابى چند منقسم گرديدند و از آن ميان حزب تندرو دموكرات و حزب اعتدالى برقابت و خصومت با يكديگر برخاستند و ميان سپهدار و سردار اسعد نيز صفاى سابق بنقار مبدل شد و سردار اسعد به يارى دموكراتها برياست وزراء رسيد .\r\nدر سال 1328 عضد الملك نايب السلطنه وفات يافت و وكلا در انتخاب جانشين او مدّتى در كشمكش بودند . جماعتى ميخواستند كه ناصر الملك را به اين مقام برسانند و جمعى ديگر هواخواه مرحوم ميرزا حسنخان مستوفى الممالك ( 1291 - 1351 ) پسر ميرزا يوسف مستوفى الممالك آشتيانى بودند . عاقبت طرفداران ناصر الملك توفيق يافتند و ناصر الملك بنيابت سلطنت و مستوفى الممالك برياست وزراء اختيار شدند .\r\nچون روش دموكراتها و آزاديخاهان نسبت بسياست روسيّه در ايران تند بود روسها نيز براى كارشكنى و برانداختن مشروطيّت پيوسته توليد زحمت مى كردند چنان كه در 1329 محمد على ميرزا را باسترآباد آوردند و او و برادرش سالار - الدوله كه در طرف غرب بجمع سپاهى و توليد زحمت براى دولت مشغول شد مدتى بادعاى برگرداندن سلطنت تاخت‌وتاز ميكردند ليكن دولت بالاخره موفق شد كه اين دو برادر را از ايران براند و مشروطيّت را از تعرض ايشان حفظ كند .\r\nدر همين سال 1329 مجلس شوراى ملّى ايران كه از جهت بىنظمى\r\n\r\n","description":"","footnote":"","page_name":" 859 ","page_number":1252},
  {"content":"\r\n\r\nماليّه و كمى درآمد در زحمت كلّى بود باستخدام هيئتى از خبرگان و مستشاران امريكائى تصميم گرفت و آن هيئت كه رياستشان با مرگان شوستر « 1 » بود بطهران آمدند . شوستر كه مردى باشور و جدّى و درستكار بود در مدتى قليل ماليّهء ايران را بدستيارى همكاران امريكائى خود سروصورتى بخشيد و محبوب عموم اصلاح خواهان ايرانى گرديد .\r\nدر همان موقع كه وكلا براى استخدام مأمورين مالى گفتگو ميكردند بآوردن هيئتى ديگر از سوئد براى تشكيل قواى امنيه نيز رأى دادند و مستشاران سوئدى برياست سرهنگ يالمارسن « 2 » در شعبان 1329 بطهران آمدند و سال بعد هيئتى ديگر را از سوئد براى ادارهء شهربانى آوردند .\r\nسوئدىها به زودى بتشكيل امنيه شروع كردند و اين امنيه در وصول ماليات و حفظ راهها كمك بسيار خوبى شد براى شوستر و همكاران او . عدّهء قواى امنيه تا سال 1333 كه بتحليل رفت به 10000 بالغ شده و اين عدّه با قواى محدود قزاق تا آن تاريخ تنها سپاه منظّم ايران بشمار ميرفتند .\r\nشوستر در پيشرفت كارهاى خود بدموكراتها كه بخصومت با سياست روسيّه شهرت يافته بودند تكيه كرد و مثل ايشان با سفارت روس بدشمنى برخاست از آن جمله درصدد برآمد كه ادارهء گمرك را كه تحت‌نظر مستشاران بلژيكى يعنى نشاندگان روسها ميگشت تحت‌نظر خود بياورد و اين قضيه روسها را بغضب آورد و چون مجلس شورى حكم توقيف اموال و املاك ملك منصور ميرزا شعاع السلطنه برادر محمّد على ميرزا را كه بر ضدّ مشروطيت قيام نموده بود صادر كرد و شوستر عده‌اى از قواى امنيه را بضبط آنها فرستاد روسها به اين بهانهء كه شعاع السلطنه ببانك روس بدهكار است قبل از رسيدن مأمورين شوستر باغ و خانهء شعاع السلطنه را تحت‌نظر و تصرف خود گرفتند شوستر امر بمحاصرهء خانهء شعاع السلطنه داد . روسها هم در هفتم ذى الحجه 1329\r\n\r\n\r\n","description":"","footnote":"\r\n( 1 ) -  Morgan Shurter \r\n( 2 ) -  Hyalmarson \r\n","page_name":" 860 ","page_number":1253},
  {"content":"\r\n\r\nاتمام حجت سختى بدولت ايران دادند و تقاضاى عزل شوستر و مستشاران امريكائى را كردند . چون دولت ايران چاره‌اى نديد و ناصر الملك هم با روش احتياطى كه در كارها داشت دانست كه تندروى نمايندگان دموكرات ممكن است توليد زحمت بزرگترى كند اتمام حجت روسيّه را پذيرفت . شوستر و مستشاران امريكائى ايران را ترك گفتند و مجلس دوم در سوم محرم 1330 منحل گرديد و رئيس بلژيكى گمرك كه دست‌نشاندهء روسها بود بجاى شوستر خزانه‌دار و صاحب اختيار ماليّهء ايران شد .\r\nروسها براثر توفيقى كه در راندن شوستر و بستن مجلس و تبعيد رؤساى دموكرات پيدا كرده بودند دست ببسيارى از حركات ناشايست زدند از آن جمله گنبد مشهد مقدس را بتوپ بستند و در رشت و تبريز عده‌اى از آزادىخواهان را كشتند و بر اثر اين پيش‌آمدها روز بروز اوضاع ايران پريشان‌تر گرديد و دورهء نيابت ناصر الملك كه در 28 شعبان 1332 روز تاجگذارى احمد شاه خاتمه يافت بچنين وضع ناگوارى خاتمه پذيرفت .\r\nپس از تاجگذارى شاه مجلس سوم اندكى پس از افتتاح مصادف با شروع جنگها بين المللى گرديد و چون در اين جنگها از همسايگان ايران انگليس و روس در يك طرف و عثمانى به يارى آلمان و اطريش در طرفى ديگر بود در حدود شمال غربى و جنوب غربى كشور ما بين قواى دو طرف جنگ درگرفت و با اينكه رئيس الوزراى ايران مستوفى الممالك در 1333 رسما ايران را دولتى بيطرف اعلان نمود بعلّت ضعف لشكرى پاى تجاوز جنگجويان بايران نيز كشيده شد و صفحات شمال غرب و مغرب و جنوب غربى ميدان جنگ ايشان شد . از طرفى ديگر عمّال متحدين اروپاى مركزى از صدماتى كه در طى قرون گذشته مردم ايران از سياست متجاوزانهء روسيه و انگليس ديده بودند استفاده كرده عامهء را باتحاد اسلام و يارى عثمانى دعوت نمودند و در اين راه حتّى بعضى از نمايندگان تندرو مجلس را هم با خود همدست ساختند خوشبختانه مستوفى الممالك در حفظ بيطرفى ايران جدّ فوق العاده بخرج داد و\r\n\r\n","description":"","footnote":"","page_name":" 861 ","page_number":1254},
  {"content":"\r\n\r\nنگذاشت كه دولت رسما بطرفدارى از يك جانب داخل جنگ شود و براثر همين حسن سياست بود كه پس از خاتمهء جنگهاى بين المللى كشور ما همچنان دست‌نخورده ماند و فاتحين استقلال و تماميّت ارضى آن را محترم شمردند\r\nطرفداران اتحاد اسلامى و وكلاى تندرو كه ميخواستند ايرانرا به يارى آلمان و عثمانى بجنگ بكشانند چون از همراه كردن دولت مأيوس شدند از پايتخت بقم رفتند و با تشكيل كميتهء دفاع ملّى مردم ولايات را بجنگ و جهاد برضد روس و انگليس خواندند و جمعى از سران لشكرى امنيه هم با ايشان همدست شدند ليكن جز توليد اغتشاش در شهرهاى مركزى و جنوبى و غربى كارى از پيش نبردند و از مقابل سپاهيان روس كه تا اصفهان و سرحد غرب جلو راندند ببغداد و استانبول و برلين گريختند .\r\n\r\nقراردادهاى 1907 و 1915 1919\r\nدولتين روسيه و انگليس پس از مدتها كشمكشهاى سخت سياسى در آسيا مخصوصا در حدود تبت و افغانستان و ايران يعنى در نقاطى كه بين مستعمرات ايشان واقع شده بود بالاخره چون خطر ترقيات سريع آلمان و تهديدى كه از جانب اين دولت متوجه ايشان بود در تاريخ بيستم رجب 1325 ( 30 اوت 1908 ) قراردادى با يكديگر بستند و بموجب آن كليهء اختلافات سياسى خود را در آسيا دوستانه حل كردند . از اين قرارداد كه به قرارداد 1907 معروف و در دورهء كشمكش‌هاى بين محمد على ميرزا و مجلس اول بسته شد قسمت مهمى نيز راجع بايران بود به اين معنى كه دولتين روسيّه و انگليس ايران را بسه منطقه تقسيم كردند و چنين قرار گذاشتند كه دولت انگليس منطقه‌ايرا كه در شمال خطّ و اصل از قصر شيرين باصفهان و يزد و گردنهء ذو الفقار است منطقهء نفوذ روسيّه بشناسد و در آنجا هيچ قسم امتياز راه‌آهن يا بانك يا تلگراف و وسايل نقليه و بيمه براى خود و رعاياى خود يا دولت ديگر نگيرد و در تحصيل اين امتيازات با روسيه مخالفت نورزد دولت روسيّه هم عين همين تعهد را به گردن گرفت راجع بمنطقهء ديگر محدود بافغانستان\r\n\r\n","description":"","footnote":"","page_name":" 862 ","page_number":1255},
  {"content":"\r\n\r\nو بلوچستان و بحر عمان و خطى كه از گردنه ذو الفقار از طريق بيرجند و يزد ببندر عباس منتهى ميشد . قسمت خارج از اين دو منطقه عنوان بيطرف پيدا كرد .\r\nبعلاوه دولتين عموم امتيازاتى را كه سابقا از ايران گرفته بودند رسمى و برقرار شمردند و نظارت در عوايد را هم در مناطق نفوذ خود تحت ادارهء خويش آوردند .\r\nاگرچه دولت ايران به عقد اين قرارداد اعتراض كرد ليكن هيچ يك از دو دولت گوش به آن اعتراض ندادند ، روسها در شمال صاحب تسلط كامل شدند و انگليسها در جنوب و آبها و جزاير و بنادر خليج فارس و بحر عمان .\r\nدر سال 1333 ( 1915 ) يعنى پس از آنكه روسها تا اصفهان پيش رانده و انگليسها نيز در جنوب قواى امنيه و طرفداران وكلاى مهاجر ايران و متحدين اروپاى مركزى را مغلوب ساخته بودند دو دولت انگليس و روسيه قرارداد 1907 را از ميان بردند و بجاى آن قرارداد ديگرى كه به قرارداد 1915 معروف شده بستند يعنى اين بار منطقهء بيطرف را به كلى حذف نمودند و ايران را به دو منطقهء نفوذ بين خود منقسم ساختند و قرار گذاشتند كه روسها در شمال تا حدود 11000 قواى قزاق تهيه كنند و انگليسها هم قوائى به همين اندازه در جنوب بنام پليس جنوب ايران و هيئت مختلطى ماليه ايران را تحت ادارهء خود بگيرند .\r\nدر اوايل سال 1336 يعنى در اواخر 1917 اوضاع روسيه به كلى زير و رو شد و دولت بالشويكى بجاى دولت تزارى روى كار آمد . دولت جديد در تاريخ 14 ژانويه 1918 ( اول ربيع الثانى 1336 ) رسما قرارداد 1915 را ملغى اعلان نمود و چون پاى يك طرف از ميان رفت اساس آن سست شد و عملا لغو گرديد .\r\nانگليسها چون ديدند كه شمال ايران آزاد شده و ممكن است كه آلمانها از راه قفقازيه و بحر سياه بشمال ايران دست بيندازند و راهى به طرف هندوستان باز كنند از يك طرف از راه بلوچستان قوائى بخراسان آوردند و از طرفى ديگر از طرف مغرب خود را بهمدان و قزوين و رشت رساندند حتى تا باكو نيز پيش رفتند و به اين ترتيب تقريبا تمام ايران مقارن ايامى كه جنگ‌هاى بين المللى رو به آخر ميرفت\r\n\r\n","description":"","footnote":"","page_name":" 863 ","page_number":1256},
  {"content":"\r\n\r\nتحت نفوذ انگليس قرار گرفت و انگليسها براى آنكه تمام ايران منطقهء نفوذ ايشان باشد در پذيرفتن نمايندگان ايران بانجمن صلح بين‌المللى اشكال‌تراشى كردند تا بالاخره در ماه شوال 1337 ( اوت 1919 ) دولت ايران را بامضاى قرارداد منحوس ديگر مجبور ساختند و اين قرارداد كه به قرارداد 1919 معروف شده اختيار كليهء امور نظامى و مالى و گمركى ايران را منحصرا بدست مستشاران انگليسى ميداد و آن را تحت حمايت دولت بريتانيا ميگذاشت . خوشبختانه مجمع اتفاق ملل كه تازه تشكيل شده بود اين قرارداد را كه بر خلاف اساس آن بسته شده بود برسميت نشناخت و در ايران نيز جمعى از آزاديخواهان برضد آن قيام نمودند و در امريكا و فرانسه هم در خصوص عقد آن بانگليس اعتراضها شد .\r\nرئيس الوزراى ايران كه خود آن را امضاء كرده بود با حبس و تبعيد مخالفين و فرستادن احمد شاه باروپا و توقيف بعضى از جرايد باجراى مواد قرارداد مشغول شد ليكن بعلل مذكور در فوق و ظهور حوادثى كه در فصل بعد خواهيم گفت اين قرارداد شوم نيز از ميان رفت و دورهء تيره‌بختى ايران سپرى گرديد .\r\n\r\nتذكر\r\nمرحوم استاد عباس اقبال بطورىكه خود در آخر اين كتاب اشاره كرده است درصدد نوشتن تاريخ دودمان پهلوى تا عصر حاضر بوده است اما متأسفانه دورهء عمر او بپايان آمد و نتوانست اين آرزوى خود را جامهء عمل بپوشاند . به همين علت اين كتاب تا پايان سلسله قاجاريه كامل است .\r\nمطلب ديگر : راجع بفهرست رجال و امكنه كه در مقدمهء آقاى دكتر دبيرسياقى بدان اشاره شده و قرار بود به آخر كتاب اضافه شود پس از اينكه تمام مطالب آن آماده چاپ گرديد متوجه شديم كه تعداد صفحات اين فهرست بقدرى زياد شده كه باعث مىشود حجم كتاب دو برابر شود و ناگزير قيمت آن هم سنگين ميشد و چون فهرست مندرجات مشروحا در اول كتاب چاپ شده از چاپ آن خوددارى شد .\r\n\r\n\r\n","description":"","footnote":"","page_name":" 864 ","page_number":1257}
  ]