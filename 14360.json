[
  {"content":"\r\n\r\nشيعه در اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nعقايد : 88 ( كلام وعقايد : 158 )\r\nگروه مخاطب :\r\n- تخصصى ( طلاب ودانشجويان )\r\n- عمومى\r\nشماره انتشار كتاب ( چاپ اول ) : 1609\r\nمسلسل انتشار ( چاپ اول و باز چاپ ) : 4293\r\nكتاب هاى علامه طباطبائى / 2\r\nكتاب هاى استاد خسروشاهى / 15\r\nطباطبائى ، محمد حسين ، 1281 - 1360\r\nشيعه در اسلام / سيد محمد حسين طباطبائى ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) ، 1386 .\r\n[ 216 
  ] ص . - ( مؤسسه بوستان كتاب ؛ 1609 . كتاب هاى علامه طباطبائى ؛ 2 . كتاب هاى استاد خسروشاهى ؛ 15 ) ( كلام وعقايد ؛ 158 . عقايد ؛ 88 )\r\n2950 تومان : ISBN 987 - 964 - 548 - 908 - 1\r\nفهرست نويسى براساس اطلاعات فيپا\r\nص . ع . به انگليسى : allameh sayyid muhammad - husayn tabatbai shia in islam\r\nكتاب نامه به صورت زيرنويس .\r\nچاپ پنجم : 1388 .\r\nنمايه .\r\n1 . اسلام - مجموعه ها . 2 . شيعه - عقايد . 3 . شيعه - تاريخ . الف . خسروشاهى . هادى . 1317 - مصحح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . فروست : كتاب هاى علامه طباطبائى ؛ 2 .\r\n2 ك 2 ط / 6 / 4 bp\r\n08 / 297\r\nش 2\r\n[ 412 / 297 
  ]\r\n[ 9 ش 2 ط / 5 / 211 bbr 
  ]\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nشيعه در اسلام\r\nعلامه سيد محمد حسين طباطبائى\r\nبه كوشش سيد هادى خسروشاهى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nشيعه در اسلام\r\nنويسنده علامه سيد محمد حسين طباطبائى\r\nبه كوشش : سيد هادى خسروشاهى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ وصحافى ؛ چاپخانه مؤسسه بوستان كتاب * نوبت چاپ : پنجم / 1388\r\nشمارگان : 4000 بها : 2950 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nاطلاع از تازه هاى نشر از طريق پيام كوتاه ( sms ) : 10002155 و يا ارسال درخواست به :\r\nپست الكترونيك مؤسه : e - mail : info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * اصلاحات حروف نگارى : عباس شكيبا * نمايه ساز وصفحه آرا : احمد مؤتمنى * نمونه خوانى : ابوالحسن مسبب نژاد وابوالفضل سليمانى * كنترل نمونه خوانى : محمد جواد مصطفوى * كنترل فنى صفحه آرايى : سيد رضا موسوى منش * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى * سيد محمود خسروشاهى و ساير همكاران مركز بررسى هاى اسلامى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيش‌گفتار\r\nبه نام خدا\r\nكتاب شيعه در اسلام - كه اينك در برابر خود داريد - يكى ديگر از آثار ارزندهء استاد علامه حضرت آقاى سيد محمد حسين طباطبائى - مدظله العالى - است كه به‌منظور شناساندن حقيقت « شيعه » و « تشيع » در غرب ، نوشته شد ، ولى با توجه به اين كه متأسفانه تاكنون در زبان فارسى هم كتاب شايسته و جامع و كاملى در اين زمينه در دسترس نبود ، ضرورت نشر آن به فارسى در آن مرحله از اهميت قرار داشت كه نشر آن به زبان‌هاى ديگر . . . و البته مايه كمال خوش‌وقتى است كه اين امر مهم - شيعه‌شناسى - به وسيله شخصيت فرهيخته و برجسته‌اى انجام گرديده كه بىنياز از معرفى است و بدين ترتيب ، مردم ايران ، به ويژه نسل جوان كه از شناخت تشيع راستين به دور مانده‌اند ، مىتوانند با مطالعه اين كتاب به خوبى نياز فكرى خود را در اين زمينه بر طرف سازند .\r\nهمان‌طور كه در مقدمه جناب آقاى دكتر نصر هم اشاره شده است ، اين كتاب در محافل علمى جهان موقعيت و الا و ويژه‌اى يافت و ترجمهء انگليسى آن نخست در آمريكا و سپس در اروپا به چاپ رسيد و در مقياس وسيعى در سراسر غرب بر علاقه‌مندان عرضه شد ، و در دانشگاه‌ها و مراكز تحقيقى - تاريخى ، به عنوان يك مأخذ و منبع اصلى و اصيل در شيعه‌شناسى ، مورد استفاده قرار گرفت و نيز در آكادمىهاى شناخت مذاهب ، تدريس شد .\r\n. . . البته استاد معظم علامه طباطبائى در اين تأليف خود نيز حقايق را آن‌طور كه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبوده و هست بيان داشته‌اند و به علت اجتناب از تعصب‌هاى مرسوم و سنتى ، مقام برجسته‌اى را در بين بزرگان و مؤلفانى كه درباره شيعه و تشيع آثارى دارند ، احراز نموده‌اند . . . و بدون ترديد تنها با چنين روش صحيح و منطقى و چنين بررسىهاى منصفانه تاريخى و علمى است كه مىتوان روشنگر اذهان عمومى شد و حقيقت شيعه و تشيع را در سطح جهانى معرفى نمود . . . .\r\nاميدواريم كه روش علمى - تحقيقى استاد علامه ، مورد توجه و سرمشق پژوهش‌گران معاصر و همه كسانى قرار گيرد كه مىخواهند در معرفى اسلام و تشيع راستين در سطح جهانى ، گامى بردارند و به پژوهش بپردازند . . . و يا « سخن » بگويند .\r\nبراى « مركز بررسىهاى اسلامى » مايه افتخار است كه اين كتاب پر ارزش را درباره شيعه ، پس از كسب اجازه از استاد علامه ، منتشر مىسازد . « 1 »\r\n1356 ش / ربيع‌الاول 1398 ه\r\nقم - سيد هادى خسروشاهى\r\n\r\n\r\n","description":"","footnote":"\r\n( 1 ) . اين مقدمه كوتاه در سال 1356 براى نخستين چاپ كتاب از سوى مركز بررسىهاى اسلامى نوشته شده بود كه عيناً در چاپ جديد نيز نقل مىگردد .\r\n","page_name":" 12 ","page_number":12},
  {"content":"\r\n\r\n\r\nمقدمه دكتر سيد حسين نصر\r\nكتابى كه اكنون از نظر خواننده مىگذرد ، جزئى از طرحى است كه جهت معرفى تشيع درمغرب زمين در شرف تحقق پذيرفتن است . گرچه در قرن گذشته دانشمندان مغرب زمين مطالعات زيادى درباره جوانب مختلف اسلام و تمدن اسلامى انجام داده‌اند ، اكثر اين آثار با نهايت تعصب و غرض انجام گرفته و كوشش در تحريف اسلام در آنها ديده مىشود .\r\nوانگهى تقريبا تمام منابع اروپاييان در تحقيقاتى كه درباره اسلام انجام مىگيرد از منابع اهل تسنن است و هرگاه از قرآن و حديث و سيره نبوى و فقه و كلام سخن به ميان مىآيد معمولا مقصود همان نظر اهل سنت و جماعت است حتى اگر اين نظر نيز بيشتر تحريف يافته و مغرضانه بيان شده است .\r\nدرآثار موجود به زبان‌هاى اروپايى ، تشيع به صورت يك فرقه فرعى معرفى شده و تمام ديد و علت وجودى آن به يك نزاع صرفا سياسى و اجتماعى تقليل يافته و كمتر به علل دينى كه باعث پيدايش شيعه گرديد توجه شده است . حتى در تحقيقات درباره شيعه به‌طور كلى باز سهم اساسى از آن اسماعيليه است و شيعه دوازده امامى حتى به اندازه مكتب اسماعيلى مورد نظر قرار نگرفته است .\r\nشايد سوابق تاريخى مغرب زمين علت اصلى اين محدوديت باشد . غرب تاكنون دوبار با اسلام تماس مستقيم داشته است ، با اعراب در اندلس و صقليه\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n( سيسيل ) و با اتراك در شرق اروپا . در هر دو مورد تماس با اسلام به‌صورت سنى آن بود و رابطه با تشيع محدود به روابط نسبتاً سرّى و محدود با برخى حوزه‌هاى اسماعيلى در فلسطين در جنگ‌هاى صليبى و شايد در برخى مراكز اندلس گرديد .\r\nمغرب زمين هيچ‌گاه قبل از دوران جديد ، با عالم تشيع و مخصوصاً ايران شيعه تماسى نداشت و با فرهنگ ايران اسلامى نيز براى اولين بار در هند آشنا شد .\r\nبه هرحال به اين علل و شايد جهت كوشش غربيان در تحقير آن جوانب از اسلام كه جنبه عقلى آن قوى است ، تشيع هيچ‌گاه چنان‌كه واقعاً در تاريخ اسلام وجود داشته و هنوز نيز مذهب ده‌ها ميليون فرد ايرانى و عرب و پاكستانى و هندى و غيره را تشكيل مىدهد ، خارج از جهان پيروان اين مذهب شناخته نشده است و در مغرب زمين همان نظر مستشرقان قرن گذشته كه تشيع را يك « بدعت » در اسلام مىدانستند در اكثر محافل پذيرفته شده و حتى برخى تشيع را اختراع عده‌اى دشمنان اسلام در قرون بعدى مىدانند . نگاهى به چند كتاب معروف موجود كه يا مربوط به تشيع مىباشد و يا در آن اشاره‌اى به تشيع شده است جهت اثبات اين ادعا كافى است .\r\nبا توجه به اين زمينه و نحوهء تفكر جديدى كه به تدريج بر تحقيق درباره اديان در مغرب زمين و مخصوصاً در ممالك انگلوساكسون حكمفرما مىشود ، ضرورت يك سلسله تحقيقات اصيل دربارهء شيعه هر روز بيشتر احساس مىشود .\r\nبعد از جنگ بين‌المللى به تدريج در آمريكا و سپس انگلستان به اين نكته برخوردند كه بهترين معرّف يك دين ، فردى است كه از درون آن دين به آن مىنگرد ، و صرف توصيف « عينى » يك دين مخصوصاً توسط كسى كه يا اصلا به دين اعتقاد ندارد و يا دين خاصى را كه مورد مطالعه اوست ، از به دو امر مطرود و بىاساس مىشمارد ، به هيچ وجه كافى نيست .\r\nكشف اين حقيقت توأم با احتياج روز افزون خواص متفكران مغرب زمين و\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمخصوصاً جوانان به استفاده از اديان مشرق زمين جهت پر كردن خلايى كه به علت تضعيف مسيحيت و غلبه عجيب ماده‌گرى در اروپا و آمريكا پيش آمده است باعث شد كه در آمريكا به تدريج مراكزى به منظور تحقيق اصيل در اديان تأسيس گردد و حتىالمقدور از دانشمندان و مآخذ خود اديان جهت درك آنها استفاده شود ، البته اسلام به‌طور كلى و تشيع بالاخص نمىتوانست كاملًا از اين امر مستثنا باشد .\r\nيكى از صاحب قدمان و پيش‌كسوتان در اين نهضت پروفسور كنث مورگان  ( Kenneth Morgan )  دانشمند آمريكايى واستاد دانشگاه كولگيت  ( colgate )  است كه مدتى از عمر خود را در مشرق زمين گذرانيده و رابطه مستقيم با بسيارى از برجسته‌ترين علما و استادان و بزرگان معنوى تمام اديان شرقى داشته است .\r\nاين استاد كه شهرت او در جهان اسلامى بيشتر به علت تنظيم كتاب « اسلام صراط مستقيم » است كه گروهى از دانشمندان مسلمان نوشته‌اند و استاد محمود شهابى نيز فصل تشيع آن‌را نگاشته‌اند ، چندين سال پيش مركزى در دانشگاه « كولگيت » جهت اجتماع نمايندگان اصيل اديان جهانى تأسيس كرد و خود اكنون رياست آن‌را عهده‌دار است و گروهى دانشجوى برجسته را در تاريخ اديان راهنمايى مىكند .\r\nپروفسور مورگان همواره در چاپ منابع مهم اديان شرقى و معرفى آنها به غربيان از نظرگاه اصيل پيروان واقعى اين اديان كوشيده است .\r\nهنگامى كه هشت سال پيش براى بار اول راقم اين سطور از اين مركز ديدن كرد سخن از كمبود كتب اصيل درباره تشيع به ميان آمد . البته پروفسور هنرى كربن از دانشگاه « سوربن » خدمات ارزنده‌اى در معرفى تفكر شيعه انجام داده‌اند ، لكن اولًا :\r\nآثار ايشان به زبان فرانسه در سطحى بسيار بالاست و ثانيا : با عرفان و حكمت سرو كار دارد و جوانب عمومىتر دين را مطرح نمىسازد . دو سه كتاب و رساله ديگر كه به زبان انگليسى موجود است اكثرا تراوش فكر چند مبلغ مسيحى است كه عمر خود را صرف از بين بردن تشيع و رد آن كرده‌اند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاتفاقاً يكى دو سال بعد در تابستان 1964 پروفسور مورگان به ايران آمدند . در آن هنگام اين‌جانب افتخار تلمذ درمحضر استاد ارجمند علامه سيد محمد حسين طباطبائى را داشت و هفته‌اى چند بار به « دركه » به خانه تابستانى ايشان مشرف شده و از خرمن دانش بى كرانشان خوشه‌اى چند مطابق با استعداد محدود خود مىچيد .\r\nروزى به اتفاق آقاى مورگان خدمت علامه طباطبائى رسيديم . از اولين لحظه ، حضور معنوى و روحانيت علامه طباطبائى پروفسور مورگان را شيفته خود ساخت و استاد آمريكايى فوراً احساس كرد كه در حضور شخصى قرار گرفته است كه علم و حكمت را از مرحله فكر به مقام عمل رسانيده و آنچه مىگويد چشيده و پيموده است . در كوچه‌هاى تنگ و خاكى و درعين حال پر لطف « دركه » در مراجعت از محضر استاد فورا طرح نگارش يك سلسه كتاب درباره شيعه براى مردم مغرب زمين توسط علامه طباطبائى و با همكارى اين‌جانب مطرح گرديد و چندى بعد برنامه كار پىريزى شد و استاد بزرگوار در عرض سه سال بعد دو اثر پرارزش نگاشتند : يكى كتاب فعلى و ديگرى « قرآن از نظر شيعه » است ، كه با اين عمل ، خدمت بزرگى بر خدمات فراوان خود به علم و دانش اسلامى افزودند .\r\nمتن اين كتاب دو سال پيش توسط اين‌جانب به زبان انگليسى ترجمه شد و مدتى نيز در آمريكا در سطح دانشگاهى تدريس شده است و به زودى پس از اتمام اين دوره تجربى و ارزيابى عكس العمل دانشجويان در فهم اثرى كه مستقيما از قلم يك عالم بزرگ اسلامى تراوش كرده است ، به‌صورت نهايى انتشار خواهد يافت .\r\nجلد دوم دربارهء قرآن ، در شرف ترجمه است و سومين اثر در اين سلسله كه به منظور شناساندن شيعه در جهان مىباشد ترجمه منتخبى از گفتار امامان شيعه خواهد بود كه تاكنون در غرب كتابى مكتوم و گنجى نهفته باقى مانده است .\r\nبنابراين كتاب « شيعه در اسلام » تحقيقى جديد با هدفى تازه است . منظور آن شناساندن شيعه و جوانب گوناگون آن به افرادى است كه با عالم فكرى اسلامى و\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nشيعى آشنايى ندارند و مايلند از ديدگاهى كلى ، نظرى جامع به اين بخش مهم از اسلام بيفكنند .\r\nمؤلف محترم اين هدف را بدون اهانت به اهل سنت و جماعت و در عين حال دفاع از اصالت شيعه و بيان علت پيدايش آن دنبال كرده‌اند و كوشيده‌اند كه نشان دهند تشيع جنبه‌اى كاملًا اصيل از اسلام است بدون اين‌كه كوچك‌ترين مقصودى در ايجاد تفرقه يا شكاف بين تشيع و تسنن در نظر باشد . برعكس با دفاع از اصالت شيعه گفت‌وگوى بين دو بخش اصلى اسلام را آسان‌تر ساخته‌اند .\r\nاز عجايب زمان ما اين است كه احتياج به اين كتاب به زبان فارسى شايد كمتر از انگليسى نباشد . نه تنها ده‌ها و صدها بلكه هزارها جوان ايرانى امروزه دچار جهل و نادانى دربارهء دين خود مىباشند و در عين حال احساس احتياج به آشنايى با آن مىكنند و دانش آنها اكتفاى استفاده از كتب عادى دينى را نمىكند .\r\nدر ساليان گذشته بين طبقه‌اى از جامعه ، مسئلهء تعليمات دينى وضعى بس شگفت آور پيدا كرده است كه شايد در كمتر جامعه‌اى ديده شود . در حالى كه اقليت‌هاى مذهبى و نيز خارجيان مقيم ايران در خانه و مدرسه نهايت كوشش را دارند كه تا فرهنگ و دين خود را به فرزندان خود منتقل سازند ، بين مسلمانان كه اكثريت قاطع را در جامعه ايرانى دارا مىباشند ، در برخى طبقات تعليمات دينى به كلى فراموش شده است . پدر و مادر مسئوليت را از خود سلب كرده و اميد دارند به نحوى معجزه‌آسا مدارس از عهده اين امر خطير برآيد و مدارس به نوبه خود با فقدان معلمان كافى براى تدريس دروس عادى طبعاً هيچ گونه صلاحيتى جهت تحقق دادن به اين معجزه را ندارد .\r\nلذا به تدريج عده‌اى پرورش يافته‌اند كه به آنها همه نوع وسايل مادى داده شده و برايشان هرچه دلخواه آنها در زندگى باشد فراهم شده است به‌جز معنا و جهت . آنها مىدانند چگونه حركت كنند لكن نمىدانند به كجا بروند . و از آن‌جا كه انسان\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nموجودى است هدف طلب و نمىتواند عمر خود را تماما درست ، مادى و شهوانى بگذراند ، عده‌اى از اين بىتكليفى رنج مىبرند و بسيارى از آنها در جست‌وجوى يك نوع تعليم معنوى و دينى هستند لكن يافتن مربى و راهنما و حتى كتابى كه به لسان آنان حقايق دينى و تفكر و تاريخ تشيع را برايشان تشريح كند ، بس مشكل است .\r\nدر چنين وضعى چاپ اين كتاب كه در به دو امر براى محققان و دانش‌طلبان مغرب زمين نگاشته شده بود ، براى ايرانيان نيز اهميت فراوان دارد و مىتوان گفت كه اين تصنيف در نوع خود بىنظير است .\r\nعلامه طباطبائى با لسانى ساده تقريباً تمام جوانب شيعه را از تاريخ گرفته تا حكمت و عرفان توضيح داده و در صفحاتى معدود بسيارى از مهم‌ترين حقايق معارف اسلامى و شيعى را بيان كرده‌اند .\r\nبا چاپ اين اثر براى بار اول علاقه‌مند فارسى زبان مىتواند با مطالعه يك كتاب به رئوس تفكر شيعى احاطه يافته و كليدهايى جهت باز كردن راه‌هاى تحقيق و تفحص بعدى به‌دست آورد . در واقع اين اثر نفيس راهنمايى است كه با كمك آن فردى كه تاكنون با جهان معنوى شيعه نامأنوس بوده است مىتواند در اين عالم وسيع قدم نهد و با اتكاى به اين راهنماى موثق يقين داشته باشد كه گمراه نخواهد گرديد بلكه با توسل به اين حبل متين به مقصد نهايى خواهد رسيد .\r\nتمام مراتب علم و معرفت شيعى از نحوه پيدايش تاريخى آن و فقه و شريعت تا لطيف‌ترين حقايق معنوى به زبانى بس ساده كه مىتواند فقط متعلق به يك استاد واقعى باشد ، در چهار فصل كلى جمع آورى گرديده ، و براى بار اول به زبان فارسى بحثى با چنين جامعيت و در لباسى اين چنين ساده آراسته شده و به جامعه ايرانى كه اكنون از هر زمان بيشتر محتاج به خودشناسى و ارشاد است ، عرضه گرديده است . اين مهم فقط مىتوانست از فكر و قلم توانايى با جامعيت و كمال علامه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nطباطبائى تراوش كند .\r\nعلامه سيد محمد حسين طباطبائى از يكى از خاندان‌هاى بزرگ علم برخاسته‌اند و چهارده پشت ايشان از دانشمندان وعلماى به نام تبريز بوده‌اند .\r\nولادت ايشان در پايان سال 1321 هجرى قمرى مصادف با 1282 شمسى در تبريز به وقوع پيوست و ايشان در زادگاه خود تحصيلات مقدماتى را دنبال كردند .\r\nپس از اتمام اولين مراحل علمى در 1304 رهسپار نجف اشرف شدند و ده سال در آن مركز بزرگ تشيع به تكميل معلومات خود در شعبه‌هاى مختلف علوم اسلامى پرداختند . فقه و اصول را نزد استادان معروف : نائينى و كمپانى و فلسفه را نزد سيد حسين بادكوبى كه خود از شاگردان جلوه و آقاعلى مدرس بود و رياضيات را نزد آقا سيد ابوالقاسم خوانسارى و اخلاق را در محضر حاج ميرزا على قاضى كه در حكمت عملى و عرفان مقامى بس ارجمند داشتند تلمذ كرد . سپس در سال 1314 به زادگاه خود مراجعت فرمودند .\r\nتحصيلات ايشان فقط محدود به سطوح عادى فقه نبود بلكه علاوه بر عميق‌ترين تحصيلات در صرف و نحو و ادبيات عرب و فقه و اصول ، ايشان يك دوره كامل از رياضيات قديم از « اصول » اقليدس تا « مجسطى » بطلميوس و نيز فلسفه و كلام و عرفان و تفسير را فرا گرفتند و در اين علوم به مرحله اجتهاد نائل آمدند .\r\nشهرت علامه طباطبائى در تهران و حوزه‌هاى ديگر علمى ايران خارج از تبريز هنگامى آغاز شد كه در اثر حوادث سياسى جنگ دوم جهانى و عواقب بعد از آن ، ايشان از مسقط الرأس خود به قم مهاجرت كردند و از سال 1325 شمسى در آن‌جا ساكن شدند ، و بدون كوچك‌ترين سرو صدا مجالس درس خود را در تفسير و حكمت آغاز كردند ، و در سفرهاى پياپى به تهران با علاقه‌مندان به حكمت و معارف اسلامى نيز تماس حاصل كردند ، و حتى از بحث و مناظره با مخالفان دين و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nحكمت دريغ نورزيدند ، و از راه عقل و منطق بسيارى از افرادى را كه از طريق صواب منحرف شده بودند به درك حقايق دينى و حكمى نائل ساختند ، و توانستند در عرض بيست و چند سال اخير ، اثر عميقى از خود نه تنها در طبقه روحانيت بلكه بين عده‌اى از طبقه متجدد و تحصيل كرده در غرب به‌جا گذارند . ساليان دراز هر پاييز بين ايشان و استاد هانرى كُربن مجالسى با حضور جمعى از فضلا و دانشمندان تشكيل شده است كه در آن مباحثى حياتى درباره دين و فلسفه و مسائلى كه جهان امروز در مقابل شخص معنوى و جوينده حقيقت قرار مىدهد ، مطرح مىشود و اين جلسات نتايج بسيار مهمى به بار آورده است . بدون شك چنين جلساتى در سطحى آن‌چنان بالا و با افقى آن چنان وسيع درجهان اسلامى امروز بى نظير بوده است و حتى مىتوان گفت كه از دورهء قرون وسطى كه تماس فكرى و معنوى اصيل بين اسلام و مسيحيت قطع شده چنين تماسى بين شرق اسلامى و غرب حاصل نشده است .\r\nدر حوزه علميه قم ، خدمت بزرگ علامه طباطبائى ، احياى علوم عقلى و نيز تفسير قرآن كريم بوده است . به تدريج ايشان تدريس سطوح اساسى حكمت مانند كتاب « شفاء » و « اسفار » را متداول ساختند . شخصيت بارز ايشان و تخلق به صفات حميده و حسن سلوك در تماس با طلاب هر روز گروه بيشترى از افراد علاقه‌مند و با استعداد را به سوى مجالس درس ايشان جلب كرد تا در ساليان اخير در درس حكمت صدها طلبه حضور داشتند و در طى بيست و چند سال گذشته عده كثيرى دانشمند كه برخى اكنون خود استادان حكمت هستند ، موفق به نيل به مقام اجتهاد در اين علم نفيس تحت ارشاد علامه طباطبائى شدند .\r\nشايد حتى مهم‌تر از خدمت ايشان به حكمت كه از طريق تربيت عده كثيرى از طلاب و نشر كتب انجام پذيرفته است ، توجه علامه طباطبائى به اهميت تربيت اخلاقى و تزكيه نفس بين شاگردان خود بوده است . ايشان در واقع به تنهايى مكتب\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nجديدى در تربيت افرادى كه علم و اخلاق را توأماً توسعه داده‌اند تأسيس كرده و اشخاصى بس لايق به جامعه تقديم داشته‌اند و همواره لزوم توأم كردن آموزش و پرورش را تأييد كرده‌اند ، امرى كه هميشه از اصول اوليه فرهنگ اسلامى ايران بوده است و متأسفانه امروزه در نظام مدارس جديد و حتى در مدارس قديم تا حدى فراموش شده است .\r\n\r\nآثار علامه طباطبائى :\r\n1 . تفسير الميزان - كه هفده جلد آن به اصل عربى و ترجمه فارسى تاكنون چاپ شده است .\r\n2 . اصول فلسفه رئاليسم - با حواشى آقاى مرتضى مطهرى كه سه جلد از پنج جلد آن تاكنون چاپ شده و بقيه به‌صورت خطى باقى است . يك جلد عربى از آن نيز انتشار يافته است .\r\n3 . حاشيه بر اسفار صدر الدين شيرازى . كه بر چاپ جديد اسفار كه زير نظر علامه طباطبائى در شرف چاپ است ، و شش جلد آن تاكنون انتشار يافته است ، نوشته شده است .\r\n4 . مصاحبات با استاد كربن ، در دو جلد كه يك جلد آن در سالنامه مكتب تشيع 1339 انتشار يافته و جلد ديگر در شرف چاپ است .\r\n5 . رساله در حكومت اسلامى - كه به فارسى و عربى و آلمانى چاپ شده است .\r\n6 . حاشيهء كفايه .\r\n7 . رساله در قوه و فعل .\r\n8 . رساله در اثبات ذات .\r\n9 . رساله در صفات .\r\n10 . رساله در افعال .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n11 . رساله در وسائط .\r\n12 . الانسان قبل الدنيا .\r\n13 . الانسان فى الدنيا .\r\n14 . الانسان بعد الدنيا .\r\n15 . رساله در نبوت .\r\n16 . رساله در ولايت .\r\n17 . رساله در مشتقات .\r\n18 . رساله در برهان .\r\n19 . رساله در مغالطه .\r\n20 . رساله در تحليل .\r\n21 . رساله در تركيب .\r\n22 . رساله در اعتبارات .\r\n23 . رساله در نبوت و منامات .\r\n24 . منظومه در رسم الخط نستعليق .\r\n25 . على و الفلسفة الالهية .\r\n26 . قرآن در اسلام .\r\n27 . شيعه در اسلام كه همين كتاب مورد نظر است .\r\nبه‌علاوه از علامه طباطبائى مقالات متعددى در مجلات گوناگون مانند « مكتب تشيع » و « درسهايى از مكتب اسلام » و « راهنماى كتاب » به انتشار رسيده است .\r\nمهم‌ترين اثر علامه طباطبائى يقينا همان تفسير الميزان است . كه تاكنون هفده جلد از آن كه شامل بيش از نيمى از قرآن كريم است به اتمام رسيده است . اين اثر نفيس از بزرگ‌ترين تفسيرهاى اين عصر است و همان خدمتى را كه تفاسير بزرگ قديم با توجه به علوم و فلسفه زمان خود در فهم قرآن به مسلمانان اعصار گذشته انجام داده\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاست ، براى نسل فعلى انجام مىدهد .\r\nوانگهى علامه طباطبائى روش جديدى در تفسير به‌كار برده‌اند كه مبتنى بر نص حديث است و آن تفسير آيات قرآنى توسط ساير آيات است . امروزه تمام وقت علامه طباطبائى مصروف تأليف اين اثر بزرگ مىشود و اميد مىرود كه ايشان بتوانند آن‌را به پايان رسانند .\r\nعلامه طباطبائى با نهايت متانت و بدون توجه به جار و جنجال و سروصدا و زرق و برق ظاهرى ، زندگى ساده خود را در خدمت به علم و دين و تربيت شاگرد و تأليف كتب ارزنده ادامه مىدهند .\r\nكتاب مورد بحث فعلى بدون شك ايشان را براى بار اول به طبقه جديدى از ايرانيان و نيز علاقه‌مندان به اسلام‌شناسى و ايران‌شناسى در مغرب زمين معرفى مىكند . البته ايشان را احتياجى به معرفى به جامعه علمى ايران نيست و اگر خوانندگان اين كتاب نيز به اين گروه محدود مىبودند اين‌جانب به خود اجازه نمىداد كه سخنان ناچيز خود را در معرفى شخصيتى اين‌چنين بارز به رشته تحرير درآورد . لكن از آن‌جا كه گروه جديدى بدون شك از راه اين كتاب براى بار اول با آثار اين استاد بزرگوار روبه‌رو مىشوند راقم اين سطور كه سال‌ها سعادت تلمذ نزد ايشان را داشته و وظيفه مطبوع ترجمه اين اثر را نيز به زبان انگليسى عهده‌دار بوده است ، تكيلف خود دانست كه نكاتى چند درباره علامه طباطبائى مرقوم دارد و با كلمات نارساى خود تاحدى يكى از اساطين بزرگ علم و حكمت اين عصر را معرفى كند .\r\nالبته قلم قاصر از معرفى شخصيت بزرگ ايشان است و كلام نمىتواند مراتب كمال و فضل و مقام روحانى ايشان را توصيف كند . اين صفحات شرح قطره‌اى است از دريايى كه سال‌ها با سكوت و آرامش به خدمتى بس اساسى به جامعه اسلامى و ايرانى كمر همت بسته است ، و از آن‌جا كه خود به مرتبه وصال\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبه حقيقت نائل آمده است مانند مشعلى نورانى اطراف خود را منور ساخته و راه پاى بسيارى از شاگردان و ارادتمندان و خوانندگان آثار خود را از دور و نزديك روشن ساخته و به حيات فكرى و معنوى آنان روح و جهت و معنا بخشيده است .\r\nسيد حسين نصر\r\n1345 - تهران\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاين كتاب كه به نام « شيعه در اسلام » ناميده مىشود ، هويت واقعى مذهب تشيع را كه يكى از دو مذهب بزرگ اسلامى ( تشيع و تسنن ) است بيان مىكند .\r\nكيفيت پيدايش و نشو و نماى تشيع ، طرز تفكر مذهبى شيعه ، معارف اسلامى از نظر شيعه .\r\n\r\nمقدمه\r\nدين : ترديد نيست در اين‌كه هر يك از افراد انسان در زندگى طبعاً به هم‌نوعان خود گراييده در محيط اجتماع و زندگى دسته جمعى اعمالى انجام مىدهد و كارهايى كه انجام مىدهد از همديگر بيگانه و بىرابطه نيستند و اعمال گوناگون وى مانند خوردن و نوشيدن و خواب و بيدارى و گفتن و شنيدن و نشستن و راه رفتن و اختلاطها و معاشرت‌ها در عين حال كه صورتاً از همديگر جدا و متمايز مىباشند با هم ارتباط كامل دارند ، هر كارى را در هر جا و به دنبال هر كار ديگر نمىشود كرد بلكه حسابى در كار است .\r\nپس اعمالى كه انسان در مسير زندگى انجام مىدهد تحت نظامى است كه از آن تخطى نمىكند و در حقيقت از يك نقطه مشخصى سرچشمه مىگيرد و آن اين است كه انسان مىخواهد يك زندگى سعادت‌مندانه داشته باشد كه در آن تا مىتواند كامروا بوده بخواسته و آرزوهاى خود برسد . و به عبارت ديگر تا مىتواند نيازمندىهاى خود را از جهت بقاء وجود به‌طور كامل‌ترى رفع نمايد .\r\nو از اين‌جاست كه انسان پيوسته اعمال خود را به مقررات و قوانينى كه به دلخواه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nخود وضع كرده يا از ديگران پذيرفته تطبيق مىكند و روش معينى در زندگى خود اتخاذ مىنمايد ، براى تهيه وسايل زندگى كار مىكند ، زيرا تهيه وسايل زندگى را يكى از مقررات مىداند ، براى التذاذ ذائقه و رفع گرسنگى و تشنگى غذا مىخورد و آب مىآشامد ، زيرا كه خوردن و آشاميدن را براى بقاى سعادت‌مندانه خود ضرورى مىشمرد و به همين قرار .\r\nقوانين و مقررات نامبرده كه در زندگى انسان حكومت مىكند به يك اعتقاد اساسى استوارند و انسان در زندگى خود به آن تكيه داده است و آن تصورى است كه انسان از جهان هستى كه خود نيز جزئى از آن است دارد و قضاوتى است كه در حقيقت آن مىكند و اين مسئله با تأمل در افكار مختلفى كه مردم در حقيقت جهان دارند بسيار روشن است . كسانى كه جهان هستى را همين جهان مادى محسوس و انسان را نيز پديده‌اى صددرصد مادى ( كه با دميده شدن حيات پيدا و با مرگ نابود مىشود ) مىدانند روش‌شان در زندگى اين است كه خواسته‌هاى مادى و لذايذ چند روزهء دنيوى خود را تأمين كنند و همه مساعىشان در اين راه مبذول است كه شرايط و عوامل طبيعت را براى خود رام سازند .\r\nو كسانىكه مانند عامه بت پرستان جهان طبيعت را آفريده خدايى بالاتر از طبيعت مىدانند كه جهان به ويژه انسان را آفريده و غرق نعمت‌هاى گوناگون خود ساخت تا از نيكىهاى وى برخوردار شوند اينان برنامه زندگى را طورى تنظيم مىكنند كه خشنودى خدا را جلب كنند و موجبات خشم او را فراهم نياورند ، چه اگر خدا را خشنود كنند نعمت خود را برايشان فراوان و پاينده و اگر خشمگين سازند نعمت خود را از دستشان خواهد گرفت .\r\nو كسانىكه علاوه بر ايمان تنها به‌خدا براى انسان زندگانى جاودانى قائل بوده او را مسئول خوب و بد اعمالش مىدانند و در نتيجه روز باز خواست و پاداش ( روز قيامت ) اثبات مىكنند مانند مجوس و يهود و نصارى و مسلمين ، در زندگى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nخود راهى را مىخواهند بپيمايند كه اين اصل اعتقادى در آن مراعات شود و سعادت اين سر او آن سرا را تامين نمايد .\r\nمجموع اين اعتقاد و اساس ( اعتقاد در حقيقت انسان و جهان ) و مقررات متناسب با آن در مسير زندگى مورد عمل قرار مىگيرد « دين » ناميده مىشود و اگر انشعاباتى در دين پيدا آيد هر شعبه را مذهب مىنامند مانند مذهب تسنن و مذهب تشيع در اسلام و مذهب ملكانى و مذهب نسطورى در مسيحيت .\r\nبنابر آنچه گذشت هرگز انسان - اگر چه به خدا نيز معتقد نباشد - از دين ( برنامه زندگى كه بر اصل اعتقادى استوار است ) مستغنى نيست . پس دين همان روش زندگى است و از آن جدايى ندارد .\r\nقرآن كريم معتقد است كه بشر از دين گزيرى ندارد و آن راهى است كه خداى متعال براى بشر باز كرده كه با پيمودن آن به وى برسند ؛ منتها كسانى كه دين حق ( اسلام ) را پذيرفته به راستى راه خدا را مىپيمايند و كسانىكه دين حق را نپذيرفته‌اند راه خدا را كج كرده عوضى گرفته‌اند . « 1 »\r\nاسلام : اسلام در لغت به معناى تسليم و گردن گذارى است و قرآن كريم دينى را كه به‌سوى آن دعوت مىكند از اين روى اسلام ناميده كه برنامه كلى آن تسليم شدن انسان است به خداى جهان و جهانيان « 2 » كه در اثر اين تسليم پرستش نكند جز خداى يگانه را\r\n\r\n\r\n","description":"","footnote":"\r\n( 1 )  « لَعْنَةُ اللَّهِ عَلَى الظَّالِمِينَ   الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً »  . ( اعراف ، آيه 44 ) آگاه باشيد لعنت خدا بر ستم‌كاران باد كسانى كه از راه ( دين ) خدا ، مردم را بر مىگردانند و خودشان آن‌را كج و معوج مىخواهند و مىپذيرند\r\n( 2 )  « وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ وَ اتَّبَعَ مِلَّةَ إِبْراهِيمَ حَنِيفاً »  . ( نساء ، آيه 125 ) كدام دين بهتراز آن است كه شخص خودش را تسليم حكم خدا كند و نيكو كار هم باشد و از آيين پاك و معتدل ابراهيم پيروى نمايد .\r\n « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ »  . ( آل‌عمران ، آيه 58 ) به اهل كتاب بگو بياييد در يك سخن مشترك با هم همكارى كنيم : جز خدا را عبادت نكنيم و شريكى برايش قرار ندهيم و بعضى از ما بعض ديگر را ارباب قرار ندهد اگر از اين سخن اعراض كردند به ايشان بگو : پس گواه باشيد ما تسليم حق هستيم .\r\n « يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً »  . ( بقره ، آيه 208 ) اى اهل ايمان همگى داخل در مقام تسليم شويد\r\n","page_name":" 27 ","page_number":27},
  {"content":"\r\n\r\nو طاعت نكند جز فرمان او را . چنان‌كه قران كريم خبر مىدهد اولين كسى كه اين دين را اسلام و پيروان آن را مسلمان ناميد حضرت ابراهيم عليه السلام بود . « 1 »\r\nشيعه : شيعه كه در اصل لغت به معناى پيرو مىباشد به كسانى گفته مىشود كه جانشينى پيغمبر اكرم صلى الله عليه و آله را حق اختصاصى خانواده رسالت مىدانند و در معارف اسلام پيرو مكتب اهل بيت مىباشند . « 2 »\r\n\r\n\r\n","description":"","footnote":"\r\n( 1 ) .  « رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ »  . ( بقره ، آيه 128 ) ( ابراهيم و اسماعيل گفتند ) پروردگارا ما را تسليم فرمان خود گردان و از فرزندان ما نيز امتى را مسلم قرار ده .\r\n « مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ »  . ( حج ، آيه 78 ) اين آيين پدر شما ابراهيم است اوست كه شما را مسلمان ( تسليم شونده ) ناميده .\r\n( 2 ) . به طائفه‌اى از زيديه كه پيش از على عليه السلام دو خليفه ديگر اثبات مىنمايند و در فروع به فقه ابىحنيفه عمل مىكنند نيز شيعه گفته مىشود به مناسبت اين‌كه در برابر خلفاى بنىاميه و بنىعباس خلافت را مختص على و اولاد على مىدانند .\r\n","page_name":" 28 ","page_number":28},
  {"content":"\r\n\r\n\r\nبخش اول : كيفيت پيدايش و نشو و نماى شيعه\r\n\r\nآغاز پيدايش شيعه و كيفت آن :\r\nآغاز پيدايش شيعه را كه براى اولين بار به شيعه على عليه السلام ( اولين پيشوا از پيشوايان اهل‌بيت عليهم السلام ) معروف شدند همان زمانِ حيات پيغمبراكرم‌بايد دانست و جريان ظهور وپيشرفت دعوت اسلامى در بيست‌وسه سال زمان بعثت موجبات‌زيادى در برداشت كه طبعاً پيدايش چنين جمعيتى را در ميان ياران پيغمبر اكرم صلى الله عليه و آله « 1 » ايجاب مىكرد .\r\n1 . پيغمبر اكرم در اولين روزهاى بعثت كه به نص قرآن مأموريت يافت كه خويشان نزديك‌تر خود را بدين خود دعوت كند « 2 » صريحا به ايشان فرمود كه هر يك از شما به اجابت دعوت من سبقت گيرد وزير و جانشين و وصى من است على عليه السلام پيش از همه مبادرت نموده اسلام را پذيرفت و پيغمبر اكرم ايمان او را پذيرفت و وعده‌هاى خود را « 3 » تقبل نمود . عادتاً محال است\r\n\r\n\r\n","description":"","footnote":"\r\n( 1 ) . اولين اسمى كه در زمان رسول خدا پيدا شد شيعه بود كه سلمان و ابوذر و مقداد و عمار با اين اسم مشهور شدند . « حاضر العالم الاسلامى ، ج 1 ، ص 188 »\r\n( 2 ) . شعراء ، آيه 215\r\n( 3 ) . در ذيل اين حديث على عليه السلام مىفرمايد : من كه از همه كوچك‌تر بودم عرض كردم : من وزير تو مىشوم پيغمبردستش را به گردن من گذاشته فرمود : اين شخص برادر و وصى و جانشين من مىباشد بايد از او اطاعت نماييد مردم مىخنديدند و به ابىطالب مىگفتند : تو را امر كرد كه از پسرت اطاعت كنى . « تاريخ طبرى ، ج 2 ، ص 63 ؛ تاريخ ابىالفداء ، ج 1 ، ص 116 ؛ البداية و النهاية ، ج 3 ، ص 39 ؛ غاية المرام ، ص 320 »\r\n","page_name":" 29 ","page_number":29},
  {"content":"\r\n\r\nكه رهبر نهضتى در اولين روز نهضت و قيام خود يكى از ياران نهضت را به سمت وزيرى و جانشينى به بيگانگان معرفى كند ، ولى به ياران و دوستان سر تا پا فداكار خود نشناساند يا تنها او را با امتياز وزيرى و جانشينى بشناسد و بشناساند ولى در تمام دورهء زندگى و دعوت خود ، او را از وظايف وزيرى معزول و احترام مقام جانشينى او را ناديده گرفته و هيچ‌گونه فرقى ميان او و ديگران نگذارد .\r\n2 . پيغمبر اكرم صلى الله عليه و آله به موجب چندين روايت مستفيض و متواتر كه سنى و شيعه روايت كرده‌اند تصريح فرموده كه على عليه السلام « 1 » در قول و فعل خود ، از خطا و معصيت مصون است هر سخنى كه گويد و هر كارى كه كند با دعوت دينى مطابقت كامل دارد و داناترين « 2 » مردم است به معارف و شرايع اسلام .\r\n3 . على عليه السلام خدمات گران‌بهايى انجام داده و فداكارىهاى شگفت انگيزى كرده بود مانند خوابيدن در بستر پيغمبر اكرم در شب هجرت « 3 » و فتوحاتى كه در\r\n\r\n\r\n","description":"","footnote":"\r\n( 1 ) . ام سلمه مىگويد : پيغمبر اكرم صلى الله عليه و آله فرمود : على هميشه با حق و قرآن است و حق و قرآن نيز هميشه با اوست و تاقيامت از هم جدا نخواهند شد . اين حديث با 15 طريق از عامه و 11 طريق از خاصه نقل شده و ام سلمه و ابن‌عباس و ابوبكر و عائشه و على عليه السلام و ابوسعيد خدرى و ابوليلى و ابوايوب انصارى از راويان آن هستند . « غايةالمرام بحرانى ص 539 - 540 » .\r\nپيغمبر فرمود : خدا على را رحمت كند كه هميشه حق با اوست . « البداية و النهاية ، ج 7 ، ص 36 »\r\n( 2 ) . پيغمبر فرمود : حكمت ده قسمت شده نه جزء آن بهره على و يك جزء آن در ميان تمام مردم قسمت شده است « البداية و النهاية ، ج 7 ، ص 359 »\r\n( 3 ) . هنگامى كه كفار مكه تصميم گرفتند محمد صلى الله عليه و آله را به قتل رسانند و اطراف خانه‌اش را محاصره كردندپيغمبر صلى الله عليه و آله تصميم گرفت به مدينه هجرت كند به على فرمود : آيا تو حاضرى شب در بستر من بخوابى تا گمان برند من خوابيده‌ام و از تعقيب ايشان در امان باشم على در آن وضع خطرناك اين پيشنهاد را با آغوش باز پذيرفت\r\n","page_name":" 30 ","page_number":30},
  {"content":"\r\n\r\nجنگ‌هاى بدر و احد و خندق و خيبر به‌دست وى صورت گرفته بودكه اگر پاى وى در يكى از اين وقايع در ميان نبود اسلام و اسلاميان به دست دشمنان حق ريشه كن شده بودند . « 1 »\r\n4 . جريان غدير خم كه پيغمبر اكرم صلى الله عليه و آله در آن‌جا على عليه السلام را به ولايت عامه مردم نصب و معرفى كرده و او را مانند خود متولى قرار داده بود . « 2 »\r\nبديهى است اين چنين امتيازها و فضائل اختصاصى ديگر كه مورد اتفاق همگان بود « 3 » و علاقه مفرطى « 4 » كه پيغمبر اكرم به على عليه السلام داشت طبعاً عده‌اى از ياران پيغمبر اكرم صلى الله عليه و آله را كه شيفتگان فضيلت و حقيقت بودند بر اين وا مىداشت كه على عليه السلام را دوست داشته به دورش گرد آيند و از وى پيروى كنند چنان‌كه عده‌اى را بر حسد و كينه آن‌حضرت وامىداشت .\r\nگذشته از همه اينها عبارتِ « شيعه على » و « شيعه اهل بيت » در سخنان پيغمبر اكرم صلى الله عليه و آله بسيار ديده مىشود . « 5 »\r\n\r\n\r\n","description":"","footnote":"\r\n( 1 ) . تواريخ و جوامع حديث\r\n( 2 ) . حديث غدير از احاديث مسلمه ميان سنى و شيعه مىباشد و متجاوز از صد نفر صحابى با سندها و عبارت‌هاى مختلف آن را نقل نموده‌اند و در كتب عامه و خاصه ضبط شده براى تفصيل به كتاب غايةالمرام ، ص 79 و عبقات‌الانوار و الغدير مراجعه شود\r\n( 3 ) . تاريخ يعقوبى ، ج 2 ، ص 137 و 140 ؛ تاريخ ابىالفداء ، ج 1 ، ص 156 ؛ صحيح بخارى ، ج 4 ، ص 107 ؛ مروج الذهب ، ج 2 ، ص 437 ؛ ابن ابىالحديد ، ج 1 ، ص 127 و 161\r\n( 4 ) . صحيح مسلم ، ج 5 ، ص 176 ؛ صحيح بخارى ، ج 4 ، ص 207 ؛ مروج الذهب ، ج 2 ، ص 23 و ج 2 ، ص 437 ؛ تاريخ ابىالفداء ، ج 1 ، ص 127 و 181\r\n( 5 ) . جابر مىگويد : نزد پيغمبر بوديم كه على از دور نمايان شد پيغمبر فرمود : سوگند به كسى كه جانم به‌دست اوست اين شخص و شيعيانش در قيامت رستگار خواهند بود ، ابن‌عباس مىگويد وقتى آيه :  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  نازل شد پيغمبر به على فرمود : مصداق اين آيه تو و شيعيانت مىباشيد كه در قيامت خشنود خواهيد بود و خدا هم از شما راضى است اين دو حديث و چندين حديث ديگر در كتاب الدرالمنثور ، ج 1 ، ص 379 و غاية المرام ، ص 326\r\n","page_name":" 31 ","page_number":31},
  {"content":"\r\n\r\n\r\nسبب جدا شدن اقليت شيعه از اكثريت سنى و بروز اختلاف\r\nهواخواهان و پيروان على عليه السلام نظر به مقام و منزلتى كه آن حضرت پيش پيغمبر اكرم صلى الله عليه و آله و صحابه و مسلمانان داشت مسلم مىداشتند كه خلافت و مرجعيت پس از رحلت پيغمبر اكرم از آن على عليه السلام مىباشد و ظواهر اوضاع و احوال نيز جز حوادثى كه در روزهاى بيمارى پيغمبر اكرم صلى الله عليه و آله به ظهور پيوست « 1 » نظر آنان را تأييد مىكرد .\r\nولى بر خلاف انتظار آنان درست در حالىكه پيغمبر اكرم رحلت فرمود و هنوز جسد مطهرش دفن نشده بود و اهل بيت وعده‌اى از صحابه سرگرم لوازم سوگوارى و تجهيزاتى بودند كه خبر يافتند عده‌اى ديگر كه بعداً اكثريت را بردند با كمال عجله و بىآن‌كه با اهل بيت و خويشاوندان پيغمبر اكرم و هوادارانشان مشورت كند و حتى كمترين اطلاعى بدهند از پيش خود در قيافه خير خواهى براى مسلمانان خليفه معين نموده‌اند و على و يارانش را در برابر كارى انجام يافته قرار داده‌اند « 2 » على عليه السلام و هواداران او مانند عباس و زبير و سلمان و ابوذر و مقداد و عمار پس از فراغ از دفن پيغمبر اكرم صلى الله عليه و آله و اطلاع از جريان امر در مقام انتقاد برآمده به خلافت انتخابى و كار\r\n\r\n\r\n","description":"","footnote":"\r\n( 1 ) . محمد صلى الله عليه و آله در مرض وفاتش لشگرى را به سردارى اسامة بن زيد مجهز كرده اصرار داشت كه همه در اين جنگ‌شركت كنند و از مدينه بيرون روند عده‌اى از دستور پيغمبر اكرم صلى الله عليه و آله تخلف كردند كه از آن جمله ابوبكر و عمر بودند و اين قضيه پيغمبر را به‌شدت ناراحت كرد . « شرح ابن ابىالحديد ، ج 1 ، ص 53 » .\r\nپيغمبر اكرم صلى الله عليه و آله هنگام وفاتش فرمود : دوات و قلم حاضر كنيد تا نامه‌اى براى شما بنويسم كه سبب هدايت شما شده گمراه نشويد ، عمر از اين كار مانع شده گفت : مرضش طغيان كرده هذيان مىگويد . تاريخ طبرى ، ج 2 ، ص 436 ؛ صحيح بخارى ، ج 3 ؛ صحيح مسلم ، ج 5 ؛ البداية والنهاية ، ج 5 ، ص 227 ؛ ابن ابىالحديد ، ج 1 ، ص 133 .\r\nهمين قضيه در مرض موت خليفه اول تكرار يافت و خليفه اول به خلافت عمر وصيت كرد و حتى در اثناى وصيت بىهوش شد ولى عمر چيزى نگفت و خليفه اول را به هذيان نسبت نداد در حالىكه هنگام نوشتن وصيت بىهوش شده بود ولى پيغمبر اكرم صلى الله عليه و آله معصوم و مشاعرش بجا بود . « روضة الصفا ، ج 2 ، ص 260 »\r\n( 2 ) . شرح ابن ابىالحديد ، ج 1 ، ص 58 و ص 123 - 135 ؛ يعقوبى ، ج 2 ، ص 102 ؛ تاريخ طبرى ، ج 2 ، ص 445 - 460\r\n","page_name":" 32 ","page_number":32},
  {"content":"\r\n\r\nگردانان آن اعتراض نموده اجتماعاتى نيز كردند ولى پاسخ شنيدند كه صلاح مسلمانان در همين بود . « 1 »\r\nاين انتقاد و اعتراف بود كه اقليتى را از اكثريت جدا كرد و پيروان على عليه السلام را به همين نام ( شيعه على ) به جامعه شناسانيد و دستگاه خلافت نيز به مقتضاى سياست وقت مراقب بودكه اقليت نامبرده به اين نام معروف نشوند و جامعه به دو دسته اقليت و اكثريت منقسم نگردد ، بلكه خلافت را اجماعى مىشمردند و معترض را متخلف از بيعت و متخلف از جماعت مسلمان مىناميدند و گاهى با تعبيرات زشت ديگر ياد مىكردند . « 2 »\r\nالبته شيعه همان روزهاى نخستين محكوم سياست وقت شده نتوانست به مجرد اعتراض ، كارى از پيش ببرد و على عليه السلام نيز به منظور رعايت مصلحت اسلام و مسلمين و نداشتن نيروى كافى دست به يك قيام خونين نزد ولى جمعيت معترضين از جهت عقيده تسليم اكثريت نشدند و جانشينى پيغمبر اكرم صلى الله عليه و آله و مرجعيت علمى را حق طلق على عليه السلام مىدانستند « 3 » و مراجعه علمى و معنوى را تنها به آن حضرت روا مىديدند و به سوى او دعوت مىكردند . « 4 »\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 103 - 106 ؛ تاريخ ابىالفداء ، ج 1 ، ص 156 و 166 ؛ مروج الذهب ، ج 2 ، ص 307 و 352 ؛ ابن ابىالحديد ، ج 1 ، ص 17 و 134\r\n( 2 ) . عمروبن حريث به سعيد بن زيد گفت : آيا كسى با بيعت ابىابكر مخالفت كرد ؟ پاسخ داد : هيچ كس مخالف نبود جز كسانى كه مرتد شده بودند يا نزديك بود مرتد شوند . « تاريخ طبرى ، ج 2 ، ص 447 »\r\n( 3 ) . در حديث معروف ثقلين مىفرمايد : من در ميان شما دو چيز با ارزش را به امانت مىگذارم كه اگر به آنهامتمسك شويد هرگز گمراه نخواهيد شد : قرآن و اهل بيتم تا روز قيامت از هم جدا نخواهند شد . اين حديث با بيشتر از صد طريق از سى و پنج نفر از صحابه پيغمبر اكرم نقل شده است . « رجوع شود به عبقات‌الانوار ، ج 2 ، ص 34 ، ( حديث ثقلين ) و غاية المرام ، ص 211 » .\r\nپيغمبر فرمود : من شهر علمم و على درب آن مىباشد پس هر كه طالب علم است از درش وارد شود . « البداية و النهاية ، ج 7 ، ص 359 »\r\n( 4 ) . يعقوبى ، ج 2 ، ص 105 - 150 مكررا ذكر شده\r\n","page_name":" 33 ","page_number":33},
  {"content":"\r\n\r\n\r\nدو مسئله جانشينى و مرجعيت علمى\r\nشيعه طبق آنچه از تعاليم اسلامى به دست آورده بود معتقد بود كه آنچه براى جامعه در درجه اول اهميت است روشن شدن تعاليم اسلام و فرهنگ دينى است « 1 » و در درجه تالى آن ، جريان كامل آنها در ميان جامعه مىباشد .\r\nبه عبارت ديگر ، اولا : افراد جامعه به جهان و انسان با چشم واقع‌بينى نگاه كرده وظايف انسانى خود را ( به طورى كه صلاح واقعى است ) بدانند و به جا آورند اگر چه مخالف دل‌خواهشان باشد .\r\nثانيا : يك حكومت دينى نظم واقعى اسلامى را در جامعه حفظ و اجرا نمايد به طورىكه مردم كسى را جز خدا نپرستند و از آزادى كامل و عدالت فردى و اجتماعى برخوردار شوند . اين دو مقصود ، به دست كسى بايد انجام يابد كه عصمت و مصونيت خدايى داشته باشد و گرنه ممكن است كسانى مصدر حكم يا مرجع علم قرار گيرند كه در زمينه وظايف محوله خود از انحراف فكر يا خيانت سالم نباشند و تدريجاً ولايت عادله آزادى بخش اسلامى به سلطنت استبدادى و ملك كسرائى و قيصرى تبديل شود و معارف پاك دينى مانند معارف اديان ديگر دست‌خوشِ تحريف و تغيير دانشمندان بوالهوس و خودخواه گردد و تنها كسى كه به تصديق پيغمبر اكرم در اعمال و اقوال خود مصيب و روش او با كتاب خدا و سنت پيغمبر مطابقت كامل داشت همان على عليه السلام بود . « 2 »\r\nو اگر چنان‌كه اكثريت مىگفتند قريش با خلافت حقه على مخالف بودند لازم بود مخالفين را به حق وادارند و سركشان را به جاى خود بنشانند چنان‌كه با جماعتى كه در\r\n\r\n\r\n","description":"","footnote":"\r\n( 1 ) . كتاب خدا و بيانات پيغمبر اكرم صلى الله عليه و آله و ائمه اهل‌بيت با ترغيب و تحريص به تحصيل علم تا جايى كه پيغمبر اكرم‌مىفرمايد : « طلب العلم فريضة على كل مسلم » ؛ طلب دانش بر هر مسلمانى واجب است . « بحارالانوار ، ج 1 ، ص 55 »\r\n( 2 ) . البداية والنهاية ، ج 7 ، ص 360\r\n","page_name":" 34 ","page_number":34},
  {"content":"\r\n\r\nدادن زكات امتناع داشتند ، جنگيدند و از گرفتن زكات صرف‌نظر نكردند نه اين‌كه از ترس مخالفت قريش حق را بكشند .\r\nآرى آنچه شيعه را از موافقت با خلافت انتخابى بازداشت ترس از دنباله ناگوار آن يعنى فساد روش حكومت اسلامى و انهدام اساس تعليمات عاليه دين بود . اتفاقاً جريان بعدى حوادث نيز اين عقيده ( يا پيش بينى ) را روز به روز روشن‌تر مىساخت و در نتيجه ، شيعه نيز در عقيده خود استوارتر مىگشت و با اين‌كه در ظاهر با نفرات ابتدايى انگشت شمار خود به هضم اكثريت رفته بود و در باطن به اخذ تعاليم اسلامى از اهل بيت و دعوت به طريقه خود اصرار مىورزيدند در عين حال براى پيشرفت و حفظ قدرت اسلام مخالفت علنى نمىكردند و حتى افراد شيعه دوش به دوش اكثريت به جهاد مىرفتند و در امور عامه دخالت مىكردند و شخص على در موارد ضرورى اكثريت را به نفع اسلام راهنمايى مىنمود . « 1 »\r\n\r\nروش سياسى خلافت انتخابى و مغايرت آن با نظر شيعه\r\nشيعه معقتد بود كه شريعت آسمانى اسلام كه مواد آن در كتاب خدا و سنت پيغمبر اكرم روشن شده تا روز قيامت به اعتبار خود باقى و هرگز قابل تغيير نيست . « 2 »\r\nو حكومت اسلامى با هيچ عذرى نمىتواند از اجراى كامل آن سرپيچى نمايد تنها\r\n\r\n\r\n","description":"","footnote":"\r\n( 1 ) . تاريخ يعقوبى ص 111 و 126 و 129\r\n( 2 ) . خداى تعالى در سورهء سجده ، آيه 42 مىفرمايد :   « وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »   ؛ قرآن كتابى است گرامى كه هرگز باطل از پيش و پس به آن راه نخواهد يافت .\r\nو در سورهء يوسف مىفرمايد :  « إِنِ الْحُكْمُ إِلَّا لِلَّهِ » *  ؛ جز خدا كسى نبايد حكم كند . يعنى شريعت تنها شريعت و قوانين خدا است كه از راه نبوت بايد به مردم برسد و مىفرمايد :  « وَ لكِنْ رَسُولَ اللَّهِ وَ خاتَمَ النَّبِيِّينَ »  ( احزاب آيه 40 ) و با اين آيه ختم نبوت و شريعت را با پيغمبر اكرم صلى الله عليه و آله اعلام مىفرمايد :\r\nو در سورهء مائده ، آيه 44 مىفرمايد :  « وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ »  ؛ هر كس مطابق حكم خدا حكم نكند كافر است\r\n","page_name":" 35 ","page_number":35},
  {"content":"\r\n\r\nوظيفه حكومت اسلامى اين است كه با شورا در شعاع شريعت به حسب مصلحت وقت تصميماتى بگيرد ولى از جريان بيعت سياست‌آميز و هم‌چنين از جريان حديث دوات و قرطاس كه در آخرين روزهاى بيمارى پيغمبر اكرم اتفاق افتاد پيدا بود كه گردانندگان و طرفداران خلافت انتخابى معتقدند كه كتاب خدا مانند يك قانون اساسى محفوظ بماند ، ولى سنت و بيانات پيغمبر اكرم را در اعتبار خود ثابت نمىدانند بلكه معتقدند كه حكومت اسلامى مىتواند به سبب اقتضاى مصلحت از اجراى آنها صرف‌نظر نمايد . و اين نظر با روايت‌هاى بسيارى كه بعداً در حق صحابه نقل شد ( صحابه مجتهدند و در اجتهاد و مصلحت بينى خود اگر اصابت كنند مأجور و اگر خطا كنند معذور مىباشند ) تائيد گرديد و نمونه بارز آن وقتى اتفاق افتاد كه خالدبن وليد - يكى از سرداران خليفه - شبانه در منزل يكى از معاريف مسلمانان ( مالك بن نويره ) مهمان شد و مالك را غافل‌گيرانه كشت و سرش را در اجاق گذاشت و سوزانيد و همان شب با زن مالك همبستر شد و به دنبال اين جنايت‌هاى شرم آور ، خليفه به عنوان اين‌كه حكومت وى به چنين سردارى نيازمند است مقررات شريعت را در حق خالد اجرا نكرد . « 1 »\r\nهم‌چنين خمس را از اهل‌بيت و خويشان پيغمبر اكرم بريدند « 2 » و نوشتن احاديث پيغمبر اكرم به كلى قدغن شد و اگر در جايى حديث مكتوب كشف يا از كسى گرفته مىشد آن‌را ضبط كرده مىسوزانيدند « 3 » و اين ممنوعيت ، در تمام زمان خلفاى راشدين\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 110 ؛ تاريخ ابىالفداء ، ج 1 ، ص 158\r\n( 2 ) . الدر المنثور ، ج 3 ، ص 186 ؛ تاريخ يعقوبى ، ج 3 ، ص 48 . گذشته از اينها وجوب خمس در قرآن كريم منصوص‌مىباشد :  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى »  سورهء انفال ، آيه 21\r\n( 3 ) . ابوبكر در خلافتش پانصد حديث جمع كرد عائشه مىگويد يك شب تا صبح پدرم را مضطرب ديدم صبح به‌من گفت : احاديث را بياور پس همه آنها را آتش زد . « كنزالعمال ، ج 5 ، ص 237 » .\r\nعمر به همه شهرها نوشت : نزد هر كس حديث هست بايد نابودش كند . « كنزالعمال ، ج 5 ، ص 237 » .\r\nمحمد بن ابىبكر مىگويد : در زمان عمر احاديث زياد شد وقتى به نزدش آوردند دستور داد آنها را سوزانيدند . « طبقات ابن‌سعد ، ج 5 ، ص 140 »\r\n","page_name":" 36 ","page_number":36},
  {"content":"\r\n\r\nتا زمان خلافت عمر بن عبدالعزيز خليفه اموى ( 99 - 102 ق ) استمرار داشت « 1 » و در زمان خلافت خليفه دوم ( 13 - 25 ق ) اين سياست روشن‌تر شد و مقام خلافت عده‌اى از مواد شريعت را مانند حج تمتع و نكاح متعه و گفتن « حى على خير العمل » در اذان نماز ممنوع ساخت « 2 » و نفوذ سه طلاق را داير كرد و نظاير آن‌ها . « 3 »\r\nدر خلافت وى بود كه بيت المال در ميان مردم با تفاوت تقسيم شد « 4 » كه بعداً در ميان مسلمانان اختلاف طبقاتى عجيب و صحنه‌هاى خونين دهشتناكى به وجود آورد و در زمان وى معاويه در شام با رسومات سلطنتى كسرى و قيصر حكومت مىكرد و خليفه او را كسراى عرب مىناميد متعرض حالش نمىشد .\r\nخليفه دوم به سال 23 هجرى قمرى به دست غلامى ايرانى كشته شد و طبق رأى اكثريت شوراى شش نفرى كه به دستور خليفه منعقد شد خليفه سوم زمام امور را به‌دست گرفت وى در عهد خلافت خود خويشاوندان اموى خود را به مردم مسلط ساخته در حجاز و عراق و مصر و ساير بلاد اسلامى زمام امور را به‌دست ايشان\r\n\r\n\r\n","description":"","footnote":"\r\n( 1 ) . تاريخ ابىالفداء ، ج 1 ، ص 151 و غير آن\r\n( 2 ) . پيغمبر اكرم صلى الله عليه و آله در حجة الوداع عمل حج را براى حجاج كه از دور به مكه وارد شوند ( طبق آيهء  « فَمَنْ تَمَتَّعَ بِالْعُمْرَةِ . . . »  به‌شكل مخصوص مقرر داشت و عمر در خلافت خود آن‌را ممنوع ساخت و هم‌چنين در زمان رسول خدا متعه ( ازدواج موقت ) دائر بود ولى عمر در ايام خلافت خود آن‌را قدغن كرد و براى متخلفين مقرر داشت كه سنگسار شوند . هم‌چنين در زمان رسول خدا در اذان نماز « حى على خير العمل » ؛ مهيا باش براى بهترين اعمال كه نماز است ، گفته مىشد ولى عمر گفت : اين كلمه مردم را از جهاد باز مىدارد و قدغن كرد . هم‌چنين در زمان رسول خدا به دستور آن حضرت دريك مجلس يك طلاق بيشتر انجام نمىگرفت ولى عمر اجازه داد كه در يك مجلس سه طلاق داده شود قضاياى نامبرده در كتب حديث و فقه و كلام سنى و شيعه مشهور است\r\n( 3 ) . تاريخ يعقوبى ، ج 2 ، ص 131 ؛ تاريخ ابىالفداء ، ج 1 ، ص 160\r\n( 4 ) . اسد الغابة ، ج 4 ، ص 386 ؛ الاصابه ، ج 3\r\n","page_name":" 37 ","page_number":37},
  {"content":"\r\n\r\nسپرد « 1 » . ايشان بناى بى بندو بارى گذاشته آشكارا به ستم و بيداد و فسق و فجور و نقض قوانين جاريه اسلامى پرداختند ، سيل شكايت‌ها از هر سوى به دارالخلافه سرازير شد ولى خليفه كه تحت تأثير خويشاوندان اموى خود و خاصه مروان بن حكم « 2 » قرار داشت به شكايت‌هاى مردم ترتيب اثر نمىداد بلكه گاهى هم دستور تشديد و تعقيب شاكيان را صادر مىكرد « 3 » تا بالاخره به سال 35 هجرى مردم بر وى شوريدند و پس از چند روز محاصره و زد و خورد وى را كشتند .\r\nخليفه سوم در عهد خلافت خود حكومت شام را كه در رأس آن از خويشاوندهاى اموى او معاويه قرار داشت بيش از بيش تقويت مىكرد و در حقيقت\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 150 ؛ تاريخ ابىالفداء ، ج 1 ، ص 168 ؛ تاريخ طبرى ، ج 3 ، ص 377 و غير آنها\r\n( 2 ) . تاريخ يعقوبى ، ج 2 ، ص 150 ؛ تاريخ طبرى ، ج 3 ، ص 397\r\n( 3 ) . جماعتى از اهل مصر به عثمان شوريدند عثمان احساس خطر كرده از على بن ابىطالب عليه السلام استمداد نموده‌اظهار ندامت كرد على به مصريين فرمود : شما براى زنده كردن حق قيام كرده‌ايد و عثمان توبه كرده مىگويد : من از رفتار گذشته‌ام دست بر مىدارم و تا سه روز ديگر به خواسته‌هاى شما ترتيب اثر خواهم داد و فرمانداران ستم‌كار را عزل مىكنم پس على از جانب عثمان براى ايشان قرار دادى نوشته و ايشان مراجعت كردند .\r\nدر بين راه غلام عثمان را ديدند كه بر شتر او سوار و به‌طرف مصر مىرود از وى بدگمان شده او را تفتيش نمودند با او نامه‌اى يافتند كه براى والى مصر نوشته بود بدين مضمون : به‌نام خدا وقتى عبدالرحمان بن عديس نزد تو آمد صد تازيانه به او بزن و سر و ريشش را بتراش و به زندان طويل المده محكومش كن و مانند اين عمل را درباره عمربن الحمق و سودان بن حمران و عروة بن نباع اجرا كن .\r\nنامه را گرفته و با خشم به جانب عثمان برگشته اظهار داشتند : تو به ما خيانت كردى ! عثمان نامه را انكار نمود . گفتند : غلام تو حامل نامه بود . پاسخ داد بدون اجازه من اين عمل را مرتكب شده . گفتند مركوبش شتر تو بود . پاسخ داد شترم را دزديده‌اند گفتند : نامه به خط منشى تو مىباشد . پاسخ داد بدون اجازه و اطلاع من اين كار را انجام داد .\r\nگفتند : پس به هرحال تو لياقت خلافت ندارى و بايد استعفا دهى ، زيرا اگر اين كار به اجازهء تو انجام گرفته خيانت پيشه هستى و اگر اين كارهاى مهم بدون اجازه و اطلاع تو صورت گرفته پس بىعرضه‌گى و عدم لياقت تو ثابت مىشود و به هرحال يا استعفا كن و يا الان عمال ستمكار را عزل كن ، عثمان پاسخ داد : اگر من بخواهم مطابق ميل شما رفتار كنم پس شما حكومت داريد . من چه كاره هستم ؟ آنان با حالت خشم از مجلس بلند شدند . « تاريخ طبرى ، ج 3 ، ص 402 - 409 ؛ تاريخ يعقوبى ، ج 2 ، ص 150 - 151 »\r\n","page_name":" 38 ","page_number":38},
  {"content":"\r\n\r\nسنگينى خلافت در شام متمركز بود و تشكيلات مدينه كه دارالخلافه بود جز صورتى در برنداشت « 1 » . خلافت خليفه اول با انتخاب اكثريت صحابه و خليفه دوم با وصيت خليفه اول و خليفه سوم با شوراى شش نفرى كه اعضا و آيين نامه آن‌را خيلفه دوم تعيين و تنظيم كرده بود مستقر شد . و روى هم رفته سياست سه خليفه كه بيست و پنج سال خلافت كردند در ادارهء امور اين بود كه قوانين اسلامى طبق اجتهاد و مصلحت وقت كه مقام خلافت تشخيص دهد ، درجامعه اجرا شود و در معارف اسلامى اين بود كه تنها قرآن بى اين‌كه تفسير شود يا مورد كنجكاوى قرار گيرد خوانده شود و بيانات پيغمبر اكرم صلى الله عليه و آله ( حديث ) بى اين‌كه روى كاغذ بيايد روايت شود و از حدود زبان و گوش تجاوز نكند . كتابت به قرآن كريم انحصار داشت و در حديث ممنوع بود . « 2 »\r\nپس از جنگ يمامه كه در سال 12 هجرى قمرى خاتمه يافت و گروهى از صحابه كه قارى قرآن بودند در آن جنگ كشته شدند عمربن خطاب به خليفه اول پيشنهاد مىكند كه آيات قرآن در يك مصحف جمع آورى شود وى در پيشنهاد خود مىگويد اگر جنگى رخ دهد و بقيه حاملان قرآن كشته شوند قرآن از ميان ما خواهد رفت بنابراين لازم است آيات قرآنى را در يك مصحف جمع آورى كرده به قيد كتابت دربياوريم « 3 » . اين تصميم را دربارهء قرآن كريم گرفتند با اين‌كه حديث پيغمبر اكرم صلى الله عليه و آله كه تالى قرآن بود نيز با همان خطر تهديد مىشد و از مفاسد نقل به معنا و زياده و نقيصه و جعل و فراموشى در امن نبود ولى توجهى به نگهدارى حديث نمىشد بلكه كتابت آن ممنوع و هر چه به‌دست مىافتاد سوزانيده مىشد تا در اندك زمانى كار به جايى كشيد كه در ضروريات اسلام مانند نماز روايات متضاد به وجود آمد و در ساير رشته‌هاى علوم در اين مدت قدمى برداشته نشد و آن‌همه تقديس و تمجيد كه\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 377\r\n( 2 ) . صحيح بخارى ، ج 6 ، ص 98 و تاريخ يعقوبى ، ج 2 ، ص 113\r\n( 3 ) . تاريخ يعقوبى ، ج 2 ، ص 111 و تاريخ طبرى ، ج 3 ، ص 129 - 132\r\n","page_name":" 39 ","page_number":39},
  {"content":"\r\n\r\nدر قرآن و بيانات پيغمبر اكرم نسبت به علم و تأكيد و ترغيب در توسعه علوم وارد شده بى اثر ماند و اكثريت مردم سرگرم فتوحات پى در پى اسلام و دل‌خوش به غنائم فزون از حد كه از هر سو به جزيرة العرب سرازير مىشد بودند و ديگر عنايتى به علوم خاندان رسالت كه سر سلسله‌شان على عليه السلام بود و پيغمبر اكرم صلى الله عليه و آله او را آشناترين مردم به معارف اسلام و مقاصد قرآن معرفى كرده بود نشد . حتى در قضيه جمع‌آورى قرآن ( با اين‌كه مىدانستند پس از رحلت پيغمبر اكرم صلى الله عليه و آله مدتى در كنج خانه نشسته و مصحف را جمع آورى نموده است ) وى را مداخله ندادند حتى نام او را نيز به زبان نياوردند . « 1 »\r\nاينها و نظاير اينها امورى بود كه پيروان على عليه السلام را در عقيده خود راسخ‌تر و نسبت به جريان امور هشيارتر مىساخت و روز به روز بر فعاليت خود مىافزودند . على عليه السلام نيز كه دستش از تربيت عمومى مردم كوتاه بود به تربيتِ خصوصى افراد مىپرداخت .\r\nدر اين بيست و پنج سال سه تن از چهارنفر ياران على عليه السلام كه در همه احوال در پيروى او ثابت قدم بودند ( سلمان فارسى ، ابوذر غفارى و مقداد ) درگذشتند ولى جمعى از صحابه و گروه انبوهى از تابعين درحجاز و يمن و عراق و غير آنها در سلك پيروان على عليه السلام درآمدند و در نتيجه پس از كشته شدن خليفه سوم از هر سوى به آن حضرت روى نموده و به هر نحو بود با وى بيعت كردند و وى را براى خلافت برگزيدند .\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 113 ؛ ابن ابىالحديد ، ج 1 ، ص 9 .\r\nدر روايات زيادى وارد شده كه بعد از انعقاد بيعت ابوبكر ، وى پيش على فرستاد و از وى بيعت خواست ، على پاسخ داد : من عهد كرده‌ام كه از خانه به جز براى نماز بيرون نروم تا قرآن را جمع كنم . باز وارد است كه على پس از شش ماه با ابوبكر بيعت كرد و اين دليل تمام كردن جمع قرآن مىباشد و نيز وارد است كه على پس از جمع قرآن مصحف را به شترى بار كرده پيش مردم آورده نشان داد و نيز وارد است كه جنگ يمامه كه قرآن پس از آن تأليف شده در سال دوم خلافت ابوبكر بوده است مطالب نامبرده در غالب كتب تاريخ و حديث كه معترض قصه جمع مصحف شده‌اند يافت مىشود\r\n","page_name":" 40 ","page_number":40},
  {"content":"\r\n\r\n\r\nانتقال خلافت به اميرالمؤمنين على عليه السلام و روش آن حضرت\r\nخلافت على عليه السلام در اواخر سال سى و پنج هجرى قمرى شروع شد و تقريباً چهار سال و نُه ماه ادامه يافت . على عليه السلام در خلافت رويه پيغمبر اكرم صلى الله عليه و آله را معمول مىداشت « 1 » و غالب تغييراتى را كه در زمان خلافت پيشينيان پيدا شده بود به حالت اولى برگردانيد و عمال نالايق را كه زمام امور را در دست داشتند از كار بر كنار كرد « 2 » و در حقيقت يك نهضت انقلابى بود و گرفتارىهاى بسيارى در برداشت .\r\nعلى عليه السلام نخستين روز خلافت در سخنرانى كه به مردم نمود چنين گفت :\r\n« آگاه باشيد گرفتارى كه شما مردم هنگام بعثت پيغمبر خدا داشتيد امروز دوباره به سوى شما برگشته و دامن گيرتان شده است . بايد درست زير و روى شويد و صاحبان فضيلت كه عقب افتاده‌اند پيش افتند و آنان كه بنا روا پيشى مىگرفتند عقب افتند ( حق است و باطل و هر كدام اهلى دارد بايد از حق پيروى كرد ) اگر باطل بسيار است چيز تازه‌اى نيست و اگر حق كم است گاهى كم نيز پيش مىافتد و اميد پيشرفت نيز هست . البته كم اتفاق مىافتد كه چيزى كه پشت به انسان كند دوباره برگشته و روى نمايد . » « 3 »\r\nعلى عليه السلام به حكومت انقلابى خود ادامه داد و چنان‌كه لازمهء طبيعت هر نهضت انقلابى است عناصر مخالف كه منافع‌شان به خطر مىافتد از هر گوشه و كنار سر به مخالفت برافراشتند و به نام خون‌خواهى خليفه سوم جنگ‌هاى داخلى خونينى برپا كردند كه تقريباً در تمام مدت خلافت على عليه السلام ادامه داشت . به نظر شيعه مسببين اين جنگ‌هاى داخلى جز منافع شخصى منظورى نداشتند و خون‌خواهى خليفه سوم\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 154\r\n( 2 ) . همان ، ص 155 و مروج الذهب ، ج 2 ، ص 364\r\n( 3 ) . نهج‌البلاغه ، خطبه 15\r\n","page_name":" 41 ","page_number":41},
  {"content":"\r\n\r\nدست‌آويز عوام‌فريبانه‌اى بيش نبود و حتى سوء تفاهم نيز در كار نبود . « 1 »\r\nسبب جنگ اول كه « جنگ جمل » ناميده مىشود غائله اختلاف طبقاتى بود كه از زمان خليفه دوم در تقسيم مختلف بيت المال پيدا شده بود . على عليه السلام پس از آن‌كه به خلافت شناخته شد مالى در ميان مردم بالسويه قسمت فرمود « 2 » ؛ چنان‌كه سيرت پيغمبر اكرم نيز همان گونه بود و اين روش زبير و طلحه را سخت برآشفت و بناى تمرد گذاشتند و به بهانهء زيارت كعبه از مدينه به مكه رفتند و ام المؤمنين عائشه را كه در مكه بود و با على عليه السلام ميانه خوبى نداشت با خود همراه ساخته به نام خون‌خواهى\r\n\r\n\r\n","description":"","footnote":"\r\n( 1 ) . پس از رحلت پيغمبر اكرم صلى الله عليه و آله اقليت انگشت شمار به پيروى على عليه السلام از بيعت تخلف كردند و در رأس اين اقليت از صحابه سلمان و ابوذر و مقداد و عمار بودند و در آغاز خلافت على عليه السلام نيز اقليت قابل توجهى به عنوان مخالف از بيعت سرباز زدند و از جمله متخلفين و مخالفين سرسخت سعيد بن عاص و وليد بن عقبه و مروان بن حكم و عمرو بن عاص و بسر بن ارطاة و سمرة بن جندب و مغيرة بن شعبه و غير ايشان بودند .\r\nمطالعه بيوگرافى اين دو دسته و تامل دراعمالى كه انجام داده‌اند و داستان‌هايى كه تاريخ از ايشان ضبط كرده شخصيت دينى و هدف ايشان را به‌خوبى روشن مىكند .\r\nدسته اولى از اصحاب خاص پيغمبر اكرم و از زهاد و عباد و فداكاران و آزادىخواهان اسلامى و مورد علاقه خاص پيغمبر اكرم بودند پيغمبر فرمود : خدا به من خبر داد كه چهار نفر را دوست دارد و مرا نيز امر كرده كه دوستشان دارم . نام ايشان را پرسيدند ، سه مرتبه فرمود : على سپس نام ابوذر وسلمان و مقداد را برد . « سنن ابن‌ماجه ، ج 1 ، ص 66 » .\r\nعايشه گويد رسول خدا فرمود : هر دو امرى كه بر عمار عرضه شود حتماً حق و ارشد آنها را اختيار خواهد كرد . « ابن‌ماجه ، ج 1 ، ص 66 » .\r\nپيغمبر فرمود : راست‌گوتر از ابوذر در ميان زمين و آسمان وجود ندارد . « ابن‌ماجه ، ج 1 ، ص 68 » .\r\nاز اينان در همه مدت حيات يك عمل غير مشروع نقل نشده و خونى بناحق نريخته‌اند ، به عرض كسى متعرض نشده‌اند ، مال كسى را نربوده‌اند يا با فساد و گمراهى مردم نپرداخته‌اند .\r\nولى تاريخ از فجايع اعمال و تبهكارىهاى دسته دوم پر است و خون‌هاى ناحق كه ريخته‌اند و مال‌هاى مسلمانان كه ربوده‌اند و اعمال شرم آور كه انجام داده‌اند از شماره بيرون است و با هيچ عذرى نمىتوان توجيه كرد جز اين‌كه گفته شود ( چنان‌كه جماعت مىگويند ) خدا از اينان راضى بود و در هر جنايتى كه مىكردند آزاد بودند و مقررات اسلام كه در كتاب و سنت است در حق ديگران وضع شده بوده است\r\n( 2 ) . مروج الذهب ، ج 2 ، ص 362 ؛ نهج‌البلاغه ، خطبه 122 ؛ تاريخ يعقوبى ، ج 2 ، ص 160 و ابن‌ابىالحديد ، ج 1 ، ص 180\r\n","page_name":" 42 ","page_number":42},
  {"content":"\r\n\r\nخليفه سوم نهضت و جنگ خونين جمل را برپا كردند . « 1 »\r\nبا اين‌كه همين طلحه و زبير هنگام محاصره و قتل خليفه سوم در مدينه بودند از وى دفاع نكردند « 2 » و پس از كشته شدن وى اولين كسى بودند كه از طرف خود ومهاجرين به على بيعت كردند « 3 » . هم‌چنين ام المؤمنين عايشه خود از كسانى بود كه مردم را به قتل خليفه سوم تحريص مىكرد « 4 » و براى اولين بار كه قتل خليفه سوم را شنيد به وى دشنام داد و اظهار مسرت نمود . اساساً مسببين اصلى قتل خليفه صحابه بودند كه از مدينه به اطراف نامه‌ها نوشته مردم را بر خليفه مىشورانيدند .\r\nسبب جنگ دوم كه « جنگ صفين » ناميده مىشود و يك‌سال و نيم طول كشيد طمعى بود كه معاويه در خلافت داشت و به عنوان خون‌خواهى خليفه سوم اين جنگ را برپا كرد و بيشتر از صدهزار خون ناحق ريخت . البته معاويه در اين جنگ حمله مىكرد نه دفاع ، زيرا خون‌خواهى هرگز به شكل دفاع صورت نمىگيرد .\r\nعنوان اين جنگ خون‌خواهى خليفه سوم بود با اين‌كه خود خليفه سوم در آخرين روزهاى زندگى خود براى دفع آشوب از معاويه استمداد نمود وى با لشگرى از شام به سوى مدينه حركت نموده آن‌قدر عمداً در راه توقف كرد تا خليفه را كشتند آن‌گاه به شام برگشته به خون‌خواهى خليفه قيام كرد . « 5 »\r\nهم‌چنين پس از آن‌كه على عليه السلام شهيد شد و معاويه خلافت را قبضه كرد ديگر خون\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ؛ تاريخ ابىالفداء ، ج 1 ، ص 172 و مروج الذهب ، ج 2 ، ص 366\r\n( 2 ) . تاريخ يعقوبى ، ج 2 ، ص 152\r\n( 3 ) . همان ، ص 154 ؛ تاريخ ابوالفداء ، ج 1 ، ص 171\r\n( 4 ) . تاريخ يعقوبى ، ج 2 ، ص 152\r\n( 5 ) . هنگامى كه عثمان در محاصره شورشيان بود به وسيله نامه از معاويه استمداد كرد ، معاويه دوازده هزار لشكر مجهز تهيه كرده به سوى مدينه حركت نمود ولى دستور داد در حدود شام توقف نمايند و خودش نزد عثمان آمده آمادگى لشكر را گزارش داد عثمان گفت : تو عمدا لشگر را در آن‌جا متوقف كردى تا من كشته شوم سپس خون‌خواهى مرا بهانه كرده قيام كنى . « تاريخ يعقوبى ، ج 2 ، ص 152 ؛ مروج الذهب ، ج 3 ، ص 25 و تاريخ طبرى ، ص 402 »\r\n","page_name":" 43 ","page_number":43},
  {"content":"\r\n\r\nخليفه سوم را فراموش كرده قتله خليفه را تعقيب نكرد .\r\nپس از جنگ صفين ، « جنگ نهروان » درگرفت . در اين جنگ جمعى از مردم كه در ميان شان صحابى نيز يافت مىشد در اثر تحريكات معاويه در جنگ صفين به على عليه السلام شوريدند و در بلاد اسلامى به آشوب‌گرى پرداخته هر جا از طرفداران على عليه السلام مىيافتند مىكشتند حتى شكم زنان آبستن را پاره كرده جنين‌ها را بيرون آورده سر مىبريدند . « 1 »\r\nعلى عليه السلام اين غائله را نيز خوابانيد ولى پس از چندى در مسجد كوفه در سر نماز به‌دست برخى از اين خوارج شهيد شد .\r\n\r\nبهره‌اى كه شيعه از خلافت پنج‌ساله على عليه السلام برداشت\r\nعلى عليه السلام در خلافت چهارسال و نه ماهه خود اگر چه نتوانست اوضاع درهم ريخته اسلامى را كاملًا به حال اولى كه داشت برگرداند ولى از سه جهت عمده موفقيت حاصل كرد :\r\n1 . به واسطه سيرت عادله خود ، قيافه جذاب سيرت پيغمبر اكرم صلى الله عليه و آله را به مردم - خاصه به نسل جديد - نشان داد ، وى در برابر شوكت كسرايى و قيصرى معاويه در زىِّ فقرا و مانند يكى از بينواترين مردم زندگى مىكرد ، وى هرگز دوستان و خويشاوندان وخاندان خود را بر ديگران مقدم نداشت و توان‌گرى را به گدايى و نيرومندى را به ناتوانى ترجيح نداد .\r\n2 . با آن‌همه گرفتارىهاى طاقت فرسا و سرگرم كننده ، ذخاير گران‌بهايى از معارف الهى و علوم حقه اسلامى را ميان مردم به يادگار گذاشت .\r\nمخالفين على عليه السلام مىگويند : وى مرد شجاعت بود نه مرد سياست ، زيرا او\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 415\r\n","page_name":" 44 ","page_number":44},
  {"content":"\r\n\r\nمىتوانست در آغاز خلافت خود با عناصر مخالف موقتاً از درِ آشتى و صفا درآمده آنان را با مداهنه راضى و خشنود نگه دارد و بدين وسيله خلافت خود را تحكيم كند سپس به قلع و قمع شان بپردازد .\r\nولى اينان اين نكته را ناديده گرفته‌اند كه خلافت على يك نهضت انقلابى بود ونهضت‌هاى انقلابى بايد از مداهنه و صورت سازى دور باشد مشابه اين وضع در زمان بعثت پيغمبر اكرم صلى الله عليه و آله نيز پيش آمد و كفار و مشركين بارها به آن حضرت پيشنهاد سازش دادند و اين‌كه آن حضرت به خدايانشان متعرض نشود ايشان نيز كارى با دعوت وى نداشته باشند ولى پيغمبر اكرم صلى الله عليه و آله نپذيرفت با اين‌كه مىتوانست در آن روزهاى سخت مداهنه و سازش كرده موقع خود را تحكيم نمايد سپس به مخالفت دشمنان قد علم كند . اساساً دعوت اسلامى هرگز اجازه نمىدهد كه در راه زنده كردن حقى حق ديگرى كشته شود يا باطلى را با باطل ديگرى رفع نمايند و آيات زيادى در قرآن كريم در اين باره موجود است . « 1 »\r\nگذشته از اين‌كه مخالفين على در راه پيروزى و رسيدن به هدف خود از هيچ جرم و جنايت و نقض قوانين صريح اسلام ( بدون استثنا ) فروگزارى نمىكردند و هر لكه را به نام اين‌كه صحابى هستند و مجتهدند توجيه مىكردند ، ولى على عليه السلام به قوانين اسلام پاىبند بود .\r\nاز على عليه السلام در فنون متفرقه عقلى و دينى و اجتماعى نزديك به يازده هزار كلمات قصار ضبط شده « 2 » و معارف اسلام را « 3 » در سخنرانىهاى خود با بليغ‌ترين لهجه و\r\n\r\n\r\n","description":"","footnote":"\r\n( 1 ) . به شأن و نزول آيه 5 ، سورهء ص :  « وَ انْطَلَقَ الْمَلَأُ مِنْهُمْ أَنِ امْشُوا وَ اصْبِرُوا عَلى آلِهَتِكُمْ »  و آيه 73 سورهء اسرى :  « وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا »  و آيه 9 سورهء قلم :  « وَدُّوا لَوْ تُدْهِنُ فَيُدْهِنُونَ »  در تفاسير روايتى مراجعه شود\r\n( 2 ) . غرر الحكم و درر الكلم\r\n( 3 ) . مروج الذهب ، ج 2 ، ص 431 و ابن ابىالحديد ، ج 1 ، ص 181\r\n","page_name":" 45 ","page_number":45},
  {"content":"\r\n\r\nروان‌ترين بيان ايراد نموده است . « 1 » وى دستور زبان عربى را وضع كرد و اساس ادبيات عربى را بنياد نهاد . وى اول كسى است در اسلام كه در فلسفه الهى غور كرده « 2 » به سبك استدلال آزاد و برهان منطقى سخن گفت و مسائلى را كه تا آن‌روز در ميان فلاسفه جهان مورد توجه قرار نگرفته بود طرح كرده و در اين باب به حدى عنايت به خرج مىداد كه در بحبوحه « 3 » جنگ‌ها به بحث علمى مىپرداخت .\r\n3 . گروه انبوهى از رجال دينى و دانشمندان اسلامى را تربيت كرد « 4 » كه در ميان ايشان جمعى از زهاد و اهل معرفت مانند اويس قرنى و كميل بن زياد و ميثم تمار و رشيد هجرى وجود دارند كه در ميان عرفاى اسلامى مصادر عرفان شناخته شده‌اند و عده‌اى مصادر اوليه علم فقه و كلام و تفسير و قرائت و غير آنها مىباشند .\r\n\r\nانتقال خلافت به معاويه و تبديل آن به سلطنت موروثى\r\nپس از شهادت اميرالمؤمنين على عليه السلام به موجب وصيت آن حضرت و بيعت مردم ، حضرت حسن بن على عليه السلام كه پيش شيعهء دوازده امامى ، امام دوم مىباشد متصدى خلافت شد ، ولى معاويه آرام ننشسته به سوى عراق كه مقر خلافت بود لشكر كشيده‌با حسن بن على به جنگ پرداخت .\r\nوى با دسيسه‌هاى مختلف و دادن پول‌هاى گزاف تدريجاً ياران و سرداران\r\n\r\n\r\n","description":"","footnote":"\r\n( 1 ) . اشباه و نظاير سيوطى در نحو ، ج 2 و ابن ابىالحديد ، ج 1 ، ص 6\r\n( 2 ) . رجوع شود به نهج البلاغه\r\n( 3 ) . در بحبوحه جنگ جمل عربى خدمت على عليه السلام عرض كرد : يا اميرالمؤمنين تو مىگويى خدا واحد است ؟ مردم از هر طرف به او حمله كرده گفتند : اى عرب مگر پراكندگى قلب و تشويش خاطر على را مشاهده نمىكنى كه به بحث علمى مىپردازى ؟ على عليه السلام به اصحاب خود فرمود : اين مرد را به حال خود بگذاريد ، زيرا من در جنگ با اين قوم هم جز روشن شدن عقايد درست و مقاصد دين منظورى ندارم ، سپس تفصيلا به پاسخ سؤال عرب پرداخت . « بحارالانوار ، ج 2 ، ص 65 »\r\n( 4 ) ابن ابىالحديد ، ج 1 ، ص 6 - 9\r\n","page_name":" 46 ","page_number":46},
  {"content":"\r\n\r\nحسن بن على را فاسد كرده بالاخره حسن‌بن‌على را مجبور نمود كه به عنوان صلح خلافت را به وى واگذار كند و حسن بن على نيز خلافت را به اين شرط كه پس از درگذشت معاويه ، به وى برگردد و به شيعيان وى تعرض نشود ، به معاويه واگذار نمود . « 1 »\r\nدر سال چهل هجرى معاويه بر خلافت اسلامى استيلا يافت و بلافاصله به عراق آمده در سخنرانى كه كرده به مردم اخطار نموده گفت : « من با شما سَرِ نماز و روزه نمىجنگيدم بلكه مىخواستم بر شما حكومت كنم و به مقصود خود رسيدم . « 2 » » و نيز گفت : « پيمانى كه با حسن بستم لغو و زير پاى من است . » « 3 » معاويه با اين سخن اشاره مىكرد كه سياست را از ديانت جدا خواهد كرد و نسبت به مقررات دينى ضمانتى نخواهد داشت و همه نيروى خود را در زنده نگهداشتن حكومت خود به كار خواهد بست .\r\nالبته روشن است كه چنين حكومتى سلطنت و پادشاهى است نه خلافت و جانشينى پيغمبر خدا . از اين‌جا بودكه بعضى از كسانى كه به حضور وى بار يافتند به عنوان پادشاهى سلامش دادند « 4 » و خودش نيز در برخى از مجالس خصوصى ، از حكومت خود با ملك و پادشاهى تعبير مىكرد ؛ « 5 » اگر چه در ملأ عام خود را خليفه معرفى مىنمود .\r\nالبته پادشاهى كه بر پايه زور استوار باشد وراثت را به دنبال خود دارد و بالاخره نيز به نيت خود جامه عمل پوشانيد و پسر خود يزيد كه جوانى بى بند و بار بود و\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 191 و ساير تواريخ\r\n( 2 ) ابن ابىالحديد ، ج 4 ، ص 160 ؛ تاريخ طبرى ، ج 4 ، ص 124 و ابن‌اثير ، الكامل ، ج 3 ، ص 203\r\n( 3 ) همان مدارك\r\n( 4 ) تاريخ يعقوبى ، ج 2 ، ص 193\r\n( 5 ) همان ، ص 202\r\n","page_name":" 47 ","page_number":47},
  {"content":"\r\n\r\nكمترين شخصيت دينى نداشت ولايت عهد داده به جانشينى خود برگزيد « 1 » و آن همه حوادث ننگين به بار آورد .\r\nمعاويه با بيان گذشته خود اشاره مىكرد كه نخواهد گذاشت حسن عليه السلام پس از وى به خلافت برسد ؛ يعنى در خصوص خلافت بعد از خود فكرى ديگر دارد و آن همان بود كه حسن عليه السلام را با سم شهيد كرد « 2 » و راه را براى فرزند خود يزيد هموار ساخت .\r\nمعاويه با الغاى پيمان نامبرده مىفهمانيد كه هرگز نخواهد گذاشت شيعيان اهل بيت در محيط امن و آسايش به سر برند و كما فى السابق به فعاليت‌هاى دينى خود ادامه دهند و همين معنا را نيز جامه عمل پوشانيد . « 3 »\r\nوى اعلام نمود كه هر كس در مناقب اهل بيت حديثى نقل كند هيچ‌گونه مصونيتى در جان و مال و عرض خود نخواهد داشت « 4 » و دستور داد هر كه در مدح و منقبت ساير صحابه و خلفا حديثى بياورد جايزه كافى بگيرد و در نتيجه اخبار بسيارى در مناقب صحابه جعل شد « 5 » و دستور داد در همه بلاد اسلامى در منابر به على عليه السلام ناسزا گفته شود ( و اين دستور تا زمان عمر بن عبدالعزيز خليفه اموى « 99 - 101 » اجرا مىشد ) وى به دستيارى عمال و كارگردانان خود كه جمعى از ايشان صحابى بودند خواص شيعه على عليه السلام را كشت و سر برخى از آنان را به نيزه زده در شهرها گردانيدند و عموم شيعيان\r\n\r\n\r\n","description":"","footnote":"\r\n( 1 ) . يزيد مردى بود عياش و هوسران و دائم الخمر لباس‌هاى حرير و جلف مىپوشيد سگ و ميمونى داشت كه‌ملازم و همبازى وى بودند ، مجالس شب‌نشينى او با طرب و ساز و شراب برگزار مىشد ، نام ميمون او « ابوقيس » بود و او را لباس زيبا پوشانيده در مجلس شرابش حاضر مىكرد ، گاهى هم سوار اسبش كرده به مسابقه مىفرستاد . « يعقوبى ، ج 2 ، ص 196 ؛ مروج الذهب ، ج 3 ، ص 77 »\r\n( 2 ) . مروج الذهب ، ج 3 ، ص 5 ؛ تاريخ ابوالفداء ، ج 1 ، ص 183\r\n( 3 ) . النصايح الكافيه ، ص 72 ، نقل از كتاب الاحداث\r\n( 4 ) . روى ابوالحسن المدائنى فى كتاب الاحداث قال : كتب معاويه نسخة واحدة الى عماله بعد عام الجماعة : انىبرئت الذمة ممن روى شيئا من فضل ابىتراب و اهل بيته كتاب النصائح الكافيه تأليف محمدبن عقيل چاپ نجف سال 1386 هجرى ، ص 87 و باز النصايح الكافيه ، ص 194\r\n( 5 ) . النصايح الكافيه ، ص 72 - 73\r\n","page_name":" 48 ","page_number":48},
  {"content":"\r\n\r\nرا در هر جا بودند به ناسزا و بيزارى از على تكليف مىكرد و هر كه خوددارى مىكرد به قتل مىرسيد . « 1 »\r\n\r\nسخت‌ترين روزگار براى شيعه\r\nسخت‌ترين زمان براى شيعه در تاريخ تشيع همان زمان حكومت بيست ساله معاويه بودكه شيعه هيچ‌گونه مصونيتى نداشت و اغلب شيعيان اشخاص شناخته شده و مارك‌دار بودند و دو تن از پيشوايان شيعه ( امام دوم و امام سوم ) كه در زمان معاويه بودند كمترين وسيله‌اى براى برگردانيدن اوضاع ناگوار در اختيار نداشتند ، حتى امام سوم شيعه كه در شش ماه اول سلطنت يزيد قيام كرد و با همه ياران و فرزندان خود شهيد شد ، در مدت ده سالى كه در خلافت معاويه مىزيست تمكن اين اقدام را نيز نداشت .\r\nاكثريت تسنن اين همه كشتارهاى ناحق و بى بندوبارىها را كه به‌دست صحابه و خاصه معاويه و كارگردانان وى انجام يافته است توجيه مىكنند كه آنان صحابه بودند و به مقتضاى احاديثى كه از پيغمبر اكرم صلى الله عليه و آله رسيده صحابه مجتهدند و معذور و خداوند از ايشان راضى است و هر جرم و جنايتى كه از ايشان سر بزند معفو است .\r\nولى شيعه اين عذر را نمىپذيرد زيرا :\r\nاولا : معقول نيست يك رهبر اجتماعى مانند پيغمبر اكرم صلى الله عليه و آله براى احياى حق و عدالت و آزادى برپاخواسته و جمعى را هم عقيده خود گرداند كه همه هستى خود را در راه اين منظور مقدس گذاشته آن‌را لباس تحقق بخشند و وقتى كه به منظور خود نايل شد ياران خود را نسبت به مردم و قوانين مقدسه خود آزادى مطلق بخشد و هرگونه حق‌كشى و تبهكارى و بى بند وبارى را از ايشان معفو داند ؛ يعنى با دست و\r\n\r\n\r\n","description":"","footnote":"\r\n( 1 ) . النصايح الكافيه ، ص 58 و 64 و 77 - 78\r\n","page_name":" 49 ","page_number":49},
  {"content":"\r\n\r\nابزارى كه بنايى را برپا كرده با همان دست و ابزار آن‌را خراب كند .\r\nثانيا : اين روايات كه صحابه را تقديس و اعمال ناروا و غيرمشروع آنان را تصحيح مىكند و ايشان را آمرزيده و مصون معرفى مىنمايد از راه خود صحابه به ما رسيده و به روايت ايشان نسبت داده شده است و خود صحابه به شهادت تاريخ قطعى با همديگر معامله مصونيت و معذوريت نمىكردند صحابه بودند كه دست به كشتار و سب و لعن و رسوا كردن همديگر گشودند و هرگز كمترين اغماض و مسامحه‌اى در حق همديگر روا نمىداشتند .\r\nبنابر آنچه گذشت به شهادت عمل خود صحابه اين روايات صحيح نيستند و اگر صحيح باشند مقصود از آنها معناى ديگرى است غير از مصونيت و تقديس قانونى صحابه .\r\nو اگر فرضاً خداى متعال در كلام خود روزى از صحابه در برابر خدمتى كه در اجراى فرمان او كرده‌اند اظهار « 1 » رضايت فرمايد معناى آن تقدير از فرمانبردارى گذشته آنان است نه اين‌كه در آينده مىتوانند هر گونه نافرمانى كه دلشان مىخواهد بكنند .\r\n\r\nاستقرار سلطنت بنىاميه\r\nسال شصت هجرى قمرى معاويه درگذشت و پسرش يزيد طبق بيعتى كه پدرش از مردم براى وى گرفته بود زمام حكومت اسلامى را در دست گرفت .\r\nيزيد به شهادت تاريخ هيچ‌گونه شخصيت دينى نداشت . جوانى بود حتى در زمان حيات پدر اعتنايى به اصول و قوانين اسلام نمىكرد و جز عياشى و بى بند و بارى و شهوت رانى سرش نمىشد و در سه سال حكومت خود فجايعى راه انداخت كه در\r\n\r\n\r\n","description":"","footnote":"\r\n( 1 ) . توبه ، آيه 100\r\n","page_name":" 50 ","page_number":50},
  {"content":"\r\n\r\nتاريخ ظهور اسلام با آن‌همه فتنه‌ها كه گذشته بود سابقه نداشت .\r\nسال اول ، حضرت حسين بن على عليه السلام را كه سبط پيغمبر اكرم صلى الله عليه و آله بود با فرزندان و خويشان و يارانش با فجيع‌ترين وضعى كشت و زنان و كودكان و اهل بيت پيغمبر را به همراه سرهاى بريده شهدا در شهرها گردانيد « 1 » و در سال دوم مدينه را قتل عام كرد و خون و مال و عرض مردم را سه روز به لشكريان خود مباح ساخت « 2 » و سال سوم كعبه مقدسه را خراب كرده و آتش زد . « 3 »\r\nپس از يزيد ، آل مروان از بنى اميه زمام حكومت اسلامى را به تفصيلى كه در تواريخ ضبط شده در دست گرفتند . حكومت اين دسته يازده نفرى كه نزديك به هفتاد سال ادامه داشت روزگار تيره و شومى براى اسلام و مسلمين به وجود آورد كه در جامعه اسلامى جز يك امپراتورى عربى استبدادى كه نام خلافت اسلامى بر آن گذاشته شده بود حكومت نمىكرد و در دورهء حكومت اينان كار به جايى كشيد كه خليفه وقت كه جانشين پيغمبر اكرم صلى الله عليه و آله و يگانه حامى دين شمرده مىشد بىمحابا تصميم گرفت بالاى خانه كعبه غرفه‌اى بسازد تا در موسم حج در آن‌جا مخصوصاً به خوش گذرانى بپردازد . « 4 »\r\nخليفه وقت قرآن كريم را آماج تير قرار داد و در شعرى كه خطاب به قرآن انشاء كرد گفت : « روز قيامت كه پيش خداى خود حضور مىيابى بگوى خليفه مرا پاره كرد . » « 5 »\r\nالبته شيعه كه اساس اختلاف نظر اساسىشان با اكثريت تسنن در سر دو مسئله\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 216 ؛ تاريخ ابوالفداء ، ج 1 ، ص 190 ؛ مروج الذهب ، ج 3 ، ص 64 و تواريخ ديگر\r\n( 2 ) . تاريخ يعقوبى ، ج 2 ، ص 243 ؛ تاريخ ابوالفداء ، ج 1 ، ص 192 و مروج الذهب ، ج 3 ، ص 78\r\n( 3 ) . تاريخ يعقوبى ، ج 2 ، ص 224 ؛ تاريخ ابوالفداء ، ج 1 ، ص 192 و مروج الذهب ، ج 3 ، ص 81\r\n( 4 ) . وليدبن يزيد ، تاريخ يعقوبى ، ج 3 ، ص 73\r\n( 5 ) . وليدبن يزيد . مروج الذهب ، ج 3 ، ص 228\r\n","page_name":" 51 ","page_number":51},
  {"content":"\r\n\r\nخلافت اسلامى و مرجعيت دينى بود ، در اين دوره تاريك روزگارى تلخ و دشوارى مىگذرانيدند ولى شيوه بيدادگرى و بى بندو بارى حكومت‌هاى وقت و قيافه مظلوميت و تقوا و طهارت پيشوايان اهل بيت آنان را روز به روز در عقايدشان استوارتر مىساخت و مخصوصاً شهادت دل‌خراش حضرت حسين پيشواى سوم شيعه در توسعه يافتن تشيع و به ويژه در مناطق دور از مركز خلافت مانند عراق و يمن وايران كمك به‌سزايى كرد .\r\nگواه اين سخن اين است كه در زمان امامت پيشواى پنجم شيعه كه هنوز قرن اول هجرى تمام نشده و چهل سال از شهادت امام سوم نگذشته بود به مناسبت اختلال و ضعفى كه در حكومت اموى پيدا شده بود شيعه از اطراف كشور اسلامى مانند سيل به دور پيشواى پنجم ريخته به اخذ حديث و تعلم معارف دينى پرداختند . « 1 » هنوز قرن اول هجرى تمام نشده بود كه چند نفر از امراى دولت شهر قم را در ايران بنياد نهاده و شيعه نشين كردند ، « 2 » ولى در عين حال شيعه به حسب دستور پيشوايان خود در حال تقيه و بدون تظاهر به مذهب زندگى مىكردند . بارها در اثر كثرت فشار سادات علوى برضد بيدادگرىهاى حكومت قيام كردند . ولى شكست خوردند و بالاخره جان خود را در اين راه گذاشتند و حكومت بى پرواى وقت در پايمال كردنشان فروگذارى نكرد جسد زيد را كه پيشواى شيعه زيديه بود از قبر بيرون آورده به دار آويختند و سه سال بر سر دار بود پس از آن پايين آورده و آتش زدند و خاكسترش را به باد دادند « 3 » به نحوى كه اكثر شيعه معتقدند امام چهارم و پنجم نيز به‌دست بنىاميه با سم درگذشته‌اند « 4 » و در گذشت امام دوم و سوم نيز به‌دست آنان بود .\r\n\r\n\r\n","description":"","footnote":"\r\n( 1 ) . بحث امام‌شناسى همين كتاب\r\n( 2 ) . معجم البلدان ماده ( قم )\r\n( 3 ) . مروج الذهب ، ج 3 ، ص 217 - 219 و تاريخ يعقوبى ، ج 3 ، ص 66\r\n( 4 ) . بحارالانوار ، ج 12 و ساير مدارك شيعه\r\n","page_name":" 52 ","page_number":52},
  {"content":"\r\n\r\nفجايع اعمال امويان به حدى فاش و بى پرده بود كه اكثريت اهل تسنن با اين‌كه خلفا را عموما مفترض الطاعه مىدانستند ناگزير شده خلفا را به دو دسته تقسيم كردند . خلفاى راشدين كه چهار خليفه اول پس از رحلت پيغمبر اكرم مىباشد ( ابوبكر ، عمر ، عثمان وعلى ) و خلفاى غير راشدين كه از معاويه شروع مىشود .\r\nامويين در دوران حكومت خود در اثر بيدادگرى و بى بندو بارى به اندازه‌اى نفرت عمومى را جلب كرده بودند كه پس از شكست قطعى و كشته شدن آخرين خليفه اموى دو پسر وى با جمعى از خانواده خلافت از دار الخلافه گريختند و به هر جا روى آوردند پناهشان ندادند بالاخره پس از سرگردانىهاى بسيار كه در بيابان‌هاى نوبه و حبشه و بجاوه كشيدند و بسيارى از ايشان از گرسنگى و تشنگى تلف شدند ، به جنوب يمن در آمدند و به دريوزگى خرج راهى از مردم تحصيل كرده در زىِّ حمالان عازم مكه شدند و آن‌جا در ميان مردم ناپديد گرديدند « 1 » .\r\n\r\nشيعه در قرن دوم هجرى\r\nدر اواخر ثلث اول قرن دوم هجرى به دنبال انقلاب‌ها و جنگ‌هاى خونينى كه در اثر بيدادگرى و بدرفتارىهاى بنى اميه در همه جاى كشورهاى اسلامى ادامه داشت دعوتى نيز به نام اهل بيت پيغمبر اكرم صلى الله عليه و آله در ناحيه خراسان ايران پيدا شده متصدى دعوت ابومسلم مروزى سردار ايرانى بود كه به ضرر خلافت اموى قيام كرد و شروع به پيشرفت نمود تا دولت اموى را برانداخت « 2 » . اين نهضت و انقلاب اگرچه از تبليغات عميق شيعه سرچشمه مىگرفت و كم و بيش عنوان خون‌خواهى شهداى\r\n\r\n\r\n","description":"","footnote":"\r\n( 1 ) . تاريخ يعقوبى ، ج 3 ، ص 84\r\n( 2 ) . همان ، ج 3 ، ص 79 ؛ تاريخ ابوالفداء ، ج 1 ، ص 208 و تواريخ ديگر\r\n","page_name":" 53 ","page_number":53},
  {"content":"\r\n\r\nاهل بيت را داشت و حتى از مردم براى يك مرد پسنديده از اهل بيت ( سربسته ) بيعت مىگرفتند با اين همه به دستور مستقيم يا اشاره پيشوايان شيعه نبود . به گواهى اين‌كه وقتى كه ابومسلم بيعت خلافت را به امام ششم شيعه اماميه در مدينه عرضه داشت وى جدا رد كرد و فرمود « تو از مردان من نيستى و زمان نيز زمان من نيست » . « 1 »\r\nبالاخره بنى عباس به نام اهل بيت خلافت را ربودند « 2 » و در آغاز كار روزى چند به مردم وعلويين روى خوش نشان دادند حتى به نام انتقام شهداى علويين ، بنى اميه را قتل عام كردند و قبور خلفاى بنى اميه را شكافته هرچه يافتند آتش زدند . « 3 » ولى ديرى نگذشت كه شيوهء ظالمانه بنى اميه را پيش گرفتند و در بيدادگرى و بى بند و بارى هيچ‌گونه فروگذارى نكردند .\r\nابوحنيفه رئيس يكى از چهار مذهب اهل تسنن به زندان منصور رفت « 4 » و شكنجه‌ها ديد و ابن‌حنبل رئيس يكى از چهارمذهب ، تازيانه خورد « 5 » و امام ششم شيعه اماميه پس از آزار و شكنجه بسيار با سم درگذشت « 6 » و علويين را دسته دسته گردن مىزدند يا زنده زنده دفن مىكردند يا لاى ديوار يا زير بناهاى دولتى مىگذاشتند .\r\nهارون خليفه عباسى كه در زمان وى امپراتورى اسلامى به اوج قدرت و وسعت خود رسيده بود و گاهى خليفه به خورشيد نگاه مىكرد و آن‌را مخاطب ساخته مىگفت : « به هر كجا مىخواهى بتاب كه به جايى كه از ملك من بيرون است نخواهى تافت » ، از طرفى لشكريان وى در خاور و باختر جهان پيش مىرفتند ولى از طرفى در جسر بغداد كه در چند قدمى قصر خليفه بود بى اطلاع و اجازه خليفه ، مأمور گذاشته\r\n\r\n\r\n","description":"","footnote":"\r\n( 1 ) . تاريخ يعقوبى ، ج 3 ، ص 86 و مروج الذهب ، ج 3 ، ص 268\r\n( 2 ) . تاريخ يعقوبى ، ج 3 ، ص 86 و مروج الذهب ، ج 3 ، ص 270\r\n( 3 ) . تاريخ يعقوبى ، ج 3 ، ص 91 - 96 و تاريخ ابىالفداء ، ج 1 ، ص 212\r\n( 4 ) . تاريخ ابىالفداء ، ج 2 ، ص 6\r\n( 5 ) . تاريخ يعقوبى ، ج 3 ، ص 198 و تاريخ ابىالفداء ، ج 2 ، ص 33\r\n( 6 ) . بحارالانوار ، ج 12 ، احوالات حضرت صادق عليه السلام\r\n","page_name":" 54 ","page_number":54},
  {"content":"\r\n\r\nاز عابرين حق عبور مىگرفتند ؛ حتى روزى خود خليفه كه مىخواست از جسر عبور كند جلوش راگرفته حق العبور مطالبه كردند . « 1 »\r\nيك مغنّى با خواندن دو بيتِ شهوت‌انگيز ، امين خليفه عباسى را سر شهوت آورد امين سه ميليون درهم نقره به وى بخشيد ، مغنّى از شادى خود را به قدم خليفه انداخته گفت : يا اميرالمؤمنين اين همه پول را به من مىبخشى ؟ خليفه در پاسخ گفت اهميتى ندارد ما اين پول را از يك ناحيه ناشناخته كشور مىگيريم . « 2 »\r\nثروت سرسام آورى كه همه ساله از اقطار كشورهاى اسلامى به عنوان بيت المال مسلمين به دارالخلافه سرازير مىشد به مصرف هوس‌رانى و حق كشى خليفه وقت مىرسيد . شمارهء كنيزان پريوش و دختران و پسران زيبا در دربار خلفاى عباسى به هزاران مىرسيد .\r\nوضع شيعه از انقراض دولت اموى و روى كار آمدن بنى عباس كوچك‌ترين تغييرى پيدا نكرد جز اين‌كه دشمنان بيدادگر وى تغيير اسم دادند .\r\n\r\nشيعه در قرن سوم هجرى\r\nبا شروع قرن سوم ، شيعه نفس تازه‌اى كشيد و سبب آن اولا اين بودكه كتب فلسفى و علمى بسيارى از زبان يونانى و سريانى و غير آنها به زبان عربى ترجمه شد و مردم به تعليم علوم عقلى و استدلالى هجوم آوردند . علاوه بر آن ، مأمون خليفه عباسىِ ( 195 - 218 ق ) معتزلى مذهب ، به استدلال عقلى در مذهب علاقه‌مند بود و درنتيجه به تكلم استدلالى در اديان و مذاهب رواج تام و آزادى كامل داده بود و علما و متكلمين شيعه از اين آزادى استفاده كرده در فعاليت علمى و در تبليغ مذهب اهل بيت\r\n\r\n\r\n","description":"","footnote":"\r\n( 1 ) . قصه جسر بغداد\r\n( 2 ) . الاغانى ، قصه امين\r\n","page_name":" 55 ","page_number":55},
  {"content":"\r\n\r\nفروگذارى نمىكردند . « 1 »\r\nثانيا : مأمون عباسى به اقتضاى سياست خود به امام هشتم شيعه اماميه ولايت عهد داده بود و در اثر آن علويين و دوستان اهل بيت تا اندازه‌اى از تعرض اولياى دولت مصون بوده و كم و بيش از آزادى بهره‌مند بودند ، ولى باز ديرى نگذشت كه دم بُرّنده شمشير به سوى شيعه برگشت و شيوه فراموش شده گذشتگان به سراغ شان آمد ؛ خاصه در زمان متوكل عباسى ( 232 - 247 ق ) كه مخصوصاً با على و شيعيان وى دشمنى خاصى داشت و هم به امر وى بود كه مزار امام سوم شيعه اماميه را در كربلا با خاك يك‌سان كردند . « 2 »\r\n\r\nشيعه در قرن چهارم هجرى\r\nدر قرن چهارم هجرى عواملى به‌وجود آمد كه براى وسعت يافتن تشيع و نيرومند شدن شيعه كمك به سزايى مىكرد ؛ از آن جمله سستى اركان خلافت بنىعباس و ظهور پادشاهان آل‌بويه بود .\r\nپادشاهان آل‌بويه كه شيعه بودند كمال نفوذ را در مركز خلافت كه بغداد بود و هم‌چنين در خود خليفه داشتند « 3 » و اين قدرت قابل توجه به شيعه اجازه مىداد كه در برابر مدعيان مذهبى خود كه پيوسته به اتكاى قدرت خلافت آنان را خورد مىكردند ، قد علم كرده آزادانه به تبليغ مذهب بپردازند .\r\nچنان‌كه مورخين گفته‌اند در اين قرن همه جزيرةالعرب يا قسمت معظم آن به استثناى شهرهاى بزرگ ، شيعه بودند و با اين وصف برخى از شهرها نيز مانند هجر و عمان و صعده در عين حال شيعه بودند . در شهر بصره كه پيوسته مركز تسنن بود و با\r\n\r\n\r\n","description":"","footnote":"\r\n( 1 ) . تواريخ\r\n( 2 ) . ابىالفداء و تواريخ ديگر\r\n( 3 ) . به تواريخ مراجعه شود\r\n","page_name":" 56 ","page_number":56},
  {"content":"\r\n\r\nشهر كوفه كه مركز تشيع شمرده مىشد رقابت مذهبى داشت ، عده‌اى قابل توجه شيعه بودند و هم‌چنين در طرابلس و نابلس و طبريه و حلب و هرات شيعه بسيار بود و اهواز و سواحل خليج فارس از ايران ، مذهب شيعه « 1 » داشت .\r\nدر آغاز اين قرن بودكه « ناصر اطروش » پس از سال‌ها تبليغ كه در شمال ايران به عمل آورد به ناحيه طبرستان استيلا يافت و سلطنت تأسيس كرد كه تا چند پشت ادامه داشت و پيش از « اطروش » نيز حسن بن زيد علوى سال‌ها در طبرستان سلطنت كرده بود . « 2 »\r\nدر اين قرن فاطميين كه اسماعيلى بودند به مصر دست يافتند و سلطنت دامنه‌دارى ( 296 - 527 ق ) تشكيل دادند « 3 »\r\nبسيار اتفاق مىافتاد كه در شهرهاى بزرگ مانند بغداد و بصره و نيشابور كشمكش و زد و خورد و مهاجمه هايى ميان شيعه و سنى در مىگرفت و در برخى از آنها شيعه غلبه مىكرد و از پيش مىبرد .\r\n\r\nشيعه در قرن پنجم تا نهم هجرى\r\nاز قرن پنچم تا اواخر قرن نهم شيعه به همان افزايش كه در قرن چهارم داشت ادامه مىداد و پادشاهانى نيز كه مذهب شيعه داشتند به‌وجود آمده از تشيع ترويج مىنمودند .\r\nدر اواخر قرن پنجم هجرى دعوت اسماعيليه در قلاع الموت ريشه انداخت و اسماعيليه نزديك به يك قرن و نيم در وسط ايران در حال استقلال كامل مىزيستند « 4 » و\r\n\r\n\r\n","description":"","footnote":"\r\n( 1 ) . الحضارة الاسلاميه ، ج 1 ، ص 97\r\n( 2 ) . مروج الذهب ، ج 4 ، ص 373 و الملل و النحل ، ج 1 ، ص 254\r\n( 3 ) . تاريخ ابىالفداء ، ج 2 ، ص 63 و ج 3 ، ص 50\r\n( 4 ) . به تواريخ كامل و روضة الصفا و حبيب السير مراجعه شود\r\n","page_name":" 57 ","page_number":57},
  {"content":"\r\n\r\nسادات مرعشى در مازندران سال‌هاى متمادى سلطنت كردند « 1 »\r\nشاه خدا بنده از پادشاهان مغول ، مذهب شيعه را اختيار كرد و اعقاب او از پادشاهان مغول ساليان دراز در ايران سلطنت كردند و از تشيع ترويج مىكردند .\r\nهم‌چنين سلاطين آق قويونلو و قره قويونلو كه در تبريز حكومت مىكردند « 2 » و دامنهء حكمرانى شان تا فارس و كرمان كشيده مىشد و هم‌چنين حكومت فاطميين نيز ساليان دراز در مصر برپا بود .\r\nالبته قدرت مذهبى جماعت با پادشاهان وقت تفاوت مىكرد ؛ چنان‌كه پس از برچيده شدن بساط فاطميين و روى كار آمدن سلاطين آل ايوب صفحه برگشت و شيعه مصر و شامات ، آزادى مذهبى را به كلى از دست دادند و جمع كثيرى از شيعه از دم شمشير گذشتند . « 3 »\r\nو از آن جمله شهيد اول محمدبن محمد مكى ، يكى از نوابغ فقه شيعه در سال 786 هجرى در دمشق به جرم تشيع كشته شد . « 4 »\r\nهم‌چنين شيخ اشراق شهاب الدين سهروردى در حلب به جرم فلسفه به قتل رسيد . « 5 »\r\nروى هم رفته در اين پنج قرن ، شيعه از جهت جمعيت در افزايش و از جهت قدرت و آزادى مذهبى تابع موافقت و مخالفت سلاطين وقت بوده‌اند و هرگز در اين مدت ، مذهب تشيع در يكى از كشورهاى اسلامى ، مذهب رسمى اعلام\r\n\r\n\r\n","description":"","footnote":"\r\n( 1 ) . تاريخ كامل و ابىالفداء ، ج 3\r\n( 2 ) . تاريخ حبيب السير\r\n( 3 ) . تاريخ حبيب السير و ابىالفداء و غير آنها\r\n( 4 ) . روضات الجنات و رياض العلماء به نقل ريحانة الادب ، ج 2 ، ص 365\r\n( 5 ) . روضات و كتاب مجالس و وفيات الاعيان\r\n","page_name":" 58 ","page_number":58},
  {"content":"\r\n\r\nنشده بود .\r\n\r\nشيعه در قرن دهم و يازدهم هجرى\r\nسال 906 هجرى جوان سيزده ساله‌اى از خانواده شيخ صفى اردبيلى متوفاى ( 735 ق ) كه از مشايخ طريقت در شيعه بود با سيصد نفر درويش از مريدان پدرانش به منظور ايجاد يك كشور مستقل و مقتدر شيعه از اردبيل قيام كرده شروع به كشور گشايى و برانداختن آيين ملوك الطوايفى ايران نمود . وى پس از جنگ‌هاى خونين كه با پادشاهان محلى و مخصوصاً با پادشاهان آل عثمان كه زمام امپراتورى عثمانى را در دست داشتند ، موفق شد كه ايران قطعه قطعه را به شكل يك كشور درآورده و مذهب شيعه را در قلمرو حكومت خود رسميت دهد « 1 » . پس از درگذشت شاه اسمعيل صفوى پادشاهان ديگرى از سلسله صفوى تا اواسط قرن دوازدهم هجرى سلطنت كردند و يكى پس از ديگرى رسميت مذهب شيعه اماميه را تائيد و تثبيت نمودند . حتى در زمانى كه در اوج قدرت بودند ( زمان شاه عباس كبير ) توانستند وسعت ارضى كشور و آمار جمعيت را به پيش از دو برابر ايران كنونى ( سال 1384 ق ) برسانند . « 2 » گروه شيعه در اين دو قرن و نيم تقريبا در ساير نقاط كشورهاى اسلامى به همان حال سابق با افزايش طبيعى خود باقى بوده است .\r\n\r\nشيعه در قرن دوازدهم تا چهاردهم هجرى\r\nدر سه قرن اخير پيشرفت مذهبى شيعه به همان شكل طبيعى سابقش بوده است و فعلًا كه اواخر قرن چهاردهم هجرى است تشيع در ايران مذهب رسمى عمومى شناخته مىشود . هم‌چنين در يمن و در عراق اكثريت جمعيت را شيعه تشكيل مىدهد و در همه ممالك مسلمان نشين جهان ، كم و بيش شيعه وجود دارد و\r\n\r\n\r\n","description":"","footnote":"\r\n( 1 ) . روضة الصفا و حبيب السير\r\n( 2 ) . همان مدارك\r\n","page_name":" 59 ","page_number":59},
  {"content":"\r\n\r\nروى هم رفته در كشورهاى مختلف جهان نزديك به صد ميليون شيعه زندگى مىكند .\r\n\r\nانشعابات شيعه :\r\nدر اين قسمت دربارهء اين موضوعات بحث مىكنيم :\r\n1 . اصل انشعاب و انقراض برخى از شعب ؛\r\n2 . زيديه ؛\r\n3 . اسماعيليه و انشعابات‌شان ؛\r\n4 . نزاريه ، مستعليه ، دروزيه و مقنعه ؛\r\n5 . شيعه دوازده امامى و فرقشان با زيديه و اسماعيليه ؛\r\n6 . اشاره به تاريخچه شيعه دوازده امامى .\r\n\r\n1 . اصل انشعاب\r\nهر مذهبى يك رشته مسائلى - كم يا زياد - دارد كه اصول اوليه آن را تشكيل مىدهند و مسائلى ديگر كه در درجه دوم واقعند و اختلاف اهل مذهب در چگونگى مسائل اصلى و نوع آنها با حفظ اصل مشترك ، انشعاب ناميده مىشود .\r\nانشعاب در همه مذاهب و خاصه در چهار دين آسمانىِ كليمى ، مسيحى ، مجوسى و اسلام و حتى در شعب آنها نيز وجود دارد . مذهب شيعه در زمان سه پيشواى اول از پيشوايان اهل بيت ( حضرت اميرالمؤمنين على ، حسن بن على و حسين بن على عليهم السلام ) هيچ‌گونه انشعابى نپذيرفت ، ولى پس از شهادت امام سوم ، اكثريت شيعه به امامت حضرت على بن حسين سجاد قائل شدند و اقليتى معروف به « كيسانيه » پسر سوم على عليه السلام محمد بن حنفيه را امام دانستند و معتقد شدند كه محمدبن حنفيه پيشواى چهارم و همان مهدى موعود است كه در كوه رضوى غايب شده و روزى ظاهر خواهد شد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nپس از رحلت امام سجاد عليه السلام اكثريت شيعه به امامت فرزندش امام محمد باقر عليه السلام معتقد شدند و اقليتى به زيد شهيد كه پسر ديگر امام سجاد بود گرويدند و به « زيديه » موسوم شدند .\r\nپس از رحلت امام محمد باقر شيعيان وى به فرزندش امام جعفر صادق عليه السلام ايمان آوردند و پس از درگذشت آن حضرت ، اكثريت ، فرزندش امام‌موسى كاظم عليه السلام را امام هفتم دانستند و جمعى اسماعيل پسر بزرگ امام ششم را كه در حال حيات پدر بزرگوار خود درگذشته بود امام گرفتند و از اكثريت شيعه جدا شده به نام « اسماعيليه » معروف شدند . بعضى پسر ديگر آن حضرت عبدالله افطح و بعضى فرزند ديگرش محمد را پيشوا گرفتند و بعضى در خود آن حضرت توقف كرده آخرين امامش پنداشتند .\r\nپس از شهادت امام موسى كاظم عليه السلام اكثريت شيعه فرزندش امام رضا عليه السلام را امام هشتم دانستند و برخى در امام هفتم توقف كردند كه به « واقفيه » معروفند .\r\nپس از امام هشتم تا امام دوازدهم كه پيش اكثريت شيعه مهدى موعود است انشعاب قابل توجهى به‌وجود نيامد و اگر وقايعى نيز در شكل انشعاب پيش آمده چند روز بيش نپاييده و خود به خود منحل شده است ، مانند اين‌كه جعفر ، فرزند امام دهم پس از رحلت برادر خود ( امام يازدهم ) دعوى امامت كرد و گروهى به وى گرويدند ، ولى پس از روزى چند متفرق شدند و جعفر نيز دعوى خود را تعقيب نكرد . هم‌چنين اختلافات ديگرى در ميان رجال شيعه در مسائل علمى كلامى و فقهى وجود دارد كه آنها را انشعاب مذهبى نبايد شمرد .\r\nفرقه‌هاى نامبرده كه منشعب شده و در برابر اكثريت شيعه قرار گرفته‌اند در اندك زمانى منقرض شدند جز دو فرقهء زيديه و اسماعيليه كه پايدار مانده‌اند و هم اكنون گروهى از ايشان در مناطق مختلف مانند يمن ، هند ، لبنان و جاهاى ديگر زندگى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمىكنند . از اين روى تنها به ذكر اين دو طايفه با اكثريت شيعه كه دوازده امامىاند اكتفا مىشود .\r\n\r\n2 . شيعه زيديه\r\nزيديه پيروان زيد شهيد فرزند امام سجاد مىباشند . زيد ، به سال 121 هجرى بر ضدّ خليفهء اموى هشام بن عبدالملك قيام كرد و گروهى با وى بيعت كردند و در جنگى كه در شهر كوفه ميان او و كسانِ خليفه درگرفت كشته شد .\r\nوى پيش پيروان خود امام پنجم از امامان اهل بيت شمرده مىشود و پس از وى فرزندش « يحيى بن زيد » كه بر خليفه اموى وليد بن يزيد قيام كرده و كشته شد ، به جاى وى نشست و پس از وى محمدبن عبدالله و ابراهيم بن عبدالله كه بر خليفه عباسى منصور دوانقى شوريده و كشته گرديدند ، براى امامت برگزيده شدند .\r\nپس از آن تا زمانى امور زيديه غير منظم بود تا « ناصر اطروش » كه از اعقاب برادر زيد بود در خراسان ظهور كرد و در اثر تعقيب حكومت محل ، از آن‌جا فرار كرده به سوى مازندران كه هنوز اهالى آن اسلام نپذيرفته بودند رفت و پس از سيزده سال دعوت جمع كثيرى را مسلمان كرده به مذهب زيديه درآورد سپس به دستيارى آنان ناحيه طبرستان را مسخّر ساخته و به امامت پرداخت و پس از وى اعقاب او تا مدتى در آن سامان امامت كردند .\r\nبه عقيده زيديه هر فاطمى نژاد ، عالم زاهد شجاع ، سخى كه به عنوان قيام به حق خروج كند مىتواند امام باشد .\r\nزيديه در ابتداى حال ، مانند خود زيد دو خليفه اول را ( ابوبكر و عمر ) جزو ائمه مىشمردند ولى پس از چندى جمعى از ايشان نام دو خليفه را از فهرست ائمه برداشتند و از على عليه السلام شروع كردند .\r\nبنا به آنچه گفته‌اند زيديه در اصول اسلام مذاق معتزله و در فروع ، فقه ابىحنيفه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرئيس يكى از چهار مذهب اهل سنت را دارند . اختلافات مختصرى نيز در پاره‌اى از مسائل در ميانشان هست . « 1 »\r\n\r\n3 . شيعه اسماعيليه و انشعاباتشان\r\nباطنيه : امام ششم شيعه فرزند پسرى داشت به نام اسماعيل « 2 » كه بزرگ‌ترين فرزندانش بود و در زمان حيات پدر وفات نمود و آن حضرت به مرگ اسماعيل استشهاد كرد ، حتى حاكم مدينه را نيز شاهد گرفت . در اين باره جمعى معتقد بودند كه اسماعيل نمرده بلكه غيبت اختيار كرده است و دوباره ظهور مىكند و همان مهدى موعود است و استشهاد امام ششم به مرگ او يك نوع تعمد بوده كه از ترس منصور خليفه عباسى به عمل آورده است . و جمعى معتقد شدندكه امامت حق ، اسماعيل بود و با مرگ او به پسرش محمد منتقل شد و جمعى معتقد شدند اسماعيل با اين‌كه در حال حيات پدر درگذشته امام مىباشد و امامت پس از اسماعيل در محمدبن اسماعيل و اعقاب اوست .\r\nدو فرقه اولى پس از اندك زمانى منقرض شدند ولى فرقه سوم تاكنون باقى هستند و انشعاباتى نيز پيدا كرده‌اند .\r\nاسماعيليه به طور كلى فلسفه‌اى دارند شبيه به فلسفه ستاره پرستان كه با عرفان هندى آميخته مىباشد و در معارف و احكام اسلام براى هر ظاهرى باطنى و براى هر تنزيلى تأويلى قائلند . اسماعيليه معتقدند كه زمين هرگز خالى از حجت نمىشود و حجت خدا بر دو گونه است : ناطق و صامت ، ناطق پيغمبر و صامت ولىّ و امام است كه وصىِّ پيغمبر مىباشد و در هر حال حجت مظهر تام ربوبيت است .\r\n\r\n\r\n","description":"","footnote":"\r\n( 1 ) . مطالب فصل از ملل و نحل شهرستانى و كامل ابن‌اثير مأخوذ است\r\n( 2 ) . مطالب فصل از كامل ابن‌اثير و روضة الصفا و حبيب السر و ابىالفداء و ملل و نحل شهرستانى و بعضى جزئيات‌آن از تاريخ آقاخانيه مأخوذ است\r\n","page_name":" 63 ","page_number":63},
  {"content":"\r\n\r\nاساس حجت پيوسته روى عدد هفت مىچرخد به اين ترتيب كه يك نبى مبعوث مىشود كه داراى نبوت ( شريعت ) و ولايت است و پس از وى هفت وصى داراى وصايت بوده و همگى داراى يك مقام مىباشند جز اين‌كه وصى هفتمين داراى نبوت نيز هست و سه مقام دارد : نبوت و وصايت و ولايت . باز ، پس از وى هفت وصى كه هفتمين داراى سه مقام مىباشد و به همين ترتيب .\r\nمىگويند : آدم عليه السلام مبعوث شد با نبوت و ولايت ، و هفت وصى داشت كه هفتمين آنان نوح و داراى نبوت و وصايت و ولايت بود و ابراهيم عليه السلام وصى هفتمين نوح و موسى وصى هفتمين و ابراهيم و عيسى وصى هفتمين موسى و محمد صلى الله عليه و آله وصى هفتمين عيسى و محمدبن اسماعيل وصى هفتمين محمد صلى الله عليه و آله به اين ترتيب محمد صلى الله عليه و آله و على و حسين و على بن حسين سجاد و محمد باقر و جعفر صادق و اسماعيل و محمدبن اسماعيل ( امام دوم حضرت حسن بن على را امام نمىدانند ) و پس از محمدبن اسماعيل هفت نفر از اعقاب محمدبن اسماعيل كه نام ايشان پوشيده و مستور است و پس از آن هفت نفر اولى از ملوك فاطميين مصر كه اولشان عبيدالله مهدى بنيان گذار سلطنت فاطميين مصر مىباشد .\r\nاسماعيليه معتقدند كه علاوه بر حجت خدا ، پيوسته در روى زمين دوازده نفر نقيب كه حواريين و خواص حجت اند وجود دارد ولى بعضى از شعب ( دروزيه ) باطنيه شش نفر از نقباء را از ائمه مىگيرند و شش نفر از ديگران .\r\nدر سال 278 هجرى ( چند سال قبل از ظهور عبيدالله مهدى در آفريقا ) شخصى خوزستانى ناشناسى كه هرگز نام و نشان خود را اظهار نمىكرد در حوالى كوفه پيدا شد ، شخص نامبرده روزها را روزه مىگرفت و شب‌ها را به عبادت مىگذرانيد و از دسترنج خود ارتزاق مىكرد و مردم را به مذهب اسماعيليه دعوت نمود .\r\nبدين‌وسيله مردم انبوهى را به خود گروانيد ودوازده نفر به نام نقباء از ميان پيروان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخود انتخاب كرد و خود عزيمت شام كرده از كوفه بيرون رفت و ديگر از او خبرى نشد .\r\nپس از مرد ناشناس ، احمد معروف بقرمط در عراق به جاى وى نشست و تعليمات باطنيه را منتشر ساخت و چنان‌كه مورخين مىگويند او نماز تازه‌اى را به جاى نمازهاى پنج‌گانه اسلام گذاشت و غسل جنابت را لغو و خمر را اباحه كرد و مقارن اين احوال ، سران ديگرى از باطنيه به دعوت قيام كرده گروهى از مردم را به دور خود گرد آوردند .\r\nاينان براى جان و مال كسانى كه از باطنيه كنار بودند هيچ‌گونه احترامى قائل نبودند و از اين روى در شهرهايى از عراق و بحرين و يمن و شامات نهضت راه انداخته خون مردم را مىريختند و مالشان را به يغما مىبردند و بارها راه قافله حج را زده ده‌ها هزار نفر از حجاح را كشتند و زاد و راحله شان را به يغما بردند .\r\nابوطاهر قرمطى يكى از سران باطنيه كه در سال 311 بصره را مسخّر ساخته و از كشتار و تاراج اموال مردم فرو گذارى نكرد و در سال 317 با گروه انبوهى از باطنيه در موسم حج عازم مكه گرديد و پس از درهم شكستن مقاومت مختصر دولتيان ، وارد شهر مكه شد و مردم شهر و حجاج تازه وارد را قتل عامل نمود و حتى در مسجد الحرام و داخل كعبه جوى خون روان ساخت پيراهن كعبه را در ميان ياران خود قسمت نمود و در كعبه را كند و حجرالاسود را از جاى خود درآورده به يمن برد كه مدت بيست و دو سال پيش قرامطه بود .\r\nدر اثر اين اعمال بودكه عامه مسلمين از باطنيه برائت كرده آنان را خارج از آيين اسلام شمردند و حتى عبيدالله مهدى - پادشاه فاطمى - كه آن روزها در افريقا طلوع كرده خود را مهدى موعود و امام اسماعيليه معرفى مىكرد ، از قرامطه بيزارى جست .\r\nطبق اظهار مورخين ، مشخصهء مذهبى باطنيه اين است كه احكام و مقررات ظاهرى اسلام رابه مقامات باطنى عرفانى تاويل مىكنند و ظاهر شريعت را مخصوص\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكسانى مىدانند كه كم خرد و از كمال معنوى بىبهره بوده‌اند ، با اين وصف گاهى برخى از مقررات از مقام امامت شان صادر مىشود .\r\n\r\n4 . نزاريه ، مستعليه ، دروزيه و مقنعه\r\nعبيدالله مهدى كه سال 296 هجرى قمرى در افريقا طلوع كرد به طريق اسماعيليه به امامت خود دعوت كرد و سلطنت فاطمى را تأسيس نمود پس از وى اعقابش مصر را دارالخلافه قرار داده تا هفت پشت بدون انشعاب سلطنت و امامت اسماعيليه را داشتند پس از هفتمين كه مستنصر بالله سعدبن على بود دو فرزند وى نزار و مستعلى سر خلافت و امامت منازعه كردند و پس از كشمكش بسيار و جنگ‌هاى خونين مستعلى غالب شد و برادر خود نزار را دست‌گير نموده زندانى ساخت تا مرد .\r\nدر اثر اين كشمكش پيروان فاطميين دو دسته شدند : « نزاريه و مستعليه » .\r\nنزاريه : گروندگان حسن صباح مىباشند كه از مقربان مستنصر بود و پس از مستنصر ، براى طرفدارى كه از نزار مىنمود ، به حكم مستعلى از مصر اخراج شد وى به ايران آمده پس از چندى از قلعه الموت از توابع قزوين سردرآورد . قلعه الموت و چند قلعه ديگر مجاور را تسخير كرد و به سلطنت پرداخت در آغاز كار به نزار دعوت كرد . پس از مرگ حسن ( سال 518 ه . ق ) « بزرگ اميد رودبارى » و پس از وى فرزندش « كيا محمد » به شيوه و آيين حسن صباح سلطنت كردند و پس وى فرزندش « حسن على ذكره السلام » پادشاه چهارم الموتى روش حسن صباح را كه نزارى بود برگردانيده به باطنيه پيوست .\r\nتا هلاكوخان مغول به ايران حمله كرد ، وى قلاع اسماعيليه را فتح نمود و همه اسماعيليان را از دم شمشير گذرانيد بناى قلعه‌ها را نيز با خاك يك‌سان ساخت . پس از آن در سال 1255 هجرى آقاخان محلاتى كه از نزاريه بود در ايران به محمد شاه قاجار ياغى شد و در قيامى كه در ناحيه كرمان نمود شكست خورده به بمبئى فرار كرد و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدعوت باطنى نزارى را به امامت خود منتشر ساخت و دعوتشان تاكنون باقى است و نزاريه فعلا آقاخانيه ناميده مىشوند .\r\nمستعليه : پيروان مستعلى فاطمى بودند كه امامت شان در خلفاى فاطمين مصر باقى ماند تا در سال 557 هجرى قمرى منقرض شدند و پس از چندى فرقه « بهره » در هند به همان مذهب ظهور كردند و تاكنون نيز مىباشند .\r\nدروزيه : طايفه دروزيه كه در جبال دروز شامات ساكنند در آغاز كار پيروان خلفاى فاطميين مصر بودند تا در ايام خليفه ششم فاطمى به دعوت « نشنگين دروزى » به باطنيه ملحق شدند . دروزيه در « الحاكم بالله » كه به اعتقاد ديگران كشته شده متوقف گشته مىگويند وى غيبت كرده و به آسمان بالا رفته و دوباره به ميان مردم خواهد برگشت .\r\nمقنعه : در آغاز پيروان عطاء مروى معروف به مقنع بودند كه طبق اظهار مورخين از اتباع ابومسلم خراسانى بوده است و پس از ابومسلم مدعى شد كه روح ابومسلم در وى حلول نموده است و پس از چندى دعوى پيغمبرى و سپس دعوى خدايى كرد و سرانجام در سال 162 در قلعه كيش از بلاد ماوراء النهر به محاصره افتاد و چون به دست‌گيرى و كشته شدن خود يقين نمود آتش روشن كرده با چند تن از پيروان خود داخل آتش شده و سوخت . پيروان عطاء مقنع پس از چندى مذهب اسماعيليه را اختيار كرده و به فرقه باطنيه ملحق شدند .\r\n\r\nشيعه دوازده امامى و تفاوتِ ايشان با زيديه و اسماعيليه\r\nاكثريت شيعه كه اقليت‌هاى نامبرده از آن منشعب و جدا شده‌اند شيعه اماميه و دوازده امامى ناميده مىشوند و چنان‌كه گفتيم در آغاز پيدايش به عنوان انتقاد و اعتراض در دو مسئله اساسى از مسائل اسلامى پيدا شده‌اند بى آن‌كه در آيينى كه طبق تعليم پيغمبر اكرم صلى الله عليه و آله در ميان مسلمين معاصر آن حضرت بود سخنى داشته باشند و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nآن دو مسئله « حكومت اسلامى و مرجعيت علمى » بود كه شيعه آن را حق اختصاصى اهل بيت مىدانستند .\r\nشيعه مىگفتند : خلافت اسلامى كه البته ولايت باطنى و پيشوائى معنوى لازم لاينفك آن است از آن على و اولاد على عليه السلام است كه به موجب تصريح خود پيغمبر اكرم صلى الله عليه و آله و ساير ائمه اهل بيت ، دوازده تن مىباشند و مىگفتند : تعليمات ظاهرى قرآن كه احكام و قوانين شريعت مىباشند و در عين حال كه به حيات معنوى كامل نيز مشتملند داراى اصالت و اعتبارند و تا قيامت فسخ بردار نيستند و اين احكام و قوانين را از راه اهل بيت بايد به‌دست آورد و بس . و از اين‌جا روشن مىشود كه :\r\nفرق كلى ميان شيعه دوازده امامى و شيعه زيدى اين است كه شيعه زيدى غالبا امامت را مختص به اهل بيت نمىداند و عدد ائمه را به دوازده منحصر نمىبيند و از فقه اهل بيت پيروى نمىكند ؛ بر خلاف شيعه دوازده امامى . و تفاوت كلى ميان شيعه دوازده امامى و شيعه اسماعيلى نيز اين است كه اسماعيليه معتقدند كه امامت به دور « هفت » گردش مىكند و نوبت در حضرت محمد صلى الله عليه و آله ختم نشده است و تغيير و تبديل در احكام شريعت بلكه ارتفاع اصل تكليف خاصه به قول باطنيه مانع ندارد بر خلاف شيعه دوازده امامى كه حضرت محمد صلى الله عليه و آله را خاتم الانبياء مىدانند و براى وى دوازده وصى و جانشين قائلند و ظاهر شريعت را معتبر غير قابل نسخ مىبيند و براى قرآن كريم هم ظاهر و هم باطن اثبات مىكنند .\r\nخاتمه فصل : دو طايفه شيخيه و كريمخانيه كه در دو قرن اخير در ميان شيعه دوازده امامى پيدا شده‌اند نظر به اين‌كه اختلافشان با ديگران در توجيه پاره‌اى از مسائل نظرى است نه در اثبات و نفى اصل مسائل ، جدايى ايشان را انشعاب نشمرديم .\r\nو هم‌چنين فرقه « على اللهى » از شيعه 12 امامى كه غلات نيز ناميده مىشوند و مانند باطنيه شيعه اسماعيلى تنها به باطن قائلند از اين روى كه هيچ‌گونه منطق منظمى ندارند به حساب نياورديم .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nخلاصه تاريخچه شيعه دوازده امامى\r\nچنان‌كه در فصول گذشته روشن شد اكثريت شيعه همان دوازده امامى بودند و همان عده از دوستان و هواداران على عليه السلام بودند كه پس از رحلت پيغمبر اكرم صلى الله عليه و آله براى احياى حقوق اهل بيت ، در خصوص خلافت و مرجعيت علمى به انتقاد و اعتراض پرداختند و از اكثريت مردم جدا شدند .\r\nشيعه در زمان خلفاى راشدين ( 11 - 35 ه قمرى ) پيوسته زير فشار قرار داشتند و پس از آن در مدت خلافت بنى اميه ( 40 - 132 ) هر گونه امن و مصونيت از جان و مال‌شان برداشته شده بود ولى هر چه فشار ستم و بيدادگرى برايشان بيشتر مىشد ، در عقيده خود استوارتر مىگشتند و مخصوصاً از مظلوميت خود در پيشرفت عقيده بيشتر بهره مىبردند و از آن پس در اواسط قرن دوم كه خلفاى عباسى زمام حكومت اسلامى را به‌دست گرفتند ، شيعه از فتورى كه در اين ميان پيدا شد نفسى تازه كرد ولى با مهلت كمى باز عرصه برايشان تنگ شد تا اواخر قرن سوم هجرى روز به روز تنگ‌تر مىشد .\r\nدر اوايل قرن چهارم كه سلاطين با نفوذ آل بويه كه شيعه بودند روى كار آمدند شيعه قدرتى كسب كرد و تا حدود زيادى آزادى عمل يافت و به مبارزه علنى پرداخت و تا آخر قرن پنجم جريان كار به همين ترتيب بود و در اوايل قرن ششم كه حمله مغول آغاز شد در اثر گرفتارىهاى عمومى و هم در اثر ادامه يافتن جنگ‌هاى صليبى حكومت‌هاى اسلامى چندان فشار به عالم تشيع وارد نمىساختند . و مخصوصاً شيعه شدن جمعى از سلاطين مغول در ايران ، و حكومت سلاطين مرعشى در مازندران در قدرت و وسعت جميعت شيعه كمك به سزايى نمود و در هر گوشه از ممالك اسلامى و خاصه در ايران تراكم ميليون‌ها نفر شيعه را محسوس ساخت و اين وضع تا اواخر قرن نهم هجرى ادامه داشت و از حدود افتتاح قرن دهم هجرى در اثر\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nظهور سلطنت صفويه در ايران پهناور آن روز ، مذهب شيعه رسميت يافت و تاكنون كه اواخر قرن 14 هجرى مىباشد برسميت خود باقى است و به علاوه در همه نقاط جهان ده‌ها ميليون شيعه زندگى مىكنند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nبخش دوم : تفكر مذهبى شيعه\r\n\r\nمعناى تفكر مذهبى\r\nتفكر مذهبى ، بحث و كنجكاوى را مىگوييم كه ماده‌اى از مواد مذهبى را كه در تعاليم آن مذهب است نتيجه بدهد چنان‌كه تفكر رياضى مثلا تفكرى را مىگويند كه يك نظريه رياضى را نتيجه بدهد يا يك مسئله رياضى را حل كند .\r\n\r\nمأخذ اساسى تفكر مذهبى در اسلام\r\nالبته تفكر مذهبى نيز مانند ساير تفكرات ، مأخذى مىخواهد كه مواد فكرى از آن سرچشمه بگيرد و به آن تكيه بزند چنانچه در تفكر براى حل يك مسئله رياضى يك رشته معلومات رياضى را بايد استخدام نمود كه بالاخره به عمليات فن مربوط منتهى شود . يگانه مأخذى كه دين آسمانى اسلام ( از آن جهت كه به وحى آسمانى مىرسد ) به آن اتكاء دارد همانا قرآن كريم است . قرآن كريم است كه مدرك قطعى نبوت همگانى و هميشگى پيغمبر اكرم صلى الله عليه و آله است و محتويات آن دعوت اسلامى مىباشد .\r\nالبته تنها مأخذ بودن قرآن كريم مآخذ و مصادر ديگر تفكر صحيح و حجت‌هاى ديگر را الغاء نمىكند چنان‌كه خواهيم گفت .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nراه‌هايى كه قرآن كريم براى تفكر مذهبى نشان مىدهد سه طريق است\r\nقرآن كريم درتعليمات خود براى رسيدن و درك نمودن مقاصد دينى و معارف اسلامى سه راه در دسترس پيروان خود قرار داده ، به ايشان نشان مىدهد . ظواهر دينى و حجت عقلى و درك معنوى از راه اخلاص بندگى .\r\nتوضيح اين‌كه : ما مىبينيم قرآن كريم دربيانات خود همه مردم را طرف خطاب قرار داده گاهى بى اين‌كه حجتى براى گفته خود اقامه كند بلكه به مجرد اتكاى به فرمانروايى خدايى خود به پذيرفتن اصول اعتقادى مانند توحيد و نبوت و معاد و احكام عملى مانند نماز و روزه و غير آنها امر مىكند و در برخى از اعمال نهى مىنمايد و اگر اين بيانات لفظى را حجيت نمىداد هرگز از مردم پذيرش و فرمان‌بردارى آنها را نمىخواست ، پس ناگزير بايد گفت اين‌گونه بيانات ساده قرآن راهى است براى فهم مقاصد دينى و معارف اسلامى . ما اين بيانات لفظى را مانند « آمنوا بالله و رسوله » و « اقيمواالصلاة » ظواهر دينى مىناميم .\r\nو از سوى ديگر مىبينيم قرآن كريم در آيات بسيارى به سوى حجت عقلى رهبرى مىكند و مردم را به تفكر و تعقل و تدبر در آيات آفاق و انفس دعوت مىفرمايد و خود نيز در موارد احقاق حقايق به استدلال عقلى آزاد مىپردازد و حقا هيچ كتاب آسمانى علم و معرفت برهانى را براى انسان مانند قرآن كريم نمىشناسد .\r\nقرآن كريم با اين بيانات اعتبار حجت عقلى و استدلال برهانى آزاد را مسلم مىشمارد ؛ يعنى نمىگويد كه اول حقانيت معارف اسلامى را بپذيريد سپس به احتجاج عقلى پرداخته معارف نامبرده را از آنها استنتاج كنيد بلكه با اعتماد كامل به واقعيت خود مىگويد : به احتجاج عقلى پرداخته حقانيت معارف نامبرده را از آن دريابيد و بپذيريد و سخنانى كه از دعوت اسلامى مىشنويد تصديق آنها را از آفرينش\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nجهان كه گواهى است راست‌گوى بپرسيد و بشنويد و بالاخره تصديق و ايمان را از نتيجه دليل به‌دست آوريد نه اين‌كه اول ايمان بياوريد و بعد به قيد مطابقت آن دليل اقامه كنيد پس تفكر فلسفى نيز راهى است كه رسائى آن را قرآن كريم تصديق مىنمايد ، و از سوى ديگر مىبينيم قرآن كريم با بيانى جالب روشن مىسازد كه همه معارف حقيقيه از توحيد و خداشناسى واقعى سرچشمه مىگيرد و استنتاج مىشود و كمال خداشناسى از آن كسانى است كه خداوند آنان را از هر جاى جمع آورى كرده و براى خود اختصاص داده است . آنان هستند كه خود را از همه كنار كشيده و همه چيز را فراموش كرده‌اند و در اثر اخلاص و بندگى همه قواى خود را متوجه عالم بالا ساخته ديده به نور پروردگار پاك روشن ساخته‌اند و با چشم واقع بين حقايق اشياء و ملكوت آسمان و زمين را ديده‌اند ، زيرا در اثر اخلاص و بندگى به يقين رسيده‌اند و در اثر يقين ملكوت آسمان و زمين و زندگى جاودانى جهان ابديت بر ايشان مكشوف شده است .\r\nبا توجه در آيات كريمه ذيل اين مدعى كاملًا روشن مىشود :\r\n « وَ ما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لا إِلهَ إِلَّا أَنَا فَاعْبُدُونِ »  « 1 »\r\nو مىفرمايد :   « سُبْحانَ اللَّهِ عَمَّا يَصِفُونَ * إِلَّا عِبادَ اللَّهِ الْمُخْلَصِينَ »   « 2 » و مىفرمايد :  « قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  « 3 »\r\nو مىفرمايد :  « وَ اعْبُدْ رَبَّكَ حَتَّى يَأْتِيَكَ الْيَقِينُ »  « 4 » و مىفرمايد :  « وَكَذلِكَ نُرِي إِبْراهِيمَ \r\n\r\n\r\n","description":"","footnote":"\r\n( 1 ) . انبياء ، آيه 25 . از آيه فهميده مىشود كه پرستش در دين خدا فرع توحيد و بر اساس آن تنظيم و بنا شده است\r\n( 2 ) . صافات ، آيه 159 . توصيف فرع درك است و از آيه فهميده مىشود كه كسى جز مخلصين و پاك شدگان خدا رابه نحوى كه بايد شناخته شود نمىشناسد و خدا از توصيف ديگران منزه است\r\n( 3 ) . كهف ، آيه 110 . از آيه فهميده مىشود كه براى لقاى حق جز توحيد و عمل صالح راهى نيست\r\n( 4 ) . حجر ، آيه 99 . از آيه فهميده مىشود كه پرستش واقعى خدا منتج يقين است\r\n","page_name":" 73 ","page_number":73},
  {"content":"\r\n\r\n مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ »  « 1 »\r\nو مىفرمايد :     « كَلَّا إِنَّ كِتابَ الْأَبْرارِ لَفِي عِلِّيِّينَ * وَ ما أَدْراكَ ما عِلِّيُّونَ * كِتابٌ مَرْقُومٌ * يَشْهَدُهُ الْمُقَرَّبُونَ »     « 2 »\r\nو مىفرمايد :   « كَلَّا لَوْ تَعْلَمُونَ عِلْمَ الْيَقِينِ * لَتَرَوُنَّ الْجَحِيمَ »   « 3 »\r\nپس يكى از راه‌هاى درك معارف الهيه همان تهذيب نفس و اخلاص در بندگى است .\r\n\r\nتفاوت در ميان سه طريق نامبرده\r\nبا بيان گذشته روشن شد كه قرآن كريم براى درك معارف دينى سه راه نشان داده است : ظواهر دينى و عقل و اخلاص در بندگى كه موجب انكشاف حقايق و مشاهده باطنى آنهاست ولى بايد دانست كه اين سه طريق از چند جهت با هم تفاوت دارند :\r\nاولًا : ظواهر دينى چون بياناتى هستند لفظى و به ساده‌ترين زبانى القاء شده‌اند ، در دسترس مردم قرار دارند و هر كس به اندازه ظرفيت فهم خود از آنها بهره‌مند « 4 » مىشود به خلاف دو طريق ديگر كه اختصاص به گروه خاصى داشته همگانى نمىباشند .\r\nثانياً : طريق ظواهر دينى راهى است كه با پيمودن آن مىتوان به اصول و فروع\r\n\r\n\r\n","description":"","footnote":"\r\n( 1 ) . انعام ، آيه 75 . از آيه فهميده مىشود كه يكى از لوازم يقين مشاهده ملكوت آسمان‌ها و زمين است\r\n( 2 ) . مطففين ، آيه 21 . از آيات فهميده مىشود كه سرنوشت « ابرار » در كتابى است به‌نام عليين ( بسيار بلند ) كه مقربان خدا آن را مشاهده مىكنند و ضمناً از لفظ « يشهده » پيداست كه مراد كتاب مخطوط نيست بلكه عالم قرب و ارتقاء است\r\n( 3 ) . تكاثر ، آيه 5 . و از اين جاست كه پيغمبر اكرم صلى الله عليه و آله در روايتى كه عامه و خاصه نقل كرده‌اند مىفرمايد : « ما گروه پيامبران با مردم به اندازه خرد ايشان سخن مىگوييم » بحارالانوار ، ج 1 ، ص 37 و اصول كافى ، ج 1 ، ص 203\r\n( 4 ) . از آيه فهميده مىشود كه علم يقين مورث مشاهده سرانجام حال اشقياه كه جحيم ( جهنم ) ناميده مىشود ، مىباشد\r\n","page_name":" 74 ","page_number":74},
  {"content":"\r\n\r\nمعارف اسلامى پى برده و موارد اعتقادى و عملى دعوت ( اصول معارف و اخلاق ) را به دست آورد به خلاف دو طريق ديگر ، زيرا اگر چه از راه عقل مىتوان مسائل اعتقادى و اخلاقى و كليات مسائل عملى ( فروع دين ) را به‌دست آورد ولى جزئيات احكام نظر به اين‌كه مصالح خصوصى آنها در دسترس عقل قرار ندارند از شعاع عمل آن خارجند و هم‌چنين راه تهذيب نفس چون نتيجه آن انكشاف حقايق مىباشد و آن علمى است خدادادى نمىتوان نسبت به نتيجه آن و حقايقى كه با اين موهبت خدايى مكشوف و مشهود مىشوند ، تحديدى قائل شد يا اندازه‌اى گرفت اينان چون از همه جا بريده‌اند و همه چيز را جز خدا فراموش كرده‌اند تحت ولايت و سرپرستى مستقيم خدا مىباشند و آنچه را مىخواهد ( نه آنچه خودشان مىخواهند ) برايشان مشهود مىشود .\r\n\r\nطريق اولى\r\n\r\nظواهر دينى ، اقسام ظواهر دينى\r\nچنان‌كه گذشت قرآن كريم كه مأخذ اساسى تفكر مذهبى اسلام است به ظواهر الفاظ خود در برابر شنوندگان خود حجيت و اعتبار داده است و همان ظواهر آيات ، بيان پيغمبر اكرم صلى الله عليه و آله را تالى بيان قرآن قرار مىدهد و مانند آن حجت مىسازد چنان‌كه مىفرمايد :  « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  « 1 »\r\nو مىفرمايد :  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ »  « 2 »\r\nو مىفرمايد :  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  « 3 » پُر روشن است كه اگر\r\n\r\n\r\n","description":"","footnote":"\r\n( 1 ) . نحل ، آيه 44\r\n( 2 ) . جمعه ، آيه 2\r\n( 3 ) . احزاب ، آيه 21\r\n","page_name":" 75 ","page_number":75},
  {"content":"\r\n\r\nگفتار و رفتار پيغمبر اكرم صلى الله عليه و آله و حتى سكوت و امضاى آن حضرت براى ما ، مانند قرآن حجت نبود آيات مذكوره مفهوم درستى نداشت ، پس بيان پيغمبر اكرم صلى الله عليه و آله براى كسانى كه از آن حضرت مىشنوند يا با نقل قابل اعتماد نقل مىشود حجت و لازم الاتباع است و هم‌چنين با تواتر « 1 » قطعى از آن حضرت رسيده است كه بيان اهل بيت وى مانند بيان خودش مىباشد و به موجب اين حديث و احاديث نبوى قطعى ديگر بيان اهل بيت تالى بيان پيغمبر اكرم صلى الله عليه و آله مىباشد و اهل بيت در اسلام سمت مرجعيت علمى داشته در بيان معارف و احكام اسلام هرگز خطا نمىكنند و بيانشان به طريق مشافهه يا نقل قابل اعتماد و حجت است .\r\nاز اين بيان روشن مىشود كه ظواهر دينى كه در تفكر اسلامى مدرك و مأخذ مىباشد دو گونه‌اند : كتاب و سنت و مراد از كتاب ظواهر آيات كريمه قرآنى مىباشد و مراد از سنت حديثى است كه از پيغمبر اكرم صلى الله عليه و آله و اهل بيت عليهم السلام رسيده باشد .\r\n\r\nحديث صحابه\r\nاما احاديثى كه از صحابه نقل مىشود اگر متضمن قول يا فعل پيغمبر اكرم صلى الله عليه و آله باشد و مخالف با حديث اهل بيت نباشد قابل قبول است و اگر متضمن نظر و رأى خود صحابى باشد داراى حجيتى نيست و حكم صحابه مانند حكم ساير افراد مسلمانان است و خود صحابه نيز با يك‌نفر صحابى معامله يك‌نفر مسلمان مىكردند .\r\n\r\nبحث مجدد در كتاب و سنت\r\n\r\n\r\n","description":"","footnote":"\r\n( 1 ) . مدرك روايت در بخش اول گذشت\r\n","page_name":" 76 ","page_number":76},
  {"content":"\r\n\r\nكتاب خدا ( قرآن كريم ) مأخذ اساسى هر گونه تفكر اسلامى است . و اوست كه مآخذ ديگر دينى را اعتبار و حجيت مىدهد و از همين جهت بايد براى همگان قابل فهم باشد .\r\nگذشته از اين ، خود قرآن كريم ، خود را نور و روشن كننده همه چيز معرفى مىكند و هم در مقام تحدى از مردم درخواست مىكند كه در آيات آن تدبر كرده ببينند كه هيچ‌گونه اختلاف و تناقض وجود ندارد و اگر مىتوانند ، كتابى مانند آن بسازند و معارضه‌اش كنند . روشن است كه اگر قرآن براى همگان قابل فهم نبود اين‌گونه خطابات مورد نداشت .\r\nالبته نبايد پنداشت كه اين مطلب ( كه قرآن به خودى خود براى همه قابل فهم است ) با مطلب سابق كه ( پيغمبر اكرم صلى الله عليه و آله و اهل بيت او در معارف اسلامى كه در حقيقت مضامين قرآن كريم مىباشند ، مراجع علمى هستند ) منافات دارد ، زيرا بخشى از معارف اسلامى كه احكام و قوانين شريعت مىباشد قرآن كريم تنها كليات آنها را متضمن است و روشن شدن تفاصيل آنها مانند احكام نماز و روزه و داد و ستد و ساير عبادات و معاملات به مراجعه سنت ( حديث اهل بيت ) متوقف است .\r\nو بخشى ديگر كه معارف اعتقادى و اخلاقى است اگر چه مضامين و تفاصيل آنها قابل فهم عموم مىباشد ولى در درك معانى آنها روش اهل بيت را بايد اتخاذ نمود و هر آيه قرآنى را با آيات ديگر قرآنى توضيح داد و تفسير كرد نه به رأى و نظر خود كه از عادات و رسوم معمولى براى ما دلنشين شده و با آن مأنوس گرديده‌ايم . على عليه السلام مىفرمايد : « برخى از قرآن با برخى ديگر به سخن در آمده معناى خود را مىفهماند و بعضى از آن به بعضى ديگر گواهى مىدهد » « 1 » . و پيغمبر اكرم صلى الله عليه و آله مىفرمايد : « بخشى از قرآن بخش ديگر را تصديق مىكند » « 2 » . و نيز مىفرمايد : « هركه قرآن را به رأى خود\r\n\r\n\r\n","description":"","footnote":"\r\n( 1 ) . نهج البلاغه ، خطبه 231 ، در پاورقى « قرآن در اسلام » نيز هست\r\n( 2 ) . الدّر المنثور ، ج 2 ، ص 6\r\n","page_name":" 77 ","page_number":77},
  {"content":"\r\n\r\nتفسير كند براى خود در آتش جايگاه مىسازد » « 1 » .\r\nمثالى ساده براى تفسير قرآن به قرآن : خداى تعالى در قصه عذاب قوم لوط در جايى مىفرمايد بر ايشان باران بد ، بارانيديم « 2 » و در جاى ديگر اين كلمه را به كلمه‌اى ديگر تبديل كرده مىفرمايد برايشان سنگ بارانيديم « 3 » و از انضمام آيه دوم به آيه اول روشن مىشود كه مراد از باران بد سنگ‌هاى آسمانى است . كسى كه با نظر كنجكاوى در احاديث اهل بيت و در رواياتى كه از مفسرين صحابه و تابعين در دست است ، رسيدگى نمايد ترديد نمىكند كه روش تفسير قرآن به قرآن تنها روش ائمه اهل بيت عليهم السلام مىباشد .\r\n\r\nظاهر و باطن قرآن\r\nچنان‌كه فهميديم قرآن كريم با بيان لفظى خود مقاصد دينى را روشن مىكند و دستوراتى در زمينه اعتقاد و عمل به مردم مىدهد ولى مقاصد قرآن تنها به اين مرحله منحصر نيست بلكه در پناه همين الفاظ و در باطن همين مقاصد مرحله‌اى معنوى و مقاصد عميق‌تر و وسيع‌تر قرار دارد كه خواص با دل‌هاى پاك خود مىتوانند بفهمند .\r\nپيغمبر اكرم صلى الله عليه و آله كه معلم خدايى قرآن است مىفرمايد : « 4 » قرآن ظاهرى انيق ( زيبا و خوش آيند ) و باطنى عميق دارد و نيز مىفرمايد : « 5 » قرآن بطن دارد و بطنش نيز بطن\r\n\r\n\r\n","description":"","footnote":"\r\n( 1 ) . تفسير صافى ، ص 8 و بحارالانوار ، ج 19 ، ص 28\r\n( 2 ) شعرا ، آيه 127\r\n( 3 ) حجر ، آيه 74\r\n( 4 ) تفسير صافى ، ص 4\r\n( 5 ) سفينة البحار و تفسير صافى ، ص 15 و در تفاسير مرسلا از آن‌حضرت منقول است و در كافى و تفسير عياشى ومعانى الاخبار رواياتى در اين معنا نقل شده\r\n","page_name":" 78 ","page_number":78},
  {"content":"\r\n\r\nدارد تاهفت بطن و در كلمات ائمه اهل‌بيت نيز از باطن قرآن بسيار نامبرده شده است . « 1 »\r\nريشهء اصلى اين روايات مثلى است كه خداى متعال در سورهء رعد آيه 17 مىزند ، خداىتعالى در اين آيه افاضه‌هاى آسمانى را تشبيه فرموده به بارانى كه از آسمان نازل مىشود و حيات زمين و اهل زمين بسته به آن است . با آمدن باران سيل راه مىافتد و مسيل‌هاى گوناگون هر كدام به اندازه ظرفيت خود از آن سيل برداشته جريان پيدا مىكند ، روى سيل در جريان خود با كفى پوشيده شده است ولى در زير كف همان آب قرار دارد كه حيات‌بخش و به حال مردم سودمند مىباشد .\r\nچنان‌كه اين مثل اشاره مىكند ظرفيت افهام مردم در فرا گرفتن اين معارف آسمانى كه حيات بخش دورن انسان هستند مختلف مىباشد .\r\nكسانى هستند كه جز به ماده و زندگى مادى چند روزه اين جهان گذران به چيزى اصالت نمىدهند و جز مشتهيات مادى به چيزى دل نمىبندند و جز محروميت‌هاى مادى از چيزى نمىترسند ، اينان با اختلاف مراتبى كه دارند حداكثر آنچه از معارف آسمانى بپذيرند اين است كه اعتقادات اجمالى را باور كنند و دستورهاى عملى اسلام را به‌طور جمود اجرا مىنمايند و بالاخره خداى يگانه را به اميد ثواب اخروى يا از ترس عقاب اخروى بپرستند . و كسانى هستند كه در اثر صفاى فطرت سعادت خود را در دلبستگى به لذايذ گذران و زندگى چند روزه اين جهان نمىبينند و سود و زيان و شيرين و تلخ اين سرا پيش ايشان جز پندارى فريبنده نيست و ياد گذشتگان كاروان هستى كه كامروايان ديروز و افسانه‌هاى امروز مىباشند درس عبرتى است كه پيوسته برايشان تلقين مىشود .\r\nاينان طبعا با دل‌هاى پاك خودشان متوجه جهان ابديت مىشوند و به نمودهاى گوناگون اين جهان ناپايدار به نظر آيه و نشانه نگاه مىكنند و هيچ‌گونه اصالت و استقلالى به آنها نمىدهند .\r\nآن وقت است كه از دريچه آيات و نشانه‌هاى زمينى و آسمانى نور نامتناهى عظمت و كبرياى خداى پاك را با درك معنوى مشاهده مىكنند و دل‌هاى پاكشان\r\n\r\n\r\n","description":"","footnote":"\r\n( 1 ) . بحارالانوار ، ج 1 ، ص 117\r\n","page_name":" 79 ","page_number":79},
  {"content":"\r\n\r\nيك جا شيفته درك رمزهاى آفرينش مىشود و به‌جاى اين‌كه در چاله تنگ سودپرستى شخصى زندانى شوند در فضاى نامتناهى جهان ابديت بپرواز در آمده اوج مىگيرند . وقتى كه از راه وحى آسمانى مىشنوند كه خداى تعالى از پرستش بت‌ها نهى مىكند و ظاهر آن مثلا نهى از سر فرود آوردن در برابر بت است ، به حسب تحليل از اين نهى مىفهمند كه غير از خدا را نبايد اطاعت كرد ، زيرا حقيقت اطاعت همان بندگى و سر فرود آوردن است و از آن بالاتر مىفهمند كه از غير خدا نبايد بيم و اميد داشت و از آن بالاتر مىفهمند كه به خواست‌هاى نفس نبايد تسليم شد و از آن بالاتر مىفهمند كه نبايد به غير خدا توجه نمود .\r\nو هم‌چنين وقتى كه از زبان قرآن مىشنوند كه به نماز امر مىكند و ظاهر آن به جا آوردن عبادت مخصوص است ، به حسب باطن از آن مىفهمند كه بايد با دل و جان كرنش و نيايش خدا را كرد و از آن بالاتر مىفهمند كه بايد در برابر حق خود را هيچ شمرد و فراموش كرد و تنها به ياد خدا پرداخت .\r\nچنان‌كه پيداست معانى باطنى كه در دو مثال بالايى يادآورى شد مدلول لفظى امر و نهى نامبرده نيست ولى درك آنها براى كسى كه به تفكر وسيع‌ترى پرداخته جهان‌بينى را به خودبينى ترجيح مىدهد ، اجتناب‌ناپذير مىباشد .\r\nبا بيان گذشته معناى ظاهر و باطن قرآن روشن شد و نيز روشن شد كه باطن قرآن ظاهر آن را ابطال و الغاء نمىكند بلكه به منزلهء روحى است كه جسم خود را حيات مىبخشد و اسلام كه دينى است عمومى و ابدى و اصلاح جامعه بشرى را در درجه اول اهميت قرار مىدهد ، از قوانين ظاهرى خود كه مصلح جامعه مىباشند ، و از عقايد ساده خود كه نگهبان قوانين نامبرده هستند هرگز دست بردار نيست .\r\nچگونه ممكن است جامعه‌اى به دستاويز اين‌كه دل انسان بايد پاك باشد و ارزش براى عمل نيست با هرج و مرج زندگى كند و به سعادت برسد ؟ و چگونه ممكن است كردار و گفتار ناپاك دلى پاك بپروراند يا از دل پاك كردار و گفتار ناپاك ترشح نمايد ؟\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nخداىتعالى در كتاب خود مىفرمايد « پاكان از آن پاكان و ناپاكان از آن ناپاكانند » .\r\nو مىفرمايد : « زمين خوب نبات خود را خوب مىروياند و زمين بد جز محصول ناچيز نمىدهد » « 1 » .\r\nاز بيان گذشته روشن شد كه قرآن كريم ظاهر و باطن و باطنش نيز مراتب مختلفه دارد و حديث نيز كه مبين مضمون قرآن كريم است به همان حال خواهد بود .\r\n\r\nتأويل قرآن\r\nدر صدر اسلام در ميان اكثريت تسنن معروف بود كه قرآن كريم را در جايى كه دليل باشد مىتوان از ظاهرش صرف كرده به معناى خلاف ظاهر حمل كرد و معمولًا معناى خلاف ظاهر ( تأويل ) ناميده مىشد و آنچه در قرآن كريم به نام « تأويل » ذكر شده به همين معنا تفسير مىگرديد .\r\nدر كتاب مذهبى جماعت و هم‌چنين در مناظره‌هاى مذاهب مختلفه كه به تحرير درآمده بسيار به چشم مىخورد كه در مسأله‌اى كه با اجماع علماى مذهب يا دليل ديگرى ثابت مىشود اگر با ظاهر آيه‌اى از آيات قرآنى مخالف باشد آيه را تأويل نموده به‌معناى خلاف ظاهر حمل مىكنند و گاهى دو طرف متخاصم براى دو قول متقابل با آيات قرآنى احتجاج مىنمايند و هر كدام از دو طرف آيه طرف ديگر را تأويل مىكند .\r\nاين رويه كم و بيش به شيعه نيز سرايت نموده است و در برخى از كتب كلامىشان ديده مىشود . ولى آنچه پس از تدبر كافى در آيات قرآنى و احاديث اهل بيت به‌دست مىآيد اين است كه قرآنى كريم در لهجه شيرين و بيان روشن و رساى خود هرگز شيوه لغز و معما پيش نگرفته و مطلبى را جز با قالب لفظى خودش به مردم القاء نكرده\r\n\r\n\r\n","description":"","footnote":"\r\n( 1 ) . اعراف ، آيه 58\r\n","page_name":" 81 ","page_number":81},
  {"content":"\r\n\r\nاست و آنچه در قرآن كريم به نام « تأويل » ذكر شده است از قبيل مدلول لفظ نيست بلكه حقايق و واقعيت‌هايى است كه بالاتر از درك عامه بوده كه معارف اعتقادى و احكام عملى قرآن از آنها سرچشمه مىگيرد . آرى ، همه قرآن تأويل دارد و تأويل آن مستقيما از راه تفكر قابل درك نيست و از راه لفظ نيز قابل بيان نمىباشد و تنها پيامبران و پاكان از اولياى خدا كه از آلايش‌هاى بشريت پاكند ، مىتوانند از راه مشاهده آنها را بيابند . آرى ، تأويل قرآن روز رستاخيز براى همه مكشوف خواهد شد .\r\nتوضيح : به خوبى مىدانيم آنچه بشر را وادار به سخن‌گويى و وضع لغت و استفاده از الفاظ نموده همانا نيازمندىهاى اجتماعى مادى است . بشر در زندگى اجتماعى خود ناگزير است كه منويات و محتويات ضمير خود را به همنوعان خود بفهماند و در راه همين منظور از صدا و گوش استمداد جويد و گاهى كم و بيش از اشاره و چشم استفاده كند و از اين‌جاست كه در ميان شخص گنگ و نابينا هيچ‌گونه تفاهم برقرار نمىشود ، زيرا آنچه نابينا به زبان مىگويد گنگ نمىشنود و آنچه گنگ به اشاره مىفهماند نابينا نمىبيند و از اين روى در وضع لغات و نام گذارى اشياء تأمين نيازمندى مادى منظور بوده و براى چيزهايى و اوضاع و احوالى لفظ ساخته شده كه مادى و در دسترس حس يا نزديك به محسوس مىباشد چنان‌كه مىبينيم در مواردى كه مخاطب ما يكى از حواس را فاقد است اگر بخواهيم از چيزهايى كه از راه همان حس مفقود درك مىشود ، سخن بگوييم دست به يك نوع تمثيل و تشبيه مىزنيم ؛ مثلًا اگر بخواهيم به يك نابيناى مادرزاد از روشنايى و رنگ ، يا به كودكى كه به حد بلوغ نرسيده از لذت عمل جنسى توصيف كنيم مقصود خود را با نوعى از مقايسه و تشبيه آوردن مثل مناسب تأديه مىكنيم . بنابراين اگر فرض كنيم در جهان هستى واقعيت‌هايى وجود دارد كه از ماده و آلايش ماده منزه است ( و واقع امر هم همين است ) و از گروه بشر در هر عصر يك يا چند تن انگشت‌شمار استعداد درك و\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمشاهده آن را دارند ، چنين چيزهايى از راه بيان لفظى و تفكر عادى قابل فهم و درك نخواهد بود و جز با تمثيل و تشبيه نمىتوان به آنها اشاره كرد .\r\nخداى متعال در كتاب خود مىفرمايد :\r\nما اين كتاب را از قبيل لفظ خواندنى و عربى قرار داديم شايد آن را تعقل كنيد و بفهميد و تحقيقاً آن در حالىكه در مادر كتاب در نزد ماست بلند و محكم مىباشد :\r\n( فهم عادى به آن نمىرسد و در آن رخنه نمىكند « 1 » .\r\nو نيز مىفرمايد :\r\nتحقيقاً اين كتاب قرآنى است گرامى در كتابى كه از انظار عادى پنهان است كسى به آن مس نمىكند مگر پاك شدگان « 2 » .\r\nو هم‌چنين در حق پيغمبر اكرم صلى الله عليه و آله و اهل بيت وى مىفرمايد :\r\nخداى متعال مىخواهد از شما اهل‌بيت هرگونه پليدى را ببرد و شما را پاك گرداند « 3 » .\r\nبه دلالت اين آيات ، قرآن كريم از مرحله‌اى سرچشمه مىگيرد كه افهام مردم از رسيدن به آن‌جا و نفوذ كردن در آن‌جا زبون است كسى را نمىرسد كه كمترين دركى در آن‌جا داشته باشد جز بندگانى كه خدا آنان را پاك گردانيده است و اهل بيت پيغمبر اكرم صلى الله عليه و آله از آن پاكانند .\r\nو در جاى ديگر مىفرمايد : « اينان كه ايمان به قرآن نمىآورند تكذيب كردند چيزى را كه به علم او احاطه نيافته‌اند و هنوز تأويل آن براى آنها مشهود نشده است » ( يعنى روز قيامت كه حقايق اشياء بالعيان ديده مىشود ) « 4 » .\r\nو باز در جاى ديگر مىفرمايد : « روزى كه تأويل قرآن ( همه قرآن ) مشهود مىشود\r\n\r\n\r\n","description":"","footnote":"\r\n( 1 ) . زخرف ، آيات 3 و 4\r\n( 2 ) . واقعه ، آيه 79\r\n( 3 ) . احزاب ، آيه 33\r\n( 4 ) . يونس ، آيه 29\r\n","page_name":" 83 ","page_number":83},
  {"content":"\r\n\r\nكسانى كه آن را فراموش كرده بودند به راستى دعوت نبوت اعتراف خواهند كرد » « 1 » .\r\n\r\nتتمه بحث در حديث\r\nاعتبار اصل حديث كه قرآن كريم آن را امضا كرده است در ميان شيعه و ساير مسلمين جاى گفت‌وگو نيست ولى در اثر تفريطى كه از ناحيه فرمانروايان صدر اسلام در نگهدارى حديث و افراطى كه از ناحيه صحابه و تابعين در ترويج حديث به عمل آمد حديث به سرنوشت اسف‌آورى گرفتار شد .\r\nاز يك سوى خلفاى وقت از ثبت و كتابت حديث منع مىنمودند و هر چه اوراق حديث به‌دست مىآوردند مىسوزانيدند و گاه از نقل حديث منع مىنمودند از اين جهت بسيارى از حديث دست خوشِ تغيير و تحريف و فراموشى و نقل به معنا گرديد .\r\nو از سوى ديگر ، صحابه پيغمبر اكرم صلى الله عليه و آله كه افتخار درك حضور و استماع حديث پيغمبر اكرم صلى الله عليه و آله را داشتند و مورد احترام خلفاى وقت و عموم مسلمانان بودند ، به ترويج حديث پرداختند و كار به جايى رسيد كه حديث به قرآن حكومت مىكرد و حتى گاهى حكم آيه با حديث نسخ مىشد « 2 » و بسيار اتفاق مىافتاد كه نقله حديث براى استماع يك حديث فرسنگ‌ها راه پيموده رنج سفر بر خود هموار مىنمودند .\r\nگروهى از بيگانگان به لباس اسلام درآمده بودند و جمعى از دشمنان خانگى اسلام به وضع و تغيير حديث پرداختند و حديث را از اعتبار و وثوق انداختند . « 3 »\r\n\r\n\r\n","description":"","footnote":"\r\n( 1 ) . اعراف ، آيه 53\r\n( 2 ) . مسئله نسخ قرآن به حديث يكى از مسائل علم اصول است و جمعى از علماى عامه به آن قائلند و از قضيه فدك‌نيز معلوم مىشود كه خليفه اول نيز به آن قائل بوده است\r\n( 3 ) . و گواه اين مطلب تأليفات زيادى است كه علما در اخبار موضوعه كرده‌اند و هم‌چنين در كتب رجال جماعتى از روات را كذّاب و وضّاع معرفى نموده‌اند\r\n","page_name":" 84 ","page_number":84},
  {"content":"\r\n\r\nبه همين سبب دانشمندان اسلامى به فكر چاره افتاده دو علم رجال و درايه را وضع كردند تا حديث درست را از نادرست تميز دهند\r\nولى شيعه گذشته از اين‌كه در تنقيح سند حديث مىكوشد مطابقت متن حديث را با قرآن در اعتبار آن لازم مىداند\r\nاز طريق شيعه در اخبار زيادى « 1 » كه سند آنها قطعى است از پيغمبر اكرم و ائمه اهل بيت رسيده است كه حديثى كه مخالف قرآن كريم باشد ارزشى ندارد و حديثى را بايد معتبر شمرد كه با قرآن موافقت داشته باشد .\r\nبه موجب اين اخبار ، شيعه به احاديثى كه مخالف قرآن است عمل نمىكند و اخبارى كه « 2 » مخالفت و موافقت آنها معلوم نيست طبق دستور ديگرى كه از ائمه اهل بيت رسيده بى اين‌كه رد كند يا قبول نمايد مسكوت عنه مىگذارد ، البته در شيعه نيز اشخاصى پيدا مىشوند كه مانند گروهى از اهل سنت به هر حديثى كه به دستشان رسد ، عمل مىكنند\r\n\r\nروش شيعه در عمل به حديث\r\nحديثى كه بلا واسطه از زبان خود پيغمبر اكرم صلى الله عليه و آله يا ائمه اهل بيت عليهم السلام شنيده شود حكم قرآن كريم را دارد ولى حديثى كه با وسائط به دست ما مىرسد عمل شيعه در آن به ترتيب زير است :\r\nدر معارف اعتقادى كه به نص قرآن ، علم و قطع لازم است به خبر متواتر يا خبرى كه شواهد قطعى به صحت آن در دست است عمل مىشود و به غير اين دو قسم كه خبر واحد ناميده مىشود ، اعتبارى نيست .\r\n\r\n\r\n","description":"","footnote":"\r\n( 1 ) . بحارالانوار ، ج 1 ، ص 139\r\n( 2 ) . همان ، ص 117\r\n","page_name":" 85 ","page_number":85},
  {"content":"\r\n\r\nولى در استنباط « 1 » احكام شرعيه نظر به ادله‌اى كه قائم شده علاوه به خبر متواتر و قطعى به خبر واحد نيز كه نوعا مورد وثوق باشد عمل مىشود .\r\nپس خبر متواتر و قطعى پيش شيعه مطلقا حجت و لازم الاتباع است و خبر غير قطعى ( خبر واحد ) به شرط اين‌كه مورد وثوق نوعى باشد تنها در احكام شرعيه حجت مىباشد .\r\n\r\nتعليم و تعلم عمومى در اسلام\r\nتحصيل علم يكى از وظايف دينى اسلام است ، پيغمبر اكرم صلى الله عليه و آله مىفرمايد : « 2 » « طلب علم براى هر مسلمانى فريضه ( وظيفه واجب ) مىباشد » . و طبق اخبارى كه با شواهد قطعيه تأييد شده است مراد از اين علم دانستن اصول سه‌گانه اسلامى توحيد ، نبوت و معاد با لوازم قريب آنهاست و دانستن تفصيل احكام و قوانين اسلامى است براى هر فرد به اندازه ابتلاء و احتياج وى .\r\nالبته روشن است كه تحصيل علم به اصول دين ، اگرچه با دليل اجمالى باشد براى همه ميسر و در خور توانايى است ولى تحصيل علم به تفصيل احكام و قوانين دينى از راه استفاده و استنباط فنى از مدارك اصلى كتاب و سنت ( فقه استدلالى ) كار همه كس نيست و تنها در خور توانايى برخى از افراد مىباشد و در اسلام حكم طاقت فرسا ( حرجى ) تشريع نشده است .\r\nاز اين روى تحصيل علم به احكام و قوانين دينى از راه دليل به‌طور واجب كفايى به بعضى از افراد كه توانايى و صلاحيت آن‌را دارند اختصاص يافته و وظيفه بقيه افراد طبق قاعده عمومى وجوب رجوع جاهل به عالم ( قاعده رجوع به خبره ) آن است كه\r\n\r\n\r\n","description":"","footnote":"\r\n( 1 ) . بحث حجيت خبر واحد از علم اصول\r\n( 2 ) . بحارالانوار ، ج 1 ، ص 55\r\n","page_name":" 86 ","page_number":86},
  {"content":"\r\n\r\nبه افراد نامبرده ( كه مجتهدين و فقهاء ناميده مىشوند ) مراجعه كنند ( و اين مراجعه تقليد ناميده مىشود ) البته اين مراجعه و تقليد غير از تقليد در اصول معارف است كه به نص آيه كريمه  « وَ لا تَقْفُ ما لَيْسَ لَكَ بِهِ عِلْمٌ »  ممنوع مىباشد . « 1 »\r\nبايد دانست كه شيعه تقليد ابتدايى را به مجتهد ميت جايز نمىداند ؛ يعنى كسى كه مسئله را از راه اجتهاد نمىداند و طبق وظيفه دينى بايد از مجتهد تقليد كند نمىتواند به نظر مجتهدى كه زنده نيست مراجعه كند مگر اين‌كه در همين مسئله به مجتهد زنده‌اى تقليد كرده باشد و پس از مرگ مرجع و مقلد خود به نظر وى باقى بماند اين مسئله يكى از عوامل مهمه زنده و تر و تازه ماندن فقه اسلامى شيعه است كه پيوسته افرادى در راه تحصيل اجتهاد تلاش كرده به كنجكاوى در مسائل فقهى مىپردازند لكن اهل سنت در اثر اجماعى كه در قرن پنجم هجرى بر لزوم اتباع مذهب يكى از فقهاى اربعه شان ، ابوحنيفه ، مالك ، شافعى ، احمدبن جنبل ، نمودند اجتهاد آزاد را و هم‌چنين تقليدغير يكى از اين چهار فقيه را جايز نمىدانند و در نتيجه فقه شان در همان سطح تقريبا هزار و دويست سال پيش باقى مانده است و در اين اواخر جمعى از منفردين از اجماع نامبرده سرپيچيده به اجتهاد آزاد مىپردازند .\r\n\r\nشيعه و علوم نقليه\r\nعلوم اسلامى كه مرهون تدوين علماى اسلام مىباشد به دو بخش عقليه و نقليه منقسم مىشود ، علوم نقليه علومى است كه مسائل آنها به نقل متكى است مانند لغت و حديث و تاريخ و نظاير آنها و علوم عقليه غير آن است مانند فلسفه و رياضيات .\r\nترديد نيست كه عامل اصلى پيدايش علوم نقليه در اسلام همانا قرآن كريم مىباشد\r\n\r\n\r\n","description":"","footnote":"\r\n( 1 ) . در اين مسائل به بحث اجتهاد و تقليد از علم اصول مراجعه شود\r\n","page_name":" 87 ","page_number":87},
  {"content":"\r\n\r\nو به استثناى دو - سه فن مانند تاريخ و انساب و عروض عموماً خانه‌زاد اين كتاب آسمانى هستند .\r\nمسلمانان به راهنمايى بحث و كنجكاوىهاى دينى به تدوين اين علوم پرداختند كه عمده آنها از ادبيات عربى علم نحو ، صرف ، معانى ، بيان ، بديع ، لغت ، مىباشد و از فنون مربوط به ظواهر دينى علم قرائت ، تفسير ، حديث ، رجال ، درايه ، اصول ، فقه مىباشد .\r\nشيعه نيز به نوبت خود در تأسيس و تنقيح اين علوم سهم به سزايى دارند بلكه مؤسس و مبتكر بسيارى از آنها شيعه بوده است چنان‌كه نحو ( دستور زبان عربى را ) ابوالاسود دئلى كه از صحابه پيغمبر اكرم صلى الله عليه و آله و على عليه السلام بود به املأ و راهنمايى على عليه السلام تدوين نمود و يكى از بزرگ‌ترين مؤسسين « 1 » علوم فصاحت و بلاغت ( معانى و بيان و بديع ) صاحب بن عباد شيعى از وزراى آل بويه بود و اولين كتاب لغت « 2 » كتاب العين است كه تأليف دانشمند معروف خليل بن احمد بصرى شيعى است كه واضع علم عروض بوده است و هم در علم نحو استاد سيبويه نحوى مىباشد .\r\nو قرائت عاصم « 3 » در قرآن به يك واسطه به على عليه السلام مىرسد و عبدالله بن عباس كه در تفسير مقدم‌ترين صحابه شمرده مىشود شاگرد على عليه السلام مىباشد و مساعى اهل بيت عليهم السلام و شيعيان شان در حديث و فقه و اتصال فقهاى اربعه و غير آنها به امام پنجم و ششم شيعه معروف است و در اصول فقه نيز پيشرفت عجيبى كه در زمان وحيد بهبهانى ( متوفاى 1205 ) و بالاخص به‌دست شيخ مرتضى انصارى ( متوفاى سال 1281 هجرى قمرى ) نصيب شيعه شده هرگز با اصول فقه اهل سنت قابل مقايسه نيست .\r\n\r\n\r\n","description":"","footnote":"\r\n( 1 ) . ابن‌خلكان ، وفيات الاعيان ، ص 78 و اعيان الشيعه ، ج 11 ، ص 231\r\n( 2 ) . وفيات الاعيان ، ص 190 و اعيان الشيعه و ساير كتب تراجم\r\n( 3 ) . سيوطى ، الاتقان\r\n","page_name":" 88 ","page_number":88},
  {"content":"\r\n\r\n\r\nطريق دوم بحث عقلى\r\n\r\nتفكر عقلى فلسفى و كلامى\r\n2 . پيش قدمى شيعه در تفكر فلسفى و كلامى در اسلام\r\n3 . كوشش پايدار شيعه در فلسفه و ساير علوم عقليه\r\n4 . چرا فلسفه در شيعه باقى ماند ؟\r\n5 . چند تن از نوابغ علمى شيعه .\r\nتفكر عقلى فلسفى و كلامى\r\nسابقاً تذكر داديم « 1 » كه قرآن كريم تفكر عقلى را امضاء نموده و آن را جزء تفكر مذهبى قرار داده است البته بنحو تعاكس ، تفكر عقلى نيز پس از آن‌كه حقانيت و نبوت پيغمبر اكرم صلى الله عليه و آله را تصديق نموده است ظواهر قرآن را كه وحى آسمانى است و بيانات پيغمبر اكرم صلى الله عليه و آله و اهل بيت عليهم السلام گرامش را در صف حجت‌هاى عقلى قرار داده و حجتهاى عقلى كه انسان با فطرت خدادادى نظريات خود را با آنها اثبات مىكند دو قسم است . برهان و جدل .\r\nبرهان حجتى است كه مواد آن مقدماتى حق ( واقعى ) باشند اگرچه مشهود يا مسلم نباشند و به عبارت ديگر قضايائى باشند كه انسان با شعور خدادادى خود اضطراراً آنها را درك و تصديق مىكند چنان‌كه مىدانيم ( عدد سه از چهار كوچكتر است ) اين‌گونه تفكر تفكر عقلى است و در صورتى كه در كليات جهان هستى انجام گيرد مانند تفكر در مبدأ آفرينش و سرانجام جهان و جهانيان تفكر فلسفى ناميده مىشود .\r\n\r\n\r\n","description":"","footnote":"\r\n( 1 ) . بخش اول كتاب\r\n","page_name":" 89 ","page_number":89},
  {"content":"\r\n\r\nو جدل حجتى است كه همه يا برخى از مواد آن از مشهورات و مسلمات گرفته شود چنان‌كه در ميان گروندگان اديان و مذاهب معمول است كه در داخل مذهب خود نظريات مذهبى را با اصول مسلمه آن مذهب اثبات مىكنند .\r\nقرآن كريم هر دو شيوه را به كار بسته و آيات بسيارى در اين كتاب آسمانى در هر يك از اين دو شيوه موجود است .\r\nاولا به تفكر آزاد در كليات جهان هستى و در نظام كلى عالم و در نظام‌هاى خاص مانند نظام آسمان و ستارگان و شب و روز و زمين و نباتات و حيوان و انسان و غير آنها امر مىكند و با رساترين ستايش از كنجكاوى عقلى آزاد مىستايد و ثانيا به تفكر عقلى جدلى كه معمولًا بحث كلامى ناميده مىشود مشروط به اين‌كه با بهترين صورتى ( به منظور اظهار حق بى لجاجت متون باخلاق نيكو ) انجام گيرد ، امر نموده است چنان‌كه مىفرمايد :  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ »  « 1 »\r\n\r\nپيش قدمى شيعه در تفكر فلسفى و كلامى در اسلام\r\nكاملًا روشن است كه از روز اول كه گروه اقليت شيعه از اكثريت تسنن جدا شده پيوسته با مخالفين خود در نظريات خاصه‌اى كه داشت بمحاجه مىپرداخت . درست است كه محاجه دو طرفى است و متخاصمين هر دو در آن سهيم مىباشند ولى پيوسته شيعه جانب حمله و ديگران جانب دفاع را به عهده داشته‌اند و پيشقدمى در تهيه وسايل كافيه مخاصمت درحقيقت از آن كسى است كه بحمله مىپردازد .\r\nو نيز در پيشرفتى كه تدريجاً نصيب مبحث كلامى شد و در قرن دوم و اوايل قرن سوم با شيوع مذهب اعتزال باوج ترقى رسيد پيوسته علماء و محققين شيعه كه\r\n\r\n\r\n","description":"","footnote":"\r\n( 1 ) . نحل ، آيه 125\r\n","page_name":" 90 ","page_number":90},
  {"content":"\r\n\r\nشاگردان مكتب اهل بيت بودند در صف اول متكلمين قرار داشتند .\r\nگذشته از اين‌كه « 1 » سلسله متكلمين اهل سنت از اشاعره و معتزله و غير ايشان به پيشواى اول شيعه على عليه السلام مىرسد .\r\nو اما كسانىكه به آثار صحابه پيغمبر اكرم صلى الله عليه و آله آشنائى دارند خوب مىدانند كه در ميان اينهمه آثار كه از صحابه ( كه در حدود دوازده هزار نفر از ايشان ضبط شده ) در دست است حتى يك اثر كه مشتمل بتفكر فلسفى باشد نقل نشده تنها اميرالمؤمنين عليه السلام است كه بيانات جذاب وى در الهيات عميق‌ترين تفكرات فلسفى را دارد .\r\nصحابه و علماء تابعين كه به دنبال صحابه آمده‌اند و بالاخره عرب آن روز به تفكر آزاد فلسفى هيچ‌گونه آشنائى نداشتند . و در سخنان دانشمندان دو قرن اول هجرى نمونه‌اى از كنجكاوى فلسفى ديده نمىشود تنها بيانات عميق پيشوايان شيعه و بالخصوص امام اول و هشتم شيعه است كه ذخائر بيكرانى از افكار فلسفى را دارا است و آنان مىباشند كه گروهى از شاگردان خود را به اين طرز تفكر آشنا ساختند .\r\nآرى عرب از طرز تفكر فلسفى دور بود تا نمونه‌اى از آن را در ترجمه‌ى برخى از كتب فلسفى يونان به عربى در اوايل قرن دوم هجرى ديد و پس از آن كتب بسيارى در اوائل قرن سوم هجرى از يونانى و سريانى و غير آن به عربى ترجمه شد و روش تفكر فلسفى در دسترس عموم قرار گرفت و با اينحال اكثريت فقهاء و متكلمين به فلسفه و ساير علوم عقليه كه مهمانان تازه واردى بودند روى خوشى نشان نمىدادند و اين مخالفت اگر چه در آغاز كار به واسطه حمايتى كه حكومت وقت از اين علوم مىكرد ، تأثير قابل توجهى نداشت ولى پس از كمى صفحه برگشت و همراه منع اكيد كتب فلسفى را به دريا ريختند و رسائل اخوان الصفا كه تراوش فكرى يك عده مؤلفين\r\n\r\n\r\n","description":"","footnote":"\r\n( 1 ) . شرح ابن ابىالحديد ، ج 1\r\n","page_name":" 91 ","page_number":91},
  {"content":"\r\n\r\nگمنامى است يادگارى است از آن روز و گواهى است كه چگونگى وضع ناهنجار آن وقت را نشان مىدهد پس از اين دوره در اوايل قرن چهارم هجرى فلسفه توسط ابىنصر فارابى احيا شد و در اوايل قرن پنجم در اثر مساعى فيلسوف معروف بوعلى سينا فلسفه توسعه كامل يافت و در قرن ششم نيز فلسفه اشراق را شيخ سهروردى تنقيح نمود و به همين جرم نيز به اشاره سلطان صلاح‌الدين ايوبى كشته شد و ديگر پس از آن داستان فلسفه از ميان اكثريت برچيده شد و فيلسوفى نامى به‌وجود نيامد جز اين‌كه در قرن هفتم در اندلس كه در حاشيه ممالك اسلامى واقع بود ابن‌رشد اندلسى به‌وجود آمد و در تنقيح فلسفه كوشيد . « 1 »\r\n\r\nكوشش پايدار شيعه در فلسفه و سايرعلوم عقليه\r\nشيعه چنان‌كه در آغاز ، براى پيدايش تفكر فلسفى عاملى مؤثر بود در پيشرفت اين‌گونه تفكر و ترويج علوم عقليه نيز ركنى مهم بود و پيوسته بذل مساعى مىكرد و از اين روى با اين‌كه با رفتن ابن‌رشد ، فلسفه از ميان اكثريت تسنن رفت هرگز از ميان شيعه نرفت و پس از آن نيز فلاسفه‌اى نامى مانند خواجه طوسى و ميرداماد و صدر المتألهين به‌وجود آمده يكى پس از ديگرى در تحصيل و تحرير فلسفه كوشيدند .\r\nهم‌چنين در ساير علوم عقليه كسانى مانند خواجه طوسى و بيرجندى و غير ايشان به‌وجود آمدند .\r\nهمه اين علوم و به ويژه فلسفه الهى دراثر كوشش خستگىناپذير شيعه پيشرفت عميق كرد چنان‌كه با سنجش آثار خواجه طوسى و شمس الدين تركه و ميرداماد و صدر المتألهين با آثار گذشتگان روشن است .\r\n\r\n\r\n","description":"","footnote":"\r\n( 1 ) . مطالب فوق را از اخبار الحكماء و وفيات و ساير كتب تراجم بايد به‌دست آورد\r\n","page_name":" 92 ","page_number":92},
  {"content":"\r\n\r\n\r\nچرا فلسفه در شيعه باقى ماند\r\nچنان‌كه عامل مؤثر در پيدايش تفكر فلسفى و عقلى در ميان شيعه و به وسيله شيعه در ميان ديگران ذخاير علمى بوده كه از پيشوايان شيعه به يادگار مانده عامل موثر در بقاى اين طرز تفكر در ميان شيعه نيز همان ذخاير علمى است كه پيوسته شيعه به سوى آنها با نظر تقديس و احترام نگاه مىكند و براى روشن شدن اين مطلب كافى است كه ذخاير علمى اهل بيت عليهم السلام را با كتب فلسفى كه با مرور تاريخ نوشته شده بسنجيم ، زيرا عياناً خواهيم ديد كه روز به روز فلسفه به ذخاير علمى نامبرده نزديك‌تر مىشد تا در قرن يازده هجرى تقريبا به همديگر منطبق گشته و فاصله‌اى جز اختلاف تعبير در ميان نمانده است .\r\n\r\nچند تن از نوابغ علمى شيعه\r\nالف - ثقة الاسلام محمد بن يعقوب كلينى ( متوفاىِ 329 ه . ق ) . وى در شيعه اولين كسى است كه روايات شيعه را از اصول ( هر يك از محدثين روايت‌هايى كه از ائمه اهل بيت اخذ كرده بود در كتابى جمع آورى مىكرده و كتاب نامبرده « اصل » ناميده مىشد ) استخراج و تقطيع كرده و به ترتيب ابواب فقه و اعتقاد مرتب ساخته است .\r\nكتاب وى كه كافى ناميده مىشود به سه بخش اصول و فروع و روضه ( متفرقات ) منقسم و به شانزده هزار و صد و نود و نه حديث مشتمل است و معتبرترين و معروف‌ترين كتاب حديثى است كه در عالم تشيع شناخته مىشود و سه كتاب ديگر كه تالى كافى مىباشند .\r\nكتاب فقيه شيخ صدوق محمدبن بابويه قمى ( متوفاى 381 ه . ق ) . كتاب تهذيب و كتاب استبصار تأليف شيخ طوسى متوفاى سال 460 هجرى قمرى مىباشد .\r\nب - ابوالقاسم جعفر بن حسن بن يحيى حلى معروف به محقق ( متوفاى\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n676 ه . ق ) . وى نابغه فقه و سرآمد فقهاى شيعه مىباشد و از شاهكارهاى فقهى وى كتاب مختصر نافغ و كتاب شرائع الاسلام است كه 700 سال است در ميان فقها دست به‌دست مىگردند و به نظر اعجاب و تجليل ديده مىشوند .\r\nو در زمينه تالى محقق ، شهيد اول شمس الدين محمدبن مكى را بايد شمرد كه در سال هفتصد و هشتاد و شش هجرى قمرى در دمشق به جرم تشيع كشته شد و از شاهكارهاى فقهى او كتاب لمعه دمشقيه است كه پس از گرفتارى در هفت روز در زندان نوشته است و هم شيخ جعفر كاشف الغطاء نجفى متوفاى سال 1227 را بايد شمرد و از شاهكارهاى فقهى وى كتاب كشف الغطاء است .\r\nج - شيخ مرتضى انصارى ششترى ( متوفاى 1281 ه . ق ) . وى علم اصول فقه را تنقيح فرموده مجارى اصول عمليه را كه مهم‌ترين بخش اين فن است محرر ساخت و اكنون بيشتر از صد سال است كه مكتب وى پيش فقهاى شيعه داير است .\r\nد خواجه نصير الدين طوسى ( متوفاى سال 676 ه . ق ) وى اولين كسى است كه علم كلام را به شكل فنى كامل درآورد و از شاهكارهاى وى كتاب تجريد الكلام است كه بيشتر از هفتصد سال مىباشد اعتبار خود را در ميان اهل فن حفظ كرده است و شروح و حواشى بى شمار از عامه و خاصه بر آن نوشته شده . خواجه ، علاوه بر نبوغى كه در علم كلام دارد در فلسفه و رياضيات نيز يكى از نوابغ عصر خود به شمار مىرود و بهترين گواه آن تاليفات ارزنده‌اى است كه در همه علوم عقليه دارد و رصدخانه مراغه هم از آثار اوست .\r\nه - صدر الدين محمد شيرازى ( متولد 979 - 1050 ه . ق ) ، وى اولين فيلسوفى است كه مسائل فلسفه را ( پس از آن كه قرن‌ها در اسلام سير كرده بود ) از حالت پراكندگى درآورده مانند مسائل رياضى روهم چيد .\r\nو از اين روى اولا : امكان تازه‌اى به فلسفه داده شد كه صدها مسئله فلسفى كه در فلسفه قابل طرح نبود مطرح و حل شود و ثانيا : يك سلسله از مسائل عرفانى ( كه تا آن\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nروز طورى وراى طور عقل و معلوماتى بالاتر از درك تفكرى شمرده مىشدند ) به آسانى مورد بحث و نظر قرار گيرند و ثالثا : ذخاير زيادى از ظواهر دينى و بيانات عميق فلسفى پيشوايان اهل بيت عليهم السلام كه قرن‌ها صفت معماى لاينحل را داشتند و غالبا از متشابهات شمرده مىشدند حل و روشن شدند و به اين ترتيب ظواهر دينى و عرفان و فلسفه آشتى كامل پذيرفته و در يك مسير افتادند و پيش از صدر المتألهين نيز دانشمندانى مانند شيخ سهروردى مؤلف حكمة الاشراق از فلاسفه قرن ششم و شمس الدين محمد تركه از فلاسفه قرن هشتم هجرى قدم‌هاى مؤثرى در اين راه برداشته‌اند ولى موفقيت كامل نصيب صدرالمتألهين شد .\r\nصدر المتألهين در پيرو اين روش موفق شد كه نظريه حركت جوهرى را به ثبوت برساند و بعد رابع و نظريه نسبيت را ( البته در خارج ذهن نه در فكر ) كشف نمايد و نزديك به پنجاه كتاب و رساله تأليف كرده و از شاهكارهاى وى در فلسفه كتاب اسفار در چهار جلد مىباشد .\r\n\r\nطريق سوم : كشف\r\n1 - انسان و درك عرفانى ؛\r\n2 . ظهور عرفان در اسلام ؛\r\n3 . راهنمايى كتاب و سنت به عرفان نفس و برنامه آن .\r\n\r\nانسان و در ك عرفانى\r\nدر عين حال كه اكثريت قاطع افراد انسان سرگرم تنظيم امور معاش و تلاش در رفع حوايج زندگى روزانه هستند و به معنويات نمىپردازند ، در نهاد اين نوع غريزه‌اى به نام غريزه واقع بينى موجود است كه گاهى در برخى از افراد به كار افتاده به يك رشته درك‌هاى معنوى وادارش مىكند .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nهر انسان ( علىرغم سوفسطىها و شكاكان كه هر حقيقت و واقعيتى را پندار و خرافه مىنامند ) به واقعيت ثابتى ايمان دارد و گاهى كه با ذهنى صاف و نهادى پاك به واقعيت ثابت جهان آفرينش تماشا مىكند ، از سوى ديگر ناپايدارى اجزاى جهان را درك مىنمايد . جهان و پديده‌هاى جهان را مانند آيينه‌هايى مىيابد كه واقعيت ثابت زيبايى را نشان مىدهند كه لذت درك آن هر لذت ديگرى را در چشم بيننده خوار و ناچيز مىنماياند و طبعاً از نمونه‌هاى شيرين و ناپايدار زندگى مادى باز مىدارد .\r\nاين همان جذبه عرفانى است كه انسان خداشناس را به عالم بالا متوجه ساخته و حجت خداى پاك را در دل انسان جايگزين مىكند و همه چيز را فراموش مىدارد و گرداگرد همه آرزوهاى دور و دراز وى خط بطلان مىكشد و انسان را به پرستش و ستايش خداى ناديده كه از هر ديدنى و شنيدنى روشن‌تر و آشكارتر است وا مىدارد و در حقيقت هم اين كشش باطنى است كه مذاهب خداپرستى را در جهان انسانى به‌وجود آورده است . عارف كسى است كه خدا را از راه مهر و محبت پرستش مىكند نه به اميد ثواب « 1 » و نه از ترس عقاب و از اين‌جا روشن است كه عرفان را نبايد در برابر مذاهب ديگر مذهبى شمرد بلكه عرفان راهىاست از راه‌هاى پرستش - ( پرستش از راه محبت نه از راه بيم يا اميد ) و راهى است براى درك حقايق اديان در برابر راه ظواهر دينى و راه تفكر عقلى .\r\nهر يك از مذاهب خداپرستى حتى وثنيت ، پيروانى دارد كه از اين راه سلوك مىكنند وثنيت و كليميت و مسيحيت و مجوسيت و اسلام عارف دارند و غير عارف .\r\n\r\n\r\n","description":"","footnote":"\r\n( 1 ) . امام ششم مىفرمايد : عبادت سه نوع است گروهى خدا را از ترس مىپرستند و آن پرستش بردگان مىباشد وگروهى خدا را براى پاداش نيك مىپرستند و آن پرستش مزدوران مىباشد و گروهى خدا را به مهر و محبت مىپرستند و آن پرستش آزادمردان است و آن نيكوترين پرستش‌ها است . « بحار ، ج 15 ، ص 208 »\r\n","page_name":" 96 ","page_number":96},
  {"content":"\r\n\r\n\r\nظهور عرفان در اسلام\r\nدر ميان صحابه پيغمبر اكرم صلى الله عليه و آله ( كه نزديك به دوازده هزار نفر از ايشان در كتب رجال ضبط و شناخته شده‌اند ) تنها على عليه السلام است كه بيان بليغ او از حقايق عرفانى و مراحل حيات معنوى به ذخاير بيكرانى مشتمل است و در آثارى كه از ساير صحابه در دست است خبرى از اين مسائل نيست . در ميان ياران و شاگردان او كسانى مانند سلمان فارسى و اويس قرنى و كميل بن زياد و رشيد هجرى و ميثم تمار پيدا مىشود كه عامه عرفا كه در اسلام به‌وجود آمده‌اند ايشان را پس از على عليه السلام در رأس سلسله‌هاى خود قرار داده‌اند و پس از اين طبقه كسان ديگرى مانند طاوس يمانى و مالك بن دينار و ابراهيم ادهم و شقيق بلخى در قرن دوم هجرى به‌وجود آمده‌اند كه بى اين‌كه به عرفان و تصوف تظاهر كنند درزىِّ زهاد و پيش مردم ، اولياى حق و مردان وارسته بودند ولى در هر حال ارتباط تربيتى خود را به طبقه پيشين خود نمىپوشانيدند .\r\nپس از اين طبقه ، طايفه ديگرى در اواخر قرن دوم و قرن سوم مانند بايزيد بسطامى و معروف كرخى و جنيد بغدادى و نظايرشان به‌وجود آمدند كه به سيرو سلوك عرفانى پرداختند و به عرفان و تصوف تظاهر نمودند و سخنانى به عنوان كشف و شهود زدند كه به واسطه ظواهر زننده‌اى كه داشت فقها و متكلمين وقت را برايشان مىشورانيد و در نتيجه مشكلاتى برايشان به‌وجود مىآورد و بسيارى از ايشان را به دخمه زندان يا زير شكنجه يا پاى دار مىكشانيد .\r\nبا اين همه در طريقه خود در برابر مخالفين خود سماجت كردند و بدين ترتيب روز به روز ، طريقت در حال توسعه بود تا در قرن هفتم و هشتم هجرى به اوج وسعت و قدرت خود رسيد و پس از آن نيز گاهى در اوج و گاهى در حضيض ، تاكنون به هستى خود ادامه داده است . « 1 »\r\n\r\n\r\n","description":"","footnote":"\r\n( 1 ) . به كتب تراجم و تذكرة الاولياء و طرائق و غير آن مراجعه شود\r\n","page_name":" 97 ","page_number":97},
  {"content":"\r\n\r\nاكثريت مشايخ عرفان كه نام‌هايشان در تذكره‌ها ضبط شده است به حسب ظاهر مذهب تسنن را داشته‌اند و طريقت به شكلى كه امروز مشاهده مىكنيم ( مشتمل به يك رشته آداب و رسومى كه در تعاليم كتاب و سنت خبرى از آنها نيست ) يادگار آنان مىباشد اگر چه برخى از آداب و رسوم شان به شيعه نيز سرايت نموده است .\r\nچنان‌كه گفته‌اند جماعت بر اين بودند كه در اسلام برنامه براى سير و سلوك بيان نشده است بلكه طريق معرفت نفس طريقى است كه مسلمين به آن پى برده‌اند و مقبول حق مىباشد مانند طريق رهبانيت كه بى اين‌كه در دعوت مسيح عليه السلام وارد شده باشد ، نصارى از پيش خود درآوردند و مقبول قرار گرفت . « 1 »\r\nاز اين روى هر يك از مشايخ طريقت آنچه را از آداب و رسوم صلاح ديده در برنامه سير و سلوك گذاشته و به مريدان خود دستور داده است و تدريجاً برنامه وسيع و مستقلى به‌وجود آمده است .\r\nمانند مراسم سرسپردگى و تلقين ذكر و خرقه و استعمال موسيقى و غنا و وجد در موقع ذكر و گاهى در بعضى سلسله‌ها كار به جايى كشيده كه شريعت در سويى قرار گرفته و طريقت در سوى ديگر و طرفداران اين روش عملًا به باطنيه ملحق شده‌اند ولى با ملاحظه موازين نظرى شيعه آنچه از مدارك اصلى اسلام ( كتاب و سنت ) مىتوان استفاده نمود خلاف اين است و هرگز ممكن نيست بيانات دينى به اين حقيقت راهنمايى نكند يا در روشن كردن برخى از برنامه‌هاى آن اهمال ورزد يا در مورد كسى ( هر كه باشد ) از واجبات و محرمات خود صرف‌نظر نمايد .\r\n\r\nراهنمايى كتاب و سنت به عرفان نفس و برنامه آن\r\nخداى متعال در چندين جا از كلام خود امر مىكند كه مردم در قرآن تدبر و\r\n\r\n\r\n","description":"","footnote":"\r\n( 1 ) . خداى متعال مىفرمايد : « و رهبانيتى كه نصارى از خود درآورده بودند ما آن‌را در حقشان ننوشته بوديم جز اين‌كه در اين كار رضاى خدا را منظور داشتند » حديد ، آيه 27\r\n","page_name":" 98 ","page_number":98},
  {"content":"\r\n\r\nدنباله‌گيرى كنند و به مجرد ادراك سطحى قناعت ننمايند و در آيات بسيارى جهان آفرينش و هر چه را كه در آن است ( بى استثناء ) آيات و علامات و نشانه‌هاى خود معرفى مىكند .\r\nبا كمى تعمق و تدبر در معناى آيه و نشانه روشن مىشود كه آيه و نشانه از اين جهت آيه و نشانه است كه ديگرى را نشان دهد نه خود را مثلا چراغ قرمز كه علامت خطر نصب مىشود كسى كه با ديدن آن متوجه خطر مىشود چيزى جزخطر در نظرش نيست و توجهى به خود چراغ ندارد و اگردر شكل چراغ يا ماهيت شيشه يا رنگ آن فكر كند در متفكره خود صورت چراغ يا شيشه يا رنگ را دارد نه مفهوم خطر را .\r\nبنابراين اگر جهان و پديده‌هاى جهان همه و از هر روى آيات و نشانه‌هاى خداى جهان باشند هيچ استقلال وجودى از خود نخواهندداشت و از هر روى كه ديده شوند جز خداى پاك را نشان نخواهند داد و كسى كه به تعليم و هدايت قرآن با چنين چشمى به چهره جهان و جهانيان نگاه مىكند چيزى جز خداى پاك درك نخواهد كرد و به جاى اين زيبايى كه ديگران در نمود دلرباى جهان مىيابند وى زيبايى و دلربايى نامتناهى خواهد ديد كه از دريچه تنگ جهان ، خودنمايى و تجلى مىنمايد و آن وقت است كه خرمن هستى خود را به تاراج داده دل را به‌دست محبت خدايى مىسپارد .\r\nاين درك چنان‌كه روشن است به وسيله چشم و گوش و حواس ديگر يا به وسيله خيال يا عقل نيست ، زيرا خود اين وسيله‌ها و كار آنها نيز آيات و نشانه‌ها مىباشند و در اين دلالت و هدايت مغفول عنه هستند . « 1 »\r\nاين راهرو كه هيچ همتى جز ياد خدا و فراموش نمودن همه چيز ندارد وقتىكه مىشنود خداى متعال در جاى ديگر از كلام خود مىفرمايد :\r\n\r\n\r\n","description":"","footnote":"\r\n( 1 ) . على عليه السلام مىفرمايد : خدا نيست آن كه خود تحت احاطه معرفت درآيد اوست كه دليل را به سوى خود هدايت مىكند . « بحارالانوار ، ج 2 ، ص 186 »\r\n","page_name":" 99 ","page_number":99},
  {"content":"\r\n\r\nاى كسانىكه ايمان آورده‌ايد نفس خود را دريابيد وقتىكه شما راه را يافتيد ديگران كه گمراه مىشوند به شما زيانى نخواهند رسانيد . « 1 »\r\nخواهد فهميد كه يگانه شاهراهى كه هدايتى واقعى و كامل را در بردارد همان راه نفس اوست و راهنماى حقيقى وى كه خداى اوست او را موظف مىدارد كه خود را بشناسد و همه راه‌ها را پشت سر انداخته راه نفس خود را در پيش گيرد و به خداى خود از دريچه نفس خود نگاه كند كه مطلوب واقعى خود را نخواهد يافت .\r\nو از اين روى پيغمبر اكرم صلى الله عليه و آله مىفرمايد : « هركه خود را شناخت خدا را شناخت » . « 2 »\r\nو نيز مىفرمايد : « كسانى از شما خدا را بهتر مىشناسد كه خود را بهتر مىشناسد » . « 3 »\r\nو اما برنامه سير و سلوك اين راه آيات قرآنى بسيارى است كه به ياد خدا امر مىكند مانند اين‌كه مىفرمايد : « مرا ياد كنيد تا شما را ياد كنم « 4 » » . و غير آن واعمال صالحه‌اى است كه كتاب و سنت تفصيل داده‌اند و در اختتام آن فرموده‌اند : « از پيغمبر خود پيروى كنيد » « 5 » . و چگونه ممكن و متصور است اسلام راهى را راه خدا تشخيص دهد مردم را به پيمودن آن توصيه نكند يا آن‌را بشناساند ولى از بيان برنامه آن غفلت كند يا اهمال ورزد و حال آن‌كه خداى متعال دركلام خود مىفرمايد :\r\nما قرآن را به سوى تو نازل كرديم در حالىكه بيان روشنى است نسبت به هر چيزى كه بدين و دنياى مردم ارتباط دارد . « 6 »\r\n\r\n\r\n","description":"","footnote":"\r\n( 1 ) . مائده ، آيه 105 .\r\n( 2 ) . من عرف نفسه ، عرف ربه .\r\n( 3 ) . اعرفكم بنفسه ، اعرفكم بربه .\r\n( 4 ) . بقره ، آيه 152 .\r\n( 5 ) . احزاب ، آيه 21 .\r\n( 6 ) . نحل ، آيه 89 .\r\n","page_name":" 100 ","page_number":100},
  {"content":"\r\n\r\n\r\nبخش سوم : اعتقادات اسلامى از نظر شيعه دوازده امامى\r\n\r\nخداشناسى\r\n1 . نظرى به جهان از راه هستى و واقعيت - ضرورت وجود خدا .\r\n2 . نظرى ديگر از راه ارتباط انسان و جهان - خاتمه فصل وحدانيت خدا .\r\n3 . ذات و صفت\r\n4 . معناى صفات خداوندى\r\n5 . توضيح بيشترى در معنى صفات\r\n6 . صفات فعل\r\n7 . قضا و قدر\r\n8 . انسان و اختيار\r\n\r\nنظرى به جهان هستى و واقعيت - ضرورت وجود خدا\r\nدرك و شعور انسان كه با پيدايش او توأم است در نخستين گامى كه بر مىدارد هستى خداى جهان و جهانيان را بر وى روشن مىسازد ، زيرا به رغم آنان كه در هستى خود و درهمه چيز اظهار شك و ترديد مىكنند و جهان هستى را خيال و پندار مىنامند ما مىدانيم يك فرد انسان در آغاز پيدايش خود كه با درك و شعور توأم است ،\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nخود و جهان را مىيابد ؛ يعنى شك ندارد كه ( او هست و چيزهاى ديگرى جز اوهست ) و تا انسان انسان است اين درك وعلم در او هست و هيچ‌گونه ترديد بر نمىدارد و تغيير نمىپذيريد .\r\nاين واقعيت و هستى كه انسان در برابر سوفسطى و شكاك اثبات مىكند ثابت است و هرگز بطلان نمىپذيرد ؛ يعنى سخن سوفسطى و شكاك كه در حقيقت نفى واقعيت مىكند هرگز و هيچ‌گاه درست نيست پس جهان هستى واقعيت ثابتى در بر دارد .\r\nولى هر يك از اين پديده‌هاى واقعيت‌دار كه در جهان مىبينيم دير يا زود واقعيت را از دست مىدهد و نابود مىشود و از اين‌جا روشن مىشود كه جهان مشهود و اجزاى آن خودشان عين واقعيت ( كه بطلان‌پذير نيست ) نيستند بلكه به واقعيتى ثابت تكيه داده با آن واقعيت ، واقعيت‌دار مىشوند و به واسطه آن داراى هستى مىگردند و تا با آن ارتباط و اتصال دارند با هستى آن هستند و همين‌كه از آن بريدند نابود مىشوند . « 1 » ما اين واقعيت ثابت بطلان‌ناپذير را ( واجب الوجود ) خدا مىناميم .\r\n\r\nنظرى ديگر از راه ارتباط انسان و جهان\r\nراهى كه در فصل گذشته براى اثبات وجود خدا پيموده شد ، راهى است بسيار ساده و روشن كه انسان با نهاد خدادادى خود آن را مىپيمايد و هيچ‌گونه پيچ و خم ندارد ولى بيشتر مردم به واسطه اشتغال مداوم كه به ماديات دارند و استغراقى كه در لذايذ محسوسه پيدا كرده‌اند رجوع به نهاد خدادادى و فطرت ساده و بىآلايش برايشان بسيار سخت و سنگين مىباشد .\r\n\r\n\r\n","description":"","footnote":"\r\n( 1 ) . در كتاب خدا ( ابراهيم ، آيه 10 ) به اين برهان اشاره كرده مىفرمايد :  « قالَتْ رُسُلُهُمْ أَ فِي اللَّهِ شَكٌّ فاطِرِ السَّماواتِ وَ الْأَرْضِ »  ؛ آيا مىشود در خدا شك كرد خدايى كه آسمان‌ها و زمين را به‌وجود آورده - عدم را شكافته و آسمان‌ها و زمين را پديدار ساخته است\r\n","page_name":" 102 ","page_number":102},
  {"content":"\r\n\r\nاز اين روى اسلام كه آيين پاك خود را همگانى معرفى مىكند و همه را در برابر مقاصد دينى مساوى مىداند اثبات وجود خدا را با اين‌گونه مردم از راه ديگر در ميان مىنهد و از همان راهى كه فطرت ساده رااز توجه مردم به دور داشته با ايشان سخن گفته خدا را مىشناساند .\r\nقرآن كريم خداشناسى را از راه‌هاى مختلف به عامه مردم تعليم مىدهد و بيشتر از همه افكارشان را به آفرينش جهان و نظامى كه در جهان حكومت مىكند معطوف مىدارد و به مطالعه آفاق و انفس دعوت مىنمايد ، زيرا انسان در زندگى چند روزه خود هر راهى را پيش گيرد و در هر حالى كه مستغرق شود از جهان آفرينش و نظامى كه در آن حكومت مىكند بيرون نخواهد بود و شعور و ادراك وى از تماشاى صحنه شگفت‌آور آسمان و زمين چشم نخواهد پوشيد .\r\nاين جهان پهناور هستى « 1 » كه پيش چشم ماست - چنان‌كه مىدانيم - هر يك از اجزاى آن و مجموع آنها پيوسته در معرض تغيير و تبديل مىباشد و هر لحظه در شكل تازه و بىسابقه‌اى جلوه مىكند .\r\nو تحت تأثير قوانين استثناءناپذير لباس تحقق مىپوشد و از دورترين كهكشان‌ها گرفته تا كوچك‌ترين ذره‌اى كه اجزاى جهان را تشكيل مىدهد هر كدام متضمن نظامى است واضح كه با قوانين استثناءناپذير خود به‌طور حيرت انگيزى در جريان مىباشد و شعاع عملى خود را از پست‌ترين وضع به سوى كامل‌ترين حالات سوق مىدهد و به هدف كمال مىرساند .\r\nو بالاتر از نظام‌هاى خصوصى نظام‌هاى عمومىتر و بالاخره نظام همگانى جهانى كه اجزاى بيرون از شمار جهان را به همديگر ربط مىدهد و نظام‌هاى جزئى را به هم\r\n\r\n\r\n","description":"","footnote":"\r\n( 1 ) . خداى تعالى مىفرمايد :     « إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ * وَ فِي خَلْقِكُمْ وَ ما يَبُثُّ مِنْ دابَّةٍ آياتٌ لِقَوْمٍ يُوقِنُونَ * وَ اخْتِلافِ اللَّيْلِ وَ النَّهارِ وَ ما أَنْزَلَ اللَّهُ مِنَ السَّماءِ مِنْ رِزْقٍ فَأَحْيا بِهِ الْأَرْضَ بَعْدَ مَوْتِها وَ تَصْرِيفِ الرِّياحِ آياتٌ لِقَوْمٍ يَعْقِلُونَ * تِلْكَ آياتُ اللَّهِ نَتْلُوها عَلَيْكَ بِالْحَقِّ فَبِأَيِّ حَدِيثٍ بَعْدَ اللَّهِ وَ آياتِهِ يُؤْمِنُونَ »     جاثيه ، آيه 3 - 6\r\n","page_name":" 103 ","page_number":103},
  {"content":"\r\n\r\nمىپيوندد و در جريان مداوم خود هرگز استثناء نمىپذيرد و اختلال بر نمىدارد .\r\nنظام آفرينش اگر انسانى را مثلا در زمين جاى مىدهد ساختمان وجودش را طورى تركيب مىكند كه با محيط زندگى خود سازش كند و محيط زندگى وى را طورى ترتيب مىدهدكه مانند دايه‌اى با مهر و عطوفت به پرورشش پرداخته آفتاب و ماه و ستارگان و آب و خاك و شب و روز و فصول سال و ابر و باد و باران و گنجينه‌هاى زير زمينى و روى زمين و بالاخره همه سرمايه نيروى خود را در راه آسايش و آرامش خاطر وى گذاشته به كار مىبندد . ما چنين ارتباط و سازشى را ميان هر پديده و ميان همسايگان دور و نزديك و خانه‌اى كه در آن زندگى مىكند مىيابيم .\r\nاين‌گونه پيوستگى و به هم بستگى در تجهيزات داخلى هر يك از پديده‌هاى جهان نيز پيداست . آفرينش اگر براى انسان نان داده براى تحصيل آن پاى و براى گرفتن آن دست و براى خوردن آن دهان و براى جويدن آن دندان داده است و آن را با يك‌رشته وسايلى كه مانند حلقه‌هاى زنجير به هم پيوسته‌اند به هدف كمالى اين آفريده ( بقاء و كمال ) مرتبط ساخته است .\r\nدانشمندان جهان ترديد ندارند كه روابط بى پايانى كه در اثر تلاش علمى چندين هزار ساله خود به‌دست آورده‌اند طليعه ناچيزى است از اسرار آفرينش كه دنباله‌هاى تمام نشدنى به دنبال خود دارد و هر معلوم تازه‌اى مجهولات بىشمارى را به بشر اخطار مىكند .\r\nآيا مىتوان گفت اين جهان پهناور هستى كه سرتاسر اجزاى آن جدا جدا و در حال وحدت و اتصال با استحكام و اتفاق حيرت‌انگيز خود از يك علم و قدرت نامتناهى حكايت مىكند ، آفريدگارى نداشته و بى جهت و سبب به‌وجود آمده است ؟\r\nآيا اين نظام‌هاى جزئى و كلى و بالاخره نظام همگانى جهانى كه با ايجاد رابطه‌هاى محكم و بىشمار جهان را يك‌واحد بزرگ قرار داده و با قوانين استثناءناپذير و دقيق خود در جريان است همه و همه بدون نقشه و به حسب اتفاق و تصادف بوده ؟ يا هر\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nيك از اين پديده‌ها و محيطهاى كوچك و بزرگ جهان براى خود پيش از پيدايش نظامى برگزيده و راه و رسمى انتخاب كرده و پس از پيدايش ، آن را به موقع اجرا مىگذارد ؟\r\nيا اين جهان با وحدت و اتصال كاملى كه دارد و يك‌واحد بيش نيست ساخته و پرداخته سبب‌هاى متعدد و مختلف مىباشد ، با دستورهاى گوناگون گردش مىكند ؟\r\nالبته فردى كه هر حادثه و پديده‌اى را به علت و سببى نسبت مىدهد و گاهى براى پيدا كردن سببى مجهول روزگارها با بحث و كوشش مىگذراند و دنبال پيروزى علمى مىگردد فردى كه با مشاهده چند آجر كه با نظم و ترتيب روى هم چيده شده نسبت آن‌را به يك علم و قدرتى مىدهد و اتفاق و تصادف را نفى كرده به‌وجود نقشه و هدفى قضاوت مىنمايد هرگز حاضر نخواهد شد جهان را بى سبب پيدايش ، يا نظام جهان را اتفاقى و تصادفى فرض كند .\r\nپس جهان با نظامى كه در آن حكومت مىكند آفريده آفريدگار بزرگى است كه با علم و قدرت بى پايان خود آن را به‌وجود آورده و به سوى هدفى سوق مىدهد و اسباب جزئيه كه حوادث جزئيه را در جهان به‌وجود مىآورند همه بالاخره به او منتهى مىشوند و از هر سوى تحت تسخير وتدبير وى مىباشند هر چيزى در هستى خود نيازمند به اوست واو به چيزى نيازمند نيست و از هيچ علت و شرطى سرچشمه نمىگيرد .\r\n\r\nخاتمه فصل\r\n\r\nوحدانيت خدا\r\nهر واقعيتى را از واقعيت‌هاى جهان فرض كنيم واقعيتى است محدود يعنى بنا به فرض و تقديرى ( فرض وجود سبب و شرط ) هستى را دارا است و بنا به فرض و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nتقديرى ( فرض عدم سبب و شرط ) منفى است و در حقيقت وجودش مرزى دارد كه در بيرون آن مرز يافت نمىشود تنها خداست كه هيچ حد و نهايتى براى وى فرض نمىتوان كرد ، زيرا واقعيت وى مطلق است و به هر تقدير موجود مىباشد و به هيچ سبب و شرطى مرتبط و نيازمند نيست .\r\nروشن است كه در مورد امر نامحدود و نامتناهى نمىتوان عدد فرض نمود ، زيرا هر دوم كه فرض شود غير از اولى خواهد بود و در نتيجه هر دو محدود و متناهى خواهند بود و به واقعيت همديگر مرز خواهند زد چنان‌كه اگر حجمى را مثلا نامحدود و نامتناهى فرض كنيم در برابر آن حجمى ديگر نمىتوان فرض كرد و اگر هم فرض كنيم دومى همان اولى خواهد بود پس خدا يگانه است و شريك وجود ندارد . « 1 »\r\n\r\n\r\n","description":"","footnote":"\r\n( 1 ) . مرد عربى در جنگ جمل با اميرالمؤمنين على عليه السلام نزديك شد و گفت : يا اميرالمؤمنين آيا مىگويى : خدا يكى است ؟ مردم از هر سوى به مرد عرب حمله كرده گفتند : آيا نمىبينى كه اميرالمؤمنين تا چه اندازه تقسم قلب ( تشويش خاطر ) دارد ؟\r\nاميرالمؤمنين فرمود : او را به حال خود بگذاريد ، زيرا آنچه اين مرد عرب مىخواهد همان است كه ما از اين جماعت مىخواهيم . پس به مرد عرب فرمود : اين‌كه گفته مىشود : « خدا يكى است چهار قسم است دو معناى از آن چهار معنا درست نيست و دو معنا درست است اما آن دو معنا كه درست نيست يكى اين است كه كسى گويد خدا يكى است و عدد و شماره را در نظر گيرد اين معنا درست نيست ، زيرا آن‌كه دوم ندارد داخل عدد نمىشود آيا نمىبينى كه كسانىكه گفتند : خدا سوم سه تا است ( اشاره به قول نصارى ثالث ثلاثه ) كافر شدند ؟\r\nو يكى اين است كه كسى بگويد : فلانى يكى از مردم است يعنى نوعى است از اين جنس ( يا واحد است از اين نوع ) اين معنا نيز در خدا درست نيست ، زيرا تشبيه است و خدا از شبيه منزه است . و اما دو معنا كه در خدا درست است يكى اين است كه كسى گويد : خدا يكى است به اين معنا كه در ميان اشياء شبيه ندارد . خدا چنين است . يكى اين‌كه كسى گويد : خدا يكى است ( احد يعنى هيچ‌گونه كثرت و انقسام بر نمىدارد نه در خارج و نه در عقل و نه در وهم ) خدا چنين است . « بحارالانوار ، ج 2 ، ص 65 » .\r\nو باز على عليه السلام مىفرمايد : شناختن خدا همان يگانه دانستن او است ( بحارالانوار ، ج 2 ، ص 186 ) يعنى اثبات وجود خداى تعالى كه وجودى است نامتناهى و غير محدود در اثبات وحدانيت وى كافى است ، زيرا دوم براى نامتناهى تصور ندارد\r\n","page_name":" 106 ","page_number":106},
  {"content":"\r\n\r\n\r\nذات و صفت\r\nاگر انسانى را مثلا مورد بررسى عقلى قرار دهيم خواهيم ديد ذاتى دارد كه همان انسانيت شخصى اوست و صفاتى نيز همراه دارد كه ذاتش با آنها شناخته مىشود ماننداين‌كه زاده‌ى فلان شخص است و پسر فلان كسى است داناست و تواناست و بلند قامت و زيباست يا خلاف اين صفات را دارد .\r\nاين صفات اگرچه برخى از آنها مانند صفت اولى و دومى هرگز از ذات خود جدا نمىشوند و برخى مانند دانايى و توانايى امكان جدايى و تغيير را دارند ولى در هر حال همگى غير از ذات و هم‌چنين هر يك از آنها غير از ديگرى مىباشد .\r\nاين مطلب ( مغايرت ذات با صفات و صفات با همديگر ) بهترين دليل است بر اين‌كه ذاتى كه صفت دارد و صفتى كه معرف ذات است هر دو محدود و متناهى مىباشند ، زيرا اگر ذات نامحدود و نامتناهى بود صفات را نيز فرا مىگرفت و هم‌چنين صفات نيز همديگر را فرا مىگرفتند و در نتيجه همه يكى مىشد ؛ مثلا ذات انسان مفروض همان توانايى بود و هم‌چنين توانايى و دانايى و بلند قامتى و زيبايى همه عين همديگر و همه اين معانى يك معنا بيش نبود .\r\nاز بيان گذشته روشن مىشود كه براى ذات خداوندى عز وجل ، صفت ( به معنايى كه گذشت ) نمىتوان اثبات نمود ، زيرا صفت بى تحديد صورت نمىگيرد و ذات مقدسش از هر تحديدى منزه است ( حتى از همين تنزيه كه در حقيقت اثبات صفتى است ) .\r\n\r\nمعناى صفات خداوندى\r\nدر جهان آفرينش كمالات زيادى سراغ داريم كه در صورت صفات ظاهر شده‌اند اينها صفات مثبتى هستند كه در هر جا ظاهر شوند مورد خود را كامل‌تر نموده ارزش\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nوجودى بيشترى به آن مىدهند چنان‌كه از مقايسه يك موجود زنده مانند انسان با يك موجود بى روح مانند سنگ ، روشن است .\r\nبى شك اين كمالات را خدا آفريده و داده است و اگر خودش آنها را نداشت به ديگران نمىبخشيد و تكميل شان نمىكرد و از اين رو به قضاوت عقل سليم بايد گفت خداى آفرينش علم دارد قدرت دارد و هر كمال واقعى را دارد .\r\nگذشته از اين‌كه چنان‌كه گذشت آثار علم و قدرت و در نتيجه آثار حيات از نظام آفرينش پيدا است .\r\nولى نظر به اين‌كه ذات خداوندى نامحدود ونامتناهى است اين كمالات كه در صورت صفات براى وى اثبات مىشوند درحقيقت عين ذات و هم‌چنين عين يكديگر مىباشند « 1 » و مغايرتى كه ميان ذات و صفات و هم‌چنين در ميان خود صفات ديده مىشود تنها درمرحله مفهوم است و به حسب حقيقت جز يك واحد غير قابل تقسيم در ميان نيست .\r\nاسلام براى جلوگيرى از اين اشتباه ناروا ( تحديدات به واسطه توصيف يا نفى اصل كمال ) عقيده پيروان خود را در ميان نفى و اثبات نگه مىدارد « 2 » و دستور مىدهد اين‌گونه اعتقاد كنند كه : خدا علم دارد نه مانند علم ديگران . قدرت دارد نه مانند قدرت\r\n\r\n\r\n","description":"","footnote":"\r\n( 1 ) . امام ششم مىفرمايد : خدا هستى ثابت دارد و علم او خود اوست ؛ در حالىكه معلومى نبود و سمع او خوداوست در حالىكه مسموعى نبود و بصر او خود او بود در حالىكه مبصرى نبود و قدرت او خود او بود در حالىكه مقدورى نبود » « بحارالانوار ، ج 2 ، ص 125 » . و اخبار اهل بيت در اين مسائل از شماره بيرون است به نهج‌البلاغه و توحيد و عيون و بحار ، ج 2 مراجعه شود\r\n( 2 ) . امام پنجم و ششم و هشتم عليهم السلام مىفرمايند : خداى تعالى نورى است كه با ظلمت مخلوط نيست وعلمى است كه‌جهل در آن نيست وحياتى است كه مرگ در آن نيست « بحارالانوار ، ج 2 ، ص 129 » . امام هشتم عليه السلام مىفرمايد : مردم در صفات سه مذهب دارند گروهى صفات را به خدا اثبات مىكنند با تشبيه به ديگران و گروهى صفات را نفى مىكنند و راه حق مذهب سوم و آن اثبات صفات است با نفى تشبيه به ديگران . « بحارالانوار ، ج 2 ، ص 94 »\r\n","page_name":" 108 ","page_number":108},
  {"content":"\r\n\r\nديگران . مىشنود نه با گوش . مىبيند نه با چشم و به همين ترتيب .\r\n\r\nتوضيح بيشتر در معناى صفات\r\nصفات بر دو قسمند : صفات كمال و صفات نقص . صفات كمال چنان‌كه پيشتر اشاره شد معانيى هستند اثباتى ، كه موجب ارزش وجودى بيشتر و آثار وجودى فزون‌تر براى موصوفات خود مىباشند چنان‌كه با مقايسه يك موجود زنده و دانا و توانا با يك موجود ديگر مرده و بى علم و قدرت روشن است . و صفات نقص صفاتى هستند بر خلاف آن .\r\nوقتىكه در معانى صفات نقص دقيق شويم خواهيم ديد كه به حسب معنا منفى بوده از فقدان كمال و نداشتن يك نوع ارزش وجود حكايت مىكند مانند جهل و عجز و زشتى و ناتندرستى و نظاير اينها .\r\nبنابر آنچه گذشت نفى صفات نقص معناى صفات كمال مىدهد مانند نفى نادانى كه معنى دانايى ونفى ناتوانى كه معناى توانايى مىدهد .\r\nو از اين‌جاست كه قرآن كريم هر صفت كمالى را مستقيماً براى خداى متعال اثبات مىكند و هر صفت نقص را نيز نفى كرده منفى آن را براى وى اثبات مىنمايند چنان‌كه مىفرمايد :  « وَ هُوَ الْعَلِيمُ الْقَدِيرُ  و  هُوَ الْحَيُّ *  ، و  لا تَأْخُذُهُ سِنَةٌ وَ لا نَوْمٌ  ،  وَ اعْلَمُوا أَنَّكُمْ غَيْرُ مُعْجِزِي اللَّهِ  » .\r\nنكته‌اى كه نبايد از نظر دور داشت ، اين است كه خداى متعال واقعيتى است مطلق كه هيچ‌گونه حد و نهايت ندارد و از اين روى « 1 » هر صفت كمالى هم كه در موردش اثبات مىشود ، معناى محدوديت را نخواهد داشت . وى مادى و جسمانى و محدود\r\n\r\n\r\n","description":"","footnote":"\r\n( 1 ) . امام ششم مىفرمايد : خداوند تبارك و تعالى با زمان و مكان و حركت و انتقال و سكون متصف نمىشود بلكه اوآفريننده زمان و مكان و حركت و سكون است « بحارالانوار ، ج 2 ، ص 96 »\r\n","page_name":" 109 ","page_number":109},
  {"content":"\r\n\r\nبه مكان و زمان نيست و از هر صفت حالى كه حادث باشد منزه است و هر صفتى كه حقيقتا براى وى اثبات مىشود از معناى محدوديت تعريه و تخليه شده است چنان‌كه مىفرمايد :  « لَيْسَ كَمِثْلِهِ شَيْءٌ »  « 1 »\r\n\r\nصفات فعل\r\nصفات - علاوه بر آنچه گذشت - با انقسام ديگرى منقسم مىشوند به صفات ذات و صفات فعل .\r\nتوضيح اين‌كه : صفت گاهى با خود موصوف قائم است مانند حيات و علم و قدرت كه با شخص انسان زنده ودانا و توانا قائم هستند و ما مىتوانيم انسان را به تنهايى با آنها متصف فرض كنيم اگرچه غير از وى چيز ديگر فرض نكنيم و گاهى تنها با موصوف قائم نيست و موصوف براى اين‌كه با آن صفت متصف شود ، نيازمند تحقق چيز ديگرى است مانند نويسندگى و سخن‌گويى و خواستارى ونظاير آنها .\r\nزيرا انسان وقتى مىتواند نويسنده باشد كه دوات و قلم و كاغذ مثلا فرض شود و وقتى سخنگو مىشود كه شنونده‌اى فرض شود و وقتى خواستار مىشود كه خواستنى وجود داشته باشد و تنها فرض انسان در تحقق اين صفات كافى نيست .\r\nاز اين‌جا روشن مىشود كه صفات حقيقى خداى متعال - چنان‌كه گذشت - عين ذاتند ، تنها از قسم اول مىباشند و اما قسم دوم كه در تحقق آنها پاى غير در ميان است و هر چه غير اوست آفريده او و در پيدايش پس از اوست صفتى را كه با پيدايش خود به‌وجود مىآورد نمىشود صفت ذات وعين ذات خداى متعال گرفت .\r\nصفاتى كه براى خداى متعال بعد از تحقق آفرينش ثابت مىشود مانند آفريدگار ، كردگار ، پروردگار ، زنده كننده ، ميراننده ، روزى دهنده و نظاير آنها عين ذات نيستند\r\n\r\n\r\n","description":"","footnote":"\r\n( 1 ) . شورى ، آيه 11\r\n","page_name":" 110 ","page_number":110},
  {"content":"\r\n\r\nبلكه زائد بر ذاتند و صفت فعلند .\r\nمراد از صفت فعل اين است كه پس از تحقق فعل معناى صفت از فعل گرفته شود نه از ذات ، مانند آفريدگار ، كه پس از تحقق آفرينش از آفريده‌ها آفريدگار بودن خداى متعال ماخوذ و مفهوم مىشود و با خود آفريده‌ها قائم است نه با ذات مقدس خداى متعال تا ذات با پيدايش صفت از حالى به حالى تغيير كند .\r\nشيعه ، دو صفت اراده و كلام را به معنايى كه از لفظ آنها فهميده مىشود ( اراده به‌معناى خواستن ، كلام يعنى كشف لفظى از معنا ) صفت فعل مىدانند « 1 » و معظم اهل سنت آنها را به‌معناى علم گرفته و صفت ذات مىشمارند .\r\n\r\nقضا و قدر\r\nقانون عليت در جهان هستى ، به نحو استثناءناپذير حكمفرما و جارى است . به مقتضاى اين قانون هر يك از پديده‌هاى اين جهان در پيدايش خود به عللى ( اسباب و شرايط تحقق ) بستگى دارد كه با فرض تحقق همه آنها ( كه علت تامه ناميده مىشود ) پيدايش آن پديده ( معلول مفروض ) ضرورى ( جبرى ) است و با فرض فقدان همه آنها يا برخى از آنهاپيدايش پديده نامبرده محال است .\r\nبا بررسى و كنجكاوى اين نظريه ، دو مطلب زيرين براى ما روشن مىشود :\r\n1 . اگر يك پديده ( معلول ) را با مجموع علت تامه وهم‌چنين بااجزاى علت تامه‌اش بسنجيم نسبت آن به علت تامه نسبت ضرورت ( جبر ) خواهد بود و نسبتش\r\n\r\n\r\n","description":"","footnote":"\r\n( 1 ) . امام ششم مىفرمايد : خدا پيوسته در ذات خود عالم بود در حالىكه معلومى نبود و قادر بود در حالىكه مقدورىنبود راوى گويد : گفتم : و متلكم بود ؟ فرمود : كلام حادث است . خدا بود و متلكم نبود پس از آن كلام را احداث وايجاد كرد . « بحارالانوار ، ج 2 ، ص 147 » .\r\nو امام هشتم عليه السلام مىفرمايد : اراده از مردم ضمير است و پس از آن فعل پيدا مىشود و از خدا احداث و ايجاد اوست و بس زيرا خدا مانند ما تروى وهم ( قصد ) و تفكر ندارد . « بحارالانوار ، ( چاپ كمپانى ) ، ج 2 ، ص 144 »\r\n","page_name":" 111 ","page_number":111},
  {"content":"\r\n\r\nبه هر يك از اجزاى علت تامه ( كه علت ناقصه ناميده مىشود ) نسبت امكان است ، زيرا جزء علت نسبت به معلول تنها امكان وجود را مىدهد ، نه ضرورت وجود را .\r\nبنابراين جهان هستى كه هر پديده از اجزاى آن در پيدايش خود بستگى ضرورى به علت تامه خود دارد ، ضرورت در سراسر آن حكمفرما و پيكرهء آن از يك سلسله حوادث ضرورى و قطعى تنظيم شده است با اين حال صفت امكان در اجزاى آن ( پديده‌ها كه به غير علت تامه خود نسبت و ارتباط دارند ) محفوظ مىباشد .\r\nقرآن كريم در تعليم خود اين حكم ضرورت را به نام قضاى الهى ناميده ، زيرا همين ضرورت از هستى دهنده جهان هستى سرچشمه گرفته و از اين روى حكم و قضائى است حتمى كه قابل تخلف نيست و عادلانه مىباشد كه استثناء و تبعيض بر نمىدارد .\r\nخداى متعال مىفرمايد :  « أَلا لَهُ الْخَلْقُ وَالْأَمْرُ »  « 1 » و مىفرمايد :  « وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ »  « 2 » و مىفرمايد :  « لا مُعَقِّبَ لِحُكْمِهِ »  « 3 »\r\n2 . هر يك از اجزاى علت اندازه والگويى مناسب خود نسبت به معلول مىدهد و پيدايش معلول موافق و مطابق مجموع اندازه هايى است كه علت تامه برايش معين مىكند ؛ مثلا عللى كه تنفس را براى انسان به‌وجود مىآورد تنفس مطلق را ايجاد نمىكند بلكه اندازه معينى از هواى مجاور دهان و بينى را در زمان معين و مكان معين و شكل معين از مجراى تنفس به محوطهء ريه مىفرستد و عللى كه ابصار را براى انسان به‌وجود مىآورد ( و انسان نيز جزء آنها است ) ابصار بى قيد و شرط را محقق نمىسازد بلكه ابصارى كه به واسطه وسايل آن از هر جهت براى وى اندازه گرفته شده ايجاد مىكند . اين حقيقت در همه پديده‌هاى جهان و حوادثى كه در آن اتفاق مىافتد\r\n\r\n\r\n","description":"","footnote":"\r\n( 1 ) . اعراف ، آيه 54\r\n( 2 ) . بقره ، آيه 117\r\n( 3 ) . رعد ، آيه 41\r\n","page_name":" 112 ","page_number":112},
  {"content":"\r\n\r\nبدون تخلف جارى است .\r\nقرآن كريم در تعليم خود اين حقيقت را قدر ناميده و به خداى متعال كه سرچشمه آفرينش مىباشد نسبت داده است چنان‌كه مىفرمايد :  « إِنَّا كُلَّ شَيْءٍ خَلَقْناهُ بِقَدَرٍ »  « 1 » و مىفرمايد :  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ »  « 2 »\r\nو چنان‌كه به‌موجب قضاى الهى هر پديده و حادثه‌اى كه در نظام آفرينش جاى مىگيرد ضرورى الوجود و غير قابل اجتناب است . هم‌چنين به‌موجب قدر هر پديده و حادثه‌اى كه به‌وجود مىآيد از اندازه‌اى كه از جانب خدا برايش معين شده هرگز كمترين تخلف و تعدى نخواهد نمود .\r\n\r\nانسان و اختيار\r\nفعلى كه انسان انجام مىدهد يكى از پديده‌هاى جهان آفرينش است و پيدايش آن مانند ساير پديده‌هاى جهان بستگى كامل به علت دارد و نظر به اين‌كه انسان جزء جهان آفرينش و ارتباط وجودى با اجزاى ديگر جهان دارد ، اجزاى ديگر را در فعل وى بىاثر نمىتوان دانست .\r\nمثلا لقمه نانى كه انسان مىخورد ، براى انجام اين فعل چنان‌كه وسايل دست و پا و دهان و علم و قدرت و اراده لازم است وجود نان در خارج و در دسترس بودن و مانع نداشتن و شرايط ديگر زمانى و مكانى براى انجام عمل لازم است كه با نبودن يكى از آنها فعل غير مقدور است و با تحقق همه آنها ( تحقق علت تامه ) تحقق فعل ضرورى است .\r\nو چنان‌كه گذشت ضرورى بودن فعل نسبت به مجموع اجزاى علت تامه منافات\r\n\r\n\r\n","description":"","footnote":"\r\n( 1 ) . قمر ، آيه 49\r\n( 2 ) . حجر ، آيه 21 . امام ششم عليه السلام مىفرمايد : « خداىتعالى وقتىكه چيزى را اراده كرد مقدر مىكند و وقتىكه تقدير كرد قضا مىكند و وقتىكه قضا كرد امضا ( اجرا ) مىكند » . « بحارالانوار ، ( چاپ كمپانى ) ، ج 3 ، ص 34 »\r\n","page_name":" 113 ","page_number":113},
  {"content":"\r\n\r\nبا اين ندارد كه نسبت فعل به انسان كه يكى از اجزاى علت تامه است نسبت امكان باشد .\r\nانسان امكان يعنى اختيار فعل را دارد و ضرورى بودن نسبت فعل به مجموع اجزاى علت موجب ضرورى بودن نسبت فعل به برخى از اجزاى آن‌كه انسان است نمىباشد .\r\nدرك ساده و بىآلايش انسان نيز اين نظر را تأييد مىكند ، زيرا ما مىبينيم مردم با نهاد خدادادى خود ميان امثال خوردن و نوشيدن و رفتن وآمدن و ميان صحت و مرض و بزرگى و كوچكى ، بلندى قامت فرق مىگذارند و قسم اول را كه با خواست واراده انسان ارتباط مستقيم دارد در اختيار شخص مىدانند و مورد امر و نهى و ستايش و نكوهش قرار مىدهند بر خلاف قسم دوم كه در آنها تكليفى متوجه انسان نيست .\r\nدر صدر اسلام ميان اهل سنت درخصوص افعال انسان دو مذهب مشهور بود :\r\nگروهى از اين روى كه افعال انسان متعلق اراده غير قابل تخلف خدا است انسان را در افعال خود مجبور مىدانستند و ارزشى براى اختيار واراده انسان نمىديدند و گروهى انسان را در فعل خود مستقل مىدانستند و ديگر متعلق اراده خدايى نديده از حكم قدر خارج مىشمردند .\r\nولى به حسب تعليم اهل بيت كه با ظاهر تعليم قرآن مطابقت دارد انسان در فعل خود مختار است ولى مستقل نيست بلكه خداى متعال از راه اختيار فعل را خواسته است و به حسب تعبير سابق ما خداى متعال از راه مجموع اجزاى علت تامه كه يكى از آنها اراده و اختيار انسان مىباشد فعل را خواسته و ضرورت داده است و در نتيجه اين‌گونه خواست خدايى فعل ضرورى و انسان نيز درآن مختار مىباشد ؛ يعنى فعل نسبت به مجموع اجزاى علت خود ضرورى و نسبت به يكى از اجزا كه انسان باشد اختيارى و ممكن است .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nامام ششم عليه السلام مىفرمايد : « نه جبر است و نه تفويض بلكه امرى است ميان دو امر » . « 1 »\r\n\r\nپيغمبرشناسى\r\n1 . به سوى هدف - هدايت عمومى .\r\n2 . هدايت خصوصى .\r\n3 . خرد و قانون .\r\n4 . شعور مرموزى كه وحى ناميده مىشود .\r\n5 . پيغمبران و عصمت نبوت .\r\n6 . پيغمبران و دين آسمانى .\r\n7 . پيغمبران و حجت وحى ونبوت .\r\n8 . شماره پيغمبران خدا .\r\n9 . پيغمبران اولوالعزم صاحبان شريعت .\r\n10 . نبوت محمد صلى الله عليه و آله .\r\n11 . پيغمبر اكرم صلى الله عليه و آله و قرآن .\r\n\r\nبه سوى هدف - هدايت عمومى\r\nدانه گندمى كه در شكم خاك با شرايط مناسبى قرار مىگيرد شروع به رشد و نمو كرده به شاهراه تحول مىافتد و هر لحظه صورت و حالت تازه‌اى به خود گرفته با نظم و\r\n\r\n\r\n","description":"","footnote":"\r\n( 1 ) . بحارالانوار ، ج 3 ، ص 5 . از يزيد شامى از امام هشتم عليه السلام و امام پنجم و ششم عليه السلام فرمودند : خدا به آفرينش خود مهربان‌تر از آن است آنان را به گناه اجبار كند و پس از آن عذاب كند و خدا عزيزتر از آن است كه امرى را بخواهد و نشود .\r\nو باز امام ششم عليه السلام مىفرمايد : خدا اكرم از آن است كه مردم را به چيزى كه قدرت ندارند تكليف كند و اعز از آن است كه در ملك او امرى به‌وجود آيد كه وى نمىخواهد « بحارالانوار ، ج 3 ، ص 15 » . اشاره به دو مذهب جبر و تفويض است\r\n","page_name":" 115 ","page_number":115},
  {"content":"\r\n\r\nترتيب مشخصى راهى را مىپيمايد تا يك بوته‌اى كامل داراى خوشه‌هاى گندم مىشود و اگر يكى از دانه‌هاى آن به زمين افتد باز مسير گذشته را آغاز كرده به سرانجام مىرساند . و اگر هسته ميوه‌اى است در مهد زمين آغاز حركت نموده پوست را شكافته نوك سبزى مىدهد و راه منظم و مشخصى را پيموده بالاخره درختى برومند و سرسبزى باردار مىشود .\r\nو اگر نطفه حيوانى است در ميان تخم يا در رحم مادر شروع به تكامل نموده راه مشخصى را كه ويژه همان حيوان نطفه ايست سير نموده فردى كامل از همان حيوان مىشود .\r\nاين راه مشخص و سير منظم در هر يك از انواع آفرينش كه دراين جهان مشهودند برقرار و در سرشت همان نوع است و هرگز بوته سبز گندم كه از دانه شروع نموده به گوسفند يا بز يا فيل نمىرسد و هرگز حيوانى ماده كه از بز خود باردار گشته خوشه گندم يا درخت چنار نمىزايد حتى اگر نقصى در تركيب اعضاء يا درعمل طبيعى نوزادى پيدا شود ؛ مثلا گوسفندى بى چشم يا بوته گندمى بى خوشه به‌وجود آيد ما ترديد نمىكنيم كه به يك آفت و سبب مخالف مستند مىباشد .\r\nنظم و ترتيب مداوم در تحول و تكون اشياء و اختصاص هر نوع از انواع آفرينش در تحول و تكامل خود به نظامى خاص براى متتبع كنجكاو غير قابل انكار مىباشد .\r\nاز اين نظريه روشن دو مسئله ديگر مىتوان نتيجه گرفت :\r\n1 - در ميان مراحل كه نوعى از انواع آفرينش از آغاز پيدايش تاانجام آن مىپيمايد يك اتصال و ارتباطى برقرار است مانند اين‌كه نوع نامبرده در هر يك از مراحل تحول و تكون خود از پشت سر دفع و از پيش رو جذب مىشود .\r\n2 . نظر به اتصال و ارتباط نامبرده آخرين مرحله سير هر نوع از آغاز پيدايش مطلوب و مورد توجه تكوينى همان پديده نوعى است چنان‌كه مغز گردويى كه در زير خاك نوكى سبز مىدهد از همان وقت متوجه يك درخت برومند گردويى است و\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nجنين در تخم يا در رحم از آغاز تكون به سوى حيوان كاملى رهسپار مىباشد .\r\nقرآن كريم در تعليم خود ( كه مطلق آفرينش و پرورش اشياء را به خدا نسبت مىدهد ) اين رهسپارى و كشش را كه هر نوع از انواع آفرينش در راه كمال خود دارد به هدايت الهى و رهبرى خدايى نسبت مىدهد چنان‌كه مىفرمايد :  « الَّذِي أَعْطى كُلَّ شَيْءٍ خَلْقَهُ ثُمَّ هَدى »  « 1 »\r\nو مىفرمايد :   « الَّذِي خَلَقَ فَسَوَّى * وَ الَّذِي قَدَّرَ فَهَدى »   « 2 » و به نتيجه‌هاى نامبرده اشاره كرده مىفرمايد :  « وَ لِكُلٍّ وِجْهَةٌ هُوَ مُوَلِّيها »  « 3 »\r\nو مىفرمايد :   « وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ * ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ »   « 4 »\r\n\r\nهدايت خصوصى\r\nبديهى است نوع انسان از اين كليات مستثنى نيست و همين هدايت تكوينى كه در همه انواع آفرينش حكومت مىكند در وى نيز حكومت خواهد كرد و چنان‌كه هر نوع با سرمايه اختصاصى خود به سوى كمال خود رهسپار مىشود و هدايت مىيابد انسان نيز با هدايت تكوينى به سوى كمال واقعى خود هدايت مىيابد انسان در عين اين‌كه با انواع ديگر نباتى و حيوانى در بسيارى از خصايص شريك است خصيصه اختصاصى دارد كه از ديگران تميزش مىدهد و آن ( خرد ) است .\r\nخرد است كه انسان به واسطه آن به تفكر پرداخته از هر وسيله‌اى ممكن به نفع\r\n\r\n\r\n","description":"","footnote":"\r\n( 1 ) . طه ، آيه 50 . خدايى كه به هر چيزى آفرينش ويژه‌اش را داده و پس از آن راهنمايى كرده ( به سوى هدف زندگى و آفرينش )\r\n( 2 ) . اعلى ، آيه 32\r\n( 3 ) . بقره ، آيه 148 . هر كدام هدف و غايتى دارد كه آن را در پيش مىگيرد\r\n( 4 ) . دخان ، آيه 39 . ما آسمان‌ها و زمين و آنچه را كه در ميان آنهاست براى اين‌كه بازى كنيم ، نيافريديم ( بىهدف نيستند ) نيافريديم آنها را مگر با آفرينش حق ( هدف و غرضى در ميان است ) ولى بيشتر مردم نمىدانند\r\n","page_name":" 117 ","page_number":117},
  {"content":"\r\n\r\nخود استفاده مىنمايد در فضاى بيكران آسمان‌ها اوج مىگيرد و در اعماق درياها شناورى مىكند و در سطح زمين از انواع جماد و نبات و حيوان استثمار و استخدام مىنمايد حتى از همنوعان خود تاجايى كه مىتواند سود مىگيرد .\r\nانسان به حسب طبع اولى سعادت و كمال خود را در آزادى مطلق خود مىبيند ولى نظر به اين‌كه سازمان وجوديش سازمان اجتماعى است و نيازمندىهاى بىشمار دارد كه هرگز به تنهايى توانايى رفع آنها را ندارد و در صورت اجتماع و تعاون با همنوعان خود كه آنان نيز همان غريزه خودخواهى و آزادى دوستى را دارند ناگزير است مقدارى از آزادى خود را در اين راه از دست بدهد در برابر سودى كه از ديگران مىبرد سودى بدهد و معادل آن‌كه از رنج ديگران بهره مىگيرد از رنج خود بهره بدهد يعنى اجتماع تعاونى را از روى ناچارى مىپذيرد .\r\nاين حقيقت از حال نوزادان و كودكان ، بسيار روشن است نوزادان در آغاز درخواست‌هاى خود به چيزى جز زور و گريه متوسل نمىشوند و نيز زير بار هيچ قانون و مقرراتى نمىروند ولى تدريجاً به حسب تكامل فكر مىفهمند كه كار زندگى تنها با سركشى و زورگويى پيش نمىرود و كم كم به حال فرد اجتماعى نزديك مىشوند تا در سن يك فرد اجتماعى كه تفكر كامل دارد به همه مقررات اجتماعى محيط خود رام مىگردند انسان به دنبال پذيرفتن اجتماع تعاونى وجود قانون را لازم مىشمرد كه در اجتماع حكومت كرده وظيفه هر يك از افراد را معين و سزاى هر متخلف را مشخص سازد قانونى كه با جريان عملى آن هر يك از افراد جامعه به سعادت واقعى خود برسند و نيك‌بختى را كه معادل ارزش اجتماعى شان مىباشد بيابند .\r\nاين قانون همان قانون عملى همگانى است كه بشر از روز پيدايش تا امروز پيوسته خواهان و شيفته آن‌است و هميشه آن را در سرلوحه آرزوهاى خود قرار داده در برآوردن آن تلاش مىكند بديهى است اگر چنين چيزى امكان نداشت و در سرنوشت\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبشريت نوشته نشده بود ، خواست هميشگى در بشر قرار نمىگرفت « 1 » .\r\nخداى متعال به حقيقت اين اجتماع بشرى اشاره نموده مىفرمايد :  « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا »  « 2 »\r\nدر معناى خودخواهى و انحصارطلبى انسان مىفرمايد :    « إِنَّ الْإِنْسانَ خُلِقَ هَلُوعاً * إِذا مَسَّهُ الشَّرُّ جَزُوعاً * وَ إِذا مَسَّهُ الْخَيْرُ مَنُوعاً »    « 3 »\r\n\r\nخرد و قانون\r\nاگر درست دقت كنيم خواهيم ديد قانونى كه بشر پيوسته در آرزوى آن است و مردم تنها و دسته دسته با نهاد خدادادى لزوم چنان مقرراتى را كه سعادتشان را تأمين كند ، درك مىكنند ، همانا قانونى است كه جهان بشريت را از آن جهت كه جهان بشرى است بى تبعيض و استثناء به نيك‌بختى رسانيده در ميانشان كمال عمومى را برقرار سازد و بديهى است تاكنون در دوره‌هاى گوناگون زندگى بشر چنين قانونى كه تنظيم يافته عقل و خرد باشد ، درك نشده است و اگر چنين قانونى به حسب تكوين به عهده\r\n\r\n\r\n","description":"","footnote":"\r\n( 1 ) . افراد انسان حتى ساده‌ترين و بىفكرترين آنان به حسب طبع دوست دارد كه جهان انسانى وضعى داشته باشد كه همه با آسايش و صلح و صفا زندگى كنند و از نظر فلسفى خواستن و ميل و رغبت و اشتها اوصافى هستند اضافى وارتباطى و با دو طرف قائمند مانند خواهان و خواسته و دوست دارنده و دوست داشته شده و روشن است اگر دوست داشتنى امكان نداشت دوست داشتن آن معنا نداشت و بالاخره همه اين‌گونه به درك نقص بر مىگردد و اگر كمال امكان نداشت نقص معنا نداشت\r\n( 2 ) . زخرف ، آيه 32 . ما معيشت و زندگى مردم را در ميان شان قسمت نموديم ( هر فرد متكفل بخشى از آن‌است ) و برخى از ايشان را برترى داديم تا بعضى از ايشان بعضى را تحت تسخير بياورند چنان‌كه هر يك از كارگر و كارفرما با موقع اختصاصى خود ديگرى را مسخر دارد و هم‌چنين رئيس ومرئوس و موجر و مستأجر و خريدار و فروشنده\r\n( 3 ) . معارج ، آيه 21 . انسان هلوع ( حريص ) آفريده شده وقتىكه به وى شر و ناگوارى مس كرد ( رسيد ) جزع ، و وقتىكه خيرى به او برسد ، ديگران را منع مىكند\r\n","page_name":" 119 ","page_number":119},
  {"content":"\r\n\r\nخرد گذاشته شده بود البته در اين روزگاران دراز براى بشريت درك و مفهوم مىشد بلكه همه افراد مردم كه با جهاز تعقل مجهز مىباشند آن را تفصيلا درك مىكردند چنان‌كه لزوم آن را در جامعه خود درك مىكنند .\r\nو به عبارت روشن‌تر ، قانون كامل مشتركى ، كه بايد سعادت جامعه بشرى را تأمين كند و بايد بشر از راه آفرينش و تكوين به سوى آن هدايت شود ، اگر تكويناً به عهده خرد گذاشته شده بود هر انسان با خردى آن را درك مىكرد چنان‌كه سود و زيان و ساير ضروريات زندگى خود را درك مىكند ، ولى از چنين قانونى تاكنون خبرى نيست و قوانينى كه خود به خود يا با وضع يك فرد فرمانروا يا افراد يا ملل كه تاكنون درجامعه‌هاى بشرى جريان يافته ، براى جمعى مسلم و براى غير آنان غير مسلم است و دسته‌اى از آن بااطلاع و دسته‌اى بى اطلاع مىباشند و هرگز همه مردم كه در ساختمان بشرى مساوى و همه با خرد خدادادى مجهزند درك مشتركى در اين باب ندارند .\r\n\r\nشعور مرموزى كه وحى ناميده مىشود\r\nبا بيان گذشته روشن شد كه قانونى را كه سعادت جامعه بشرى را تأمين كند خرد درك نمىكند و چون به مقتضاى نظريه هدايت عمومى وجود چنين دركى در نوع انسانى ضرورى است ناگزير دستگاه درك كننده ديگرى در ميان نوع انسانى بايد وجود داشته باشد كه وظايف واقعى زندگى را به آنان بفهماند و در دسترس همگان گذارد و اين شعور و درك كه غير از عقل و حس مىباشد ، شعور وحى ناميده مىشود .\r\nالبته لازمهء پيدايش چنين نيرويى در انسانيت اين نيست كه درهمه افراد پيدا شود چنان‌كه نيروى تناسل در انسانيت آفريده شده ولى درك لذت ازدواج و مهيا شدن براى آن تنها در افرادى پيدا مىشود كه به سن بلوغ برسند و شعور وحى در افرادى كه ظهور نكرده شعورى است مرموز ، چنان‌كه درك لذت ازدواج براى افراد نابالغ انسان\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدركى است مرموز .\r\nخداى متعال در كلام خود در خصوص وحى شريعت خود و نارسايى عقل در اين خصوص اشاره كرده مىفرمايد :  « إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ . . .   رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  « 1 »\r\n\r\nپيغمبران - عصمت نبوت\r\nظهور پيغامبران خدا نظريه وحى را كه در فصل سابق گذشت تأييد مىكند .\r\nپيغامبران خدا مردانى بودند كه دعوى وحى و نبوت نمودندو به دعوى خود حجت قاطع اقامه كردند و مواد دين خدا راكه همان قانون سعادت بخش خدايى است به مردم تبليغ نموده در دسترس عموم گذاشتند و چون پيغمبران كه با وحى و نبوت مجهز بودند ، در هر زمان كه ظاهر شدند بيش از يك فرد يا چند فرد نبودند ، خداى متعال هدايت بقيه مردم را با مأموريت دعوت و تبليغ كه به پيغمبران خود داده ، تتميم و تكميل فرمود .\r\nو از اين‌جاست كه پيغمبر خدا بايد با صفت عصمت متصف باشد يعنى در گرفتن وحى از جانب خدا و در نگهدارى آن و در رسانيدن آن به مردم از خطا مصون باشد و معصيت ( تخلف از قانون خود ) نكند زيرا چنان‌كه گذشت تلقى وحى و حفظ و تبليغ آن سه ركن هدايت تكوينى مىباشند و خطا در تكوين معنايى ندارد .\r\nگذشته از اين‌كه معصيت و تخلف از مؤداى دعوت و تبليغ خود ، دعوتى است عملى به ضد دعوت و موجب سلب وثوق و اطمينان مردم است از راستى و درستى دعوت و در نتيجه غرض و هدف دعوت را تباه مىكند .\r\n\r\n\r\n","description":"","footnote":"\r\n( 1 ) . نساء ، آيه 162 : ما وحى كرديم به سوى تو چنان‌كه وحى كرديم به سوى نوح و پيغمبرانى كه بعد از او بودند - پيغمبرانى كه نويد دهندگان و ترسانندگان بشر بودند براى اين‌كه پس از فرستادن پيغمبران مردم به خدا حجتى نداشته باشند . بديهى است كه اگر عقل در اتمام حجت خدا كافى بود حاجتى به پيغمبران در اتمام حجت نبود\r\n","page_name":" 121 ","page_number":121},
  {"content":"\r\n\r\nخداى متعال در كلام خود به عصمت پيغامبران اشاره نموده مىفرمايد :\r\n « وَ اجْتَبَيْناهُمْ وَ هَدَيْناهُمْ إِلى صِراطٍ مُسْتَقِيمٍ »  « 1 »\r\nو باز مىفرمايد :    « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً * لِيَعْلَمَ أَنْ قَدْ أَبْلَغُوا رِسالاتِ رَبِّهِمْ »    « 2 »\r\n\r\nپيغمبران و دين آسمانى\r\nآنچه پيغمبران خدا از راه وحى به‌دست آورده و به عنوان پيغام و سفارش خدايى به مردم رسانيدند دين بود ؛ يعنى روش زندگى و وظايف انسانى كه سعادت واقعى انسان را تأمين مىكند . « 3 »\r\nدين آسمانى به‌طور كلى از دو بخش اعتقادى و عملى مركب مىباشد بخش اعتقادى يك رشته اعتقادات اساسى و واقع بينىهاست كه بايد انسان پايه زندگى خود را به روى آنها گذارد و آنها سه اصل كلى توحيد و نبوت و معاد است كه با اختلال يكى از آنها پيروى دين صورت نبندد .\r\nو بخش عملى يك رشته وظايف اخلاقى و عملى است كه مشتمل است بر وظايفى كه انسان نسبت به پيشگاه خداى جهان و وظايفى كه انسان در برابر جامعه بشرى دارد .\r\nو از اين جاست ك وظايف فرعى كه در شرايع آسمانى براى انسان تنظيم شده بر دو گونه است : اخلاق و اعمال و هر يك از آنها نيز بر دو قسم است :\r\n\r\n\r\n","description":"","footnote":"\r\n( 1 ) . انعام ، آيه 87 : و پيغمبران را به سوى خود جمع‌آورى كرديم ( به غير ما نمىپردازند و از غيرما اطاعت نمىكنند ) و به راهى راست رسانيديم\r\n( 2 ) . جن ، آيه 28 : تنها اوست كه داننده غيب است و به غيب خود كسى را مسلط نمىكند مگر پسنديدگان را از پيغمبران و در اين صورت از پس و پيش او ( پيغمبر يا وحى ) مراقبت كامل و رصدى به راه مىاندازد كه محققاً پيام‌هاى خداى خود را برسانند\r\n( 3 ) . به مقدمه كتاب مراجعه شود\r\n","page_name":" 122 ","page_number":122},
  {"content":"\r\n\r\nقسمى اخلاق و اعمالى است كه به پيشگاه خداوندى ارتباط دارد مانند خلق و صفت ايمان واخلاص وتسليم و رضا و خشوع و مانند عمل نماز و روزه و قربانى و اين دسته از اعمال به ويژه عبادات ناميده مىشود و خضوع و بندگى انسان را نسبت به پيشگاه خدايى مسجل مىسازد .\r\nو قسمى اخلاق و اعمال شايسته‌اى است كه به جامعه ارتباط دارد ماننداخلاق و صفات بشر دوستى وخيرخواهى و عدالت و سخاوت و مانند وظايف معاشرت و داد و ستد و غير آنهاو اين قسم از اعمال به ويژه معاملات ناميده مىشود .\r\nو از طرف ديگر نوع انسانى تدريجاً متوجه كمال است و جامعه بشرى به مرور زمان كامل‌تر مىشود . ظهور اين تكامل در شرايع آسمانى نيز ضرورى است و قرآن كريم نيز همين تكامل تدريجى را ( چنان‌كه از راه عقل به دست مىآيد ) تأييد مىكند و چنان‌كه از آياتش استفاده مىشود هر شريعت لاحق از شريعت سابق كامل‌تر است مىفرمايد :  « وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ »  « 1 »\r\nو البته چنان‌كه نظريات علمى نشان مىدهد و قرآن كريم نيز تصريح مىكند زندگى جامعه انسانى در اين جهان ابدى نيست و طبعاً تكامل نوع وى نامتناهى نخواهد بود و از اين روى كليات وظايف انسانى از جهات اعتقاد و عمل ناگزير در مرحله‌اى واقع خواهد شد بالتبع نبوت و شريعت نيز روزى كه از جهت كمال اعتقاد و توسعه مقررات عملى به آخر مرحله رسيد ، ختم خواهد گرديد .\r\nو از اين‌جاست قرآن كريم براى روشن ساختن اين‌كه اسلام - دين محمد صلى الله عليه و آله - آخرين و كامل‌ترين اديان آسمانى است خود را كتاب آسمانى غير قابل نسخ و\r\n\r\n\r\n","description":"","footnote":"\r\n( 1 ) . مائده ، آيه 48 : و فرستاديم كتاب ( قرآن ) را به سوى تو به حق در حالىكه كتابى ( مانند تورات و انجيل ) را كه در برابر خود دارد تصديق مىكند و تسلط و برترى دارد نسبت به آن\r\n","page_name":" 123 ","page_number":123},
  {"content":"\r\n\r\nپيغمبر اكرم را خاتم انبياء ودين اسلام را مشتمل به همه وظايف ، معرفى مىكند چنان‌كه مىفرمايد :\r\n  « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »   « 1 » و مىفرمايد :\r\n « ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ »  « 2 » و مىفرمايد :\r\n « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  « 3 »\r\n\r\nپيغمبران و حجت وحى و نبوت\r\nبسيارى از دانشمندان امروزى كه در وحى ونبوت كنجكاوى كرده‌اند مسئله وحى و نبوت و مسائل مربوط به آن‌را با اصول روانى اجتماعى توجيه نموده‌اند مىگويند پيغمبران خدا مردانى پاك نهاد ، بلند همت و بشر دوست بوده‌اند كه براى پيشرفت مادى و معنوى بشر و اصلاح جامعه‌هاى فاسد قوانين و مقرراتى تنظيم نموده و مردم را به سوى آن دعوت كرده‌اند و چون مردم آن روز زير بار منطق عقل نمىرفته‌اند براى جلب اطاعت مردم ، خود و افكار خود را به عالم بالا نسبت داده‌اند و روح پاك خود را روح القدس و فكرى كه از آن ترشح مىكند ( وحى و نبوت ) و وظايفى را كه از آن نتيجه گرفته مىشود ( شريعت آسمانى ) و بياناتى كه مشتمل به آنهاست مثلا ( كتاب آسمانى ) ناميده‌اند .\r\nكسى كه با انصاف و نظر عميق به كتب آسمانى و به ويژه به قرآن كريم و هم‌چنين به شريعت پيغمبران نگاه كند ، ترديد نخواهد داشت كه اين نظريه درست نيست .\r\nپيغمبران خدا مردان سياست نبودند بلكه مردان حق و سراپا صدق و صفا بودند .\r\n\r\n\r\n","description":"","footnote":"\r\n( 1 ) . سجده ، آيه 42 : و تحقيقاً قرآن كتابى است گرامى و از حريم خود منع كننده كه هيچ باطلى را از پس و پيش‌نمىپذيرد\r\n( 2 ) . احزاب ، آيه 40 : محمد پدر كسى از شما نيست بلكه پيغمبر خدا و ختم‌كننده پيغمبران مىباشد\r\n( 3 ) . نحل ، آيه 89 : و نازل كرديم به سوى تو كتاب را در حالىكه روشن كننده هر چيز است\r\n","page_name":" 124 ","page_number":124},
  {"content":"\r\n\r\nچيزى را كه درك مىكردند بى كم و كاست مىگفتند و آنچه را مىگفتند مىكردند و آنچه مدعى بودند شعور مرموزى بودكه با مدد غيبى به ايشان افاضه مىشد و از آن راه وظايف اعتقادى و عملى مردم را از پيشگاه خدايى فرا گرفته به مردم تبليغ مىكردند .\r\nو از اين‌جا روشن مىشود كه براى ثبوت دعوى نبوت ، حجت و دليل لازم است و مجرد اين‌كه شريعتى كه پيغمبر مىآورد مطابق عقل مىباشد ، در صدق دعوى پيغمبرى كافى نيست زيرا كسى كه دعوى پيغمبرى مىكند علاوه بر دعوى صحت شريعت خود دعوى ديگرى دارد و آن اين است كه با عالم بالا رابطه وحى و نبوت دارد و از جانب خدا مأموريت دعوت يافته است و اين دعوى در جاى خود دليل مىخواهد .\r\nو از اين روى بود كه ( چنان‌كه قرآن كريم خبر مىدهد ) پيوسته مردم با ذهن ساده خود از پيغمبران خدا براى اثبات صدق دعوى نبوت معجزه مىخواسته‌اند .\r\nو معناى اين منطق ساده و درست اين است كه وحى و نبوت كه پيغمبر خدا دعوى مىكند در ساير مردم كه مانند وى انسانند يافت نمىشود و ناچار نيرويى است غيبى كه خدا به‌طور خرق عادت به پيغمبر خود داده كه به وسيله آن سخن خدا را شنيده از روى مأموريت ، به مردم برساند اگر راست است ، پس پيغمبر از خداى خود بخواهد كه خارق عادت ديگرى به‌وجود آورد كه مردم به وسيله آن صدق نبوت پيغمبر ( مدعى نبوت ) را باور كنند .\r\nچنان‌كه روشن است درخواست معجزه از پيغمبران طبق منطقى است درست و بر پيغمبر خداست كه براى اثبات نبوت خود ابتدا يا طبق درخواست مردم ، معجزه بياورد و قرآن كريم نيز اين منطق را تأييد كرده از بسيارى از پيغمبران ابتدا يا پس از درخواست مردم معجزه نقل مىفرمايد .\r\nالبته بسيارى از كنجكاوان تحقق معجزه ( خرق عادت ) را انكار نموده‌اند ولى سخنشان به دليل قابل توجهى تكيه نمىدهد و علل و اسبابى كه براى حوادث تاكنون\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبا تجربه و فحص به‌دست ما رسيده هيچ‌گونه دليلى نداريم كه آنها دائمى هستند و هيچ حادثه‌اى هرگز با غير علل و اسباب عادى خود متحقق نمىشود معجزاتى كه به پيغمبران خدا نسبت داده شده محال و خلاف عقل ( مانند زوج بودن عدد سه ) نيستند بلكه خرق عادت مىباشند در صورتىكه اصل خرق عادت از اهل رياضت بسيار ديده و شنيده شده .\r\n\r\nشماره پيغمبران خدا\r\nبه حسب نقل در گذشته تاريخ ، پيغمبران بسيارى آمده‌اند و قرآن كريم نيز كثرت ايشان را تأييد فرموده وعده‌هايى از ايشان را به نام ونشان ياد كرده ولى عدد مشخص براى ايشان ذكر ننموده است .\r\nاز راه نقل قطعى شماره ايشان به‌دست نيامده جز اين‌كه در روايت معروف كه از ابىذر غفارى از پيغمبر اكرم صلى الله عليه و آله است عدد ايشان صد و بيست و چهار هزار تعيين شده است .\r\n\r\nپيغمبران اولوالعزم صاحبان شريعت\r\nبه حسب آنچه از قرآن كريم استفاده مىشود همه پيغمبران خدا شريعت نياورده‌اند بلكه پنج نفر از ايشان كه حضرات نوح و ابراهيم و موسى و عيسى و محمد صلى الله عليه و آله هستند اولوالعزم و صاحبان شريعت مىباشند و ديگران در شريعت تابع اولوالعزم بوده‌اند . خداى متعال در كلام خود مىفرمايد :  « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى »  « 1 »\r\n\r\n\r\n","description":"","footnote":"\r\n( 1 ) . شورى ، آيه 12 : « خدا تشريع فرمود براى شما از دين آنچه به نوح عليه السلام توصيه كرده و آنچه را كه به خودت وحى كرديم و آنچه را كه به ابراهيم و موسى و عيسى عليه السلام توصيه كرديم » . آيه در مقام امتنان است و معلوم است در اين صورت اگر غير از اين پنج تن كه در آيه ذكر شده‌اند اگر پيغمبر ديگرى صاحب شريعت بود ذكر مىشد\r\n","page_name":" 126 ","page_number":126},
  {"content":"\r\n\r\nو مىفرمايد :  « وَ إِذْ أَخَذْنا مِنَ النَّبِيِّينَ مِيثاقَهُمْ وَ مِنْكَ وَ مِنْ نُوحٍ وَ إِبْراهِيمَ وَ مُوسى وَ عِيسَى ابْنِ مَرْيَمَ وَ أَخَذْنا مِنْهُمْ مِيثاقاً غَلِيظاً »  « 1 »\r\n\r\nنبوت محمد صلى الله عليه و آله\r\nآخرين پيغمبران خدا حضرت محمد صلى الله عليه و آله مىباشد كه صاحب كتاب و شريعت است و مسلمانان به وى ايمان آورده‌اند .\r\nحضرت محمد صلى الله عليه و آله پنجاه و سه سال پيش از شروع تاريخ هجرى قمرى در شهر مكه از حجاز در ميان خانواده بنى هاشم از قريش كه گرامىترين خانواده عربى شناخته مىشد ، تولد يافت .\r\nپدر آن حضرت عبدالله و مادرش آمنه نام داشت و در همان اوايل كودكى پدر و مادر را از دست داد و در كفالت جد پدرى خود عبدالمطلب قرار گرفت . به زودى عبدالمطلب نيز بدرود زندگى گفت و عمويش ابوطالب به سرپرستى او قيام كرده او را به خانه خود آورد .\r\nآن حضرت در خانه عموى خود بزرگ شد و ضمناً پيش از بلوغ با عموى خود همراه مال التجاره سفر شامى كرد .\r\nآن حضرت درس نخوانده بود و نوشتن ياد نگرفته بود ولى پس از بلوغ و رشد با عقل و ادب و امانت معروف شد و در نتيجه عقل و امانت ، يكى از بانوان قريش كه به ثروت معروف بود او را سرپرست اموال خود قرار داد و ادارهء امر تجارت خود را به او واگذار كرد .\r\nآن حضرت سفرى ديگر نيز با مال التجاره به شام نمود و در اثر نبوغى كه از خود نشان داد ، سود فراوانى عايد گرديد و ديرى نگذشت كه آن بانو پيشنهاد ازدواج به\r\n\r\n\r\n","description":"","footnote":"\r\n( 1 ) . احزاب ، آيه 7 : و وقتىكه از پيغمبران پيمان‌شان راگرفتيم و از تو وابراهيم و موسى و عيسى و از ايشان پيمان محكمى گرفتيم\r\n","page_name":" 127 ","page_number":127},
  {"content":"\r\n\r\nآن حضرت نمود و او نيز پذيرفت و پس از ازدواج كه در بيست و پنج سالگى آن حضرت واقع شد تا سن چهل سالگى در همان حال بود و شهرت به سزايى در عقل و امانت پيدا كرد جز اين‌كه بت نپرستيد ( با اين‌كه مذهب معمولى عرب حجاز بت‌پرستى بود ) و گاهى به خلوت رفته با خدا به راز و نياز مىپرداخت . تا در سن چهل سالگى كه در غار حراء ( غارى است در كوه‌هاى تهامه در نزديكى مكه ) خلوت كرده بود از جانب خداى متعال براى نبوت برگزيده شد و مأموريت تبليغ يافت و اولين سوره قرآنى ( سورهء علق ) بر وى نازل شد و همان روز به خانه خود مراجعت و در راه پسر عموى خود على بن ابىطالب را ديد و پس از بيان واقعه على عليه السلام به وى ايمان آورد و پس از ورود به منزل همسرش نيز اسلام را پذيرفت .\r\nپيغمبر اكرم صلى الله عليه و آله براى اولين بار كه گروه مردم را دعوت كرد با عكس العمل طاقت فرسا و دردناكى روبه رو شد و ناچار پس از آن مدتى دعوت سرى مىكرد تا دوباره مأمور شد كه خويشاوندان بسيار نزديك خود را دعوت كند ولى اين دعوت نتيجه‌اى نداد و كسى از آنان جز على بن ابىطالب اجابت ننمود .\r\n( ولى طبق مداركى كه از ائمه اهل بيت عليهم السلام نقل و به استناد اشعارى كه از ابوطالب در دست است شيعه معتقد است كه وى به اسلام گرويده بود ولى چون يگانه حامى پيغمبر اكرم بود ايمان خود را از مردم كتمان مىفرمود تا قدرت ظاهرى خود را پيش قريش حفظ كند ) پس از آن پيغمبر اكرم طبق مأموريت خدايى به دعوت علنى پرداخت . شروع دعوت علنى توأم بود با شروع سخت‌ترين عكس العمل و دردناك‌ترين آزارها و شكنجه‌ها از ناحيه اهل مكه نسبت به پيغمبر اكرم صلى الله عليه و آله و مردمانى كه تازه مسلمان شده بودند تا سخت‌گيرى قريش به جايى رسيد كه گروهى از مسلمانان خانه و زندگى خود را ترك نموده به حبشه مهاجرت كردند و پيغمبر اكرم صلى الله عليه و آله با عموى خود ابوطالب و خويشاوندان خود از بنى هاشم سه سال در شعب ابوطالب ( حصارى بود در يكى از دره‌هاى مكه ) در نهايت سختى و تنگى متحصن\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nشدند و كسى با آنان معامله و معاشرت نمىكرد و قدرت بيرون آمدن نداشتند .\r\nبت‌پرستان مكه با اين‌كه هر گونه فشار و شكنجه از زدن و كوبيدن و اهانت و استهزاء و كارشكنى در حق وى روا مىداشتند گاهى نيز براى اين‌كه او را از دعوت خود منصرف كنند از راه ملاطفت پيش آمده وعده مال‌هاى گزاف و رياست و سلطنت به وى مىدادند ولى پيش آن حضرت وعده و وعيد آنان مساوى بود و جز تشديد همت و تصميم عزيمت نتيجه‌اى نمىبخشيد در يكى از مراجعه‌هايى كه به آن حضرت كرده و وعده مال گزاف و رياست مىدادند آن حضرت به عنوان تمثيل به آنان فرمود اگر خورشيد را در كف راست و ماه را دركف چپ من بگذاريد از فرمانبردارى خداى يگانه و انجام مأموريت خود روى بر نخواهم تافت .\r\nدر حوالى سال دهم بعثت كه آن حضرت از شعب ابىطالب بيرون آمد كمى بعد از آن ابوطالب عمو و يگانه حامى وى بدرود زندگى گفت و هم‌چنين يگانه همسر باوفاى وى درگذشت .\r\nديگر براى آن حضرت هيچ‌گونه امن جانى و پناهگاهى نبود و بالاخره بت‌پرستان مكه نقشه محرمانه‌اى براى كشتن وى طرح كرده شبانه خانه‌اش را از هر سوى به محاصره درآوردند كه آخر شب ريخته در بستر خواب قطعه قطعه‌اش كنند .\r\nولى خداى متعال ، مطلعش ساخته به هجرت يثرب مأمورش كرد آن حضرت ، على عليه السلام را در بستر خواب خود خوابانيد شبانه به نگهدارى خدايى از خانه بيرون آمد و از ميان گروه دشمنان بگذشت و درچند فرسخى مكه به غارى پناهنده شد و پس از سه روز كه دشمنان به هر سوى گشته و از دست‌گيرى او نوميد شده به مكه باز گشتند ، از غار بيرون آمده راه يثرب را در پيش گرفت .\r\nاهل يثرب كه بزرگانشان پيش از آن به آن حضرت ايمان آورده و بيعت كرده بودند مقدمش را با آغوش باز پذيرفتند و جان و مال خودشان را در اختيارش گذاشتند .\r\nآن حضرت براى اولين بار در شهر يثرب يك جامعه كوچك اسلامى تشكيل داده\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبا طوايف يهود كه در شهر و اطراف آن ساكن بودند و هم‌چنين با قبايل نيرومند عرب آن نواحى پيمان‌ها بست و به نشر دعوت اسلامى قيام فرمود و شهر يثرب به مدينة الرسول معروف شد .\r\nاسلام روز به روز رو به توسعه و ترقى پيش مىرفت و مسلمانانى كه در مكه در چنگال بيدادگرى قريش گرفتار بودند تدريجاً خانه و زندگى خود را ريخته به مدينه مهاجرت نمودند و پروانه وار به دور شمع وجود پيغمبر اكرم صلى الله عليه و آله گرد آمدند و « مهاجرين » ناميده شدند ؛ چنان‌كه ياوران يثربى آن حضرت به « انصار » شهرت يافتند .\r\nاسلام با سرعت تمام پيشرفت مىكند ولى با اين حال بت پرستان قريش و طوايف يهود حجاز از كارشكنى و ماجرا جويى هيچ‌گونه فروگذارى نمىكردند و به دستيارى گروه منافقين كه در داخل جمعيت مسلمانان بودند و به هيچ سمت خاصى شناخته نمىشدند هر روز مصيبت تازه‌اى براى مسلمانان به‌وجود مىآوردند . تا بالاخره كار به جنگ كشيد و جنگ‌هاى بسيارى ميان اسلام و وثنيت عرب و يهود اتفاق افتاد كه در غلب آنها پيروزى با لشگر اسلام بود . شماره اين جنگ‌ها به هشتاد و چند جنگ بزرگ وكوچك مىرسد و در همه جنگ‌هاى بزرگ مانند جنگ بدر و احد و خندق و خيبر و غير آنها پيغمبر اكرم صلى الله عليه و آله شخصاً حاضر معركه جنگ مىشد و در همه جنگ‌هاى خونين بزرگ و بسيارى از جنگ‌هاى كوچك گوى پيروزى به‌دست على عليه السلام ربوده مىشد و تنها كسى بود كه هرگز در جنگى از آن همه جنگ‌ها پا به عقب نگذاشت و در همه اين جنگ‌ها كه در مدت ده سال پس از هجرت در گرفته از مسلمانان كمتر از دويست و از كفار كمتر از هزار تن كشته شده است .\r\nدر اثر فعاليت آن حضرت و فداكارىهاى مهاجرين و انصار در مدت ده سال پس از هجرت ، اسلام شبه جزيره عربستان را فرا گرفت و نامه‌هاى دعوتى به پادشاه كشورهاى ديگر مانند ايران و روم و مصر و حبشه نوشته شد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nآن حضرت در زىِّ فقرا مىزيست و با فقر افتخار « 1 » مىكرد و لحظه‌اى از وقت خود را بيهوده نمىگذرانيد بلكه وقت خود را سه بخش كرده بود : بخشى اختصاص به خدا داشت و با عبادت و ياد خدا مىگذشت و بخشى به خود و اهل خانه و نيازمندىهاى منزل مىپرداخت و بخشى از آن مردم بود و در اين بخش به نشر و تعليم معارف دينى و اداره امور جامعه اسلامى و اصلاح مقاصد آن و سعى در رفع حوايج مسلمين و تحكيم روابط داخلى و خارجى و ساير امور مربوطه مىپرداخت .\r\nآن حضرت پس از ده سال اقامت مدينه در اثر سمى كه زنى يهودى در غذاى وى خورانيده بود نقاهت پيدا نمود پس از چند روز رنجورى رحلت فرمود و چنان‌كه در رواياتى وارد است آخرين كلمه‌اى كه از زبانش شنيده شد توصيه بردگان و زنان بود .\r\n\r\nپيغمبر اكرم صلى الله عليه و آله و قرآن\r\nاز پيغمبر اكرم صلى الله عليه و آله نيز مانند ساير پيغمبران معجزه مىخواستند و آن حضرت نيز وجود معجزه را در پيغمبران تأييد مىكرد چنان‌كه در قرآن كريم بالصراحه تأييد شده .\r\nاز آن حضرت معجزات بسيارى رسيده كه نقل برخى از آنها قطعى و قابل اعتماد مىباشد ولى معجزه باقيه آن حضرت كه هم اكنون زنده است همانا قرآن كريم است كه كتاب آسمانى اوست . قرآن كريم كتابى است آسمانى كه به شش هزار و چند صد آيه مشتمل است و به صد و چهارده سوره بزرگ و كوچك تقسيم مىشود .\r\nآيات كريمه قرآنى در مدت بيست و سه سال ايام بعثت و دعوت پيغمبر اكرم صلى الله عليه و آله تدريجاً نازل شده از كمتر از يك آيه تا يك سوره تمام ، در حالات مختلفه شب و روز ، سفر و حضر و جنگ و صلح و روزهاى سخت و لحظات آسودگى وحى گرديده است .\r\n\r\n\r\n","description":"","footnote":"\r\n( 1 ) . در روايت مشهور مىفرمايد : « الفقر فخرى » در مطالب اين فصل به كتاب سيره ابن‌هشام و سيره حلبى وبحارالانوار ، ج 6 و غير آن مراجعه شود\r\n","page_name":" 131 ","page_number":131},
  {"content":"\r\n\r\nقرآن كريم در آيات بسيارى با صراحت لهجه خود را معجزه معرفى مىكند و عرب آن روز را به شهادت تاريخ و راقىترين درجات فصاحت و بلاغت رسيده بود و در شيرينى زبان و روانى بيان پيشتازان ميدان سخنورى شمرده مىشدند به معارضه و مبارزه مىطلبد و مىگويد : اگر چنين مىپنداريد كه قرآن كريم سخن بشر و ساخته خود محمد صلى الله عليه و آله است يا از كسى ياد گرفته و تعليم يافته مانند او را « 1 » يا مانند ده سوره « 2 » يا يك سوره « 3 » از سوره‌هاى آن را بياورند و از هر وسيله ممكن در اين‌كار استفاده كنند .\r\nسخنوران نامى عرب پاسخى كه در برابر اين درخواست آماده كردند اين بودكه گفتند قرآن سحر است و از عهده ما بيرون « 4 » .\r\nقرآن كريم تنها از راه فصاحت و بلاغت تحدى نمىكند و به معاوضه نمىطلبد بلكه گاهى از جهت معنا نيز پيشنهاد معارضه مىنمايد و به نيروى فكرى همه جن و انس تحدى مىنمايد .\r\nزيرا كتابى است كه به برنامه كامل زندگى جهان انسانى مشتمل است و اگر به دقت كنجكاوى شود پايه اين برنامه وسيع و پهناور كه هر گوشه و كنار اعتقادات و اخلاق و اعمال بيرون از شمار انسانيت را فرا گرفته و به تمام دقايق و جزئيات آن رسيدگى مىنمايد همانا ( حق ) قرار داده و آن را ( دين حق ) ناميده ( اسلام دينى است كه مقررات\r\n\r\n\r\n","description":"","footnote":"\r\n( 1 ) . چنان‌كه در سورهء طور ، آيه 34 مىفرمايد :  « فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ »  ؛ اگر راست مىگويند سخنىمانند قرآن بياورند\r\n( 2 ) . چنان‌كه در سورهء هود ، آيه 15 مىفرمايد :  « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ »  ؛ بلكه مىگويند : محمد صلى الله عليه و آله قرآن را به خدا تهمت بسته بگو بنابراين ده سوره افترايى مانند قرآن بياوريد و از هر كه مىتوانيد استمدادكنيد\r\n( 3 ) . چنان‌كه در سورهء يونس ، آيه 38 مىفرمايد :  « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ »  ؛ بلكه مىگويند : قرآن‌دروغى است كه به خدا بسته بگو : بنابراين يك سوره مانند قرآن بياوريد :\r\n( 4 ) . چنان‌كه از يكى از سخنوران عرب نقل مىكند :   « فَقالَ إِنْ هذا إِلَّا سِحْرٌ يُؤْثَرُ * إِنْ هذا إِلَّا قَوْلُ الْبَشَرِ »   مدثر ، آيه 24 - 25 : ( وليد پس از فكر بسيار پشت به حق كرده و سركشى نموده ) گفت : اين قرآن جز سحر ( جذاب ) نيست اين قرآن جز سخن بشر نيست\r\n","page_name":" 132 ","page_number":132},
  {"content":"\r\n\r\nآن از حق و صلاح واقعى سرچشمه مىگيرد نه از خواست و تمايل اكثريت مردم يا دل‌خواه يك فرد توانا و فرمانروا ) .\r\nاساس اين برنامه وسيع گرامىترين كلمه حق كه ايمان به خداى يگانه باشد ، قرار داده شد و همه اصول و معارف از توحيد استنتاج گرديده است و از آن پس ، پسنديده‌ترين اخلاق انسانى از اصول معارف استنتاج و جزء برنامه شده است .\r\nو از آن پس كليات و جزئيات بيرون از شمار اعمال انسانى و اوضاع و احوال فردى و اجتماعى بشر بررسى و وظايف مربوط به آنها كه از يگانه پرستى سرچشمه مىگيرد تنظيم گشته است .\r\nدر آيين اسلام ارتباط و اتصال ميان اصول و فروع به نحوى است كه هر حكم فرعى از هر باب باشد اگر تجزيه و تحليل شود به همان كلمه توحيد تنها بر مىگردد و كلمه توحيد نيز با تركيب همان احكام ومقررات فرعى مىشود .\r\nالبته گذشته از تنظيم نهايى چنين آيين پهناورى با چنين و حدت و ارتباط حتى تنظيم فهرست ابتدايى آن نيز از نيروى عادى يك نفر از بهترين حقوق‌دانان جهان در حال عادى بيرون است چه برسد به كسى كه در زمان ناچيزى در ميان هزاران گرفتارى جانى و مالى و شخصى و عمومى و جنگ‌هاى خونين و كارشكنىهاى خارجى و داخلى قرار گيرد و بالاخره در برابر جهانى تنها بيفتد .\r\nگذشته از اين‌كه پيغمبر اكرم صلى الله عليه و آله آموزگارى نديده بود و خواندن و نوشتن ياد نگرفته بود و پيش از دعوت « 1 » دو سوم زندگى خود را در ميان قومى به سر برده بود كه\r\n\r\n\r\n","description":"","footnote":"\r\n( 1 ) . چنان‌كه در سورهء يونس ، آيه 16 از زبان پيغمبر اكرم صلى الله عليه و آله مىفرمايد :  « فَقَدْ لَبِثْتُ فِيكُمْ عُمُراً مِنْ قَبْلِهِ أَ فَلا تَعْقِلُونَ »  ؛ من در ميان شما پيش از نبوت و نزول قرآن عمرى بوده و گذرانيده‌ام آيا تعقل نمىكنيد ؟ و در سورهء عنكبوت ، آيه 48 مىفرمايد :  « وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ »  ؛ تو پيش از نزول قرآن نوشته‌اى را نمىخواندى و با دست خود نمىنوشتى .\r\nو باز در سورهء بقره ، آيه 23 مىفرمايد :  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »  ؛ و اگر از قرآنى كه بنده خودمان نازل كرديم درشك مىباشيد يك سوره از شخصى كه در شرايط وجود ( نخواندن و ننوشتن و مربى نديدن » مانند محمد صلى الله عليه و آله باشد بياوريد تا معلوم شود كه قرآن سخن خدا نيست\r\n","page_name":" 133 ","page_number":133},
  {"content":"\r\n\r\nاز فرهنگ عارى بودند و بويى از مدنيت و حضارت نشنيده بودند و در زمينى بى آب و علف و هوايى سوزان با پست‌ترين شرايط زندگى مىكردند و هر روز زير تسلط يكى از دول همجوار خود مىرفتند .\r\nگذشته از اينها قرآن كريم از راه ديگر تحدى مىكند و آن اين است كه اين كتاب تدريجاً با شرايطى كاملًا مختلف و گوناگون از گرفتارى و آسودگى و جنگ و صلح و قدرت و ضعف و غير آنها در مدت بيست و سه سال نازل شده است اگر از جانب خدا نبود و ساخته و پرداخته بشر بود تناقض و تضاد بسيارى در آن پديد مىآمد و ناگزير آخر آن از اولش بهتر و مترقىتر بود چنان‌كه لازمه تكامل تدريجى بشر همين است و حال آن‌كه آيات مكى اين كتاب با آيات مدنى آن يك‌نواخت مىباشد و آخرش از اولش متفاوت نيست و كتابى است متشابه الاجزاء و در قدرت بيان حيرت‌انگيز خود به يك نسق « 1 » .\r\n\r\nمعاد شناسى\r\n1 . انسان از روح و بدن مركب است .\r\n2 . بحث در حقيقت روح از نظر ديگر .\r\n3 . مرگ از نظر اسلام .\r\n4 . برزخ .\r\n5 . روز قيامت - رستاخيز .\r\n\r\n\r\n","description":"","footnote":"\r\n( 1 ) . چنان‌كه در سورهء نساء ، آيه 82 مىفرمايد :  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  ؛ آيا در قرآن تدبر نمىكنند ؟ و اگر از پيش غير خدا بود در آن اختلاف بسيارى مىيافتند\r\n","page_name":" 134 ","page_number":134},
  {"content":"\r\n\r\n6 . بيانى ديگر .\r\n7 . استمرار و توالى آفرينش .\r\n\r\nانسان از روح و بدن مركب است\r\nكسانىكه به معارف اسلامى تا اندازه‌اى آشنايى دارند مىدانند كه در خلال بيانات كتاب و سنت سخن روح و جسم يا نفس و بدن بسيار به ميان مىآيد و با اين‌كه تصور جسم و بدن كه به كمك حس درك مىشود تا اندازه‌اى آسان است تصور روح و نفس خالى از ابهام و پيچيدگى نيست .\r\nاهل بحث از متكلمين و فلاسفه شيعه و سنى در حقيقت روح نظريات مختلفى دارند ولى تا اندازه‌اى مسلم است كه روح و بدن در نظر اسلام دو واقعيت مخالف همديگر مىباشند . بدن به واسطه مرگ خواص حيات را از دست مىدهد و تدريجاً متلاشى مىشود ولى روح نه اين‌گونه است بلكه حيات بالاصاله از آن روح است و تا روح به بدن متعلق است بدن نيز از وى كسب حيات مىكند و هنگامى كه روح از بدن مفارقت نمود و علقه خود را بريد ( مرگ ) بدن از كار مىافتد و روح هم‌چنان به حيات خود ادامه مىدهد .\r\nآنچه با تدبر در آيات قرآن كريم و بيانات ائمه اهل بيت عليهم السلام به‌دست مىآيد اين است كه روح انسانى پديده‌اى است غير مادى كه با پديده بدن يك نوع همبستگى و يگانگى دارد . خداى متعال در كتاب خود مىفرمايد :\r\n   « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ * ثُمَّ جَعَلْناهُ نُطْفَةً فِي قَرارٍ مَكِينٍ * ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ »    « 1 »\r\n\r\n\r\n","description":"","footnote":"\r\n( 1 ) . مؤمنون ، آيات 12 - 14\r\n","page_name":" 135 ","page_number":135},
  {"content":"\r\n\r\nتحقيقاً ما انسان را از خلاصه‌اى كه ازگل گرفته شده بود آفريديم . سپس او را نطفه‌اى قرار داديم در جايگاه آرامى سپس نطفه را خونى بسته كرديم پس خون بسته را گوشتى جويده شده كرديم سپس گوشت جويده شده را استخوان‌هايى كرديم پس استخوان‌ها را گوشت پوشانيديم پس از آن او را آفريده ديگرى بىسابقه قرار داديم .\r\nاز سياق آيات روشن است كه صدر آيات ، آفرينش تدريجى مادى را وصف مىكند و در ذيل كه به پيدايش روح يا شعور و اراده اشاره مىكند آفرينش ديگرى را بيان مىكند كه با نوع آفرينش قبلى مغاير است .\r\nو در جاى ديگر در پاسخ استبعاد منكرين معاد به اين مضمون كه انسان پس از مرگ و متلاشى شدن بدن و گم شدن او در ميان اجزاى زمين چگونه آفرينش تازه‌اى پيدا كرده انسان نخستين مىشود ؟ مىفرمايد :\r\nبگو فرشته مرگ شما را از ابدانتان مىگيرد پس از آن به سوى خداى خودتان بر مىگرديد يعنى آنچه پس از مرگ متلاشى گشته و در ميان اجزاى زمين گم مىشود بدن‌هاى شماست ولى خودتان « ارواح » به‌دست فرشته مرگ از بدن‌هايتان گرفته شده‌ايد و پيش ما محفوظيد « 1 » .\r\nگذشته از اين‌گونه آيات ، قرآن كريم با بيانى جامع مطلق روح را غير مادى معرفى مىكند چنان‌كه مىفرمايد :\r\nاز تو حقيقت روح را مىپرسند بگو روح از سنخ امر خداى من است « 2 » .\r\nو در جاى ديگر در معرفى امر خود مىگويد :\r\nامر خدا وقتى كه چيزى را خواست اين است و بس كه بفرمايد بشو آن چيز بىتوقف مىشود و ملكوت هر شىء همين است « 3 » .\r\n\r\n\r\n","description":"","footnote":"\r\n( 1 ) . سجده ، آيه 11 .\r\n( 2 ) . اسراء ، آيه 85 .\r\n( 3 ) . يس ، آيه 83 .\r\n","page_name":" 136 ","page_number":136},
  {"content":"\r\n\r\nمقتضاى اين آيات آن‌است كه فرمان خدا در آفرينش اشياء تدريجى نيست و در تحت تسخير زمان و مكان نمىباشد پس روح كه حقيقتى جز فرمان خداوند ندارد مادى نيست . و در وجود خود خاصيت ماديت را كه تدريج و زمان و مكان است ندارد .\r\n\r\nبحث در حقيقت روح از نظر ديگر\r\nكنجكاوى عقلى نيز نظريه قرآن كريم را دربارهء روح تأييد مىكند . هر يك از ما افراد انسان از خود حقيقتى را درك مىنمايد كه از آن « من » تعبير مىكند و اين درك پيوسته درانسان موجود است . حتى گاهى سرو دست و پا و ساير اعضا حتى همه بدن خود را فراموش مىكند ولى تا خود هست خود « من » از درك او بيرون نمىرود اين « مشهود » چنان‌كه مشهود است قابل انقسام و تجزى نيست و با اين‌كه بدن انسان پيوسته در تغيير و تبديل است و امكنه مختلف براى خود اتخاذ مىكند و زمان‌هاى گوناگون به روى مىگذرد حقيقت نامبرده « من » ثابت است و در واقعيت خود تغيير و تبديل نمىپذيرد و روشن است كه اگر مادى بود خواص ماديت را كه انقسام و تغيير زمان و مكان مىباشد مىپذيرفت .\r\nآرى ، بدن همه اين خواص را مىپذيرد و به واسطه ارتباط و تعلق روحى اين خواص به روح نيز نسبت داده مىشود ولى با كمترين توجهى براى انسان آفتابى مىشود كه اين دم و آن دم واين‌جاو آن‌جا و اين شكل و آن شكل و اين سوى و آن سوى همه از خواص بدن مىباشد و روح از اين خواص منزه است و هر يك از اين پيرايه‌ها از راه بدن به وى مىرسد .\r\nنظير اين بيان در خاصه درك و شعور ( علم ) كه از خواص روح است جارى مىباشد و بديهى است كه اگر علم خاصه مادى بود به تبع ماده انقسام تجزى و زمان و مكان را مىپذيرفت .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nالبته اين بحث عقلى دامنه دراز و پرسش‌ها و پاسخ‌هاى بسيارى به دنبال خود دارد كه از گنجايش اين كتاب بيرون است و اين مقدار از آن بحث در اين‌جا به عنوان اشاره گذاشته شد و براى استقصاى بحث به كتب فلسفى اسلامى بايد مراجعه نمود .\r\n\r\nمرگ از نظر اسلام\r\nدر عين اين‌كه نظر سطحى ، مرگ انسان را نابودى وى فرض مىكند و زندگى انسان را تنها همين زندگى چند روزه كه در ميان زايش و درگذشت محدود مىباشد ، مىپندارد ، اسلام مرگ را انتقال انسان از يك مرحله زندگى به مرحله ديگرى تفسير مىنمايد . به نظر اسلام انسان زندگانى جاويدانى دارد كه پايانى براى آن نيست و مرگ كه جدايى روح از بدن مىباشد وى را وارد مرحله ديگرى از حيات مىكند كه كامروايى و ناكامى در آن بر پايه نيكوكارى و بدكارى در مرحله زندگى پيش از مرگ استوار مىباشد .\r\nپيغمبر اكرم صلى الله عليه و آله مىفرمايد : « گمان مبريد كه با مردن نابود مىشويد بلكه از خانه‌اى به خانه ديگرى منتقل مىشويد » « 1 » .\r\n\r\nبرزخ\r\nطبق آنچه از كتاب و سنت استفاده مىشود انسان در فاصله ميان مرگ و رستاخيز عمومى يك زندگانى محدود و موقتى دارد كه برزخ و واسطه ميان حيات دنيا و حيات آخرت است . « 2 »\r\nانسان پس از مرگ از جهت اعتقاداتى كه داشته و اعمال نيك و بدى كه دراين دنيا\r\n\r\n\r\n","description":"","footnote":"\r\n( 1 ) . بحارالانوار ، ج 3 ، ص 161 از اعتقادات صدوق\r\n( 2 ) . همان ، باب البرزخ\r\n","page_name":" 138 ","page_number":138},
  {"content":"\r\n\r\nانجام داده مورد بازپرسى خصوصى قرار مىگيرد و پس از محاسبه اجمالى طبق نتيجه‌اى كه گرفته شد به يك زندگى شيرين و گوارا يا تلخ و ناگوار محكوم گرديده با همان زندگى در انتظار روز رستاخيز عمومى به سر مىبرد « 1 » .\r\nحال انسان در زندگى برزخى بسيار شبيه است به حال كسىكه براى رسيدگى اعمالى كه از وى سر زده به يك سازمان قضائى احضار شود و مورد بازجويى و بازپرسى قرار گرفته به تنظيم و تكميل پرونده‌اش بپردازند آن‌گاه در انتظار محاكمه در بازداشت به سر برد .\r\nروح انسان در برزخ ، به صورتى كه در دنيا زندگى مىكرد ، به سر مىبرد اگر از نيكان است از سعادت و نعمت و جوار پاكان و مقربان درگاه خدا برخوردار مىشود و اگر از بدان است در نقمت و عذاب و مصاحبت شياطين و پيشوايان ضلال مىگذراند .\r\nخداى متعال در وصف حال گروهى از اهل سعادت مىفرمايد :\r\n   « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ * فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ * يَسْتَبْشِرُونَ بِنِعْمَةٍ مِنَ اللَّهِ وَ فَضْلٍ وَ أَنَّ اللَّهَ لا يُضِيعُ أَجْرَ الْمُؤْمِنِينَ »    « 2 »\r\nالبته گمان مبر « اى پيغمبر » كسانى كه در راه خدا كشته شده‌اند ، مرده‌اند بلكه زنده‌اند و پيش خداى خودشان « در مقام قرب » روزى داده مىشوند از آنچه خدا از فضل خود به ايشان داده شاد هستند و به كسانى از مؤمنين كه به دنبال ايشان مىباشند و هنوز به ايشان نرسيده‌اند مژده مىدهند كه هيچ‌گونه ترس و اندوهى برايشان نيست . مژده مىدهند با نعمت و فضل « وصف نشدنى » خدا و اين‌كه خدا مزد و پاداش مؤمنان را ضايع و تباه نمىكند .\r\n\r\n\r\n","description":"","footnote":"\r\n( 1 ) . همان\r\n( 2 ) . آل عمران ، آيه 169\r\n","page_name":" 139 ","page_number":139},
  {"content":"\r\n\r\nو در وصف حال گروهى ديگر كه در زندگى دنيا از مال و ثروت خود استفاده مشروع نمىكنند ، مىفرمايد :\r\n  « حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ * لَعَلِّي أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ »   « 1 »\r\nتا آن دم كه به يكى از آنان مرگ مىرسد مىگويد خدايا مرا ( به دنيا ) برگردانيد شايد در تركه خود كار نيكى انجام دهم . نه هرگز اين سخنى است كه او مىگويد « به سخنش گوش داده نمىشود » و در پيش شان برزخى است كه تا روز رستاخيز ادامه دارد .\r\n\r\nروز قيامت - رستاخيز\r\nدر ميان كتب آسمانى ، قرآن كريم تنها كتابى است كه از روز رستاخيز به تفصيل سخن رانده و در عين اين‌كه تورات نامى از اين روز به ميان نياورده و انجيل جز اشاره مختصرى ننموده قرآن كريم در صدها مورد با نام‌هاى گوناگون روز رستاخيز را ياد كرده و سرنوشتى را كه جهان و جهانيان در اين روز دارند ، گاهى به اجمال و گاهى به تفصيل بيان نموده است .\r\nو بارها تذكر داده كه ايمان به روز جزا ( روز رستاخيز ) هم تراز ايمان به خدا و يكى از اصول سه گانه اسلام است كه فاقد آن ( منكر معاد ) از آيين اسلام خارج و سرنوشتى جز هلاكت ابدى ندارد .\r\nو حقيقت امر نيز همين است ، زيرا اگر از جانب خدا حسابى در كار ، و جزا و پاداشى در پيش نباشد ، دعوت دينى كه مجموعه‌اى از فرمان‌هاى خدا و اوامر و نواهى اوست ، كمترين اثرى در بر نخواهد داشت ووجود و عدم دستگاه نبوت و تبليغ دراثر ، مساوى خواهد بود بلكه عدم آن بر وجودش رجحان خواهد داشت ، زيرا\r\n\r\n\r\n","description":"","footnote":"\r\n( 1 ) . مؤمنون ، آيات 99 - 100\r\n","page_name":" 140 ","page_number":140},
  {"content":"\r\n\r\nپذيرفتن دين و پيروى از مقررات شرع و آيين ، خالى از كلفت و سلب آزادى نيست و در صورتىكه متابعت آن اثرى در بر نداشته باشد هرگز مردم نيز بار آن‌را نخواهند پذيرفت و از آزادى طبيعى دست برنخواهند داشت .\r\nو از اين‌جا روشن مىشود كه اهميت تذكر و يادآورى روز رستاخيز ، معادل با اهميت اصل دعوت دينى است .\r\nو هم از اين‌جا روشن مىشود كه ايمان به روز جزا مهم‌ترين عاملى است كه انسان را به ملازمت تقوا و اجتناب اخلاق ناپسنديده و گناهان بزرگ وادار مىكند چنان‌كه فراموش ساختن يا ايمان نداشتن به آن ريشه اصلى هربزه و گناهى است . خداى متعال در كتاب خود مىفرمايد :\r\n « إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ »  « 1 »\r\nكسانىكه از راه خدا بيرون رفته و گمراه مىشوند ، براى ايشان عذابى است سخت در مقابل اين‌كه روز حساب را فراموش كردند .\r\nچنان‌كه پيداست در آيه كريمه ، فراموشى روز حساب منشأ هر گمراهى گرفته شده است .\r\nتأمل در آفرينش انسان و جهان و هم‌چنين در غرض و هدف شرائع آسمانى در پيش بودن چنين روزى ( روز رستاخيز ) را روشن مىسازد .\r\nما وقتى كه در كارهايى كه در آفرينش تحقق مىپذيرد ، دقيق مىشويم مىبينيم كه هيچ كارى ( كه به‌طور ضرورت به نوعى از حركت نيز مشتمل است ) بدون غايت و هدف ثابت انجام نمىيابد و هرگز خودكار به‌طور اصالت و استقلال مقصود و مطلوب نيست بلكه پيوسته مقدمه هدف و غايتى است و به پاس آن مطلوب مىباشد حتى در كارهايى كه به نظر سطحى بىغرض شمرده مىشوند مانند\r\n\r\n\r\n","description":"","footnote":"\r\n( 1 ) . ص ، آيه 26\r\n","page_name":" 141 ","page_number":141},
  {"content":"\r\n\r\nافعال طبيعى و بازىهاى بچه گانه و نظاير آنها اگر به دقت نگاه كنيم غايت‌ها و غرض‌هايى مناسب نوع كار مىيابيم چنان‌كه در كارهاى طبيعى كه عموماً از قبيل حركت مىباشد ، غايتى كه حركت به سوى آن‌است غايت و غرض آن‌است و در بازىهاى بچگانه مناسب نوع بازى غايتى است خيالى و وهمى كه مطلوب از بازى همانا رسيدن بدان است .\r\nالبته آفرينش انسان و جهان كار خداست و خدا منزه است از اين‌كه كار بيهوده و بىهدف انجام دهد و هميشه بيافريند و روزى دهد و بميراند و باز بيافريند و روزى دهد و بميراند و هم‌چنين درست كند و به هم زند بى اين‌كه از اين آفرينش نيات ثابتى را بخواهد وغرض پابرجايى را تعقيب كند .\r\nپس ناچار براى آفرينش جهان و انسان ، هدف و غرض ثابتى در كار است و البته سود و فايده آن به خداى بىنياز نخواهد برگشت و هر چه باشد به سوى آفريده‌ها عايد خواهد شد ، پس بايد گفت كه جهان و انسان به سوى يك آفرينش ثابت و وجود كامل‌ترى متوجهند كه فنا و زوال نپذيرد .\r\nو نيز وقتىكه از نظر تربيت دينى ، در حال مردم دقيق مىشويم مىبينيم كه در اثر راهنمايى خدايى و تربيت دينى ، مردم به دو گروه نيكوكاران و بدكاران منقسم مىشوند ، با اين حال در اين نشئهء زندگى تميز وامتيازى در كار نيست بلكه غالباً پيشرفت و موفقيت از آن بدكاران و ستمكاران مىباشد و نيكوكارى همراه با گرفتارى و بدگذرانى و هر گونه محروميت و ستم‌كشى مىباشد .\r\nدر اين صورت ، مقتضاى عدل الهى آن‌است كه نشئهء ديگرى وجود داشته باشد كه در آن نشئه هر يك از دو دسته نامبرده جزاى عمل خود را بيابند و هر كدام مناسب حال خود زندگى كنند خداى متعال در كتاب خود به اين دو حجت اشاره نموده مىفرمايد :\r\n  « وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ * ما خَلَقْناهُما إِلَّا  \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n بِالْحَقِّ وَ لكِنَّ أَكْثَرَهُمْ لا يَعْلَمُونَ »  « 1 »\r\nو ما آسمان‌ها و زمين و آنچه را كه ميان آنهاست به بازى نيافريديم آنها را نيافريديم مگر به حق ولى بسيارى از ايشان نمىدانند .\r\n  « وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ * أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ »   « 2 »\r\nما آسمان و زمين و آنچه را كه در ميان آنهاست بيهوده نيافريديم اين احتمال دور از خرد گمان كسانى است كه به خدا كافر شدند واى به حال اين كافران از آتش « كه به كفار وعده داده شده » آيا ما كسانى را كه ايمان آوردند و كارهاى نيك كردند مانندكسانى قرار خواهيم داد كه در زمين افساد مىكنند ؟ يا پرهيزكارانى را مانند اهل فجور قرار خواهيم داد ؟ .\r\nو در جاى ديگر كه هر دو حجت را در يك آيه جمع نموده مىفرمايد :\r\n  « أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ * وَ خَلَقَ اللَّهُ السَّماواتِ وَ الْأَرْضَ بِالْحَقِّ وَ لِتُجْزى كُلُّ نَفْسٍ بِما كَسَبَتْ وَ هُمْ لا يُظْلَمُونَ »   « 3 »\r\nآيا كسانىكه به جرم و جنايت‌ها پرداخته‌اند ، گمان مىبرند كه ما آنان را مانند كسانى كه ايمان آورده و كارهاى نيك انجام داده‌اند ، قرار خواهيم داد ، به‌طورىكه زندگى و مرگشان برابر باشد . بدحكمى است كه مىكنند خدا آسمان‌ها و زمين را آفريد به حق ( نه بيهوده ) و براى اين‌كه هر نفس به آنچه با عمل خود كسب كرده جزا داده شود بىاين‌كه به مردم ستم شود .\r\n\r\n\r\n","description":"","footnote":"\r\n( 1 ) . دخان ، آيه 38\r\n( 2 ) . ص ، آيات 27 - 28\r\n( 3 ) . جاثيه ، آيات 21 - 22\r\n","page_name":" 143 ","page_number":143},
  {"content":"\r\n\r\n\r\nبيان ديگر\r\nدر بحث ظاهر و باطن قرآن در بخش دوم كتاب اشاره كرديم كه معارف اسلامى در قرآن كريم ، از راه‌هاى گوناگون بيان شده است و راه‌هاى نامبرده به‌طور كلى به دو طريق ظاهر و باطن منقسم مىشود .\r\nبيان از طريق ظاهر بيانى است كه مناسب سطح افكار ساده عامه مىباشد به خلاف طريق باطن كه اختصاص به خاصه دارد و با روح حيات معنوى درك مىشود .\r\nبيانى كه از طريق ظاهر سرچشمه مىگيرد خداى متعال را فرمانرواى على الاطلاق جهان آفرينش معرفى مىكند كه سراسر جهان ملك اوست . خداوند جهان ، فرشتگان بسيار بيرون از شمار آفريد كه فرمانبران و مجريان اوامرى هستند كه به هر سوى جهان صادر مىفرمايد و هر بخش از آفرينش و نظام آن ارتباط به گروه خاصى از فرشتگان دارد كه موكل آن بخش هستند .\r\nنوع انسان از آفريدگان و بندگان او هستند كه بايد از اوامر ونواهى او پيروى و فرمانبردارى كنند و پيغمبران حاملان پيام‌ها و آورنده شرايع و قوانين او هستند كه به سوى مردم فرستاده و جريان آنها را خواسته است .\r\nخداى متعال از اين روى كه به ايمان و اطاعت ، وعده ثواب و پاداش نيك داده و به كفر و معصيت وعيد عقاب و سزاى بد داده ، و چنان‌كه فرموده خلف وعده نخواهد نمود ، و از اين روى كه عادل است و مقتضاى عدل او اين است كه در نشئهء ديگرى دو گروه نيكوكاران و بدكاران را كه در اين نشئهء موافق خوبى و بدى خود زندگى نمىكنند از هم جدا كرده خوبان را زندگى خوب و گوارا و بدان را زندگى بد و ناگوار عطا نمايد .\r\nخداى متعال به مقتضاى عدل خود وعده‌اى كه فرموده گروه انسان را كه در اين نشئهء مىباشند بدون استثنا پس از مرگ دوباره زنده مىكند و به جزئيات اعتقادات و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاعمالشان رسيدگى حقيقى مىنمايد و ميان ايشان به حق قضاوت و داورى مىفرمايد و در نتيجه حق هر ذى حق را به وى مىرساند و داد هر مظلومى را از ظالمش ، مىگيرد و پاداش عمل هر كس را به خودش مىدهد گروهى به بهشت جاودان و گروهى به دوزخ جاودان محكوم مىشوند .\r\nاين بيان ظاهرى قرآن كريم است و البته راست و درست مىباشد ولى از موادى كه مولود تفكر اجتماعى انسان است تأليف و تنظيم شده تا فايده‌اش عمومىتر و شعاع عملش وسيع‌تر باشد .\r\nكسانى كه در ساحت حقايق جاى پايى و به زبان باطنى قرآن كريم تا اندازه‌اى آشنايى دارند ، از اين بيانات مطالبى مىفهمند كه بسى بالاتر از سطح فهم ساده و همگانى است و قرآن كريم نيز در خلال بيانات روان خود گاه‌گاهى به آنچه مقصد باطنى اين بيانات است ، گوشه‌اى مىزند .\r\nقرآن با اشاره‌هاى گوناگون خود ، اجمالا مىرساند كه جهان آفرينش با همه اجزاى خود كه يكى از آنها انسان است ، با سير تكوينى خود ( كه پيوسته رو به كمال است ) به سوى خدا در حركت است و روزى خواهد رسيد كه به حركت خود خاتمه داده ، در برابر عظمت و كبرياى خدايى انيت و استقلال خود را به كلى از دست دهد .\r\nانسان نيز كه يكى از اجزاى جهان و تكامل اختصاصى وى از راه شعور وعلم است شتابان به سوى خداى خود درحركت مىباشد و روزى كه حركت خود را به آخر رسانيد حقانيت و يگانگى خداى يگانه را عياناً مشاهده خواهد نمود او خواهد ديد كه قدرت و ملك و هر صفت كمال در انحصار ذات مقدس خداوندى است و از همين راه حقيقت هر شىء چنان‌كه هست به روى مكشوف خواهد شد .\r\nاين نخسيتن منزل از جهان ابديت است ، اگر انسان به واسطه ايمان و عمل صالح در اين جهان ارتباط و اتصال و الفت و انس با خدا و نزديكان او داشته باشد با سعادتى كه هرگز به وصف نمىآيد در جوار خداى پاك و صحبت پاكان عالم بالا به سر مىبرد\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو اگر به واسطه دلبستگى و پاى بندى به زندگى اين جهان و لذايد گذران و بى پايه آن از عالم بالا بريده و انس و الفتى به خداى پاك و پاكان درگاهش نداشته باشد گرفتار عذابى دردناك و بدبختى ابدى خواهد شد .\r\nدرست است كه اعمال نيك و بد انسان در اين نشئهء گذران است و از ميان مىرود ولى صور اعمال نيك و بد در باطن انسان مستقر مىشود و هر جا برود همراه اوست و سرمايه زندگى شيرين يا تلخ آينده او مىباشد .\r\nمطالب گذشته را مىتوان از آيات ذيل استفاده نمود - خداى متعال مىفرمايد :\r\n « إِنَّ إِلى رَبِّكَ الرُّجْعى »  « 1 » برگشت مطلقا به سوى خداى توست .\r\nو مىفرمايد :  « أَلا إِلَى اللَّهِ تَصِيرُ الْأُمُورُ »  « 2 » آگاه باشيد همه امور به سوى خدا بر مىگردد . و مىفرمايد :  « وَ الْأَمْرُ يَوْمَئِذٍ لِلَّهِ »  « 3 » امروز امر يك‌سره از آن خداست .\r\n  « ارْجِعِي إِلى رَبِّكِ راضِيَةً مَرْضِيَّةً * فَادْخُلِي فِي عِبادِي »   « 4 »\r\nاى نفس كه اطمينان و آرامش يافته‌اى ( با ياد خدا ) به سوى خداى خود برگرد ، در حالى كه خشنودى و از تو خشنود شده ، پس داخل شو در ميان بندگان من و داخل شو در بهشت من .\r\nو در حكايت خطابى كه روز قيامت به بعضى از افراد بشر مىشود ، مىفرمايد :\r\n « لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ »  « 5 »\r\nتو از اينها كه مشاهده مىكنى در غفلت بوده‌اى اينك پرده را از پيش چشمت برداشتيم و در نتيجه چشم تو امروز تيز بين است .\r\n\r\n\r\n","description":"","footnote":"\r\n( 1 ) . علق ، آيه 8\r\n( 2 ) . شورى ، آيه 53\r\n( 3 ) . انفطار ، آيه 19\r\n( 4 ) . فجر ، آيات 27 - 30\r\n( 5 ) . ق ، آيه 22\r\n","page_name":" 146 ","page_number":146},
  {"content":"\r\n\r\nدرمورد تأويل قرآن كريم ( حقايقى كه قرآن كريم از آنها سرچشمه مىگيرد ) مىفرمايد :\r\n « هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ قَدْ جاءَتْ رُسُلُ رَبِّنا بِالْحَقِّ فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ قَدْ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ »  « 1 »\r\nآيا كسانىكه قرآن را نمىپذيرند ، جز تأويل آن چيزى را منتظرند روزى كه تأويلش مشهود مىشود ، كسانىكه قبلا آن‌را فراموش كرده‌اند خواهند گفت پيغمبران خداى ما به حق آمدند پس آيا براى ما نيز شفاعت كنندگانى هستند كه براى ما شفاعت كنند يا اين‌كه برگردانده شويم ( به دنيا ) و عملى غير از آن عمل كه انجام مىداديم ، انجام دهيم ؟ اينان نفس‌هاى خود را زيان كردند و افترايى كه مىبستند گم نمودند .\r\nو مىفرمايد :\r\n « يَوْمَئِذٍ يُوَفِّيهِمُ اللَّهُ دِينَهُمُ الْحَقَّ وَ يَعْلَمُونَ أَنَّ اللَّهَ هُوَ الْحَقُّ الْمُبِينُ »  « 2 »\r\nدر چنين روزى خدا پاداش واقعى ايشان را مىدهد و مىدانند كه خدا واقعيتى آشكار و بى پرده است و بس .\r\nو مىفرمايد :\r\n « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »  « 3 »\r\nاى انسان تو با رنج به سوى خداى خود در كوشش مىباشى پس او را ملاقات خواهى كرد .\r\nو مىفرمايد :\r\n\r\n\r\n","description":"","footnote":"\r\n( 1 ) . اعراف ، آيه 53\r\n( 2 ) . نور ، آيه 25\r\n( 3 ) . انشقاق ، آيه 6\r\n","page_name":" 147 ","page_number":147},
  {"content":"\r\n\r\n « مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ »  « 1 »\r\nهر كه ملاقات خدا را اميدوار باشد موقعى را كه خدا براى ملاقات مقرر فرموده خواهد آمد .\r\nو مىفرمايد :\r\n « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  « 2 »\r\nپس هر كه به ملاقات خداى خود اميدوار باشد بايد عمل صالح ( كار سزاوار ) بكند و به پرستش خداى خود كسى را شريك ننمايد .\r\nو مىفرمايد :\r\n    « يا أَيَّتُهَا النَّفْسُ الْمُطْمَئِنَّةُ * ارْجِعِي إِلى رَبِّكِ راضِيَةً مَرْضِيَّةً * فَادْخُلِي فِي عِبادِي * وَ ادْخُلِي جَنَّتِي »     « 3 »\r\nو مىفرمايد :\r\n        « فَإِذا جاءَتِ الطَّامَّةُ الْكُبْرى * يَوْمَ يَتَذَكَّرُ الْإِنْسانُ ما سَعى * وَ بُرِّزَتِ الْجَحِيمُ لِمَنْ يَرى * فَأَمَّا مَنْ طَغى * وَ آثَرَ الْحَياةَ الدُّنْيا * فَإِنَّ الْجَحِيمَ هِيَ الْمَأْوى * وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى * فَإِنَّ الْجَنَّةَ هِيَ الْمَأْوى »         « 4 »\r\nوقتىكه بزرگ‌ترين داهيه « روز رستاخيز » رسيد روزى كه انسان هر گونه تلاش و كوشش خود را به ياد مىآورد و آتشى كه براى عذاب روشن شده آشكار گرديد ، « مردم دو گروه مىشوند » اما كسى كه طغيان نموده و زندگى دنيا را براى خود انتخاب نمود ، آتش نامبرده جايگاه اوست و اما كسى كه از مقام خداى خود ترسيده ونفس خود را از هوى « دلخواه ناپسند » نهى كرد بهشت جايگاه اوست و بس .\r\n\r\n\r\n","description":"","footnote":"\r\n( 1 ) . عنكبوت ، آيه 5\r\n( 2 ) . كهف ، آيه 110\r\n( 3 ) . فجر ، آيات 27 - 30\r\n( 4 ) . نازعات ، آيات 34 - 41\r\n","page_name":" 148 ","page_number":148},
  {"content":"\r\n\r\nو در بيان هويت جزاى اعمال مىفرمايد :\r\n « يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ »  « 1 »\r\nاى كسانىكه كافر شديد اعتذار مجوييد امروز ( روز رستاخيز ) جزايى كه به شما داده مىشود همان خود اعمالى است كه انجام مىداديد .\r\n\r\nاستمرار و توالى آفرينش\r\nاين جهان آفرينش كه مشهود ماست ، عمر بى پايان ندارد و روزى خواهد رسيد كه بساط اين جهان و جهانيان برچيده شود چنان‌كه قرآن همين معنا را تأييد مىكند خداى متعال مىفرمايد :\r\n « ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى »  « 2 »\r\nنيافريدم آسمان‌ها و زمين و آنچه را كه در ميان آنهاست مگر به حق واجل معين .\r\n« براى مدت محدود و معينى كه نام برده شده است » . آيا پيش از پيدايش اين جهان فعلى و نسل موجود انسانى ، جهان ديگرى آفريده شده وانسانى بوده است ؟ آيا پس از برچيده شدن بساط جهان و جهانيان كه قرآن كريم نيز از آن خبر مىدهد ، جهان ديگرى به‌وجود خواهد آمد و انسانى آفريده خواهد شد ، پرسش‌هايى است كه پاسخ صريح آنهارا در قرآن كريم نمىتوان يافت - جز اشاراتى - ولى در رواياتى كه از ائمه اهل بيت نقل شده ، به اين پرسش‌ها پاسخ مثبت داده شده است « 3 » .\r\n\r\nامام‌شناسى\r\n1 . معناى امام .\r\n\r\n\r\n","description":"","footnote":"\r\n( 1 ) . تحريم ، آيه 7\r\n( 2 ) . احقاف ، آيه 3\r\n( 3 ) . بحارالانوار ، ( چاپ كمپانى ) ، ج 14 ، ص 79\r\n","page_name":" 149 ","page_number":149},
  {"content":"\r\n\r\n2 . امامت و جانشينى پيغمبر اكرم صلى الله عليه و آله در حكومت اسلامى .\r\n3 . در تأييد سخنان گذشته .\r\n4 . امامت در بيان معارف الهيه .\r\n5 . فرق ميان نبى و امام .\r\n6 . امامت در باطن اعمال .\r\n7 . ائمه و پيشوايان اسلام .\r\n8 . اجمالى از تاريخ زندگى دوازده امام عليه السلام .\r\n9 . بحث در ظهور مهدى عليه السلام از نظر عمومى .\r\n10 . بحث در ظهور مهدى عليه السلام از نظر خصوصى .\r\n\r\nمعناى امام\r\nامام و پيشوا به كسى گفته مىشودكه پيش جماعتى افتاده رهبرى ايشان را در يك مسير اجتماعى يا مرام سياسى يا مسلك علمى يا دينى به عهده گيرد و البته به واسطه ارتباطى كه با زمينه خوددارد در وسعت و ضيق تابع زمينه خود خواهد بود .\r\nآيين مقدس اسلام ( چنان‌كه از فصل‌هاى گذشته روشن شد ) زندگانى عموم بشر را از هر جهت در نظر گرفته ، دستور مىدهد .\r\nاز جهت حيات معنوى مورد بررسى قرار داده و راهنمايى مىكند و در حيات صورى نيز از جهت زندگى فردى واداره آن مداخله مىنمايد چنان‌كه از جهت زندگى اجتماعى و زمامدارى آن ( حكومت ) مداخله مىنمايد .\r\nبنابر جهاتى كه شمرده شد امامت و پيشوايى دينى در اسلام از سه جهت ممكن است مورد توجه قرار گيرد : از جهت حكومت اسلامى و از جهت بيان معارف و احكام اسلام و از جهت رهبرى و ارشاد حيات معنوى .\r\nشيعه معتقد است چنان‌كه جامعه اسلامى به هر سه جهت نامبرده نيازمندى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nضرورى دارد ، كسىكه متصدى اداره جهات نامبرده است و پيشوايى جماعت را در آن جهات به عهده دارد ، از ناحيه خدا و رسول بايد تعيين شود . و البته پيغمبر اكرم صلى الله عليه و آله نيز به امر خدا تعيين فرموده است .\r\n\r\nامامت و جانشينى پيغمبر اكرم صلى الله عليه و آله در حكومت اسلامى\r\nانسان با نهاد خدادادى خود بدون هيچ‌گونه ترديد درك مىكند كه هرگز جامعه متشكلى مانند يك كشور يا يك شهر يا ده يا قبيله و حتى يك خانه كه از چند تن انسان تشكيل يابد ، بدون سرپرست و زمامدارى كه چرخ جامعه را به كار اندازد و اراده او به اراده‌هاى جزو حكومت كند ، و هر يك از اجزاى جامعه را به وظيفه اجتماعى خود وا دارد ، نمىتواند به بقاى خود ادامه دهد و در كمترين وقتى اجزاى آن جامعه متلاشى شده وضع عموميش به هرج و مرج گرفتار خواهد شد .\r\nبه همين دليل كسى كه زمامدار و فرمانرواى جامعه‌اى است ( اعم از جامعه بزرگ يا كوچك ) و به سمت خود و بقاى جامعه عنايت دارد ، اگر بخواهد به‌طور موقت يا غير موقت از سر كار خود غيبت كند البته جانشينى به جاى خود مىگذارد و هرگز حاضر نمىشود كه قلمرو فرمانروايى و زمامدارى خود را سر خود رها كرده از بقا و زوال آن چشم پوشد .\r\nرئيس خانواده‌اى كه براى سفر چند روزه يا چند ماهه مىخواهد خانه و اهل خانه را وداع كند ، يكى از آنان را ( يا كسى ديگر را ) براى خود جانشين معرفى كرده امورات منزل را به وى مىسپارد . رئيس مؤسسه يا مدير مدرسه يا صاحب دكانى كه كارمندان يا شاگردان چندى زير دست دارد ، حتى براى چند ساعت غيبت ، يكى از آنان را به جاى خود نشانيده ديگران را به وى ارجاع مىكند و به همين ترتيب .\r\nاسلام دينى است كه به نص كتاب و سنت بر اساس فطرت استوار است و آيينى است اجتماعى كه هر آشنا و بيگانه اين نشانى را از سيماى آن مشاهده مىكند و عنايتى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nكه خدا و پيغمبر به اجتماعيت اين دين مبذول داشته‌اند هرگز قابل انكار نبوده و با هيچ چيز ديگرى قابل مقايسه نيست .\r\nپيغمبر اكرم صلى الله عليه و آله نيز مسئله عقد اجتماع را در هر جايى كه اسلام در آن نفوذ پيدا مىكرد ، ترك نمىكرد و هر شهر يا دهكده‌اى كه به‌دست مسلمين مىافتاد ، در اقرب وقت والى و عاملى در آن‌جا نصب و زمام اداره امور مسلمين را به‌دست وى مىسپرد حتى درلشگرهايى كه به جهاد اعزام مىفرمود ، گاهى براى اهميت مورد بيش از يك رئيس و فرمانده به نحو ترتب براى ايشان نصب مىنمود ؛ حتى در جنگ موته چهار نفر رئيس تعيين فرمود كه اگر اولى كشته شد دومى را ، و اگر دومى كشته شد سومى را ، و هم‌چنين . . . به رياست و فرماندهى بشناسند .\r\nو هم‌چنين به مسئله جانشينى عنايت كامل داشت و هرگز در مورد لزوم ، از نصب جانشين فروگذارى نمىنمود و هر وقت از مدينه غيبت مىفرمود والى به جاى خود معين مىكرد حتى در موقعى كه از مكه به مدينه هجرت مىنمود و هنوز خبرى نبود ، براى اداره چند روزه امور شخصى خود در مكه و پس دادن امانت‌هايى كه از مردم پيشش بود ، على عليه السلام را جانشين خود قرار داد و هم‌چنين پس از رحلت نسبت به ديون و كارهاى شخصىاش على عليه السلام را جانشين نمود .\r\nشيعه مىگويد : به همين دليل ، هرگز متصور نيست پيغمبراكرم صلى الله عليه و آله رحلت فرمايد و كسى را جانشين خود قرار ندهد و سرپرستى براى اداره امور مسلمين و گردانيدن چرخ جامعه اسلامى ، نشان ندهد .\r\nاين‌كه پيدايش جامعه‌اى بستگى دارد به يك سلسله مقررات و رسوم مشتركى كه اكثريت احزاب جامعه آنها را عملًا بپذيرند ، و بقا و پايدارى آن بستگى كامل دارد به يك حكومت عادله‌اى كه اجراى كامل آنها را به عهده بگيرد ، مسأله‌اى نيست كه فطرت انسانى در ارزش و اهميت آن شك داشته باشد يا براى عاقلى پوشيده بماند يا فراموشش كند در حالىكه نه در وسعت ودقت شريعت اسلامى مىتوان شك نمود و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنه در اهميت و ارزشى كه پيغمبر اكرم صلى الله عليه و آله براى آن قائل بود و در راه آن فداكارى و از خود گذشتگى مىنمود مىتوان ترديد نمود و نه در نبوغ فكر و كمال عقل و اصابت نظر و قدرت تدبير پيغمبر اكرم صلى الله عليه و آله ( گذشته از تأييد وحى و نبوت ) مىتوان مناقشه كرد .\r\nپيغمبر اكرم صلى الله عليه و آله به موحب اخبار متواترى كه عامه و خاصه در جوامع حديث ( در باب فتن و غير آن ) نقل كرده‌اند ، از فتن و گرفتارىهايى كه پس از رحلتش دامن‌گير جامعه اسلامى شد ، و فسادهايى كه در پيكره اسلام رخنه كرد ، مانند حكومت آل مروان و غير ايشان كه آيين پاك را فداى ناپاكىها و بى بندوبارىهاى خود ساختند ، تفصيلًا خبر داده است و چگونه ممكن است كه از جزئيات حوادث و گرفتارىهاى سال‌ها و هزاران سال‌ها پس از خود غفلت نكند ، و سخن گويد ولى از مهم‌ترين وضعى كه بايد در اولين لحظات پس از مرگش به‌وجود آيد غفلت كند يا اهمال ورزد و امرى به اين سادگى ( از يك طرف ) و به اين اهميت ( از طرف ديگر ) بنا چيز گيرد و بااين‌كه به طبيعىترين و عادىترين كارها مانند خوردن و نوشيدن و خوابيدن مداخله و صدها دستور صادر نموده از چنين مسئله با ارزشى به كلى سكوت ورزيده كسى را به جاى خود تعيين نفرمايد ؟ .\r\nو اگر به فرض محال تعيين زمامدار جامعه اسلامى در شرع اسلام به خود مردم مسلمان واگذار شده بود باز لازم بود پيغمبر اكرم صلى الله عليه و آله بيانات شافى در اين خصوص كرده باشد و دستورات كافى به امت بدهد تا مردم در مسأله‌اى كه اساساً بقا و رشد جامعه اسلامى و حيات شعائر دين به آن متوقف و استوار است ، بيدار و هشيار باشند .\r\nو حال آن‌كه از چنين بيان نبوى و دستور دينى خبرى نيست و اگر بود كسانىكه پس از پيغمبر اكرم صلى الله عليه و آله زمام امور را به‌دست گرفتند مخالفتش نمىكردند در صورتىكه خليفه اول خلافت را به خليفه دوم با وصيت منتقل ساخت وهم‌چنين خليفه چهارم به فرزندش وصيت نمود و خليفه دوم خليفه سوم را با يك شوراى شش نفرى كه\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nخودش اعضاى آن و آيين نامه آن‌را تعيين و تنظيم كرده بود ، روى كار آورد و معاويه امام حسن را به زور به صلح وادار نموده خلافت را به اين طريق برد و پس از آن خلافت به سلطنت موروثى تبديل شد و تدريجاً شعائر دينى از جهاد و امر به معروف و نهى از منكر و اقامه حدود و غير آنها يكى از پس از ديگرى از جامعه هجرت كرد و مساعى شارع اسلام نقش بر آب گرديد . « 1 »\r\nشيعه از راه بعثت و كنجكاوى در درك فطرى بشر و سيره مستمره عقلا انسان و تعمق در نظر اساسى آيين اسلام كه احياى فطرت مىباشد ، و روش اجتماعى پيغمبر اكرم ، و مطالعه حوادث اسف آورى كه پس از رحلت به وقوع پيوسته ، و گرفتارىهايى كه دامن‌گير اسلام و مسلمين گشته ، و به تجزيه و تحليل در كوتاهى و سهل‌انگارى حكومت‌هاى اسلامى قرون اوليه هجرت بر مىگردد ، به اين نتيجه مىرسد كه از ناحيه پيغمبر اكرم صلى الله عليه و آله نص كافى در خصوص تعيين امام و جانشين پيغمبر رسيده است . آيات و اخبار متواتر قطعى مانند آيه ولايت و حديث « 2 » غدير و\r\n\r\n\r\n","description":"","footnote":"\r\n( 1 ) . درباره مطالب مربوط به امامت و جانشينى پيغمبر اكرم صلى الله عليه و آله وحكومت اسلامى به مدارك زير مراجعه شود :\r\nتاريخ يعقوبى ، ج 2 ، ص 26 - 61 ؛ سيره ابن‌هشام ، ج 2 ، ص 223 - 271 ؛ تاريخ ابىالفداء ، ج 1 ، ص 126 ؛ غايةالمرام ، ص 664 از مسند احمد و غير آن\r\n( 2 ) . براى اثبات خلافت على بن ابىطالب به آياتى از قرآن استدلال شده و از جمله آنها اين آيه است :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ( مائده ، آيه 55 ) ولىِّ امر و صاحب اختيار شما فقط خدا و رسولش و مؤمنان هستند كه نماز مىخوانند و در حال ركوع صدقه و زكات مىدهند .\r\nمفسرين سنى و شيعى اتفاق دارند كه آيه مذكور در شأن على بن ابىطالب نازل شده است و روايات كثيرى از عامه و خاصه نيز بر آن دلالت دارد . ابوذر غفارى مىگويد : روزى نماز ظهر را با پيغمبر خوانديم سائلى از مردم تقاضاى كمك نمود ، ولى كسى به او چيزى نداد سائل دستش را به جانب آسمان بلند كرده گفت : خدايا شاهد باش در مسجد پيغمبر كسى به من چيزى نداد . على بن ابىطالب در حال ركوع بود با انگشتش به سائل اشاره كرد ، او انگشتر را از دست آن حضرت گرفته رفت . پيغمبر كه جريان را مشاهده مىفرمود سرش را به جانب آسمان بلند كرده عرضه داشت :\r\n","page_name":" 154 ","page_number":154},
  {"content":"\r\n\r\n\r\n\r\n","description":"","footnote":"\r\nخدايا برادرم موسى به تو گفت : خدا شرح صدرى به من عطا كن و كارهايم را آسان گردان و زبان گويايى به من بده تا سخنانم را بفهمند و برادرم هارون را وزير و كمك من قرار بده . پس وحى نازل شده كه : ما بازوى تو را به واسطه برادرت محكم مىگردانيم و نفوذ و تسلطى به شما عطا خواهيم نمود . خدايا ! من هم پيغمبر تو هستم ، شرح صدرى برايم عطا كن و كارهايم را آسان گردان و على را وزير و پشتيبانم قرار بدهد ، ابوذر مىگويد : هنوز سخن پيغمبر تمام نشده بود كه آيه نازل گشت « طبرى ، ذخائر العقبى ، ط قاهره ، سال 1356 ، ص 16 » حديث مذكور با اندكى اختلاف در الدّر المنثور ، ج 2 ، ص 293 نيز نقل شده . بحرانى در كتاب غاية المرام ، ص 103 ، 24 حديث از كتب عامه و 19 حديث از كتب خاصه در شأن نزول آيه نقل كرده است .\r\nاز جمله آيات اين آيه است :  « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ »  .\r\n « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ( مائده ، آيه 6 ) : كفار امروز از برچيده شدن دستگاه اسلام نا اميد شدند پس ديگر از آنان نهراسيد ، ولى از من بترسيد . امروز دين شما را كامل و نعمت خود را بر شما تمام نمودم و اسلام را براى شما برگزيدم .\r\nظاهر آيه اين است كه : قبل از نزول آيه كفار اميدوار بودند كه : روزى خواهد آمد كه دستگاه اسلام برچيده شود ولى خداوند متعال به واسطه انجام كارى آنان را براى هميشه از نابودى اسلام مأيوس گردانيده و همان كار سبب كمال و استحكام اساس دين بوده است و لابد از امور جزئى مانند جعل حكمى از احكام نبوده بلكه موضوع قابل توجه و مهمى بوده كه بقاى اسلام مربوط به آن بوده است .\r\nظاهراً اين آيه با آيه‌اى كه در اواخر اين سوره نازل گشته بى ربط نباشد .  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ »  ( مائده ، آيه 72 ) : اى پيغمبر ! موضوعى را كه به تو دستور داديم به مردم ابلاغ كن كه اگر ابلاغ نكنى رسالت خدا را انجام نداده‌اى . و خدا تو را از هر گونه خطرى كه متوجه تو باشد در امان خواهد داشت .\r\nاين آيه دلالت مىكند كه ، خدا موضوع قابل توجه و بسيار مهمى را كه اگر انجام نگيرد اساس اسلام و رسالت در خطر واقع مىشود به پيغمبر دستور داده ولى از بس با اهميت بوده پيغمبر از مخالفت و كارشكنى مردم مىترسيده و به انتظار موقعيت مناسب آن را به تأخير مىانداخته است . تا اين‌كه از جانب خدا امر مؤكد و فورى صادر شده كه : بايد در انجام اين دستور تعلل نورزى و از هيچ كس نهراسى . اين موضوع هم لابد از قبيل احكام نبوده ، زيرا تبليغ يك يا چندقانون نه آن اهميت را دارد كه از عدم بينش اساس اسلام واژگون گردد و نه پيغمبر اسلام از بيان قوانين ترسى داشته است .\r\nاين قرائن و شواهد مؤيد اخبارى هستند كه دلالت دارند كه : آيه‌هاى مذكور در غدير خم درباره ولايت على بن ابىطالب نازل گشته است . و بسيارى از مفسرين شيعه و سنى نيز آن را تأييد نموده‌اند .\r\nابوسعيد خدرى مىگويد : پيغمبر در غدير خم مردم را به سوى على دعوت نموده بازوهاى او را گرفته به‌طورى\r\n","page_name":" 155 ","page_number":155},
  {"content":"\r\n\r\n\r\n\r\n","description":"","footnote":"\r\nبلند كرد كه سفيدى زير بغل رسول خدا نمايان شد سپس آيه نازل شد :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  پس پيغمبر فرمود : الله اكبر از كامل شدن دين و تمامى نعمت و رضايت خدا و ولايت على بعد از من سپس فرمود : هر كس من صاحب اختيار و متصدى امور او هستم على صاحب اختيارش مىباشد . خدايا ! با دوست على دوست باش و با دشمنش دشمنى كن . هر كس او را يارى نمود تو ياريش كن و هر كس او را رها كرد تو نيز او را رها كن .\r\nبحرانى در كتاب غاية المرام ص 336 ، 6 حديث از طرق عامه و 15 حديث از طرق خاصه در شأن نزول آيه نقل كرده است .\r\nخلاصه سخن : دشمنان اسلام كه در راه نابودى آن از هيچ كارى خوددارى نمىنمودند و از همه جا مأيوس گشتند فقط به يك جهت اميدوار بودند آنها فكر مىكردند كه چون حافظ و نگهبان اسلام پيغمبر است وقتى از دنيا رفت اسلام بى قيم و سرپرست مىگردد و نابودى برايش حتمى خواهد بود . ولى در غدير خم انديشه آنان باطل گشت و پيغمبر على را به عنوان سرپرست و متصدى اسلام به مردم معرفى نمود و پس از على هم اين وظيفه سنگين و ضرورى به عهده دودمان پيغمبر كه از نسل على به‌وجود مىآيند خواهد بود . براى توضيح بيشتر رجوع شود به « تفسير الميزان ، ج 5 ، ص 177 - 214 و ج 6 ، ص 50 - 64 » .\r\nحديث غدير : پيغمبر اسلام بعد از مراجعت از حجة الوداع در غدير خم توقف نموده مسلمين را گرد آورده پس از اداى خطبه‌اى على را به ولايت و پيشوايى مسلمين منصوب كرد .\r\nبراء مىگويد : در سفر حجة الوداع خدمت رسول خدا بودم وقتى به غدير خم رسيديم دستور داد آن مكان را پاكيزه نمودند ، سپس دست على را گرفته طرف راست خودش قرار داده فرمود : آيا اختيار دار شما نيستم پاسخ دادند : اختيار ما به‌دست شماست . پس فرمود : هر كس من مولا و صاحب اختيار او هستم على مولاى او خواهد بود . خدايا ! با دوست على دوستى و با دشمنش دشمنى كن . پس عمر بن خطاب به على گفت : اين مقام گوارايت باد كه تو مولاى من و تمام مؤمنين شدى . « البداية والنهاية ، ج 5 ، ص 208 و ج 7 ، ص 346 ؛ ذخائر العقبى طبرى ( ط قاهره سال 1356 ) ص 67 و فصول المهمه ابن‌صباغ ، ج 2 ، ص 23 » .\r\nخصائص نسائى ( ط نجف سال 1369 هجرى ) ص 31 ، بحرانى در غاية المرام ، ص 79 ، مانند اين حديث را به 89 طريق از عامه و 43 طريق از خاصه نقل كرده است .\r\nحديث سفينه : ابن‌عباس مىگويد : پيغمبر فرمود : مثل اهل بيت من مثل كشتى نوح است كه هر كس در آن سوار شد نجات يافت و هر كس تخلف نمود غرق گشت . ذخائر العقبى ، ص 20 و الصواعق المحرقة ابن‌حجر ( ط قاهره ) ص 84 و 150 .\r\nتاريخ الخلفاء جلال الدين سيوطى ، ص 307 ؛ نور الابصار تأليف شبلنجى ( ط مصر ) ص 114 و بحرانى در غاية المرام ، ص 237 حديث مذكور را به يازده طريق از عامه و هفت طريق از خاصه نقل كرده است .\r\n","page_name":" 156 ","page_number":156},
  {"content":"\r\n\r\n\r\n\r\n","description":"","footnote":"\r\nحديث ثقلين : زيدبن ارقم از پيغمبر نقل كرده كه فرمود : گويا خدا مرا به سوى خويش دعوت نموده بايد اجابت كنم ولى دو چيز بزرگ و وزين را در بين شما مىگذارم : كتاب خدا و اهل بيتم مواظب باشيد كه چگونه با آنها رفتار مىكنيد آن دو امر هرگز از هم جدا نخواهند شد تا اين‌كه در كوثر بر من وارد شوند . « البداية و النهاية ، ج 5 ، ص 209 ؛ ذخائر العقبى ، ص 16 ؛ فصول المهمه ، ص 22 ؛ خصائص ، ص 30 ، الصواعق المحرقه ، ص 147 » . در غايةالمرام ، 39 حديث از عامه و 82 حديث از خاصه نقل شده است .\r\nحديث ثقلين از احاديث مسلم و قطعى است كه به سندهاى بسيار و عبارت‌هاى مختلفى روايت شده و سنى و شيعه به صحتش اعتراف و اتفاق دارند . از اين حديث وامثالش چند مطلب مهم استفاده مىشود : 1 - چنانچه قرآن تا قيامت در بين مردم باقى مىماند عترت پيغمبر نيز تا قيامت باقى خواهند ماند ؛ يعنى هيچ زمانى از وجود امام و رهبر حقيقى خالى نمىگردد . 2 - پيغمبر اسلام به وسيله اين دو امانت بزرگ تمام احتياجات علمى و دينى مسلمين را تأمين نموده و اهل بيتش را به عنوان مرجع علم و دانش به مسلمين معرفى كرده اقوال و اعمالشان را معتبر دانسته است . 3 - قرآن و اهل بيت نبايد از هم جدا شوند و هيچ مسلمانى حق ندارد از علوم اهل بيت اعراض كند و خودش را از تحت ارشاد و هدايت آنان بيرون نمايد . 4 - مردم اگر از اهل بيت اطاعت كنند و به اقول آنان تمسك جويند گمراه نمىشوند و هميشه حق در نزد آنهاست . 5 - جميع علوم لازم و احتياجات دينى مردم در نزد اهل بيت موجود است و هر كس از آنها پيروى نمايد در ضلالت واقع نمىشود و به سعادت حقيقى نائل مىگردد . يعنى اهل بيت از خطا و اشتباه معصومند . و به واسطه همين قرينه معلوم مىشود كه : مراد از اهل بيت وعترت ، تمام خويشان و اولاد پيغمبر نيست بلكه افراد معينى مىباشند كه از جهت علوم دين كامل باشند و خطا و عصيان در ساحت وجودشان راه نداشته باشد تا صلاحيت رهبرى داشته باشند و آنها عبارتند از على بن ابىطالب و يازده فرزندش كه يكى پس از ديگرى به امامت منصوب شدند . چنانچه در روايات نيز به همين معنا تفسير شده است . از باب نمونه : ابن‌عباس مىگويد : به پيغمبر اكرم گفتم : خويشان تو كه دوست داشتن آنها واجب است كيانند ؟ فرمود : على و فاطمه و حسن و حسين ( ينابيع المودة ، ص 311 ) جابر مىگويد پيغمبر فرمود : خدا ذريه هر پيغمبرى را در صلب خودش قرار داد ولى ذريه مرا در صلب على قرار داد . ( همان ، ص 318 . )\r\nحديث حق : ام سلمه مىگويد : از رسول خدا شنيدم كه مىفرمود : على با حق و قرآن مىباشد و حق و قرآن نيز با على خواهند بود و از هم جدا نمىشوند تا اين‌كه بر كوثر بر من وارد شوند .\r\nدر غاية المرام ، ص 539 به اين مضمون چهارده حديث از عامه و ده حديث از خاصه نقل شده است .\r\nحديث منزلة : سعدبن وقاص مىگويد : رسول خدا به على فرمود : آيا راضى نيستى كه تو نسبت به من مانند هارون نسبت به موسى باشى جز اين‌كه بعد از من پيغمبرى نخواهد بود ؟\r\nالبداية و النهاية ، ج 7 ، ص 339 ؛ ذخائر العقبى ، ص 63 ؛ فصول المهمه ، ص 21 ، كفاية الطالب گنجى شافعى ، ص 148 - 154 ؛ خصائص ، ص 19 - 25 الصواعق المحرقه ، ص 177 . در غاية المرام ، ص 109 ، صد حديث از عامه\r\n","page_name":" 157 ","page_number":157},
  {"content":"\r\n\r\nحديث سفينه و حديث ثقلين و حديث حق و حديث منزلت و حديث دعوت عشيره اقربين و غير آنها به اين معنا دلالت داشته و دارند ولى نظر به پاره‌اى دواعى تأويل شده و سرپوشى روى آنها گذاشته شده است .\r\n\r\nدر تأييد سخنان گذشته\r\nآخرين روزهاى بيمارى پيغمبر اكرم صلى الله عليه و آله بود و جمعى از صحابه حضور داشتند آن حضرت فرمود دوات و كاغذى براى من بياوريد تا براى شما چيزى بنويسم كه پس از من ( با رعايت آن ) هرگز گمراه نشويد بعضى از حاضرين گفتند : « اين مرد هذيان مىگويد كتاب خدا براى ما بس است » ، آن‌گاه هياهوى حضار بلند شد . پيغمبر اكرم صلى الله عليه و آله فرمود : برخيزيد و از پيش من بيرون رويد ، زيرا پيش پيغمبر نبايد هياهو كنند . « 1 »\r\n\r\n\r\n","description":"","footnote":"\r\nو هفتاد حديث از خاصه نقل است .\r\nحديث دعوت عشيره : پيغمبر صلى الله عليه و آله خويشانش را براى صرف غذا دعوت نمود پس از تناول غذا به آنان فرمود : من كسى را سراغ ندارم كه بهتر از آنچه راكه من براى شما آورده‌ام براى قومش آورده باشد . خدا به من دستور داده كه شما را به سويش دعوت كنم پس كيست كه در اين امر با من كمك كند و برادر و وصى و خليفه من در بين شما گردد ؟ تمام مردم سكوت كردند ولى على در عين حال كه از همه كوچك‌تر بود عرضه داشت : من وزير و يار شما مىشوم . پس پيغمبر دست بر گردن او نهاده فرمود : اين برادر و وصى و خليفه من است ، بايد از او اطاعت كنيد . پس آن جماعت از جا حركت نموده مىخنديدند و به ابوطالب مىگفتند : محمد به تو دستور داد كه از پسرت اطاعت كنى ( تاريخ ابىالفداء ، ج 1 ، ص 116 ) .\r\nو از اين‌گونه احاديث زياد است از جلمه : حذيفه مىگويد : رسول خدا فرمود : اگر على را خليفه و جانشين من قرار بدهيد - و گمان نمىكنم چنين كارى را انجام بدهيد - او را راهنمايى با بصيرت خواهيد يافت كه شما را به راه راست وادار مىكند . حلية الاولياء ، ابونعيم ، ج 1 ، ص 64 و كفاية الطالب ( ط نجف ، سال 1356 ) ص 67 .\r\nابن‌مردويه مىگويد : پيغمبر فرمود : هر كس دوست دارد حيات و مرگش مانند من باشد و ساكن بهشت گردد بعد از من دوست‌دار على باشد و به اهل بيت من اقتدا كند ، زيرا آنها عترت من و از گل من آفريده شده‌اند و علم و فهم من نصيب آنان گشته پس بدا به حال كسانىكه فضل آنها را تكذيب نمايند شفاعتم هرگز شامل حالشان نخواهد شد ( منتخب كنز العمال ) كه در حاشيه مسند احمد به چاپ رسيده ، ج 5 ، ص 94\r\n( 1 ) . البدايه و النهاية ، ج 5 ، ص 227 ؛ شرح ابن ابىالحديد ، ج 1 ، ص 133 ؛ الكامل فى التاريخ ، ج 2 ، ص 217 و تاريخ الرسل و الملوك ، طبرى ، ج 2 ، ص 436 .\r\n","page_name":" 158 ","page_number":158},
  {"content":"\r\n\r\nبا توجه به مطالب فصل گذشته و توجه به اين‌كه كسانىكه در اين قضيه از عملى شدن تصميم پيغمبر اكرم صلى الله عليه و آله جلوگيرى كردند همان اشخاصى بودند كه فرداى همان روز از خلافت انتخابى بهره‌مند شدند و به ويژه اين‌كه انتخاب خليفه را بىاطلاع على عليه السلام و نزديكانش نموده ، آنان را در برابر كار انجام يافته قرار دادند آيا مىتوان شك نمود كه مقصود پيغمبر اكرم در حديث بالا تعيين شخص جانشين خود و معرفى على عليه السلام بود ؟\r\nو مقصود از اين سخن ايجاد قيل وقال بود كه در اثر آن پيغمبر اكرم صلى الله عليه و آله از تصميم خود منصرف شود نه اين‌كه معناى جدى آن ( سخن نابه‌جاى گفتن از راه غلبه مرض ) منظور باشد .\r\nزيرا اولًا : گذشته از اين‌كه در تمام مدت بيمارى از پيغمبر اكرم صلى الله عليه و آله حتى يك حرف نابه جا شنيده نشده و كسى هم نقل نكرده است ، روى موازين دينى ، مسلمانى نمىتواند پيغمبر اكرم صلى الله عليه و آله را كه با عصمت الهى مصون است به هذيان و بيهوده‌گويى نسبت دهد .\r\nثانياً : اگر منظور از اين سخن معناى جديش بود محلى براى جمله بعدى ( كتاب خدا براى ما بس است ) نبود و براى اثبات نابه جا بودن سخن پيغمبر اكرم صلى الله عليه و آله با بيماريش استدلال مىشد نه با اين‌كه با وجود قرآن نيازى به سخن پيغمبر نيست ، زيرا براى يك نفر صحابى نبايست پوشيده بماند كه همان كتاب خدا ، پيغمبر اكرم صلى الله عليه و آله را مفترض الطاعه و سخنش را سخن خدا قرار داده و به نص قرآن كريم مردم در برابر حكم خدا و رسول هيچ‌گونه اختيار و آزادى عمل ندارند .\r\nثالثاً : اين اتفاق در مرض موت خليفه اول تكرار يافت و وى به خلافت خليفه دوم وصيت كرد وقتىكه عثمان به امر خليفه ، وصيت نامه را مىنوشت ، خليفه بىهوش شد با اين حال خليفه دوم سخنى را كه درباره پيغمبر اكرم صلى الله عليه و آله گفته بود درباره\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nخليفه اول تكرار نكرد . « 1 »\r\nگذشته از اينها خليفه دوم در حديث « 2 » ابن‌عباس به اين حقيقت اعتراف مىنمايد ، وى مىگويد : من فهميدم كه پيغمبر اكرم صلى الله عليه و آله مىخواهد خلافت على را تسجيل كند ، ولى براى رعايت مصلحت به هم زدم . مىگويد : خلافت از آن على بود « 3 » ولى اگر به خلافت مىنشست مردم را به حق و راه راست وادار مىكرد و قريش زير بار آن نمىرفتند از اين روى وى را از خلافت كنار زديم .\r\nبا اين‌كه طبق موازين دينى بايد متخلف از حق را به حق وادار نمود نه حق را براى خاطر متخلف ترك نمود موقعى كه براى خليفه اول خبر آوردند كه جمعى از قبايل مسلمان از دادن زكات امتناع مىورزند ، دستور جنگ داد و گفت : « اگر عقالى را كه به پيغمبر خدا مىدادند به من ندهند با ايشان مىجنگم » . « 4 » و البته مراد از اين سخن اين بود كه به هر قيمت تمام شود بايد حق احيا شود البته موضوع خلافت حقه از يك عقال مهم‌تر و با ارزش‌تر بود .\r\n\r\nامامت در بيان معارف الهيه\r\nدر بحث‌هاى پيغمبرشناسى گذشت كه طبق قانون ثابت و ضرورى هدايت عمومى ، هر نوع از انواع آفرينش از راه تكوين و آفرينش به سوى كمال و سعادت نوعى خود هدايت و رهبرى مىشود .\r\nنوع انسان نيز كه يكى از انواع آفرينش است از كليت اين قانون عمومى مستثنا نيست و از راه غريزه واقع‌بينى و تفكر اجتماعى ، در زندگى خود به روش خاصى بايد\r\n\r\n\r\n","description":"","footnote":"\r\n( 1 ) . ابن‌اثير ، الكامل ، ج 2 ، ص 292 و شرح ابن ابىالحديد ، ج 1 ، ص 54\r\n( 2 ) . شرح ابن ابىالحديد ، ج 1 ، ص 134\r\n( 3 ) . تاريخ يعقوبى ، ج 2 ، ص 137\r\n( 4 ) . البداية والنهايه ، ج 6 ، ص 311\r\n","page_name":" 160 ","page_number":160},
  {"content":"\r\n\r\nهدايت شود كه سعادت دنيا و آخرتش را تأمين نمايد و به عبارت ديگر بايد سلسله اعتقادات و وظايف عملى را درك نموده روش زندگى خود را به آنها تطبيق كند تا سعادت و كمال انسانى خود را به‌دست آورد و گفته شد كه راه درك اين برنامه زندگى كه به نام دين ناميده مىشود راه عقل نيست بلكه راه ديگرى است به نام وحى و نبوت كه در برخى از پاكان جهان بشريت به نام انبياء ( پيغمبران خدا ) يافت مىشود .\r\nپيغمبرانند كه وظايف انسانى مردم را به وسيله وحى از جانب خدا دريافت داشته به مردم مىرسانند تا در اثر به كار بستن آنها تأمين سعادت كنند .\r\nروشن است كه اين دليل ، چنان‌كه لزوم و ضرورت چنين دركى را در ميان افراد بشر به ثبوت مىرساند ، هم‌چنين لزوم و ضرورت پيدايش افرادى را كه پيكره دست نخورده اين برنامه راحفظ كنند و در صورت لزوم به‌مردم برسانند ، به ثبوت مىرساند .\r\nچنان‌كه از راه عنايت خدايى لازم است اشخاصى پيدا شوند كه وظايف انسانى را از راه وحى درك نموده به مردم تعليم كنند ، هم‌چنان لازم است كه اين وظايف انسانى آسمانى براى هميشه در جهان انسانى محفوظ بماند و در صورت لزوم به مردم عرض و تعليم شود ؛ يعنى پيوسته اشخاصى وجود داشته باشندكه دين خدا نزدشان محفوظ باشد و در وقت لزوم به مصرف برسد .\r\nكسى كه متصدى حفظ و نگهدارى دين آسمانى است و از جانب خدا به اين سمت اختصاص يافته ، « امام » ناميده مىشود چنان‌كه كسى كه حامل روح وحى و نبوت و متصدى اخذ و دريافت احكام و شرايع آسمانى از جانب خدا مىباشد « نبى » نام دارد و ممكن است نبوت و امامت در يك‌جا جمع شوند و ممكن است از هم جدا باشند و چنان‌كه دليل نامبرده عصمت پيغمبران رااثبات مىكرد ، عصمت ائمه و پيشوايان را نيز اثبات مىكند ، زيرا بايد خدا براى هميشه دين واقعى دست‌نخورده و قابل تبليغى در ميان بشر داشته باشد و اين معنا بدون عصمت و مصونيت خدايى صورت نبندد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nفرق ميان نبى و امام\r\nدليل گذشته در مورد دريافت داشتن احكام و شرايع آسمانى كه به واسطه پيغمبران انجام مىگيرد همين قدر اصل وحى يعنى گرفتن احكام آسمانى را اثبات مىكند نه استمرار و هميشگى آن‌را به خلاف حفظ و نگهدارى آن كه طبعاً امرى است استمرارى و مداوم . و از اين‌جاست كه لزوم ندارد پيوسته پيغمبرى در ميان بشر وجود داشته باشد ولى وجود امام كه نگهدارنده دين آسمانى است پيوسته در ميان بشر لازم است و هرگز جامعه بشرى از وجود امام خالى نمىشود بشناسند يا نشناسند و خداى متعال در كتاب خود مىفرمايد :\r\n « فَإِنْ يَكْفُرْ بِها هؤُلاءِ فَقَدْ وَكَّلْنا بِها قَوْماً لَيْسُوا بِها بِكافِرِينَ »  « 1 »\r\nو اگر به هدايت ما ، كه هرگز تخلف نمىكند ، كافران ايمان نياوردند ما گروهى را به آن موكل كرده‌ايم كه هرگز به آن كافر نخواهند شد .\r\nو چنان‌كه اشاره شد نبوت و امامت گاهى جمع مىشود و يك فرد داراى هر دو منصب پيغمبرى و پيشوايى ( اخذ شريعت آسمانى و حفظ بيان آن ) مىشود و گاهى از هم جدا مىشوند چنان‌كه در ازمنه‌اى كه از پيغمبران خالى است در هر عصر امام حقى وجود دارد و بديهى است عدد پيغمبران خدا محدود و هميشه وجود نداشته‌اند .\r\nخداى متعال در كتاب خود جمعى از پيغمبران را به امامت معرفى فرموده است چنان‌كه درباره حضرت ابراهيم مىفرمايد :\r\n « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ »  « 2 »\r\nوقتىكه خداى ابراهيم او را به كلمه هايى امتحان كرد پس آنها را تمام كرده و به آخر\r\n\r\n\r\n","description":"","footnote":"\r\n( 1 ) . انعام ، آيه 89\r\n( 2 ) . بقره ، آيه 24\r\n","page_name":" 162 ","page_number":162},
  {"content":"\r\n\r\nرسانيد فرمود : من تو را براى مردم امام و پيشوا قرار مىدهم ابراهيم گفت و از فرزندان من ، فرمود عهد و فرمان من به ستمكاران نمىرسد .\r\nو مىفرمايد :\r\n « وَ جَعَلْناهُمْ أَئِمَّةً يَهْدُونَ بِأَمْرِنا »  « 1 »\r\nو ما ايشان را پيشوايانى قرار داديم كه به امر ما هدايت و رهبرى مىكردند .\r\n\r\nامامت در باطن اعمال\r\nامام چنان‌كه نسبت به ظاهر اعمال مردم پيشوا و راهنماست هم‌چنان درباطن نيز سمت پيشوايى و رهبرى دارد و اوست قافله سالار كاروان انسانيت كه از راه باطن به سوى خدا سير مىكند .\r\nبراى روشن شدن اين حقيقت به دو مقدمه زيرين بايد عطف توجه نمود :\r\nاول : جاى ترديد نيست كه به نظر اسلام و ساير اديان آسمانى يگانه وسيله سعادت و شقاوت ( خوشبختى و بدبختى ) واقعى و ابدى انسان ، همانا اعمال نيك و بد اوست كه دين آسمانى تعليمش مىكند و هم از راه فطرت ونهاد خدادادى نيكى و بدى آنها را درك مىنمايد .\r\nو خداى متعال از راه وحى ونبوت اين اعمال را مناسب طرز تفكر ما گروه بشر با زبان اجتماعى خودمان ، در صورت امر و نهى و تحسين و تقبيح بيان فرموده و در مقابل طاعت و تمرد آنها ، براى نيكوكاران و فرمانبرداران ، زندگى جاويد شيرينى كه مشتمل بر همهء خواست‌هاى كمالى انسان مىباشد ، نويد داده و براى بدكاران و ستمگران زندگى جاويد تلخى كه متضمن هرگونه بدبختى و ناكامى مىباشد خبر داده است .\r\n\r\n\r\n","description":"","footnote":"\r\n( 1 ) . انبياء ، آيه 73\r\n","page_name":" 163 ","page_number":163},
  {"content":"\r\n\r\nو جاى شك و ترديد نيست كه خداى آفرينش كه از هر جهت بالاتر از تصور ماست ، مانند ما تفكر اجتماعى ندارد و اين سازمان قراردادى آقايى و بندگى و فرمانروايى و فرمانبرى و امر و نهى و مزد و پاداش در بيرون از زندگى اجتماعى ما وجود ندارد و دستگاه خدايى همانا دستگاه آفرينش است كه در آن هستى و پيدايش هر چيز به آفرينش خدا طبق روابط واقعى بستگى دارد و بس .\r\nو چنان‌كه در قرآن كريم « 1 » و بيانات پيغمبر اكرم صلى الله عليه و آله اشاره شده دين مشتمل به حقايق و معارفى است بالاتر از فهم عادى ما كه خداى متعال آنها را با بيانى كه با سطح فكر ما مناسب و با زبانى كه نسبت به ما قابل فهم است ، براى ما نازل فرموده است .\r\nاز اين بيان بايد نتيجه گرفت كه ميان اعمال نيك و بد و ميان آنچه در جهان ابديت از زندگى و خصوصيات زندگى هست ، رابطه واقعى برقرار است كه خوشى و ناخوشى زندگى آينده به خواست خدا مولود آن است .\r\nو به عبارت ساده‌تر در هر يك از اعمال نيك و بد ، در درون انسان واقعيتى به‌وجود مىآيد كه چگونگى زندگى آينده او مرهون آن است .\r\nانسان بفهمد يا نفهمد ، درست مانند كودكى است كه تحت تربيت قرار مىگيرد ، وى جز دستورهايى كه از مربى با لفظ « بكن و نكن » مىشنود و پيكر كارهايى كه انجام مىدهد ، چيزى نمىفهمد ولى پس از بزرگ شدن و گذرانيدن ايام تربيت به واسطه ملكات روحى ارزنده‌اى كه در باطن خود مهيا كرده در اجتماع به زندگى سعادتمندى نائل خواهد شد و اگر از انجام دستورهاى مربى نيك خواه خود سر باز زده باشد جز بدبختى بهره‌اى نخواهد داشت .\r\nيا مانند كسى كه طبق دستور پزشك به دوا و غذا و ورزش مخصوصى مداومت\r\n\r\n\r\n","description":"","footnote":"\r\n( 1 ) . از باب نمونه :    « وَ الْكِتابِ الْمُبِينِ * إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ »    . ( زخرف ، آيه 4 ) . يعنى : قسم به اين كتاب روشن . ما قرآن را عربى قرار داديم شايد تعقل كنيد . و اين قرآن در ام الكتاب نزد ما عالى و حكيم است\r\n","page_name":" 164 ","page_number":164},
  {"content":"\r\n\r\nمىنمايد وى جز گرفتن و به كار بستن دستور پزشك با چيزى سرو كار ندارد ولى با انجام دستور ، نظم و حالت خاصى در ساختمان داخلى خود پيدا مىكند كه مبدأ تندرستى و هرگونه خوشى و كاميابى است .\r\nخلاصه ، انسان در باطن اين حيات ظاهرى حيات ديگر باطنى ( حيات معنوى ) دارد كه از اعمال وى سرچشمه مىگيرد و رشد مىكند و خوشبختى و بدبختى وى در زندگى آن سرا ، بستگى كامل به آن دارد .\r\nقرآن كريم نيز اين بيان عقلى را تأييد مىكند و در آيات « 1 » بسيارى براى نيكوكاران و اهل ايمان حيات ديگر و روح ديگرى بالاتر از اين حيات و روشن‌تر از اين روح اثبات مىنمايد و نتايج باطنى اعمال را پيوسته همراه انسان مىداند و در بيانات نبوى نيز به همين معنا بسيار اشاره شده است . « 2 »\r\n\r\n\r\n","description":"","footnote":"\r\n( 1 ) . مانند اين آيات :   « وَ جاءَتْ كُلُّ نَفْسٍ مَعَها سائِقٌ وَ شَهِيدٌ * لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ »   ( ق ، آيه 21 ) يعنى : تمام نفوس با گواه و مأمور در قيامت مبعوث مىگردند ( و به آنان گفته مىشود ) تو از اين زندگى غافل بودى ، پس ما پرده غفلت را از ديدگانت برداشتيم ، و اكنون ديده ات تيزبين شده است .\r\n « مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً »  ( نحل ، آيه 97 ) يعنى : هر كس عمل نيكى انجام دهد و مؤمن باشد ، ما او را زنده مىكنيم ، زندگى پاكيزه و خوبى .\r\n « اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ »  ( انفال ، آيه 34 ) يعنى : وقتى كه خدا و رسول شما را به چيزى دعوت كردند كه زنده تان مىكند اجابت كنيد .\r\n « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ »  ( آل‌عمران ، آيه 30 ) يعنى : روزى كه هر كس هر كار خوب و بدى انجام داده حاضر بيابد .\r\n « إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ »  ( يس ، آيه 12 ) يعنى : ما مردگان را زنده مىكنيم و اعمال و آثارشان را ثبت مىكنيم ، و همه چيز را در امام مبين احصا كرده‌ايم\r\n( 2 ) . از باب نمونه : خداوند متعال درحديث معراج به پيغمبر مىفرمايد : « فَمَن عمل برضائي ألزمه ثَلث خصال أعرضه شكراً لايخالطه الجهل و ذكراً لايخالطه النسيان و محبةً لا يؤثر على محبتي محبة المخلوقين . فإذا أحبني ، أحببته وأفتح عين قلبه إلى جلالي و لا اخفى عليه خاصة خلقي و اناجيه في ظلم الليل و نور النهار حتى ينقطعَ حديثه مع المخلوقين و مجالسته معهم وأسمعه كلامي و كلام ملائكتي وأعرفه السرّ الذي سترته عن خلقي و ألبسه الحيا حتى يستحى منه الخلق و يمشى على الأرض مغفوراً له واجعل قلبه واعياً و بصيراً و لا أخفى عليه شيئاً من جنة ولا نار و أعرفه ما يمرُّ على الناس في القيامه من الهول و الشدة » . « بحارالانوار ، چاپ كمپانى ، ج 17 ، ص 9 » .\r\nعن ابيعبدالله عليه السلام قال : استقبل رسول‌الله صلى الله عليه و آله حارثة بن مالك بن النعمان الانصارى فقال له : كيف أنت يا حارثة بن مالك ؟ فقال : يا رسول‌الله مؤمن حقاً . فقال له رسول‌الله : لكل شىء حقيقة فما حقيقة قولك ؟ فقال : يا رسول‌الله ، عرفت نفسى عن الدنيا فاسهرت ليلي و أظمات هو اجرى فكاني انظر إلى عرش ربّي وقد وضع للحساب و كأني انظر إلى أهل الجنة يتزاورون في الجنة و كأني أسمع عواء أهل النار في النار فقال رسول‌الله : عبد نور الله قلبه - « فيض كاشانى ، وافى ، جزء سوم ، ص 33 »\r\n","page_name":" 165 ","page_number":165},
  {"content":"\r\n\r\nدوم اين‌كه بسيار اتفاق مىافتد كه يكى از ما كسى را به امرى نيك بايد راهنمايى كند در حالىكه خودش به گفته خود عامل نباشد ولى هرگز در پيغمبران و امامان كه هدايت و رهبريشان به امر خداست ، اين حال تحقق پيدا نمىكند . ايشان به دينى كه هدايت مىكنند و رهبرى آن‌را به عهده گرفته‌اند ، خودشان نيز عاملند و به سوى حيات معنوى كه مردم را سوق مىدهند ، خودشان نيز داراى همان حيات معنوى مىباشند ، زيرا خدا تا كسى را خود هدايت نكند هدايت ديگران را به دستش نمىسپارد و هدايت خاص خدايى هرگز تخلف بردار نيست .\r\nو از اين بيان مىتوان نتايج زير را به‌دست آورد :\r\n1 . در هر امتى ، پيغمبر و امام آن امت در كمال حيات معنوى دينى كه به سوى آن دعوت و هدايت مىكنند ، مقام اول را حائز مىباشند ، زيرا چنان‌كه شايد و بايد به دعوت خودشان عامل بوده و حيات معنوى آن‌را واجدند .\r\n2 . چون اولند و پيشرو و راهبر همه هستند از همه افضلند .\r\n3 . كسى كه رهبرى امتى را به امر خدا به عهده دارد چنان‌كه در مرحله اعمال ظاهرى رهبر و راهنماست در مرحله حيات معنوى نيز رهبر و حقايق اعمال با رهبرى او سير مىكند « 1 » .\r\n\r\n\r\n","description":"","footnote":"\r\n( 1 ) .  « وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ »  ؛ ما آنها را امام قرار داديم كه به وسيله امر ما مردم را هدايت كنند و انجام كارهاى نيك را به آنها وحى كرديم . ( انبيا ، آيه 73 )  « وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا »  ؛ ما بعضى از آنها را امام قرار داديم تا مردم را به وسيله امر ما هدايت كنند ، زيرا آنان صبر كردند . ( سجده ، آيه 24 ) از اين‌گونه آيات استفاده مىشود كه . امام علاوه بر ارشاد و هدايت ظاهرى ، داراى يك نوع هدايت و جذبه معنوى است كه از سنخ عالم امر و تجرد مىباشد . و به وسيله حقيقت و نورانيت و باطن ذاتش ، در قلوب شايسته مردم تأثير و تصرف مىنمايد و آنها را به سوى مرتبه كمال و غايت ايجاد جذب مىكند . - دقت شود -\r\n","page_name":" 166 ","page_number":166},
  {"content":"\r\n\r\n\r\nائمه و پيشوايان اسلام\r\nبه حسب آن‌كه از فصل‌هاى گذشته نتيجه گرفته مىشود ، در اسلام پس از رحلت پيغمبر اكرم صلى الله عليه و آله در ميان امت اسلامى پيوسته امامى ( پيشواى منصوب ) از جانب خدا بوده و خواهد بود .\r\nو احاديث انبوهى « 1 » از پيغمبر اكرم صلى الله عليه و آله در توصيف ايشان و در عددايشان و در اين‌كه همه شان از قريشند و از اهل بيت پيغمبرند و در اين‌كه ( مهدى موعود ) از ايشان و آخرينشان خواهد بود ، نقل شده است .\r\nو هم‌چنين نصوص « 2 » از پيغمبر اكرم درامامت على عليه السلام كه امام اول است وارد شده است و هم‌چنين نصوص قطعى از پيغمبر اكرم صلى الله عليه و آله و على عليه السلام در امامت امام دوم و به همين ترتيب گذشتگان ائمه به امامت آيندگانشان نص قطعى نموده‌اند .\r\nبه مقتضاى اين نصوص ، ائمه اسلام دوازده تن مىباشند و نام‌هاى مقدس‌شان\r\n\r\n\r\n","description":"","footnote":"\r\n( 1 ) . از باب نمونه : « عن جابر بن سمرة قال : سمعت رسول‌الله يقول : لا يزال هذا الدين عزيزاً إلى اثنىعشر خليفة . قال فكبر الناس و ضجوا ثم قال كلمة خفية . قلت لأبي : يا أبه ، ما قال ؟ قال : قال كلهم من قريش » . « صحيح ابىداود ، ج 2 ، ص 207 و مسند احمد ، ج 5 ، ص 92 » و چندين حديث ديگر قريب به همين مضمون .\r\n« عن سلمان الفارسى قال : دخلت على النبي صلى الله عليه و آله فإذا الحسين على فخذيه وهو يقبل عينيه و يقبل فاه و يقول : أنت سيد ابن سيد ، و أنت امام ابن امام ، و أنت حجة ابن حجة ، و أنت أبوحجج تسعة ، تاسعهم قائمهم » . « ينابيع الموده ، ( چاپ هفتم ) ص 308 »\r\n( 2 ) . ر . ك : الغدير ، علامه امينى ؛ غاية المرام ، سيدهاشم بحرانى ؛ اثبات الهداة ، محمدبن حسن حر عاملى ؛ ذخائر العقبى ، محب‌الدين احمد بن عبدالله طبرى ؛ مناقب ، خوارزمى ؛ تذكرة الخواص ، سبط ابن‌جوزى ؛ ينابيع المودة ، سليمان ابراهيم حنفى ؛ فصول المهمة ، ابن‌صباغ ؛ دلائل الامامة ، محمد بن جرير طبرى ؛ النص و الاجتهاد ، شرف‌الدين موسوى ؛ اصول كافى ، ج اول ، محمدبن يعقوب كلينى و الارشاد ، مفيد\r\n","page_name":" 167 ","page_number":167},
  {"content":"\r\n\r\nبه اين ترتيب است :\r\n1 . على بن ابىطالب 2 . حسن بن على 3 . حسين بن على\r\n4 . على بن حسين 5 . محمدبن على 6 . جعفر بن محمد\r\n7 . موسى بن جعفر 8 . على بن موسى 9 . محمدبن على\r\n10 . على بن محمد 11 . حسن بن على 12 . مهدى عليهم السلام\r\n\r\nاجمالى از تاريخ زندگى دوازده امام عليهم السلام\r\n\r\nامام اول\r\nحضرت اميرالمؤمنين على عليه السلام ، وى فرزند ابوطالب ؛ شيخ بنىهاشم ، عموى پيغمبر اكرم صلى الله عليه و آله بود كه پيغمبر اكرم را سرپرستى نموده و در خانه خود جاى داده و بزرگ كرده بود و پس از بعثت نيز تا زنده بود از آن حضرت حمايت كرد و شر كفار عرب و خاصه قريش را از وى دفع نمود .\r\nعلى عليه السلام ( بنا به نقل مشهور ) ده سال پيش از بعثت متولد شد و پس از شش سال در اثر قحطى كه در مكه و حوالى آن اتفاق افتاد ، بنا به درخواست پيغمبر اكرم صلى الله عليه و آله از خانه پدر به خانه پسر عموى خود پيغمبر اكرم صلى الله عليه و آله منتقل گرديد و تحت سرپرستى و پرورش مستقيم آن حضرت درآمد . « 1 »\r\nپس از چند سال كه پيغمبر اكرم صلى الله عليه و آله به موهبت نبوت نائل شد و براى نخستين بار در غار حرا وحى آسمانى به وى رسيد وقتىكه از غار رهسپار شهر و خانه خود شد شرح حال را فرمود ، على عليه السلام به آن حضرت ايمان آورد « 2 » و باز در مجلسى كه پيغمبر اكرم صلى الله عليه و آله خويشاوندان نزديك خود را جمع و به دين خود دعوت نموده فرمود :\r\n\r\n\r\n","description":"","footnote":"\r\n( 1 ) . فصول المهمة ، ص 14 و مناقب خوارزمى ، ص 17\r\n( 2 ) . ذخائر العقبى ، ( چاپ قاهرة ، سال 1356 ) ص 58 و مناقب خوارزمى ( چاپ نجف سال 1358 هجرى ) ص 16 - 22 و ينابيع المودة ( چاپ هفتم ) ص 68 - 72\r\n","page_name":" 168 ","page_number":168},
  {"content":"\r\n\r\nنخستين كسى كه از شما دعوت مرا بپذيرد خليفه و وصى و وزير من خواهد بود ، تنها كسى كه از جاى خود بلند شد و ايمان آورد على عليه السلام بود و پيغمبر اكرم صلى الله عليه و آله ايمان او را پذيرفت و وعده‌هاى خود را درباره‌اش امضا نمود « 1 » و از اين روى على عليه السلام نخستين كسى است دراسلام كه ايمان آورد و نخستين كسى است كه هرگز غير خداى يگانه را نپرستيد .\r\nعلى عليه السلام پيوسته ملازم پيغمبر اكرم صلى الله عليه و آله بود تا آن حضرت از مكه به مدينه هجرت نمود و در شب هجرت نيز كه كفر خانه آن حضرت را محاصره كرده بودند و تصميم داشتند آخر شب به خانه ريخته و آن حضرت رادر بستر خواب قطعه قطعه نمايند ، على عليه السلام در بستر پيغمبر اكرم صلى الله عليه و آله خوابيده و آن حضرت از خانه بيرون آمده و رهسپار مدينه گرديد « 2 » و پس از آن حضرت مطابق وصيتى كه كرده بود ، امانت‌هاى مردم را به صاحبانش رد كرده مادر خود و دختر پيغمبر را با دو زن ديگر برداشته به مدينه حركت نمود « 3 » .\r\nدر مدينه نيز ملازم پيغمبر اكرم صلى الله عليه و آله بود و آن حضرت در هيچ خلوت و جلوتى على عليه السلام را كنار نزد و يگانه دختر محبوبه خود فاطمه را به وى تزويج نمود . و در موقعى كه ميان اصحاب خود عقد اخوت مىبست او را برادر خود قرار داد « 4 » . على عليه السلام در همه جنگ‌ها كه پيغمبر اكرم صلى الله عليه و آله شركت فرموده ، حاضر شد جز جنگ تبوك كه آن حضرت او را در مدينه به جاى خود نشانيده بود « 5 » و در هيچ جنگى پاى به عقب نگذاشت و از هيچ حريفى روى نگردانيد و در هيچ امرى مخالفت پيغمبر اكرم صلى الله عليه و آله\r\n\r\n\r\n","description":"","footnote":"\r\n( 1 ) . ارشاد مفيد ( چاپ تهران سال 1377 ) ص 4 و ينابيع الموده ، ص 122\r\n( 2 ) . فصول المهمة ، ص 28 - 30 ؛ تذكرة الخواص ( چاپ نجف سال 1383 هجرى ) ص 34 ؛ ينابيع المودة ، ص 105 ومناقب خوارزمى ، ص 73 - 74\r\n( 3 ) . فصول المهمه ، ص 34\r\n( 4 ) . همان ، ص 20 ؛ تذكرة الخواص ، ص 20 - 24 و ينابيع الموده ، ص 63 - 65\r\n( 5 ) . تذكرة الخواص ، ص 18 ؛ فصول المهمه ، ص 21 و مناقب خوارزمى ، ص 74\r\n","page_name":" 169 ","page_number":169},
  {"content":"\r\n\r\nنكرد چنان‌كه آن حضرت فرمود : « هرگز على از حق و حق از على جدا نمىشوند » . « 1 » على عليه السلام روز رحلت پيغمبر اكرم سى و سه سال داشت و با اين‌كه در همه فضائل دينى سرآمد و در ميان اصحاب پيغمبر ممتاز بود ، به عنوان اين‌كه وى جوان است و مردم به واسطه خون‌هايى كه در جنگ‌ها پيشاپيش پيغمبر اكرم صلى الله عليه و آله ريخته با وى دشمنند از خلافت كنارش زدند و به اين ترتيب دست آن حضرت از شئونِ عمومى به كلى قطع شد وى نيز گوشه خانه گرفته به تربيت افراد پرداخت و بيست و پنج سال كه زمان سه خليفه پس از رحلت پيغمبر اكرم صلى الله عليه و آله بود ، گذرانيد و پس از كشته شدن خليفه سوم مردم به آن حضرت بيعت نموده و به خلافتش برگزيدند .\r\nآن حضرت در خلافت خود كه چهار سال و نه ماه تقريباً طول كشيد سيرت پيغمبر اكرم صلى الله عليه و آله را داشت و به خلافت خود صورت نهضت وانقلاب داد ، به اصلاحات پرداخت و البته اين اصلاحات به ضرر برخى از سود جويان تمام مىشد و از اين روى عده‌اى از صحابه كه پيشاپيش آنها ام المؤمنين « عائشه » و « طلحه » و « زبير » و « معاويه » بود ، خون خليفه سوم را دستاويز قرار داده سر به مخالفت برافراشتند و بناى شورش و آشوب‌گرى گذاشتند .\r\nآن حضرت براى خوابانيدن فتنه ، جنگى با ام المؤمنين عائشه و طلحه و زبير در نزديكى بصره كرد كه به « جنگ جمل » معروف است و جنگى ديگر با معاويه در مرز عراق و شام كرد كه به جنگ « صفين » معروف است و يك سال و نيم ادامه يافت و جنگى ديگر با خوارج در نهروان كرد كه به جنگ « نهروان » معروف است و به اين ترتيب بيشتر مساعى آن حضرت در ايام خلافت خود صرف رفع اختلاف داخلى بود و پس از كمى ، صبح روز نوزدهم ماه رمضان سال چهلم هجرى در مسجد كوفه در سر\r\n\r\n\r\n","description":"","footnote":"\r\n( 1 ) . ابن شهر آشوب ، مناقب آل ابىطالب ، ( چاپ قم ) ج 3 ، ص 62 و 218 ؛ غاية المرام ، ص 539 و ينابيع الموده ، ص 104\r\n","page_name":" 170 ","page_number":170},
  {"content":"\r\n\r\nنماز به‌دست بعضى از خوارج ضربتى خورده و در شب بيست و يكم ماه شهيد شد . « 1 »\r\nاميرالمؤمنين على عليه السلام به شهادت تاريخ واعتراف دوست و دشمن در كمالات انسانى نقيصه‌اى نداشته و در فضائل اسلامى نمونه كاملى از تربيت پيغمبر اكرم صلى الله عليه و آله بود .\r\nبحث‌هايى كه در اطراف شخصيت او شده و كتاب‌هايى كه در اين باره شيعه و سنى و ساير مطلعين و كنجكاوان نوشته‌اند ، درباره هيچ‌يك از شخصيت‌هاى تاريخ اتفاق نيفتاده است .\r\nعلى عليه السلام در علم ودانش داناترين ياران پيغمبر اكرم صلى الله عليه و آله و سايراهل اسلام بود و نخستين كسى است در اسلام كه در بيانات علمى خود ، در استدلال آزاد و برهان را باز كرد و در معارف الهيه بحث فلسفى نمود و در باطن قرآن سخن گفت و براى نگهدارى لفظش دستور زبان عربى را وضع فرمود و تواناترين عرب بود ؟ در سخنرانى ( چنان‌كه در بخش 1 كتاب نيز اشاره شد ) على عليه السلام در شجاعت ضرب المثل بود در آن‌همه جنگ‌ها كه در زمان پيغمبر اكرم صلى الله عليه و آله و پس از آن شركت كرد ، هرگز ترس و اضطراب از خود نشان نداد و با اين‌كه بارها و ضمن حوادثى مانند جنگ احد و جنگ حنين و جنگ خيبر و جنگ خندق ، ياران پيغمبر اكرم صلى الله عليه و آله و لشكريان اسلام لرزيدند و يا پراكنده شده فرار نمودند ، وى هرگز پشت به دشمن نكرد و هرگز نشد كه كسى از ابطال و مردان جنگى با وى درآويزد و جان به سلامت برد و در عين حال با كمال توانايى ناتوانى را نمىكشت و فرارى را دنبال نمىكرد و شبيخون نمىزد و آب بر روى دشمن نمىبست .\r\nاز مسلمات تاريخ است كه آن حضرت در جنگ خيبر در حمله‌اى كه به قلعه نمود دست به حلقه در رسانيده با تكانى در قلعه را كنده به دور انداخت . « 2 »\r\n\r\n\r\n","description":"","footnote":"\r\n( 1 ) . مناقب آل ابىطالب ، ج 3 ، ص 312 ؛ فصول المهمه ، ص 113 - 123 و تذكرة الخواص ، ص 172 - 183\r\n( 2 ) . تذكرة الخواص ، ص 27\r\n","page_name":" 171 ","page_number":171},
  {"content":"\r\n\r\nو هم‌چنين روز فتح مكه كه پيغبمر اكرم صلى الله عليه و آله امر به شكستن بت‌ها نمود بت ( هبل ) كه بزرگ‌ترين بت‌هاى مكه و مجسمه عظيم الجثه‌اى از سنگ بود كه بر بالاى كعبه نصب كرده بودند على عليه السلام به امر پيغمبر اكرم صلى الله عليه و آله پاى روى دوش آن حضرت گذاشته بالاى كعبه رفت و « هبل » را از جاى خود كند و پايين انداخت . « 1 »\r\nعلى عليه السلام در تقواى دينى و عبادت حق نيز يگانه بود ، پيغمبر اكرم صلى الله عليه و آله در پاسخ كسانىكه نزد وى از تندى على عليه السلام گله مىكردند مىفرمايد : « على را سرزنش نكنيد ، زيرا وى شيفته خداست » « 2 » .\r\nابودردا صحابى ، جسد آن حضرت را در يكى از نخلستان‌هاى مدينه ديد كه مانند چوب خشك افتاده است براى اطلاع به خانه آن حضرت آمد و به همسر گرامى وى كه دختر پيغمبر اكرم صلى الله عليه و آله بود ، درگذشت همسرش را تسليت گفت ، دختر پيغمبر صلى الله عليه و آله فرمود : پسر عم من نمرده است بلكه در عبادت از خوف خدا غش نموده است و اين‌حال براى وى بسيار اتفاق مىافتاد .\r\nعلى عليه السلام در مهربانى به زير دستان و دل سوزى به بينوايان و بيچارگان و كرم و سخا به فقرا و مستمندان قصص و حكايات بسيار دارد . آن حضرت هر چه را به دستش مىرسيد در راه خدا به مستمندان و بيچارگان مىداد و خود با سخت‌ترين و ساده‌ترين وضعى زندگى مىكرد . آن حضرت كشاورزى را دوست مىداشت و غالباً به استخراج قنوات و درخت كارى و آباد كردن زمين‌هاى باير مىپرداخت ولى از اين راه هر ملكى را كه آباد مىكرد و يا هر قناتى را كه بيرون مىآورد وقف فقرا مىفرمود و اوقاف آن حضرت كه به صدقات على معروف بود در اواخر عهد وى عوايد ساليانه قابل توجهى ( بيست و چهار هزار دينار طلا ) داشت « 3 » .\r\n\r\n\r\n","description":"","footnote":"\r\n( 1 ) . همان ، ص 27 و مناقب خوارزمى ، ص 71 .\r\n( 2 ) . مناقب آل ابىطالب ، ج 3 ، ص 221 و مناقب خوارزمى ، ص 92 .\r\n( 3 ) . نهج البلاغه ، جز 3 ، كتاب 24 .\r\n","page_name":" 172 ","page_number":172},
  {"content":"\r\n\r\n\r\nامام دوم\r\nامام حسن مجتبى عليه السلام ( آن حضرت و برادرش امام حسين عليه السلام ) دو فرزند اميرالمؤمنين على عليه السلام بودند از حضرت فاطمه عليها السلام دختر پيغمبر اكرم صلى الله عليه و آله و پيغمبر اكرم بارها مىفرمود كه حسن و حسين فرزندان منند و به پاس همين كلمه على عليه السلام به ساير فرزندان خود مىفرمود : « شما فرزندان من هستيد و حسن و حسين فرزندان پيغمبر خدايند « 1 » . »\r\nامام حسن عليه السلام سال سوم هجرت در مدينه متولد شد « 2 » و هفت سال و اندى جد خود را درك نمود و در آغوش مهر آن حضرت به سر برد و پس از رحلت پيغمبر اكرم صلى الله عليه و آله كه با رحلت حضرت فاطمه سه ماه يا شش ماه بيشتر فاصله نداشت تحت تربيت پدر بزرگوار خود قرار گرفت .\r\nامام حسن عليه السلام پس از شهادت پدر بزرگوار خود به امر خدا و طبق وصيت آن حضرت ، به امامت رسيد و مقام خلافت ظاهرى را نيز اشغال كرده نزديك به شش ماه به اداره امور مسلمين پرداخت و در اين مدت معاويه كه دشمن سرسخت ( على ) و خاندان او بود و سال‌ها به طمع خلافت ( در ابتدا به‌نام خون‌خواهى خليفه سوم و اخيراً به دعوى صريح خلافت ) جنگيده بود به عراق كه مقر خلافت امام حسن عليه السلام بود لشكر كشيد و جنگ آغاز كرد و از سوى ديگر سرداران لشكريان امام حسن را تدريجاً با پول‌هاى گزاف و نويدهاى فريبنده اغوا نمود و لشكريان را بر آن حضرت شورانيد « 3 » .\r\n\r\n\r\n","description":"","footnote":"\r\n( 1 ) . مناقب ابن‌شهرآشوب ، ج 4 ، ص 21 و 25 و ذخائر العقبى ، ص 67 و 121 .\r\n( 2 ) . مناقب ابن‌شهرآشوب ، ج 4 ، ص 28 ؛ دلائل الامامة طبرى ( چاپ نجف سال 1369 هجرى ) ص 60 ؛ فصول المهمه ، ص 133 ؛ تذكرة الخواص ، ص 193 ؛ تاريخ‌يعقوبى ( چاپ نجف سال 1314 هجرى ) ج 2 ، ص 204 و اصول كافى ، ج 1 ، ص 416 .\r\n( 3 ) . ارشاد مفيد ، ص 172 ؛ مناقب ابن‌شهرآشوب ، ج 4 ، ص 33 و فصول المهمه ، ص 144 .\r\n","page_name":" 173 ","page_number":173},
  {"content":"\r\n\r\nبالاخره آن حضرت به صلح مجبور شده خلافت ظاهرى را با شرايطى ( به شرط اين‌كه پس از درگذشت معاويه دوباره خلافت به امام حسن عليه السلام برگردد و خاندان و شيعيانش از تعرض مصون باشند ) به معاويه واگذار نمود « 1 » .\r\nمعاويه به اين ترتيب خلافت اسلامى را قبضه كرد و وارد عراق شده و در سخنرانى عمومى رسمى شرايط صلح را الغاء نموده « 2 » و از هر راه ممكن استفاده كرده سخت‌ترين فشار و شكنجه را بر اهل بيت و شيعيان ايشان روا داشت .\r\nامام حسن عليه السلام در تمام مدت امامت خود كه ده سال طول كشيد در نهايت شدت و اختناق زندگى كرد و هيچ‌گونه امنى حتى درداخل خانه خود نداشت و بالاخره در سال پنجاه هجرى به تحريك معاويه به‌دست همسر خود مسموم و شهيد شد « 3 » .\r\nامام حسن عليه السلام در كمالات انسانى يادگار پدر و نمونه كامل جد بزرگوار خود بود و تا پيغمبر اكرم صلى الله عليه و آله در قيد حيات بود ، او و برادرش در كنار آن حضرت جاى داشتند و گاهى آنان را بر دوش خود سوار مىكرد .\r\nعامه و خاصه از پيغمبر اكرم صلى الله عليه و آله روايت كرده اندكه درباره حسن و حسين عليهما السلام فرمود : « 4 » « اين دو فرزند من امام مىباشند خواه برخيزند و خواه بنشينند » ( كنايه است از تصدى مقام خلافت ظاهرى وعدم تصدى آن ) و روايات بسيار از پيغمبر اكرم صلى الله عليه و آله و اميرالمؤمنين على عليه السلام در امامت آن حضرت بعد از پدر بزرگوارش ،\r\n\r\n\r\n","description":"","footnote":"\r\n( 1 ) . ارشاد مفيد ، ص 172 ؛ مناقب ابن‌شهرآشوب ، ج 4 ، ص 33 ؛ الامامة والسياسة ، ج 1 ، ص 163 ؛ فصول المهمه ، ص 145 و تذكرة الخواص ، ص 197\r\n( 2 ) . ارشاد مفيد ، ص 173 ؛ مناقب ابن‌شهرآشوب ، ج 4 ، ص 35 و الامامة و السياسه ، ج 1 ، ص 164\r\n( 3 ) . ارشاد مفيد ، ص 174 ؛ مناقب ابن‌شهرآشوب ، ج 4 ، ص 42 ؛ فصول المهمه ، ص 146 و تذكرة الخواص ، ص 211\r\n( 4 ) . ارشاد مفيد ، ص 181 و اثبات الهداه ، ج 5 ، ص 129 و 134\r\n","page_name":" 174 ","page_number":174},
  {"content":"\r\n\r\nوارد شده است .\r\n\r\nامام سوم\r\nامام حسين ( سيدالشهدا ) فرزند دوم على عليه السلام از فاطمه عليها السلام دختر پيغمبر اكرم صلى الله عليه و آله كه در سال چهارم هجرى متولد شده است . آن حضرت پس از شهادت برادر بزرگوار خود امام حسن مجتبى عليه السلام به امر خدا و طبق وصيت وى به امامت رسيد « 1 » .\r\nامام حسين عليه السلام ده سال امامت نمود و تمام اين مدت را به استثناى ( تقريبا ) شش ماه آخر در خلافت معاويه واقع بود و در سخت‌ترين اوضاع و ناگوارترين احوال با نهايت اختناق زندگى مىفرمود ، زيرا گذشته از اين‌كه مقررات و قوانين دينى اعتبار خود را از دست داده بود و خواسته‌هاى حكومت جايگزين خواسته‌هاى خدا و رسول شده بود و گذشته از اين‌كه معاويه و دستياران او از هر امكانى براى خرد كردن و از ميان بردن اهل بيت و شيعيانشان و محو نمودن نام على و آل على استفاده مىكردند ، معاويه در صدد تحكيم اساس خلافت فرزند خود يزيد بر آمده بود و گروهى از مردم به واسطه بى بند و بارى يزيد ، از اين امر خشنود نبودند . معاويه براى جلوگيرى از ظهور مخالفت به سخت‌گيرىهاى بيشتر و تازه‌ترى دست زده بود .\r\nامام حسين عليه السلام خواه ناخواه اين روزگار تاريك را مىگذرانيد و هر گونه شكنجه و آزار روحى را از معاويه و دستياران وى تحمل مىكرد تا در اواسط سال شصت هجرى معاويه درگذشت و پسرش يزيد به جاى پدر نشست . « 2 »\r\nبيعت يك سنت عربى بود كه در كارهاى مهم مانند سلطنت و امارت اجرا مىشد و زير دستان و به ويژه سرشناسانشان دست بيعت وموافقت و طاعت به سلطان يا امير مثلًا مىدادند و مخالفت بعد از بيعت عار وننگ قومى بود و مانند تخلف از امضاى\r\n\r\n\r\n","description":"","footnote":"\r\n( 1 ) . ارشاد مفيد ، ص 179 ؛ اثبات الهداة ، ج 5 ، ص 168 - 212 و اثبات الوصية مسعودى ، ص 125\r\n( 2 ) . ارشاد مفيد ، ص 182 ؛ تاريخ يعقوبى ، ج 2 ، ص 226 - 228 و فصول المهمه ، ص 163\r\n","page_name":" 175 ","page_number":175},
  {"content":"\r\n\r\nقطعى جرمى مسلم شمرده مىشد و در سيره پيغمبر اكرم صلى الله عليه و آله فى الجمله ، يعنى در جايى كه به اختيار و بدون اجبار انجام مىيافت ، اعتبار داشت .\r\nمعاويه نيز از معاريف قوم براى يزيد بيعت گرفته بود ولى متعرض حال امام حسين عليه السلام نشده و به آن حضرت تكليف بيعت ننموده بود و بالخصوص به يزيد وصيت كرده بود « 1 » كه اگر حسين بن على از بيعت وى سرباز زند پىگيرى نكند و باسكوت و اغماض بگذراند ، زيرا پشت و روى مسئله را درست تصور كرده عواقب وخيم آن را مىدانست .\r\nولى يزيد در اثر خودبينى و بى باكى كه داشت وصيت پدر را فراموش كرده بى درنگ پس از درگذشت پدر به والى مدينه دستور داد كه از امام حسين براى وى بيعت گيرد و گرنه سرش را به شام فرستد « 2 » .\r\nپس از آن‌كه والى مدينه درخواست يزيد را به امام حسين عليه السلام ابلاغ كرد آن حضرت براى تفكر در اطراف قضيه مهلت گرفت و شبانه با خاندان خود به سوى مكه حركت فرمود و به حرم خدا كه در اسلام مأمن رسمى مىباشد پناهنده شد .\r\nاين واقعه در اواخر ماه رجب و اوايل ماه شعبان سال شصت هجرى بود و امام حسين عليه السلام تقريباً چهار ماه در شهر مكه در حال پناهندگى به سر برد و اين خبر تدريجاً در اقطار بلاد اسلامى منتشر شد از يك سوى بسيارى از مردم كه از بيدادگرىهاى دوره معاويه دلخور بودند و خلافت يزيد بر نارضايتيشان مىافزود به آن حضرت مراوده و اظهار همدردى مىكردند و از يك سوى سيل نامه از عراق و به ويژه از شهر كوفه به شهر مكه سرازير مىشد و از آن حضرت مىخواستند كه به عراق رفته و به پيشوايى و رهبرى جمعيت پرداخته براى برانداختن بيداد و ستم\r\n\r\n\r\n","description":"","footnote":"\r\n( 1 ) . مناقب ابن شهرآشوب ، ج 4 ، ص 88\r\n( 2 ) . همان ، ص 88 ؛ ارشاد مفيد ، ص 182 ؛ الامامة و السياسه ، ج 1 ، ص 203 ؛ تاريخ يعقوبى ، ج 2 ، ص 229 ؛ فصول المهمه ، ص 163 و تذكرة الخواص ، ص 235\r\n","page_name":" 176 ","page_number":176},
  {"content":"\r\n\r\nقيام كند والبته اين جريان براى يزيد خطرناك بود .\r\nاقامت امام حسين عليه السلام در مكه ادامه داشت تا موسم حج رسيد و مسلمانان جهان به عنوان حج گروه ، گروه و دسته دسته وارد مكه و مهياى انجام عمل حج مىشدند آن حضرت اطلاع پيدا كرد كه جمعى از كسان يزيد درزى حجاج وارد مكه شده‌اند و مأموريت دارند با سلاحى كه در زير لباس احرام بسته‌اند آن حضرت را در اثناى عمل حج به قتل رسانند « 1 » .\r\nآن حضرت عمل خود را مخفف ساخته تصميم به حركت گرفت و در ميان گروه انبوه مردم سرپا ايستاده سخنرانى كوتاهى كرده « 2 » حركت خود را به سوى عراق خبر داد وى در اين سخنرانى كوتاه شهادت خود را گوشزد مىنمايد و از مسلمانان استمداد مىكند كه در اين هدف ياريش نمايند و خون خود را در راه خدا بذل كنند و فرداى آن روز با خاندان و گروهى از ياران خود رهسپار عراق شد .\r\nامام حسين عليه السلام تصميم قطعى گرفته بودكه بيعت نكند و به خوبى مىدانست كه كشته خواهد شد و نيروى جنگى شگرف و دهشتناك بنى اميه كه با فساد عمومى و انحطاط فكرى و بى ارادگى مردم و خاصه اهل عراق تأييد مىشد ، او را خورد و نابود خواهد كرد .\r\nجمعى از معاريف به عنوان خير خواهى سر راه را به روى گرفته و خطر اين حركت و نهضت را تذكر دادند ولى آن حضرت در پاسخ فرمود كه من بيعت نمىكنم و حكومت ظلم و بيداد را امضا نمىنمايم و مىدانم كه به هر جا روم ، و در هر جا باشم ، مرا خواهند كشت و اين‌كه مكه را ترك مىگويم براى رعايت حرمت خانه خداست كه با ريختن خون من هتك نشود « 3 » .\r\n\r\n\r\n","description":"","footnote":"\r\n( 1 ) . ارشاد مفيد ، ص 201\r\n( 2 ) . مناقب ابن‌شهرآشوب ، ج 4 ، ص 89\r\n( 3 ) . ارشاد مفيد ، ص 201 و فصول المهمه ، ص 168\r\n","page_name":" 177 ","page_number":177},
  {"content":"\r\n\r\nامام حسين عليه السلام راه كوفه را پيش گرفت در اثناى راه كه هنوز چند روز راه تا كوفه داشت ، خبر يافت كه والى يزيد در كوفه نماينده امام را با يك نفر از معاريف شهر كه طرفدار جدى بود ، كشته و به دستور وى ريسمان به پايشان بسته دركوچه و بازار كوفه كشيده‌اند « 1 » و شهر و نواحى آن تحت مراقبت شديد درآمده و سپاه بيرون از شمار دشمن در انتظار وى به سر مىبرند و راهى جز كشته شدن در پيش نيست همين جا بود كه امام تصميم قطعى خود را به كشته شدن بى ترديد اظهار داشت و به سير خود ادامه داد « 2 » .\r\nدر هفتادكيلومترى كوفه ( تقريبا ) در بيابانى به نام كربلا ، آن حضرت و كسانش به محاصره لشگريان يزيد درآمدند و هشت روز توقف داشتند كه هر روز حلقه محاصره تنگ‌تر و سپاه دشمن افزون‌تر مىشد و بالاخره آن حضرت و خاندان و كسانش با شماره ناچيز ، در ميان حلقه‌هاى متشكل از سى هزار نفر مرد جنگى قرار گرفتند « 3 » .\r\nدر اين چند روز امام به تحكيم موضع خود پرداخته ياران خود را تصفيه نمود شبانه عموم همراهان خود را احضار فرمود در ضمن سخنرانى كوتاهى اظهار داشت كه : ما جز مرگ و شهادت در پيش نداريم و اينان با كسى جز من كار ندارند من بيعت خود را از شما برداشتم هر كه بخواهد مىتواند از تاريكى شب استفاده نموده جان خود را از اين ورطه هولناك برهاند .\r\nپس از آن فرمود چراغ‌ها را خاموش كردند واكثر همراهان كه براى مقاصد مادى همراه بودند پراكنده شدند و جز جماعت كمى از شيفتگان حق ( نزديك به چهل تن از\r\n\r\n\r\n","description":"","footnote":"\r\n( 1 ) . ارشاد مفيد ، ص 204 ؛ فصول المهمه ، ص 170 و مقاتل الطالبيين ، ص 73\r\n( 2 ) . ارشاد مفيد ، ص 205 ؛ فصول المهمه ، ص 171 و مقاتل الطالبيين ، ص 73\r\n( 3 ) . مناقب ابن‌شهرآشوب ، ج 4 ، ص 98\r\n","page_name":" 178 ","page_number":178},
  {"content":"\r\n\r\nياران امام ) و عده‌اى از بنى هاشم كسى نماند .\r\nامام عليه السلام بار ديگر بازماندگان را جمع كرده و به مقام آزمايش درآورده در خطابى كه به ياران و خويشاوندان هاشمى خود كرد ، اظهار داشت :\r\nكه اين دشمنان تنها با من كار دارند هر يك از شما مىتواند از تاريكى شب استفاده كرده از خطر نجات يابد ولى اين بار هر يك از ياران باوفاى امام با بيان‌هاى مختلف پاسخ دادند كه ما هرگز از راه حق كه تو پيشواى آنى روى نخواهيم تافت و دست از دامن پاك تو نخواهيم برداشت و تا رمقى در تن و قبضه شمشير به‌دست داريم از حريم تو دفاع خواهيم نمود . « 1 »\r\nآخر روز نهم ماه محرم آخرين تكليف ( يا بيعت يا جنگ ) از جانب دشمن به امام رسيد و آن حضرت شب را براى عبادت مهلت گرفت و مصمم جنگ فردا شد . « 2 »\r\nروز دهم محرم سال شصت و يك هجرى ، امام با جمعيت كم خود ( روى هم رفته كمتر از نود نفر كه چهل نفر ايشان از همراهان سابق امام و سى و چند نفر در شب و روز جنگ از لشكر دشمن به امام پيوسته بودند و مابقى خويشاوندان هاشمى امام ، از فرزندان و برادران و برادر زادگان و خواهر زادگان و عموزادگان بودند ) در برابر لشگر بيكران دشمن صف آرايى نمودند و جنگ درگرفت .\r\nآن روز از بامداد تا واپسين جنگيدند و امام عليه السلام و ساير جوانان هاشمى و ياران وى تا آخرين نفر شهيد شدند ( در ميان كشته شدگان دو فرزند خردسال امام حسن و يك كودك خردسال و يك فرزند شيرخوار امام حسين را نيز بايد شمرد ) « 3 » .\r\nلشگر دشمن پس از خاتمه يافتن جنگ ، حرم سراى امام را غارت كردند و خيمه و خرگاه را آتش زدند و سرهاى شهدا را بريده بدن‌هاى ايشان را لخت كرده بى اين‌كه به خاك بسپارند ، به زمين انداختند سپس اهل حرم را كه همه زن و دختر بى پناه بودند با\r\n\r\n\r\n","description":"","footnote":"\r\n( 1 ) . مناقب ابن‌شهرآشوب ، ج 4 ، ص 99 و ارشاد مفيد ، ص 214\r\n( 2 ) . مناقب ابن‌شهرآشوب ، ج 4 ، ص 98 و ارشاد مفيد ، ص 214\r\n( 3 ) . بحارالانوار ( چاپ كمپانى ) ج 10 ، ص 200 - 202 و 203\r\n","page_name":" 179 ","page_number":179},
  {"content":"\r\n\r\nسرهاى شهدا به سوى كوفه حركت دادند ( در ميان اسيران از جنس ذكور تنى چند بيش نبود كه از جمله آنان فرزند بيست و دو ساله امام حسين ، كه سخت بيمار بود ؛ يعنى امام چهارم و ديگر فرزند چهار ساله وى محمدبن على كه امام پنجم باشد و ديگر حسن مثنى فرزند امام دوم كه داماد امام حسين عليه السلام بود و در جنگ زخم كارى خورده و در ميان كشتگان افتاده بود او را نيز در آخرين رمق يافتند و به شفاعت يكى از سرداران سر نبريدند و با اسيران به كوفه بردند ) و از كوفه نيز به سوى دمشق پيش يزيد بردند .\r\nواقعه كربلا و اسيرى زنان و دختران اهل بيت و شهر به شهر گردانيدن ايشان و سخنرانىهايى كه دختر اميرالمؤمنين عليه السلام و امام چهارم « كه جزء اسيران بودند » دركوفه و شام نمودند بنى اميه را رسوا كرد و تبليغات چندين ساله معاويه را از كار انداخت و كار به جايى كشيد كه يزيد از عمل مأمورين خود در ملأ عام بيزارى جست و واقعه كربلا عامل مؤثرى بود كه با تأثير مؤجل خود حكومت بنى اميه را برانداخت و ريشه شيعه را استوارتر ساخت و از آثار معجل آن انقلابات و شورش‌هايى بود كه به همراه جنگ‌هاى خونين تا دوازده سال ادامه داشت و از كسانىكه در قتل امام شركت جسته بودند حتى يك نفر از دست انتقام نجستند .\r\nكسى كه در تاريخ حيات امام حسين عليه السلام و يزيد و اوضاع و احوالى كه آن روز حكومت مىكرد ، دقيق شود ، و در اين بخش از تاريخ كنجكاوى نمايد ، شك نمىكند كه آن روز ، در برابر امام حسين عليه السلام يك راه بيشتر نبود و آن همان كشته شدن بود و بيعت يزيد كه نتيجه‌اى جز پايمال كردن علنى اسلام نداشت ، براى امام مقدور نبود .\r\nزيرا يزيد با اين‌كه احترامى براى آيين اسلام و مقررات آن قائل نبود ، و بند و بارى نداشت ، به پايمال كردن مقدسات و قوانين اسلامى بى باكانه تظاهر نيز مىكرد .\r\nولى گذشتگان وى اگر با مقررات دينى مخالفت مىكردند ، آنچه مىكردند در لفافه دين مىكردند و صورت دين را محترم شمرده با يارى پيغمبر اكرم صلى الله عليه و آله و ساير مقامات\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدينى كه مردم براى ايشان معتقد بودند ، افتخار مىنمودند .\r\nو از اين‌جا روشن مىشود كه آنچه برخى از مفسرين حوادث گفته‌اند كه اين دو پيشوا ( امام حسن و امام حسين ) دو سليقه مختلف داشتند و امام حسن مسلك صلح را مىپسنديد به خلاف امام حسين كه جنگ را ترجيح مىداد چنان‌كه آن برادر با داشتن چهل هزار مرد جنگى با معاويه صلح كرد و اين برادر با چهل نفر به جنگ يزيد برخاست ، سخنى است نابه‌جا .\r\nزيرا مىبينيم كه همين امام حسين كه يك روز زير بار بيعت يزيد نرفت ده سال در حكومت معاويه مانند برادرش امام حسن ( كه او نيز ده سال با معاويه به سر برده بود ) به سر برد و هرگز سر به مخالفت بر نداشت و حقا اگر امام حسن يا امام حسين با معاويه مىجنگيدند كشته مىشدند و براى اسلام كمترين سودى نمىبخشيد و در برابر سياست حق به جانبى معاويه ، كه خود را صحابى و كاتب وحى و خال المؤمنين معرفى كرده و هر دسيسه را به كار مىبرد ، تأثيرى نداشت .\r\nگذشته از اين‌كه با تمهيدى كه داشت مىتوانست آنان را به‌دست كسان خودشان بكشد و خود به عزاى شان نشسته به مقام خون‌خواهى بيايد چنان‌كه با خليفه سوم نظير همين معامله را كرد .\r\n\r\nامام چهارم\r\nامام سجاد ( على بن حسين ملقب به زين العابدين و سجاد ) وى فرزند امام سوم بود كه از شاه زنان دختر يزدجرد شاهنشاه ايران متولد شده بود و تنها فرزند امام سوم بود كه باقى مانده بود ، زيرا سه برادر ديگرش در واقعه كربلا به شهادت رسيدند « 1 » و آن حضرت نيز همراه پدر به كربلا آمده بود ولى چون سخت بيمار بود و توانايى حمل\r\n\r\n\r\n","description":"","footnote":"\r\n( 1 ) . مقاتل الطالبيين ، ص 52 و 59\r\n","page_name":" 181 ","page_number":181},
  {"content":"\r\n\r\nاسلحه و جنگ نداشت ، از جهاد و شهادت بازماند و با اسيران حرم به شام اعزام گرديد .\r\nپس از گذرانيدن دوران اسيرى ، به امر يزيد براى استمالت افكار عمومى محترماً به مدينه روانه گرديد آن حضرت را بار دوم نيز به امر عبدالملك خليفه اموى ، با بند و زنجير از مدينه به شام جلب كرده‌اند و بعد به مدينه برگشته است « 1 » .\r\nامام چهارم پس از مراجعت به مدينه گوشه خانه را گرفته و در به روى بيگانه بسته مشغول عبادت پروردگار بود و با كسى جز خواص شيعه مانند « ابوحمزه ثمالى » و « ابوخالد كابلى » و امثال ايشان تماس نمىگرفت . البته خواص ، معارفى را كه از آن حضرت اخذ مىكردند در ميان شيعه نشر مىدادند و از اين راه تشيع توسعه فراوانى يافت كه اثر آن در زمان امامت امام پنجم به ظهور پيوست .\r\nاز جمله آثار امام چهارم ادعيه‌اى است به‌نام ادعيه صحيفه و آن پنجاه و هفت دعاست كه به دقيق‌ترين معارف الهيه مشتمل مىباشد و زبور آل محمدش مىگويند .\r\nامام چهارم پس از سى و پنج سال امامت به حسب بعضى از روايات شيعه به تحريك هشام خليفه اموى ، به‌دست وليد بن عبدالملك مسموم شد « 2 » و در سال نود و پنج هجرى درگذشت .\r\n\r\nامام پنجم\r\nامام محمدبن على ( باقر ) لفظ « باقر » به‌معناى شكافنده است و لقبى است كه پيغمبر اكرم صلى الله عليه و آله به آن حضرت داده بود « 3 » .\r\nآن حضرت فرزند امام چهارم و در سال پنجاه و هفت هجرى متولد شده بود در\r\n\r\n\r\n","description":"","footnote":"\r\n( 1 ) . تذكرة الخواص ، ص 324 ؛ اثبات الهداة ، ج 5 ، ص 242\r\n( 2 ) . مناقب ابن‌شهرآشوب ، ج 4 ، ص 176 ؛ دلائل الامامه ، ص 80 و فصول المهمه ، ص 190\r\n( 3 ) . ارشاد مفيد ، ص 246 ؛ فصول المهمه ، ص 193 و مناقب ابن‌شهرآشوب ، ج 4 ، ص 197\r\n","page_name":" 182 ","page_number":182},
  {"content":"\r\n\r\nواقعه كربلا چهارساله و حاضر بود و پس از پدر بزرگوارش به امر خدا و معرفى گذشتگان خود ، به امامت رسيد و در سال صد و چهارده و يا صد و هفده هجرى ( به حسب بعضى از روايات شيعه « 1 » توسط ابراهيم بن وليد بن عبدالملك برادر زاده هشام خليفه اموى مسموم شده ) درگذشت .\r\nدر عهد امام پنجم از طرفى در اثر مظالم بنى اميه ، هر روز در قطرى از اقطار بلاد اسلامى انقلاب و جنگ‌هايى رخ مىداد و از خود خاندان اموى نيز اختلافات بروز مىكرد و اين گرفتارىها دستگاه خلافت را مشغول و تا اندازه‌اى از تعرض به اهل بيت صرف مىكرد .\r\nو از طرفى وقوع فاجعه كربلا و مظلوميت اهل بيت كه ممثل آن ، امام چهارم بود مسلمانان را مجذوب و علاقه‌مند اهل بيت مىساخت . اين عوامل دست به‌دست داده مردم وخاصه شيعه را مانند سيل به سوى مدينه و حضور امام پنجم سرازير ساخت و امكاناتى در نشر حقايق اسلامى و معارف اهل بيت براى آن حضرت به‌وجود آمد كه براى هيچ يك از پيشوايان گذشته اهل بيت ميسر نشده بود وگواه اين مطلب اخبار و احاديث بىشمارى است كه از امام پنجم نقل شده و گروه انبوهى است از رجال علم و دانشمندان شيعه كه در فنون متفرقه معارف اسلامى در مكتب آن حضرت پرورش يافته‌اند و در فهرست‌ها و كتب رجال اساميشان ضبط شده است . « 2 »\r\n\r\nامام ششم\r\nامام جعفربن محمد ( صادق ) فرزندامام پنجم كه در سال هشتاد و سه هجرى متولد\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 469 ؛ ارشاد مفيد ، ص 245 ؛ فصول المهمه ، ص 202 و 203 ؛ تاريخ يعقوبى ، ج 3 ، ص 63 ؛ تذكرة الخواص ، ص 340 ؛ دلائل الامامة ، ص 94 و مناقب ابن‌شهرآشوب ، ج 4 ، ص 210\r\n( 2 ) . ارشاد مفيد ، ص 245 - 253 . رجوع شود رجال كشى و رجال الطوسى . و فهرست طوسى و ساير كتاب‌هاى رجال\r\n","page_name":" 183 ","page_number":183},
  {"content":"\r\n\r\nو در سال صد و چهل و هشت هجرى ( طبق روايات شيعه ) به تحريك منصور خليفه عباسى مسموم و شهيد شده است . « 1 »\r\nدر عهد امامت امام ششم در اثر انقلابات كشورهاى اسلامى و خصوصاً قيامى كه مسوده براى برانداختن خلافت بنى اميه كرده بودند و جنگ‌هاى خونينى كه منجر به سقوط خلافت و انقراض بنىاميه گرديد و در اثر آنها زمينه خوبى كه امام پنجم در بيست سال زمان امامت خود با نشر حقايق اسلامى و معارف اهل بيت مهيا كرده بود ، براى امام ششم امكانات بيشتر و محيط مناسب‌ترى براى نشر تعاليم دينى پيدا شد .\r\nآن حضرت تا اواخر زمان امامت خود كه مصادف با آخر خلافت بنىاميه و اول خلافت بنىعباس بود از فرصت استفاده نموده به نشر تعاليم دينى پرداخت و شخصيت‌هاى علمى بسيارى در فنون مختلفه عقلى و نقلى مانند « زراره » و « محمد ابن‌مسلم » و « مؤمن طاق » و « هشام بن حكم » و « ابان بن تغلب » و « هشام بن سالم » و « حريز » و « هشام كلبى نسابه » و « جابر بن حيان صوفى » شيميائى و غير ايشان را پرورش داد حتى عده‌اى از رجال علمى عامه نيز مانند « سفيان ثورى » و « ابوحنيفه » رئيس مذهب حنفيه و « قاضى سكونى » و « قاضى ابوالبخترى » و غير ايشان افتخار تلمذش را پيدا كردند ( معروف است كه از مجلس درس و حوزه تعليم امام ششم چهار هزار نفر محدث و دانشمند بيرون آمده است ) « 2 » .\r\nاحاديثى كه از صادقين يعنى از امام پنجم و ششم مأثور است ، از مجموع احاديثى كه از پيغمبر اكرم صلى الله عليه و آله و ده امام ديگر ضبط شده است ، بيشتر است .\r\nولى دراواخر عهد خود دچار منصور خليفه عباسى شد وتحت مراقبت و\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 472 ؛ دلائل الامامه ، ص 111 ؛ ارشاد مفيد ، ص 254 ؛ تاريخ يعقوبى ، ج 3 ، ص 119 ؛ فصول المهمه ، ص 212 ؛ تذكرة الخواص ، ص 346 و مناقب ابن‌شهرآشوب ، ج 4 ، ص 280\r\n( 2 ) . ارشاد مفيد ، ص 254 ؛ فصول المهمه ، ص 204 و مناقب ابن‌شهرآشوب ، ج 4 ، ص 247\r\n","page_name":" 184 ","page_number":184},
  {"content":"\r\n\r\nمحدوديت شديد درآمد منصور آزارها و شكنجه‌ها و كشتارهاى بىرحمانه‌اى در حق سادات علويين روا ديد كه از بنى اميه با آن همه سنگدلى و بيباكى سرنزده بود . به دستور وى آنان را دسته دسته مىگرفتند و در قعر زندان‌هاى تاريك با شكنجه و آزار به زندگى شان خاتمه مىدادند و جمعى را گردن مىزدند و گروهى را زنده زير خاك مىكردند و جمعى را در پى ساختمان‌ها يا ميان ديوارها گذاشته رويشان بنا مىكردند .\r\nمنصور دستور جلب امام ششم را از مدينه صادر كرد ( امام ششم پيش از آن نيز يك‌بار به امر سفاح خليفه عباسى به عراق و پيش از آن نيز در حضور امام پنجم به امر هشام خليفه اموى به دمشق جلب شده بود ) .\r\nمدتى امام را زير نظر گرفتند و بارها عزم كشتن آن حضرت را نموده و هتك‌ها كرد ولى بالاخره اجازه مراجعه به مدينه را داده و امام به مدينه مراجعت فرمود و بقيه عمر را با تقيه شديد و نسبتاً با عزلت و گوشه نشينى برگزار مىكرد تا به دسيسه منصور مسموم و شهيد شد « 1 » .\r\nمنصور پس از آن‌كه خبر شهادت امام ششم را دريافت داشت به والى مدينه نوشت كه به عنوان تفقد بازماندگان ، به خانه امام برود و وصيت نامه آن حضرت را خواسته و بخواند و كسى را كه وصى امام معرفى شده فى المجلس گردن بزند و البته مقصود منصور از جريان اين دستور اين بود كه به مسئله امامت خاتمه دهد و زمزمه تشيع را به كلى خاموش كند ولى بر خلاف توطئه وى وقتىكه والى مدينه طبق دستور ، وصيت‌نامه را خواند ديد امام پنج نفر را براى وصايت تعيين فرموده . خود خليفه و والى مدينه و عبدالله افطح فرزند بزرگ و موسى فرزند كوچك آن حضرت و حميده و به اين ترتيب تدبير منصور نقش بر آب شد « 2 » .\r\n\r\n\r\n","description":"","footnote":"\r\n( 1 ) . فصول المهمه ، ص 212 ؛ دلائل الامامه ، ص 111 و اثبات الوصيه ، ص 142\r\n( 2 ) . اصول كافى ، ج 1 ، ص 310\r\n","page_name":" 185 ","page_number":185},
  {"content":"\r\n\r\n\r\nامام هفتم\r\nامام موسى بن جعفر ( كاظم ) فرزند امام ششم در سال صد و بيست و هشت هجرى متولد شد و سال صد و هشتاد و سه هجرى در زندان مسموماً شهيد شد « 1 » .\r\nآن حضرت پس از درگذشت پدر بزرگوار خود به امر خدا و معرفى گذشتگان خود به امامت رسيد .\r\nامام هفتم از خلفاى عباسى با منصور و هادى و مهدى و هارون معاصر و در عهد بسيار تاريك و دشوار با تقيه سخت مىزيست تا اخيراً هارون در سفر حج به مدينه رفت و به امر وى امام را در حالىكه در مسجد پيغمبر مشغول نماز بود گرفته و به زنجير بسته زندانى كردند و از مدينه به بصره و از بصره به بغداد بردند و سال‌ها از زندانى به زندانى منتقل مىنمودند و بالاخره در بغداد در زندان سندى ابن‌شاهك با سمّ درگذشت « 2 » و در مقابر قريش كه فعلًا شهر كاظميه مىباشد مدفون گرديد .\r\n\r\nامام هشتم\r\nامام على بن موسى ( رضا ) فرزند امام هفتم كه ( بنا به اشهر تواريخ ) سال صد و چهل و هشت هجرى متولد و سال دويست و سه هجرى درگذشته است « 3 » .\r\nامام هشتم پس از پدر بزرگوار خود به امر خدا و معرفى گذشتگان خود به امامت رسيد و مدتى از زمان خود با هارون خليفه عباسى و پس از آن با پسرش امين و پس از\r\n\r\n\r\n","description":"","footnote":"\r\n( 1 ) . همان ، ص 476 ؛ ارشاد مفيد ، ص 270 ؛ فصول المهمه ، ص 214 - 223 ؛ دلائل الامامه ، ص 146 - 148 وتذكرة الخواص ، ص 348 - 350\r\n( 2 ) . ارشاد مفيد ، ص 279 - 283 ؛ دلائل الامامه ، ص 148 و 154 ؛ فصول المهمه ، ص 222 ؛ مناقب ابن‌شهرآشوب ، ج 4 ، ص 323 و 327 و تاريخ يعقوبى ، ج 3 ، ص 150\r\n( 3 ) . اصول كافى ، ج 1 ، ص 486 ؛ ارشاد مفيد ، ص 284 - 296 ؛ دلائل الامامه ، ص 175 - 177 ؛ فصل المهمه ، ص 225 - 246 و تاريخ يعقوبى ، ج 3 ، ص 188\r\n","page_name":" 186 ","page_number":186},
  {"content":"\r\n\r\nآن با پسر ديگرش مأمون معاصر بود .\r\nمأمون پس از پدر اختلافاتى با برادر خود امين پيدا كرد كه منجر به جنگ‌هاى خونين و بالاخره كشته شدن امين گرديد و مأمون به سرير خلافت استيلا يافت . « 1 »\r\nتا آن روز سياست خلافت بنى عباس نسبت به سادات علوى ، سياست خشونت‌آميز و خونينى بوده پيوسته رو به سختى مىرفت و هر چند گاهى يكى از علويين قيام كرده جنگ خونين و آشوبى برپا مىشد و اين خود براى دستگاه خلافت گرفتارى سختى بود .\r\nو ائمه و پيشوايان شيعه از اهل بيت اگر چه با نهضت و قيام كنندگان همكارى نمىكردند و مداخله‌اى نداشتند ولى شيعه كه آن روز جمعيت قابل توجهى بودند پيوسته ائمه اهل بيت را پيشوايان دينى مفترض الطاعه و خلفاى واقعى پيغمبر اكرم صلى الله عليه و آله مىدانستند و دستگاه خلافت را كه قيافه دربار كسرى و قيصر داشت ، و به دست يك مشت مردم بى بند و بار اداره مىشد ، دستگاهى ناپاك و دور از ساحت قدس پيشوايان خود مىديدند و دوام و پيشرفت اين وضع براى دستگاه خلافت خطرناك بود و آن‌را به شدت تهديد مىكرد .\r\nمأمون به فكر افتاد كه به اين گرفتارىها كه سياست كهنه و هفتاد ساله پيشينيان وى نتوانست چاره كند ، با سياست تازه ديگرى خاتمه بخشد و آن اين بود كه امام هشتم را ولايت عهد بدهد و از اين راه هر گرفتارى را رفع كند ، زيرا سادات علوى پس از آن‌كه دست خودشان به خلافت بند شد ديگر به ضرر دستگاه قيام نمىكردند و شيعه نيز پس از آن‌كه آلودگى امام خود را به خلافتى كه پيوسته آن‌را و كار گردانان آن‌را پليد و ناپاك مىشمردند ، مشاهده كردند ، ديگر آن اعتقاد معنوى و ارادت باطنى را كه در حق\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 488 و فصول المهمه ، ص 237\r\n","page_name":" 187 ","page_number":187},
  {"content":"\r\n\r\nامامان اهل بيت داشتند ، از دست مىدهند و تشكل مذهبيشان سقوط كرده ديگر خطرى از اين راه متوجه دستگاه خلافت نخواهد گرديد « 1 » .\r\nبديهى است كه پس از حصول مقصود ، از بين بردن امام براى مأمون اشكالى نداشت . مأمون براى تحقق دادن به اين تصميم ، امام رااز مدينه به مرو احضار كرد و پس از حضور ، اول خلافت و پس از آن ولايت عهد خود را به امام پيشنهاد نمود و آن حضرت اعتذار جسته نپذيرفت ولى بالاخره به هر ترتيب بود قبولانيد و امام نيز به اين شرط كه در كارهاى حكومتى و عزل و نصب عمال دولت مداخله نكند ولايت عهد را پذيرفت . « 2 »\r\nاين واقعه در سال دويست هجرى اتفاق افتاد ولى چيزى نگذشت كه مأمون از پيشرفت سريع شيعه و بيشتر شدن ارادت ايشان نسبت به ساحت امام واقبال عجيب عامه مردم و حتى سپاهيان و اولياى امور دولتى ، به اشتباه خود پى برد و به صدد چاره‌جويى آمده آن حضرت را مسموم و شهيد ساخت .\r\nامام هشتم پس از شهادت در شهر طوس ايران كه فعلا شهر مشهد ناميده مىشود مدفون گرديد .\r\nمأمون عنايت بسيارى به ترجمه علوم عقلى به عربى نشان مىداد و مجلس علمى منعقد كرده بود كه دانشمندان اديان و مذاهب در آن حضور يافته به مناظرهء علمى مىپرداختند امام هشتم نيز در آن مجلس شركت مىفرمود و با علماى ملل و اديان به مباحثه و مناظره مىپرداخت و بسيارى از اين مناظره‌ها در جوامع حديث شيعه مضبوط است . « 3 »\r\n\r\n\r\n","description":"","footnote":"\r\n( 1 ) . دلائل الامامه ، ص 197 و مناقب ابن‌شهرآشوب ، ج 4 ، ص 363\r\n( 2 ) . اصول كافى ، ج 1 ، ص 489 ؛ ارشاد مفيد ، ص 290 ؛ فصول المهمه ، ص 237 ، تذكرة الخواص ، ص 352 و مناقب ابن‌شهرآشوب ، ج 4 ، ص 363\r\n( 3 ) . مناقب اين شهر آشوب ، ج 4 ، ص 351 و احتجاج طبرى ، ج 2 ، ص 170 - 237\r\n","page_name":" 188 ","page_number":188},
  {"content":"\r\n\r\n\r\nامام نهم\r\nامام محمدبن على ( تقى و گاهى به لقب امام جواد و ابن‌الرضا نيز ذكر مىشود ) فرزند امام هشتم كه سال 195 هجرى در مدينه متولد شده و طبق روايات شيعه سال دويست و بيست هجرى به تحريك معتصم خليفه عباسى به‌دست همسر خود كه مأمون خليفه عباسى بود مسموم و شهيد شده در جوار جد خود امام هفتم در كاظميه مدفون گرديد .\r\nپس از پدر بزرگوار خود به امر خدا و معرفى گذشتگان خود به امامت رسيد .\r\nامام نهم موقع درگذشت پدر بزرگوار خود در مدينه بود مأمون وى را به بغداد كه آن روز عاصمه خلافت بود ، احضار كرده به حسب ظاهر محبت و ملاطفت بسيارى نمود و دختر خود را به عقد ازدواج وى درآورد و در بغداد نگهداشت و در حقيقت مىخواست به اين وسيله امام رااز خارج و داخل تحت مراقبت كامل درآورد .\r\nامام مدتى در بغداد بود سپس از مأمون استجازه كرده به مدينه رفت تا آخر عهد مأمون درمدينه بود و پس از درگذشت مأمون كه معتصم زمام خلافت را به‌دست گرفت دوباره امام را به بغداد احضار كرده تحت نظر گرفت و بالاخره چنان‌كه گذشت به تحريك معتصم ، آن حضرت به‌دست همسر خود مسموم شد و درگذشت « 1 » .\r\n\r\nامام دهم\r\nامام على ابن محمد ( نقى و گاهى به لقب امام هادى ذكر مىشود ) فرزند امام نهم در سال 212 در مدينه متولد شده و در سال 254 ( طبق روايات شيعه ) معتز خليفه عباسى\r\n\r\n\r\n","description":"","footnote":"\r\n( 1 ) . ارشاد مفيد ، ص 297 ؛ اصول كافى ، ج 1 ، ص 492 - 497 ؛ دلائل الامامه ، ص 201 - 209 ؛ مناقب ابن‌شهرآشوب ، ج 4 ، ص 377 - 399 ؛ فصول المهمه ، ص 247 - 258 و تذكرة الخواص ، ص 358\r\n","page_name":" 189 ","page_number":189},
  {"content":"\r\n\r\nبا سم شهيدش كرده است « 1 » .\r\nامام دهم در ايام حيات خود با هفت نفر از خلفاى عباسى . مأمون و معتصم و واثق و متوكل و منتصر و مستعين و معتز معاصر بوده است .\r\nدر عهد معتصم ، سال دويست و بيست بود كه پدر بزرگوارش در بغداد با سم درگذشت . وى در مدينه بود و به امر خدا و معرفى امامان گذشته به امامت رسيد و به نشر تعاليم دينى مىپرداخت تا زمان متوكل رسيد .\r\nمتوكل در سال دويست و چهل و سه در اثر سعايت‌هايى كه كرده بودند يكى از امراى دولت خود را مأموريت داد كه آن حضرت را از مدينه به سامرا كه آن روز عاصمه خلافت بود جلب كند و نامه‌اى مهرآميز با كمال تعظيم به آن حضرت نوشته تقاضاى حركت و ملاقات نمود « 2 » و البته پس از ورود آن حضرت به سامرا ، در ظاهر اقداماتى به عمل نيامد ولى در عين حال آنچه مىتوانست در فراهم آوردن وسايل اذيت و هتك آن حضرت كوتاهى نمىكرد و بارها به منظور قتل با هتك ، ما را احضار كرده و به امر وى خانه‌اش را تفتيش نمودند .\r\nمتوكل در دشمنى با خاندان رسالت در ميان خلفاء عباسى نظير نداشت و به ويژه با على عليه السلام دشمن سرسخت بود و آشكارا ناسزا مىگفت و مرد مقلدى را موظف داشت كه در بزم‌هاى عيش تقليد آن حضرت را در مىآورد و خليفه مىخنديد . و در سال دويست و سى و هفت بود كه امر كرد قبه ضريح حضرت امام حسين را در كربلا و هم‌چنين خانه‌هاى بسيارى كه در اطرافش ساخته بودند ، خراب و با زمين يك‌سان نمودند و دستور داد كه آب به حرم امام بستند و دستور داد زمين قبر مطهر را شخم و\r\n\r\n\r\n","description":"","footnote":"\r\n( 1 ) . اصول كافى ، ج 1 ، ص 497 - 502 ؛ ارشاد مفيد ، ص 307 ؛ دلائل الامامه ، ص 216 - 222 ؛ فصول المهمه ، ص 259 - 265 ؛ تذكرة الخواص ، ص 362 و مناقب ابن‌شهرآشوب ، ج 4 ، ص 401 - 420\r\n( 2 ) . ارشاد مفيد ، ص 307 - 313 ؛ اصول كافى ، ج 1 ، ص 501 ؛ فصول المهمه ، ص 261 ؛ تذكرة الخواص ، ص 359 ؛ مناقب ابن‌شهرآشوب ، ج 4 ، ص 417 ؛ اثبات الوصيه ، ص 176 و تاريخ يعقوبى ، ج 3 ، ص 217\r\n","page_name":" 190 ","page_number":190},
  {"content":"\r\n\r\nزراعت كنند تا به كلى اسم و رسم مزار فراموش شود . « 1 »\r\nدر زمان متوكل وضع زندگى سادات علوى ، كه در حجاز بودند به مرحله رقت بارى رسيده بود چنان‌كه زن‌هاى ايشان ساتر نداشتند و عده‌اى از ايشان يك چادر كهنه داشتند كه در اوقات نماز آن‌را به نوبه پوشيده نماز مىخواندند « 2 » و نظير اين فشارها را به سادات علوى كه در مصر بودند نيز وارد مىساخت .\r\nامام دهم به شكنجه و آزار متوكل صبر مىفرمود تا وى درگذشت و پس از وى منتصر و مستعين ومعتز روى كار آمدند و به دسيسه معتز آن حضرت مسموم و شهيد شد .\r\n\r\nامام يازدهم\r\nامام حسن بن على ( عسكرى ) فرزند امام دهم در سال 232 هجرى متولد شده و در سال 260 هجرى ( بنا به بعضى از روايات شيعه ) به دسيسه معتمد خليفه عباسى مسموماً در گذشته است « 3 » .\r\nامام يازدهم پس از درگذشت پدر بزرگوار خود به امر خدا و حسب التعيين پيشوايان گذشته به امامت رسيد و هفت سالى كه امامت كرد به واسطه سخت‌گيرى بيرون از اندازه مقام خلافت ، با تقيه بسيار شديد رفتار مىكرد در به روى مردم حتى عامه شيعه بسته جز خواص شيعه كسى را بار نمىداد با اين حال اكثر اوقات زندانى بود . « 4 »\r\n\r\n\r\n","description":"","footnote":"\r\n( 1 ) . مقاتل الطالبيين ، ص 395\r\n( 2 ) . همان ، ص 395 و 396\r\n( 3 ) . ارشاد مفيد ، ص 315 ؛ دلائل الامامة ، ص 223 ؛ فصول المهمه ، ص 266 - 272 ؛ مناقب ابن‌شهرآشوب ، ج 4 ، ص 422 و اصول كافى ، ج 1 ، ص 503\r\n( 4 ) . ارشاد مفيد ، ص 324 ؛ اصول كافى ، ج 1 ، ص 512 و مناقب ابن‌شهرآشوب ، ج 4 ، ص 429 و 430\r\n","page_name":" 191 ","page_number":191},
  {"content":"\r\n\r\nو سبب اين همه فشار اين بودكه اولا : در آن ازمنه جمعيت شيعه كثرت و قدرتشان به حد قابل توجهى رسيده بود و اين‌كه شيعه به امامت قائلند براى همگان روشن و آفتابى شده بود و امامان شيعه نيز شناخته مىشدند و از اين روى مقام خلافت بيش از پيش ائمه را تحت مراقبت درآورده و از هر راه بود با نقشه هايى مرموز در محو و نابود كردن ايشان مىكوشيدند .\r\nثانيا : مقام خلافت پى برده بودكه خواص شيعه براى امام يازدهم فرزند معتقدند و طبق رواياتى كه از خود امام يازدهم و هم از پدرانش نقل مىكنند فرزند او را همان مهدى موعودى مىشناسند كه به‌موجب اخبار متواتره از طرق عامه و خاصه پيغمبر اكرم صلى الله عليه و آله خبر داده بود « 1 » و او را امام دوازدهم مىدانند .\r\nبدين سبب امام يازدهم بيشتر از ساير ائمه تحت مراقبت مقام خلافت درآمده بود و خليفه وقت تصميم قطعى گرفته بود كه به هر طريق باشد به داستان امامت شيعه خاتمه بخشد و در اين خانه را براى هميشه ببندد .\r\nو از اين روى همين كه بيمارى امام يازدهم را به معتمد خليفه وقت گزارش دادند ، طبيب نزد آن حضرت فرستاد و چندتن از معتمدان خود و چند نفر از قضات را به منزلش گماشت كه پيوسته ملازم وى و مراقب اوضاع داخلى منزل بوده باشند و پس از شهادت امام نيز خانه را تفتيش و توسط قابله‌ها و كنيزان آن حضرت را معاينه كردند و تا دو سال مأمورين آگاهى خليفه در خط پيدا كردن خلف آن حضرت مشغول فعاليت بودند تا به كلى نوميد شدند « 2 » .\r\n\r\n\r\n","description":"","footnote":"\r\n( 1 ) . ر . ك : صحيح ترمذى ، ج 9 ، باب ماجاء فى المهدى ؛ صحيح ابىداود ، ج 2 ، كتاب المهدى ؛ صحيح ابن‌ماجه ، ج 2 ، باب خروج المهدى ؛ ينابيع المودة ؛ البيان فى اخبار صاحب الزمان ، محمدبن يوسف شافعى ؛ نور الابصار ، شبلنجى ؛ مشكوة المصابيح ، محمدبن عبدالله خطيب ؛ الصواعق المحرقة ، ابن‌حجر ؛ اسعاف الراغبين ، محمد الصبان ؛ فصول المهمة ؛ صحيح مسلم ؛ الغيبة ، محمدبن ابراهيم نعمانى ؛ كمال‌الدين ، شيخ صدوق ؛ اثبات الهداة ، محمدبن حسن حر عاملى و بحارالانوار ، مجلسى ، ج 51 و 52\r\n( 2 ) . اصول كافى ، ج 1 ، ص 505 و ارشاد مفيد ، ص 319\r\n","page_name":" 192 ","page_number":192},
  {"content":"\r\n\r\nامام يازدهم پس از درگذشت در خانه خودش در شهر سامرا پهلوى پدر بزرگوارش به خاك سپردند .\r\nو بايد دانست كه ائمه اهل بيت در دوره زندگىشان گروه انبوهى از علما و محدثين پرورش دادند كه شماره ايشان ، به صدها تن مىرسد و ما براى رعايت اختصار در اين كتاب متعرض فهرست اسامى خودشان و مؤلفات و آثار علمى و شرح احوالشان نشديم « 1 » .\r\n\r\nامام دوازدهم\r\nحضرت مهدى موعود ( كه غالباً به لقب امام عصر و صاحب الزمان ذكر مىشود ) فرزند امام يازدهم كه اسمش مطابق اسم پيغمبر اكرم بود در سال 256 يا 255 هجرى در سامرا متولد شده و تا سال 260 هجرى كه پدر بزرگوارش شهيد شد تحت كفالت و تربيت پدر مىزيست و از مردم پنهان و پوشيده بودوجز عده‌اى از خواص شيعه كسى به شرف ملاقات وى نائل نمىشد .\r\nو پس از شهادت امام يازدهم كه امامت در آن حضرت مستقر شد به امر خدا غيبت اختيار كرد و جز با نواب خاص خود به كسى ظاهر نمىشد جز در موارد استثنائى « 2 » .\r\n\r\nنواب خاص\r\nآن حضرت چندى عثمان بن سعيد عمرى راكه از اصحاب جد و پدرش بود و ثقه و امين ايشان قرار داشت نائب خود قرار داد و به توسط وى به عرايض و سؤالات\r\n\r\n\r\n","description":"","footnote":"\r\n( 1 ) . ر . ك : رجال كشى ، رجال طوسى و فهرست طوسى و ساير كتاب‌هاى رجال\r\n( 2 ) . بحارالانوار ، ج 51 ، ص 2 - 34 و 343 - 366 . الغيبه ، طوسى ، ص 214 - 243 و اثبات الهداه ، ج 6 ، و 7\r\n","page_name":" 193 ","page_number":193},
  {"content":"\r\n\r\nشيعه جواب مىداد .\r\nو پس از عثمان بن سعيد ، فرزندش محمدبن عثمان به نيابت امام منصوب شد و پس از وفات محمدبن عثمان عمرى ابوالقاسم حسين ابن روح نوبختى نائب خاص بود و پس از وفات حسين بن روح نوبختى على بن محمد سمرى نيابت ناحيه مقدسه امام را داشت .\r\nو چند روز به مرگ على بن محمد سمرى ( كه در سال سيصد و بيست و نه هجرى اتفاق افتاد ) مانده بود كه از ناحيه مقدسه توقيعى صادر شد كه در آن به على بن محمد سمرى ابلاغ شده بود كه تا شش روز بدرود زندگى خواهد گفت و پس از آن در نيابت خاصه بسته وغيبت كبرى واقع خواهد شد و تا روزى كه خدا در ظهور آن حضرت اذن دهد غيبت دوام خواهد يافت « 1 » و به مقتضاى اين توقيع غيبت امام زمان عليه السلام به دو بخش منقسم مىشود .\r\nاول غيبت صغرى كه از سال دويست و شصت هجرى شروع نموده و در سال سيصد و بيست و نه خاتمه مىيابد و تقريباً هفتاد سال مدت امتداد آن مىباشد .\r\nدوم غيبت كبرى كه از سال سيصد و بيست و نه شروع كرده و تا وقتى كه خدا بخواهد ادامه خواهد يافت . پيغمبر اكرم صلى الله عليه و آله در حديث متفق عليه مىفرمايند : « اگر نمانده باشد از دنيا مگر يك روز خدا آن روز را دراز مىكند تا مهدى از فرزندان من ظهور نموده دنيا را پر از عدل و داد كند چنان‌كه از ظلم و جور پر شده باشد » « 2 » .\r\n\r\nبحث در ظهور مهدى عليه السلام از نظر عمومى\r\nدر بحث نبوت و امامت اشاره كرديم كه به موجب قانون هدايت عمومى كه در\r\n\r\n\r\n","description":"","footnote":"\r\n( 1 ) . بحارالانوار ، ج 51 ، ص 360 - 361 و الغبية شيخ طوسى ، ص 242\r\n( 2 ) . از باب نمونه : عبدالله بن مسعود قال ، قال النبي صلى الله عليه و آله : لو لم يبق من الدنيا إلّايوم واحد لطول الله ذلك اليوم حتى يبعث فيه رجلًا من امتي و من أهل بيتي يواطى اسمه اسمي يملأ الأرض قسطاً و عدلًا كما ملئت جوراً و ظلماً . « فصول المهمة ، ص 271 »\r\n","page_name":" 194 ","page_number":194},
  {"content":"\r\n\r\nهمه انواع آفرينش جارى است ، نوع انسان به حكم ضرورت با نيرويى ( نيروى وحى و نبوت ) مجهز است كه او را به سوى كمال انسانيت و سعادت نوعى راهنمايى مىكند و بديهى است كه اگر اين كمال و سعادت براى انسان كه زندگىاش زندگى اجتماعى است ، امكان وقوع نداشته باشد اصل تجهيز لغو و باطل خواهد بود و لغو در آفرينش وجود ندارد .\r\nو با بيانى ديگر بشر از روزى كه در بسيط زمين سكنى ورزيده پيوسته در آرزوى يك زندگى اجتماعى مقرون به سعادت ( به تمام معنا ) مىباشد و به اميد رسيدن چنين روزى قدم بر مىدارد و اگر اين خواسته تحقق خارجى نداشت هرگز چنين آرزو و اميدى در نهاد وى نقش نمىبست چنان‌كه اگر غذايى نبود گرسنگى نبود و اگر آبى نبود تشنگى تحقق نمىگرفت و اگر تناسلى نبود تمايل جنسى تصور نداشت .\r\nاز اين روى به حكم ضرورت ( جبر ) آينده جهان روزى را در برخواهد داشت كه در آن روز جامعه بشرى پر از عدل و داد شده و با صلح و صفا هم زيستى نمايد و افراد انسانى غرق فضيلت و كمال شوند .\r\nو البته استقرار چنين وضعى به‌دست خود انسان خواهد بود و رهبر چنين جامعه‌اى منجى جهان بشرى و به لسان روايات مهدى خواهد بود .\r\nدر اديان و مذاهب گوناگون كه در جهان حكومت مىكنند ، مانند وثنيت و كليميت و مسيحيت و مجوسيت و اسلام ، از كسى كه نجات دهنده بشريت است ، سخن به ميان آمده و عموماً ظهور او را نويد داده‌اند ؛ اگر چه در تطبيق اختلاف دارند و حديث متفق عليه پيغمبر اكرم صلى الله عليه و آله : « المهدى من ولدى » ؛ - مهدى معهود از فرزندان من « از نسل من » مىباشد . اشاره به همين معناست .\r\n\r\nبحث در ظهور مهدى عليه السلام از نظر خصوصى\r\nعلاوه بر احاديث بى شمارى كه از طريق عامه و خاصه از پيغمبر اكرم صلى الله عليه و آله و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nائمه اهل بيت عليهم السلام در ظهور مهدى عليه السلام و اين‌كه از نسل پيغمبر مىباشد و با ظهور خود جامعه بشرى را به كمال واقعى خواهد رسانيد و حيات معنوى خواهد بخشيد « 1 » .\r\nروايات بى شمار ديگرى وارد است كه مهدى فرزند بلافاصله امام حسن عسكرى ( امام يازدهم ) مىباشد « 2 » و پس از تولد و غيبت طولانى ظهور كرده جهان را پر از عدل و داد خواهد كرد چنان‌كه با ظلم و جور پر شده باشد .\r\n\r\nاشكالى چند و پاسخ آنها\r\nمخالفين شيعه اعتراض مىكند كه طبق اعتقاد اين طايفه ، امام غايب بايد تاكنون نزديك به دوازده قرن عمر كرده باشد در صورتى كه هرگز انسان عمر به اين درازى نمىكند .\r\n\r\n\r\n","description":"","footnote":"\r\n( 1 ) . از باب نمونه : قال ابو جعفر عليه السلام : اذا قام قائمنا وضع الله يده على رؤس العباد فجمع به عقولهم و كملت به أحلامهم . « بحارالانوار ، ج 52 ، ص 328 و 336 » . قال ابوعبدالله عليه السلام : العلم سبعة وعشرون حرفاً فجميع ما جائت به الرسل حرفان ، فلم يعرف الناس حتى اليوم غير الحرفين . فاذا قام قائمنا أخرج الخمسة و العشرين حرفاً فبثّها في الناس و ضمّ إليها الحرفين حتى يبثّها سبعة وعشرين حرفاً » . « بحارالانوار ، ج 52 ، ص 336 »\r\n( 2 ) . از باب نمونه : قال علي بن موسى الرضا عليه السلام في حديث ( إلى أن قال ) الإمام بعدي محمد ابني و بعد محمد ابنه‌علي و بعد علي ابنه الحسن و بعد الحسن ابنه الحجة القائم المنتظر فى غيبته المطاع في ظهوره لو لم يبق من الدنيا إلّايوم واحد لطوّل الله ذلك اليوم حتى يخرج فيملأ الأرض ، عدلًا كما ملئت جوراً و أمّامتي فاخبار عن الوقت و لقد حدثني أبي عن أبيه عن آبائه عن علي أن النبي قيل له يا رسول اللَّه متى يخرج القائم من ذرّيتك فقال : مثله مثل الساعة لا يجلّيها لوقتها إلّاهو ثقلت فى السموات و الأرض لايأتيكم إلا بغتة . « بحارالانوار ، ج 51 ، ص 154 » . صفر بن ابىدلف قال : سمعت أبا جعفر محمدبن الرضا عليه السلام يقول : الإمام بعدي ابني علي ، أمره أمري و قوله قولي و طاعته طاعتي ، و الامام بعده ابنه الحسن ، أمره أمر أبيه و قوله قول أبيه و طاعته طاعة أبيه . ثم سكت ، فقلت له يابن رسول‌الله فمَن الإمام بعد الحسن ، فبكى بكاء شديداً ثم قال : ان من بعد الحسن ابنه القائم بالحق المنتظر - « بحارالانوار ، ج 51 ، ص 158 » .\r\nموسى بن جعفر البغدادى قال : سمعت أبا محمد الحسن بن علي يقول : كأنّي بكم و قد اختلفتم بعدي في الخلف منى اما إنّ المقرّ بالائمّة بعد رسول‌الله المنكر لولدي كمن أقرّ بجميع انبياء الله و رسله ثم أنكر نبوّة محمد رسول‌الله و المنكر لرسول‌الله كمن أنكر جميع الأنبياء لأنّ طاعة آخرنا كطاعة أوّلنا و المنكر لآخرنا كالمنكر لأولنا اما إنّ لولدي غيبة يرتاب فيها الناس إلّامن عصمه الله . « بحارالانوار ، ج 51 ، ص 160 »\r\n","page_name":" 196 ","page_number":196},
  {"content":"\r\n\r\nپاسخ : بناى اعتراض به استبعاد است والبته عمر به اين درازى و بيشتر از اين قابل استبعاد مىباشد ولى كسى كه به اخبارى كه در خصوص امام غايب از پيغمبر اكرم صلى الله عليه و آله و ساير ائمه اهل بيت عليهم السلام وارد شده مراجعه نمايد خواهد ديد نوع زندگى امام غائب را به طريق خرق عادت معرفى مىكنند .\r\nو البته خرق عادت غير از محال است و از راه علم هرگز نمىتوان خرق عادت را نفى كرد ، زيرا هرگز نمىتوان اثبات كرد كه اسباب و عواملى كه در جهان كار مىكنند تنها همان‌ها هستند كه ما آنها را ديده‌ايم و مىشناسيم و ديگر اسبابى كه ما از آنها خبر نداريم ، يا آثار و اعمال آنها را نديده‌ايم ، يا نفهميده‌ايم ، وجود ندارد . از اين روى ممكن است در فردى يا افرادى از بشر اسباب و عواملى به‌وجود آيد كه عمرى بسيار طولانى هزار يا چندين هزار ساله براى ايشان تأمين نمايد و از اين جاست كه جهان پزشكى تاكنون از پيدا كردن راهى براى عمرهاى بسيار طولانى نوميد و مأيوس نشده است .\r\nاين اعتراض از مليين مانند كليميت و مسيحيت و اسلام كه به موجب كتاب‌هاى آسمانى خودشان ، خرق عادت و معجزات پيغمبران خدا را قبول دارند ، بسيار شگفت‌آور است .\r\nمخالفين شيعه اعتراض مىكنند كه شيعه وجود امام را براى بيان احكام دين و حقايق آيين و راهنمايى مردم لازم مىدانند و غيبت امام ناقض اين غرض است ، زيرا امامى كه به واسطه غيبتش ، مردم هيچ‌گونه دسترسى به وى ندارند ، فايده‌اى بر وجودش مترتب نيست و اگر خدا بخواهد امامى را براى اصلاح جهان بشرى برانگيزد قادر است كه در موقع لزوم او را بيافريند ديگر به آفرينش چندين هزار سال پيش از موقع وى نيازى نيست .\r\nپاسخ : اينان به حقيقت معناى امامت پى نبرده‌اند ، زيرا در بحث امامت روشن شد\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكه وظيفه امام تنها بيان صورى معارف و راهنمايى ظاهرى مردم نيست و امام چنان‌كه وظيفه راهنمايى صورى مردم را به عهده دارد هم‌چنان ولايت و رهبرى باطنى اعمال را به عهده دارد و اوست كه حيات معنوى مردم را تنظيم مىكند و حقايق اعمال را به سوى خدا سوق مىدهد .\r\nبديهى است كه حضور وغيبت جسمانى امام دراين باب تأثيرى ندارد و امام از راه باطن به نفوس و ارواح مردم اشراف و اتصال دارد اگرچه از چشم جسمانى ايشان مستور است و وجودش پيوسته لازم است ؛ اگرچه موقع ظهور و اصلاح جهانىاش تاكنون نرسيده است .\r\n\r\nخاتمه : پيام معنوى شيعه\r\nپيام معنوى شيعه به جهانيان يك جمله بيش نيست آن اين است كه « خدا را بشناسيد » و تعبير ديگر راه خداشناسى را پيش گيرند تا سعادتمند و رستگار شوند و اين همان جمله‌اى است كه پيغمبر اكرم صلى الله عليه و آله براى نخستين بار دعوت جهانى خود را با آن افتتاح فرمود : « اى مردم خدا را به يگانگى بشناسيد و اعتراف كنيد تا رستگار شويد » درتوضيح اين پيام به‌طور اجمال مىگوييم :\r\nما افراد بشر به حسب طبع دلداده بسيارى از مقاصد زندگى و لذايذ مادى هستيم خوردنىها و نوشيدنىهاى گوارا و پوشيدنىهاى شيك و كاخ‌ها و منظره‌هاى فريبنده ، همسر زيبا و دلنواز ، دوستان صميمى و ثروت سنگين يا از راه قدرت و سياست مقام و جاه و بسط سلطه و فرمانروايى و خورد كردن هر چيزى كه با خواسته‌هاى ما مخالفت مىكند مىخواهيم و دوست داريم .\r\nولى با نهاد خدادادى خود مىفهميم كه اين همه لذايذ ومطالب براى انسان آفريده شده نه انسان براى آنها ، و آنها به دنبال انسان بايد باشند نه انسان به دنبال آنها .\r\nهدف نهايى بودن شكم و پايين‌تر از شكم منطق گاو و گوسفند است و دريدن و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبريدن و بيچاره كردن ديگران منطق ببر و گرگ و روباه است منطق انسان منطق فطرى خرد مىباشد و بس .\r\nمنطق خرد با واقع بينى خود ، ما را به سوى پيروى حق هدايت مىكند نه به سوى دلخواه انواع شهوترانى و خودبينى و خودخواهى . منطق خرد انسان را جزئى از جمله آفرينش مىداند كه هيچ‌گونه استقلال و سرخودى ندارد ، و بر خلاف آنچه انسان خود را فرمانرواى آفرينش پنداشته به گمان خود طبيعت سركش را به خواسته‌هاى خود رام مىكند و به زانو در مىآورد خودش نيز آلت دست طبيعت و يكى از دستياران و فرمانبرداران آن است .\r\nمنطق خردانسان را دعوت مىكندكه در دركى كه از هستى اين جهان گذاران دارد دقيق شود تا روشن گردد كه هستى جهان و هر چه در آن است از پيش خودشان نيست بلكه جهان و هر چه در آن‌است از يك منبع نامتناهى سرچشمه مىگيرد تا روشن گردد كه اين همه زشت و زيبا و موجودات زمينى و آسمانى كه در صورت واقعيت‌هاى مستقل در ديده انسان جلوه مىكند ، در پناه واقعيت ديگرى واقعيت‌دار مىنمايند و در زير پرتو آن پيدا و هويدا شده‌اند نه از خود و نه از پيش خود و چنان‌كه واقعيت‌ها و قدرت‌ها و عظمت‌هاى ديروزى ، امروز و افسانه‌اى بيش نيستند واقعيت‌هاى امروزى نيز هم‌چنانند و بالاخره همه چيز در پيش خود افسانه‌اى بيش نيست .\r\nتنها خداست كه واقعيتى است غير قابل زوال و همه چيز در پناه هستى او رنگ هستى مىيابند و با روشنايى ذات او روشن و پيدا مىشوند .\r\nهنگامى كه انسان با چنين دركى مجهز شود آن وقت است كه خيمه هستى او در پيش چشمش مانند حباب روى آب فرو مىخوابد و عياناً مشاهده مىكند كه جهان و جهانيان به يك هستى نامحدود و حيات و قدرت و علم و هرگونه كمال نامتناهى تكيه زده‌اند و انسان و هر پديده ديگر جهانى مانند دريچه‌هاى گوناگونى هستند كه هر كدام به اندازه ظرفيت خود ماوراء خود را كه جهان ابديت است نشان مىدهند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nآن وقت است كه انسان اصالت و استقلال را از خود و از هر چيز گرفته به صاحبش رد مىكند و دل از هر جا كنده به خداى يگانه مىپيوندد و در برابر عظمت و كبرياى وى به چيزى جز وى سر تعظيم فرود نمىآورد .\r\nآن وقت است كه انسان تحت ولايت و سرپرستى پروردگار پاك قرار مىگيرد هر چه را بشناسد با خدا مىشناسد و باهدايت و رهبرى خدا با اخلاقى پاك و اعمالى نيك ( آيين اسلام و تسليم حق كه آيين فطرت است ) متلبس مىگردد .\r\nاين است آخرين درجه كمال انسانى و مقام انسان كامل يعنى امام كه به موهبت خدايى به اين مقام رسيده و كسانىكه از راه اكتساب به اين كمال نائل شوند با اختلاف درجاتى كه دارند پيروان حقيقى امام مىباشند .\r\nو از اين‌جا روشن مىشود كه خداشناسى و امام‌شناسى هرگز از هم جدا نمىشوند چنان‌كه خداشناسى و خودشناسى از هم جدا نمىشوند ، زيرا كسى كه هستى مجازى خود را بشناسد هستى حقيقى خداى بى نياز را شناخته است .\r\nپايان\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nنمايه\r\nآيات\r\nاعلام\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nآيات\r\nأُدْعُ إِلى سَبِيلِ رَبِّكَ بِالحِكْمَةِ ، 90\r\nإِذا مَسَّهُ الشَّرُّ جَزُوعاً ، 119\r\nأَلا إِلى اللَّهِ تَصِيرُ الأُمُورُ ، 146\r\nإِلّا عِبادَ اللَّهِ المُخْلَصِينَ ، 73\r\nأَلا لَهُ الخَلْقُ وَالأَمْرُ ، 112\r\nإِلّا مَنِ ارْتَضى مِنْ رَسُولٍ فَإِنَّهُ ، 122\r\nالَّذِى خَلَقَ فَسَوّى ، 117\r\nأَمْ حَسِبَ الَّذِينَ اجْتَرَحُوا السَّيِّئاتِ ، 143\r\nأَمْ نَجْعَلُ الَّذِينَ آمَنُوا وَعَمِلُوا الصّالِحاتِ ، 143\r\nإِنّا أَوْحَيْنا إِلَيْكَ كَما أَوْحَيْنا ، 121\r\nإِنّا كُلَّ شَىءٍ خَلَقْناهُ بِقَدَرٍ ، 113\r\nإِنَّ الإِنْسانَ خُلِقَ هَلُوعاً ، 119\r\nإِنَّ الَّذِينَ يَضِلُّونَ عَنْ سَبِيلِ اللَّهِ ، 141\r\nإِنَّ إِلى رَبِّك الرُّجْعى ، 146\r\nارْجِعِى إِلى رَبِّك راضِيَةً مَرْضِيَّةً ، 146 ، 148\r\nالَّذِى أَعْطى كُلَّ شَىءٍ خَلْقَهُ ، 117\r\nبِالحَقِّ وَلكِنَّ ، 143\r\nثُمَّ جَعَلْناهُ نُطْفَةً فِى قَرارٍ مَكِينٍ ، 135\r\nثُمَّ خَلَقْنا النُّطْفَةَ عَلَقَةً فَخَلَقْنا ، 135\r\nحَتّى إِذا جاءَ أَحَدَهُمُ المَوْتُ قالَ رَبِّ ، 140\r\nسُبْحانَ اللَّهِ عَمّا يَصِفُونَ ، 73\r\nشَرَعَ لَكُمْ مِنَ الدِّينِ ما وَصّى بِهِ نُوحاً ، 126\r\nعالِمُ الغَيْبِ فَلا يُظْهِرُ عَلى غَيْبِهِ ، 122\r\nفَادْخُلِى فِى عِبادِى ، 146 ، 148\r\nفَإِذا جاءَتِ الطّامَّةُ الكُبْرى ، 148\r\nفَأَمّا مَنْ طَغى ، 148\r\nفَإِنَّ الجَحِيمَ هِىَ المَأْوى ، 148\r\nفَإِنَّ الجَنَّةَ هِىَ المَأْوى ، 148\r\nفَإِنْ يَكْفُرْ بِها هؤُلاءِ فَقَدْ وَكَّلْنا ، 162\r\nفَمَنْ كانَ يَرْجُو لِقاءَ رَبِّهِ فَلْيَعْمَلْ ، 148\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nقُلْ إِنَّما أَنَا بَشَرٌ مِثْلُكُمْ يُوحى ، 73\r\nكِتابٌ مَرْقُومٌ ، 74\r\nكَلّا إِنَّ كِتابَ الأَبْرارِ لَفِى عِلِّيِّينَ ، 74\r\nكَلّا لَوْ تَعْلَمُونَ عِلْمَ اليَقِينِ ، 74\r\nلايَأْتِيهِ الباطِلُ مِنْ بَيْنِ يَدَيْهِ ، 124\r\nلَتَرَوُنَّ الجَحِيمَ ، 74\r\nلَعَلِّى أَعْمَلُ صالِحاً فِيما تَرَكْتُ ، 140\r\nلَقَدْ كانَ لَكُمْ فِى رَسُول‌ِاللَّهِ أُسْوَةٌ ، 75\r\nلَقَدْ كُنْتَ فِى غَفْلَةٍ مِنْ هذا فَكَشَفْنا ، 146\r\nلَيْسَ كَمِثْلِهِ شَىءٌ ، 110\r\nلِيَعْلَمَ أَنْ قَدْ أَبْلَغُوا رِسالاتِ ، 122\r\nماخَلَقْنا السَّمواتِ وَالأَرْضَ وَمابَيْنَهُما ، 149\r\nما خَلَقْناهُما إِلّا بِالحَقِّ وَلكِنَّ أَكْثَرَهُمْ ، 117\r\nما كانَ مُحَمَّدٌ أَبا أَحَدٍ مِنْ رِجالِكُمْ ، 124\r\nمَلَكُوتَ السَّمواتِ ، 74\r\nمَنْ كانَ يَرْجُو لِقاءَ اللَّهِ فَإِنَّ ، 148\r\nنَحْنُ قَسَمْنا بَيْنَهُمْ مَعِيشَتَهُمْ فِى الحَياةِ ، 119\r\nوَآثَرَ الحَياةَ الدُّنْيا ، 148\r\nوَ إِذْ أَخَذنا مِنَ النَّبِيِّينَ مِيثاقَهُمْ ، 127\r\nوَ إِذا قَضى أَمْراً فَإِنَّما يَقُولُ ، 112\r\nوَ إِذا مَسَّهُ الخَيْرُ مَنُوعاً ، 119\r\nوَ إِذِ ابْتَلى إِبْراهِيمَ رَبُّهُ بِكَلِماتٍ ، 162\r\nوَالأَمْرُ يَوْمَئِذٍ لِلَّهِ ، 146\r\nوَالَّذِى قَدَّرَ فَهَدى ، 117\r\nوَأَمّا مَنْ خافَ مَقامَ رَبِّهِ وَنَهَى ، 148\r\nوَأَنْزَلْنا إِلَيْكَ الذِّكْرَ لِتُبَيِّنَ لِلنّاسِ ، 75\r\nوَأَنْزَلْنا إِلَيْكَ الكِتابَ بِالحَقِّ مُصَدِّقاً ، 123\r\nوَ إِنْ مِنْ شَىءٍ إِلّا عِنْدَنا خَزائِنُهُ ، 113\r\nوَ إِنَّهُ لَكِتابٌ عَزِيزٌ ، 124\r\nوَاجْتَبَيْناهُمْ وَهَدَيْناهُمْ إِلى صِراطٍ ، 122\r\nوَادْخُلِى جَنَّتِى ، 148\r\nوَاعْبُدْ رَبَّكَ حَتّى يَأْتِيَكَ اليَقِينُ ، 73\r\nوَبُرِّزَتِ الجَحِيمُ لِمَنْ يَرى ، 148\r\nوَجَعَلْناهُمْ أَئِمَّةً يَهْدُونَ بِأَمْرِنا ، 163\r\nوَخَلَقَ اللَّهُ السَّمواتِ وَالأَرْضَ بِالحَقِّ ، 143\r\nوَكَذ لِكَ نُرِى إِبْراهِيم\r\nوَلاتَحْسَبَنَّ الَّذِينَ قُتِلُوا فِى سَبِيلِ اللَّهِ ، 139\r\nوَلاتَقْفُ ما لَيْسَ لَكَ بِهِ عِلْمٌ ، 87\r\nوَلَقَدْ خَلَقْنا الإِنْسانَ مِنْ سُلالَةٍ ، 135\r\nوَلِكُلٍّ وِجْهَةٌ هُوَ مُوَلِّيها ، 117\r\nوَما أَدْراك ما عِلِّيُّونَ ، 74\r\nوَما أَرْسَلْنا مِنْ قَبْلِكَ مِنْ رَسُولٍ ، 73\r\nوَما خَلَقْنَا السَّماءَ وَالأَرْضَ وَما بَيْنَهُما ، 143\r\nوَماخَلَقْنا السَّمواتِ وَالأَرْضَ ، 142\r\nوَما خَلَقْنا السَّمواتِ وَالأَرْضَ وَمابَيْنَهُما لاعِبِينَ ، 117\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nوَنَزَّلْنا عَلَيْكَ الكِتابَ تِبْياناً لِكُلِّ شَىءٍ ، 124\r\nهَلْ يَنْظُرُونَ إِلّا تَأْوِيلَهُ يَوْمَ يَأْتِى ، 147\r\nهُوَ الَّذِى بَعَثَ فِى الأُمِّيِّينَ رَسُولًا ، 75\r\nيا أَيَّتُها النَّفْسُ المُطْمَئِنَّةُ ، 148\r\nيا أَيُّها الإِنْسانُ إِنَّك كادِحٌ ، 147\r\nيا أَيُّها الَّذِينَ كَفَرُوا لا تَعْتَذِرُوا اليَوْمَ ، 149\r\nيَسْتَبْشِرُونَ بِنِعْمَةٍ مِنَ اللَّه وَفَضْلٍ ، 139\r\nيَشْهَدُهُ المُقَرَّبُونَ ، 74\r\nيَوْمَئِذٍ يُوَفِّيهِمُ اللَّهُ دِينَهُمُ الْحَقَّ ، 147\r\nيَوْمَ يَتَذَكَّرُ الإِنْسانُ ما سَعى ، 148\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nاعلام\r\nآدم عليه السلام ، 64\r\nآقاخان محلاتى ، 66\r\nآقاخانيه ، 63 ، 67\r\nآق قويونلو ، 58\r\nآل ايوب ، 58\r\nآل بويه ، 56 ، 69 ، 88\r\nآل عثمان ، 59\r\nآل على ، 175\r\nآل مروان ، 51 ، 153\r\nآمنه ، 127\r\nابراهيم ، 27 ، 28 ، 64 ، 126 ، 127 ، 162 ، 163\r\nابراهيم ادهم ، 97\r\nابراهيم بن عبدالله ، 62\r\nابراهيم بن وليد ، 183\r\nابن‌حنبل ، 54\r\nابن‌رشد ، 92\r\nابن‌عباس ، 30 ، 31 ، 154 ، 160\r\nابوالقاسم حسين بن روح ، 194\r\nابوبكر ، 30 ، 32 ، 36 ، 53 ، 62\r\nابوحمزه ثمالى ، 182\r\nابوحنيفه ، 54 ، 87 ، 184\r\nابوخالد كابلى ، 182\r\nابودردا ، 172\r\nابوذر ، 29 ، 32 ، 40 ، 42 ، 154\r\nابوطالب ، 127 ، 128 ، 129 ، 154 ، 168\r\nابوطاهر قرمطى ، 65\r\nابومسلم مروزى ، 53\r\nاحد ، 31 ، 46 ، 85 ، 86 ، 104 ، 111 ، 130 ، 171 ، 194\r\nاحمد قرمط ، 65\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاردبيل ، 59\r\nاسماعيل ، 28 ، 61 ، 63 ، 64\r\nاسماعيلى ، 57 ، 68\r\nاسماعيليه ، 13 ، 57 ، 60 ، 61 ، 63 ، 64 ، 65 ، 66 ، 67\r\nام المؤمنين ، 42 ، 43 ، 170\r\nامام جعفر صادق عليه السلام ، 61 ، 64 ، 93 ، 94 ، 168 ، 183\r\nامام جواد عليه السلام ، 189\r\nامام حسين بن على عليه السلام ، 51 ، 60 ، 168 ، 176\r\nامام رضا عليه السلام ، 61\r\nامام سجاد عليه السلام ، 60 ، 61 ، 62 ، 64 ، 181\r\nامام على عليه السلام / اميرالمؤمنين ، على عليه السلام ، 28 - 34 ، 41 ، 42 ، 44 ، 46 ، 48 ، 55 ، 60 ، 77 ، 88 ، 99 ، 91 ، 106 ، 159 ، 168 ، 169 ، 171 - 173 ، 174 ، 175 ، 180\r\nامام محمد باقر عليه السلام ، 61 ، 64\r\nامام محمد تقى عليه السلام ، 189\r\nامين ، 55 ، 186 ، 187 ، 193\r\nاندلس ، 13 ، 14 ، 92\r\nانصارى ، شيخ مرتضى ، 88 ، 94\r\nاويس قرنى ، 46 ، 97\r\nاهواز ، 57\r\nايران ، 14 ، 16 ، 17 ، 19 ، 21 ، 23 ، 52 ، 53 ، 57 ، 58 ، 59 ، 66 ، 69 ، 70 ، 130 ، 181 ، 188\r\nباطنيه ، 63 ، 64 ، 65 ، 66 ، 67 ، 68\r\nباقر ، 182\r\nبايزيد بسطامى ، 97\r\nبحرين ، 65\r\nبدر ، 31 ، 53 ، 91 ، 119 ، 127 ، 129 ، 130 ، 194\r\nبزرگ اميد رودبارى ، 66\r\nبصره ، 56 ، 57 ، 65 ، 170 ، 186\r\nبغداد ، 54 ، 55 ، 56 ، 57 ، 186 ، 189 ، 190\r\nبمبئى ، 66\r\nبنى اميه ، 28 ، 50 ، 51 ، 52 ، 53 ، 54 ، 69 ، 177 ، 180 ، 183 ، 184 ، 185\r\nبنى عباس ، 28 ، 54 ، 55 ، 56 ، 184 ، 187\r\nبنى هاشم ، 127 ، 128 ، 168 ، 178\r\nبوعلى سينا ، 92\r\nبهره ، 67\r\nبيرجندى ، 92\r\nتبريز ، 19 ، 58\r\nتبوك ، 169\r\nجابر بن حيان صوفى ، 184\r\nجزيرة العرب ، 40 ، 56\r\nجمل ، 42 ، 43 ، 46 ، 106 ، 170\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nجنيد بغدادى ، 97\r\nحاكم بالله ، 67\r\nحبشه ، 53 ، 130\r\nحجاز ، 37 ، 40 ، 127 ، 128 ، 130 ، 191\r\nحرا ، 128 ، 168 ، 177\r\nحريز ، 184\r\nحسن بن زيد ، 57\r\nحسن بن على عليه السلام ، 46 ، 47 ، 60 ، 64 ، 168 ، 191\r\nحسن صباح ، 66\r\nحسن مثنى ، 180\r\nحكمة الاشراق ، 95\r\nحلب ، 57 ، 58\r\nحميده ، 20 ، 185\r\nحنين ، 171\r\nخال المؤمنين ، 181\r\nخالد بن وليد ، 36\r\nخراسان ، 53 ، 62\r\nخلفاء راشدين ، 36 ، 53 ، 69\r\nخليج فارس ، 57\r\nخليل بن احمد بصرى ، 88\r\nخندق ، 31 ، 130 ، 171\r\nخواجه طوسى ، 92\r\nخوارج ، 44 ، 170 ، 171\r\nخيبر ، 31 ، 130 ، 171\r\nدروزيه ، 60 ، 64 ، 66 ، 67\r\nدمشق ، 58 ، 94 ، 180\r\nرشيد هجرى ، 46 ، 97\r\nروم ، 130 ، 177\r\nزبير ، 32 ، 43 ، 170\r\nزراره ، 184\r\nزيد ، 32 ، 52 ، 61 ، 62\r\nزيديه ، 28 ، 52 ، 60 ، 61 ، 62 ، 67\r\nسامرا ، 190 ، 193\r\nسفاح ، خليفه عباسى ، 185\r\nسفيان ثورى ، 184\r\nسلمان فارسى ، 40 ، 97\r\nسندى ابن‌شاهك ، 186\r\nسوفسطى ، 102\r\nسهروردى ، 92 ، 95\r\nسيبويه ، 88\r\nشافعى ، 87 ، 154 ، 192\r\nشام ، 37 ، 38 ، 43 ، 65 ، 170 ، 180\r\nشامات ، 58 ، 65 ، 67\r\nشاه اسمعيل صفوى ، 59\r\nشاه خدا بنده ، 58\r\nشاه عباس كبير ، 59\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nشمس الدين تركه ، 92 ، 95\r\nشمس الدين محمد بن مكى ، 94\r\nشيخ اشراق ، شهاب الدين سهروردى ، 58\r\nشيخيه ، 68\r\nصاحب بن عباد ، 88\r\nصادقين عليهما السلام ، 184\r\nصدرالدين محمد شيرازى صدرالمتالهين ، 92 ، 94 ، 95\r\nصدوق ، ( شيخ صدوق ) ، 93 ، 192\r\nصعده ، 56\r\nصفوى ، 59\r\nصفى اردبيلى ، شيخ ، 59\r\nصفين ، 43 ، 44 ، 170\r\nطاوس يمانى ، 97\r\nطبرستان ، 57 ، 62\r\nطبريه ، 57\r\nطرابلس ، 57\r\nطلحه ، 43 ، 170\r\nطوس ، 188\r\nطوسى ، محمد بن حسن ( شيخ طوسى ) ، 93 ، 194\r\nعائشه ، 30 ، 36 ، 42 ، 170\r\nعاصم ، 88\r\nعباس ، 28 ، 31 ، 32 ، 54 ، 55 ، 56 ، 59 ، 187\r\nعبدالله ، 127\r\nعبدالله افطح ، 61 ، 185\r\nعبدالله بن عباس ، 88\r\nعبدالمطلب ، 127\r\nعبدالملك ، 182\r\nعبيدالله مهدى ، 64 ، 65 ، 66\r\nعثمان ، 38 ، 43 ، 53 ، 59 ، 159 ، 194\r\nعثمان بن سعيد ، 193 ، 194\r\nعراق ، 37 ، 40 ، 46 ، 52 ، 59 ، 65 ، 170 ، 174 ، 176 ، 177\r\nعطاء مروى ، 67\r\nعلى اللهى ، 68\r\nعلى بن حسين عليه السلام امام سجاد ، 60 ، 64 ، 168 ، 181\r\nعلى بن محمد عليه السلام امام على النقى ، 168 ، 194\r\nعلى بن موسى عليه السلام امام رضا ، 168 ، 186 ، 196\r\nعمار ، 29 ، 32 ، 42\r\nعمان ، 56\r\nعمر بن خطاب ، 39\r\nعمر بن عبدالعزيز ، 37 ، 48\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nعيسى ، 64 ، 126 ، 127\r\nغدير خم ، 31 ، 154\r\nفارابى ، ابىنصر ، 92\r\nفاطمه عليها السلام ، 154 ، 169 ، 173 ، 175\r\nقاضى ابوالبخترى ، 184\r\nقاضى سكونى ، 184\r\nقرامطه ، 65\r\nقره قويونلو ، 58\r\nقريش ، 34 ، 35 ، 127 ، 128 ، 130 ، 160 ، 167 ، 168 ، 186\r\nقزوين ، 66\r\nقم ، 15 ، 19 ، 20 ، 23 ، 52\r\nقيصر ، 37 ، 44 ، 187\r\nكاظم ، 186\r\nكاظميه ، 186 ، 189\r\nكربلا ، 56 ، 178 ، 180 ، 181 ، 183 ، 190\r\nكرمان ، 58 ، 66\r\nكريمخانيه ، 68\r\nكشف الغطاء ، 94\r\nكميل بن زياد ، 46 ، 97\r\nكوفه ، 57 ، 62 ، 64 ، 65 ، 170 ، 176 ، 178 ، 180\r\nكيا محمد ، 66\r\nكيسانيه ، 60\r\nلبنان ، 61\r\nمازندران ، 58 ، 69\r\nمالك ، 36 ، 87 ، 165\r\nمالك بن دينار ، 97\r\nمالك بن نويره ، 36\r\nمأمون ، 55 ، 56 ، 187 ، 188 ، 189 ، 190\r\nمتوكل عباسى ، 56\r\nمحمد بن اسماعيل ، 63 ، 64\r\nمحمد بن حنفيه ، 60\r\nمحمد بن عبدالله ، 62 ، 192\r\nمحمد بن على عليه السلام ، 168 ، 180 ، 182 ، 189\r\nمحمد بن محمد مكى ، 58\r\nمحمد بن مسلم ، 184\r\nمحمد صلى الله عليه و آله ، پيامبر اسلام صلى الله عليه و آله ، پيغبمر اكرم صلى الله عليه و آله ، 28 ، 29 ، 30 ، 31 ، 32 ، 39 ، 40 ، 44 ، 49 ، 51 ، 64 ، 67 ، 68 ، 75 ، 76 ، 78 ، 84 ، 86 ، 89 ، 97 ، 117 ، 128 ، 129 ، 130 ، 133 ، 135 ، 153 ، 155 ، 161 ، 169 ، 171 ، 172 ، 174 ، 177 ، 194 ، 200\r\nمحمد شاه قاجار ، 66\r\nمراغه ، 94\r\nمرعشى ، 58 ، 69\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمرو ، 188\r\nمروان بن حكم ، 38 ، 42\r\nمستعلى ، 66 ، 67\r\nمستنصر بالله سعدبن على ، 66\r\nمسيح ، 98\r\nمصر ، 23 ، 32 ، 37 ، 38 ، 58 ، 64 ، 66 ، 67 ، 130 ، 154 ، 191\r\nمعاويه ، 37 ، 38 ، 43 ، 44 ، 46 ، 47 ، 48 ، 49 ، 50 ، 53 ، 154 ، 170 ، 173 ، 174 ، 175 ، 176 ، 180 ، 181\r\nمعتصم ، 189 ، 190\r\nمعتمد خليفه عباسى ، 191\r\nمعروف كرخى ، 97\r\nمغول ، 58 ، 69\r\nمقداد ، 29 ، 32 ، 40 ، 42\r\nمقنعه ، 60 ، 66 ، 67\r\nمكه ، 42 ، 53 ، 65 ، 127 ، 128 ، 129 ، 130 ، 152 ، 168 ، 169 ، 172 ، 176 ، 177\r\nملكانى ، 27\r\nمنتصر ، 190 ، 191\r\nمنصور ، 54 ، 62 ، 63 ، 184 ، 185 ، 186\r\nموته ، 152\r\nموسى عليه السلام ، 64 ، 126 ، 127 ، 154 ، 185\r\nموسى بن جعفر عليه السلام ، 61 ، 168 ، 186\r\nمهدى عليه السلام ، 60 ، 61 ، 63 ، 64 ، 65 ، 66 ، 150 ، 167 ، 168 ، 186 ، 192 ، 193 ، 194 ، 195 ، 196\r\nميثم تمار ، 46 ، 97\r\nميرداماد ، 92\r\nمؤمن طاق ، 184\r\nناصر اطروش ، 57 ، 62\r\nنزار ، 66\r\nنزاريه ، 60 ، 66 ، 67\r\nنسطورى ، 27\r\nنشنگين دروزى ، 67\r\nنقى ، 189\r\nنوبه ، 17 ، 53\r\nنوح عليه السلام ، 64 ، 121 ، 126 ، 154\r\nنهروان ، 44 ، 170\r\nنيشابور ، 57\r\nواثق ، 190\r\nواقفيه ، 61\r\nوحيد بهبهانى ، 88\r\nوليد بن عبدالملك ، 182 ، 183\r\nوليد بن يزيد ، 62\r\nهادى ، 186 ، 189\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nهارون ، 54 ، 154 ، 186\r\nهبل ، 172\r\nهشام بن حكم ، 184\r\nهشام بن سالم ، 184\r\nهشام بن عبدالملك ، 62\r\nهشام كلبى نسابه ، 184\r\nهلاكوخان مغول ، 66\r\nهند ، 67\r\nيثرب ، 129 ، 130\r\nيحيى بن زيد ، 62\r\nيزدجرد ، 181\r\nيزيد ، 47 ، 48 ، 49 ، 50 ، 51 ، 62 ، 97 ، 115 ، 175 ، 176 ، 177 ، 178 ، 180 ، 181 ، 182\r\nيمامه ، 39 ، 40\r\nيمن ، 40 ، 52 ، 53 ، 59 ، 61 ، 65\r\nيونانى ، 55 ، 91\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nملخص\r\nالشيعة مذهب متجذر وذو أصالة في الدين الإسلامي ، مذهب دأب على اعتبار العقلانية والمعنوية في جميع مجالات الحياة الفردية والاجتماعية . العمل الحاضر وهو بقلم أبرز علماء الشيعة المعاصرين ، يرسم المعالم العامة لهذا المذهب في ثلاثة فصول هي كيفية ظهور الشيعة وتطورها ، والفكر المذهبي للشيعة ، والعقائد الإسلامية من منظار الشيعة الإمامية .\r\nوقد التزمت مؤسة \" بوستان كتاب \" بنشر أعمال هذا الفيلسوف الإلهي الكبير في 21 عنوانا وبجهود الأستاذ السيد هادى الخسرو شاهي وسيتم أيضا عرضها موضوعيا بصورة مجموعة أعمال في عدة مجلدات . وأما الأعمال فهي : القرآن في الإسلام ، والشيعة في الإسلام ، والشيعة ، ورسالة التشيع ، والرسائل التوحيدية ، والإنسان من البداية إلى النهاية ، وبحوث إسلامية ( 1 ) ، وبحوث اسلامية ( 2 ) ، والعلاقات الاجتماعية في الإسلام ، وبداية الفلسفة ، ونهاية الفلسفة ، واصول الفلسفة الواقعية ، ومجموعة رسائل ( 1 ) ، ومجموعة رسائل ( 2 ) ، ومجموعة رسائل ( 3 ) ، وتعاليم الإسلام ، وسسن النبي ، لب اللباب ، والمقابلات ، ومقتطفات معرفية ، والمستدركات .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : إيران ، قم ، أول شارع شهداء ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nالشيعة في الإسلام\r\nالعلامة السيد محمد حسين الطباطبائي\r\nباهتمام السيد هادي الخسروشاهي\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 214 ","page_number":214},
  {"content":"\r\n . \r\n","description":"","footnote":"","page_name":" 215 ","page_number":215},
  {"content":"\r\n . \r\n\r\n","description":"","footnote":"","page_name":" 216 ","page_number":216}
  ]