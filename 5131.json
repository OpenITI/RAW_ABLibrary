[
  {"content":"\r\nمجموعه تاريخ ايران\r\n8\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد هفتم\r\nترجمهء\r\nابوالقاسم پاينده\r\nانتشارات اساطير\r\n11\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد هفتم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ سوم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد هفتم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nاسفند ماه هزار و سيصد و پنجاه و دو\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\n[ جلد هفتم 
  ]\r\n\r\n[ دنبالهء سال چهلم 
  ]\r\nبسم الله الرحمن الرحيم\r\n\r\nسخن از بيعت حسن بن على ( ع )\r\nدر همين سال يعنى ، سال چهلم ، با حسن بن على عليه السلام ، بيعت خلافت كردند .\r\nگويند : نخستين كسى كه با او بيعت كرد قيس بن سعد بود كه گفت : « دست بيار تا بر كتاب خدا عز و جل و سنت پيمبر وى و جنگ منحرفان با تو بيعت كنم . » حسن رضى الله عنه به دو گفت : « بر كتاب خدا و سنت پيمبر وى كه همه شرطها در اينست . » و قيس خاموش ماند و با او بيعت كرد . مردم نيز بيعت كردند .\r\nزهرى گويد : على عليه السلام قيس بن سعد را بر مقدمهء سپاه عراق كه مىبايد سوى آذربايجان و نواحى آن رود گماشته بود و هم بر نگهبانان سپاه كه عربان بوجود آورده بودند و چهل هزار كس بودند كه با على بيعت مرگ كرده بودند . اما قيس پيوسته از حركت تعلل كرد ، تا على عليه السلام كشته شد و مردم عراق حسن بن على را به خلافت برداشتند .\r\nحسن جنگ نمى خواست ، بلكه مىخواست هر چه مىتواند از معاويه بگيرد [ 1 
  ] آنگاه به جماعت ملحق شود ، حسن دانسته بود كه قيس بن سعد با رأى وى موافق نيست و او را برداشت و عبد الله بن عباس را سالارى داد ، و چون عبد الله\r\n\r\n","description":"","footnote":"\r\n[ 1 
  ] توضيحات مترجم را در مقدمه كه پس از ختم چاپ كتاب منتشر مىشود ببينيد .\r\n","page_name":" 2713 ","page_number":4},
  {"content":"\r\nابن عباس مقصود حسن را بدانست به معاويه نامه نوشت و امان خواست و براى خويشتن در بارهء اموالى كه برداشته بود تعهد خواست و معاويه تعهد كرد .\r\nاسماعيل بن راشد گويد : مردم با حسن بن على عليه السلام بيعت خلافت كردند ، آنگاه با كسان حركت كرد و نزديك مداين جاى گرفت و قيس بن سعد را با دوازده هزار كس از پيش فرستاد ، معاويه نيز با سپاه شام بيامد و در مسكن جاى گرفت .\r\nدر آن اثنا كه حسن به مداين بود ، يكى در ميان اردو ندا داد : « بدانيد كه قيس ابن سعد كشته شد ، برويد . » گويد : و كسان رفتن آغاز كردند و سرا پردهء حسن را غارت كردند چنان كه در بارهء فرشى كه زير خود داشت با وى در آويختند . حسن برون شد و وارد مداين شد و در قصر بيضا جا گرفت ، عموى مختار بن ابى عبيد به نام سعد پسر مسعود ، عامل مداين بود ، مختار كه جوانى نو سال بود به دو گفت : « مىخواهى ثروت و حرمت بيابى ؟ » گفت : « چگونه ؟ » گفت : « حسن را به بند كن و با تسليم وى براى خودت از معاويه امان بگير . » سعد به دو گفت : « لعنت خدا بر تو باد ، پسر دختر پيمبر خدا را بگيرم و به بند كنم ، چه بد مردى هستى . » گويد : و چون حسن پراكندگى كار خويش را بديد ، كس پيش معاويه فرستاد و صلح خواست . معاويه نيز عبد الله بن عامر و عبد الرحمان بن سمره را فرستاد كه در مداين پيش حسن آمدند و آنچه مىخواست تعهد كردند و با وى صلح كردند كه از بيت المال كوفه پنجهزار هزار بگيرد با چيزهاى ديگر كه شرط كرده بود ، آنگاه حسن در ميان مردم عراق به پا خاست و گفت : « اى مردم عراق سه چيز مرا نسبت به شما بى علاقه كرد : اينكه پدرم را كشتيد و به خودم ضربت زديد و اثاثم را غارت كرديد . »\r\n","description":"","footnote":"","page_name":" 2714 ","page_number":5},
  {"content":"\r\nپس از آن مردم به اطاعت معاويه آمدند ، معاويه وارد كوفه شد و كسان با وى بيعت كردند .\r\nعثمان بن عبد الرحمان نيز روايتى چنين دارد با اين افزايش كه گويد : حسن به معاويه در بارهء صلح نامه نوشت و امان خواست وى به حسين و عبد الله بن جعفر گفت : « به معاويه در بارهء صلح نامه نوشته‌ام . » حسين گفت : « ترا به خدا قسم مىدهم كه قصه معاويه را تأييد نكنى و قصه على را تكذيب نكنى . . » حسن به دو گفت : « خاموش باش كه من كار را بهتر از تو مىدانم » گويد : و چون نامهء حسن بن على عليه السلام ، به معاويه رسيد عبد الله بن عامر و عبد الرحمان بن سمره را فرستاد كه به مداين آمدند و آنچه را حسن مىخواست تعهد كردند . حسن به قيس بن سعد كه با دوازده هزار كس بر مقدمهء وى بود نوشت و دستور داد كه به اطاعت معاويه در آيد .\r\nگويد : قيس بن سعد ميان كسان به پا خاست و گفت : « اى مردم يكى را انتخاب كنيد ، يا به اطاعت پيشواى ضلالت رويد يا بى امام جنگ كنيد . » گفتند : « اطاعت پيشواى ضلالت را انتخاب مىكنيم » و با معاويه بيعت كردند ، و قيس بن سعد از آنها جدا شد . حسن با معاويه صلح كرده بود كه هر چه را در بيت - المال وى بود بر گيرد و خراج دارابگرد از او باشد ، به شرط آنكه در حضور وى ناسزاى على نگويند . پس ، آنچه را در بيت المال كوفه بود كه پنجهزار هزار بود بر گرفت .\r\nدر اين سال مغيرة بن شعبه سالار حج بود .\r\nاسماعيل بن راشد گويد : در آن سال كه على عليه السلام كشته شد ، وقتى موسم حج رسيد مغيرة بن شعبه نامه اى از جانب معاويه ساخت و به سال چهلم سالارى حج كرد . گويند وى به روز ترويه اقامت عرفه كرد و به روز عرفه قربانى كرد كه بيم داشت\r\n","description":"","footnote":"","page_name":" 2715 ","page_number":6},
  {"content":"\r\nوضع او معلوم شود . و نيز گويند : مغيره اين كار را از آن جهت كرد كه شنيد عتبة بن ابى سفيان به سالارى حج مىرسد .\r\nبدين سبب در كار حج شتاب كرد .\r\nدر همين سال در ايليا با معاويه بيعت خلافت كردند ، اين را از اسماعيل بن راشد آورده‌اند . پيش از آن معاويه در شام عنوان امارت داشت .\r\nسعيد بن عبد العزيز گويد : على عليه السلام در عراق عنوان امير مؤمنان داشت و معاويه در شام عنوان امير داشت و چون على عليه السلام كشته شد معاويه را امير مؤمنان ناميدند .\r\nآنگاه سال چهل و يكم در آمد .\r\n\r\nسخن از حوادث سال چهل و يكم\r\nاز جمله حوادث سال اين بود كه حسن بن على كار را به معاويه سپرد و معاويه به كوفه در آمد و مردم كوفه با وى بيعت خلافت كردند .\r\nزهرى گويد : مردم عراق با حسن بن على بيعت خلافت كردند ، با آنها شرط مىكرد كه با هر كه به صلح باشم به صلحيد و با هر كه جنگ كنم به جنگيد ، و مردم از اين شرط در كار خويش شك آوردند و گفتند : « اين يار شما نيست و اين سر جنگ ندارد . » از پس بيعت با حسن عليه السلام چندان مدتى نگذشت كه ضربتى به دو زدند كه وى را عليل كرد و به نفرت وى از مردم عراق بيفزود و از آنها بيمناكتر شد ، پس به معاويه نامه نوشت و شرايطى براى او فرستاد و نوشت اگر اينها را تعهد كنى من شنوا و مطيع توام و بايد تعهد خويش را انجام دهى .\r\nوقتى نامهء حسن به دست معاويه رسيد كه پيش از آن نامه اى سپيد براى حسن فرستاده بود كه زير آن مهر زده بود و نوشته بود : « در اين نامه كه زير آن را مهر زده‌ام هر چه مىخواهى بنويس كه انجام مىشود » و چون اين نامه به دست حسن رسيد\r\n","description":"","footnote":"","page_name":" 2716 ","page_number":7},
  {"content":"\r\nچند برابر چيزهايى كه از معاويه خواسته بود نوشت و نگهداشت . معاويه نيز نامهء حسن را كه فرستاده بود و چيزها خواسته بود ، نگهداشته بود .\r\nگويد : و چون معاويه و حسن تلاقى كردند ، حسن عليه السلام از او خواست تا تعهدى را كه در نامهء مهرزدهء معاويه نوشته بود انجام دهد ، اما معاويه نپذيرفت و گفت : « همان چيزها را كه نخستين بار خواسته بودى انجام مىدهم كه وقتى نامه ات به من رسيد همان را تعهد كردم » حسن عليه السلام گفت :\r\n« وقتى نامهء تو به من رسيد من در آن نوشتم و تعهد انجام كرده اى » در اين باب اختلاف كردند و معاويه هيچيك از تعهدات را براى حسن عليه السلام انجام نداد .\r\nگويد : و چنان بود كه وقتى در كوفه فراهم شدند عمرو بن عاص با معاويه سخن كرد كه به حسن بگويد به پا خيزد و با مردم سخن كند ، اما معاويه اين را خوش نداشت و گفت : « از اين كه وى را به سخن وادارم چه منظور دارى ؟ » عمرو بن عاص گفت : « مىخواهم سخن ندانى او بر كسان عيان شود » و همچنان با معاويه سخن كرد تا پذيرفت . يك روز معاويه برون آمد و با كسان سخن كرد آنگاه بگفت تا يكى بانگ زد و حسن بن على را بخواند و معاويه گفت : « اى حسن بر خيز و با كسان سخن كن » پس حسن شهادت بگفت و بى تأمل سخن آغاز كرد و گفت :\r\n« اما بعد ، اى مردم ، خدا به وسيلهء اول ما شما را هدايت كرد و « به وسيلهء آخرمان خونهايتان را محفوظ داشت . اين كار مدتى دارد و دنيا « به نوبت است ، خداى تعالى به پيمبر خود صلى الله عليه و سلم گفته : چه « مىدانم شايد آزمايش شماست و بهره ورى محدود » و چون اين بگفت ، معاويه گفت : « بنشين » و پيوسته از عمرو آزرده بود و مىگفت : « اين به صوابديد تو بود » و حسن عليه السلام را سوى مدينه فرستاد .\r\n","description":"","footnote":"","page_name":" 2717 ","page_number":8},
  {"content":"\r\nعلى بن محمد گويد : « حسن بن على عليه السلام كوفه را به معاويه تسليم كرد و معاويه پنج روز مانده از ربيع الاول ، و به قولى از جمادى الاول ، سال چهل و يكم وارد آنجا شد . » در اين سال از آن پس كه قيس بن سعد از بيعت معاويه سر باز زده بود ميان او و معاويه صلح شد .\r\n\r\nسخن از صلح معاويه و قيس\r\nزهرى گويد : وقتى عبد الله بن عباس بدانست كه حسن مىخواهد از معاويه براى خويش امان بگيرد ، او نيز به معاويه نوشت و امان خواست به شرط آنكه اموالى را كه گرفته بود نگهدارد ،\r\nمعاويه اين را تعهد كرد و ابن عامر را با سپاهى فراوان سوى او فرستاد كه عبد الله شبانه پيش آنها رفت و آنجا فرود آمد و سپاه خويش را رها كرد كه سالار نداشتند ، اما قيس بن سعد جزوشان بود . حسن نيز از معاويه تعهد گرفت و با او بيعت كرد ، و نگهبانان سپاه قيس بن سعد را سالار خويش كردند و با وى پيمان كردند كه با معاويه بجنگند تا در بارهء جان و مال شيعيان على عليه السلام و اعمالى كه در ايام فتنه كرده‌اند تعهد بگيرند .\r\nمعاويه كه از كار عبد الله بن عباس و حسن فراغت يافته بود به تدبير كار كسى پرداخت كه به نظر وى از همه كسان مدبرتر بود و چهل هزار كس با وى بودند .\r\nمعاويه با عمرو و مردم شام به نزديك آنها فرود آمد ، آنگاه معاويه كس سوى قيس فرستاد و خدا را به ياد وى آورد و گفت : « براى كى مىجنگى ؟ آن كس كه به اطاعت وى مىجنگيدى با من بيعت كرده است . » اما قيس نرمى نكرد تا معاويه طومارى پيش وى فرستاد كه پايين آن را مهر زده بود و گفت : « هر چه مىخواهى در اين طومار بنويس كه انجام مىشود . »\r\n","description":"","footnote":"","page_name":" 2718 ","page_number":9},
  {"content":"\r\nعمرو به معاويه گفت : « اين را مده و با وى بجنگ . » معاويه گفت : « آرام باش به خدا كه اين جمع را نتوانيم كشت مگر به شمار خودشان از مردم شام بكشند ، پس از آن ديگر زندگى خوش نباشد ، به خدا هرگز با وى جنگ نمىكنم مگر آنكه از جنگ وى چاره نماند . » گويد : وقتى معاويه طومار را براى قيس فرستاد در آن براى خودش و شيعيان على به سبب خونها كه ريخته بودند و مالها كه گرفته بودند امان خواست اما براى خود مالى نخواست و معاويه آنچه را خواسته بود تعهد كرد و قيس و ياران وى به اطاعت معاويه آمدند .\r\nگويد : و چنان بود كه وقتى فتنه برخاست مدبران قوم پنج كس به شمار بودند كه مىگفتند مدبران و باريكبينان عربند : معاوية بن ابى سفيان و عمرو ابن عاص و مغيرة بن شعبه و قيس بن سعد و عبد الله بن بديل خزاعى كه از مهاجران بود .\r\nقيس و ابن بديل با على عليه السلام بودند . مغيرة بن شعبه و عمرو دل با معاويه داشتند اما مغيره كناره گرفته بود و در طايف بود تا وقتى كار بر حكميت قرار گرفت و در اذرح فراهم آمدند .\r\nگويد : صلح ميان حسن عليه السلام و معاويه ، در اين سال ، در ماه ربيع الاخر رخ داد و معاويه در غرهء جمادى الاول همين سال وارد كوفه شد\r\nبه قولى در ماه ربيع الاخر ، و اين گفتهء واقدى است .\r\nدر همين سال ، حسن و حسين پسران على عليه السلام ، از كوفه به مدينه رفتند .\r\n","description":"","footnote":"","page_name":" 2719 ","page_number":10},
  {"content":"\r\n\r\nسخن از رفتن حسن و حسين به مدينه\r\nوقتى ميان حسن عليه السلام و معاويه در مسكن صلح شد ، چنان كه در روايت عوانه آمده ، حسن ميان مردم به سخن ايستاد و گفت :\r\n« اى مردم عراق ! سه چيز مرا نسبت به شما بىعلاقه كرد : اينكه « پدرم را كشتيد و به خودم ضربت زديد و اثاثم را غارت كرديد . » گويد : آنگاه حسن و حسين و عبد الله بن جعفر با حشم و بنه سوى كوفه رفتند و چون حسن آنجا رسيد و زخم وى بهى يافت به مسجد رفت و گفت :\r\n« اى مردم كوفه در مورد همسايگان و مهمانان خودتان و خاندان « پيمبرتان ، صلى الله عليه و سلم ، كه خدا ناپاكى از آنها ببرده و به كمال « پاكيزگيشان رسانيده از خدا بترسيد . » گويد : مردم گريه سر دادند ، آنگاه حسن و ياران وى سوى مدينه روان شدند .\r\nگويد : مردم بصره نگذاشتند حسن خراج دارابگرد را بگيرد و گفتند :\r\n« غنيمت ماست » و چون سوى مدينه روان شد كسانى در قادسيه جلو وى آمدند و گفتند :\r\n« اى ذليل كننده عرب » در همين سال خوارج كه در ايام على عليه السلام گوشه گرفته بودند در شهر زور بر ضد معاويه قيام كردند .\r\n\r\nسخن از قيام خوارج\r\nعوانه گويد : پيش از آنكه حسن از كوفه در آيد ، معاويه بيامد و در نخيله جا گرفت . پانصد كس از حروريان كه\r\nبا فروة بن نوفل اشجعى كناره گرفته بودند گفتند :\r\n","description":"","footnote":"","page_name":" 2720 ","page_number":11},
  {"content":"\r\n« اكنون حادثه چنان شد كه شك در آن نيست ، سوى به مقابله رويد و جهاد كنيد . » گويد : پس به راه افتادند ، سالارشان فروة بن نوفل بود ، وقتى وارد كوفه شدند معاويه گروهى از سواران شام را سوى آنها فرستاد كه شاميان را بشكستند . معاويه به مردم كوفه گفت : « به خدا پيش من امان نداريد تا شر خودتان را از پيش برداريد . » گويد : مردم كوفه به مقابلهء خوارج رفتند و با آنها جنگ انداختند .\r\nخوارج گفتند : « واى شما ، از ما چه مىخواهيد ؟ مگر معاويه دشمن ما و شما نيست ؟ بگذاريد تا با او بجنگيم ، اگر او را از ميان برداشتيم ، دشمن شما را دفع كرده‌ايم و اگر ما را از ميان برداشت ، شما از ما آسوده‌ايد » گفتند : « نه به خدا بايد با شما بجنگيم . » گفتند : « خدا برادران ما را كه در نهروان كشته شدند بيامرزاد . اى مردم كوفه ، آنها شما را بهتر مىشناختند . » مردم اشجع ، فروة بن نوفل ، يار خويش را كه سرور قوم بود ، ببردند و خوارج عبد الله بن ابى الحر را كه يكى از مردم طى بود سالار خويش كردند و بجنگيدند و كشته شدند .\r\nگويد : آنگاه معاويه ، عبد الله بن عمرو بن عاص را عامل كوفه كرد ، مغيرة بن شعبه بيامد و به معاويه گفت : « عبد الله بن عمرو را عامل كوفه كرده اى و عمرو را عامل مصر و چنان شده اى كه ميان دو فك شيرى » گويد : معاويه عبد الله را از كوفه برداشت و مغيرة بن شعبه را عامل آنجا كرد .\r\nعمرو بن عاص سخن مغيرة را بشنيد و پيش معاويه آمد و گفت : « مغيره را عامل كوفه كرده اى ؟ » گفت : « آرى » گفت : « مغيره را بر خراج مىگمارى كه مال را بربايد و برود و چيزى از او نتوانى گرفت . كسى را به خراج گمار كه از تو بترسد . »\r\n","description":"","footnote":"","page_name":" 2721 ","page_number":12},
  {"content":"\r\nگويد : معاويه مغيره را از خراج برداشت و به كار نماز گماشت .\r\nآنگاه مغيره عمرو را بديد كه به دو گفت : « تو در بارهء عبد الله آن سخنان را به امير مؤمنان گفتى ؟ » گفت : « آرى » گفت : « اين به آن در » چنان كه شنيده‌ام عبد الله بن عمرو بن عاص به كوفه نرفته بود .\r\nدر همين سال حمران بن ابان بر بصره تسلط يافت و معاويه ، بسر را سوى او فرستاد و به دو گفت كه پسران زياد را بكشد .\r\n\r\nسخن از كار بسر بن ابى ارطاة\r\nعلى بن محمد گويد : وقتى در آغاز سال چهل و يكم حسن بن على عليه السلام با معاويه صلح كرد حمران بن ابان در بصره بپاخاست و آنجا را بگرفت و بر شهر تسلط يافت ، معاويه مىخواست يكى از مردم بنى قين را سوى بصره بفرستد ، اما عبد الله ابن عباس با او سخن كرد و گفت كه چنين نكند و كس ديگرى را بفرستد ، و او بسر بن ابى ارطاة را فرستاد كه مىگفت دستور كشتن پسران زياد را به او داده است .\r\nمسلمة بن محارب گويد : بسر يكى از پسران زياد را بگرفت و به زندان كرد ، در آن هنگام زياد در فارس بود كه على عليه السلام وى را سوى كردان ياغى آنجا فرستاده بود كه بر آنها ظفر يافته بود و در استخر اقامت گرفته بود .\r\nگويد : ابو بكره سوى معاويه حركت كرد كه در كوفه بود و از بسر مهلت خواست كه يك هفته به او مهلت داد كه برود و بيايد . وى هفت روز راه پيمود و دو مركب زير پاى او سقط شد ، تا معاويه سخن كرد و نوشت كه از پسران زياد دست بدارد .\r\n","description":"","footnote":"","page_name":" 2722 ","page_number":13},
  {"content":"\r\nگويد : يكى از مطلعان ما گويد كه ابو بكره روز هفتم ، هنگام طلوع آفتاب بيامد ، بسر پسران زياد را آورده بود و منتظر غروب آفتاب بود كه مهلت به سر رود و خونشان را بريزد . مردم فراهم آمده بودند و چشم به راه داشتند و منتظر ابو بكره بودند كه بيامد ، بر اسب يا استرى بود كه آن را به سختى مىراند و چون بايستاد فرود آمد و جامه خود را تكان داد و تكبير گفت و كسان تكبير گفتند و شتابان بيامد و پيش از آنكه خون پسران زياد ريخته شود به دو رسيد و نامه معاويه را به دو داد كه آزارشان كرد .\r\nعلى بن محمد گويد : بسر بر منبر بصره\r\nسخن كرد و ناسزاى على گفت پس از آن گفت : « شما را به خدا هر كه مىداند من راست مىگويم بگويد و هر كه مىداند من دروغ مىگويم بگويد . » ابو بكره گفت : « اى خدا ، ما ترا دروغگو مىدانيم » گويد : بگفت : تا او را خفه كنند ، اما ابو لولوه ضبى بر خاست و خودش را روى ابو بكره انداخت و او را محفوظ داشت و پس از آن ابو بكره صد جريب تيول او كرد .\r\nگويد : به ابو بكره گفتند : « منظورت از آن كار چه بود ؟ » گفت : « ما را به خدا قسم بدهد و عمل نكنيم ؟ » گويد : بسر شش ماه در بصره ببود ، آنگاه برفت نمىدانيم كسى را بر نگهبانى آنجا گماشت يا نه ؟\r\nجارود بن ابى سبره گويد : حسن عليه السلام با معاويه صلح كرد و سوى مدينه رفت . معاويه در رجب سال چهل و يكم بسر بن ابى ارطاة را سوى بصره فرستاد ، در آن وقت زياد در فارس حصارى بود . معاويه به زياد نوشت : « مالى از مال خدا پيش تو است و من به خلافت رسيده‌ام ، هر چه پيش تو هست بده . » زياد به دو نوشت كه چيزى از آن مال پيش من نمانده ، هر چه پيش من بوده به\r\n","description":"","footnote":"","page_name":" 2723 ","page_number":14},
  {"content":"\r\nمصرف رسانيده‌ام و چيزى از آن را پيش كسان براى حوادث احتمالى سپرده‌ام و باقى را به سوى امير مؤمنان رحمة الله عليه فرستاده‌ام . » معاويه به دو نوشت : « پيش من آى تا دربارهء كار تو و آنچه انجام داده اى بنگريم ، اگر كار فيما بين به استقامت آمد كه بهتر و گرنه به امانگاه خويش باز مىروى . » گويد : اما زياد نيامد و بسر ، پسران بزرگ زياد ، عبد الرحمان و عبد الله و عباد را بگرفت و به زندان كرد و به زياد نوشت : « پيش امير مؤمنان برو و گر نه پسرانت را مىكشم . » زياد به دو نوشت : « جاى خودم را ترك نمىكنم تا خدا ميان من و يار تو داورى كند ، اگر فرزندان مرا كه به دست دارى بكشى ، سرانجام سوى خداست ، سبحانه ، و حساب در انتظار ما و شما خواهد بود و زود باشد كه ستمگران بدانند كه به چه جايگاهى مىروند . » گويد : بسر ، آهنگ كشتن آنها كرد ، ابو بكره پيش وى رفت و گفت : « پسر من و پسران برادرم را كه جوانان بىگناهند گرفته اى ، حسن با معاويه صلح كرده به شرط اينكه ياران على هر كجا هستند در امان باشند ، بر اينان و پدرشان حقى ندارى . » گفت : « برادرت اموالى بر عهده دارد كه گرفته و از دادن آن ابا كرده . » گفت : « چيزى بر عهده ندارد ،\r\nاز پسران برادر من دست بدار تا براى آزاديشان نامه اى از معاويه بياورم . » گويد : بسر روزى چند مهلت داد و گفت : « اگر نامهء معاويه را براى آزاديشان آوردى كه خوب و گرنه مىكشمشان و يا زياد سوى امير مؤمنان رود . » گويد : ابو بكره پيش معاويه رفت و دربارهء زياد با وى سخن كرد ، معاويه به بسر نوشت كه دست از آنها بدارد و آزادشان كرد .\r\nبسرة بن عبيد الله گويد : ابو بكره در كوفه پيش معاويه رفت كه به دو گفت :\r\n","description":"","footnote":"","page_name":" 2724 ","page_number":15},
  {"content":"\r\n« ابو بكره ! به ملاقات آمده اى يا حاجتى ترا پيش ما آورده ؟ » گفت : « دروغ نمىگويم به حاجت آمده‌ام . » گفت : « اى ابو بكره منظورت انجام مىشود و منت تو مىبريم كه شايستهء آنى ، كارت چيست ؟ » گفت : « اينكه برادرم زياد را امان دهى و به بسر بنويسى كه پسرانش را رها كند و متعرض آنها نشود . » گفت : « دربارهء پسران زياد آنچه گفتى مىنويسم ، اما زياد چيزى از مال مسلمانان پيش اوست كه اگر بدهد كارى با او نداريم . » گفت : « اى امير مؤمنان اگر چيزى پيش او باشد ان شاء الله از تو باز نمىدارد . » گويد : معاويه به خاطر ابو بكره به بسر نوشت كه متعرض هيچيك از فرزندان زياد نشود ، آنگاه به ابو بكره گفت : « سفارشى به ما نمىكنى ؟ » گفت : « چرا اى امير مؤمنان سفارش مىكنم كه مراقب خويشتن و رعيت خويش باشى و كار نيك كنى كه جانشين خدا بر مخلوق شده اى ، از خدا بترس كه مدتى دارى كه از آن نمىگذرى ، از دنبال تو جوينده اى با شتاب مىآيد و زود باشد كه اجل برسد و جوينده در رسد و پيش كسى روى كه از اعمال تو پرسد و از تو بهتر داند ، اما محاسبه و رسيدگى است ، پس هيچ چيز را بر رضاى خدا مرجح مدار . » سلمة بن عثمان گويد : بسر به زياد نوشت كه اگر نيايى پسرانت را مىآويزم .\r\nزياد به دو نوشت كه اگر چنين كنى شايستهء اين كارى كه پسر جگرخوار ترا فرستاده است .\r\nپس ابو بكره سوى معاويه رفت و گفت : « اى معاويه مردم براى كشتن كودكان با تو بيعت نكرده‌اند . » گفت : « اى ابو بكره چه شده ؟ » گفت : « بسر مىخواهد فرزندان زياد را بكشد »\r\n","description":"","footnote":"","page_name":" 2725 ","page_number":16},
  {"content":"\r\nمعاويه به بسر نوشت\r\nكه هر كدام از فرزندان زياد را كه گرفته اى رها كن . و چنان بود كه معاويه از پس كشته شدن على به زياد نامه نوشته بود و او را تهديد كرده بود .\r\nشعبى گويد : وقتى على كشته شد ، معاويه به زياد نوشت و تهديدش كرد و زياد به سخن ايستاد و گفت : « عجيب است كه پسر جگرخواره و پناهگاه نفاق و سر - دستهء احزاب نامه به من نوشته و تهديدم مىكند ، در صورتى كه دو پسر عم پيامبر خدا صلى الله عليه و سلم يعنى ابن عباس و حسن بن على ميان من و او هستند با نود هزار كس كه شمشيرها را به دوش دارند و اگر در خطر افتادم صبر نمىكنند كه مرا در معرض ضربات شمشير ببينند . » گويد : زياد همچنان ولايتدار فارس بود تا حسن عليه السلام با معاويه صلح كرد و معاويه به كوفه آمد و زياد در قلعه اى كه آن را قلعه زياد گويند حصارى شد .\r\nدر همين سال ، معاويه ، عبد الله بن عامر را ولايتدار بصره و عامل جنگ سيستان و خراسان كرد .\r\n\r\nسخن از سبب ولايتدارى ابن عامر و بعضى حوادث ايام ولايتدارى او\r\nعلى گويد : معاويه مىخواست عتبة بن ابى سفيان را سوى بصره فرستد ، اما ابن عامر با وى سخن كرد و گفت : « من آنجا اموال و سپرده ها دارم ، اگر مرا به بصره نفرستى از ميان مىرود . » پس معاويه او را ولايتدار بصره كرد و آخر سال چهل و يكم آنجا رفت ، كار خراسان و سيستان نيز با وى بود . مىخواست زيد بن جبله را سالار نگهبانى خويش كند اما او نپذيرفت و نگهبانى را به حبيب بن شهاب شامى و به قولى قيس بن هيثم سلمى سپرد و قضاوت بصره را به عميرة بن يثربى ضبى برادر عمرو بن\r\n","description":"","footnote":"","page_name":" 2726 ","page_number":17},
  {"content":"\r\nيثربى ضبى داد .\r\nعلى بن محمد گويد :\r\nدر ايامى كه ابن عامر ولايتدار معاويه بود يزيد بن مالك باهلى ملقب به خطيم اين لقب از آن يافته بود كه از ضربت شمشير خطى بر چهره داشت با سهم بن غالب هجيمى نزديك پل رفتند و عبادة بن قرص ليثى را كه از طايفهء بنى بجير بود و صحبت پيمبر يافته بود آنجا ديدند كه نماز مىكرد كه او را خوش نداشتند و خونش بريختند . پس از آن از ابن عامر امان خواستند كه به آنها امان داد معاويه به دو نوشت اگر اين تعهد را بشكنى كس از تو نپرسد ، اما همچنان در امان بودند تا ابن عامر معزول شد .\r\nدر همين سال على بن عبد الله بن عباس تولد يافت . به قولى او به سال چهلم پيش از آنكه على كشته شود تولد يافته بود . اين سخن از واقدى است .\r\nدر اين سال ، به گفتهء ابو معشر ، عتبة بن ابى سفيان سالار حج بود اما واقدى از ابو معشر روايت كرده كه در اين سال يعنى سال چهل و يكم ، عنبسة بن ابى سفيان سالار حج بود .\r\nپس از آن سال چهل و دوم در آمد .\r\n\r\nسخن از حوادث سال چهل و دوم\r\nدر اين سال مسلمانان به غزاى آلان رفتند ، و نيز به غزاى روم ، و چنان كه گويند روميان را به سختى هزيمت كردند و جمعى از بطريقان آنها را بكشتند .\r\nگويند : حجاج بن يوسف در همين سال تولد يافت .\r\nدر همين سال معاويه مروان بن حكم را ولايتدار مدينه كرد مروان نيز عبد الله ابن حارث را به قضاى مدينه گماشت . و نيز معاويه خالد بن عاص بن هشام را ولايتدار مكه كرد . ولايتدار كوفه از جانب معاويه مغيرة بن شعبه بود . كار قضاى كوفه با شريح\r\n","description":"","footnote":"","page_name":" 2727 ","page_number":18},
  {"content":"\r\nبود . ولايتدار بصره عبد الله بن عامر بود و قضاى آنجا با عمرو بن يثربى بود . قيس بن هيثم از جانب عبد الله بن عامر ولايتدار خراسان بود .\r\nمحمد بن فضل عبسى گويد : وقتى معاويه عبد الله بن عامر را ولايتدار بصره و خراسان كرد عبد الله ، قيس بن هيثم را سوى خراسان فرستاد كه دو سال در خراسان ببود .\r\nدربارهء ولايتدارى قيس روايت حمزة بن صالح سلمى نيز هست كه گويد : وقتى كار بر معاويه راست شد قيس بن هيثم را سوى خراسان فرستاد پس از آن خراسان را به ابن عامر داد كه قيس را آنجا باقى گذاشت .\r\nدر همين سال خوارجى كه از جنگاوران نهروان به جا مانده بودند و زخميان بهى يافتهء آن جنگ كه على بن ابى طالب عليه السلام آنها را بخشيده بود به جنبش آمدند .\r\n\r\nسخن از اعمال خوارج در سال چهل و دوم\r\nابى بن عماره عبسى گويد : حيان بن ظبيان سلمى عقيدهء خوارج داشت و از جمله كسانى بود كه در جنگ نهروان زخمدار شده بود و على جزو چهارصد زخمى ديگر او را بخشيده بود .\r\nوى ميان كسان و عشيرهء خود بود و يك ماه يا در حدود يك ماه آنجا بماند آنگاه با تنى چند از كسانى كه عقيدهء رى داشتند سوى رى رفتند و همچنان در آنجا بودند تا خبر كشته شدن على كرم الله وجهه به آنها رسيد .\r\nدر اين وقت حيان ياران خويش را كه ده و چند نفر بودند و يكيشان سالم بن ربيعهء عبسى بود ، پيش خواند كه چون بيامدند حمد خدا گفت و ثناى او كرد ، سپس گفت : « برادران مسلمان ، خبر يافته‌ام كه برادرتان ابن ملجم مرادى در مقابل در\r\n","description":"","footnote":"","page_name":" 2728 ","page_number":19},
  {"content":"\r\nمسجد جماعت براى كشتن على بن ابى طالب نشسته و همچنان آنجا بوده و انتظار برون شدن على را مىبرده تا براى نماز صبح برون آمده و به دو حمله برده و با شمشير به سرش ضربت زده كه پس از دو روز درگذشته . » سالم بن ربيعه عبسى گفت : « خدا دستى را كه شمشير بر او زد قطع نكند . » آنگاه جمع بر كشته شدن او عليه السلام و رضى عنه حمد خدا گفتن گرفتند كه خدايشان رحمت نكند و از آنها رضا نباشد .\r\nنضر بن صالح گويد : پس از آن در ايام امارت مصعب بن زبير از سالم بن ربيعه دربارهء اين سخن كه در مورد على بن ابى طالب عليه السلام گفته بود پرسش كردم كه معترف شد و گفت : « در آن وقت عقيدهء خوارج داشتم ولى آن را رها كردم . » گويد : ما نيز پذيرفته بوديم كه عقيدهء خوارج را رها كرده است .\r\nگويد : وقتى اين قصه را به ياد او مىآوردند به خشم مىآمد .\r\nگويد : آنگاه حيان بن ظبيان به ياران خويش گفت : « به خدا هيچكس در روزگار نمىماند و روز و شب و سال و ماه مرگ را براى فرزند آدم پيش مىآرد و از ياران پارسا جدا مىشود و از دنيايى كه فقط مردم عاجز بر آن مىگريند ، و پيوسته براى دنيا خواهان زيان آميز است جدا مىشود .\r\nخدايتان رحمت كند ما را سوى شهرمان بريد كه پيش برادرانمان رويم و دعوتشان كنيم كه براى امر به معروف و نهى از منكر و جهاد احزاب به پا خيزند كه ما عذرى براى به جا ماندن نداريم ، در صورتى كه ولايتداران ما ستمگرند و روش هدايت متروك مانده و خونىهاى ما كه برادرانمان را كشته‌اند در امانند . اگر خدا ما را بر آنها ظفر داد دل جماعت مؤمنان خنك مىشود و پس از آن به كارى پردازيم كه به هدايت و رضايت و استقامت نزديكتر باشد و اگر كشته شديم ، جدا شدن از ستمگران مايهء آسايش ماست و به اسلاف خويش اقتدا كرده‌ايم . »\r\n","description":"","footnote":"","page_name":" 2729 ","page_number":20},
  {"content":"\r\nگفتند : « همگى اين مىگوييم كه تو گفتى و رأى ترا مىپسنديم : سوى شهر خود رويم كه ما نيز با توايم و به هدايت و كار تو خشنود . » گويد : پس او حركت كرد و خوارج نيز با وى سوى كوفه حركت كردند .\r\nگويد : و چون به كوفه رسيد آنجا ببود تا معاويه بيامد و مغيرة بن شعبه را ولايتدار كوفه كرد و او كه دوستدار سلامت بود با مردم روش نيكو گرفت و با صاحبان عقايد باطل كارى نداشت . پيش وى مىآمدند و مىگفتند : « فلانى عقيدهء شيعه دارد ، فلانى عقيدهء خوارج دارد . » مىگفت : « قضاى خداست كه پيوسته مختلف باشيد و خدا دربارهء اختلافات بندگان خويش داورى خواهد كرد . » گويد : بدين سبب مردم از وى در امان بودند و خوارج همديگر را مىديدند و از كشته شدن برادران خويش در نهروان سخن مىكردند و مىگفتند كه به جاى ماندن مايهء خسران است و نقصان و در جهاد ديندارى هست و فضيلت و پاداش .\r\nابن عماره گويد : در ايام مغيره خوارج به سه كس روى كردند كه مستورد بن علقه از آن جمله بود كه با سيصد كس سوى جرجرايا بر ساحل دجله رفت .\r\nمحل بن خليفه گويد : در ايام مغيره خوارج به سه كس از خودشان روى كردند : مستورد بن علفهء تيمى ، از تيم الرباب ، حيان بن ظبيان سلمى و معاذ بن جوين ابن حصين طائى سنبسى پسر عموى زيد بن حصين كه در جنگ نهروان در مقابلهء على كشته شده بود . معاذ از جمله چهار صد كس از خوارج بودكه زخمى شده بودند و على آنها را بخشيد .\r\nگويد : « پس خوارج در خانهء حيان بن ظبيان سلمى فراهم آمدند و مشورت كردند كه كى را سالار خويش كنند ؟ » گويد : مستورد به آنها گفت : « اى مسلمانان و مؤمنان كه خدايتان آنچه خوش داريد بدهد و آنچه را خوش نداريد ببرد ، هر كه را مىخواهيد سالار خويش كنيد ، به\r\n","description":"","footnote":"","page_name":" 2730 ","page_number":21},
  {"content":"\r\nخدايى كه به هم خوردن چشمها و خفاياى سينه ها را مىداند مرا باك نيست كه از جملهء شما كى سالار من باشد . ما اعتبار دنيا نمىجوييم كه بقا در دنيا ميسر نيست و ما به جز جاويد بودن در خانه جاويد نمىخواهيم . » حيان بن ظبيان گفت : « مرا حاجت به سالار شدن نيست و به تو و هر يك از برادرانم رضا مىدهم ، بنگريد كه از خودتان كه را مىخواهيد كه به سالارى برداريد كه من پيش از همه با او بيعت مىكنم . » معاذ بن جوين گفت : « اگر شما كه سرور مسلمانانيد و به صلاح و منزلت معتبران قوميد چنين گوييد ، پس كى سر مسلمانان شود كه همه كس شايستگى اين كار ندارد ؟ مسلمانان در فضيلت برابرند اما بايد كارشان به عهدهء كسى باشد كه بهتر از همه بصيرت جنگ و علم دين و قدرت سالارى دارد ، و شما به حمد خداى ، در خور اين كاريد ، يكيتان عهده دار آن شود . » گفتند : « تو اين كار را عهده كن كه ما به تو رضايت مىدهيم كه به حمد خداى ، دين و رأى توبه كمال است . » گفت : « سن شما بيشتر ار من است ، يكيتان اين كار را عهده كند . » در اين وقت جمعى از خوارج حاضر گفتند : « ما به شما سه كس رضايت داريم هر كدامتان مىخواهيد سالار شويد . » اما هر يك از آن سه كس به ديگرى مىگفت : « تو سالار شو كه به تو رضايت مىدهم و من بدان علاقه ندارم . » و چون اين گفتگو در ميانه بسيار شد حيان بن ظبيان به مستورد گفت : « معاذ بن جوين مىگويد : من بر شما كه سنتان از من بيشتر است سالارى نمىكنيم ، من نيز به تو چنين مىگويم كه او به من و تو گفت ، و بر تو كه سنت از من بيشتر است سالارى نمىكنم ، دست پيش آر تا با تو بيعت كنم . » پس مستورد دست پيش برد كه حيان با وى بيعت كرد ، سپس معاذ بن جوين\r\n","description":"","footnote":"","page_name":" 2731 ","page_number":22},
  {"content":"\r\nبا وى بيعت كرد ، پس از آن همهء قوم با او بيعت كردند ، و اين به ماه جمادى الاخر بود .\r\nآنگاه قوم وعده كردند كه لوازم فراهم كنند و آماده شوند و در اول\r\nشعبان سال چهل و سوم حركت كنند و در كار آماده شدن بودند .\r\nگويند : در اين سال بسر بن ابى ارطاة عامرى سوى مدينه و مكه و يمن رفت و بسيار كس از مسلمانان بكشت . اين گفتهء واقدى است . گفتهء مخالف وى را دربارهء وقت رفتن بسر از پيش آورده‌ام .\r\nواقدى به نقل از عطاء بن ابى مروان گويد : بسر بن ابى اطارة يك ماه در مدينه بماند و به مردم پرداخت و هر كس را كه مىگفتند بر ضد عثمان كمك كرده مىكشت .\r\nحنظلة بن على اسلمى گويد : بسر تنى چند از بنى كعب و نوسالانشان را بر سر چاهشان يافت و همه را در چاه افكند .\r\nدر همين سال ، چنان كه سليمان بن ابى ارقم گويد : زياد از فارس پيش معاويه آمد و با وى صلح كرد كه مالى براى او بفرستد . سبب آمدن وى از آن پس كه در يكى از قلعه هاى فارس حصارى شده بود ، چنان كه مسلمة بن محارب گويد ، آن بود كه اموال زياد در بصره به دست عبد الرحمان بن ابى بكره بود ، معاويه از اين خبر يافت و زياد در مورد چيزهايى كه به دست عبد الرحمان داشت بيمناك شد و به دو نوشت كه در حفظ آن بكوشد معاويه نيز كس پيش مغيرة بن شعبه فرستاد كه در كار اموال زياد بنگرد . مغيره بيامد و عبد الرحمان را بگرفت و به دو گفت : « اگر پدرت با من بد كرده زياد نيكى كرده » آنگاه به معاويه نوشت كه چيزى كه گرفتن آن روا باشد به دست عبد الرحمان نبود ، معاويه نوشت : « شكنجه اش كن » گويد : يكى از پيران قوم مىگفت : « وقتى معاويه به مغيره نوشت كه عبد الرحمان بن ابى بكره را شكنجه كند او را شكنجه كرد كه مىخواست عذرى داشته\r\n","description":"","footnote":"","page_name":" 2732 ","page_number":23},
  {"content":"\r\nباشد و معاويه از كار وى خبردار شود ، از اين رو به عبد الرحمان گفت : آنچه را عمويت گفته محفوظدار و حريرى بر چهرهء وى انداخت و آب بر آن مىريخت كه به صورتش مىچسبيد و از خويش مىرفت .\r\nسه بار چنين كرد ، سپس آزادش كرد و به معاويه نوشت : شكنجه اش كردم چيزى پيش او نبود . و نيكى زياد را تلافى كرد . » عبد الملك بن عبد الله ثقفى گويد : مغيرة بن شعبه به نزد معاويه رفت و چون معاويه او را بديد شعرى به اين مضمون خواند :\r\n« مرد بايد راز خويش را « با برادر نيكخواه بگويد « وقتى راز خويش را فاش مىكنى « يا به نيكخواه گوى يا اصلا مگوى . » مغيره گفت : « اى امير مؤمنان ، اگر راز خويش را به من سپارى به نيكخواهى دلسوز و معتمد سپرده اى ، راز تو چيست ؟ » گفت : « زياد را به ياد آوردم كه به سرزمين فارس مانده و آنجا مقاومت مىكند و شب خوابم نبرد . » مغيره خواست كار زياد را كوچك وانمايد گفت : « اى امير مؤمنان كار زياد كه آنجاست چه اهميت دارد ؟ » معاويه گفت : « ناتوانى بدترين چاره جويى است ، مدبر عرب با اموال در يكى از قلعه هاى فارس جاى دارد كه تدبير مىكند و حيله مىسازد ، چه اطمينان دارم كه با يكى از اين خاندان بيعت نكند ؟ و اگر كرد جنگ بر ضد من آغاز مىكند . » مغيره گفت : « اى امير مؤمنان اجازه مىدهى كه پيش وى بروم » گفت : « آرى برو و با وى نرمى و خوشى كن »\r\n","description":"","footnote":"","page_name":" 2733 ","page_number":24},
  {"content":"\r\nآنگاه مغيره سوى زياد رفت ، وقتى زياد از آمدن مغيره خبر يافت گفت :\r\n« براى كار مهمى آمده » و اجازه داد كه به نزد وى در آيد ، در جايى كه رو به آفتاب داشت نشسته بود و به مغيره گفت : « خبر خوش آورده باشى . » گفت : « اى ابو مغيره خبر مربوط به تو است . معاويه بيمناك است و مرا سوى تو فرستاده . جز حسن كسى را نمىشناخت كه دست به اين كار دراز كند ، او نيز با معاويه بيعت كرد پيش از آنكه كار معاويه قوام گيرد و از تو بىنياز شود جاى پايى بگير . » زياد گفت : « رأى خويش را بگوى ، يكسر سوى هدف شو و شاخ و برگ ميار كه مشورت گوى امانتدار است . » گفت : « رأى صريح ، خشن است و كنايه گويى خوش نباشد ، ريسمان خويش را به ريسمان او پيوند كن و پيشش برو » گفت : « ببينم تا خدا چه مقدر كند »\r\nمسلمة بن محارب گويد : زياد بيشتر از يك سال در قلعه نماند . آنگاه معاويه به دو نوشت : « براى چه خودت را به نابودى مىدهى ، پيش من آى و به من بگوى اموالى را كه به خراج گرفته اى چه كرده اى ، چه مقدار خرج شده و چه مقدار پيش تو باقى مانده ؟ و در امان خواهى بود . اگر خواستى پيش ما بمانى بمان و اگر خواستى به اقامتگاه خويش باز روى ، باز مىروى » گويد : زياد از فارس در آمد مغيرة بن شعبه خبر يافت كه زياد آهنگ آمدن به نزد معاويه دارد و پيش از آمدن زياد سوى معاويه رفت . زياد از استخر راه ارگان گرفت و سوى ولايت بهراذان رفت آنگاه راه حلوان گرفت و به مداين رسيد ، عبد الرحمان سوى معاويه رفت و آمدن زياد را به دو خبر داد ، پس از آن زياد به شام رسيد . مغيره يك ماه پس از زياد رسيد . معاويه به دو گفت : « اى مغيره ! راه زياد يك ماه از راه تو بيشتر است ، تو پيش از او در آمده بودى اما او پيش از تو رسيد . »\r\n","description":"","footnote":"","page_name":" 2734 ","page_number":25},
  {"content":"\r\nگفت : « اى امير مؤمنان ، وقتى خردمند با خردمند سخن كند بر او چيره شود . » گفت : « محتاط باش و سر خويش را از من بپوش » گفت : « زياد به اميد فزونى مىآمد و من با بيم نقصان مىآمدم و رهسپردن ما به اقتضاى آن بود . » گويد : آنگاه معاويه در باره اموال فارس از زياد پرسش كرد كه آنچه را پيش على رضى الله عنه فرستاده بود بگفت و آنچه را به كار مخارج لازم رسانيده بود معين كرد . معاويه گفتهء او را در بارهء آنچه خرج كرده بود و آنچه باقى مانده بود پذيرفت و باقيمانده را بگرفت و گفت : « امين خليفگان ما بوده اى » سلمة بن عثمان گويد : معاويه به زياد كه در فارس بود نوشت كه پيش وى آيد ، زياد با منجاب بن راشد ضبى و حارثة بن بدر غدانى از فارس برون شد . معاويه عبد الله ابن خازم و گروهى را سوى فارس فرستاد و گفت : « شايد در راه زياد را ببينى و او را بگيرى . » گويد : ابن خازم سوى فارس رفت ، بعضىها گفته‌اند در سوق الاهواز با زياد تلاقى كرد ، بعضىها گفته‌اند در ارگان ، و عنان زياد را بگرفت و گفت : « فرود آى » اما منجاب بن راشد به او بانگ زد كه اى سياهزاده دور شو و گر نه دستت را به عنان مىدوزم .\r\nگويد : به قولى ، ابن خازم وقتى به آنها رسيد كه زياد نشسته بود\r\nو سخن درشت با وى گفت و منجاب به ابن خازم ناسزا گفت .\r\nزياد گفت : « ابن خازم ! چه مىخواهى ؟ » گفت : « مىخواهم سوى بصره آيى » گفت : « سوى بصره روانم » و ابن خازم از زياد شرم كرد و باز گشت .\r\n","description":"","footnote":"","page_name":" 2735 ","page_number":26},
  {"content":"\r\nگويد : بعضىها نيز گفته‌اند كه زياد در ارگان با ابن خازم تلافى كرد و ميانشان سخن افتاد ، زياد به ابن خازم گفت : « معاويه مرا امان داده و اكنون سوى او مىروم و اين هم نامهء اوست كه به من نوشته » ابن خازم گفت : « اگر سوى او مىروى كارى با تو ندارم » آنگاه ابن خازم سوى شاپور رفت و زياد سوى بهراذان رفت . وقتى زياد پيش معاويه رسيد در بارهء اموال فارس از او پرسيد كه گفت : « اى امير مؤمنان آن را خرج مقرريها و پرداختهاى و حواله ها كردم و باقى مانده اى هست كه آن را پيش كسانى سپرده‌ام . » و مدتى همچنان با وى گفتگو داشت .\r\nگويد : زياد نامه هايى به كسان و از جمله شعبة بن قلعم نوشت كه مىدانيد كه امانتى پيش شما دارم كتاب خدا عز و جل را به ياد آريد كه گويد : « امانت را به آسمانها و زمين و كوهها عرضه كرديم و انسان امانتدار شد » [ 1 
  ] و آنچه را پيش شماست محفوظ داريد و مبلغى را كه به معاويه گفته بود در نامه ها نوشت و نامه ها را نهانى به فرستادهء خويش داد و گفت با كسانى كه به معاويه خبر مىدهند برخورد كن . فرستاده چنان كرد و قضيه فاش شد كه نامه ها را گرفتند و پيش معاويه آوردند .\r\nمعاويه به زياد گفت : « اگر با من حيله نكرده اى ، اين نامه ها مورد حاجت من است » و چون نامه ها را بخواند با گفته هاى زياد موافق بود و گفت : « بيم دارم كه با من حيله كرده باشى . به هر چه مىخواهى صلح كن . » و بر مقدارى از آنچه گفته بود پيش اوست ، صلح كرد كه پيش وى آورد و گفت : « اى امير مؤمنان پيش از ولايتدارى مالى داشتم چه خوش بود اگر مالم به جا مانده بود و آنچه از ولايتدارى گرفتم رفته بود . » پس از آن زياد از معاويه اجازه خواست كه در كوفه مقر گيرد كه اجازه داد و به سوى كوفه رفت . مغيره او را محترم و مكرم مىداشت . معاويه به مغيره نوشت :\r\n\r\n","description":"","footnote":"\r\n[ 1 
  ] إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ 33 : 72 . . . وَحَمَلَهَا الإِنْسانُ 33 : 72 . احزاب آيهء 82\r\n","page_name":" 2736 ","page_number":27},
  {"content":"\r\n« زياد و سليمان بن صرد و حجر بن عدى و شبث بن ربعى و ابن كوا و عمرو بن حمق را به نماز جماعت ببر . » و اينان به نماز مغيره حاضر مىشدند .\r\nسليمان بن ارقم گويد : شنيدم كه وقتى زياد به كوفه آمده بود به نماز حاضر شد .\r\nمغيره به دو گفت :\r\n« پيش رو و پيشواى نماز شو . » گفت : « در قلمرو تو پيشوايى نماز حق تو است » گويد : يك بار زياد پيش مغيره رفت ، ام ايوب دختر عمارة بن عقبة بن ابى معيط پيش وى بود . او را پيش روى زياد نشانيد و گفت : « از ابو المغيره روى مپوش » و چون مغيره بمرد زياد او را به زنى گرفت كه جوان بود و چنان بود كه زياد مىگفت فيلى را كه به نزد وى بود بدارند تا ام ايوب بر آن بنگرد و آنجا را باب الفيل نام دادند .\r\nدر اين سال عنبسه پسر ابو سفيان سالار حج شد . اين را از ابو معشر روايت كرده‌اند .\r\nپس از آن سال چهل و سوم در آمد .\r\n\r\nسخن از حوادث سال چهل و سوم\r\nاز جمله غزاى روم به وسيلهء بسر بن ابى ارطاة بود كه زمستان را نيز آنجا گذرانيد و چنان كه واقدى گويد تا قسطنطنيه رفت . اما گروهى از اهل خبر اين را نپذيرفته‌اند و گفته‌اند كه بسر هرگز زمستان را به سرزمين روم نگذرانيد .\r\nدر همين سال عمرو بن عاص ، به روز فطر ، در مصر بمرد . پيش از آن چهار سال از طرف عمر عامل مصر بوده بود ، و چهار سال دو ماه كم از طرف عثمان و دو سال يك ماه كم از طرف معاويه .\r\nدر همين سال معاويه ، عبد الله بن عمرو بن عاص را بعد از مرگ پدرش ، بر مصر گماشت و چنان كه واقدى گويد دو سال ولايتدار آنجا بود .\r\n","description":"","footnote":"","page_name":" 2737 ","page_number":28},
  {"content":"\r\nو هم در اين سال محمد بن مسلمه در ماه صفر در مدينه بمرد و مروان بن حكم بر او نماز كرد .\r\nو هم در اين سال به گفتهء هشام بن محمد مستورد بن علفه خارجى كشته شد .\r\nبعضىها گفته‌اند كه كشته شدن وى به سال چهل و دوم بود .\r\n\r\nسخن از كشته شدن مستورد خارجى\r\nاز پيش گفتيم كه خوارج زخمى شدهء جنگ نهروان فراهم آمدند و جمعى از آنها سوى رى رفتند و به سه كس و از جمله مستورد بن علفه راغب بودند و با مستورد بيعت كردند و همسخن شدند كه از اول شعبان سال چهل و دوم قيام كنند .\r\nمحل بن خليفه گويد : قبيصة بن دمون كه سالار نگهبانى مغيره بود پيش وى آمد و گفت كه شمر بن جعونهء كلابى پيش من آمد و گفت كه خوارج در خانهء حيان بن ظبيان سلمى فراهم آمده‌اند و وعده نهاده‌اند كه در اول ماه شعبان بر ضد تو قيام كنند .\r\nگويد : قبيصه هم پيمان قبيلهء ثقيف بود و اصلش از حضرموت بود ، از طايفهء صدف ، مغيره به دو گفت : « با نگهبانان برو و خانهء حيان بن ظبيان را محاصره كن و او را پيش من آر » كه وى را سالار خوارج مىدانستند .\r\nقبيصه با نگهبانان و گروهى فراوان از مردم برفت و ناگهان هنگام نيمروز حيان بن ظبيان آنها را در خانهء خويش ديد . معاذ بن جوين و بيست كس از ياران وى در خانه بودند . زن حيان برجست و شمشيرهاى خوارج را برگرفت و زير تشك انداخت و آنها كه سوى شمشيرهاى خويش دويدند آن را نيافتند و تسليم شدند كه سوى مغيره شان بردند كه به آنها گفت : « چرا مىخواهيد ميان مسلمانان تفرقه افكنيد ؟ »\r\n","description":"","footnote":"","page_name":" 2738 ","page_number":29},
  {"content":"\r\nگفتند : « چنين قصدى نداشته‌ايم » گفت : « چرا ، خبر آن را شنيده بودم و فراهم آمدنتان نيز نشان راستى خبر است . » گفتند : « فراهم آمدنمان در اين خانه از آن رو بود كه حيان بن ظبيان از همهء ما قرآن بهتر مىخواند و ما پيش او فراهم مىشويم و قرآن مىخوانيم » گفت : « اينان را به زندان بريد » گويد : آنها در حدود يك سال به زندان بودند و چون يارانشان از دستگيرى - شان خبر يافتند احتياط خويش بداشتند . مستورد بن علفه نيز سوى حيره رفت و در خانه اى مجاور قصر عدسيان كلب منزل گرفت و كس پيش ياران خويش فرستاد كه به نزد او مىرفتند و آماده مىشدند و چون رفت و آمد يارانش بسيار شد مستورد به آنها گفت : « از اينجا برويم كه بيم دارم از كارمان خبردار شوند . » در اين سخن بودند و يكيشان با ديگرى مىگفت : « فلان و فلان جا مىرويم » ديگرى مىگفت « فلان و فلان جا مىرويم » كه حجار بن ابجر از خانه اى كه با جمعى از كسان خويش در آنجا بود بديدشان . در همان وقت دو سوار بيامدند و وارد خانه شدند . پس از آن دو كس ديگر آمدند و وارد شدند . پس از آن ديگرى آمد و وارد شد . پس از آن ديگرى آمد و وارد شد و اين مورد توجه او شد كه قيام خوارج نزديك بود .\r\nگويد : حجار به صاحب خانهء خويش كه زنى بود و كودك خود را شير مىداد گفت : « واى تو ، اين سواران كه مىبينم وارد اين خانه مىشوند چه كسانند ؟ » گفت : « به خدا\r\nنمىدانم چه كسانند ، پيوسته مردان پياده و سوار به اين خانه رفت و آمد دارند و از مدتى پيش آنها را ديده‌ايم اما نمىدانيم كيستند . » گويد : پس حجار بر اسب نشست و با غلام خويش برفت و بر در خانهء آنها بايستاد كه يكى از خوارج آنجا ايستاده بود و وقتى يكيشان مىآمد وارد خانه مىشد\r\n","description":"","footnote":"","page_name":" 2739 ","page_number":30},
  {"content":"\r\nو حضور وى را خبر مىداد و اجازه مىگرفت . وقتى يكى از سرشناسان خوارج مىآمد وارد مىشد و اجازه نمىخواست . وقتى حجار آنجا رسيد آن مرد او را نشناخت و گفت : « خدايت بيامرزاد تو كيستى و چه مىخواهى ؟ » گفت : « مىخواهم يارم را ببينم . » گفت : « نام تو چيست ؟ » گفت : « حجار بن ابجر » گفت : « همين جا باش تا خبرشان كنم و پيش تو آيم » حجار گفت : « برو » گويد : آن مرد وارد شد ، حجار نيز از دنبال وى وارد شد و به در صفهء بزرگى رسيد كه جمع آنجا بودند و آن مرد وارد شد و گفت : « مردى آمده و اجازهء ورود مىخواهد كه او را نشناختم و به دو گفتم : كيستى ؟ گفت : حجار بن ابجرم » حجار شنيد كه وحشت زده بودند و مىگفتند : « حجار بن ابجر ! به خدا حجار به سبب كار خيرى نيامده » و چون حجار اين سخن بشنيد مىخواست برود و به همين مقدار بدگمانى به كارشان بس كند ، اما دلش راضى نشد برود تا از كارشان خبردار شود و پيش رفت و ميان دو لنگه در صفه ايستاد و گفت : « سلام بر شما باد » و نظر كرد ، جمعى بسيار ديد با سلاح و زره .\r\nآنگاه حجار گفت : « خدايا به كار خير فراهمشان كن ، خدايتان سلامت بدارد شما كيستيد ؟ » گويد : على بن ابى شمر بن حصين ، از طايفهء تيم الرباب ، او را بشناخت . على از جملهء آن هشت كس بود كه از جنگ نهروان گريخته بودند و از يكه سواران و زاهدان و نيكان عرب بود .\r\n","description":"","footnote":"","page_name":" 2740 ","page_number":31},
  {"content":"\r\nعلى گفت : « اى حجار پسر ابجر ، اگر به كسب خبر آمده اى ، خبر يافتى . و اگر به كارى ديگر آمده اى در آى و با ما بگوى براى چه آمده اى ؟ » گفت : « حاجت به ورود ندارم و برون شد . » يكى از خوارج به ديگران گفت : « اين مرد را بگيريد و نگهداريد كه كارتان را خبر مىدهد . » گويد : جمعى از آنها از پى حجار برون شدند ، هنگام غروب بود وقتى به او رسيدند كه بر اسب خويش نشسته بود به دو گفتند : « خبر خويش را با ما بگوى و اينكه براى چه آمده بودى ؟ » گفت : « براى چيزى كه مايهء نگرانى شما شود نيامده بودم . » گفتند : « صبر كن تا نزديك تو آييم و با تو سخن كنيم . يا نزديك ما بيا و خبر خويش را بگوى ، ما نيز كار خويش را بگوييم و حاجت خويش را ياد كنيم . » گفت : « من به شما نزديك نمىشوم و نمىخواهم كسى از شما نزديك من آيد . »\r\nعلى بن ابى شمر به دو گفت : « اطمينان مىدهى كه امشب از كار ما خبر ندهى و نيكى كنى كه نسبت به تو حق خويشاوندى داريم ؟ » گفت : « آرى ، از جانب من ، مطمئن باشيد ، امشب و همه شبهاى روزگار . » گويد : آنگاه حجار برفت و وارد كوفه شد ، كسان خود را نيز برده بود . جمعى ديگر از خوارج گفتند : « اطمينان نداريم كه اين ، خبر ما را ندهد ، همين دم از اينجا برويم . » گويد : پس نماز مغرب بكردند و به طور پراكنده از حيره در آمدند ، مستورد گفت : « به خانهء سليم بن محدوج عبدى رويم ، از طايفهء بنى سلمه » و از حيره در آمد و سوى قبيلهء عبد القيس رفت و به محل طايفهء بنى سلمه رسيد و كس پيش سليم بن محدوج فرستاد كه خويشاوند وى بود كه بيامد و پنج يا شش كس از ياران او را به\r\n","description":"","footnote":"","page_name":" 2741 ","page_number":32},
  {"content":"\r\nخانه برد ، حجار بن ابجر نيز به جاى خويش رفته بود اما جمع انتظار مىبردند كه پيش حاكم يا به نزد مردم از آنها ياد كند ، اما پيش هيچكس يادى نكرد و چيز ناخوشايندى از ناحيهء او نشنيدند .\r\nگويد : در اين وقت مغيرة بن شعبه خبر يافت كه خوارج در همان روزها بر ضد وى قيام مىكنند و به نزديكى از خودشان فراهم آمده‌اند . پس ميان كسان به سخن ايستاد و حمد خدا گفت و ثناى او كرد آنگاه گفت :\r\n« اى مردم ، مىدانيد كه من پيوسته براى شما سلامت مىخواهم و اينكه آزارتان نكنم ، اما بيم دارم كه اين رفتار ، مناسب بىخردانتان نباشد ، به خلاف خردمندان پرهيزكار . به خدا بيم دارم كه خردمند پرهيزكار به گناه بىخرد نادان دچار شود . اى مردم ، از آن پيش كه بليه به همگان رسد بىخردانتان را بداريد . به من گفته‌اند كه كسانى از شما مىخواهند در شهر اختلاف و نفاق آرند . به خدا از هر محله از محلات عربان اين شهر در آيند نابودشان مىكنم و عبرت آيندگانشان مىكنم . هر جماعتى پيش از پشيمانى در كار خويش بنگرد كه اين سخنان را براى اتمام حجت مىگويم و برداشتن بهانه . » گويد : معقل بن قيس رياحى به پا خاست و گفت : « اى امير ، آيا نام كسى از اين جماعت را به تو گفته‌اند ؟ اگر گفته‌اند با ما بگوى كيانند ، اگر از ما باشند بداريمشان و اگر از غير ما باشند به اهل اطاعت از مردم شهر بگوى تا هر قبيله\r\nبىخردان خويش را پيش تو آرد . » گفت : « كسى از آنها را نام نبرده‌اند ، اما به من گفته‌اند كه جمعى مىخواهند در شهر قيام كنند . » معقل گفت : « خدايت قرين صلاح بدارد ، من ميان قوم خودم مىروم و بىخردان را آرام مىدارم و هر يك از سران ، قوم خويش را آرام بدارد . » گويد : « مغيرة بن شعبه فرود آمد و كس فرستاد و سران مردم را پيش خواند و\r\n","description":"","footnote":"","page_name":" 2742 ","page_number":33},
  {"content":"\r\nبه آنها گفت : « كار چنانست كه دانسته‌ايد و سخنانى گفتم كه شنيده‌ايد هر يك از سران ، قوم خويش را آرام بدارد و گر نه به خدايى كه جز او خدايى نيست رفتارى را كه بدان بىتفاوت مانده‌ايد رها مىكنم و رفتارى مىكنم كه نپسنديد و خوش نداريد .\r\nهيچ كس ، جز خويشتن را ملامت نكند كه هر كه اعلام خطر كرد حجت تمام كرد . » گويد : سران ، سوى قبايل خويش رفتند و آنها را به خدا و اسلام قسم دادند كه هر كس را پندارند كه مىخواهد فتنه به پا كند يا از جماعت جدا شود نشان دهند . صعصعة بن صوحان نيز بيامد و در طايفهء عبد القيس اقامت گرفت .\r\nمرة بن نعمان گويد : صعصعة بن صوحان ميان ما به سخن ايستاد . از اقامت تيمى و يارانش در خانهء سليم بن محدوج خبر يافته بود ولى با آنكه از آنها جدا بود و عقيده شان را منفور مىداشت نمىخواست در ميان قوم وى دستگير شوند كه آزردگى يكى از خاندانهاى قوم خويش را خوش نداشت . صعصعه سخنان نيك گفت . در آن وقت بزرگان ما بسيار بودند و تعدادمان خوب بود .\r\nگويد : صعصعه از آن پس كه نماز پسين بكرد ميان ما به سخن ايستاد و گفت :\r\n« اى گروه بندگان خدا ! خدا ، و او را ستايش بسيار ، وقتى فضيلت را ميان مسلمانان تقسيم مىكرد ، نكوترين قسمت را خاص شما كرد . دين خدا را ، كه خدا براى خويش و فرشتگان و پيمبران خويش پسنديده بود ، پذيرفتيد و بر آن استوار بوديد تا خدا پيمبر خويش صلى الله عليه و سلم را ببرد كه پس از او مردم اختلاف كردند . گروهى استوار ماندند و گروهى بگشتند و گروهى نفاق كردند و گروهى منتظر ماندند . اما به سبب ايمان به خدا و پيمبر وى بر دين خدا بماندند و با از دين گشتگان جنگ كرديد ، تا دين پاى گرفت و خدا ستمكاران را هلاك كرد . به همين سبب خدا پيوسته در هر چيز و بر هر حال شما را نيكى افزود تا وقتى كه ميان امت ما اختلاف افتاد گروهى گفتند : طلحه و زبير و عايشه را مىخواهيم . گروهى گفتند :\r\nاهل مغرب را\r\n","description":"","footnote":"","page_name":" 2743 ","page_number":34},
  {"content":"\r\nمىخواهيم ، گروهى گفتند : عبد الله بن وهب راسبى ازدى را مىخواهيم . اما شما به تأييد و توفيق خداى گفتيد : جز اهل اين خاندان را كه خدا از آغاز به سبب آنها حرمتمان داده نمىخواهيم . و پيوسته پيرو حق بوديد و بدان توسل جستيد تا خدا به وسيله شما و كسانى كه عقيده و هدايتشان همانند شما بود در جنگ جمل ، پيمان شكنان و در جنگ نهروان ، بيدينان را هلاك كرد ( از اهل شام چيزى نگفت كه در آن وقت حكومت از آنها بود ) و هيچ گروهى براى خدا و شما و خاندان پيمبرتان و جمع مسلمانان از اين بيدينان خطاكار دشمنتر نيست كه از امام ما جدايى گرفتند و خونهايمان را حلال شمردند و ما را كافر شمردند ، مبادا آنها را در خانه هايتان راه دهيد يا كارشان را نهان داريد كه هيچيك از قبايل عرب نبايد با اين بيدينان بيشتر از شما دشمن باشند . به خدا به من گفته‌اند كه بعضى از آنها در گوشه اى از اين قبيله‌اند و من از اين جويا مىشوم و مىپرسم اگر آنچه به من گفته‌اند درست بود با ريختن خونشان به خداى تعالى تقرب مىجويم كه خونهاشان حلال است . » آنگاه گفت :\r\n« اى مردم عبد القيس ، اين ولايتداران ما ، شما و عقايد شما را بهتر از همه مىشناسد ، دستاويز به آنها مدهيد كه با شتاب به شما و امثال شما تازند . » گويد : آنگاه به كنار آمد و بنشست و همه مردم قوم وى گفتند : « خدا لعنتشان كند . خدا از آنها بيزارمان بدارد ، به خدا پناهشان نمىدهيم و اگر از جاى آنها خبر يافتيم ، ترا خبر مىدهيم » به جز سليم بن محدوج كه چيزى نگفت و غمزده و دل آزرده پيش كسان خويش رفت ، خوش نداشت آنها را از خانهء خود بيرون كند كه مايهء ملامت او شود كه ميان آنها خويشاوندى بود و مورد اعتمادشان بود ، و نيز بيم داشت كه او را در خانهء وى بجويند كه هلاك شوند او نيز به هلاكت رسد .\r\nگويد : سليم به جاى خويش رسيد . ياران مستورد پيش وى رفتند و هيچكس از آنها نبود كه از گفتار مغيرة بن شعبه و گفتهء سران قوم با مغيره سخن نداشته باشد\r\n","description":"","footnote":"","page_name":" 2744 ","page_number":35},
  {"content":"\r\nو همه مىگفتند : « ما را از اينجا ببر كه به خدا بيم داريم كه ما را ميان عشايرمان بگيرند . » مستورد به آنها گفت : « مگر نمىدانيد كه سر عبد القيس مانند ديگر سران عشاير كه ميان عشايرشان سخن كرده‌اند با آنها سخن كرده . »\r\nگفتند : « چرا به خدا مىدانيم » گفت : « اما صاحب خانهء من چيزى به من نگفته » گفتند : « به خدا از تو شرم كرده » گويد : پس مستورد سليم را پيش خواند كه بيامد و گفت : « اى ابن محدوج ! شنيده‌ام كه سران عشاير ميان عشاير خويش به سخن ايستاده‌اند و دربارهء من و يارانم سخن آورده‌اند . كسى ميان شما به سخن ايستاده كه چيزى از اين باب بگويد ؟ » گفت : « آرى ، صعصعة بن صوحان ميان ما به سخن ايستاد و گفت : هيچكس از آنها را كه در طلبشان هستند پناه ندهيم . و بسيار سخن كردند كه من نخواستم براى شما بگويم مبادا گمان بريد حضور شما براى من ناخوشايند است . » مستورد گفت : « حرمت ما بداشتى و نكو كردى . ان شاء الله از پيش تو مىرويم . » سليم گفت : « به خدا اگر ترا در خانهء من بجويند ، تا من زنده باشم به تو و هيچيك از يارانت دست نمىيابند . » گفت : « خدا ترا از اين ، محفوظ بدارد » گويد : آنگاه مستورد كس پيش ياران خويش فرستاد و گفت : « از اين قبيله برويم مبادا مسلمانى ندانسته به سبب ما به محنت افتد » كسان ديگرى نيز چنين رأى داشتند . قلعه اى را وعده گاه كردند و دسته هاى چهار و پنج و ده آنجا رفتند و سيصد كس آنجا فراهم آمدند . آنگاه سوى صراة رفتند و شبى آنجا ببودند .\r\n","description":"","footnote":"","page_name":" 2745 ","page_number":36},
  {"content":"\r\nگويد : كسانى كه به زندان مغيره بودند خبر يافتند كه مردم شهر مصمم شده‌اند همه خارجيانى را كه ميان آنها بودند برون كنند و بگيرند و معاذ بن جوين بن حصين در اين باب شعرى گفت به اين مضمون :\r\n« اى جان فروختگان وقت آن رسيده « كه هر كس جان خويش را فروخته روان شود « از روى ندانستگى « در ديار خطاكاران مانده‌ايد « كه هر كدامتان را براى كشتن « شكار كنند .\r\n« بر اين قوم دشمن حمله بريد « كه ماندنتان براى كشته شدن « كارى گمراهانه است « اى قوم سوى هدفى رويد « كه وقتى از آن سخن آريد « نكوتر باشد و عادلانه تر « اى كاش ميان شما بودم « بر اسبى نيرومند « با زره نه بىسلاح « اى كاش ميان شما بودم « و با دشمنتان نبرد مىكردم « كه جام مرگ را زودتر از همه « به من بنوشانند « براى من گران است كه شما\r\n","description":"","footnote":"","page_name":" 2746 ","page_number":37},
  {"content":"\r\n« ترسان باشيد و فرارى « و من براى منحرفان « شمشيرى برهنه نكرده باشم « و جوانمردى كه وقتى گوييم برفت و پشت كرد « باز آيد « جمعشان را متفرق نكرده باشد « براى من گرانست كه شما « ستم بينيد و كاستى گيريد « و من غمزده اسير و در بند باشم\r\n« اگر ميان شما بودم و قصد شما مىكردند « ميان دو گروه همانند شيرى بودم « چه بسيار جمعها كه پراكنده كردم « و حمله ها كه در آن حضور داشتم « و هماوردى كه كشته ، به جاى گذاشتم » گويد : مغيرة بن شعبه از كارشان خبر يافت و سران مردم را پيش خواند و گفت : « مرگ و بىتدبيرى اين تيره روزان را برون كشانيد . به نظر شما كى را سوى آنها فرستم . » گويد : عدى بن حاتم به پا خاست و گفت : « همهء ما دشمن آنهاييم و عقيده شان را بىخردانه مىدانيم و مطيع توايم ، هر كداممان را بخواهى سوى آنها مىرود . » معقل بن قيس برخاست و گفت : « هر يك از بزرگان شهر را كه اطراف خود مىبينى ، سوى آنها فرستى شنوا و مطيع تو باشد و دشمن آنها و خواهان هلاكشان ، خدايت قرين صلاح بدارد ، گمان دارم كه هيچيك از مردم را سوى آنها نخواهى\r\n","description":"","footnote":"","page_name":" 2747 ","page_number":38},
  {"content":"\r\nفرستاد كه در دشمنيشان راسختر و سختتر از من باشد مرا سوى آنها فرست كه به اذن خدا شرشان را از پيش بر مىدارم . » مغيره گفت : « به نام خداى حركت كن » و سه هزار كس را براى همراهى وى آماده كرد و به قبيصة بن دمون گفت : « شيعيان على را بجوى و همراه معقل بفرست كه وى از سران اصحاب على بوده و چون شيعيان سرشناس را بفرستى و با هم فراهم شوند ، با همديگر مأنوس باشند و همدلى كنند ، كه خون اين بيدينان را حلالتر از همه دانند و از ديگر كسان نسبت به آنها جرىترند كه پيش از اين بارها با آنها جنگيده‌اند . » مرة بن منقد بن نعمان گويد : من جزو كسانى بودم كه آن روز با معقل راهى شدند .\r\nگويد : صعصعة بن صوحان از پس معقل بن قيس بر خاست و گفت : « اى امير\r\nمرا سوى اينان فرست كه به خدا خونشان را حلال مىدانم و اين كار را عهده توانم كرد . » گفت : « بنشين كه تو فقط خطابه گويى » گويد : صعصعه از اين برنجيد ، مغيره اين سخن از آن رو گفت كه شنيده بود كه صعصعه عيب عثمان بن عفان رضى الله عنه مىگويد و از على بسيار سخن مىكند و او را برترى مىنهد ، و او را خواسته بود و گفته بود : « ديگر نشنوم كه پيش كسى عيب عثمان گفته اى ، و نشنوم كه آشكارا از فضيلت على سخن كرده اى كه تو از فضيلت على چيزى نخواهى گفت كه من ندانم ، كه اين را بهتر از تو مىدانم ، ولى اين حكومت تسلط يافته و ما مكلف شده‌ايم كه عيب او را با مردم بگوييم . بسيارى از آنچه را مأمور آن شده‌ايم وا مىگذاريم و براى حفظ ظاهر همان مقدار كه چاره نيست مىگوييم كه اين قوم را از خويشتن دفع كنيم . اگر از فضيلت او خواهى گفت در جمع يارانت بگوى و در خانه هايتان ، اما اگر آشكارا بگويى و در مسجد ، خليفه اين\r\n","description":"","footnote":"","page_name":" 2748 ","page_number":39},
  {"content":"\r\nرا تحمل نكند و ما را معذور ندارد . » صعصعه مىگفت : « بله چنين مىكنم » آنگاه مىشنيد كه باز به كارى پرداخته كه ممنوعش كرده بود .\r\nگويد : و چون آن روز برخاست و گفت : « مرا سوى آنها بفرست » ، مغيره كه از مخالفت او دل آزرده بود گفت : « بنشين كه تو فقط خطابه گويى » و او را بيازرد كه گفت : « مگر جز خطابه گويى كارى ندانم ، بله خطابه گويى سرسخت و سرورم ، به خدا اگر در جنگ جمل مرا زير پرچم عبد القيس ديده بودى كه نيزه ها درهم شده بود و چيزها شكافته مىشد و سرها مىريخت مىدانستى كه شير سخت سرم . » مغيره گفت : « بس است ، به جان خودم زبانى فصيح دارى » گويد : و چيزى نگذشت كه قبيصة بن دمون سپاه را همراه معقل روان كرد كه سه هزار كس از نخبه و يكه سواران شيعه بودند .\r\nسالم بن ربيعه گويد : پيش مغيره نشسته بودم كه معقل بن قيس پيش وى آمد و سلام گفت و وداع كرد . مغيره به دو گفت : « اى معقل ، يكه سواران شهر را همراه تو فرستادم ، گفته‌ام كه آنها را با دقت انتخاب كرده‌اند ، سوى اين گروه بىدين رو كه از جماعت ما بريده‌اند و ما را كافر شمرده‌اند ، آنها را دعوت كن كه توبه كنند و سوى جماعت بازآيند ، اگر چنين كردند بپذير و دست از آنها بدار و اگر نكردند با آنها جنگ كن و از خدا بر ضدشان كمك بجوى . »\r\nمعقل بن قيس گفت : « دعوتشان مىكنم و حجت تمام مىكنم ، اما به خدا گمان ندارم بپذيرند ، اگر حق را نپذيرند باطل از آنها نمىپذيريم خدايت قرين صلاح بدارد خبر يافته اى كه جايگاه قوم كجاست ؟ » گفت : « آرى ، سماك بن عبيد عبسى ( كه از جانب مغيره عامل مداين بود ) به من نوشته و خبر داده كه آنها از صراة رفته‌اند و در بهرسير جا گرفته‌اند و خواسته‌اند سوى شهر قديم روند كه خانه هاى كسرى و سپيد مداين آنجاست اما سماك نگذاشته\r\n","description":"","footnote":"","page_name":" 2749 ","page_number":40},
  {"content":"\r\nعبور كنند و در بهرسير مانده‌اند . سوى آنها رو و در تعقيبشان شتاب كن تا به آنها برسى . نگذار در هيچ كجا بيش از آن مقدار وقتى كه دعوتشان مىكنى بمانند . اگر نپذيرفتند بر ضدشان قيام كن كه در هر ولايتى دو روز بمانند ، همه كسانى را كه با آنها آميزش كنند به تباهى مىكشانند . » گويد : معقل همانروز حركت كرد و شب را در سورا گذرانيد ، مغيره غلام خويش وردان را بگفت كه در مسجد جماعت پيش مردم رفت و گفت : « اى مردم ، معقل بن قيس سوى اين بيدينان رفته و شب را در سورا مىگذراند و هيچكس از يارانش به جاى نمانده . بدانيد كه امير سوى هر يك از مسلمانان مىرود و تأكيد مىكند كه شب در كوفه نمانند بدانيد كه هر كس از اين گروه كه روز ديگر در كوفه باشد دچار مشكل مىشود . » عبد الله بن عقبه غنوى گويد : من جزو كسانى بودم كه با مستورد بن علفه حركت كرده بودند و از همه همراهان وى جوانتر بودم .\r\nگويد : برفتيم تا به بهرسير رسيديم و وارد آنجا شديم . سماك بن عبيد عبسى كه در شهر قديم بود به ما اخطار كرد و چون رفتيم از پل بگذريم و سوى آنها رويم بر پل با ما بجنگيد پس از آن پل را ببريد و در بهرسير بمانديم .\r\nگويد : مستورد بن علفه مرا پيش خواند و گفت : « برادر زاده براى من مىنويسى ؟ » گفتم : « آرى » پس پوست و دواتى براى من خواست و گفت : بنويس :\r\n« از بندهء خدا\r\nمستورد امير مؤمنان به سماك بن عبيد . اما بعد ، ما به « قوم خويش به سبب جور در احكام و معوق نهادن حدود و تبعيض در كار « غنيمت اعتراض كرده‌ايم و ترا به كتاب خدا عز و جل و سنت پيمبر صلى الله « عليه و سلم و تأييد خلافت ابو بكر و عمر رضوان الله عليهما و بيزارى از\r\n","description":"","footnote":"","page_name":" 2750 ","page_number":41},
  {"content":"\r\n« عثمان و على مىخوانيم كه در دين بدعت آوردند و حكم قرآن را رها « كردند ، اگر بپذيرى هدايت يافته اى و اگر نپذيرى حجت بر تو تمام « كرده‌ايم و اعلام جنگ مىكنيم و منصفانه به تو مىگوييم ، كه خدا « خيانتكاران را دوست ندارد . » گويد : مستورد گفت : « اين نامه را پيش سماك برو به او بده و هر چه را با تو مىگويد به خاطر سپار و پيش من آى . » گويد : من جوانى نو سال بودم و در كارها تجربه نداشتم و بسيارى چيزها را نمىدانستم ، گفتم : « خدايت قرين صلاح بدارد ، اگر بگويى خويشتن را در دجله افكنم نافرمانى تو نكنم ، اما چه اطمينان هست كه سماك مرا نگيرد و به زندان نكند و من اميد جهاد را از دست بدهم » گويد : مستورد لبخند زد و گفت : « اى برادر زاده تو فرستاده اى و فرستاده را به زندان نمىكنند ، اگر از اين بيم دارى ، ترا نمىفرستم ، تو دربارهء خويشتن نگرانتر از من نيستى . » گويد : پس روان شدم و به طرف آنها عبور كردم و پيش سماك بن عبيد رفتم كه مردم بسيار اطراف وى بود .\r\nگويد : وقتى سوى آنها رفتم ، چشم به من دوختند و چون نزديكشان رسيدم نزديك به ده نفر سوى من دويدند و پنداشتم مىخواهند مرا بگيرند و كار به نزد آنها چنان نيست كه يار من گفته بود . پس شمشير خود را كشيدم و گفتم : « به خدايى كه جان من به كف اوست به من دست نمىيابيد تا در مورد شما به نزد خداى معذور باشم . » گفتند : « اى بندهء خدا ! كيستى ؟ » گفتم : « فرستادهء امير مؤمنان مستورد بن علفه » گفتند : « پس چرا شمشير كشيدى ؟ »\r\n","description":"","footnote":"","page_name":" 2751 ","page_number":42},
  {"content":"\r\nگفتم : « براى اينكه سوى من دويديد و بيم كردم به بندم كنيد و با من نامردى كنيد . » گفتند : « تو در امانى ، آمديم كه پهلوى تو بايستيم و دستهء شمشيرت را بگيريم و ببينيم براى چه آمده اى و چه مىخواهى . » گفتم : « مگر امان ندارم تا مرا پيش يارانم برگردانيد ؟ » گفتند : « چرا ؟ » گويد : پس شمشيرم را در نيام كردم و برفتم تا بر بالاى سر سماك بن عبيد ايستادم .\r\nياران وى در من آويخته بودند ، يكيشان دستهء شمشيرم را گرفته بود ، يكيشان بازويم را گرفته بود ، نامهء يارم را به او دادم و چون آن را بخواند سر برداشت و گفت : « به نظر من مستورد به سبب گمنامى و ناچيزى شايستهء آن نبود كه با شمشير بر ضد مسلمانان قيام كند و به من بگويد كه از على و عثمان بيزارى كنم و مرا به خلافت خويش بخواند ، به خدا پير بدى است . » گويد : آنگاه در من نگريست و گفت : « پسركم ! پيش يار خود برو و به او بگو از خداى بترس و از رأى خويش بگرد و به جماعت مسلمانان درآى ، اگر خواهى به مغيره بنويسم و براى تو امان بخواهم كه او را صلح دوست و سلامت جوى خواهى يافت . » گويد : و من كه در كار خوارج بصيرت داشتم گفتم : « هرگز ! ما از اين كار كه بايد به سبب آن در اين دنيا از شما ترسان باشيم ، امان خدا را مىخواهم به روز رستاخيز . » گفت : « تيره روز باشى ، چگونه به تو رحم كنم ؟ » آنگاه به ياران خويش گفت : « ولش كنيد » پس از آن به نزد وى قرآن خواندن آغاز كردند و به حال خضوع رفتند و گريه مىكردند و با اين كار پنداشتند كه به راه حق مىروند در صورتى كه همانند چهار پايان بودند ، بلكه گمراهتر . به خدا كسى\r\n","description":"","footnote":"","page_name":" 2752 ","page_number":43},
  {"content":"\r\nرا از آنها گمراهتر و شومتر نديده‌ام . » گفتم : « اى فلانى ، من نيامده‌ام كه با تو ناسزاگويى كنم يا سخن تو و سخن يارانت را بشنوم ، به من بگو آنچه را در اين نامه هست مىپذيرى يا نمىپذيرى ؟ كه سوى يارم باز گردم . » گويد : پس او در من نگريست و به يارانش گفت : « از كار اين پسر تعجب نمىكنيد ؟ به خدا من از پدرش كهنسالترم و به من مىگويد : آنچه را در اين نامه هست مىپذيرى ؟ پسركم ، پيش يارت برو . وقتى سپاه شما را در ميان گرفت و نيزه به طرف سينه هاتان بلند شد پشيمان شوى و آرزو كنى كه اى كاش در خانهء مادرت بودى . » گويد : از پيش او باز گشتم و به طرف يارانم عبور كردم و چون نزديك يارم رسيدم گفت : « چه جواب داد ؟ » گفتم : « جواب خير نداد . به دو چنان و چنين گفتم و با من چنين گفت . » و قضيه را براى او نقل كردم .\r\nگويد : مستورد اين آيه را بخواند : * ( إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ . خَتَمَ الله عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ 2 : 6 - 7 ) * » [ 1 
  ] يعنى : آنها كه كافرند برايشان يكسان است بيمشان دهى يا بيمشان ندهى ايمان نيارند خدا بر قلوبشان مهر زده و بر گوش و چشمهايشان پرده اى هست و عذابى بزرگ دارند .\r\nگويد : دو روز يا سه روز در جاى خويش ببوديم ، آنگاه دانستيم كه معقل بن قيس سوى ما حركت كرده است . مستورد ما را فراهم آورد و حمد خدا گفت و ثناى او كرد سپس گفت : « اما بعد ، اين احمق ، معقل بن قيس را كه از سبائيان دروغزن\r\n\r\n","description":"","footnote":"\r\n[ 1 
  ] بقره آيه 6 و 7\r\n","page_name":" 2753 ","page_number":44},
  {"content":"\r\nدروغگو است سوى شما روان كرده‌اند كه دشمن خداست و دشمن شما ، رأى خويش را با من بگوييد . » يكى از ما گفت : « وقتى قيام كرديم جز خدا و جهاد با دشمنان خدا منظورى نداشتيم كه اكنون سوى ما مىآيند از مقابل آنها كجا رويم . مىمانيم تا خدا ميان ما و آنها داورى كند كه نيكوترين داوران است . » جمعى ديگر گفتند : « به يكسو مىرويم و دور مىشويم كسان را دعوت مىكنيم و حجت مىگوييم » مستورد گفت : « اى گروه مسلمانان ، به خدا من به طلب دنيا و شهرت و فخر دنيا و بقا خروج نكرده‌ام ، دوست ندارم كه همه دنيا و چند برابر آن چيزها كه بر سر آن رقابت مىكنند در مقابل پاپوشم از آن من شود ، به جستجوى شهادت ، خروج كرده‌ام تا كسانى از گمراهان را خوار كنم و خدايم سوى كرامت هدايت كند . در اين كار كه از شما مشورت خواستم نظر كرده‌ام و چنين ديده‌ام كه اينجا نمانم كه به جمع خويش پيش من آيند . رأى من اين است كه حركت كنم و دور روم و چون خبر يابند به طلب ما روان شوند و وامانده و پراكنده شوند كه در آن حال جنگ با آنها مناسبتر است ، به نام خدا عز و جل حركت كنيم . » گويد : حركت كرديم و از ساحل دجله برفتيم تا به جرجرايا رسيديم و از دجله گذشتيم و همچنان در سرزمين جوخى برفتيم تا به مذار رسيديم و آنجا بمانديم .\r\nعبد الله بن عامر از محل ما كه در آن بوديم خبر يافت و از كار مغيره بن شعبه پرسيد كه سپاهى كه سوى خوارج فرستاده چه شده و شمار آن چيست ؟\r\nگويد : پس شمار سپاه را به دو خبر دادند و گفتند كه مغيره مردى معتبر و سرور را كه همراه على با خوارج جنگيده بود و از ياران وى بود در نظر گرفت و فرستاد و ياران على را نيز با وى فرستاد كه با خوارج دشمنى دارند .\r\nگفت : « رأى درست آورد »\r\n","description":"","footnote":"","page_name":" 2754 ","page_number":45},
  {"content":"\r\nآنگاه ابن عامر كس پيش شريك بن اعور حارثى فرستاد كه پيرو على عليه السلام بود و گفت : « سوى اين بيدينان حركت كن ، سه هزار كس از مردم برگزين و به دنبال آنها برو تا از\r\nسرزمين بصره بيرونشان كنى يا خونشان بريزى » و در خلوت به دو گفت : « با كسانى از مردم بصره سوى اين دشمنان خدا رو كه جنگ آنها را روا مىدارند . » شريك بدانست كه شيعيان على را منظور دارد ، اما نمىخواهد نام آنها را بيارد .\r\nگويد : پس شريك كسان را برگزيد و بيشتر به سواران ربيعه پرداخت كه عقيدهء شيعه داشتند . بزرگان قوم دعوت وى را مىپذيرفتند و با آنها سوى مستورد بن علفه رفت كه در مذار بود .\r\nعبد الله بن حارث گويد : من جزو كسانى بودم كه با معقل بن قيس حركت كرده بودند ، با وى برفتم و از وقتى حركت كرديم ، دمى از او جدا نشدم ، نخستين منزل ما سورا بود .\r\nگويد : يك روز در سورا بمانديم تا همهء ياران معقل فراهم آمدند آنگاه با شتاب برفتيم كه نگذاريم دشمن از دسترس ما دور شود . مقدمه اى فرستاديم و روان شديم و در كوثى فرود آمديم . يك روز آنجا بمانديم تا عقبماندگان به ما پيوستند .\r\nشبانگاه از كوثى حركت كرديم ، پاسى از شب رفته بود . برفتيم تا نزديك مداين رسيديم . كسان سوى ما آمدند و خبر دادند كه آنها حركت كرده‌اند . به خدا اين را خوش نداشتيم و دانستيم كه به زحمت افتاده‌ايم و جستجو به درازا مىكشيد .\r\nگويد : معقل بن قيس بيامد تا به در شهر بهرسير فرود آمد . وارد شهر نشد .\r\nسماك بن عبيد پيش وى آمد و سلام گفت و غلامان خويش را بگفت كه براى وى گوسفند و جو و علف بيارند و چندان بياوردند كه براى وى و هم براى سپاه همراه وى بس بود .\r\n","description":"","footnote":"","page_name":" 2755 ","page_number":46},
  {"content":"\r\nمعقل بن قيس از آن پس كه سه روز به مداين مانده بود ياران خويش را فراهم آورد و گفت : « اين بيدينان گمراه برفتند و راه خويش گرفتند كه به شتاب از دنبالشان برويد و فرومانيد و پراكنده شويد و چون به آنها مىرسيد خسته و وامانده باشيد ، اما هر چه از خستگى و رنج به شما مىرسد به آنها نيز مىرسد . » گويد : ما را از مداين حركت داد ، ابو الرواغ شاكرى را با سيصد سوار از پيش فرستاد كه به تعقيب آنها رفت و معقل از دنبال او بود . ابو الرواغ دربارهء خوارج مىپرسيد و راهى را كه تاجر جرايا رفته بودند پيمود ، آنگاه راه آنها را دنبال كرد و همچنان برفت تا به مذار رسيد كه آنجا مانده بودند .\r\nوقتى به آنها نزديك شد با ياران خويش مشورت كرد كه پيش از رسيدن معقل با آنها تلاقى كند و جنگ اندازد .\r\nبعضىها گفتند : « پيش رويم و با آنها بجنگيم » بعضى ديگر گفتند : « به خدا نبايد در كار جنگشان شتاب كنى تا سالارمان بيايد و با همه جمع خويش با آنها تلاقى كنيم . » زيد بن راشد فائشى گويد : آن روز همراه ابو الرواغ بودم به ما گفت كه وقتى معقل بن قيس مرا پيش مىفرستاد گفت : « از دنبال آنها بروم و اگر نزديكشان رسيدم در كار جنگشان شتاب نكنم تا به من برسد . » گويد : پس همه يارانش گفتند : « اينك تكليف روشن است . ما را به يك سو بر كه نزديك آنها باشيم تا يارمان بيايد » پس به يك سو رفتيم و اين به هنگام شب بود .\r\nگويد : همه شب را با كشيك سر كرديم تا صبح شد و روز برآمد و آنها سوى ما آمدند . ما نيز سوى آنها رفتيم . شمارشان سيصد كس بود . ما نيز سيصد كس بوديم و چون نزديك ما شدند حمله آوردند كه به خدا يكى از ما در مقابل آنها نماند .\r\nگويد : لختى با هزيمت سر كرديم . آنگاه ابو الرواغ بانگ زد و گفت : « اى سواران نابكار خدا رو سياهتان كند ، به پيش ، به پيش »\r\n","description":"","footnote":"","page_name":" 2756 ","page_number":47},
  {"content":"\r\nگويد : ابو الرواغ حمله برد ، ما نيز حمله برديم و چون نزديك آن قوم رسيديم پيش آمدند كه ما عقب نشستيم . آنها پيش راندند و ما را عقب راندند ما بر اسبان نشاندار اصيل بوديم . هيچكس از ما زخمى نشد ، چند زخم مختصر بود ، ابو الرواغ به ما گفت : « مادرتان عزادارتان شود بياييد تا نزديك آنها پيش رويم و از آنها دور نشويم تا سالارمان بيايد كه زشت است كه سوى سپاه رويم و از دشمن هزيمت شده باشيم و ثبات نورزيده باشيم تا جنگ سخت شود و كشته بسيار . » گويد : يكى از ما به جواب او گفت : « خدا از حق ، شرم ندارد ، ما را هزيمت كرده‌اند . » ابو الرواغ گفت : « خدا همانند تو را ميان ما بسيار نكند ، تا وقتى نبردگاه را ترك نكرده باشيم هزيمت نشده‌ايم . وقتى سوى آنها رويم و نزديكشان باشيم در وضعى مناسب مىمانيم تا سپاه بيايد و از جاى نرفته باشيم . به خدا اگر مىگفتند : ابو حمران حمير بن بحتر همدانى هزيمت شده اهميت نمىدادم اما\r\nخواهند گفت كه ابو الرواغ هزيمت شده . نزديكشان توقف كنيد اگر آمدند و تاب جنگشان نياورديد ، به يكسو رويد . اگر حمله كردند و جنگ نتوانستيد كرد عقب نشينيد و به گروهى ديگر پناهنده شويد و چون باز رفتند و باز گرديد و نزديكشان بمانيد كه سپاه تا اندك مدتى ديگر مىرسد . » گويد : و چنان شد كه وقتى خوارج حمله مىبردند عقب مىنشستند و يك جا مىشدند و وقتى سوى آنها حمله مىشد و جمعيتشان پراكنده مىشد ابو الرواغ و يارانش بر اسبان خويش به آنها نزديك مىشدند .\r\nگويد : وقتى ديدند كه جمع ما از آنها جدا نشد و از بر آمدن روز تا هنگام نماز نيمروز در كار جنگ و گريز بودند و هنگام نماز نيمروز رسيد ، مستورد براى نماز فرود آمد و ابو الرواغ و يارانش به قدر يك ميل يا دو ميل از آنها دور شدند و ياران وى فرود آمدند و نماز ظهر بكردند ، دو كس را به ديده بانى گماشتند و به جاى\r\n","description":"","footnote":"","page_name":" 2757 ","page_number":48},
  {"content":"\r\nخويش ببودند تا نماز پسين بكردند .\r\nگويد : آنگاه جوانى نامهء معقل بن قيس را كه براى ابو الرواغ نوشته بود بياورد ، چنان شده بود كه مردم دهكده ها و رهگذران بر آنها مىگذشتند و مىديدندشان كه جنگ مىكنند ، و كسانى كه در راه معقل مىرفتند و به او بر مىخوردند و مىگفتند كه ياران وى با خوارج تلاقى كرده‌اند .\r\nمعقل مىگفت : « وضع را چگونه ديديد ؟ » مىگفتند : « ديديم كه حروريان ياران ترا عقب مىزدند . » مىگفت : « نديديد كه ياران من به آنها پردازند و جنگ اندازند » مىگفتند : « چرا به آنها مىپرداختند ، اما هزيمت مىشدند . » مىگفت : « اگر ابو الرواغ همانست كه من مىشناسم به هزيمت سوى شما نخواهد آمد . » گويد : آنگاه معقل بايستاد و محرز بن شهاب تميمى را پيش خواند و گفت :\r\n« با ضعفاى قوم عقب بمان و آهسته بيا تا به ما برسى » آنگاه نيرومندان را ندا داد كه هر كه توان دارد همراه من بيايد ، سوى برادران خويش بشتابيد كه با دشمن مقابل شده‌اند ، اميدوارم كه پيش از آنكه به آنها رسيد خدايشان هلاك كرده باشد . » گويد : پس مردان نيرومند و دلير را كه اسبان اصيل داشتند فراهم آورد كه در حدود هفتصد كس شدند و با شتاب روان شد و چون نزديك ابو الرواغ رسيد ، ابو الرواغ گفت :\r\nاين گرد سپاه است ، سوى دشمن رويم كه وقتى سپاه پيش ما مىرسد نزديكشان باشيم و نبينند كه از آنها دور شده‌ايم و از حريفان بيم داريم . » گويد : ابو الرواغ پيش رفت تا مقابل مستورد و يارانش ايستاد ، معقل نيز با ياران خويش در رسيد و چون نزديك آنها رسيد ، آفتاب فرو رفت كه فرود آمد و با ياران خويش نماز كرد . ابو الرواغ نيز فرود آمد و با ياران خويش به يكسو نماز\r\n","description":"","footnote":"","page_name":" 2758 ","page_number":49},
  {"content":"\r\nكرد . خوارج نيز نماز كردند .\r\nپس از آن معقل بن قيس با ياران خويش بيامد و چون نزديك ابو الرواغ رسيد او را پيش خواند كه بيامد ، به دو گفت : « اى ابو الرواغ ، خوب كردى ، از تو همين انتظار مىرفت كه ثبات ورزى و موضع را حفظ كنى . » گفت : « خدايت قرين صلاح بدارد ، اينان حمله هاى سخت مىكنند شخصا پيش روى حمله نرو ، بلكه كسانى را پيش انداز كه با آنها جنگ كنند و خودت پشت سر كسان باش و محافظشان باش . » گفت : « رأى درست آوردى » گويد : به خدا در اين سخن بودند كه به او و يارانش حمله كردند و چون به وى رسيدند بيشتر يارانش عقب نشستند اما او به جاى ماند و از اسب فرود آمد و بانگ زد : « اى مسلمانان ، زمين ، زمين » گويد : ابو الرواغ شاكرى و جمع بسيارى از يكه سواران و محافظان در حدود دويست كس با وى فرود آمدند كه چون مستورد با ياران خويش در رسيد با نيزه ها و شمشيرها به مقابله شان رفتند . سپاهيان معقل اندكى از او دور بودند ، آنگاه مسكين بن عامر بن انيف كه مردى شجاع و دلير بود ، بانگ بر آورد كه اى مسلمانان كجا مىگريزيد ، سالارتان پياده شده ، مگر شرم نداريد ، فرار مايهء زبونى و ننگ و پستى است . آنگاه با شتاب پيش راند ، و جمعى بسيار با وى پيش راندند و به خوارج حمله بردند ، در حالى كه معقل بن قيس زير پرچم خويش با دليرانى كه پيش وى پياده شده بودند با دشمن درگير بود ، با آنها درآويختند چنان كه آنها را سوى خانه ها راندند .\r\nچيزى نگذشت كه محرز بن شهاب با گروهى كه عقب مانده بودند بيامد ، معقل آنها را فرود آورد و سپاه را به صف كرد و پهلوى راست و چپ آراست ، ابو الرواغ را بر پهلوى راست نهاد ، محرز بن بجير را بر پهلوى چپ نهاد ، مسكين بن عامر را\r\n","description":"","footnote":"","page_name":" 2759 ","page_number":50},
  {"content":"\r\nبر سواران گماشت . آنگاه گفت : « محل صفهاى خود را ترك نكنيد تا صبح در آيد و چون صبح شود به دشمن حمله بريم و جنگ كنيم » و كسان در همانجا كه بودند در محل صفها بماندند .\r\nعبد الله بن عقبه غنوى گويد : وقتى معقل بن قيس پيش ما رسيد ، مستورد گفت :\r\n« نگذاريد معقل سواره و پياده را بر ضد شما بيارايد ، يك حملهء جانانه سوى آنها بريد شايد خدا وى را ضمن حمله از پاى درآرد . » گويد : پس حمله اى سخت آغاز كرديم كه عقب نشستند و برفتند و فرارى شدند .\r\nمعقل وقتى پشت كردن ياران را بديد از اسب خويش فرود آمد و پرچم برافراشت ، كسانى از يارانش نيز با وى فرود آمدند ، مدتى دراز بجنگيدند و در مقابل ما ثبات ورزيدند ، آنگاه سپاهيان خويش را بر ضد ما خواندند و از هر طرف سوى ما پيش راندند و ما عقب نشستيم چندان كه خانه ها را پشت سر نهاديم . مدت درازى جنگيده بوديم و كمى كشته و زخمى داده بوديم .\r\nحصيرة بن عبد الله به نقل از پدرش گويد : آن روز عميرة بن ابى اشاءة ازدى كشته شد ، وى از جمله كسانى بود كه با معقل بن قيس پياده شده بودند و از سران قوم بود .\r\nگويد : من نيز جزو كسانى بودم كه با وى پياده شدم ، به خدا هر چه را فراموش كنم عمير را فراموش نمىكنم كه رجز مىخواند و شمشير مىزد . جنگى سخت كرد كه مانند آن نديده بودم و بسيار كس را زخمى كرد و كشته شد . خبر ندارم كه يكى را بيشتر كشته باشد . چنان كه مىدانم با وى در آويخت و بر سينه اش افتاد و سرش را بريد ، هنوز سرش را جدا نكرده بود كه يكى از خوارج به دو حمله برد و با نيزه ضربتى به گلوگاهش زد كه از سينه حريف بغلطيد و بىحركت بيفتاد . ما به خوارج حمله برديم و آنها را سوى دهكده عقب رانديم ، آنگاه به نبردگاه بازگشتيم من سوى عمير رفتم ، اميد داشتم رمقى داشته باشد ، اما جان داده بود . من نيز پيش\r\n","description":"","footnote":"","page_name":" 2760 ","page_number":51},
  {"content":"\r\nياران خود رفتم و با آنها ايستادم .\r\nعبد الله بن عقبه غنوى گويد : آغاز شب مقابل حريفان بوديم كه مردى كه فرستاده بوديم بيامد ، يكى از رهگذران به ما خبر داده بود كه سپاهى از جانب بصره سوى ما مىآيد اما به دو اعتنا نكرديم . براى يكى از مردم محل دستمزدى تعيين كرديم و گفتيم :\r\n« برو ببين از جانب بصره سپاهى سوى ما مىآيد ؟ » وقتى كه ما مقابل مردم كوفه بوديم آمد و گفت : « بله ، شريك بن اعور سوى شما مىآيد ، گروهى را هنگام نيمروز در يك فرسخى ديدم به نظرم امشب تا صبحگاه پيش شما مىرسند . » گويد : سخت فرومانديم ، مستورد به ياران خويش گفت : « رأى شما چيست ؟ » گفتند : « رأى ما همان رأى تست » گفت : « رأى من اينست كه در مقابل همه اين جماعت نمانيم و سوى ناحيه اى كه از آن آمده‌ايم بازگرديم كه مردم بصره تا سرزمين كوفه ما را تعقيب نخواهند كرد در اين صورت فقط مردم شهرمان در تعقيب ما خواهند بود . » گفتيم : « چرا چنين بايد كرد ؟ » گفت : « جنگيدن با مردم يك شهر براى ما آسانتر از جنگيدن با مردم دو شهر است . » گفتند : « ما را هر كجا مىخواهى ببر » گفت : « از پشت مركبهاى خويش فرود آييد و لختى بياساييد و جو بدهيد ، آنگاه بنگريد چه دستور مىدهم . » گويد : از مركبها فرود آمديم .\r\nگويد : آن وقت ميان ما و آنها مدتى راه بود كه از بيم شبيخون از دهكده دور شده بودند .\r\nگويد : و چون مركبان را استراحت داديم و جو داديم ، بر آن نشستيم ،\r\n","description":"","footnote":"","page_name":" 2761 ","page_number":52},
  {"content":"\r\nمستورد به ما گفت : « وارد دهكده شويد و از پشت آن درآييد و يكى از بوميان را بگيريد كه شما را از پشت دهكده بيرون برد و به راهى برساند كه از آن آمده‌ايم و اينان را بگذاريد به جاى خود باشند كه غالب شب و شايد تا صبحگاه از رفتن شما خبردار نخواهند شد . » گويد : وارد دهكده شديم و يكى از بوميان را گرفتيم او را پيش روى خود نهاديم و گفتيم : « ما را از پشت اين صف ببر تا به راهى برسيم كه از آنجا آمده‌ايم . » و او چنان كرد و ما را ببرد تا به راهى رسانيد كه از آنجا آمده بودم و از آن راه برفتيم تا به جرجرايا رسيديم .\r\nعبد الله بن حارث گويد : من نخستين كسى بودم كه متوجه رفتن آنها شدم .\r\nگويد : به معقل گفتم :\r\n« خدايت قرين صلاح بدارد ، از مدتى پيش از كار اين دشمن به شك اندرم ، آنها مقابل ما بودند و سياهيشان را مىديديم ، اما مدتى است كه اين سياهى به چشم نمىخورد ، بيم دارم از محل خويش رفته باشد كه با قوم ما خدعه اى كنند . » گفت : « مىترسى چه خدعه اى كنند ؟ » گفتم : « بيم دارم به كسان شبيخون زنند » گفت : « به خدا من نيز از اين در امان نيستم » گفت : « پس براى اين كار آماده شو . » گفت : « همينجا باش تا بنگرم . » آنگاه گفت : « اى عتاب با هر كس كه مىخواهى برو و به اين دهكده نزديك شو ببين كسى از آنها را مىبينى ، يا صدايى از آنها مىشنوى و از مردم دهكده درباره شان پرسش كن . » گويد : عتاب با يك پنجم جنگاوران ، شتابان برفت و دهكده را نگريست و كس را نديد كه با وى سخن كند . به مردم دهكده بانگ زد كه كسانى از آنها بيامدند و\r\n","description":"","footnote":"","page_name":" 2762 ","page_number":53},
  {"content":"\r\nدربارهء خوارج از آنها پرسش كرد .\r\nگفتند : « برون شدند و نمىدانيم كجا رفته‌اند » گويد : عتاب پيش معقل آمد و خبر را با وى بگفت .\r\nمعقل گفت : « از شبيخون در امان نيستم ، مضريان كجايند ؟ » مضريان آمدند گفت : « اينجا بايستيد . » آنگاه گفت : « مردم ربيعه كجايند ؟ » گويد : آنگاه مردم ربيعه را به يكسو نهاد و مردم تميم را به يكسو و مردم همدان را به يكسو و بقيهء مردم يمن را به يك سوى ديگر نهاد . هر يك از اين چهار گروه از پيش و پشت مقابل گروه ديگر بود ، معقل ميان آنها بگشت و به نزد هر يك از چهار گروه بايستاد و گفت : « اى مردم اگر سوى شما آمدند و از گروه ديگر آغاز كردند و با آنها بجنگيديد هرگز از جاى خويش نرويد تا دستور من بيايد و هر يك از شما به سمت خويش پردازد تا صبح در آيد و در كار خويش بنگريم . » گويد : همه شب به حال كشيك بودند و بيم شبيخون داشتند تا صبح شد .\r\nگويد : هنگام صبح پياده شدند و نماز كردند و كسان آمدند و خبر آوردند كه خوارج از راهى كه آمده بودند رفته‌اند .\r\nگويد : آنگاه شريك بن اعور با سپاه بصره بيامد و نزديك معقل بن قيس فرود آمد و او را بديد و لختى سخن كردند . آنگاه معقل به شريك گفت : « من از دنبالشان مىروم تا به آنها برسم شايد خدا هلاكشان كند كه بيم دارم اگر در تعاقبشان كوتاهى كنم بسيار شوند . » گويد : شريك برخاست و كسانى از سران جمع خويش و از آن جمله خالد ابن معدان طايى و بيهس بن صهيب جرمى را فراهم آورد و به آنها گفت : « اى كسان آيا كار خيرى مىكنيد ، مىخواهيد با برادران كوفيتان به تعقيب اين دشمن كه دشمن ما و آنها هر دو است برويم شايد خدا آنها را ريشه كن كند\r\nو بازگرديم . » خالد بن معدان و بيهس جرمى گفتند : « نه به خدا ، چنين كارى نمىكنيم ، ما\r\n","description":"","footnote":"","page_name":" 2763 ","page_number":54},
  {"content":"\r\nسوى آنها آمده بوديم كه از سرزمين خودمان بيرونشان كنيم و نگذاريم وارد شوند ، اكنون كه خدا گرفتارى آنها را از پيش برداشت سوى شهر خودمان باز مىرويم ، مردم كوفه مىتوانند ولايت خويش را از اين سگان محفوظ دارند . » گفت : « واى شما ! در اين باب اطاعت من كنيد كه قومى بدسيرتند و شما به وسيلهء جنگشان به نزد حكومت پاداش و حرمت مىيابيد » بيهس جرمى گفت : « به خدا در اين صورت چنانيم كه شاعر بنى كنانه گويد :\r\n« چون دايه اى كه « فرزندان ديگر را شير دهد « و فرزندان خويش را رها كند « و با اين كار دريدگىاى را رفو نكند » مگر نشنيده اى كه در كوهستان فارس كردان كافر شده‌اند ؟\r\nگفت : « شنيده‌ام » گفت : « به ما مىگويى برويم و ولايت كوفه را حفاظت كنيم و با دشمن آنها بجنگيم و ولايت خويش را رها كنيم ؟ » گفت : « كردان چه اهميت دارند ، گروهى از شما آنها را بس است . » گفت : « اين دشمن كه ما را به جنگ آن مىخوانى ، گروهى از مردم كوفه براى جنگ آن بسند ، به جان خودم اگر به يارى ما حاجت داشتند ياريشان بر ما فرض بود ، اما به ما حاجت ندارند و در ولايت ما خللى هست چون آن خلل كه در ولايت آنها هست . آنها به كار ولايت خويش برسند ما نيز به كار ولايت خويش مىرسيم به جان خودم اگر در كار تعقيب خوارج مطيع تو شويم و به تعقيب آنها روى بر امير خويش جرأت آورده اى و كارى كرده اى كه مىبايد رأى وى را دربارهء آن خواسته باشى و اين را از تو تحمل نكند . »\r\n","description":"","footnote":"","page_name":" 2764 ","page_number":55},
  {"content":"\r\nگويد : و چون چنين ديد به ياران خويش گفت : « حركت كنيد » كه روان شدند آنگاه شريك بيامد و معقل را بديد كه با هم دوستى داشتند و پيرو عقيدهء شيعه بودند و با او گفت : « به خدا كوشيدم كه همراهانم پيرويم كنند و با شما سوى دشمنان آيم ، اما بر من چيره شدند . » معقل گفت : « خدايت پاداش خير دهد كه نيكو برادرى ، ما بدين كار حاجت نداريم . به خدا اميدوارم كه اگر يارانم نيك بكوشند هيچكس از آنها جان نبرد كه خبر برد . »\r\nعبد الله بن جناده گويد : شريك ابن عور اين حديث را براى ما مىگفت و چون به اينجا رسيد كه به خدا اميدوارم اگر يارانم نيك بكوشند هيچكس از آنها جان نبرد كه خبر برد ، آن را خوش نداشتم و رقت آوردم و پنداشتم همانند سخن ستمگر است .\r\nگويد : در صورتى كه به خدا او به نزد ما ستمگر نبود .\r\nعبد الله بن حارث ازدى گويد : وقتى خبر آمد كه مستورد بن علفه و يارانش از راه خويش بازگشته‌اند خرسند شديم و گفتيم از دنبالشان مىرويم و در مداين با آنها رو به رو مىشويم ، اگر نزديك كوفه شده باشند بر ايشان خطرناكتر است .\r\nگويد : معقل بن قيس ابو الرواغ را پيش خواند و به دو گفت : « با ياران خود به تعقيب مستورد برو و او را بدار تا من برسم . » گفت : « جمع مرا بيفزاى كه اگر خواستند پيش از رسيدن تو با من بجنگند نيرومندتر باشم كه ما از آنها به سختى افتاده بوديم . » گويد : پس معقل سيصد كس بر او افزود كه با ششصد كس به تعقيب خوارج رفت خوارج شتابان برفتند تا به جرجرايا رسيدند . ابو الرواغ نيز با شتاب از دنبالشان برفت تا در جرجرايا به آنها رسيد كه فرود آمده بودند . او نيز هنگام بر - آمدن آفتاب به نزد آنها فرود آمد و ناگهان ابو الرواغ را با مقدمهء سپاه نزديك خويش\r\n","description":"","footnote":"","page_name":" 2765 ","page_number":56},
  {"content":"\r\nديدند و با همديگر گفتند : « جنگ با اينان آسانتر از جنگ كسانى است كه از پى آنها مىرسند . » گويد : پس به طرف ما آمدند ، ده تا بيست كس از سواران خويش را سوى ما مىفرستادند ما نيز به تعدادشان مىفرستاديم و دو گروه لختى زد و خورد مىكردند و با هم بر مىآمدند و چون چنين ديدند فراهم آمدند و يكباره به ما حمله آوردند كه حمله اى يك دله بود .\r\nگويد : ما را عقب راندند تا عرصه را به آنها واگذاشتيم ، آنگاه ابو الرواغ به ما بانگ زد : « اى سواران نابكار ! اى بد محافظان ! با اين قوم خوب نجنگيديد ، سوى من ! سوى من ! »\r\nو در حدود يكصد سوار به دو پيوست و رجزخوانان سوى خوارج پيش رفت و مدتى با آنها بجنگيد . آنگاه ياران وى از هر سو پيش رفتند و آنها را به جاى خودشان باز پس راندند .\r\nگويد : و چون مستورد و ياران وى چنان ديدند بدانستند كه اگر معقل در اين حال برسد بىهيچ مانعى همه را خواهد كشت . پس او و يارانش برفتند تا از دجله گذشتند و به سرزمين بهرسير رسيدند .\r\nگويد : ابو الرواغ به دنبال آنها راه مىسپرد ، معقل به دنبال ابو الرواغ بود و از پس وى از دجله عبور كرد مستورد سوى شهر قديم رفت .\r\nگويد : سماك بن عبيد از آمدن وى خبر يافت و برفت و از دجله سوى شهر قديم عبور كرد ، با ياران خود و مردم مداين بر در شهر صف بست و گروهى تيرانداز را بر حصار شهر جا داد . و چون خوارج از قضيه خبردار شدند از رفتن آنجا چشم پوشيدند و سوى ساباط رفتند و آنجا فرود آمدند .\r\nگويد : ابو الرواغ در تعقيب خوارج بيامد تا در مداين به سماك بن عبيد رسيد كه مقصد تازهء خوارج را با وى بگفت ، پس به تعقيب آنها رفت و در ساباط نزديكشان فرود آمد .\r\n","description":"","footnote":"","page_name":" 2766 ","page_number":57},
  {"content":"\r\nعبد الله بن عقبهء عنوى گويد : وقتى ابو الرواغ نزديك ما فرود آمد مستورد ياران خويش را پيش خواند و گفت : « اين گروه كه همراه ابو الرواغ نزديك شما فرود آمده‌اند ، نخبهء ياران معقلند كه همه محافظان و دليران خويش را سوى شما فرستاده ، به خدا اگر مىدانستم اين ياران خويش را سوى او برم لختى پيش از آنكه اينان به او نزديك شوند به او مىرسم ، سوى وى مىشتافتم ، يكى از شما برود و بپرسد كه معقل كجاست و كجا رسيده ؟ » گويد : من برفتم و چند تن از بوميان را كه از مداين آمده بودند بديدم و گفتم : « از معقل بن قيس چه خبر داريد ؟ » گفتند : « پيك سماك بن عبد كه فرستاده بود ببيند معقل كجا رسيده و قصد كجا دارد آمده بود و گفت كه در ديلمايا فرود آمده بود » ديلمايا دهكده اى از دهات استان [ 1 
  ]\r\nبهرسير است بر كنار دجله كه از آن قدامة بن عجلان ازدى بود .\r\nگويد : گفتم : « از اينجا تا آنجا چه مقدار مسافت است ؟ » گفتند : « سه فرسنگ يا چيزى نزديك آن » گويد : « پيش يارم بازگشتم و خبر را با وى بگفتم » مستورد به ياران خويش گفت : « سوار شويد ، كه سوار شدند و با آنها بيامد تا نزديك پل ساباط رسيد كه پل رود شاه بود . مستورد بر كنارهء سمت كوفه بود و ابو الرواغ و ياران وى بر كنارهء سمت مداين بودند » گويد : برفتيم تا روى پل ايستاديم .\r\nگويد : مستورد به ما گفت : « گروهى از شما پياده شوند . » گويد : نزديك به پنجاه كس از ما پياده شدند . مستورد گفت : « اين پل را ببريد و ما پايين رفتيم و پل را ببريديم » گويد : وقتى حريفان ما را بديدند كه كنار پل ايستاده‌ايم پنداشتند مىخواهيم\r\n\r\n","description":"","footnote":"\r\n[ 1 
  ] كلمهء متن\r\n","page_name":" 2767 ","page_number":58},
  {"content":"\r\nبه طرف آنها عبور كنيم و صف كشيدند و جمع آراستند و با اين كار از ما كه پل را مىبريديم غافل ماندند .\r\nگويد : پس از آن بلدى از مردم ساباط گرفتيم و گفتيم : « پيش روى ما برو تا به ديلمايا برسيم . » گويد : بلد پيش روى ما همى دويد و ما از پى او روان شديم ، اسبانمان برقآسا مىرفت ، بعضى تندتر و بعضى كندتر ، لختى گذشت و نزديك معقل و ياران وى رسيديم كه بار مىكردند ، ناگهان ما را بديد ، يارانش پراكنده بودند . مقدمهء سپاهش پيش او نبود ، گروهى از يارانش از پيش رفته بودند ، گروهى كه عقب مانده بودند غافلگير شدند و گيج بودند . وقتى معقل ما را بديد پرچم خويش را برافراشت و پياده شد و بانگ زد : « اى بندگان خدا ، زمين ! زمين ! » و در حدود دويست كس با وى پياده شدند .\r\nگويد : ما حمله آغاز كرديم ، آنها همچنانكه زانو زده بودند نيزه ها را به طرف ما كشيده بودند كه به آنها دست نمىيافتيم . مستورد گفت : « اينان را كه پياده شده‌اند رها كنيد و به اسبانشان حمله بريد و ميان آنها با اسبان حايل شويد كه اگر اسبان را گرفتيد اينان در اندك مدتى نابود مىشوند .\r\nگويد : به طرف اسبان حمله برديم و ميانشان حايل شديم و عنان اسبان را كه به هم بسته بودند بريديم كه از هر سو روان شد .\r\nگويد : آنگاه به طرف جمع عقب مانده و پيش رفته رفتيم و به آنها حمله برديم و ميانشان جدايى آورديم ،\r\nآنگاه سوى معقل بن قيس و يارانش رفتيم كه همچنان زانو زده بودند و به آنها حمله برديم كه از جاى نرفتند ، بار ديگر حمله برديم كه همچنان ببودند .\r\nمستورد به ما گفت : « يك نيمهء شما پياده شويد » يك نيمهء ما پياده شدند و نيمهء ديگر همچنان بر اسبان بماندند و من جزو سواران بودم .\r\n","description":"","footnote":"","page_name":" 2768 ","page_number":59},
  {"content":"\r\nگويد : جمع پيادگان به آنها حمله بردند ما نيز با اسبان هجوم برديم قسم به خدا كه اميد داشتيم و كارشان را تمام كنيم .\r\nگويد : به خدا در آن حال كه مىجنگيديم و مىديديم كه در كار غلبه يافتنيم مقدمهء ياران ابى الرواغ كه نخبه و يكه سواران سپاه معقل بودند نمودار شد و چون نزديك ما رسيدند به ما حمله آوردند در اين وقت همگى پياده شديم و با آنها جنگيديم تا سالار ما و سالار آنها كشته شد .\r\nگويد : گمان ندارم آن روز كسى جز من از آنها جان به در برده باشد و چنان دانم كه از همه شان جوانتر بودم .\r\nعبد الرحمان بن حبيب گويد ، عبد الله بن عقبه غنوى اين حديث را دو بار براى من گفت ، يك بار در ايام امارت مصعب بن زبير در ياجميرا و يك بار ديگر وقتى كه با عبد الرحمان بن محمد بن اشعث در دير الجماجم بوديم .\r\nگويد : به خدا آن روز در دير الجماجم كشته شد كه روز هزيمت بود . سوى دشمن رفت و با شمشير ضربت مىزد و او را نگاه مىكردم .\r\nگويد : در دير الجماجم به او گفتم : « اين حديث را در باجميرا كه با مصعب ابن زبير بوديم براى من گفتى اما از تو نپرسيديم چگونه از ميان همه يارانت تو نجات يافتى ؟ » گفت : « به خدا اينك با تو مىگويم ، وقتى سالار ما كشته شد ياران وى به جز پنج يا شش كس همگى كشته شدند ، و ما بر جمعى از ياران معقل حمله برديم كه در حدود بيست كس بودند و عقب نشستند . پيش اسبى رسيدم كه زين و لگام داشت و ندانستم قصهء صاحب آن چه بود ، كشته شده بود يا صاحبش پياده شده بود و جنگ مىكرد و آن را رها كرده بود ؟ » گويد : پيش رفتم و لگام اسب را گرفتم و پا در ركاب كردم و بر آن نشستم .\r\nگويد : ياران معقل به من حمله آوردند و پيش من رسيدند من به پهلوى اسب\r\n","description":"","footnote":"","page_name":" 2769 ","page_number":60},
  {"content":"\r\nزدم كه به خدا بهترين اسب بود ، تنى چند از آنها با اسب از دنبال من تاختند اما به من نرسيدند .\r\nاسب را همچنان تاختم و اين به هنگام شب بود و چون بدانستم كه آنها را پشت سر نهاده‌ام و ايمن شدم ، بر آن آهسته و ملايم مىرفتم . همچنان مىرفتم تا به يكى از بوميان رسيدم و گفتم پيش روى من برو تا مرا به راه بزرگ ، راه كوفه ، برسانى ، و او چنان كرد ، به خدا چيزى نگذشت كه به كوثى رسيدم . برفتم تا به جايى رسيدم كه رود پهن و فراخ بود و اسب را در رود راندم و از آنجا عبور كردم . آنگاه برفتم تا به دير كعب رسيدم ، پياده شدم و اسب خويش را بستم و راحتى دادم ، آنگاه چرتى زدم و خيلى زود برخاستم و بر پشت اسب نشستم و لختى از شب برفتم . پس از آن باقى مانده شب شترى گرفتم و نماز صبح را در مزاحميه دو فرسخى قبين بكردم ، آنگاه برفتم و هنگام برآمدن روز وارد كوفه شدم . هماندم شريك بن نمله محاربى پيش من آمد كه خبر خويش و خبر يارانش را با وى بگفتم و از او خواستم كه مغيرة بن شعبه را ببيند و براى من از او امان بگيرد .\r\nگفت : « ان شاء الله امان خواهى يافت كه بشارت آورده اى . به خدا همه شب در انديشهء كار اين قوم بوده‌ام . » گويد : پس شريك محاربى برون شد و با شتاب پيش مغيرة بن شعبه رفت و اجازهء ورود يافت و گفت : « بشارتى آورده‌ام و حاجتى دارم حاجتم را برآر تا بشارت را بگويم . » گفت : « حاجتت برآورده شود ، بشارت را بگوى » گفتم : « اينكه عبد الله بن عقبهء غنوى را كه با اين قوم بوده امان دهى . » گفت : « به خدا دوست داشتم همهء آنها را پيش من آورده بودى كه امانشان مىدادم . » گفت : « بشارت كه همهء آن قوم كشته شدند ، يار من با آنها بوده و چنان كه به من گفته جز وى كسى از آنها جان نبرده »\r\n","description":"","footnote":"","page_name":" 2770 ","page_number":61},
  {"content":"\r\nگفت : « معقل بن قيس چه شده ؟ » گفت : « خدايت قرين صلاح بدارد وى از كار ياران ما خبر ندارد » گويد : هنوز اين سخن به سر نبرده بود كه ابو الرواغ و مسكين بن عامر با بشارت ظفر آمدند و خبر آوردند كه معقل بن قيس و مستورد بن علفه سوى همديگر رفته بودند ، مستورد نيزه به دست داشت و معقل شمشير ، رو به رو شدند ، مستورد نيزه را در سينهء معقل فروبرد چنان كه سر نيزه از پشت وى در آمد ،\r\nمعقل نيز با شمشير به سر او زد چنان كه شمشير در مغز فرو رفت و هر دو بيجان بيفتادند .\r\nحصيرة بن عبد الله به نقل از پدرش گويد : وقتى مستورد بن علفه را كه در ساباط فرود آورده بوديم ديديم كه سوى پل آمد و آن را بريد پنداشتيم كه مىخواهد به طرف ما عبور كند .\r\nگويد : از سياهچال ساباط سوى صحراى ميان مداين و ساباط آمديم و آرايش گرفتيم و آماده شديم ، اما مدتى گذشت و نديديمشان كه سوى ما آيند .\r\nگويد : پس ابو الرواغ گفت : « اينان كارى داشته‌اند ، كسى هست كه از كار آنها براى ما خبر آرد . » گفتم : « من و وهيب بن ابى اشاءة ازدى مىرويم و خبر مىگيريم و براى تو مىآوريم . » گويد : بر اسبهامان به پل نزديك شديم و ديديم كه آن را بريده‌اند و پنداشتيم كه آنها پل را از ترس ما بريده‌اند و بازگشتيم و مىتاختيم تا پيش يارمان رسيديم و آنچه را ديده بوديم با وى بگفتيم .\r\nگفت : « حدس شما چيست ؟ » گفتيم : « پل را از ترس ما بريده‌اند كه خدا ترس ما را در دلشان افكنده است . » گفت : « به جان خودم اين قوم به قصد فرار بيرون نشده بودند ، بلكه با شما\r\n","description":"","footnote":"","page_name":" 2771 ","page_number":62},
  {"content":"\r\nخدعه كرده‌اند ، مىشنويد ، به خدا آنها گفته‌اند كه معقل نخبهء ياران خويش را سوى شما فرستاده اگر توانستيد اين جمع را در جايشان رها كنيد و شتابان سوى معقل و ياران وى رويد كه آنها را غافل و مطمئن خواهيد يافت . پس پل را بريدند كه شما را به كار پل سرگرم كنند و سوى آنها نرويد تا سالارتان را غافلگير كنند . شتاب كنيد ، شتاب كنيد . » گويد : در دل ما افتاد كه آنچه گفته بود درست بود . به مردم دهكده بانگ زديم كه شتابان سوى ما آمدند و به آنها گفتم : « زود پل را ببنديد و ترغيبشان كرديم و چيزى نگذشت كه از بستن پل فراغت يافتند كه بر آن عبور كرديم و شتابان به دنبال آنها رفتيم و به چيزى نمىپرداختيم از پى آنها بوديم و پيوسته به پرسش بوديم . » مىگفتند : « همين جلو شما هستند . رسيديد ، نزديك شمايند . » گويد : به خدا همچنان به تعقيبشان بوديم و مىخواستيم به ياران معقل برسيم . نخستين كسانى كه به ما رسيدند پراكندگان قوم بودند كه فرار مىكردند و كس سر كس نداشت . ابو رواغ جلوشان رفت و بانگ زد : « سوى من آييد ، سوى من آييد ؟ » و كسان سوى وى آمدند و به او پناه بردند .\r\nگفت : « واى شما چه خبر است ؟ » گفتند : « نمىدانيم ناگهان خوارج را ديديم كه در اردوگاه ما بودند ما پراكنده بوديم به ما حمله آوردند\r\nو ميانمان تفرقه انداختند . » گفت : « امير چه كرد ؟ » يكى مىگفت : « پياده شد و مىجنگيد » يكى مىگفت : « به نظر من كشته شد » گفت : « اى مردم با من بازگرديد ، اگر سالار خويش را زنده يافتيم همراه وى جنگ مىكنيم ، اگر ديديم كه هلاك شده ، با خوارج مىجنگيم كه ما يكه سواران\r\n","description":"","footnote":"","page_name":" 2772 ","page_number":63},
  {"content":"\r\nاين شهريم و براى مقابلهء اين دشمن انتخاب شده‌ايم نظر حاكم شهر را با خودتان بد نكنيد . از مردم شهر چيزى نمىگويم ، به خدا اگر به آنها رسيديد و معقل را كشته‌اند نبايد از آنها جدا شويد تا انتقام بگيريد يا جان بدهيد . به بركت خدا حركت كنيد . » گويد : آنها روان شدند ، ما نيز روان شديم . ابو الرواغ به هر كس از فراريان مىرسيد بانگ مىزد و او را باز مىگردانيد ، به سران اصحاب خويش بانگ زد و گفت : « به صورت اين كسان بزنيد و برشان گردانيد . » گويد : پيش مىرفتيم و كسان را باز مىگردانيديم تا به اردوگاه رسيديم و پرچم معقل بن قيس را ديديم كه افراشته بود ، دويست كس با وى بودند ، همه يكه - سواران و سران قوم ، همگى پياده بودند و به سختى مىجنگيدند ، و چون نزديك آنها رسيديم خوارج را ديديم كه نزديك بود بر ياران ما غلبه كنند ، ياران ما پايمردى مىكردند و با آنها مىجنگيدند . و چون ما را بديدند پيش رفتند و به خوارج حمله بردند كه كمى عقب رفتند تا به آنها رسيديم . ابو الرواغ معقل را ديد كه پيش مىرفت و ياران خود را ملامت مىكرد و ترغيب مىكرد . به دو گفت : « تو زنده اى ، عمو و خالم به فدايت . » گفت : « آرى و به خوارج حمله برد . » ابو الرواغ به ياران خويش بانگ زد : « مگر نمىبينيد كه سالارتان زنده است ، به اين قوم حمله كنيد . » گويد : پس او حمله برد ، ما نيز همگى به خوارج حمله برديم .\r\nگويد : سواران آنها را سخت بكوفتيم ، معقل و يارانش نيز به آنها حمله بردند . مستورد پياده شد و به ياران خود بانگ زد : « اى گروه جانفروختگان ، زمين ! زمين ! قسم به خدا كه بهشت است ، قسم به خدايى كه خدايى جز او نيست از آن كسى است كه با نيت پاك در پيكار و مقابلهء اين ستمكاران كشته شود . »\r\n","description":"","footnote":"","page_name":" 2773 ","page_number":64},
  {"content":"\r\nگويد : همه شان پياده شدند ، ما نيز همگى پياده شديم و با شمشيرهاى كشيده سوى وى رفتيم و مدتى از روز را به سختى جنگيديم . آنگاه مستورد به معقل بانگ زد كه\r\nاى معقل هماورد من شو .\r\nگويد : معقل سوى وى رفت ، به دو گفتيم : « ترا به خدا سوى اين سگ كه خدايش از جان نوميد كرده مرو . » گفت : « نه به خدا ، هرگز كسى مرا به هماوردى نخوانده كه نپذيرم » و با شمشير سوى وى رفت ، آن ديگرى با نيزه سوى وى آمد . به او بانگ زديم : « با نيزه اى همانند نيزه اش با او مقابله كن . » اما نپذيرفت .\r\nگويد : مستورد پيش آمد و ضربتى بزد كه سر نيزه از پشتش در آمد . معقل نيز او را با شمشير بود چنان كه شمشير در مغزش فرو رفت و بىجان بيفتاد . معقل نيز كشته شد . هنگامى كه به هماوردى او مىرفت به ما گفت : « اگر كشته شدم امير شما عمرو بن محرز سعدى منقرى است . » گويد : وقتى معقل هلاك شد ، عمرو بن محرز پرچم را بگرفت . عمرو گفت :\r\n« اگر كشته شدم ابو الرواغ را سالار كنيد ، اگر ابو الرواغ نيز كشته شد سالارتان مسكين بن عامر است . وى آن وقت جوانى نورس بود . آنگاه با پرچم حمله برد و به كسان دستور داد كه حمله برند و چيزى نگذشت كه همه را بكشتند .\r\nاز جمله حوادث اين سال آن بود كه عبد الله بن عامر ، عبد الله بن خازم بن ظبيان را ولايتدار خراسان كرد و قيس بن هيثم از آنجا بيامد و چنان كه در روايت مقاتل بن حيان آمده سبب آن بود كه قيس بن هيثم خراج را دير فرستاد و ابن عامر مىخواست او را معزول كند .\r\nگويد : ابن خازم به ابن عامر گفت : « مرا ولايتدار خراسان كن كه كار آنجا را سامان دهم و قيس را از پيش بردارم . » ابن عامر فرمان نوشت يا مىخواست بنويسد . قيس خبر يافت كه ابن عامر از\r\n","description":"","footnote":"","page_name":" 2774 ","page_number":65},
  {"content":"\r\nاو آزرده كه حرمت وى نداشته و در پيشكش دادن امساك كرده و ابن خازم را ولايتدار كرده و از ابن خازم بيمناك شد كه وى را به زحمت افكند و به محاسبه كشاند و خراسان را رها كرد كه بيامد و خشم ابن عامر بيفزود و گفت : « مرز را رها كردى ! » و او را بزد و به زندان كرد و يكى از بنى يشكر را به خراسان فرستاد .\r\nابو مخنف گويد : وقتى ابن عامر قيس بن هيثم را معزول كرد ، اسلم بن زرعه كلابى را فرستاد .\r\nابو عبد الرحمان ثقفى گويد : ابن عامر در ايام معاويه ، قيس بن هيثم را عامل خراسان كرد . ابن خازم به دو گفت : « مردى ناتوان را به خراسان فرستاده اى ، بيم دارم اگر جنگى رخ دهد مردم را به هزيمت دهد و خراسان تباه شود و داييان تو رسوا شوند . » ابن عامر گفت : « چه بايد كرد ؟ » گفت : « فرمانى براى من بنويس كه اگر او از مقابل دشمن باز آمد ، من به جاى او باشم . » گويد : ابن عامر بنوشت . پس از آن چنان شد كه جمعى از طخارستان شوريدند و قيس بن هيثم به مشورت پرداخت . ابن خازم به دو گفت باز گردد تا همه جوانب كار وى فراهم آيد .\r\nقيس حركت كرد و چون يك يا دو منزل از محل خويش دور شد ابن خازم فرمان خويش را در آورد و به كار مردم پرداخت و با دشمن مقابله كرد و هزيمتشان كرد .\r\nگويد : وقتى خبر به دو شهر ، و به شام رسيد قيسيان خشم آوردند و گفتند با قيس و ابن عامر خدعه كرد و در اين باب بكوشيدند تا آنجا كه شكايت پيش معاويه بردند . معاويه كس فرستاد و او را پيش خواند كه بيامد و در مورد سخنانى كه گفته بودند عذرگويى كرد .\r\n","description":"","footnote":"","page_name":" 2775 ","page_number":66},
  {"content":"\r\nمعاويه به دو گفت : « فردا به پا خيز و عذر خويش را با مردم بگوى » گويد : ابن خازم پيش ياران خويش رفت و گفت : « به من گفته‌اند سخن كنم اما من سخندان نيستم ، اطراف منبر بنشينيد و چون سخن كردم تصديقم كنيد . » گويد : روز بعد برخاست و حمد خدا گفت و ثناى او كرد . آنگاه گفت : « زحمت سخن كردن را امامى تحمل مىكند كه از آن ناچار باشد يا احمقى كه سرش آشفته و باك ندارد كه از آن چه در آيد ، من هيچيك از اين دو نيستم ، هر كه مرا شناسد داند كه من فرصتها را نيك شناسم و سوى آن جهش كنم ، با مهلكه ها مقابله كنم ، دسته ها را راه برم ، و تقسيم به عدالت كنم . شما را به خدا هر كه اين را مىداند تصديقم كند . » يارانش از اطراف منبر گفتند : « راست گفتى » گفت : « اى امير مؤمنان ، تو نيز از جمله كسانى كه قسمشان دادم ، آنچه را مىدانى بگوى . » معاويه گفت : « راست گفتى . » يكى از مشايخ بنى تميم به نام معمر گويد : قيس بن هيثم از مزاحمت ابن خازم از خراسان بيامد .\r\nگويد : ابن عامر يكصد به او زد و ريشش را بكند و به زندان كرد .\r\nگويد : آنگاه مادرش از ابن عامر خواست كه او را در آورد .\r\nدر اين سال چنان كه گفته‌اند : مروان بن حكم سالار حج بود ، وى عامل مدينه بود . عامل مكه خالد بن عاص بن هشام بود ، عامل كوفه مغيرة بن شعبه بود ، قضاى آنجا با شريح بود ، عامل بصره و فارس و سيستان و خراسان عبد الله بن عامر بود ، قضاى آنجا با عمير بن يثربى بود .\r\nآنگاه سال چهل و چهارم در آمد .\r\n","description":"","footnote":"","page_name":" 2776 ","page_number":67},
  {"content":"\r\n\r\nسخن از حوادث سال چهل و چهارم\r\nاز جمله حوادث سال آن بود كه مسلمانان با عبد الرحمان بن وليد به ديار روم رفتند و زمستان را آنجا گذرانيدند ، و نيز غزاى بسر بن ابى ارطاة بود به دريا .\r\nدر همين سال معاويه عبد الله بن عامر را از بصره معزول كرد .\r\n\r\nسخن از سبب عزل ابن عامر\r\nسبب قضيه اين بود كه ابن عامر مردى نرمخوى و بخشنده بود و از بىخردان جلوگيرى نمىكرد و به همين سبب در ايامى كه عامل معاويه بود بصره به تباهى رفت .\r\nيزيد باهلى گويد : ابن عامر پيش زياد از فساد كسان و ظهور خباثت شكوه كرد .\r\nزياد گفت : « تيغ در آنها نه . » گفت : « خوش ندارم آنها را اصلاح كنم و خويشتن را تباه » ابو الحسن گويد : ابن عامر نرمخوى و آسانگير بود و در كار ولايتدارى سهل انگار ، در حكومت وى عقوبت نبود و دست دزد بريده نمىشد . در اين باب با وى سخن كردند ، گفت : « مرا با كسان الفت است ، چگونه در كسى بنگرم كه دست پدر و برادرش را بريده‌ام ؟ » مسلمة بن محارب گويد : ابن كوا پيش معاويه رفت . نام ابن كوا عبد الله بن اوفى بود ، معاويه از او دربارهء كسان پرسيد . ابن كوا گفت : « اما مردم بصره بىخردان بر آن چيره‌اند و عامل آنجا ناتوان است »\r\n","description":"","footnote":"","page_name":" 2777 ","page_number":68},
  {"content":"\r\nگويد : سخن ابن كوا به ابن عامر رسيد\r\nو طفيل بن عوف يشكرى را كه ميان وى و ابن كوا دشمنى بود عامل خراسان كرد .\r\nابن كوا گفت : « بچه مرغ مرا كمتر مىشناسد . مگر پنداشته كه ولايتدارى طفيل بر خراسان مرا آزرده مىكند . دلم مىخواست همهء لشكريان روى زمين با من دشمنى داشتند و او عاملشان مىكرد . پس از آن معاويه ابن عامر را عزل كرد و حارث ابن عبد الله ازدى را فرستاد .\r\nقحذمى گويد : ابن عامر گفت : « كداميك از مردم با ابن كوا دشمنتر است ؟ » گفتند : « عبد الله بن ابى شيخ » گويد : ابن عامر او را ولايتدار خراسان كرد و ابن كوا آن سخن بگفت .\r\nابى عبد الرحمان اصفهانى گويد : ابن عامر كسانى را پيش معاويه فرستاد كه با فرستادگان كوفه يك جا پيش او رسيدند ، ابن كوا يشكرى نيز جزو آنها بود . معاويه دربارهء عراق و بخصوص مردم بصره از آنها پرسيد .\r\nابن كوا گفت : « اى امير مؤمنان ، مردم بصره را بىخردانشان مرعوب كرده‌اند و حاكمشان ناتوان است » و ابن عامر را به ناتوانى منسوب داشت و تحقير كرد .\r\nمعاويه گفت : « از مردم بصره در حضورشان سخن مىكنى ؟ » گويد : و چون فرستادگان سوى بصره باز رفتند اين سخن را با ابن عامر بگفتند كه خشمگين شد و گفت : « كدام يك از مردم عراق در دشمنى ابن كوا سر - سختتر است ؟ » به دو گفتند : « عبد الله بن ابى شيخ يشكرى » كه او را ولايتدار خراسان كرد و اين سخن به ابن كوا رسيد و آن سخن بگفت . » على گويد : وقتى ابن عامر در كار حكومت ناتوانى كرد و كار بصره آشفته شد ، معاويه به دو نامه نوشت كه پيش وى رود .\r\nابو الحسن گويد : اين به سال چهل و چهارم بود ، و ابن عامر ، قيس بن هيثم را در\r\n","description":"","footnote":"","page_name":" 2778 ","page_number":69},
  {"content":"\r\nبصره جانشين كرد و پيش معاويه رفت كه او را به كارش بازگردانيد و چون با وى وداع مىكرد ، معاويه گفت : « از تو سه چيز مىخواهم بگو از آن تست . » گفت : « از آن توست ، مرا پسر ام حكيم مىگويند . » گفت : « كار حكومت را پس دهى و خشمگين نشوى . » گفت : « چنين كردم . » گفت : « ملك عرفه ات را به من ببخشى . » گفت : « بخشيدم . » گفت : « خانهء مكه ات را به من ببخشى . » گفت : « بخشيدم » گفت : « از خويشاوند رعايت بينى » گويد : آنگاه ابن عامر گفت : « اى امير مؤمنان ، من نيز سه چيز از تو مىخواهم ، بگو از آن تست . » گفت : « از آن تست ، مرا پسر هند مىگويند . » گفت : « ملك عرفه را به من پس دهى . »\r\nگفت : « دادم » گفت : « هيچيك از عاملان مرا به حساب نكشى و در هيچ مورد از من باز - خواست نكنى . » گفت : « پذيرفتم » گفت : « و دختر خويش هند را زن من كنى » گفت : « كردم . » گويد : به قولى معاويه به دو گفت : « يكى را انتخاب كن يا از تو بازخواست كنم و دربارهء آنچه به دستت رسيده به حسابت كشم و به كارت بازت گردانم ، يا آنچه را گرفته اى به تو واگذارم و كناره گيرى » ابن عامر پذيرفت كه كناره گيرد و معاويه از\r\n","description":"","footnote":"","page_name":" 2779 ","page_number":70},
  {"content":"\r\nاو در گذرد .\r\nدر اين سال ، چنان كه گفته‌اند ، معاويه نسب زياد بن سميه را به پدر خويش ابى سفيان پيوست .\r\nعمرو بن شبه گويد : گويند وقتى زياد پيش معاويه آمد ، يكى از عبد القيس با وى بود كه به زياد گفت : « ابن عامر منتى بر من دارد ، اگر اجازه دهى پيش وى روم . » زياد گفت : « به شرط آنكه آنچه را ميان او و تو مىگذرد به من بگويى . » گفت : « خوب » زياد به او اجازه داد كه برفت ، ابن عامر به دو گفت : « هى ، هى ، پسر سميه كارهاى مرا تقبيح مىكند و از عاملان من بد مىگويد ، مىخواهم قسمخورانى از قريش بيارم كه قسم ياد كنند كه ابو سفيان سميه را نديده بود . » گويد : وقتى آن مرد بازگشت ، زياد از او پرسش كرد و نخواست با او بگويد ، اما زياد او را رها نكرد تا گفتهء ابن عامر را با وى بگفت و زياد اين را با معاويه بگفت .\r\nمعاويه نيز به حاجب خويش گفت : « وقتى ابن عامر آمد پاى در اول به چهرهء مركب او بزن . » گويد : حاجب چنان كرد ، ابن عامر شكايت پيش يزيد برد كه به دو گفت : « آيا دربارهء زياد چيزى گفته اى ؟ » گفت : « آرى » گويد : « پس يزيد با وى سوار شد و او را به نزد معاويه برد و چون معاويه ابن عامر را بديد برخاست و به درون رفت . يزيد به وى گفت : « بنشين ، مگر چقدر مىتواند در خانه بنشيند و از مجلس خود بماند ؟ » گويد : و چون دير بماندند معاويه در آمد چوبى به دست داشت كه به درها مىزد و شعرى به اين مضمون مىخواند :\r\n","description":"","footnote":"","page_name":" 2780 ","page_number":71},
  {"content":"\r\n« ما روشى داريم « شما نيز روشى داريد « و رفيقان اين را دانند » آنگاه بنشست و گفت : « اى ابن عامر ، تو دربارهء زياد بدان گونه سخن كرده اى ، به خدا عربان دانند كه من در جاهليت از همه شان نيرومندتر بودم و اسلام مرا نيرو افزود ، من به وسيلهء زياد فزونى نگرفتم و نيرومند نشدم ولى حقى داشت كه به وى دادم . » ابن عامر گفت : « اى امير مؤمنان ، چنان كنم كه زياد خوش دارد . » گفت : « ما نيز چنان كنيم كه تو خوش دارى » گويد : « ابن عامر پيش زياد رفت و او را راضى كرد . » ابو اسحاق گويد : وقتى زياد به كوفه آمد ، گفت : « دربارهء كارى آمده‌ام كه به خاطر شما مىخواهم . » گفتند : « هر چه مىخواهى بگوى . » گفت : « نسب مرا به معاويه پيوند دهيد » گفتند : « شهادت ناحق نمىدهيم » گويد : آنگاه زياد سوى بصره رفت و يكى به نفع او شهادت داد .\r\nدر اين سال معاويه سالار حج بود .\r\nدر همين سال مروان بر محراب اطاقك ساخت . معاويه نيز چنان كه گويند در شام ساخت .\r\nعاملان ولايات در اين سال همان عاملانى بودند كه گفتيم در سال چهل و سوم عاملى داشته بودند .\r\nآنگاه سال چهل و پنجم در آمد .\r\n","description":"","footnote":"","page_name":" 2781 ","page_number":72},
  {"content":"\r\n\r\nسخن از حوادثى كه در سال چهل و پنجم رخ داد\r\nاز جمله حوادث سال اين بود كه معاويه حارث بن عبد الله ازدى را بر بصره گماشت ، و اين در آغاز سال بود ، حارث چهار ماه در بصره ببود پس از آن معزول شد .\r\nگويد : به قولى وى حارث بن عمرو بن عبد بود و از مردم شام بود معاويه ابن - عامر را عزل كرده بود كه زياد را ولايتدار كند و حارث را چون اسب محلل [ 1 
  ] كرد .\r\nگويد : حارث ، عبد الله بن عمرو ثقفى را بر نگهبانى خويش گماشت پس از آن معاويه وى را برداشت و زياد را ولايتدار كرد .\r\n\r\nسخن از ولايتدارى زياد بر بصره\r\nعلى گويد : وقتى زياد به كوفه آمد مغيره پنداشت كه به ولايتدارى كوفه آمده .\r\nزياد در خانهء سليمان بن ربيعهء باهلى اقامت گرفت . مغيره وائل بن حجر حضرمى را به نزد او فرستاد و گفت : « مقصود وى را بدان » گويد : وائل پيش او رفت و چيزى از او نتوانست دانست ، از پيش وى برون شد و قصد رفتن پيش مغيره داشت . وى فال بين بود و كلاغ سياهى را ديد كه بانگ مىزد . پس سوى زياد برگشت و گفت : « اى ابو مغيره اين كلاغ سياه ترا از كوفه سفرى مىكند . »\r\nگويد : آنگاه پيش مغيره رفت . همانروز فرستاده معاويه پيش زياد آمد كه\r\n\r\n","description":"","footnote":"\r\n[ 1 
  ] محلل اسب سوم مسابقه است كه نقش عمده اى ندارد .\r\n","page_name":" 2782 ","page_number":73},
  {"content":"\r\nسوى بصره حركت كن .\r\nمعبد بن خالد جدلى گويد : زياد كه او را پسر ابو سفيان مىگفتند ، از پيش معاويه سوى ما آمد و در خانه سلمان بن ربيعه باهلى اقامت گرفت و منتظر دستور معاويه ماند .\r\nگويد : مغيرة بن شعبه خبر يافت - وى امير كوفه بود - كه زياد منتظر است دستور امارت وى بر كوفه برسد ، پس قطن بن عبد الله حارثى را پيش خواند و گفت :\r\n« كار نيكى توانى كرد ؟ به كار كوفه برسى تا من از پيش امير مؤمنان بيايم ؟ » گفت : « اين كار از من ساخته نيست » گويد : مغيره عيينة بن نحاس عجلى را پيش خواند و همان كار را بر او عرضه كرد كه پذيرفت . آنگاه مغيره سوى معاويه روان شد و چون معاويه اين بشنيد از حيله گرى وى بيمناك شد و گفت : « اى ابو عبد الله به كارت باز گرد . » اما مغيره نپذيرفت و معاويه بيشتر بد گمان شد و او را به كارش باز گردانيد .\r\nگويد : مغيره شبانگاه بيامد ، من بالاى قصر به كشيك بودم وقتى در را بكوفت او را نشناختم و چون بيم كرد كه سنگى بر او اندازم نام خويش را بگفت و من فرود آمدم و خوش آمد گفتم و سلام گفتم .\r\nگويد : به من گفت : « پيش پسر سميه رو و راهش بينداز كه تا صبح آن سوى پل باشد . » گويد : پيش زياد رفتيم و بيرونش كرديم و پيش از صبحگاه آن سوى پلش انداختيم . » هذلى گويد : معاويه ، زياد را عامل بصره و خراسان و سيستان كرد پس از آن هند و بحرين و عمان را نيز به او داد . زياد در آخر ماه ربيع الآخر يا اول جمادى - الاول سال چهل و پنجم به بصره آمد كه فسق در آنجا رايج و علنى بود .\r\nگويد : سخنرانى ناقصى كرد كه ضمن آن حمد خداى نكرد . به قولى حمد\r\n","description":"","footnote":"","page_name":" 2783 ","page_number":74},
  {"content":"\r\nخداى كرد ، چنين گفت :\r\n« حمد خداى بر انعام و احسان اوى ، مسئلت مزيد نعمت از او « داريم ، خدايا چنان كه نعمتها را روزى ما كرده اى ، شكر نعمتهاى خويش « را نيز به ما الهام كن . اما بعد ، جهالت كامل و گمراهى كور و ديباجهء « آتش افروز كه شعلهء آن دوام گيرد ، اعماليست كه بىخردان شما مىكنند و « خردمندانتان تحمل مىكنند ، كارهاى حيرتزايى كه كوچك مرتكب « مىشود و بزرگ از آن باك ندارد . گويى آيات خدا را نشنيده‌ايد و كتاب « خدا را نخوانده‌ايد كه به دوران ابدى پايان ناپذير ، اهل اطاعت ، ثواب « كريم دارند و اهل معصيت ، عذاب اليم . مگر چنانيد كه دنيا چشمتان را « بسته و شهوات گوشتان را مسدود كرده و فانى را بر باقى مرجح داشته‌ايد « و نمىدانيد كه شما در اسلام حوادث بىسابقه آورده‌ايد كه اين روسبى « خانه ها و ضعيفان غارت شده را ، به شما نه چندان كم ، در روز روشن « نديده گرفته‌ايد . مگر كسانى نبوده‌اند كه گمراهان را از شرورى و غارتگرى « دور بدارند ، خويشاوندى را پيش انداخته‌ايد و دين را دور افكنده‌ايد .\r\n« عذر نامعقول گوييد و دزد را حمايت كنيد ، هر كدامتان از بىخرد خويش « دفاع مىكنيد ، گويى نه بيم عقاب داريد\r\nنه اميد معاد . شما خردمندان « نه‌ايد ، پيرو بىخردان شده‌ايد و آنها دلير از حمايت شما ، حرمتهاى اسلام « را شكسته‌اند و پشت سر شما به زباله دانهاى گناه ره يافته‌اند كه خوردن و « نوشيدن بر من حرام است تا آن را به ويرانى دهم و با زمين يكسان كنم و « بسوزم . چنين مىبينم كه اين كار در مرحلهء آخر به صلاح نيايد جز به « همان وسيله كه در مرحلهء اول به صلاح آمده بود ، يعنى نرمش بىضعف و شدت « عمل بىجبارى و زور . به خدا قسم كه دوست را به جاى دوست مىگيرم ، « مقيم را به جاى رفته ، و حاضر را به جاى غايب و سالم را به جاى بيمار ،\r\n","description":"","footnote":"","page_name":" 2784 ","page_number":75},
  {"content":"\r\n« تا يكيتان برادر خويش را ببيند و گويد : سعد ! فرار كن كه سعيد هلاك « شد يا به استقامت آييد . دروغ منبر شهره مىماند . اگر دروغى از من « شنيديد نافرمانى من بر شما رواست . هر كه شبانگاه به او تازند من « ضامن خسارت اويم . شبروى موقوف كه هر شبروى را پيش من آرند « خونش بريزم . در اين مورد چندان مهلتتان مىدهم كه خبر به كوفه رود « و پيش من آيد\r\nدعوت جاهليت موقوف كه هر كه چنين كند زبانش را مىبرم .\r\n« تازه ها آورده‌ايد كه نبوده ما نيز براى هر گناهى عقوبتى نهاده‌ايم ، هر كه « كسانى را غرق كند ، غرقش كنم ، هر كه بر كسانى آتش افروزد او را « بسوزيم ، هر كه به خانه اى نقب زند به قلبش نقب زنم ، هر كه قبرى را « بشكافد زنده به گورش كنم ، دستها و زبانهاى خويش را از من بداريد « تا دست و آزار خويش را از شما بدارم . هر كس از شما كارى به خلاف « رفتار عامه كند گردنش را مىزنم . ميان من و بعضى كسان دشمنىها بوده « كه آن را پشت گوش انداخته‌ام و زير پا افكنده‌ام ، هر كس از شما نكوكار « بوده نكويى بيشتر كند و هر كه بدكار بوده از بدى چشم بپوشد . اگر « بدانم كه يكى از دشمنى من در تب و تاب است پوششى از او برنگيرم « و پرده اى از او بر ندارم تا عمل خويش را بنمايد و چون بنمود مهلتش « ندهم . كارهاى خويش را ديگر كنيد و با خويشتن كمك كنيد . بسا كس كه « از آمدن ما دلگير شده و خرسند خواهد شد و بسا خرسند كه دلگير خواهد « شد .\r\n« اى مردم ! ما راهبران شما شده‌ايم و حاميانتان ، به قدرتى كه خدايمان « داده راهتان مىبريم و به كمك غنيمتى كه خداى به ما سپرده از شما حمايت « مىكنيم . ما را بر شما حق شنواييست و اطاعت در مورد چيزهاى كه بخواهيم « و شما را بر ما حق عدالت است مورد چيزهاى كه به عهده داريم ،\r\n","description":"","footnote":"","page_name":" 2785 ","page_number":76},
  {"content":"\r\n« بوسيلهء نيكخواهى سزاوار عدالت و غنيمت ما شويد ، بدانيد كه در هر « چه قصور كنم از سه چيز قصور نمىكنم : از حاجتمندتان رو نمىپوشم « و گرچه هنگام شب آيد . روزى و مقررى را عقب نمىاندازم . بجنگ « رفتگان را دير نمىدارم . از خدا بخواهيد كه پيشوايانتان را قرين صلاح « بدارد كه راهبران ادبگران شمايند و پناهگاهتان كه سوى آن پناهنده « شويد . و چون به صلاح آييد آنها نيز به صلاح آيند . دشمنى آنها را به دل « مگيريد كه خشمتان فزون شود\r\nو غمتان دراز شود و حاجتتان بر نيايد و « اگر به نتيجه رسد برايتان مايهء شر شود ، از خدا مىخواهم كه همه را « بر همه كمك كند . وقتى ديديد كارى را دربارهء شما اجرا مىكنم اجراى « آن كنيد و گر چه مايهء زبونى شما شود . از ميان شما كشتگان بسيار خواهم « داشت ، هر كدامتان بپرهيزد كه مبادا از كشتگان من باشد . » گويد : عبد الله بن اهتم به پا خاست و گفت : « اى امير ، شهادت مىدهم كه ترا حكمت و گفتار قاطع داده‌اند . » گفت : « دروغ گفتى آن پيمبر خدا داود عليه السلام بود . » احنف گفت : « اى امير گفتى و نكو گفتى ، ثنا از پس امتحان است و ستايش از پس بخشش ، ما ثنا نگوييم تا امتحان كنيم ، » زياد گفت : « سخن راست آوردى » ابو بلال مرداس بن اديه برخاست و آهسته گفت : « خدا جز آن گفته كه تو مىگويى ، خداى عز و جل گويد : * ( وَإِبْراهِيمَ الَّذِي وَفَّى ، أَلَّا تَزِرُ وازِرَةٌ وِزْرَ أُخْرى وَأَنْ لَيْسَ لِلإِنْسانِ إِلَّا ما سَعى 53 : 37 - 39 ) * » [ 1 
  ] يعنى : و ( صحيفه هاى ) ابراهيم كه وفا كرد ( به او ) خبر نداده‌اند كه هيچ باربردارى بار گناه ديگرى را بر ندارد و انسان جز حاصل كوشش خويش چيزى\r\n\r\n","description":"","footnote":"\r\n[ 1 
  ] سورهء نجم 53 آيه هاى 37 و 38 و 39\r\n","page_name":" 2786 ","page_number":77},
  {"content":"\r\nندارد . و خدا بما وعده اى بهتر از وعدهء نو داده .\r\nزياد گفت : « سوى آنچه تو و يارانت مىخواهيد راهى نمىيابيم جز آنكه در خون فرو رويم . » شعبى گويد : هرگز نشنيدم كه كسى سخن گويد و نكو گويد جز اينكه مىخواستم خاموش شود مبادا به بد افتد ، به جز زياد كه هر چه بيشتر مىگفت نكوتر مىگفت .\r\nمسلمه گويد : زياد ، عبد الله بن حصن را بر نگهبانى خويش گماشت و مردم را مهلت داد تا خبر به كوفه رسيد و وصول خبر به دو رسيد . نماز عشا را عقب مىانداخت تا آخرين نمازگزار باشد ، آنگاه نماز مىكرد و يكى را مىگفت كه سورهء بقره و معادل آن را بخواند و آهسته بخواند و چون به سر مىبرد مهلت مىداد چندان كه به نظر وى يكى به خريبه توانست رسيد ، آنگاه سالار نگهبانى خويش را مىگفت برون شود كه مىرفت و هر كه را مىديد مىكشت .\r\nگويد : شبى يك بدوى را گرفت و پيش زياد آورد كه به دو گفت : « بانگ را شنيدى ؟ » گفت : « نه به خدا شيردهى آوردم ، شب مرا گرفت به ناچار به گوشه اى رفتم و ماندم كه صبح شود و از آنچه امير كرده خبر ندارم . » گفت : « به گمانم راست مىگويى اما كشتن تو به صلاح اين امت است » و بگفت تا گردنش را بزدند .\r\nگويد : زياد نخستين كسى بود كه كار حكومت را قوام داد و شاهى معاويه را استوار كرد و مردم را به اطاعت واداشت و به عقوبت پرداخت و شمشير كشيد و به پندار مواخذه كرد و به گمان عقوبت داد . در ايام حكومتش مردم از او سخت بيمناك بودند و از همديگر ايمن شدند تا آنجا كه چيزى از مرد يا زنى مىافتاد و كسى\r\n","description":"","footnote":"","page_name":" 2787 ","page_number":78},
  {"content":"\r\nمتعرض آن نمىشد تا صاحبش بيايد و آن را برگيرد . زن شب در خانه مىخفت و در نمىبست . مردم را چنان راه برد كه كس مانند آن نديده بود ، و چنان از او بيم داشتند كه از هيچكس پيش از او نداشته بودند . مقررى خوب داد و مدينة الرزق را بنيان كرد .\r\nگويد : زياد صداى زنگى از خانهء عمير شنيد و گفت : « اين چيست ؟ » گفتند : « نگهبان است » گفت : « از اين كار دست بدارد آنچه من از استخر مىگيرم در گرو چيزى است كه از او ببرند » گويد : زياد نگهبانان را چهار هزار كرد و عبد الله بن حصن يكى از بنى عبيد بن ثعلبه صاحب گورستان ابن حصن و جعد بن قيس تميمى\r\nصاحب طاق الجعد ، را به سالارى نگهبانان گماشت كه هر دو به كار نگهبانان مىپرداختند . يك روز كه زياد به راه بود و آنها پيش روى وى مىرفتند و هر كدام نيزه كوتاهى به دست داشتند جلو روى زياد منازعه كردند . زياد گفت : « اى جعد نيزه را بينداز » و او بينداخت و تا وقتى زياد بمرد ابن حصن سالار نگهبانان بود .\r\nگويد : كار فاسقان را به جعد سپرد كه به جستجوى آنها مىپرداخت .\r\nگويد : به زياد گفتند : « راهها ناامن است » گفت : « عجالة به كار شهر مىپردازم تا بر آن تسلط يابم و سامان دهم ، اگر شهر زير تسلط من نباشد جاى ديگر را زير تسلط نمىتوان آورد » گويد : « و چون شهر را سامان داد به نواحى ديگر پرداخت و به نظام آورد .\r\nمىگفت : اگر از اينجا تا خراسان ريسمانى كم شود ، مىدانم كى گرفته است . » گويد : پانصد كس از مشايخ بصره را جزو ياران خويش نوشت و از سيصد تا پانصد مقررى داد .\r\nحارثة بن بدر غدانى در اين باره شعرى گفت به اين مضمون :\r\n","description":"","footnote":"","page_name":" 2788 ","page_number":79},
  {"content":"\r\n« كى خبر از من به نزد زياد مىبرد ؟\r\n« كه نيكو امير يست و خليفه را « نيكو برادرست « وقتى كارها پيش تو آيد « پيشواى عدالت و همت و خردى « برادرت ، بسر حرب ، خليفه خداست « و تو وزير اويى و نيكو وزيرى « به دوستدارى وى پاداش مىدهى « و دوستدار تو به اوج آرزو مىرسد « به فرمان خداى مظفرى و منصور « و چون رعيت ستم كند ، ستم نكنى « و از دنيا هر چه بخواهند « بدست تو ، به فراوانى ، روانست « قسمت به مساوات مىكنى « كه نه توانگر از ستم تو شكايت مىكند « نه فقير .\r\n« باران رفاه انگيز بودى « و به روزگارى آمدى « كه خبيث بود و بدى فراوان « هوسها كسان را پراكنده بود « و كينه هاشان در دلها نهان نبود\r\n« شهرى و بدوى و مقيم و مسافر « به ترس اندر بود\r\n","description":"","footnote":"","page_name":" 2789 ","page_number":80},
  {"content":"\r\n« و چون زياد شمشير خداى « ميان آنها بپاخاست « نور و روشنى پاگرفت « توانايى كه غافلگير حوادث نمىشود و نمىنالد و پير فرتوت نيست [ 1 
  ] على بن محمد گويد : زياد از تنى چند ياران پيمبر صلى الله عليه و سلم كمك گرفت از جمله عمران بن حصين خزاعى كه قضاوت بصره را به او داد و حكم بن عمرو غفارى كه او را ولايتدار خراسان كرد و سمرة بن جندب و انس بن مالك و عبد الرحمان بن سمره . عمران از او خواست كه از قضاوت معافش بدارد كه معافش داشت و عبد الله بن فضاله ليثى و پس از او برادرش عاصم بن فضاله سپس زرارة بن اوفى جرشى را به قضاوت بصره گماشت .\r\nخواهر زرازه زن زياد بود .\r\nگويند : زياد نخستين كسى بود كه كسان را با نيزهء كوتاه پيش روى خود روان كرد و با گرز جلوى روى او روان شدند و پانصد كشيك بان مقيم داشت و شيبان سعدى صاحب گورستان شيبان را به سالارى آنها گماشت كه هيچ وقت مسجد را ترك نمىكردند .\r\nعلى گويد : زياد خراسان را چهار قسمت كرد : امير بن احمر يشكرى را عامل مرو كرد .\r\nخليد بن عبد الله حنفى را عامل ابر شهر كرد .\r\nقيس بن هيثم را عامل مروروذ و فارياب و طالقان كرد .\r\n\r\n","description":"","footnote":"\r\n[ 1 
  ] شاعر سفله كه هم نفسان وى به روزگاران كمياب نبوده‌اند در محضر زياد آش چربى خورده و شكمى از عزا در آورده و مشتى درم گرفته و زياد روسپى زاده خونخوار را پيشواى هدايت و شمشير خداى عنوان داده كه الشعراء فى كل وادى هيمون . م\r\n","page_name":" 2790 ","page_number":81},
  {"content":"\r\nو نافع بن خالد طاحى را عامل هرات و بادغيس و قادس و پوشنگ كرد .\r\nابن ابى عمر ، يكى از پيران ازد گويد : زياد از نافع بن خالد آزرده شد و او را به زندان كرد و يكصد هزار به پاى او نوشت و به قولى هشتصد هزار . سبب آزردگى وى آن بود كه يك ميز پازهر كه پايه هاى آن نيز پازهر بود براى نافع آوردند . نافع يك پايه را بر گرفت و پايهء طلايى به جاى آن نهاد و ميز را همراه يكى از غلامان خود به نام زيد كه عهده دار كارهاى او بود براى زياد فرستاد . زيد از نافع بدگويى كرد و به زياد\r\nگفت : « به تو خيانت ورزيد و يكى از پايه هاى ميز را برگرفت و به جاى آن پايهء طلا نهاد . » گويد : تنى چند از سران ازد از جمله سيف بن وهب معولى كه مردى معتبر بود پيش زياد رفتند و وقتى آنجا رسيدند كه زياد مسواك مىكرد و چون آنها را بديد .\r\nشعرى به تمثيل خواند به اين مضمون :\r\n« جاى اسبان ما را كه به نزديك پيچ بود « به ياد آر وقتى كه محتاج ما بودى » گويد : اما ازديان گويند اين شعر را سيف بن وهب به وقت ورود به نزد زياد به تمثيل خواند كه او گفت : « بله . » گويد : روزگارى را به ياد زياد مىآورد كه صبره وى را پناهى كرده بود . پس ، زياد مكتوب را خواست و نوشتهء آن را با مسواك پاك كرد و نافع را از زندان در آورد .\r\nمسلمه گويد : زياد ، نافع بن خالد طاحى و خليد بن عبد الله حنفى و امير بن احمد يشكرى را عزل كرد و حكم بن عمرو را برگماشت كه نسب وى به نعيلة بن مالك مىرسيد نعيله برادر غفار بن مليك بود و چون اعقاب وى اندك بودند به تيره غفار پيوستند .\r\nو هم مسلمه گويد : زياد به حاجب خويش گفت : « حكم را به نزد من آر » منظورش حكم بن ابى العاص ثقفى بود .\r\nحاجب برفت و حكم بن عمرو غفارى را بديد و او را پيش زياد برد . وى مردى معتبر بود و صحبت پيمبر خدا صلى الله عليه و سلم داشته بود ، زياد وى را عامل\r\n","description":"","footnote":"","page_name":" 2791 ","page_number":82},
  {"content":"\r\nخراسان كرد آنگاه به وى گفت : « ترا نمىخواستم ، اما خدا عز و جل ترا مىخواست . » ابو عبد الرحمان ثقفى گويد : وقتى زياد ولايتدار عراق شد\r\nحكم بن عمرو غفارى را عامل خراسان كرد و كسانى را با وى بر ولايات خراسان گماشت كه كار خراج به عهده داشتند و گفت از حكم اطاعت كنند : اسلم بن زرعه بود و خليد بن عبد الله حنفى و نافع بن خالد طاحى و ربيعة بن عسل يربوعى و امير بن احمد يشكرى و حاتم بن نعمان باهلى .\r\nگويد : آنگاه حكم درگذشت ، وى به غزاى طخارستان رفته بود و غنايم بسيار گرفته بود . حكم انس بن ابى اياس را جانشين خويش كرده بود و به زياد نوشته بود وى را براى خدا و مسلمانان و تو پسنديدم اما زياد گفت : « اى خدا ، او را براى دين تو و مسلمانان و خودم نمىپسندم . » و خليد بن عبد الله حنفى را ولايتدار خراسان كرد .\r\nگويد : پس از آن ربيع بن زياد حارثى را با پنجاه هزار كس به خراسان فرستاد بيست و پنجهزار كس از بصره و بيست و پنجهزار كس از كوفه كه سالار مردم بصره ربيع بود و سالار مردم كوفه عبد الله بن ابى عقيل بود و سالار همه ، ربيع بن زياد بود .\r\nگويند : در اين سال مروان بن حكم سالار حج شد ، وى عامل مدينه بود .\r\nولايتداران و عمال ولايات در اين سال همانها بودند كه از پيش ياد كردم :\r\nمغيرة بن شعبه بر كوفه بود و شريح قضاى آنجا داشت . زياد بر بصره بود و عاملان ديگر همانها بودند كه از پيش گفتم .\r\nدر اين سال عبد الرحمان بن خالد بن وليد در زمستان به غزاى سرزمين روم رفت .\r\nآنگاه سال چهل و ششم در آمد .\r\n","description":"","footnote":"","page_name":" 2792 ","page_number":83},
  {"content":"\r\n\r\nسخن از حوادث سال چهل و ششم\r\nاز جمله حوادث سال اين بود كه مالك بن عبيد الله به غزاى زمستانى سرزمين روم رفت . به قولى آنكه به غزا رفت عبد الرحمن بن خالد بن وليد بود و به قول ديگر مالك بن هبيره سكونى بود .\r\nدر همين سال عبد الرحمن بن خالد بن وليد از ديار روم به حمص بازگشت و چنان كه گفته‌اند ابن آثال نصرانى شربتى زهر آگين به دو داد كه بنوشيد و او را كشت .\r\n\r\nسخن از سبب هلاكت عبد الرحمن\r\nسبب آن چنان كه در روايت مسلمة بن محارب آمده اين بود كه عبد الرحمان ابن خالد بن وليد به سبب كارهاى پدرش خالد بن وليد و هم جنگها و دليريها كه به سرزمين روم كرده بود ، در شام اعتبارى يافته بود و مردم آنجا به وى متمايل بودند چندان كه معاويه از او بيمناك شد و از وى بر خويشتن بترسيد از آن رو كه مردم به دو متمايل بودند . و ابن اثال را گفت كه براى كشتن وى حيله كند و تعهد كرد كه اگر چنين كرد تا زنده است خراج از او نگيرد و خراجگيرى حمص را به او سپارد .\r\nگويد : وقتى عبد الرحمان بن خالد از ديار روم سوى حمص آمد ابن اثال به وسيلهء يكى از غلامان خويش شربتى زهر آگين به دو داد كه بنوشيد و در حمص بمرد و معاويه تعهدى را كه نسبت به وى كرده بود انجام داد و وى را خراجگير حمص كرد و خراج خود او را نيز بخشيد .\r\nگويد : خالد بن عبد الرحمان بن خالد سوى مدينه آمد يك روز پيش عروة بن زبير رفت و به دو سلام كرد .\r\n","description":"","footnote":"","page_name":" 2793 ","page_number":84},
  {"content":"\r\nعروه گفت : « تو كيستى ؟ » گفت : « خالد بن عبد الرحمان . » عمروه گفت : « ابن اثال چه شد ؟ » گويد : خالد از پيش وى برخاست و سوى حمص رفت و به مراقبت ابن اثال\r\nپرداخت و وى را با شمشير بزد و بكشت . به معاويه خبر دادند كه چند روزى او را حبس كرد و غرامت و خونبها گرفت اما قصاص نكرد .\r\nگويد : پس از آن خالد به مدينه بازگشت و چون به آنجا رسيد پيش عروه رفت و سلام گفت .\r\nعروه گفت : « ابن اثال چه شد ؟ » گفت : « ابن اثال را از ميان برداشتم اما ابن جرموز چه شد ؟ » و عروه خاموش ماند . [ 1 
  ] خالد بن عبد الرحمان وقتى ابن اثال را بزد شعرى به اين مضمون مىخواند :\r\n« من پسر شمشير خدايم « مرا بشناسيد « بجز اعتبارم و دينم چيزى به جا نمانده « و شمشيرى كه دست راستم با آن ضرب شصت مىزند . » در همين سال خطيم و سهم بن غالب هجيمى قيام كردند و « حكميت خاص خداست » گفتند . كار اينان به طورى كه در روايت على آمده چنان بود كه وقتى زياد ولايتدار شد سهم بن غالب هجيمى و خطيم كه نامش زيد بود ، پسر مالك باهلى ، از او بيمناك شدند . سهم سوى اهواز رفت و حادثه ايجاد كرد و « حكميت خاص خدا است » گفت . آنگاه بازگشت و نهان شد و امان خواست ، اما زياد امان نداد و وى را بجست تا بگرفت و بكشت و بر در خويش بياويخت .\r\n\r\n","description":"","footnote":"\r\n[ 1 
  ] ابن جرموز همان بود كه در حادثه جمل زبير پدر عروه را كشته بود .\r\n","page_name":" 2794 ","page_number":85},
  {"content":"\r\nكار خطيم چنان بود كه زياد او را به بحرين تبعيد كرد . آنگاه اجازه داد كه بيامد و گفت : « از شهر خويش برون مشو » و به مسلم بن عمرو گفت : « ضامن وى شو . » اما او نپذيرفت و گفت : « اگر شب از خانه اش بيرون ماند به تو خبر مىدهم . » گويد : پس از آن مسلم پيش زياد آمد و گفت : « ديشب خطيم در خانه اش نبود » زياد بگفت تا او را بكشتند و در محلهء باهله انداختند .\r\nدر اين سال عتبة بن ابى سفيان سالار حج شد .\r\nدر اين سال عاملان و ولايتداران همان عاملان و ولايتداران سال پيش بودند .\r\nآنگاه سال چهل و هفتم در آمد .\r\n\r\nسخن از حوادث سال چهل و هفتم\r\nغزاى زمستانى مالك بن هبيره به سرزمين روم و هم غزاى زمستانى ابو - عبد الرحمان قينى در انطاكيه در همين سال بود در اين سال عبد الله بن عمرو بن عاص از مصر معزول شد و معاوية بن خديج عامل مصر شد و چنان كه واقدى گويد در ناحيهء مغرب بگشت . وى از طرفداران عثمان بود .\r\nگويد : وقتى معاوية بن حديج از اسكندريه آمده بود عبد الرحمان بن ابى بكر بر او گذشت و گفت : « اى معاويه ، پاداشت را از معاويه گرفتى ، محمد بن ابى بكر را كشتى كه ولايتدار مصر شوى و اينك ولايتدار شدى . » گفت : « محمد بن ابى بكر را به سبب رفتارى كه با عثمان كرده بود كشتم . » عبد الرحمان گفت : « اگر فقط خونخواه عثمان بودى در كارهاى معاويه شركت نمىكردى و وقتى عمرو بن عاص با اشعرى چنان كرد ، پيش از همه بر نمىجستى كه با او بيعت كنى . »\r\n","description":"","footnote":"","page_name":" 2795 ","page_number":86},
  {"content":"\r\nبعضى از سيرت نويسان گفته‌اند : در اين سال زياد ، حكم بن عمرو غفارى را به امارت خراسان فرستاد كه به غزاى كوهستان غور و فراونده رفت و آنجا را به شمشير بگشود و غنيمت و اسير بسيار گرفت ( از اين پس گفتار مخالف اين را ياد مىكنيم ان شاء الله تعالى ) گويندهء اين سخن چنين آورده كه حكم بن عمرو از اين غزوه بازگشت و به\r\nمرو درگذشت .\r\nدربارهء كسى كه در اين سال سالار حج بود اختلاف كرده‌اند واقدى گويد :\r\nدر اين سال عتبة بن ابى سفيان سالار حج بود . ديگرى گويد : سالار حج عنبسة بن ابى سفيان بود . ولايتداران و عاملان ولايات همان عاملان و ولايتداران سال پيش بودند .\r\nپس از آن سال چهل و هشتم در آمد .\r\n\r\nسخن از حوادث سال چهل و هشتم\r\nغزاى زمستانى عبد الرحمان قينى و غزاى تابستانى عبد الله بن قيس فزارى در انطاكيه در همين سال بود ، مالك بن هبيره سكونى ، به غزاى دريا رفت . عقبة بن عامر جهنى نيز با مردم مصر و مردم مدينه غزاى دريا كرد . سالار مردم مدينه منذر بن زهير بود و سالار جمع ، خالد بن عبد الرحمان بن خالد بن وليد .\r\nبه گفتهء عموم سيرت نويسان در اين سال مروان بن حكم سالار حج شد . وى در انتظار معزولى بود كه معاويه از او آزرده بود و فدك را كه از پيش به او بخشيده بود پس گرفته بود .\r\nولايتداران و عاملان ولايتها در اين سال همانها بودند كه به سال پيش بوده بودند .\r\n","description":"","footnote":"","page_name":" 2796 ","page_number":87},
  {"content":"\r\nپس از آن سال چهل و نهم در آمد .\r\n\r\nسخن از حوادث سال چهل و نهم\r\nغزاى زمستانى مالك بن هبيره سكونى به سرزمين روم در اين سال بود .\r\nو نيز غزاى فضالة بن عبيد در جربه در همين سال بود كه زمستان را آنجا بود كه به دست وى گشوده شد و اسير بسيار از آنجا گرفت .\r\nغزاى تابستانى عبد الله بن كرز بجلى نيز در همين سال بود .\r\nدر همين سال يزيد بن شجرهء رهاوى با مردم شام غزاى زمستانى دريا كرد .\r\nدر همين سال عقبة بن نافع نيز با مردم مصر غزاى زمستانى دريا كرد .\r\nدر همين سال يزيد بن معاويه غزاى روم كرد و تا قسطنطنيه رفت ابن عباس و ابن عمر و ابن زبير و ابو ايوب انصارى نيز با وى بودند .\r\nدر همين سال ، به ماه ربيع الاول ، معاويه مروان بن حكم را از مدينه برداشت و به ماه ربيع الاخر و به قولى ربيع الاول سعيد بن عاص را امير مدينه كرد .\r\nهمه ولايتدارى مروان در مدينه از جانب معاويه هشت سال و دو ماه بود . به گفتهء واقدى هنگام عزل مروان قضاى مدينه از جانب وى با عبد الله بن حارث بن نوفل بود و چون سعيد بن عاص ولايتدار شد او را از كار قضا برداشت و ابو سلمة بن عبد الرحمان بن عوف را به قضاوت گرفت .\r\nگويند در اين سال در كوفه طاعون آمد و مغيرة بن شعبه از طاعون گريخت و چون طاعون برفت به مغيره گفتند : « بهتر است به كوفه بازگردى . » و او سوى كوفه رفت و طاعون گرفت و درگذشت .\r\nگويند : مغيره به سال پنجاهم درگذشت و معاويه كوفه را نيز به قلمرو زياد پيوست . نخستين كس بود كه كوفه و بصره را با هم داشت .\r\n","description":"","footnote":"","page_name":" 2797 ","page_number":88},
  {"content":"\r\nدر اين سال سعيد بن عاص سالار حج شد .\r\nولايتداران و عاملان اين سال همانها بودند كه به سال پيش بوده بودند به جز عامل كوفه از آن رو كه در تاريخ هلاك مغيره اختلاف هست كه بعضى سيرت - نويسان گفته‌اند هلاك وى به سال چهل و نهم بود و بعضى ديگر گفته‌اند به سال پنجاهم بود .\r\nآنگاه سال پنجاهم درآمد .\r\n\r\nسخن از حوادث سال پنجاهم\r\nغزاى بسر بن ابى ارطاة و سفيان بن عوف ازدى به سرزمين روم در اين سال بود .\r\nبه قولى غزاى فضالة بن عبيد انصارى به دريا نيز در همين سال بود .\r\nبه گفتهء واقدى و مداينى وفات مغيرة بن شعبه در اين سال بود .\r\nموسى ثقفى گويد : مغيره مردى دراز قد بود و يك چشم ، چشمش در يرموك آسيب ديده بود . به ماه شعبان سال پنجاهم درگذشت . در آن وقت هفتاد سال داشت .\r\nاما عوانه چنان كه در روايت هشام بن عبيد هست گويد كه مغيره به سال پنجاه و يكم درگذشت . بعضىها نيز گفته‌اند به سال چهل و نهم هلاك شد .\r\nعلى بن محمد گويد : زياد عامل بصره و اطراف بود تا به سال پنجاهم ، پس از آن مغيرة بن شعبه كه امير كوفه بود آنجا بمرد و معاويه فرمان كوفه و بصره را براى زياد نوشت و او نخستين كس بود كه كوفه و بصره را با هم داشت .\r\nگويد : زياد ، سمرة بن جندب را در كوفه جانشين كرد كه به كوفه آمد و چنان بود كه زياد شش ماه در كوفه و شش ماه در بصره اقامت مىگرفت .\r\nمسلمة بن محارب گويد : وقتى مغيره بمرد عراق براى زياد يك جا شد پس به\r\n","description":"","footnote":"","page_name":" 2798 ","page_number":89},
  {"content":"\r\nسوى كوفه آمد و به منبر رفت و حمد خدا گفت و ثناى او كرد آنگاه گفت : « در بصره بودم كه اين كار از آن من شد ، خواستم با دو هزار از نگهبانان بصره سوى شما آيم .\r\nآنگاه به ياد آوردم كه شما اهل حقيد و مدتهاى دراز حق شما باطل را كنار زده و با خاندان خويش پيش شما آمدم . حمد خداى كه آنچه را مردم نهاده بودند از من برداشت و آنچه را مهمل گذاشته بودند بوسيله من محفوظ داشت . » گويد : و چون گفتار خويش را به سر برد ، همچنانكه بر منبر بود ريگباران شد و آنجا نشست تا دست بداشتند . آنگاه جمعى از خاصان خويش را خواست و بگفت تا درهاى مسجد را گرفتند ، سپس گفت : « هر يك از شما پهلويى خود را بگيرد و نگويد كه نمىدانم پهلوييم كيست . » آنگاه بگفت تا كرسىاى بر در مجلس نهادند و آنها را چهار به چهار پيش خواند كه به خدا قسم ياد كنند كه هيچيك از ما ترا ريگباران نكرده ، هر كه قسم ياد كرد آزادش كرد و هر كه ياد نكرد بداشت و جدا كرد تا سى كس شدند و به قولى هشتاد كس بودند و همانجا دستهاشان را بريد .\r\nشعبى گويد ، به خدا هرگز دروغ از او نشنيديم ، هر خوب يا بدى به ما وعده داد انجام داد .\r\nوهم شعبى گويد : نخستين كسى كه زياد در كوفه كشت ، اوفى بن حصن بود كه چيزى دربارهء او شنيده بود و از پى او بر آمد كه بگريخت . يك بار كه مردم را مىديد ، اوفى بر او گذشت گفت : « اين كيست ؟ » گفتند : « اوفى بن حصن طائى » زياد گفت : « اجل رسيد . بپاى خويش پيش تو آمد . » آنگاه به دو گفت : « دربارهء عثمان چه نظر دارى ؟ » گفت : « داماد پيمبر خدا صلى الله عليه و سلم بود كه دو دختر او را داشته بود » گفت : « دربارهء معاويه چه گويى ؟ »\r\nگفت : « بخشنده است و بردبار »\r\n","description":"","footnote":"","page_name":" 2799 ","page_number":90},
  {"content":"\r\nگفت : « دربارهء من چه گويى ؟ » گفت : « شنيدم در بصره گفته اى : به خدا سالم را به جاى بيمار و حاضر را به جاى غايب مىگيرم . » گفت : « چنين گفته‌ام » گفت : « درست نگفته اى » گفت : « آنكه مىدمد بدتر از ديگر گروه نيست [ 1 
  ] » و او را بكشت .\r\nگويد : وقتى زياد به كوفه آمد عمارة بن عقبة بن ابى معيط پيش وى آمد و گفت : « شيعيان على ، ابو تراب ، به دور عمرو بن حمق فراهم مىشوند . » عمرو بن حريث گفت : « چرا چيزى مىگويى كه يقين ندارى و نمىدانى سرانجام آن چيست ؟ » زياد گفت : « هر دو بى جا كرديد ، تو كه در اين مورد با من آشكارا سخن گفتى و عمرو كه سخن ترا رد كرد . پيش عمرو بن حمق رويد و گوييد : اين جماعتها چيست كه پيش تو فراهم مىشوند ، هر كه مىخواهد ترا ببيند يا با تو سخن كند در مسجد . » گويد : به قولى آنكه بر ضد عمرو بن حمق سخن كرد و به زياد گفت كه دو شهر را تباه كرده يزيد بن رويم بود .\r\nگويد : عمرو بن حريث گفت : « هرگز بمانند امروز به چيزى كه سودش مىدهد روى نياورده بود . » زياد به رويم گفت : « تو جانش را به خطر انداختى ، اما عمرو جانش را حفظ كرد به خدا اگر بدانم كه مغز ساقش از دشمنى من آكنده است تا بر ضد من قيام نكند كارش ندارم . » گويد : وقتى مردم كوفه زياد را ريگباران كردند ، اطاقك ساخت .\r\n\r\n","description":"","footnote":"\r\n[ 1 
  ] مثال روان عربى ، همسنگ : كهر كم از كبود يا ديگ و ديگچه ، فارسى . م\r\n","page_name":" 2800 ","page_number":91},
  {"content":"\r\nگويد : وقتى زياد از بصره به كوفه آمد سمرة بن جندب را ولايتدار كرد .\r\nمحمد بن سليم گويد : از انس بن سيرين پرسيدم : « آيا سمره كسى را كشت ؟ »\r\nگفت : « مگر كشتگان سمره را شمار توانند كرد ، زياد او را در بصره جانشين كرد و به كوفه آمد و چون بازگشت او هشت هزار كس را كشته بود . به دو گفتند : بيم ندارى كه كسى را كشته باشى ؟ گفت : اگر دو برابر اين هم كشته بودم بيمى نداشتم يا چيزى نظير اين گفت . » ابو سوار عدوى گويد : سمره در يك صبحگاه هفتاد و چهار كس از قوم مرا كشت كه حافظ قرآن بودند .\r\nعوف گويد : سمره از مدينه مىآمد وقتى به خانه هاى بنى اسد رسيد يكى از كوچه اى در آمد و به اوايل سپاه برخورد يكى از آنها به دو حمله برد و نيزهء كوتاه را در او جاى داد .\r\nگويد : آنگاه سپاه برفت و سمرة بن جندب پيش او رسيد كه در خون خويش مىغلطيد . گفت : « اين چيست ؟ » گفتند : « اوايل سپاه امير به او آسيب زده » گفت : « وقتى شنيديد كه ما سوار شده‌ايم از نيزه هاى ما بپرهيزيد . » سعيد بن زيد گويد : وقتى قريب و زحاف قيام كردند ، زياد به كوفه بود و سمره به بصره . شبانگاه بيرون شدند و در محل بنى يشكر فرود آمديم كه هفتاد كس بودند و اين به ماه رمضان بود . آنگاه سوى بنى ضبيعه رفتند كه هفتاد كس بودند ، به يكى از پيران قوم گذشتند كه حكاك نام داشت و چون آنها را بديد گفت : « ابو الشعثا خوش آمدى . » گويد : ابن حصن او را بديد و خونش را بريختند و در مسجدهاى طايفهء ازد پراكنده شدند . گروهى\r\nاز آنها سوى عرصهء بنى على رفتند و گروهى ديگر سوى\r\n","description":"","footnote":"","page_name":" 2801 ","page_number":92},
  {"content":"\r\nمسجد معادل رفتند . سيف بن وهب با جمعى از ياران خويش بر ضد آنها برخاست و كسانى را كه سوى وى آمده بودند بكشت . گروهى از جوانان بنى على و گروهى از جوانان بنى راسب سوى قريب و زحاف رفتند و به آنها تيراندازى كردند . قريب گفت : « آيا عبد الله بن اوس طاحى ميان شما هست ؟ » كه با وى هماوردى مىكرده بود ؟\r\nگفتند : « آرى » گفت : « پس به هماوردى من آى » گويد : و چنان شد كه عبد الله او را بكشت و سر او را بياورد . زياد كه از كوفه مىآمد او را به ملامت گرفت و گفت : « اى مردم طاحيه اگر از اين جمع كسانى را نكشته بوديد زندانيتان مىكردم . » گويد : قريب از طايفهء اياد بود و زخاف از طايفهء طى بود ، پسر خاله بودند و نخستين كسانى بودند كه پس از خوارج نهروان قيام كردند .\r\nسعيد گويد : ابو بلا مىگفت : « خدا قريب را تقرب ندهد ، به خدا اگر از آسمان بيفتم بهتر از آن مىخواهم كه چنان كنم كه او كرده بود » مقصودش قيام بود .\r\nوهب گويد : از پس قريب و زخاف كار حروريان بالا گرفت و سمره آنها را بكشت و به كشتنشان فرمان داد . وقتى زياد به كوفه مىرفت سمره جانشين وى بود و بسيار كس از خوارج را بكشت .\r\nابو عبيده گويد : آن روز زياد بر منبر گفت : « اى مردم بصره به خدا اينان را از ميان برداريد و گر نه از شما آغاز مىكنم ، به خدا اگر يكيشان جان ببرد ، از مقررى سال بگذرم نخواهيد گرفت . » گويد : پس كسان بر ضد آنها برخاستند و همه را بكشتند .\r\nمحمد بن عمر گويد : در همين سال معاويه گفته بود كه منبر پيمبر خدا صلى الله عليه و سلم را به شام برند و چون آن را از جاى تكان دادند خورشيد گرفت چنان كه ستارگان ديده مىشد و مردم وحشت زده شدند گفت : « نمىخواستم منبر را ببرم ،\r\n","description":"","footnote":"","page_name":" 2802 ","page_number":93},
  {"content":"\r\nبلكه بيم داشتم موريانه آن را خورده باشد . » آنگاه منبر را بپوشانيد .\r\nسعيد بن دينار به نقل از پدرش گويد : معاويه گفت : « نظر من اين است كه منبر پيمبر خدا صلى الله عليه و سلم در مدينه نماند كه مردم آنجا قاتلان و دشمنان امير مؤمنان عثمان بوده‌اند . » و چون به مدينه آمد عصا را خواست كه به نزد سعد القرظ بود .\r\nگويد : ابو هريره و جابر بن عبد الله پيش معاويه آمدند و گفتند : « اى امير مؤمنان ترا به خدا عز و جل چنين مكن كه اين كار روا نيست ، مىخواهى منبر رسول خدا را از جايى كه وى نهاده برون برى و عصاى وى را به شام ببرى ؟ مسجد را ببر . » گويد : معاويه كوتاه آمد و شش پله بر منبر افزود كه اكنون هشت پله دارد . و از كارى كه كرده بود از مردم عذر خواست .\r\nقبيصة بن ذويب گويد : عبد الملك قصد منبر كرده بود به دو گفتم : « ترا به خدا - عز و جل چنين مكن و منبر را از جاى مبر كه امير مؤمنان معاويه آن را از جا تكان داد و خورشيد گرفت . پيمبر فرمود : هر كه با منبر من بدى كند جايگاهش از آتش پر شود . چرا مىخواهى آن را از مدينه ببرى كه در مدينه وسيلهء فصل اختلافات كسان است ؟ » گويد : عبد الملك از اين كار كوتاه آمد و ديگر از آن سخن نكرد و چون وليد به خلافت رسيد و به حج آمد ، قصد اين كار كرد و گفت : « مرا از اين كار خبر دهيد كه مىخواهم به انجام آن پردازم . » گويد : سعيد بن مسيب كس پيش عمر بن عبد العزيز فرستاد و گفت « با يار خويش بگوى از خدا عز و جل بترسد و خويشتن را به معرض خشم خداى نيارد » عمر بن عبد العزيز با وليد سخن كرد كه كوتاه آمد و ديگر از آن سخن نياورد .\r\nگويد : وقتى سليمان بن عبد الملك به حج آمد عمر بن عبد العزيز قصد وليد را با وى بگفت و اين كه سعيد بن مسيب پيش وى آمده بود .\r\n","description":"","footnote":"","page_name":" 2803 ","page_number":94},
  {"content":"\r\nسليمان گفت : « دلم مىخواست چنين چيزى دربارهء امير مؤمنان عبد الملك و دربارهء وليد گفته نمىشد . اين ماجراجويى است ، ما را با اين چكار ! دنيا را گرفتيم كه به دست ماست . مىخواهيم يكى از مآثر اسلام را كه كسان به زيارت آن مىآيند\r\nپيش خودمان ببريم ، اين درست نيست . » در همين سال معاوية بن حديج از مصر معزول شد و مسلمة بن مخلد ولايتدار مصر و افريقيه شد . و چنان بود كه معاوية بن ابى سفيان از آن پيش كه مسلمه را ولايتدار مصر و افريقيه كند عقبه بن نافع فهرى را سوى افريقيه فرستاده بود كه آنجا را گشود و قيروان را خط كشى كرد كه در آنجا چنان كه محمد بن عمر گويد باتلاق بود كه از بس درنده و خزندگان ديگر و مار داشت كس آنجا نمىرفت . عقبه خدا را بخواند و هر چه آنجا بود گريخت تا آنجا كه درندگان بچه هاى خود را مىبرد .\r\nموسى بن على به نقل از پدرش گويد : عقبة بن نافع بانگ زد : « ما اينجا منزل مىكنيم از اينجا برويد » و خزندگان از سوراخها برون شد و بگريخت .\r\nزيد بن ابى جندب به نقل از يكى از سپاهيان مصر گويد : همراه عقبة بن نافع آمديم و او نخستين كس بود كه قيروان را خط كشى كرد و براى كسان مسكن و خانه معين كرد و مسجد آن را بساخت و با وى ببوديم تا معزول شد . بهترين ولايتدار و بهترين سالار بود .\r\nگويد : پس از آن ، در همين سال ، يعنى سال پنجاهم ، معاويه ، معاوية بن حديج را از مصر و عقبة بن نافع را از افريقيه برداشت و مسلمة بن مخلد را ولايتدار مصر و مغرب يك جا كرد . وى نخستين كس بود كه همه مغرب و مصر و برقه و افريقيه و طرابلس را با هم داشت .\r\nگويد : مسلمة بن مخلد يكى از وابستگان خود را به نام ابو المهاجر ولايتدار افريقيه كرد و عقبة بن نافع را برداشت و درباره چيزهايى از او مواخذه كرد و همچنان ولايتدار مصر و مغرب بود و ابو المهاجر بر افريقيه بود تا معاوية بن ابى سفيان هلاك\r\n","description":"","footnote":"","page_name":" 2804 ","page_number":95},
  {"content":"\r\nشد .\r\nدر همين سال ابو موسى اشعرى درگذشت . به قولى درگذشت ابو موسى به سال پنجاه و دوم بود .\r\nدربارهء كسى كه در اين سال سالار حج بود اختلاف هست ، بعضىها گفته‌اند معاويه سالار حج بود ، بعضى ديگر گفته‌اند پسرش يزيد بود .\r\nدر اين سال ولايتدار\r\nمدينه سعيد بن عاص بود . ولايتدار بصره و كوفه و مشرق و سيستان و فارس و سند و هند ، زياد بود .\r\nدر اين سال زياد از پى فرزدق برآمد كه بنى نهشل و بنى فقيم از او شكايت آورده بودند . فرزدق از دست زياد سوى سعيد بن عاص گريخت كه آن وقت ولايتدار مدينه بود و از او پناه خواست كه پناهش كرد .\r\n\r\nسخن از كار فرزدق\r\nلبيطه پسر فرزدق به نقل از پدرش گويد : وقتى اشهب بن رفيله و بعيث را هجا گفتم كه رسوا شدند ، بنى نهشل و بنى فقيم شكايت از من ، پيش زياد بن ابى سفيان بردند .\r\nبعضىها گفته‌اند يزيد بن مسعود نهشلى نيز شكايت برده بود ، اما زياد او را نشناخت تا به دو گفتند : « همان جوان بدوى كه نقره هايش غارت شد و جامه هاى خويش را فرو ريخت » و زياد او را بشناخت .\r\nفرزدق گويد : پدرم غالب مرا با كاروان خويش و كالايى فرستاده بود كه آن را بفروشم و براى وى آذوقه بگيرم و براى كسانش جامه هايى بخرم . رفتم و كالا را فروختم و قيمت آن را گرفتم و در جامهء خويش ريختم و بدان مشغول بودم .\r\nگويد : در آن اثنا مردى به من رسيد كه گويى شيطانى بود و گفت : « سخت به\r\n","description":"","footnote":"","page_name":" 2805 ","page_number":96},
  {"content":"\r\nحفاظت آن دلبسته اى ؟ » گفتم : « چه مانعى دارد ؟ » گفت : « به خدا اگر مردى كه مىشناسمش به جاى تو بود آن را نگه نمىداشت . » گفتم : « او كيست ؟ » گفت : « غالب بن صعصعه » گويد : اهل مربد را بانگ دادم\r\nو گفتم : « بگيريد » و مال را بر آنها افشاندم .\r\nگويد : يكى از آنها گفت : « پسر غالب عبايت را بينداز و من بينداختم » يكى ديگر گفت : « پيراهنت را بينداز » كه انداختم .\r\nديگرى گفت : « عمامه ات را بينداز » كه بينداختم و با يك تنبان بماندم .\r\nديگرى گفت : « تنبانت را بينداز » گفتم : « بيندازم و برهنه راه بيفتم ؟ ديوانه نيستم . » گويد : خبر به زياد رسيده بود و چند سوار سوى مربد فرستاده بود كه مرا پيش او ببرند ، يكى از بنى هجيم بر اسبى بيامد و گفت : « دارند مىآيند فرار كن » و مرا پشت سر خود سوار كرد و تاختن كرد تا از ديده ها نهان شد ، سواران وقتى رسيدند كه من رفته بودم . زياد ، دو عموى من ، ذهيل و زحاف ، پسران صعصعه ، را كه در ديوان جزو دو هزارىها بودند و با وى بودند گرفت و به زندان كرد . من كس پيش آنها فرستادم كه اگر مىخواهيد بيايم ، كس فرستادند كه نزديك ما ميا كه كار زياد معلوم نيست ، با ما چه مىتواند بكند كه گناهى نكرده‌ايم ؟\r\nگويد : دو عمويم چند روزى ببودند آنگاه دربارهء آنها با زياد سخن كردند و گفتند : « شنوايند و مطيع ، يك جوان بدوى كارى كرده ، آنها گناهى ندارند » . پس آنها را آزاد كرد .\r\nبه من گفتند : « به ما بگو : پدرت از آذوقه و جامه چه سفارش داده بود ؟ »\r\n","description":"","footnote":"","page_name":" 2806 ","page_number":97},
  {"content":"\r\nبه آنها گفتم ، همه را خريدند و آن را بار كردم و پيش پدرم رفتم كه خبر من به او رسيده بود . از من پرسيد چه كردى ؟ و قضيه را با وى بگفتم .\r\nگفت : « اين جور كارها را خوب بلدى » و دست به سرم كشيد .\r\nراوى گويد : فرزدق تا آن وقت شعر نمىگفت و پس از آن شعر گفتن آغاز كرد قصه وى به خاطر زياد مانده بود .\r\nگويد : پس از آن چنان شد كه احنف بن قيس و جارية بن قدامه از طايفهء بنى ربيعة بن كعب و جون بن قتاده عبشمى و حتات بن يزيد ابو منازل ، يكى از پسران حوى ابن سفيان ، پيش معاويه رفتند كه به هر يك از آنها يكصد هزار داد . اما به حتات هفتاد هزار داد . وقتى به راه مىرفتند از همديگر بپرسيدند و مقدار جايزهء خويش را به حتات بگفتند و معلوم شد كه فقط او هفتاد هزار گرفته است . حتات سوى معاويه بازگشت كه از او پرسيد : « اى ابو منازل ، چرا بازگشتى ؟ » گفت : « مرا ميان بنى تميم رسوا كردى ،\r\nمگر اعتبارم درست نيست ؟ مگر سالخورده نيستم ؟ مگر قومم از من اطاعت نمىكنند ؟ » گفت : « چرا » گفت : « پس چرا از اين جمع با من خست كردى ؟ » گفت : « از اين جمع دينشان را خريدم و ترا با دينت و عقيده ات دربارهء عثمان بن عفان واگذاشتم » اين سخن از آن رو مىگفت كه حتات از جمله دوستداران عثمان بود .\r\nگفت : « دين مرا نيز بخر » و از جايزهء خويش عيب گرفت و معاويه او را به زندان كرد و فرزدق در اين باب شعرى دراز گفت و از كار معاويه خرده گرفت و او\r\nسى هزار ديگر به كسان حتات داد ، و اين ، زياد را نسبت به فرزدق خشمگين كرده بود .\r\nگويد : وقتى قوم نهشل و فقيم شكايت او را پيش زياد بردند خشم وى بيفزود و از پى وى برآمد كه فرارى شد و پيش عيسى بن خصيله رفت .\r\n","description":"","footnote":"","page_name":" 2807 ","page_number":98},
  {"content":"\r\nفضل بن موسى بن خصيله گويد : وقتى زياد از پى فرزدق بود شبانگاه پيش عموى من عيسى بن خصيله آمد و گفت : « اى ابو خصيله ، از اين مرد مىترسم دوستانم و همه كسانى كه از آنها اميد داشتم مرا رها كرده‌اند پيش تو آمده‌ام كه مرا پيش خودت مخفى كنى . » گفت : « خوش آمدى » گويد : پس فرزدق سه شب پيش وى بود ، پس از آن به وى گفت : « آهنگ آن دارم كه سوى شام روم . » گفت : « هرطور كه خواهى ، اگر پيش من بمانى خانه خانهء تست [ 1 
  ] و اگر خواهى رفت يك شتر رهوار به تو مىدهم . » گويد : شب بعد فرزدق بر نشست ، عيسى كس با او فرستاد تا از خانه ها گذشت .\r\nمقدار سه منزل راه سپرده بود و شعرى در اين باب گفت .\r\nگويد : زياد از حركت فرزدق خبر يافت و على بن زهدم را از پى او فرستاد .\r\nاعين نوهء فرزدق گويد : ابن زهدم رد فرزدق را در خانه يك زن نصرانى كه وى را دختر مرار مىگفتند و از بنى قيس بود پيدا كرد كه او را از شكاف خانهء خويش فرار داد و به وى دست نيافت .\r\nمسمع بن عبد الملك گويد : فرزدق سوى روحا رفت و ميان مردم بكر بن وايل فرود آمد و ايمن شد\r\nو چند قصيده در ستايش آنها گفت .\r\nگويد . و چنان شد كه وقتى زياد در بصره اقامت مىگرفت فرزدق به كوفه مىرفت و وقتى زياد در كوفه اقامت مىگرفت فرزدق به بصره مىرفت كه زياد شش ماه در بصره مىماند و شش ماه در كوفه ، و چون از كار فرزدق خبر يافت به عبد الرحمان ابن عبيد كه از جانب وى عامل كوفه بود نوشت : « فرزدق نر و حوش است كه به صحراها مىچرد و چون كسان نزديك او شوند بترسد و از آنجا به سرزمين ديگر رود ، او را\r\n\r\n","description":"","footnote":"\r\n[ 1 
  ] به جاى عبارت مثل وار عربى « فى الرحب و السعه » يعنى با گشادگى و فراخى .\r\n","page_name":" 2808 ","page_number":99},
  {"content":"\r\nبجوى تا به وى دست يا بى . » فرزدق گويد : « به سختى در پى من بودند چنان كه هر كه مرا پناه مىداد ، از پيش خود بيرون مىكرد . يك بار كه عبا به سر پيچيده بودم و به راه مىرفتم آنكه مرا مىجست بر من گذشت . وقتى شب در آمد پيش يكى از داييهايم رفتم كه از طايفهء بنى ضبه بود و عروسى داشتند ، گرسنه بودم ، گفتم پيش آنها روم و غذايى بخورم .\r\nگويد : در آن اثنا كه نشسته بودم ديدم يكى كه اسب خود را مىكشيد و نيزه به دست داشت وارد خانه شد ، كسان برخاستند و ديوار نيين را برداشتند و من از آنجا برون رفتم ، ديوار را بينداختند كه به جاى خود رفت و گفتند : « ما او را نديده‌ايم » لختى جستجو كردند و برفتند . صبحگاهان پيش من آمدند و گفتند : « از مجاورت زياد سوى حجاز رو كه به تو دست نيابد كه اگر ديشب به تو دست يافته بود ما را هلاك كرده بودى . » گويد : پس نهانى دو مركب فراهم كردند و با مقاعس يكى از مردم بنى تيم الله كه بلد راه بود و همراه بازرگانان سفر مىكرد سخن كردند و با وى سوى بانقيا رفتيم و چون به يكى از سراها كه در آن جا منزل مىگرفتند رسيديم در به روى ما نگشودند و بار خويش را به كنار ديوار افكنديم . شبى مهتاب بود ، گفتم : « اى مقاعس ، اگر صبحگاهان زياد كسانى را سوى عتيق فرستد ما را توانند گرفت ؟ » گفت : « آرى ، در كمين ما مىنشينند . » گويد : هنوز از عتيق نگذشته بودند عتيق خندقى بود كه عجمان زده بودند .\r\nفرزدق گويد : گفتمش : « عرب چه مىگويد ؟ » گفت : « مىگويند : يك روز و شب مهلت بده آنگاه فرارى را بگير . » حركت كن .\r\nگفتم : « از درندگان مىترسم . »\r\n","description":"","footnote":"","page_name":" 2809 ","page_number":100},
  {"content":"\r\nگفت : « خطر درندگان از زياد كمتر است » گويد : حركت كرديم ، چيزى پشت سرمان بود ، يكى دنبال ما بود كه از ما دور نمىشد .\r\nگفتم : « اى مقاعس اين شخص را مىبينى\r\nكه همه چيز را جز او پشت سر مىگذاريم و از اول شب بدنبال ماست ؟ » گفت : « اين درنده است » گويد : گويى اين را فهميد كه بيامد و ميان راه بخفت و چون اين را بديديم ، پياده شديم و زانوى شترانمان را ببستيم و من كمان خويش را برگرفتم .\r\nمقاعس گفت : « اى روباه ، ميدانى از كجا سوى تو گريخته‌ايم ؟ از زياد » گويد : درنده دم خويش را تكان داد و گرد آن بما و شترانمان رسيد . گفتم :\r\n« تير بيندازم . » مقاعس گفت : « تحريكش مكن ، وقتى صبح شد مىرود . » گويد : درنده سر و صدا مىكرد و مىغريد و مقاعس به آن نهيب مىزد تا صبح دميد و چون او را بديد برفت .\r\nفرزدق در اين باب شعرى دارد به اين مضمون :\r\n« از بس آنچه در شب رودها ديدم « ديگر خودم را ترسو نمىدانم .\r\n« شيرى بود كه گويى پاپوش داشت « با پنجه هاى درشت و ناخنهاى تيز « وقتى سر و صداى آن را شنيدم جانم بلرزيد « و گفتم راه فرار كو ؟\r\n« بخويشتن دل دادم و گفتم صبورى كن « و در آن تنگنا تنبانم را محكم كردم\r\n","description":"","footnote":"","page_name":" 2810 ","page_number":101},
  {"content":"\r\n« اى درنده تو از زياد كمخطرترى « و سوى تو آسان مىتوان آمد . » شبث بن ربعى رياحى گويد : اين اشعار را براى زياد خواندم كه گويى رقت آورد و گفت : « اگر پيش من آمده بود امانش مىدادم و عطايش مىدادم . »\r\nشعر ترجمه نكرده\r\nفرزدق گويد : راه را سپرديم تا به مدينه رسيديم كه سعيد بن عاص بن اميه عامل آنجا بود وى به تشييع جنازه رفته بود . به جستجويش رفتيم ، يافتيمش كه نشسته بود و مرده را به گور مىكردند . پيش روى او ايستادم و گفتم : « كسى كه خونى نريخته و مالى نربوده به تو پناه مىآورد . » گفت : « اگر خونى نريخته اى و مالى نربوده اى در پناه منى » آنگاه گفت : « كيستى ؟ » گفتم : « همام پسر غالب بن صعصعه » گويد : و همچنان مدتى در مدينه بودم و مدتى در مكه تا زياد درگذشت .\r\nدر همين سال حكم بن عمرو غفارى هنگام بازگشت از غزاى مردم كوهستان اشل به مرو درگذشت .\r\n\r\nسخن از غزاى حكم بن عمرو در كوهستان اشل و سبب هلاك وى\r\nعبد الرحمان بن صبيح گويد : با حكم بن عمرو در خراسان بودم ، زياد به دو نوشت كه مردم كوهستان اشل سلاح پوستى دارند\r\nو ظروف طلايى ، پس به غزاى آنها رفت و چون به دل كوهستان رسيد دره ها و راهها را بگرفتند و او را در ميان گرفتند و در اين كار درماند و مهلب را به كار جنگ گماشت . مهلب پيوسته تدبير\r\n","description":"","footnote":"","page_name":" 2811 ","page_number":102},
  {"content":"\r\nمىكرد تا يكى از بزرگان قوم را گرفت و به دو گفت : « يكى از دو كار را اختيار كن اين كه خونت را بريزم يا ما را از اين تنگنا برون برى . » گفت : « مقابل يكى از راهها آتش بيفروز و بگو تا بنه را سوى آن ببرند و چون قوم پندارند كه وارد راه شده‌ايد كه عبور كنيد همه به طرف آنجا آيند و راههاى ديگر را خالى گذارند ، پس راه ديگر پيش گير كه به تو نمىرسند تا برون شوى . » گويد و چنين كرد و نجات يافت و غنايم بسيار همراه آوردند .\r\nحكم بن صبح گويد : زياد نامه اى به حكم نوشت و او را تهديد كرد كه اگر زنده ماندم يكى از اعضاى ترا مىبرم به سبب آنكه وقتى زياد شنيده بود كه غنايم فراوان گرفته به دو نوشته بود كه امير مؤمنان به من نوشته كه طلا و نقره و تحفه ها را براى وى برگزينم ، دست به چيزى مزن تا اين چيزها را كنار نهى .\r\nحكم به دو نوشت : « اما بعد : نامهء تو رسيد كه گفته بودى امير مؤمنان به من نوشته كه طلا و نقره و تحفه ها را براى او برگزينم و دست به چيزى مزن . اما كتاب خدا پيش از نامهء امير مؤمنان است ، به خدا اگر آسمانها و زمين به روى بنده خدا ترس بسته باشد خداى سبحانه و تعالى مفرى براى وى پديد آرد . » گويد : آنگاه به مردم گفت : « زودتر غنيمتهاى خويش را برگيريد . » خمس را جدا كرد و باقى غنيمتها را ميان آنها تقسيم كرد .\r\nگويد : آنگاه حكم گفت : « خدايا اگر خيرى پيش تو دارم جانم را بگير . » و به خراسان به مرو درگذشت .\r\nعلى بن محمد گويد : وقتى مرگ حكم در رسيد ، به مرو ، انس بن ابى اناس را جانشين كرد و اين به سال پنجاهم بود .\r\nآنگاه سال پنجاه و يكم در آمد .\r\n","description":"","footnote":"","page_name":" 2812 ","page_number":103},
  {"content":"\r\n\r\nسخن از حوادث سال پنجاه و يكم\r\nاز جمله حوادث اين سال غزاى زمستانى فضاله بن عبيد به سرزمين روم بود و غزاى تابستانى بسر بن ابى اطاره و كشته شدن حجر بن عدى و ياران وى .\r\n\r\nسخن از سبب كشته شدن حجر بن عدى\r\nهشام بن محمد گويد : وقتى معاوية بن ابى سفيان در جمادى سال پنجاه و يكم مغيرة بن شعبه را ولايتدار كرد وى را پيش خواند و حمد خدا گفت و ثناى او كرد آنگاه گفت : « مىخواستم خيلى چيزها را به تو سفارش كنم اما به اعتماد آنكه مىدانى رضايت من به چيست و حكومتم چه مىخواهد و صلاح رعيتم به چيست از آن چشم مىپوشم ولى يك كار را سفارش مىكنم از ناسزا گفتن على و مذمت وى و نيز از رحمت فرستادن بر عثمان و آمرزش خواستن براى او وا نمان ، ياران على را عيب گوى و دور كن و سخنشان مشنو ، پيروان عثمان را ستايش گوى و تقرب ده\r\nو سخنانشان بشنو . » مغيره گفت : « تجربه آزموده و مرا آزموده‌اند ، پيش از تو براى غير تو عمل كرده‌ام و ذم اعمال من نگفته‌اند ، تو نيز تجربه مىكنى و يا مذمتم مىكنى يا ستايش . » معاويه گفت : « ان شاء الله ستايش خواهيم كرد . » شعبى مىگفت : « از پس مغيره ولايتدارى چون او نداشتيم . به صف عاملان شايستهء دوران پيش از خود بود . هفت سال و چند ماه از جانب معاويه عامل كوفه بود ، رفتار نكو داشت ، دلبسته آرامش بود اما از مذمت على و ناسزا گويى وى\r\n","description":"","footnote":"","page_name":" 2813 ","page_number":104},
  {"content":"\r\nو عيبگويى قاتلان عثمان و لعنشان و طلب رحمت و استغفار براى عثمان و تمجيد ياران وى چشم نمىپوشيد . » و چنان بود كه وقتى حجر بن عدى اين چيزها را مىشنيد مىگفت : « خدا شما را مذمت و لعنت كند » آنگاه به پا مىخواست و مىگفت : خداى عز وجل گويد : شما كه ايمان داريد به انصاف رفتار كنيد و براى خدا گواهى دهيد [ 1 
  ] .\r\n« شهادت مىدهم كه آن كس كه عيب و مذمت وى مىگوييد فضيلتش بيشتر است و آنكه مدح و تمجيدش مىكنيد در خور مذمت است . » مغيره به دو مىگفت : « اى حجر ، از اقبال تو است كه ولايتدار تو منم ، اى حجر ، واى تو ! از حكومت بترس ، از خشم و سطوت آن حذر كن كه احيانا خشم حكومت بسيارى امثال ترا هلاك مىكند . » اما از حجر دست مىداشت و گذشت مىكرد و چنين بود تا يك روز در آخرين دوران امارتش به پا خاست و در بارهء على و عثمان همان سخنانى كه مىگفته بود بگفت كه خدايا بر عثمان بن عفان رحمت كن و از او در گذر و اعمال نيك وى را پاداش ده كه به كتاب تو عمل كرد و از سنت پيمبر تو بيعت كرد و ما را متفق داشت و خونهاى ما را محفوظ داشت و به ستم كشته شد ، خدايا ياران و دوستان و دوستداران و خونخواهان وى را رحمت كن . و قاتلان وى را نفرين كرد .\r\nپس حجر بن عدى برخاست و بانگى بر مغيره زد كه هر كه در مسجد و بيرون مسجد بود آن را شنيد و گفت : « از بس پير شده اى نمىدانى دربارهء كى دروغ مىگويى . اى آدم ! بگو روزيها و مقرريهاى ما را بدهند كه از ما بداشته اى و حق نداشته اى و كسانى كه پيش از تو بوده‌اند چنين نمىكرده‌اند . سخت به مذمت امير مؤمنان و تمجيد مجرمان دل بسته اى . » گويد : بيشتر از دو سوم كسان برخاستند و مىگفتند : « حجر سخن راست آورد\r\n\r\n","description":"","footnote":"\r\n[ 1 
  ] يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّه 4 : 135 سوره نساء آيه 134\r\n","page_name":" 2814 ","page_number":105},
  {"content":"\r\nو نيك گفت .\r\nبگو روزيها و مقرريهاى ما را بدهند كه از اين سخنان تو سودى نمىبريم . » و سخن از اين گونه بسيار كردند .\r\nگويد : مغيره فرود آمد و به درون رفت . قومش اجازه خواستند كه بداد .\r\nبه دو گفتند : « چرا مىگذارى مرد اين اين گونه سخنان بگويد و چنين با تو جرى شود ، اين كار تو دو نتيجه دارد نخست آنكه قدرت تو سستى مىگيرد و ديگر آنكه اگر معاويه خبردار شود نسبت به تو سخت خشم آورد . » گويد : كسى كه سختتر از همه در كار حجر سخن مىكرد و آن را بزرگ مىنمود عبد الله بن ابى عقيل ثقفى بود .\r\nگويد : مغيره به آنها گفت : « او را به كشتن داده‌ام از پس من اميرى بيايد كه حجر او را همانند من پندارد و با او نيز چنان كند كه مىبينيد با من مىكند و در همان وهلهء اول او را مىگيرد و به بدترين وضعى مىكشد . مرگ من نزديك است و كارم به سستى افتاده . نمىخواهم كشتن نيكان و ريختن خون مردم اين شهر از من آغاز شود كه ديگران به سبب آن نيك روز شوند و من تيره روز ، معاويه در دنيا عزت يابد و مغيره به روز رستاخيز به ذلت افتد . از نكو كارشان مىپذيرم و از بد كارشان در مىگذرم ، خردمندشان را ستايش مىكنم و بىخردشان را اندرز مىگويم تا مرگ ميان من و آنها جدايى آرد . وقتى عاملان بعدى را تجربه كردند از من ياد مىكنند . » عثمان بن عقبه كندى مىگفت : يكى از پيران قوم را شنيدم كه از اين حديث سخن داشت و مىگفت : « به خدا آنها را تجربه كرديم و مغيره بيشتر از همه شان ستايشگر بىگناه بود و بخشندهء بدكار و عذرپذير . » عوانه گويد : مغيره به سال چهل و يكم و ماه جمادى ولايتدار كوفه شد و به سال پنجاه و يكم درگذشت و كوفه و بصره يك جا از آن زياد بن ابى سفيان شد كه بيامد و وارد قصر كوفه شد آنگاه به منبر رفت و حمد خدا گفت و ثناى او كرد سپس گفت :\r\n« اما بعد ، ما را آزموده‌اند و ما نيز تجربه آموخته‌ايم . راهبرى\r\n","description":"","footnote":"","page_name":" 2815 ","page_number":106},
  {"content":"\r\n« كرده‌ايم و راهبريمان كرده‌اند و چنان ديده‌ايم كه سامان اين كار در آخر « به همانست كه سامان اول آن بوده : اطاعت صميمانه كه در نهان و عيان « همانند باشد و صاحبانش در غياب و حضور يكسان باشند و دلها و زبانهاشان « يكى باشد و چنان يافته‌ايم كه صلاح كار مردم به نرمش است ، بىسستى « و قدرت نمايى بىخشونت . در ميان شما به كارى دست نمىزنم كه آن را به « انجام نبرم .\r\nهيچ دروغى كه در حضور خدا و مردم گفته شود زشتتر از « دروغ پيشوا بر منبر نيست . » گويد : آنگاه از عثمان و ياران وى سخن آورد و مدحشان گفت و از قاتلان وى ياد كرد و لعنتشان كرد .\r\nگويد : حجر برخاست و با وى چنان كرد كه با مغيره مىكرده بود .\r\nگويد : چنان شد كه زياد به بصره بازگشت و عمرو بن حريث را ولايتدار كوفه كرد و خبر يافت كه شيعيان على به نزد حجر فراهم مىشوند و آشكارا از لعن معاويه و بيزارى او سخن دارند و عمرو بن حريث را ريگباران كرده‌اند . پس به سوى كوفه بازگشت و به قصر رفت و درآمد و به منبر رفت قباى سندس و روپوشى از خز سبز به تن داشت و مويش از دو سوى آويخته بود .\r\nحجر در مسجد نشسته بود و يارانش به دورش بيشتر از همه بودند زياد حمد خدا گفت و ثناى او كرد و آنگاه گفت :\r\n« اما بعد ، عاقبت سركشى و گمراهى وخيم است ، اينان به حال « خود رها شده‌اند و گردن گرفته‌اند ، از من ايمن مانده‌اند و بر من جرئت « آورده‌اند به خدا اگر به استقامت نياييد به داروى خودتان علاجتان « مىكنم . » و نيز گفت : « ناچيزم اگر عرصهء كوفه را از حجر مصون ندارم و او را عبرت آيندگان نكنم ، از حجر واى مادرت ! كه به خطر افتاده اى »\r\n","description":"","footnote":"","page_name":" 2816 ","page_number":107},
  {"content":"\r\nاما محمد بن سيرين دربارهء پيشامد حجر چنين گويد : يك روز جمعه زياد سخن مىكرد و بسيار گفت و نماز عقب افتاد ، حجر بن عدى به دو گفت : « نماز » اما زياد همچنان به سخن كردن بود . باز گفت : « نماز » و او به كار سخن كردن بود و چون حجر بيمناك شد كه وقت نماز بگذرد دست به مشتى ريگ برد و براى نماز برخاست ، مردم نيز با وى برخاستند و چون زياد چنين ديد فرود آمد و با مردم نماز كرد و چون نماز را به سر برد دربارهء كار حجر به معاويه نوشت و بد او بسيار گفت .\r\nگويد : معاويه نوشت كه وى را بند آهنين نه و سوى من فرست و چون نامهء معاويه بيامد قوم حجر خواستند از او حمايت كنند ، اما حجر گفت : « نه ، شنواى و اطاعت . »\r\nگويد : پس بند آهنين بر او نهادند و پيش معاويه بردند كه چون بر او در آمد گفت : « اى امير مؤمنان درود بر تو باد و رحمت و بركات خدا » معاويه گفت : « به خدا نمىبخشمت ، ببريد و گردنش را بزنيد . » گويد : حجر را از پيش معاويه بيرون آوردند . به كسانى كه كارش را به عهده داشتند گفت : « بگذاريد دو ركعت نماز كنم . » گفتند : « بكن . » گويد : پس دو ركعت نماز كرد ، و كوتاه كرد ، آنگاه گفت : « اگر جز آنچه منظور دارم گمان نمىبرديد دوست داشتم كه نمازم از آنچه بود درازتر شود اما اگر در آن نمازها كه از پيش بود چيزى نباشد در اين نيز چيزى نيست . آنگاه به كسان خويش كه آنجا بودند گفت : « بند آهنين را بر مداريد و خونم را مشوييد كه فردا با معاويه در جاده [ 1 
  ] رو به رو مىشوم . » گويد : آنگاه وى را پيش آوردند و گردنش را بزدند .\r\nهشام گويد : وقتى از محمد دربارهء غسل شهيد مىپرسيدند حديث حجر را\r\n\r\n","description":"","footnote":"\r\n[ 1 
  ] كلمه متن .\r\n","page_name":" 2817 ","page_number":108},
  {"content":"\r\nبراى آنها مىگفت .\r\nمحمد گويد : عايشه مادر مؤمنان معاويه را بديد . . .\r\nمخلد گويد : پندارم كه در مكه بود .\r\nگويد : و به دو گفت : « اى معاويه در مورد حجر بردبارى تو كجا بود ؟ » گفت : « اى مادر مؤمنان خردمندى به نزد من نبود . » ابن سيرين گويد : شنيده‌ام كه وقتى مرگ معاويه در رسيده بود با صدايى كه در گلويش پيچيده بود مىگفت : « از حجر با تو روزى دراز دارم » حسين بن عبد الله همدانى گويد : جزو نگهبانان زياد بودم زياد گفت : « يكى برود و حجر را بخواند . » گويد : سالار نگهبانان شداد بن هيثم هلالى به من گفت : « پيش حجر برو و او را بخوان . » گويد : پيش حجر رفتم و گفتم : « پيش امير بيا » يارانش گفتند : « نمىآيد و حرمت نمىدارد . » گويد : پيش زياد رفتم و خبر را بگفتم . به سالار نگهبانان دستور داد كسانى را با من بفرستد .\r\nگويد : و چند كس را با من فرستاد .\r\nگويد : پيش حجر رفتم و گفتم : « پيش امير بيا » گويد : به ما ناسزا گفتند و دشنام دادند ، پيش زياد بازگشتيم و خبر را با وى بگفتيم .\r\nگويد : زياد بزرگان كوفه را پيش خواند و گفت : « اى مردم كوفه به يك دست زخم مىزنيد و به يك دست مرهم مىنهيد ، تنهايتان با من است و دلهايتان با حجر ، اين خود سر احمق ديوانه .\r\nشما با منيد و برادران و فرزندان و عشايرتان با حجر . به خدا اين توطئه و دغلى شماست ، به خدا يا بىگناهيتان را وانمايد يا كسانى را بيارم\r\n","description":"","footnote":"","page_name":" 2818 ","page_number":109},
  {"content":"\r\nكه از انحراف به استقامتتان آرند . » كسان به نزد زياد برجستند و گفتند : « خدا نكند كه در كار اينجا جز اطاعت امير مؤمنان و جلب رضا و اظهار اطاعت تو و مخالفت حجر نظرى داشته باشيم ، دربارهء او دستورمان ده » گفت : « هر كدامتان به اين جماعت اطراف حجر پردازد و هر يك از شما برادر و فرزند و خويشاوند و هم قبيلهء مطيع خويش را بخواند و هر كه را كه توانيد از وى بازداريد . » گويد : چنين كردند و بيشتر كسانى را كه با حجر بن عدى بودند از او بداشتند و چون زياد ديد كه بيشتر ياران حجر از او باز مانده‌اند به شداد بن هيثم هلالى ، و به قولى هيثم بن شداد ، سالار نگهبانان خويش گفت : « پيش حجر برو اگر همراه تو آمد بيارش و گر نه به همراهان خود بگو ستونهاى بازار را بكنند و به آنها حمله برند تا حجر را بيارند و هر كه را مانع شوند بزنند . » گويد : هلالى پيش حجر رفت و گفت : « پيش امر بيا » يا ران حجر گفتند : « نه نمىآييم » گويد : هلالى به ياران خويش گفت : « ستونهاى بازار را بكنيد » كه بكندند و بياوردند . عميرة بن يزيد كنيد ، ابو العمر طه ، به حجر گفت : « جز من كسى پيش تو نيست كه شمشير داشته باشد و اين بس نيست » گفت : « رأى تو چيست ؟ » گفت : « از اينجا برخيز و پيش كسانت رو كه قومت از تو حمايت كنند . » گويد : زياد كه روى منبر بود برخاست و آنها را مىنگريست كه با ستونها پيش آمدند يكى از عجمان ، به نام بكر بن عبيد ، سر عمرو بن حمق را با ستونى بزد كه از پا بيفتاد و ابو سفيان بن عويمر و عجلان بن ربيعه ، هردوان از دى ، بيامدند و او را برگرفتند و به خانهء يكى از مردم از بردند به نام عبيد الله پسر مالك كه آنجا مخفى\r\n","description":"","footnote":"","page_name":" 2819 ","page_number":110},
  {"content":"\r\nشد و همچنان آنجا نهان بود تا وقتى كه در آمد .\r\nعبد الله بن عوف بن احمر گويد : وقتى از غزوه باجميرا باز مىگشتيم كه يك سال پيش از كشته شدن مصعب بن زبير بود يك عجم با من به راه مىآمد به خدا از آن روز كه عمرو بن حمق را زده بود نديده بودمش و گمان نداشتم كه اگر ببينمش بشناسم\r\nو چون ديدمش پنداشتم خودش است و اين هنگامى بود كه خانه هاى كوفه نمايان شده بود خوش نداشتم از او بپرسم : « تويى كه عمرو بن حمق را زدى ؟ » و با من تند گويى كند . گفتمش : « از روزى كه در مسجد با ستون به سر عمرو بن حمق زدى تا امروز ترا نديده‌ام ، اما اكنون وقتى ترا ديدم شناختمت . » گفت : « خدا چشمت را نگيرد . چه چشم خوبى دارى ، كار شيطان بود ، شنيدم مردى پارسا بود ، از اين ضربت كه زدم پشيمان شدم و از خدا آمرزش مىخواهم گفتمش : « خبر ندارى ، به خدا از تو جدا نمىشوم تا ضربتى همانند آن كه به سر عمرو بن حمق زدى به سرت بزنم و يا من بميرم يا تو بميرى » گويد : مرا به خدا قسم داد اما نپذيرفتم و غلامم را كه نامش رشيد بود و از اسيران اصفهان بود خواستم كه نيزه اى محكم داشت و آن را گرفتم كه به مرد عجم حمله كنم . وى از مركب خويش فرود آمد وقتى قدم به زمين نهاد پيش دويدم و كله اش را با نيزه كوفتم كه به رو در افتاد و من برفتم و از او جدا شدم پس از آن بهى يافته بود و دو بار او را بديدم كه هر بار او مىگفت : « خدا ميان من و تو حكم كند » من نيز مىگفتم : « خدا ميان تو و عمرو بن حمق حكم كند . » حسين بن عبد الله همدانى گويد : وقتى عمرو ضربت خورد و آن دو كس او را ببردند ياران حجر سوى درهاى كنده رفتند . يكى از مردم جذام كه جزو نگهبانان بود يكى را به نام عبد الله ، پسر خليفهء طايى ، با ستونى بزد كه از پاى در آمد ، دست عاند ابن حملهء تميمى ضربت خورد و دندانش شكست و ستونى از يكى از نگهبانان بگرفت و با آن بجنگيد و حجر و ياران وى را حمايت كرد تا از مقابل درهاى كنده\r\n","description":"","footnote":"","page_name":" 2820 ","page_number":111},
  {"content":"\r\nبرفتند . استر حجر را آنجا نگه داشته بودند ، ابو العمر طه استر را پيش آورد و گفت :\r\n« دشمنت بىپدر باد به خدا خودت را به كشتن دادى\r\nما را نيز با خودت به كشتن دادى » حجر پا در ركاب كرد و نتوانست بالا رود ، ابو العمر طه او را بر استر نشاند خود او نيز بر اسبش جست ، هنوز بر اسب ننشسته بود كه يزيد بن طريف بيامد و با ستون به زانوى ابو العمر طه زد ، و او شمشير كشيد و به سر يزيد زد كه به رو در افتاد ، يزيد بعدها بهى يافت . اين نخستين ضربت شمشير بود كه در كوفه در اختلاف ميان كسان زده شد .\r\nگويد : حجر و ابو العمر طه برفتند تا به خانه حجر رسيدند و بسيار كس از ياران وى بر او فراهم آمدند . قيس بن قهدان كندى بر خر خويش نشست و بر انجمنهاى كنده مىگذشت و شعرى به اين مضمون مىخواند :\r\n« اى قوم حجر دفاع كنيد و جولان كنيد « و دمى به خاطر برادرتان جنگ كنيد « و كسى از شما از يارى حجر باز نماند « مگر نيزه دار و تيرانداز نداريد ؟\r\n« و سوار زره دار و پياده « و شمشير زنى كه از جاى نرود . » اما از مردم كنده چندان كسى پيش حجر نيامد .\r\nگويد : زياد كه همچنان بر منبر بود گفت : « مردم همدان و تميم و هوازن و پسران اعصر و مذحج و غطفان به پاى خيزيد و سوى گورستان كنده شويد و از آنجا سوى حجر رويد و او را پيش من آريد . » آنگاه از بيم آنكه طايفه اى از مضر با طايفه اى از يمنيان برود و ميانشان اختلاف شود و به سبب حميت فساد رخ دهد . گفت : « مردم تميم و هوازن و فرزندان اعصر و اسد و غطفان بمانند\r\nو مردم مذحج و همدان سوى ميدان كنده روند آنگاه سوى حجر\r\n","description":"","footnote":"","page_name":" 2821 ","page_number":112},
  {"content":"\r\nروند و او را پيش من آرند و ديگر مردم يمنى سوى ميدان صايديين روند و از آنجا پيش يار خويش روند و او را پيش من آرند . » گويد : پس مردم از دو بجيله و خثعم و انصار و خزاعه و قضاعه روان شدند و به ميدان صايديين رفتند . مردم حضرموت با يمنيان نرفتند به سبب رابطه اى كه با قوم كنده داشتند زيرا انتساب مردم حضرموت با قبيله كنده بود و نخواستند به آوردن حجر رفته باشند .\r\nمحمد بن مخنف گويد : من با يمنيان در ميدان صايديين بودم كه سران يمنى فراهم آمده بودند و در كار حجر مشورت مىكردند . عبد الرحمان بن مخنف گفت :\r\n« چيزى به شما مىگويم كه اگر پذيرفتيد اميدوارم از ملامت و گناه مصون مانيد . رأى من اين است كه اندكى صبر كنيد كه جوانان شتاب جوى همدان و مذحج اين كار را كه خوش نداريد و نمىخواهيد در مورد حجر يا قبيلهء خويش بد كرده باشيد ، از پيش پاى شما برمىدارند . » گويد : بر اين كار اتفاق كردند .\r\nگويد : به خدا اندك زمانى گذشت و كسان آمدند و گفتند كه مردم مذحج و همدان رفته‌اند و هر كه را در محله بنى جبله يافته‌اند دستگير كرده‌اند .\r\nگويد : يمنيان ديگر بر خانه هاى كنده مىگذشتند و از برائت خويش سخن مىكردند و اين خبر به زياد رسيد و از مردم مذحج و همدان ستايش كرد و ديگر يمنيان را مذمت كرد .\r\nگويد : حجر وقتى به خانهء خويش رسيد و ديد كه اندك كسانى از قومش با وى مانده‌اند و خبر يافت كه مردم مذحج و همدان به ميدان كنده جاى گرفته‌اند و ديگر يمنيان در ميدان صايديين فراهم آمده‌اند به ياران خويش گفت : « برويد كه به خدا با كسانى كه بر ضد شما فراهم آمده‌اند تاب مقاومت نداريد و نمىخواهم شما را به معرض هلاكت ببرم . » و چون حركت كردند كه بروند ،\r\nسواران مذحج و همدان\r\n","description":"","footnote":"","page_name":" 2822 ","page_number":113},
  {"content":"\r\nبه آنها رسيدند كه عمير بن يزيد و قيس بن يزيد و عبيدة بن عمرو بدى و عبد الرحمان ابن محرز طمحى و قيس بن شمر به طرف آنها رفتند و جنگ انداختند و مدتى به حمايت حجر جنگيدند كه زخمى شدند . قيس بن زيد اسير شد و باقى جمع گريختند .\r\nگويد : حجر به كسان خود گفت : « بىپدرها پراكنده شويد و جنگ مكنيد كه من از يكى از كوچه ها مىروم و از راهى به محلهء بنى حوت مىرسم . » گويد : پس حجر برفت تا به خانهء يكى از بنى حوت رسيد كه سليم نام داشت پسر يزيد وارد خانه شد ، قوم از پس وى آمدند تا به آن خانه رسيدند . سليم بن يزيد شمشير خويش را برگرفت و روان شد كه سوى آنها رود ، دخترانش بگريستند . حجر به دو گفت : « مىخواهى چكنى ؟ » گفت : « به خدا مىخواهم به آنها بگويم از تو دست بردارند ، اگر نپذيرفتند با اين شمشير چندان كه دستهء آن به دستم بماند به دفاع از تو مىجنگم » گفت : « روزى و خرج آنها به عهدهء زنده اى است كه نميرد ، من هرگز تحمل ننگ نمىكنم و تو از خانهء من به اسيرى نخواهى رفت . » حجر گفت : « در خانهء تو ديوارى نيست كه از آن بگذرم يا روزنى كه از آن برون شوم شايد خدا عز و جل مرا از آنها سلامت دارد تو نيز به سلامت مانى كه قوم اگر مرا پيش تو به دست نيارند زيانت نزنند . » گفت : « چرا اينك روزنى است كه ترا به خانه هاى بنى العنبر و ديگر كسان از مردم طايفه ات مىرساند . » گويد : حجر برون شد و به مردم بنى ذهل رسيد كه به دو گفتند : « هم اكنون جماعت از اينجا گذشتند كه به جستجوى تو بودند . » گفت : « گريز من از آنهاست » گويد : پس برفت و تنى چند از جوانان بنى ذهل با وى روان شدند و راهيابى\r\n","description":"","footnote":"","page_name":" 2823 ","page_number":114},
  {"content":"\r\nكردند و وى را از كوچه ها ببردند تا به محلهء نخع رسيدند . در اين وقت حجر به آنها گفت : « خدايتان رحمت كند باز گرديد » و آنها بازگشتند .\r\nحجر سوى خانهء عبد الله بن حارث برادر اشتر رفت و وارد شد . عبد الله فرش گسترده بود و بساط افكنده بود و با خرسندى و خوشرويى از او پذيرايى مىكرد كه يكى آمد و گفت كه نگهبانان در محلهء نخع ترا مىجويند ، سبب آن بود كه كنيزى سياه به نام ادما آنها را ديده بود و پرسيده بود : « از پى كيستيد ؟ »\r\nگفته بودند : « حجر را مىجوييم . » گفته بود : « آها ، وى اينجاست ، من در محلهء نخع ديدمش . » و آنها سوى محلهء نخع آمده بودند .\r\nپس حجر ناشناس از پيش عبد الله در آمد و عبد الله نيز با وى سوار شد و شبانه به خانهء ربيعة بن ناجد ازدى رفتند ، در محلهء ازد ، و يك روز و شب آنجا ببود .\r\nگويد : وقتى از به دست آوردن حجر ناتوان ماندند ، زياد ، محمد بن اشعث را پيش خواند و گفت : « اى ابو ميثا ، به خدا ، يا حجر را پيش من آر يا همه نخلهاى ترا قطع مىكنم و همه خانه هايت را ويران مىكنم ، خودت را نيز سالم نمىگذارم و پاره پاره مىكنم . » گفت : « مهلتم بده تا او را بجويم . » گفت : « سه روز مهلت مىدهم اگر آوردى كه خوب و گر نه خودت را هلاك شده گير . » گويد : محمد را سوى زندان بردند كه رنگش پريده بود و به زحمت قدم برمىداشت .\r\nحجر بن يزيد كندى به زياد گفت : « ضامن از او بگير و بگذار برود يارش را بجويد ، كه آزاد باشد بهتر مىتواند او را به دست آورد تا كه زندانى باشد . » گفت : « ضامنش مىشوى ؟ »\r\n","description":"","footnote":"","page_name":" 2824 ","page_number":115},
  {"content":"\r\nگفت : « آرى » گفت : « به خدا اگر از دست تو برود روزگارت را سياه مىكنم ، اگر چه اكنون به نزد من محترمى . » گفت : « چنين نخواهد كرد » پس زياد او را آزاد كرد .\r\nگويد : پس از آن حجر بن يزيد دربارهء قيس بن يزيد كه اسير شده بود با زياد سخن كرد ، گفت : « كار قيس سخت نيست ، عقيدهء وى را دربارهء عثمان مىدانيم در جنگ صفين با امير مؤمنان بود و سخت كوش بود . » گويد : آنگاه كس فرستاد كه قيس را آوردند و به دو گفت : « مىدانم كه به كمك حجر از اين رو نجنگيدى كه عقيده او دارى بلكه به سبب حميت بوده كه به تو بخشيدم به سبب آنكه حسن عقيده و سخت كوشى ترا مىدانم ولى رهايت نمىكنم تا برادرت عمير را به يارى . » گفت : « ان شاء الله او را مىآورم . » گفت : « يكى را بيار كه به نزد من ضامن او و تو باشد . » گفت : « اينك حجر بن يزيد كه به نزد تو ضامن او و من ضامن مىشود . » حجر بن يزيد گفت : « آرى ، ضامن او مىشوم ، به شرط آنكه مال و خونش در امان باشد . » گفت : « چنين باشد . » گويد : پس برفتند و عمير را كه زخمدار بود بياوردند . زياد بگفت تا بند آهنين بر او نهادند . آنگاه كسان او را گرفتند و بالا مىبردند و چون به نزديك نافشان مىرسيد ول مىكردند . اين كار را چند بار كردند .\r\nحجر بن يزيد به پا خاست و گفت : « خدايت قرين صلاح دارد مگر خون و مالش را امان نداده اى ؟ »\r\n","description":"","footnote":"","page_name":" 2825 ","page_number":116},
  {"content":"\r\nگفت : « چرا خون و مال را امان دادم اما خونش را نمىريزم و مالش را نمىگيرم . »\r\nگفت : « خدايت قرين صلاح بدارد وى را تا دم مرگ مىبرند » اين بگفت و به او نزديك شد و كسانى از يمنيان كه آنجا بودند برخاستند و نزديك زياد رفتند و با وى سخن كردند كه گفت : « حمايت او را مىكنيد كه وقتى حادثه اى آورد ، وى را پيش من آريد ؟ » گفتند : « آرى » گفت : « غرامت ضربتى را كه به مسلى زده به عهده مىگيريد ؟ » گفتند : « به عهده مىگيريم » پس زياد او را آزاد كرد .\r\nگويد : حجر بن عدى يك روز و يك شب در خانهء ربيعة بن ناجد ازدى بود آنگاه غلام خويش را به نام رشيد كه از مردم اصفهان بود پيش محمد ابن اشعث فرستاد كه خبر دارم اين جبار لجوج با تو چه كرده نگران مباش كه من پيش تو مىآيم .\r\nچند تن از قوم خويش را فراهم كن و پيش او رو و بخواه كه مرا امان دهد تا مرا پيش معاويه فرستد و او در كار من بنگرد .\r\nگويد : ابن اشعث پيش حجر بن يزيد و جرير بن عبد الله و عبد الله بن حارث برادر اشتر رفت كه پيش زياد رفتند و سخن كردند و از او خواستند كه حجر را امان دهد تا وى را پيش معاويه فرستد كه در كار وى بنگرد .\r\nگويد : زياد چنان كرد و فرستاده حجر را پيش او فرستادند و خبر دادند كه آنچه را مىخواستى گرفتيم و گفتند كه بيايد . پس حجر پيش زياد آمد كه به دو گفت : « ابو - عبد الله ، بارك الله جنگى در ايام جنگ و جنگى به هنگام صلح ؟ » عمل نا به هنگام يكى مايهء هلاك كسانش مىشود [ 1 
  ]\r\n\r\n","description":"","footnote":"\r\n[ 1 
  ] ما حصل مثال روان عربى كه در گفتار زياد آمده على اهلها تجنى براقش\r\n","page_name":" 2826 ","page_number":117},
  {"content":"\r\nگفت : « از اطاعت به در نرفته‌ام و از جماعت جدا شده‌ام . بر بيعت خويش هستم . » گفت : « اى حجر ، ابدا ، ابدا ، به دستى زخم مىزنى و به دست ديگر مرهم مىنهى و مىخواهى وقتى خدا ترا به دست ما داد كه همه را ببخشيم ، ابدا . » گفت : « مگر امانم نداده اى تا پيش معاويه روم و او در كار من بنگرد . » گفت : « چرا ، چنين كرده‌ايم ، او را به زندان بريد . » گويد : وقتى او را از پيش زياد بردند گفت : « به خدا اگر به خاطر امان نبود زنده از اينجا بيرون نمىرفت . » عوانه گويد : زياد گفت : « به خدا سخت علاقه دارم كه شاهرگش بريده شود . »\r\nشعبى گويد : وقتى حجر را از پيش زياد مىبردند بانگ زد : « خدايا بر بيعت خويش هستم ، آن را فسخ نمىكنم و نمىخواهم آن را فسخ كنند خدا و مردم مىشنوند . » كلاهى دراز به سر داشت و صبحگاهى سرد بود . ده روز به زندان بود و همه كار زياد جستجوى سران اصحاب حجر بود .\r\nگويد : عمرو بن حمق و رفاعة بن شداد برفتند تا به مداين رسيدند و از آنجا به سرزمين موصل رفتند و در كوهى نهان شدند ، عامل آن روستا خبر يافت كه دو كس در كوه نهان شده‌اند . وى از مردم همدان بود به نام عبد الله پسر ابى بلتعه و از كار آنها حيرت كرد و با چند سوار سوى كوهستان رفت ، مردم محل نيز با وى بودند و چون پيش آنها رسيد هر دو بيامدند ، عمرو بن حمق بيمار بود ، شكمش آب آورده بود و سر مقاومت نداشت ، اما رفاعة بن شداد كه جوانى نيرومند بود بر اسب اصيل خويش جست و به حجر گفت : « براى دفاع از تو مىجنگم . » گفت : « جنگيدن تو براى من سودى ندارد ، اگر مىتوانى خودت را نجات بده . » پس رفاعه به آنها حمله برد كه راه گشودند كه برون شد و اسبش او را مىبرد\r\n","description":"","footnote":"","page_name":" 2827 ","page_number":118},
  {"content":"\r\nسواران از پى او روان شدند . وى تير اندازى ماهر بود و هر سوارى به او مىرسيد تيرى مىانداخت كه زخمى مىشد يا از پاى در مىآمد كه از تعقيب او چشم پوشيدند .\r\nعمرو بن حمق را گرفتند و گفتند : « تو كيستى ؟ » گفت : « كسى كه اگر ولش كنيد براى شما به سلامت نزديكتر است و اگر بكشيدش برايتان زيان دارد . » گويد : باز از او پرسيدند اما از گفتن ابا كرد . ابن ابى بلتعه او را پيش عامل موصل فرستاد كه عبد الرحمان بن عبد الله ثقفى بود و وقتى عمرو بن حمق را بديد او را شناخت و خبر او را براى معاويه نوشت .\r\nمعاويه به دو نوشت : « عمرو گفته كه با تيرهايى كه به همراه داشته ، نه ضربت به عثمان بن عفان زده ما نمىخواهيم به او تعدى كنيم ، نه ضربت به او بزن همانقدر كه به عثمان بن عفان زده . » گويد : پس عمرو را بياوردند و نه ضربت زدند كه از ضربت اول يا دوم بمرد .\r\nابن اسحاق گويد : زياد كسان از پى ياران حجر فرستاد كه فرارى شدند و هر كه را توانست گرفت . سالار نگهبانان ، شداد بن هيثم را سوى قبيصة بن ضبيعه فرستاد .\r\nقبيصه ميان قوم خويش ندا داد و شمشير برگرفت ربعى بن خراش و كسانى از قوم وى بيامدند كه چندان زياد نبودند . مىخواست بجنگد . سالار نگهبانان به دو گفت :\r\n« جان و مالت در امان است چرا خودت را به كشتن مىدهى ؟ » يارانش گفتند : « وقتى امان يافته اى چرا خودت را و ما را به كشتن مىدهى ؟ » گفت : « به خدا اين بىپدر ، روسبى زاده است . به خدا اگر به دستش افتادم هرگز نجات نمىيابم تا مرا بكشد . » گفتند : « ابدا » پس دست در دست آنها نهاد كه وى را پيش زياد بردند كه گفت : مردم عبس در كار دين با من در افتاده‌ايد به خدا چنان به خود مشغولت كنم\r\n","description":"","footnote":"","page_name":" 2828 ","page_number":119},
  {"content":"\r\nكه از فتنه انگيزى و قيام بر ضد اميران بازمانى » گفت : « من به موجب امان پيش تو آمده‌ام » گفت : « به زندانش بريد » گويد : قيس بن عباد شيبانى پيش زياد آمد و گفت : « يكى از ما از تيرهء بنى همام به نام صيفى پسر فيسل از سران اصحاب حجر است و در مخالفت تو از همه سختتر است .\r\nزياد كس فرستاد كه او را بياوردند و به او گفت : « اى دشمن خدا دربارهء ابو تراب چه مىگويى ؟ » گفت : « ابو تراب را نمىشناسم » گفت : « خوب مىشناسى » گفت : « نمىشناسم » گفت : « على بن ابى طالب را نمىشناسى ؟ » گفت : « چرا » گفت : « همو ابو تراب است » گفت : « نه ، او ابو الحسن است و ابو الحسين ، عليه السلام » سالار نگهبانان گفت : « امير مىگويد او ابو تراب است و تو مىگويى نه . » گفت : « اگر امير دروغ بگويد مىخواهى دروغ بگويم و مانند وى شهادت ناحق دهم ؟ » زياد گفت : « با وجود خطايت چنين مىگويى ! عصا بياريد . » و چون عصا بياوردند گفت : « چه مىگويى ؟ » گفت : « بهترين سخنى كه دربارهء يكى از بندگان مؤمن خدا مىگويم » گفت : « با عصا به پشتش بزنيد تا به زمين بچسبد »\r\nگويد : « او را بزند تا به زمين افتاد »\r\n","description":"","footnote":"","page_name":" 2829 ","page_number":120},
  {"content":"\r\nآنگاه گفت : « دست بداريد ، هى ، دربارهء على چه مىگويى ؟ » گفت : « به خدا ، اگر با تيغها و كاردها پاره پاره‌ام كنى جز آنچه شنيدى نخواهم گفت » گفت : « بايد او را لعن كنى و گر نه گردنت را مىزنم » گفت : « در اين صورت به خدا بايد گردنم را بزنى و اگر مصر باشى كه گردنم را بزنى به كار خدا راضيم و تو تيره روز مىشوى » زياد گفت : « به گردنش بزنيد . » سپس گفت : « بند آهنينش نهيد و به زندانش افكنيد . » گويد : پس از آن كس از پى عبد الله بن خليفهء طايى فرستاد كه با حجر همراه بوده بود و جنگى سخت كرده بود . بكير بن حمران احمرى را كه دستيار عاملان بود سوى او فرستاد و تنى چند از ياران خويش را نيز همراه او كرد كه به طلب وى رفتند و او را در مسجد عدى بن حاتم پيدا كردند و بيرونش كشيدند و چون خواستند او را كه مردى با مناعت بود ببرند مقاومت كرد و با آنها بجنگيد كه زخمدارش كردند و چندان سنگ به او زدند كه از پاى در آمد و ميثاء خواهرش فرياد زد : « اى مردم طى ، اين خليفه را كه زبان و نيزهء شماست تسليم مىكنيد ؟ » و چون احمرى فرياد او را شنيد بيم كرد كه مردم طى بر ضد او فراهم آيند و هلاك شود . پس بگريخت . گروهى از زنان طى بيامدند و اين خليفه را به خانه اى بردند . احمرى برفت تا پيش زياد رسيد و گفت : « مردم طى بر ضد من فراهم شدند كه تاب آنها نداشتم و پيش تو آمدم . » گويد : زياد كس فرستاد و عدى را كه در مسجد بود بياوردند و او را به زندان كرد و گفت : « اين خليفه را بيار » گفت : « چگونه كسى را بيارم كه او را كشته‌اند ؟ » گفت : « بيارش تا ببينم كه او را كشته‌اند . »\r\n","description":"","footnote":"","page_name":" 2830 ","page_number":121},
  {"content":"\r\nاما عدى طفره رفت و گفت : « نمىدانم كجاست و چه كرده است . » پس زياد او را در زندان نگهداشت و در شهر از يمنيان و مردم ربيعه و مضر كس نبود كه از كار عدى نياشفت . پيش زياد آمدند و دربارهء او سخن كردند .\r\nعبد الله بن خليفه را نبردند و مدتى نهان بود ، آنگاه كس پيش عدى فرستاد كه اگر خواهى بيايم و دست در دست تو نهم ، بيايم .\r\nعدى پيغام داد كه به خدا اگر زير پاى من بودى پاى از تو برنمىداشتم آنگاه زياد عدى را خواست و گفت : « ولت مىكنم به شرط آنكه تعهد كنى عبد الله را\r\nاز كوفه بيرون كنى و سوى دو كوه فرستى . » گفت : « چنين مىكنم . » و چون بازگشت كس پيش عبد الله بن خليفه فرستاد كه برو اگر خشمش آرام شد دربارهء تو با وى سخن مىكنم تا ان شاء الله بازگردى و او سوى دو كوفه رفت .\r\nگويد : كريم بن عفيف خثعمى را نيز پيش زياد آوردند كه به دو گفت : « اسم تو چيست ؟ » گفت : « كريم پسر عفيف » گفت : « واى تو ، نام خودت و نام پدرت ، بسيار نيكست اما عمل و عقيده ات بسيار بد است . » گفت : « به خدا عقيدهء مرا به تازگى دانسته اى . » گويد : زياد كسان از پى ياران حجر فرستاد تا دوازده كس از آنها را در زندان فراهم آورد ، آنگاه سران چهار ناحيه را خواست و گفت : « دربارهء كارهايى كه از حجر ديده‌ايد شهادت دهيد . » گويد : در آن وقت سران چهار ناحيه چنين بودند :\r\nعمرو بن حريث بر ناحيه مردم شهر بود .\r\nخالد بن عرفطه بر ناحيه مردم تميم و همدان بود\r\n","description":"","footnote":"","page_name":" 2831 ","page_number":122},
  {"content":"\r\nقيس بن وليد بن عبد شمس بر ناحيه ربيعه و كنده بود .\r\nابو برده پسر ابو موسى نيز بر مذحج و اسد بود .\r\nگويد : اين چهار كس شهادت دادند كه حجر جماعتها به دور خويش فراهم آورده و آشكارا ناسزاى خليفه گفته و به جنگ امير مؤمنان دعوت كرده و پنداشته خلافت حق خاندان ابو طالب است و در شهر قيام كرده و عامل امير مؤمنان را برون كرده و ابو تراب را بر حق دانسته و بر او رحمت فرستاده و از دشمنان وى و كسانى كه با او جنگيده‌اند بيزارى كرده و اين كسان كه با وى به زندان درند ، سران ياران اويند و عقيده و كارشان همانند است .\r\nآنگاه زياد بگفت تا حجر و ياران او را ببرند . قيس بن وليد پيش وى آمد و گفت : « شنيده‌ام اگر اينان را ببرند كسان مانع مىشوند . » زياد كس به بازار فرستاد و شتران تندرو خريد و محملها بر آن بست و آغاز روز آنها را در ميدان ( رحبه ) در محملها نشانيد و چون شب در آمد گفت : « هر كه مىخواهد مانع شود . » اما هيچكس از مردم نجنبيد .\r\nگويد : زياد شهادت شاهدان را بديد و گفت : « اين شهادت را قاطع نمىبينم ، مىخواهم شاهدان بيشتر از چهار كس باشند . » ابى الكنود گويد : نام شاهدان چنين بود :\r\n« به نام خداى رحمان رحيم » « اين شهادتيست كه ابو برده ، در پيشگاه خدا ، پروردگار جهانيان « مىدهد : شهادت مىدهد كه حجر بن عدى از اطاعت به در رفته و از « جماعت جدايى گرفته و خليفه را لعن گفته و به جنگ و فتنه خوانده ، « جماعتها به نزد خويش فراهم آورده و آنها را به شكستن بيعت و خلع « امير مؤمنان ، معاويه ، دعوت كرده و آشكارا منكر خدا عز و جل شده » زياد گفت : « اين جور شهادت بدهيد ، به خدا مىكوشم تا رگ گردن اين احمق\r\n","description":"","footnote":"","page_name":" 2832 ","page_number":123},
  {"content":"\r\nبىشعور قطع شود . » گويد : سران ناحيه ها كه چهار كس بودند ، مانند ابو برده شهادت دادند ، آنگاه زياد كسان را پيش خواند و گفت : « مانند سران چهار ناحيه شهادت دهيد » و نامه را بر آنها فرو خواندند ، نخستين كسى كه برخاست عناق بن شرحبيل تيمى بود كه گفت :\r\n« نام م را بنويسيد . » زياد گفت : « از نام قرشيان آغاز كنيد ، سپس نام عناق را جزو شاهدانى كه به نيكخواهى و استقامت مىشناسيم و امير مؤمنان نيز مىشناسد بنويسيد . » گويد : پس اسحاق بن طلحة بن عبيد الله و منذر بن زبير و عمارة بن عقبة بن ابى - معيط و عبد الرحمان بن هناد و عمر بن سعد بن ابى قاص و عامر بن مسعود بن امية بن خلف و محرز بن جارية بن ربيعة بن عبد العزى بن عبد شمس و عبيد الله بن مسلم بن شعبه حضرمى و عناق بن شرحبيل و وائل بن حجر حضرمى و كثير بن شهاب بن حصين حارثى و قطب بن عبد الله بن حصين شهادت دادند .\r\nشهادت سرى بن وقاص حارثى را نيز نوشتند ، اما حضور نداشت . سايب بن اقرع ثقفى و شبيب بن ربعى و عبد الله بن ابى عقيل ثقفى و مصقلة بن هبيرهء شيبانى و قعقاع بن شور ذهلى نيز شهادت داد .\r\nشداد بن منذر ذهلى نيز كه او را ابن بزيعه مىگفتند شهادت داد .\r\nزياد گفت : « اين پدر ندارد كه به دو انتساب گيرد ، نامش را از شهود بيندازيد . » گفتند : « او برادر حصين است و پسر منذر . » گفت : « پس به پدرش انتسابش دهيد . » گويد : شداد اين را بشنيد و گفت : « واى من از روسپى زاده ، مگر مادرش از پدرش شناخته تر نيست ،\r\nبه خدا به مادرش سميه انتساب دارد . » گويد : حجار بن ابجر عجلى نيز شهادت داد .\r\nگويد : مردم ربيعه بر كسانى از طايفهء ربيعه كه شهادت داده بودند خشم\r\n","description":"","footnote":"","page_name":" 2833 ","page_number":124},
  {"content":"\r\nآوردند و گفتند : « چرا بر ضد دوستان و هم پيمانان ما شهادت داديد ؟ » گفتند : « ما نيز جزو مردميم ، بسيار كسان از قوم خودشان نيز شهادت داده‌اند . » گويد : عمرو بن حجاج زبيدى و لبيد بن عطارد و محمد بن عمير بن عطارد و سويد بن عبد الرحمان ، هر سه تميمى ، و اسماء بن خارجه فزارى نيز شهادت دادند .\r\nاسماء از كار خويش پشيمان بود .\r\nگويد : و نيز شمر بن ذى الجوشن عامرى و شداد و مروان پسران هيثم ، هر دوان هلالى ، و محصن بن ثعلبه كه از پناهندگان قريش بود و هيثم بن اسود نخعى ( كه پشيمان شده بود ) و عبد الرحمان بن قيس اسدى و حارث و شداد پسران ازمع ، هر دوان همدانى وادعى ، و كريب بن سلمه و عبد الرحمان بن ابى سيره و زحز بن قيس ، هر سه جعفى ، و قدامة بن عجلان ازدى و عزرة بن عزره احمسى نيز شهادت دادند .\r\nگويد : مختار بن ابو عبيده و عروة بن مغيرة بن شعبه را نيز خواست كه شهادت دهند ، اما به حيله از اين كار باز ماندند .\r\nگويد : عمرو بن قيس ذو اللحيه و هانى بن ابى حيه ، هردوان وادعى ، نيز شهادت دادند كه هفتاد كس شهادت داده بودند ، زياد گفته بود : « كسانى را كه به حرمت و ديندارى شهره نباشند نديده بگيريد . » و كسانى را از قلم انداختند تا اين عدهء به جا مانده . شهادت عبد الله بن حجاج تغلبى را نيز نديده گرفتند .\r\nگويد : شهادت اين شاهدان را در صفحه اى نوشتند كه زياد آن را به واثل بن حجر حضرمى و كثير بن شهاب حارثى داد و آنها را همراه زندانيان كرد و گفت آنها را ببرند .\r\nگويد : ضمن شاهدان ، شريح قاضى ، پسر حارث و شريح بن هانى را نيز نوشته بودند . شريح قاضى مىگفت : « دربارهء حجر از من پرسيد و گفتم كه او روزه دار و شبزنده دار است . » شريح بن هانى حارثى مىگفت : « من شهادت نداده‌ام اما شنيدم\r\n","description":"","footnote":"","page_name":" 2834 ","page_number":125},
  {"content":"\r\nشهادت مرا نوشته‌اند كه تكذيب كردم و زياد را ملامت كردم . » گويد : وائل بن حجر و كثير بن شهاب بيامدند و شبانگاه آنها را ببردند ، سالار نگهبانان نيز با آنها برفت و تا از كوفه خارجشان كرد ، وقتى به ميدان عرزم رسيدند ، قبيضة بن ضبيعهء عبسى به خانهء خويش كه آنجا بود نگاه كرد و دختران خويش را ديد كه بر بام آمده بودند ، به وائل و كثير گفت : « اجازه دهيد با كسان خويش وصيت كنم » و چون به آنها نزديك شد مىگريستند ، لختى خاموش ماند ، آنگاه گفت :\r\n« خاموش شويد » كه خاموش شدند آنگاه گفت : « از خدا عز و جل بترسيد و صبورى كنيد كه من در اين راه كه مىروم يكى از دو نيكى را از پروردگارم اميد مىدارم : يا شهادت كه سعادت است و يا بازگشت سوى شما به سلامت ، اما آنكه شما را روزى مىداد و خرج شما را به عهده داشت خداى تعالى بود كه زندهء بىمرگ است و اميدوارم شما را بىكس نگذارد و حرمت م را پيش شما ، محفوظ بدارد . » گويد : آنگاه روان شد و بر قوم خويش گذشت كه براى او دعاى سلامت كردند و گفت : « به نظر من تباهى قومم به اهميت كمتر از اين حال كه من دارم نيست » مىگفت : « از اين رو كه مرا يارى نكردند » زيرا اميد داشت كه او را نجات دهند .\r\nعبيد الله بن حر جعفى گويد : من بر در سراى ابن ابى وقاص ايستاده بودم كه حجر و يارانش را عبور دادند گفتم : « ده كس نيست كه با كمكشان آنها را نجات دهم ، پنج كس نيست ؟ » عبيد الله با تأسف مىگفت : « هيچكس جواب م را نداد » گويد : پس آنها را ببردند تا به غريين رسيدند ، شريح بن هانى به آنها رسيد كه نامه اى همراه داشت و به كثير گفت : « اين نامهء م را به امير مؤمنان برسان . » گفت : « در نامه چيست ؟ » گفت : « از من مپرس ، حاجت من در آن است »\r\n","description":"","footnote":"","page_name":" 2835 ","page_number":126},
  {"content":"\r\nاما كثير نپذيرفت و گفت : « نمىخواهم نامه اى پيش امير مؤمنان برم كه نمىدانم در آن چيست و شايد با آن موافق نباشد » گويد : نامه را پيش وائل بن حجر برد كه از او پذيرفت .\r\nگويد : پس از آن برفتند تا به مرج عذ را رسيدند كه از آنجا تا دمشق دوازده ميل راه بود .\r\n\r\nنام كسانى كه زياد سوى معاويه فرستاد\r\n[ 1 
  ] حجر بن عدى بن جبله و ارقم بن عبد الله هردوان كندى از بنى ارقم .\r\nشريك بن شداد حضرمى ، صيفى بن فسيل ، قبيصة بن ضبيعة بن حرمله عبسى ، كريم بن عفيف خثعمى از بنى عامر بن شهران از تيره قحافه .\r\nعاصم بن عوف و ورقاء بن سمى هردوان بجلى .\r\nكدام بن حيان و عبد الرحمان بن حسان ، هردوان عنزى ، از بنى هميم .\r\nمحرز بن شهاب تميمى از بنى منقر .\r\nعبد الله بن حويه سعدى از بنى تميم .\r\nاينان را در مرج عذ را بداشتند .\r\nزياد عتبة بن اخنس سعدى هوازنى و سعد بن غزان همدانى ناعطى را نيز همراه عامر بن اسود عجلى از پى اين گروه فرستاد كه همگى چهارده كس شدند .\r\nآنگاه معاويه كس پيش وائل بن حجر و كثير بن شهاب فرستاد و آنها را پيش خواند و نامهء آنها را گشود و بر مردم شام فرو خواند كه چنين بود :\r\n\r\n","description":"","footnote":"\r\n[ 1 
  ] مطالعهء اين فهرست و نيز فهرست شاهدان و توجه به انساب و قبايل آنها از لحاظ محققان تاريخ صدر اول به خصوص دوران فتنهء بزرگ ، سخت مهم است كه نقش نسب و دسته بندى قبايل را كه استخوان بندى و مايهء تاريخ عرب است در آن معاينه مىتوان ديد . م\r\n","page_name":" 2836 ","page_number":127},
  {"content":"\r\n« به نام خداى رحمان رحيم « به بندهء خدا معاويه ، امير مؤمنان ، از زياد بن ابى سفيان اما بعد :\r\n« خدا براى امير مؤمنان تجربه اى نگو پيش آورد كه بر ضد دشمن وى تدبير « كرد و زحمت ياغيان را از پيش وى برداشت . طغيانگرانى از ابو - « ترابيان و سبائيان كه سرشان حجر بن عدى بود با امير مؤمنان مخالفت « كردند و از جماعت مسلمانان ببريدند و بر ضد ما جنگ انداختند ، خدا « ما را بر آنها غلبه داد و بر آنها تسلط يافتيم ، از نيكان و بزرگان و « سالخوردگان و دينداران شهر خواستم كه اعمال آنها را كه ديده‌اند « شهادت دهند . آنها را پيش امير مؤمنان فرستادم ، شهادت پارسايان و نيكان « شهر را نيز زير اين نامه نوشته‌ام . » وقتى نامه و شهادت شاهدان را كه بر ضد آنها بودند بخواند گفت : « دربارهء اين كسان كه قومشان بر ضدشان چنان شهادت داده‌اند كه شنيديد چه رأى داريد ؟ » يزيد بن اسد بجلى گفت : « رأى من اينست كه آنها را در دهكده هاى شام پراكنده كنى كه گردنفرازان آنجا كارشان را بسازند . » وائل بن حجر نامهء شريح بن هانى را به معاويه داد كه خواند و مضمون آن چنين بود :\r\n« به نام خداى رحمان رحيم « به بندهء خدا معاويه امير مؤمنان از شريح بن هانى . اما بعد ، شنيده‌ام « كه زياد شهادت م را بر ضد حجر بن عدى براى تو نوشته . شهادت من « دربارهء حجر اين است كه وى نماز مىكند و زكات مىدهد و پيوسته « حج و عمره مىكند و امر به معروف مىكند و نهى از منكر ، و خون و مالش « حرام است ، اگر خواهى او را بكش و اگر خواهى بنه . » معاويه نامهء شريح را براى وائل بن حجر و كثير خواند و گفت : « اين خودش\r\n","description":"","footnote":"","page_name":" 2837 ","page_number":128},
  {"content":"\r\nرا از شهادت شما بيرون برده است . » جمع را در مرج عذ را بداشته بودند ، معاويه به زياد نوشت :\r\n« آنچه را در كار حجر و يارانش و شهادت كسان بر ضدشان نقل « كرده بودى بدانستم و در اين كار نگريستم . گاهى پندارم كه كشتنشان از « رها كردنشان بهتر است\r\nو گاهى پندارم كه بخشيدنشان از كشتنشان بهتر است ، « و السلام . » زياد همراه يزيد بن حجية بن ربيعهء تميمى براى معاويه نوشت :\r\n« نامه ت را خواندم و رأى ت را دربارهء حجر و يارانش دانستم و به « حيرتم كه كارشان بر تو روشن نيست . در صورتى كه كسانى كه آنها را « بهتر مىشناسند بر ضد شان چنان شهادت داده‌اند كه شنيده اى . اگر به اين « شهر احتياج دارى حجر و يارانش را پيش من بازمگردان » يزيد بن حجيه بيامد تا در عذ را بر آن جمع گذر كرد و گفت : « اى شماها ، به خدا برائت شما بعيد مىنمايد . نامه اى آورده‌ام كه مضمون آن سر بريدن است هر چه مىخواهيد و پنداريد برايتان سودمند است بگوييد تا بكنم و بگويم . » حجر گفت : « به معاويه بگو ما بر بيعت خويش هستيم و آن را فسخ نمىكنيم و نمىخواهيم فسخ كنند . دشمنان ما و مردم مشكوك الحال بر ضدمان شهادت داده‌اند . » يزيد نامه را پيش معاويه برد كه بخواند ، گفتار حجر را نيز به او رسانيد .\r\nمعاويه گفت : « زياد به نزد ما از حجر راستگوتر است . » عبد الرحمان بن ام حكم ثقفى و به قولى عثمان بن عمير ثقفى گفت : « ببر . ببر . » معاويه به دو گفت : « زحمت چه لازم » مردم شام برون شدند و ندانستند معاويه و عبد الرحمان چه گفتند ، پيش نعمان ابن بشير رفتند و سخن ابن ام حكم را با وى بگفتند كه گفت : « كشته شدند . » عامر بن اسود عجلى به عذ را آمد كه آهنگ معاويه داشت تا خبر دو مردى را\r\n","description":"","footnote":"","page_name":" 2838 ","page_number":129},
  {"content":"\r\nكه زياد فرستاده بود با وى بگويد و چون مىرفت كه بگذرد حجر بن عدى كه در بند مىلنگيد به طرف او رفت و گفت : « اى عامر گوش به من بده . به معاويه بگو كه خونهاى ما بر او حرام است . به او بگو كه به ما امان داده‌اند و با وى به صلحيم ، از خدا بترسد و در كار ما بنگرد » و سخنانى از اين باب گفت . حجر سخن را مكرر كرد و عاقبت عامر تعرض كرد ، گفت : « فهميدم ، خيلى حرف مىزنى » حجر گفت : « حرف بيجايى نزدم ، براى چه ملامت مىكنى ، تو عنايت مىبينى و عطا مىگيرى ، حجر را پيش مىبرند و مىكشند ، گله ندارم كه از سخنم خسته مىشوى . به راه خودت برو » گويى عامر شرم كرد و گفت : « به خدا اين جور نيست . مىگويم و تلاش خودم را مىكنم » گويى مىگفته بود كه اين كار را كرده و معاويه نپذيرفته است .\r\nعامر به نزد معاويه رفت و خبر آن دو مرد را با وى بگفت .\r\nگويد : يزيد بن اسد بجلى به پا خاست و گفت : « اى امير مؤمنان دو عموزادهء مرا به من ببخش . » و چنان بود كه جرير بن عبد الله دربارهء آنها نوشته بود كه سعايتگر مشكوك الحالى به نزد زياد دربارهء دو كس از قوم من كه اهل جماعت و عقيدهء نكو بوده‌اند سعايت كرده كه آنها را با جمع كوفيان پيش امير مؤمنان فرستاده اما آنها از جمله كسانى هستند كه در اسلام حادثه نياورده‌اند ، ياغى خليفه نبوده‌اند و بايد كه اين به نزد امير مؤمنان سودمندشان افتد . » وقتى يزيد عفو آنها را خواست معاويه نامهء جرير را به ياد آورد و گفت :\r\n« پسر عمويت جرير هم دربارهء آنها نوشته بود و وصف نيكشان گفته بود جرير در خور آنست كه سخنش را راست شمارند و اندرزش را بپذيرند ، تو نيز دو پسر عمويت را از من خواستى ، هر دو از آن تو باشند . » وائل بن حجر نيز دربارهء ارقم تقاضا كرد كه وى را به دو بخشيد .\r\n","description":"","footnote":"","page_name":" 2839 ","page_number":130},
  {"content":"\r\nابو الاعور سلمى دربارهء عتبة بن اخنس تقاضا كرد كه به دو بخشيد .\r\nحمزة بن مالك همدانى دربارهء سعد بن نمران همدانى تقاضا كرد كه به دو بخشيد .\r\nحبيب بن مسلمه دربارهء ابن جويه تقاضا كرد كه آزادش كرد .\r\nمالك بن هبيرهء سكونى برخاست و به معاويه گفت : « اى امير مؤمنان عموزاده‌ام حجر را به من واگذار » گفت : « عموزادهء تو حجر سر مخالفان است و بيم دارم اگر آزادش كنم شهر را آشفته كند و فردا ناچار شويم تو و يارانت را براى مقابله وى به عراق فرستيم . » گفت : « به خدا اى معاويه با من انصاف نكردى همراه تو با عموزاده ات جنگ كردم و روزگارى چون روزگار صفين داشتيم تا كفه ات چربيد و كارت بالا گرفت و از حادثات ايمن شدى ، آنگاه عموزاده‌ام را از تو خواستم كه خشونت كردى و سخنها آوردى كه براى من بىفايده است . و پنداشتى كه از حادثات بيمناكى . » آنگاه برفت و در خانهء خويش نشست .\r\nمعاويه هدبة بن فياض قضاعى را كه از مردم بنى سلامان بن سعد بود با حصين ابن عبد الله كلابى و ابو شريف بدى را فرستاد كه شبانگاه پيش حجر و يارانش رسيدند . خثعمى وقتى يك چشم را بديد كه مىآمد گفت : « يك نيمهء ما كشته مىشود و يك نيمه نجات مىيابند . » سعد بن نمران گفت : « خدايا چنان كن كه من از جمله نجات يافتگان باشم و از من راضى باشى . » عبد الرحمان بن حيان عنزى گفت : « خدايا چنان كن كه من از زبونى مخالفان حرمت يابم و از من راضى باشى بارها\r\nخويشتن را به معرض كشته شدن بردم اما خدا نخواست . » فرستادهء معاويه خبر آورد كه شش كس آزاد شوند و هشت كس كشته شوند .\r\nفرستادهء معاويه گفت : « دستور داريم به شما بگوييم از على بيزارى كنيد و لعن او\r\n","description":"","footnote":"","page_name":" 2840 ","page_number":131},
  {"content":"\r\nگويد : اگر چنين كرديد آزادتان مىكنيم و اگر ابا كرديد شما را مىكشيم ، امير مؤمنان پندارد كه به سبب شهادتى كه مردم شهرتان بر ضد شما داده‌اند خونهايتان بر او حلال است ولى از اين گذشت مىكند ، از اين مرد بيزارى كنيد تا ولتان كنيم . » گفتند : « اى خدا ، چنين نخواهيم كرد . » پس بگفتند تا گورهايشان كنده شد و كفنهاشان را پيش آوردند و آنها همه شب را با نماز سر كردند و چون صبح شد ياران معاويه گفتند : « اى كسان ، ديشب ديديمتان كه نماز طولانى داشتيد و دعاهاى نكو ، به ما بگوييد دربارهء عثمان چه مىگوييد ؟ » گفتند : « او نخستين كسى بود كه حكم ظالمانه كرد و عمل ناحق كرد . » ياران معاويه گفتند : « امير مؤمنان شما را بهتر مىشناخت . » آنگاه به آنها نزديك شدند و گفتند : « از اين مرد بيزارى مىكنيد ؟ » گفتند : « نه ، بلكه دوستدار اوييم و از كسى كه از او بيزارى كند بيزارى مىكنيم . » پس هر كدامشان يكى را گرفتند كه بكشند . قبيصة بن ضبيعه به دست ابو شريف بدى افتاد ، قبيصه به دو گفت : « ميان قوم من و قوم تو شر نيست ، بگذار ديگرى مرا بكشد . » گفت : « خويشاوندت نيكى كند » پس حضرمى او را بگرفت و بكشت و قبيصه را قضاعى كشت .\r\nگويد : آنگاه حجر به آنها گفت : « بگذاريد وضو كنم » به دو گفتند : « وضو كن » و چون وضو كرد گفت : « بگذاريد دو ركعت نماز كنم » گفتند : « بگذاريد نماز كند . »\r\n","description":"","footnote":"","page_name":" 2841 ","page_number":132},
  {"content":"\r\nپس نماز كرد و روى بگردانيد و گفت : « به خدا هرگز نمازى كوتاه تر از اين نكرده بودم ، اگر نبود كه مىپنداشتيد از مرگ بيم دارم مىخواستم نماز را بيشتر كنم . » پس از آن گفت : « خدايا داد ما را از امتمان بگير ، اهل كوفه بر ضد ما شهادت داده‌اند ، اهل شام ما را مىكشند ، به خدا اگر ما را اينجا بكشند من نخستين يكه سوار مسلمانانم كه در اين وادى كشته شده و نخستين مرد مسلمانم كه سگان اينجا بر او بانگ زده‌اند . » گويد : آنگاه يك چشم ، هدبه بن فياض ، با شمشير سوى او رفت كه سراپايش بلرزيد .\r\nگفت : « پنداشتى\r\nكه از مرگ نمىترسى ، ولت مىكنم ، از يارت بيزارى كن . » گفت : « چگونه از مرگ نترسم كه قبر كنده مىبينم و كفن گسترده و شمشير كشيده ، به خدا اگر از مرگ بترسم چيزى نمىگويم كه پروردگار را به خشم آرد . » گويد : پس او را بكشت و ديگران را يكى پس از ديگرى كشتند تا شش كس شدند .\r\nعبد الرحمان بن حسان عنزى و كريم بن عفيف خثعمى گفتند : « ما را پيش امير مؤمنان ببريد كه ما نيز دربارهء اين مرد مانند سخنان وى مىگوييم . » گويد : كس پيش معاويه فرستادند و گفتهء آنها را به دو خبر دادند ، كس فرستاد كه آنها را پيش من آريد . چون پيش معاويه رسيدند خثعمى گفت : « اى معاويه ، خدا را ، خدا را كه از اين خانه گذران به خانهء آخرت باقى مىروى و ت را از كشتن ما مىپرسند كه به چه سبب خون ما را ريخته اى ؟ » گفت : « دربارهء على چه مىگويى ؟ » گفت : « همان مىگويم كه تو مىگويى »\r\n","description":"","footnote":"","page_name":" 2842 ","page_number":133},
  {"content":"\r\nگفت : « از دين على بيزارم » پس خثعمى خاموش ماند و معاويه نخواست چيزى بگويد .\r\nگويد : شمر بن عبد الله از مردم بنى قحافه بپاخاست و گفت : « اى امير مؤمنان ، پسر عموى م را به من ببخش . » گفت : « از آن تو باشد ، اما من او را يك ماه به زندان مىكنم » و چنان بود كه هر دو روز يك بار او را پيش مىخواند و با وى سخن مىكرد و مىگفت : « دريغ است كه كسى چون تو ميان مردم عراق باشد . » پس از آن شمر بار ديگر با معاويه سخن كرد كه گفت : « ت را شاهد بخشش عموزاده ات مىكنم . » پس او را پيش خواند و آزادش كرد به شرط آنكه تا سلطهء وى باقيست به كوفه نرود .\r\nگفت : « هر يك از بلاد عرب را كه بيشتر دوست دارى انتخاب كن تا ت را آنجا فرستم . » پس او موصل را انتخاب كرد . هميشه مىگفت : « اگر معاويه بميرد به شهرم مىروم . » اما يك ماه پيش از معاويه درگذشت .\r\nگويد : معاويه پس از خثعمى به عبد الرحمان عنزى روى كرد و گفت : « اى برادر ربيعى دربارهء على چه مىگويى ؟ » گفت : « م را بگذار و از من مپرس كه برايت بهتر است . » گفت : « به خدا نمىگذارمت تا م را از وى خبر دهى » گفت : « شهادت مىدهم كه ذكر خدا بسيار مىگفت ، كسان را به حق وا - مىداشت ، عدالت مىكرد و با مردم گذشت داشت »\r\nگفت : « دربارهء عثمان چه مىگويى ؟ » گفت : « نخستين كسى بود كه در ستم گشود و درهاى حق را بلرزانيد . » گفت : « خودت را به كشتن دادى »\r\n","description":"","footnote":"","page_name":" 2843 ","page_number":134},
  {"content":"\r\nگفت : « ت را به كشتن دادم . وقتى كه كسى براى حمايت تو نباشد . » گويد : معاويه او را پيش زياد فرستاد و به او نوشت : « اما بعد اين عنزى از همه كسانى كه فرستاده بودى بدتر بود ، او را عقوبتى كن كه شايستهء اوست و به بدترين وضعى بكش » گويد : « و چون او را پيش زياد بردند ، زياد او را سوى قس الناطف فرستاد كه آنجا زنده به گورش كردند .\r\nگويد : وقتى عنزى و خثعمى را سوى معاويه مىآوردند ، عنزى به حجر گفت : « اى حجر ، خدايت محفوظ دارد كه نيك مسلمانى بودى . » خثعمى گفت : « محفوظ مانى و مفقود نشوى كه امر به معروف مىكردى و نهى از منكر . » گويد : پس آنها را ببردند و حجر از پى آنها بگريست و گفت : « مرگ رشتهء دوستىها را مىبرد . » گويد : چند روز پس از كشته شدن حجر عتبة بن اخنس و سعد بن نمران را پيش معاويه بردند كه آزادشان كرد .\r\n\r\nنام كسانى از ياران حجر كه كشته شدند\r\nحجر بن عدى ، شريك بن شداد حضرمى . صيفى بن فيسل شيبانى . قبيصة بن ضبيعه عبسى . محرز بن شهاب سعدى منقرى . كدام بن حيان عنزى . عبد الرحمان بن حسان عنزى .\r\nعبد الرحمان را پيش زياد فرستاد كه در قس الناطف زنده به گور شد .\r\nپس ، هفت نفر بودند كه كشته شدند و كفنشان كردند و بر آنها نماز كردند .\r\nگويند : وقتى حسن بن على از كشته شدن حجر و يارانش خبر يافت گفت : « بر آنها\r\n","description":"","footnote":"","page_name":" 2844 ","page_number":135},
  {"content":"\r\nنماز كردند و كفنشان كردند و دفنشان كردند و رو به قبله نهادند ؟ » گفتند : « آرى » گفت : « شما را به پروردگار كعبه به زيارتشان رويد . »\r\n\r\nنام كسانى از ياران حجر كه نجات يافتند\r\nكريم بن عفيف خثعمى . عبد الله بن حويه تميمى . عاصم بن\r\nعوف و ورقاء بن سمى ، هردوان بجلى . ارقم بن عبد الله كندى . عتبة بن اخنس از بنى سعد بن بكر . سعد ابن نمران همدانى كه هفت كس بودند .\r\nگويد : وقتى معاويه از بخشيدن حجر به مالك بن هبيره سكونى دريغ كرد ، در جمع مردم كنده و سكون و بسيار كس از يمنيان كه بر او فراهم آمده بودند گفت :\r\n« به نام خدا معاويه بيشتر از آنچه ما به او احتياج داريم به ما احتياج دارد ، ما در ميان قوم وى عوض او را توانيم يافت اما او در ميان مردم ، عوض ما را نمىتواند يافت .\r\nبياييد سوى اين مرد رويم و او را از دست آنها آزاد كنيم . » پس كسان روان شدند و شك نداشتند كه آنها در عذ را هستند و كشته نشده‌اند .\r\nقاتلان كه از عذ را برون شده بودند به آنها رسيدند و چون مالك را در ميان جمع ديدند بدانستند كه آنها را براى نجات دادن حجر آورده است .\r\nمالك به آنها گفت : « چه خبر داريد » گفتند : « آن گروه توبه كردند و مىرويم به معاويه خبر دهيم » پس او سكوت كرد و سوى عذ را رفت و يكى كه از عذ را مىآمد به او رسيد و خبر داد كه آن گروه را كشته‌اند .\r\nمالك گفت : « قاتلان را بگيريد » پس ، سواران از پى آنها تاختند و قاتلان پيشى گرفتند و پيش معاويه رسيدند و به او\r\n","description":"","footnote":"","page_name":" 2845 ","page_number":136},
  {"content":"\r\nگفتند كه مالك بن هبيره و همراهانش به چه كار آمده بودند .\r\nمعاويه گفت : « آسوده باشيد ، هيجانى در خويشتن مىبيند كه گويا خاموش شده باشد . » گويد : مالك بازگشت و در خانهء خويش بماند و پيش معاويه نيامد . معاويه كس فرستاد اما از آمدن دريغ كرد و چون شب شد يكصد هزار درم براى او فرستاد و پيغام داد كه امير مؤمنان شفاعت ترا دربارهء عموزاده ات نپذيرفت به سبب رأفت بر تو و يارانت كه بيم داشت جنگ ديگرى راه بيندازند ، اگر حجر بن عدى مانده بود بيم داشتم تو و يارانت ناچار شويد به مقابلهء وى رويد و مسلمانان به بليه اى بزرگتر از كشته شدن حجر دچار شوند .\r\nگويد : مالك مال را پذيرفت و دلش خوش شد و روز بعد با جمع قوم خويش پيش معاويه آمد و از او راضى بود .\r\nعبد الملك بن نوفل گويد : عايشه رضى الله عنه ، عبد الرحمان بن حارث را در مورد حجر و يارانش پيش معاويه فرستاد و\r\nوقتى رسيد كه آنها را كشته بودند .\r\nعبد الرحمان به معاويه گفت : « چگونه بر درارى ابو سفيان از خاطرت رفته بود ؟ » معاويه گفت : « كسى همانند تو از بردباران قوم پيش من نبود ، ابن سميه به من تحميل كرد و من تحمل كردم . » عبد الملك بن نوفل گويد : عايشه مىگفت : « اگر چنان نبود كه از هر چه جلوگيرى كرديم به نتيجه اى بدتر از آن منجر شد ، از كشته شدن حجر نيز جلوگيرى كرده بوديم ، به خدا چنان كه مىدانم مسلمانى بود كه به حج مىرفت و عمره مىكرد . » ابو سعيد مقبرى گويد : وقتى معاويه به حج مىرفت بر عايشه گذشت و اجازه ورود خواست كه اجازه داد و چون پيش وى بنشست به دو گفت : « معاويه ، نترسيدى كسى را مخفى كرده باشم كه ت را بكشد ؟ »\r\n","description":"","footnote":"","page_name":" 2846 ","page_number":137},
  {"content":"\r\nگفت : « وارد خانهء امن شده‌ام » گفت : « در مورد كشتن حجر و يارانش از خدا نترسيدى ؟ » گفت : « من نبودم كه آنها را كشتم ، كسانى آنها را كشتند كه بر ضدشان شهادت دادند . » ابو اسحاق گويد : ديدم كه مردم مىگفتند : « نخستين زبونى كه به كوفه رسيد مرگ حسين بن على و كشته شدن حجر بن عدى و دعوت زياد بود . » ابو مخنف گويد : شنيدم كه معاويه هنگام مرگ گفته بود : « با ابن ادبر روزى دراز دارم » اين را سه بار گفته بود ، مقصودش حجر بود .\r\nحسن عليه السلام گفته بود : « معاويه چهار كار كرد كه اگر يكى را بيشتر نكرده بود مايهء هلاك وى بود : اين كه بىخردان را بر امت مسلط كرد ، و خلافت را بى - مشورت كسان كه باقيماندهء اصحاب و اهل فضيلت بودند ربود و اينكه پسر شرابخوار خزپوش طنبورزن خويش را خليفه كرد و اينكه زياد را منسوب خويش كرد در صورتى كه پيمبر خدا صلى الله عليه و سلم گفته بود : فرزند از آن بستر است و از آن زناكار سنگ . و اينكه حجر را كشت ، واى او از حجر و ياران حجر » اين را دو بار گفت .\r\nهند دختر زيد بن مخرمه انصارى كه عقيده شيعه داشت در رثاى حجر شعرى گفت به اين مضمون :\r\n« اى ماهتاب روشن بالا برو و نيك بنگر « آيا مىبينى كه حجر به راه مىرود ؟\r\n« سوى معاويه پسر حرب مىرود « تا چنانچه امير خواسته او را بكشد « از پس حجر ، جباران به جبارى برخاستند « و خورنق و سدير بر آبها خوش شد\r\n","description":"","footnote":"","page_name":" 2847 ","page_number":138},
  {"content":"\r\n« زمين از آنها باير بماند « گويى باران بر آن نباريد « اى حجر ! حجر بن عدى ، « سلامت و خرسندى در انتظار تو باد « از آنچه عدى را به هلاكت رسانيد « و پيرى كه در دمشق مىغرد « بر تو بيم دارم « پير دمشقى كشتن نيكان را .\r\n« حق خويش مىداند « و همدستى دارد « كه از بدترين مردم است « اى كاش حجر به مرگ عادى مرده بود « و او را همانند شتر نكشته بودند « اگر او به هلاكت رسيد « هر پيشواى قومى ، « از دنيا به راه هلاكت مىرود . »\r\nقيس بن عباد كه در كار صيفى بن فسيل سعايت كرده بود همچنان زنده بود تا همراه محمد بن اشعث به جنگ رفت و در همه جنگهاى او شركت داشت ، در ايام حجاج ، حوشب كه يكى از مردم قبيلهء قيس بود به دو گفت : « يكى از ماهست كه كارش فتنه انگيزى است و قيام بر ضد حكومت ، در عراق فتنه اى نبوده كه در آن نبوده ، ترابى است و لعنت عثمان مىگويد ، با ابن اشعث قيام كرده و در همه جنگهاى وى حضور داشته و چون خدا آنها را هلاك كرد آمده و در خانهء خويش نشسته » پس حجاج كس فرستاد و او را بياورد و گردنش را بزد .\r\n","description":"","footnote":"","page_name":" 2848 ","page_number":139},
  {"content":"\r\nكسان قيس به خاندان حوشب گفتند : « چرا دربارهء ما سعايت كرديد ؟ » آنها جواب دادند : « شما نيز دربارهء به يار ما سعايت كرديد . » . اين صفحات ترجمه نشده -\r\n-\r\n-\r\nدر اين سال زياد ، ربيع بن زياد حارثى را به امارت خراسان فرستاد و اين از پس مرگ حكم بن عمر و غفارى بود . حكم ، انس بن ابى اناس را جانشين كرده بود و همو بود كه بر حكم نماز كرد و او را در خانهء خالد بن عبد الله ، برادر خليد بن عبد الله حنفى به گور كردند . حكم اين را براى زياد نوشته بود زياد انس را معزول كرد و خليد بن عبد الله حنفى را به جايش گماشت .\r\nعلى بن محمد گويد : وقتى زياد انس را برداشت و خليد بن عبد الله حنفى را بجايش گماشت انس شعرى گفت به اين مضمون :\r\n« كيست كه پيامى از من ، « سوى زياد برد « كه پيك شتابان برد ؟\r\n« مرا معزول مىكنى و ولايت را « طعمه خليد مىكنى ؟\r\n« حقا كه قوم حنيفه « آنچه را مىخواست بدست آورد « برويد و در يمامه كشت كنيد « كه اول و آخرتان بردگانند . » خليد يك ماه ولايتدار بود آنگاه زياد وى را برداشت و در اول سال پنجاه و يكم ربيع بن زياد را ولايتدار خراسان كرد و كسان ، خاندان خويش را به خراسان بردند و آنجا سكونت گرفتند . پس از آن ربيع را نيز معزول كرد .\r\nعبد الرحمان بن ابان قرشى گويد : ربيع به خراسان آمد و بلخ را به صلح گشود كه از پس صلح احنف درها را بسته بودند ، قهستان را نيز به جنگ گشود .\r\n","description":"","footnote":"","page_name":" 2849 ","page_number":140},
  {"content":"\r\nجمعى از تركان آنجا بودند كه آنها را بكشت و هزيمتشان كرد از جمله باقيماندگان آنها نيزك طرخان بود كه قتيبة بن مسلم در ايام ولايتدارى خويش او را بكشت .\r\nعلى گويد : ربيع به غزا رفت و از نهر عبور كرد ، غلامش فروخ و كنيزش شريفه با وى بودند ، با غنيمت و سلامت باز آمد و فروخ را آزاد كرد ، پيش از او حكم ابن عمر و نيز در ايام ولايتدارى خويش از نهر گذشته بود اما فتحى نكرده بود .\r\nعلى بن محمد گويد : نخستين كس از مسلمانان كه از نهر نوشيد غلام حكم بود كه با سپر خود آب برگرفت و بنوشيد سپس به حكم داد كه بنوشيد و وضو كرد و آن سوى نهر دو ركعت نماز كرد ، نخستين كس بود كه چنين كرد ، آنگاه بازگشت .\r\nدر اين سال يزيد بن معاويه سالار حج بود . اين را از ابو معشر و واقدى آورده‌اند .\r\nدر اين سال عامل مدينه سعيد بن عاص بود ، عامل كوفه و بصره و همهء مشرق ، زياد بود ، قضاى كوفه با شريح بود و قضاى بصره با عميرة بن يثربى .\r\n\r\nپس از آن سال پنجاه و دوم در آمد\r\nبه گفتهء واقدى در اين سال سفيان بن عوف ازدى به غزاى سرزمين روم رفت و زمستان را آنجا بود و همانجا درگذشت و عبد الله بن مسعده فزارى را جانشين خويش كرد . اما به روايت ديگر آنكه در اين سال با كسان به غزاى زمستان به سرزمين روم رفت بسر بن ابى ارطاة بود كه سفيان بن عوف ازدى را نيز همراه داشت .\r\nدر همين سال محمد بن عبد الله ثقفى به غزاى تابستانى روم رفت .\r\nدر اين سال به گفتهء ابو معشر و واقدى سعيد بن عاص سالار حج بود .\r\n","description":"","footnote":"","page_name":" 2850 ","page_number":141},
  {"content":"\r\nعاملان ولايات در اين سال همانها بودند كه به سال پنجاه و يكم بوده بودند .\r\nپس از آن سال پنجاه و سوم در آمد .\r\n\r\nسخن از حوادث سال پنجاه و سوم\r\nاز جمله حوادث اين سال غزاى زمستانى عبد الرحمان بن ام حكم ثقفى بود به سرزمين روم .\r\nدر همين سال رودش گشوده شد ، جنادة بن ابى اميه ازدى آن را گشود و مسلمانان در آن جاى گرفتند و زراعت كردند و اموال و مواشى داشتند كه در اطراف جزيره مىچرانيدند و هنگام شب آن را به قلعه مىبردند و نگهبانى داشتند كه مراقب دريا بود كه اگر خطرى بود خبرشان كند ، مراقب روميان بودند كه با آنها سخت در افتاده بودند ، به دريا متعرضشان مىشدند و كشتىهايشان را مىزدند . معاويه به آنها روزى و مقررى مىداد و دشمن از آنها بيمناك بود و چون معاويه درگذشت يزيد بن معاويه آنها را پس آورد .\r\nمرگ زياد بن سميه در اين سال بود .\r\nفيل غلام زياد گويد : زياد پنج سال ملك عراق داشت و پس از آن به سال پنجاه و سوم بمرد .\r\nعلى بن محمد گويد : وقتى زياد به عراق آمد تا سال پنجاه و سوم ببود پس از آن به ماه رمضان در كوفه بمرد . جانشين وى در بصره سمرة بن جندب بود .\r\n","description":"","footnote":"","page_name":" 2851 ","page_number":142},
  {"content":"\r\n\r\nسخن از سبب هلاك زياد بن سميه\r\nكثير بن زياد گويد : زياد به معاويه نوشت : « عراق را به دست چپم سامان داده‌ام و دست راستم خالى است . » گويد : معاويه ، عروض ، يعنى يمامه و اطراف ، را به دو داد .\r\nگويد : ابن عمر زياد را نفرين كرد كه طاعون گرفت و بمرد ، وقتى خبر به ابن عمر رسيد گفت : « پسر سميه به راه خودت برو كه نه دنيا برايت ماند ، نه آخرت دارى . » على بن محمد گويد : زياد به معاويه نوشت عراق را براى تو با دست چپم سامان داده‌ام\r\nو دست راستم خالى است كه حجاز را نيز به دو داد و هيثم بن اسود نخعى را فرستاد كه فرمان وى را برد و چون خبر به مردم حجاز رسيد تنى چند از آنها پيش عبد الله بن عمر بن خطاب رفتند و اين را با وى بگفتند ، گفت : « نفرينش كنيد تا خدا وى را از پيش بردارد . » گويد : پس عبد الله رو به قبله كرد ، آنها نيز رو به قبله كردند كه او نفرين كرد و آنها نيز نفرين كردند و طاعون به انگشت زياد زد . كس پيش شريح فرستاد كه قاضى وى بود و گفت : « حادثه اى براى من رخ داده كه مىدانى ، گفته‌ام آن را ببرند ، رأى تو چيست ؟ » گفت : « بيم دارم زخم به دستت افتد و رنج به دلت و اجل نزديك باشد و با دست بريده به پيشگاه خدا روى كه از بىرغبتى ديدار وى دست خويش را بريده باشى ، يا اجل دير افتد و دست خود را بريده باشى و بىدست بباشى و مايهء ننگ فرزندانت شود . » گويد : پس ، اين كار را نكرد . شريح برون آمد ، از او پرسش كردند ، آنچه\r\n","description":"","footnote":"","page_name":" 2852 ","page_number":143},
  {"content":"\r\nرا با زياد گفته بود با آنها بگفت ، ملامتش كردند و به دو گفتند : « چرا نگفتى آن را نبود ؟ » گفت : « پيمبر خدا صلى الله عليه و سلم فرمود كه مشورت گوى امانتدار است . » عبد الله گويد : از يكى از روايتگران شنيدم كه زياد شريح را پيش خواند و دربارهء بريدن دست خويش مشورت كرد كه گفت : « مكن ، كه اگر بمانى دست بريده باشى و اگر بميرى با خويش جنايت كرده باشى . » گفت : « به خدا چطور با طاعون زير يك لحاف بخوابم ؟ » گويد : مصمم شد دست را ببرد ، و چون آتش و داغزنها را ديد ، وحشت كرد و از اين كار چشم پوشيد .\r\nابن ابى زياد گويد : وقتى مرگ زياد در رسيد پسرش به دو گفت : « پدر شصت جامه فراهم آورده‌ام كه كفن تو كنم » گفت : « پسرم ، نزديك است كه\r\nپدرت پوششى بهتر از اين پوشش داشته باشد يا بىپوشش بماند . » گويد : پس بمرد و در ثوبه نزديك كوفه به خاك رفت . آنگاه يزيد به ولايتدارى حجاز رفت .\r\nمسكين بن عامر دارمى در مرگ او شعرى گفت به اين مضمون :\r\n« وقتى زياد از ما جدا شد « آشكارا ديدم كه فزونى از اسلام برفت » فرزدق به جواب مسكين شعرى گفت ، وى تا زياده زنده بود هجاى او نگفته بود . مضمون شعر چنين بود :\r\n« اى مسكين ! خدا چشمت را بگرياند « كه اشك آن به ضلالت روان شد و فرو ريخت\r\n","description":"","footnote":"","page_name":" 2853 ","page_number":144},
  {"content":"\r\n» بر يكى از خاندان ميسان گريستى « كه در جمع خويش ، « كافرى بود ، همانند كسرى و قيصر » جرير بن يزيد گويد : زياد را ديدم كه سرخ گونه بود ، چشم راستش انحرافى داشت ، با ريش سفيد گرد ، پيراهنى وصله دار به تن داشت . بر استرى بود كه لگام داشت ، افسار نيز داشت .\r\nدر اين سال ربيع بن زياد حارثى كه از جانب زياد عامل خراسان بود درگذشت .\r\n\r\nسخن از سبب مرگ ربيع بن زياد\r\nعلى بن محمد گويد : ربيع بن زياد دو سال و چند ماه ولايتدار خراسان بود و در همان سال كه زياد مرد ، او نيز درگذشت و پسرش عبد الله را جانشين كرد كه دو ماه ولايتدارى كرد آنگاه بمرد .\r\nگويد : وقتى كه فرمان ولايتدارى عبد الله را از پيش زياد آوردند او را به گور مىكردند .\r\nگويد : عبد الله بن ربيع ، خليد بن عبد الله حنفى را جانشين خويش كرد .\r\nمحمد بن فضل به نقل از پدرش گويد : شنيدم كه روزى ربيع بن زياد در خراسان از حجر بن عدى سخن آورد و گفت : « پيوسته عربان را دست بسته مىكشند . اگر هنگام كشته شدن وى قيام شده بود هيچكس از آنها دست بسته كشته نمىشد ، اما تسليم شدند و به ذلت افتادند . » گويد ، از پس اين سخن يك جمعه ببود ، آنگاه به روز جمعه با لباس سپيد بيامد و گفت : « اى مردم ، من از زندگى خسته شده‌ام دعايى مىكنم ، آمين گوييد »\r\n","description":"","footnote":"","page_name":" 2854 ","page_number":145},
  {"content":"\r\nآنگاه از پس نماز دست برداشت و گفت : « خدايا اگر مرا خيرى پيش تو هست زودتر مرا سوى خويش بر » و كسان آمين گفتند .\r\nگويد : پس برفت و هنوز از ديده ها نهان نشده بود كه بيفتاد ، او را به خانه اش بردند . پسرش عبد الله را جانشين كرد و همان روز بمرد .\r\nگويد : پس از آن پسرش بمرد و خليد را جانشين كرد .\r\nعلى بن محمد گويد : وقتى زياد بن سميه بمرد عبد الله بن خالد بن اسيد را در كوفه جانشين كرد و سمرة بن جندب فزارى را نيز در بصره جانشين كرد كه هيجده ماه بر بصره بماند .\r\nجعفر بن سليمان ضبعى گويد : از پس زياد ، معاويه سمره را شش ماه بر بصره نگهداشت سپس او را برداشت .\r\nگويد : سمره گفت : « خدا معاويه را لعنت كند ، به خدا اگر خدا را چنان اطاعت كرده بودم كه اطاعت معاويه مىكردم ، هرگز عذابم نمىكرد . »\r\nمسلم عجلى گويد : به مسجد گذشتم ، يكى پيش سمره آمد و زكات مال خويش را بداد ، آنگاه به درون رفت و نماز آغاز كرد ، يكى بيامد و گردنش را بزد كه سرش در مسجد افتاد و تنش طرف ديگر بود ، ابو بكره از آنجا گذشت و گفت : « خدا سبحانه گويد : * ( قَدْ أَفْلَحَ من تَزَكَّى وَذَكَرَ اسْمَ رَبِّه فَصَلَّى 87 : 14 - 15 ) * » [ 1 
  ] يعنى : هر كه مصفا شد و نام پروردگار خويش را ياد كرد و نماز كرد رستگار شد .\r\nگويد : اين را بديدم و سمره نمرد تا لغوه گرفت و به بدترين وضعى بمرد .\r\nگويد : حضور داشتم كه مردم بسيار پيش وى آوردند ، كسانى نيز پيش او بودند ، به يكى مىگفت : « دين تو چيست ؟ » مىگفت : « شهادت مىدهم كه خدايى جز خداى يگانهء بىشريك نيست و\r\n\r\n","description":"","footnote":"\r\n[ 1 
  ] سوره اعلى 87 آيات 14 و 15\r\n","page_name":" 2855 ","page_number":146},
  {"content":"\r\nمحمد بنده و فرستادهء اوست و از حروريان بيزارم » اما او را پيش مىبردند و گردنش را مىزدند ، تا بيست و چند كس كشته شد .\r\nبه گفتهء ابو معشر و واقدى ، در اين سال سعيد بن عاص عامل مدينه سالار حج بود .\r\nپس از آن سال پنجاه و چهارم در آمد .\r\n\r\nسخن از حوادث سال پنجاه و چهارم\r\nغزاى زمستانى محمد بن مالك و غزاى تابستانى معن بن يزيد سلمى به سرزمين روم در اين سال بود .\r\nبه گفتهء واقدى در همين سال جنادة بن ابى اميه به دريا نزديك قسطنطنيه جزيره اى را گشود كه ارواد نام داشت .\r\nگويد : تبيع پسر زن كعب مىگفت : « وقتى اين پله كه مىبينيد كنده شود وقت رفتن ماست . » گويد : بادى شديد و زيد و پله را كند و خبر مرگ معاويه آمد با نامه يزيد و دستور بازگشت ، پس ما بازگشتيم ، پله ويران ماند و روميان آسوده خاطر شدند .\r\nدر همين سال معاويه ، سعيد بن عاص را از مدينه برداشت و مروان بن حكم را عامل آنجا كرد .\r\n\r\nسخن از سبب عزل سعيد و گماشتن مروان\r\nجويرية بن اسما گويد : معاويه ، مروان و سعيد بن عاص را بر ضد همديگر تحريك مىكرد ، به سعيد بن عاص كه عامل مدينه بود نوشت كه خانه مروان را\r\n","description":"","footnote":"","page_name":" 2856 ","page_number":147},
  {"content":"\r\nويران كن ، اما ويران نكرد . بار ديگر نامه نوشت كه ويران كند اما نكرد .\r\nگويد : معاويه او را برداشت و مروان را ولايتدار كرد .\r\nاما به گفتهء محمد بن عمر ، معاويه به سعيد بن عاص نامه نوشت و دستور داد كه همه اموال مروان را بگيرد و خالصه ( صافيه ) كند .\r\nفدك را نيز كه به مروان بخشيده بود پس بگيرد .\r\nگويد : سعيد به معاويه در اين باب نامه نوشت و گفت : « وى خويشاوند نزديك است » معاويه بار ديگر نوشت و دستور داد اموال مروان را خالصه كند .\r\nسعيد هر دو نامه را برگرفت و به كنيزكى سپرد .\r\nگويد : وقتى سعيد از كار مدينه معزول شد معاويه به مروان بن حكم نوشت و دستور داد كه اموال حجاز سعيد بن عاص را بگيرد . نامه را همراه عبد الملك پسر خويش براى سعيد فرستاد و گفت : « اگر چيزى بجز نامهء امير مؤمنان بود اعتنا نمىكردم . » سعيد دو نامه را كه معاويه دربارهء اموال مروان به او نوشته بود و دستور گرفتن آن را داده بود خواست و پيش مروان برد . مروان گفت : « وى بيشتر از آنچه ما مىكنيم رعايت ما را مىكرده است . » و از گرفتن اموال سعيد خوددارى كرد .\r\nآنگاه سعيد به معاويه نوشت :\r\n« عمل امير مؤمنان شگفت آور است كه ما خويشاوندان را با هم « كينه توز مىكند ، امير مؤمنان با آن بردبارى و صبورى و گذشت ، همان « مىكند كه از بيگانگان نيز ناخوشايند است كه ميان ما تفرقه و دشمنى « مىافكند كه فرزندانمان به ارث برند . به خدا اگر فرزندان يك پدر « نبوديم و رابطه اى جز همدلى بر يارى خليفهء مظلوم نبود ، مىبايد اين را « رعايت كنيم ، اما خويشاوندى بهتر است . » معاويه به دو نامه نوشت و عذر خواست و گفت كه رفتارى بهتر از اين خواهد\r\n","description":"","footnote":"","page_name":" 2857 ","page_number":148},
  {"content":"\r\nداشت .\r\nاكنون به حديث جويرية بن اسما باز مىگرديم .\r\nگويد : وقتى مروان ولايتدار شد معاويه به او نوشت كه : خانهء سعيد را ويران كن و او فعله [ 1 
  ] فرستاد و برنشست كه خانه را ويران كند .\r\nسعيد به دو گفت : « اى ابو عبد الملك خانهء مرا ويران مىكنى ؟ » گفت : « آرى ، امير مؤمنان به من نوشته ، اگر نوشته بود خانهء خودم را هم ويران كنم مىكردم . » گفت : « اما من اين كار را نمىكردم . » گفت : « اگر به تو نوشته بود ويران مىكردى » گفت : « هرگز ، اى ابو عبد الملك » گويد : آنگاه به غلام خويش گفت : « برو نامهء معاويه را پيش من آر . » گويد : پس نامهء معاويه را كه دربارهء ويرانى خانهء مروان به سعيد بن عاص نوشته بود بياورد .\r\nمروان گفت : « اى ابو عثمان به تو نوشته بود خانهء مرا ويران كنى اما نكردى و به من نگفتى ؟ » گفت : « هرگز خانه ات را ويران نمىكردم و منت بار تو نكردم ، معاويه مىخواست ما را به جان هم اندازد . »\r\nمروان گفت : « پدر و مادرم به فدايت به خدا حرمت و اعتبار تو از همهء ما بيشتر است . » گويد : مروان بازگشت و خانهء سعيد را ويران نكرد .\r\nابو محمد بن ذكوان قرشى گويد : سعيد بن عاص پيش معاويه آمد كه به دو گفت :\r\n« اى ابو عثمان ، ابو عبد الملك چطور بود ؟ »\r\n\r\n","description":"","footnote":"\r\n[ 1 
  ] كلمهء متن\r\n","page_name":" 2858 ","page_number":149},
  {"content":"\r\nگفت : « ولايت ترا به نظام آورده و فرمان ترا به كار مىبندد » گفت : « همانند ناندارى است كه پخته‌اند و او مىخورد . » گفت : « ابدا ، به خدا اى امير مؤمنان با مردمى سر و كار دارد كه تازيانه براى آنها نمىتوان برداشت و شمشير بر آنها روا نيست همانند تير به هم پيوسته‌اند ، تيرى به نفع تو است و تيرى به ضررت . » گفت : « چه چيز شما را از هم دور كرده است ؟ » گفت : « از من بر اعتبار خويش بيمناك است ، من نيز بر اعتبار خويش از او بيمناكم . » گفت : « رفتار تو با وى چگونه است ؟ » گفت : « در غياب ، او را خرسند مىكنم ، در حضور نيز او را خرسند مىكنم » گفت : « اى ابو عثمان در اين گرفتاريها ما را رها كردى ؟ » گفت : « بله ، اى امير مؤمنان بار گران بردم كه به دور انديشى حاجتم نباشد ، نزديك مانده‌ام ، اگر دعوتم كنيد مىپذيرم ، اگر به روى بروم » در اين سال معاويه سمرة بن جندب را از بصره برداشت و عبد الله بن عمرو بن غيلان را بر آنجا گماشت .\r\nعلى بن محمد گويد : عبد الله بن عمرو بن غيلان شش ماه ولايتدار بصره بود و عبد الله بن حصين را سالار نگهبانان خويش كرده بود .\r\nدر اين سال معاويه ، عبيد الله بن زياد را ولايتدار خراسان كرد .\r\n\r\nسخن از سبب ولايتدارى عبيد الله بن زياد بر خراسان\r\nمحمد بن ابان قرشى گويد : وقتى زياد مرد عبيد الله پيش معاويه رفت كه از او پرسيد : « برادرم كى را بر كوفه گماشت ؟ »\r\n","description":"","footnote":"","page_name":" 2859 ","page_number":150},
  {"content":"\r\nگفت : « عبد الله بن خالد بن اسيد »\r\nگفت : « كى را بر بصره گماشت ؟ » گفت : « سمرة بن جندب فزارى » معاويه گفت : « اگر پدرت به كارت گرفته بود ، به كارت مىگرفتم . » عبيد الله به دو گفت : « ترا به خدا كارى كن كه پس از تو كسى به من نگويد :\r\n« اگر پدرت و عمويت ترا ولايتدار كرده بود ولايتدارت مىكردم . » گويد : و چنان بود كه وقتى معاويه مىخواست يكى از بنى حرب را به كار گيرد او را ولايتدار طايف مىكرد ، اگر كار او را مىپسنديد ولايتدارى مكه را نيز به او مىداد و اگر خوب ولايتدارى مىكرد و قلمرو خويش را خوب سامان مىداد ، مدينه را نيز به او مىداد .\r\nگويد : و چنان بود كه وقتى كسى را ولايتدار طايف مىكرد مىگفتند : « وى ابجد ( ابى جاد ) مىخواند » و چون او را ولايتدار مكه نيز مىكرد ، مىگفتند : « قرآن مىخواند » و چون ولايتدار مدينه نيز مىكرد مىگفتند : « مهارت يافت . » گويد : وقتى عبيد الله آن سخن بگفت معاويه او را ولايتدار خراسان كرد و به دو گفت :\r\n« دستورى كه به تو داده‌ام همانست كه به ديگر عاملانم مىدهم ، اما سفارش خاص خويشاوندى را نيز به تو مىكنم كه از خاصان منى ، بسيار را به اندك مفروش ، مراقب خويشتن باش . از دشمن به همين بس كن كه تكليف خويش را انجام دهد تا به زحمت نيفتى و ما را نيز به زحمت نيندازى . در خويش را به روى كسان بازنگهدار تا تو و آنها همديگر را توانيد شناخت . وقتى به كارى مصمم شدى با مردم بگوى و هيچكس طمع تغيير آن نبرد و تقاضاى تغيير نكند . وقتى با دشمن رو به رو شدى و روى زمين بر تو چيره شدند ، نبايد زير زمين را از دست تو بگيرند ، وقتى ياران تو حاجت هميارى داشتند از هميارى آنها دريغ مكن . » ابن اسحاق گويد : وقتى معاويه عبيد الله بن زياد را ولايتدار كرد به دو گفت :\r\n","description":"","footnote":"","page_name":" 2860 ","page_number":151},
  {"content":"\r\n« از خدا بترس و چيزى را به ترس خدا مرجح مدار كه ترس خدا پاداش نيك دارد .\r\nآبروى خويش را از آلايش بدار . وقتى پيمانى كردى وفا كن ، بسيار را به اندك مفروش ، هيچ كارى را فاش مكن تا مصمم شوى و چون فاش كردى كسى آن را تغيير ندهد . وقتى با دشمن مقابل شدى از همه بيشتر بكوش قسمت مطابق كتاب خداى كن .\r\nهيچ كس را به چيزى كه حق ندارد اميدوار مكن و هيچ كس را از حقى كه دارد نوميد مكن . » آنگاه با وى وداع گفت .\r\nمسلمه گويد : عبيد الله در آخر سال پنجاه و سوم از شام در آمد در اين وقت بيست و پنج سال داشت ، اسلم بن زرعهء كلابى را از پيش سوى خراسان فرستاد كه حركت كرد . جعد بن قيس نمرى با وى از شام در آمد كه پيش روى او رثاى زياد مىخواند و عبيد الله آن روز چندان گريست كه عمامه اش بيفتاد .\r\nگويد : عبيد الله به خراسان رسيد ، آنگاه از نهر گذشت و سوار شترى سوى كوهستان بخارا رفت . وى نخستين كس بود كه با سپاه از كوهستان بخارا عبور كرده بود ، وراميثن را با يك نيمه بيكند گشود و گروه بخاريه را آنجا فراهم كرد .\r\nگويد : عبيد الله در بخارا با تركان تلاقى كرد . قبج خاتون زن شاهشان همراه وى بود ، وقتى خدا هزيمتشان كرد فرصت نشد كه هر دو پاپوش خويش را به پا كند ، يكى را به پا كرد و ديگرى به جا ماند كه به دست مسلمانان افتاد و جوراب را به دويست هزار درم قيمت كردند .\r\nعباد بن حصن گويد : هيچكس را دليرتر از عبيد الله بن زياد نديدم ، جمعى از تركان در خراسان به ما حمله بردند ، ديدمش كه مىجنگيد و به آنها حمله مىبرد و ضربت مىزد و از ديد ما نهان مىشد ، آنگاه پرچم خويش را بلند مىكرد كه خون از آن مىچكيد .\r\nمسلمه گويد : بخاريه كه عبيد الله به بصره شان آورد ، دو هزار كس بودند كه همگى\r\n","description":"","footnote":"","page_name":" 2861 ","page_number":152},
  {"content":"\r\nخوب تيراندازى مىكردند .\r\nگويد : حملهء تركان كه در ايام زياد در بخارا رخ داد از حمله هاى مهم خراسان بود .\r\nهذلى گويد : حمله هاى خراسان پنج بود : احنف بن قيس با چهار حمله مقابله كرد : يكى ميان قهستان و ابرشهر بود و سه حمله در مرغاب حملهء پنجم حملهء قارن بود كه عبد الله بن خازم آن را درهم شكست .\r\nمسلمه گويد : عبيد الله بن زياد دو سال در خراسان بود .\r\nبه گفتهء واقدى و ابو معشر در اين سال مروان بن حكم سالار حج بود كه عامل مدينه نيز بود . عامل كوفه عبد الله بن خالد و بىقولى ضحاك بن قيس بود . عامل بصره بن عبد الله عمرو بن غيلان بود .\r\nآنگاه سال پنجاه و پنجم در آمد .\r\n\r\nسخن از حوادث سال پنجاه و پنجم\r\nبه گفتهء واقدى از جمله حوادث اين سال غزاى زمستانى سفيان بن عوف ازدى بود به سرزمين روم .\r\nبعضى ديگر گفته‌اند : آنكه در اين سال به غزاى زمستانى سرزمين روم رفت عروة بن محرز بود .\r\nبعضى ديگر گفته‌اند : عبد الله بن قيس فزارى به غزاى زمستانى رفت .\r\nبعضى ديگر گفته‌اند مالك بن عبد الله بود .\r\nدر همين سال معاويه ، عبد الله بن عمرو بن غيلان را از بصره برداشت و عبيد الله ابن زياد را ولايتدار آنجا كرد .\r\n","description":"","footnote":"","page_name":" 2862 ","page_number":153},
  {"content":"\r\n\r\nسخن از اينكه چرا معاويه عبد الله را از بصره برداشت و عبيد الله را گماشت ؟\r\nعلى بن محمد گويد : عبد الله بن عمرو بن غيلان بر منبر بصره سخن مىكرد يكى از مردم بنى ضبه ريگ بر او پرانيد .\r\nبه گفتهء ابو الحسن اين كس جبير نام داشت پسر ضحاك و يكى از مردم بنى ضرار بود .\r\nگويد : عبد الله گفت دست او را بريدند و شعرى به اين مضمون خواند :\r\n« شنوايى و اطاعت و تسليم « براى بنى تميم بهتر است و مناسبتر » آنگاه بنى ضبه پيش وى آمدند و گفتند : « يار ما با خويشتن بد كرد امير نيز در كار عقوبت وى افراط كرد . بيم داريم خبر وى به امير مؤمنان رسد و از نزد وى دستور عقوبتى خاص يا عام برسد . اگر رأى امير باشد نامه اى نويسد كه يكى از ما\r\nپيش امير مؤمنان برد و ضمن آن خبر دهد كه دست اين شخص را از روى بدگمانى بريده و سبب آن روشن نبوده است » پس عبد الله نامه اى به معاويه نوشت و آن را نگهداشتند تا سال نو در رسيد .\r\nبه گفتهء ابو الحسن بيشتر از شش ماه نگه داشتند .\r\nگويد : آنگاه عبد الله سوى معاويه رفت ، ضبيان نيز برفتند و گفتند : « اى امير مؤمنان ، دست يار ما را به ستم بريده و اينك نامه اى كه به تو نوشته . » معاويه نامه را خواند و گفت : « قصاص از عاملان من روا نيست و انجام شدنى نيست اگر خواهيد به يار شما غرامت ( ديه ) دهم . » گفتند : « غرامت بده »\r\n","description":"","footnote":"","page_name":" 2863 ","page_number":154},
  {"content":"\r\nگويد : پس معاويه غرامت وى را از بيت المال بداد و عبد الله را معزول كرد و گفت : « هر كه را مىخواهيد ولايتدار شهر شما كنم معين كنيد . » گفتند : « امير مؤمنان براى ما معين كند » گويد : معاويه رأى مردم بصره را دربارهء ابن عامر مىدانست از اين رو گفت :\r\n« ابن عامر را كه اعتبار و عفاف و پاك سيرتى او را دانسته‌ايد مىخواهيد ؟ » گفتند : « امير مؤمنان بهتر داند » معاويه اين سخن را مكرر مىكرد تا آنها را بيازمايد ، آنگاه گفت : « برادرزاده‌ام عبيد الله بن زياد را ولايتدار شما كردم » على بن محمد گويد : معاويه به سال پنجاه و پنجم عبد الله بن عمرو را از بصره برداشت و عبيد الله بن زياد را ولايتدار آنجا كرد . عبيد الله نيز اسلم بن زرعه را بر - خراسان گماشت كه غزايى نكرد و جايى را نگشود .\r\nگويد : « عبيد الله عبد الله بن حصن را سالار نگهبانان خويش كرد ، قضا را به زرارة بن اوفى داد ، سپس او را معزول كرد و قضا را به ابن اذينهء عبد ى داد .\r\nدر همين سال معاويه ، عبد الله بن خالد بن اسيد را از كوفه برداشت و ضحاك ابن قيس فهرى را بر آنجا گماشت .\r\nدر اين سال مروان بن حكم سالار حج بود ، اين را از ابو معشر روايت كرده‌اند .\r\nآنگاه سال پنجاه و ششم در آمد .\r\n\r\nسخن از حوادث سال پنجاه و ششم\r\nدر اين سال جنادة بن ابى اميه و به قولى عبد الرحمان بن مسعود به غزاى زمستانى به سرزمين روم رفت .\r\n","description":"","footnote":"","page_name":" 2864 ","page_number":155},
  {"content":"\r\nگويند : در اين سال يزيد بن شجرهء رها وى به غزاى دريا رفت و عياض بن حارث به غزاى خشكى .\r\nدر اين سال چنان كه در روايت ابى معشر آمده عتبة بن ابى سفيان سالار حج بود .\r\nو هم در اين سال به ماه رجب معاويه عمره كرد .\r\nدر همين سال معاويه مردم را دعوت كرد كه با پسرش يزيد به جانشينى وى بيعت كنند و او را وليعهد خويش كرد .\r\n\r\nسخن از سبب وليعهدى يزيد\r\nشعبى گويد : مغيره پيش معاويه آمد و خواست كه او را از كار معاف دارد و از ضعف شكايت كرد . معاويه او را از كار برداشت و مىخواست سعيد بن عاص را ولايتدار كند . دبير معاويه از اين خبر يافت و پيش سعيد رفت و به او خبر داد . يكى از مردم كوفه ربيعه ، يا ربيع ، نام از مردم خزاعه پيش سعيد بود ، وى پيش مغيره رفت و گفت : « اى مغيره پندارم امير مؤمنان از تو آزرده است . ابن خنيس دبير ترا پيش سعيد بن عاص ديدم كه به دو خبر داد كه امير مؤمنان او را ولايتدار كوفه مىكند . » مغيره گفت : « چرا شعر اعشى را به ياد نداشت كه گويد :\r\n« مگر پروردگارت نبود كه به محنت افتادى « شايد پروردگارت كمك كند » تامل بايد ، تا من پيش يزيد روم ، آنگاه پيش يزيد رفت و دربارهء بيعت ، با وى سخن كرد كه يزيد اين را با پدر خويش بگفت كه مغيره را سوى كوفه باز فرستاد .\r\nگويد : دبير مغيره ، ابن خنيس پيش وى آمد و گفت : « با تو دغلى نكردم و\r\n","description":"","footnote":"","page_name":" 2865 ","page_number":156},
  {"content":"\r\nخيانت نياوردم ، ولايتدارى ت را نيز ناخوش نداشتم اما سعيد را بر من منتى بود و حق خدمتى ، خواستم سپاس او را داشته باشم . » و مغيره از او خشنود شد و به كار دبيرى باز برد .\r\nگويد : مغيره در كار بيعت يزيد بكوشيد و در اين باب كس پيش معاويه فرستاد .\r\nمسلمه گويد : وقتى معاويه مىخواست براى يزيد بيعت بگيرد به زياد نامه نوشت و از او مشورت خواست ، زياد عبيد بن كعب نميرى را پيش خواند و گفت :\r\n« هر مشورت خواهى را معتمدانى بايد و هر رازى را امانتدارى شايد . مردم دو صفت دارند . فاش كردن راز و گفتن اندرز با ناكس . رازدار يكى از دو كس است : يا مرد آخرت كه اميد ثواب دارد يا مرد دنيا كه شرف نفس دارد و عقلى كه حرمت او را حفظ كند . و من اين چيزها را در تو آزموده‌ام و پسنديده‌ام ، ت را براى كارى خوانده‌ام كه به نامه نتوان گفت . امير مؤمنان به من نوشته كه عزم دارد براى يزيد بيعت بگيرد و از جنبش مردم بيم دارد و اميد دارد موافقت كنند و از من مشورت خواسته . كار مسلمانى و سامان آن سخت مهم است ، يزيد لا ابالى است و سهل انگار و دلبسته شكار ، امير مؤمنان را ببين و پيغام من برسان و خرده كارىهاى يزيد را با وى در ميان نه و بگو كه در اين كار تأمل بايد كه منظور بهتر انجام مىشود ، شتاب مكن كه وصول به هدف با تأخير ، بهتر از آنكه با شتاب از دست برود . » عبيد الله گفت : « جز اين مطلب ديگر نيست ؟ » گفت : « چه مطلبى ؟ » گفت : « رأى معاويه را به تباهى مبر و پسرش را منفور وى مكن . من يزيد را نهانى مىبينم و از جانب تو مىگويم كه امير مؤمنان به تو نامه نوشته و دربارهء بيعت او مشورت خواسته\r\nو تو از مخالفت مردم بيم دارى به سبب پاره اى چيزها كه از او نمىپسندند و رأى تو اين است كه اين چيزها را رها كند كه حجت امير مؤمنان با\r\n","description":"","footnote":"","page_name":" 2866 ","page_number":157},
  {"content":"\r\nمردم قوى شود و كار تو آسان شود ، بدين سان يزيد را اندرز داده اى و امير مؤمنان را خشنود كرده اى و از نگرانىاى كه در مورد كار امت دارى بر كنار مانده اى . » زياد گفت : « سخن درست گفتى به بركت خداى حركت كن ، اگر نتيجه گرفتى سپاس تو داريم و اگر خطايى بود از سردغلى نيست و ان شاء الله از تو دور ماند . » گفت : « ما آنچه دانيم گوييم و قضاى خدا طبق علم او رود . » گويد : عبيد پيش يزيد رفت و با وى گفتگو كرد ، زياد نيز به معاويه نامه نوشت و گفت تامل كند و شتاب نيارد . معاويه اين را پذيرفت و يزيد از بسيارى كارهاى خود دست برداشت ، پس از آن عبيد پيش زياد بازگشت كه تيولى به دو داد .\r\nعلى بن محمد گويد : وقتى زياد بمرد معاويه نامه اى را خواست و بر مردم فرو خواند كه اگر بميرد يزيد جانشين اوست . يزيد وليعهد شد و از همه مردم براى او بيعت گرفت مگر پنج كس .\r\nابن عون گويد : « همهء مردم با يزيد بن معاويه بيعت كردند ، مگر حسين بن على و عبد الله بن عمر و عبد الله بن زبير و عبد الرحمان بن ابى بكر و عبد الله بن عباس و چون معاويه به مدينه آمد حسين بن على را خواست و گفت : « برادرزاده‌ام ، مردم همه به اين كار گردن نهاده‌اند مگر پنج كس از قريش كه تو راهشان مىبرى ، برادرزاده‌ام ت را به مخالفت من چه حاجت ؟ » گفت : « من راهشان مىبرم ؟ » گفت : « بله ، تو راهشان مىبرى » گفت : « آنها را بخواه اگر بيعت كردند من نيز يكى از آنها هستم و گر نه دربارهء من با شتاب كارى نكرده اى » گفت : « آن وقت بيعت مىكنى ؟ »\r\n","description":"","footnote":"","page_name":" 2867 ","page_number":158},
  {"content":"\r\nگفت : « آرى » گويد : از او قول خواست كه گفتگويشان را به هيچ كس خبر ندهد .\r\nگويد : نخست طفره رفت و عاقبت قول داد و بيرون رفت .\r\nابن زبير يكى را در راه وى نشانيده بود كه گفت : « برادرت ابن زبير مىگويد چه شد ؟ » و چندان اصرار كرد كه چيزى از او در آورد .\r\nگويد : معاويه پس از حسين ، ابن زبير را خواست و گفت : « همهء مردم به اين كار گردن نهاده‌اند مگر پنچ كس از قريش كه تو راهشان مىبرى . اى برادرزاده تو را به مخالفت چه حاجت ؟ » گفت : « من راهشان مىبرم ؟ » گفت : « بله ، تو راهشان مىبرى » گفت : « آنها را بخواه اگر بيعت كردند من نيز يكى از آنها هستم و گر نه دربارهء من با شتاب كارى نكرده اى » گفت : « آن وقت بيعت مىكنى ؟ » گفت : « آرى » گويد : خواست از او قول بگيرد كه گفتگويشان را به هيچ كس خبر ندهد .\r\nاما ابن زبير گفت : « اى امير مؤمنان ما در حرم خدا عز و جل هستيم و پيمان با خدا سنگين است » و قول نداد و برون شد .\r\nگويد : پس از آن عبد الله بن عمر را خواست و با وى نرمتر از اين زبير سخن كرد ، گفت : « نمىخواهم امت محمد را از پس خويش چون گلهء بىچوپان رها كنم ، همهء مردم به اين كار گردن نهاده‌اند ، مگر پنج كس از قريش كه تو راهشان مىبرى ، ت را به مخالفت چه حاجت ؟ » گفت : « مىخواهى كارى كنى كه مذموم نباشد و خونها را محفوظ دارد و به وسيلهء آن منظور تو انجام شود ؟ »\r\n","description":"","footnote":"","page_name":" 2868 ","page_number":159},
  {"content":"\r\nگفت : « بله مىخواهم » گفت : « به مجلس مىنشينى و من مىآيم و با تو بيعت مىكنم كه از پس تو بر هر چه امت اتفاق كرد من نيز از آن پيروى كنم ، به خدا اگر پس از تو امت بر يك بنده حبشى اتفاق كند من نيز او اتفاق امت تبعيت مىكنم . » گفت : « بيعت مىكنى ؟ » گفت : « آرى » گويد : پس بيرون رفت و به خانهء خويش در شد و در ببست ، كسان سوى وى مىآمدند و اجازه مىخواستند كه نمىداد .\r\nگويد : آنگاه عبد الرحمان بن ابى بكر را خواست و گفت : « اى پسر ابى بكر با كدام دست و كدام پا نافرمانى مىكنى ؟ » گفت : « اميدوارم خير باشد » گفت : « به خدا آهنگ آن داشتم كه ت را بكشم » گفت : « اگر چنين كرده بودى خدا در دنيا ت را لعنت مىكرد و در آخرت به جهنم مىبرد » گويد : و از ابن عباس يادى نكرد .\r\nدر اين سال عامل مدينه مروان بن حكم بود .\r\nعامل كوفه ، ضحاك بن قيس بود .\r\nعامل بصره ، عبيد الله بن زياد بود .\r\nعامل خراسان سعيد بن عثمان بود .\r\nسبب ولايتدارى سعيد بن عثمان بر خراسان چنان بود كه محمد بن حفص گويد :\r\nسعيد بن عثمان از معاويه خواست كه او را بر خراسان گمارد .\r\nگفت : « عبيد الله بن زياد آنجاست » گفت : « پدرم ت را پرورد و برداشت تا به كمك او به جايى رسيدى كه كس بدان\r\n","description":"","footnote":"","page_name":" 2869 ","page_number":160},
  {"content":"\r\nنرسد و طمع نيارد اما سپاس كوشش او نداشتى و پاداش نعمتهاى وى را ندادى و اين را - يعنى يزيد را - بر من مقدم داشتى و براى او بيعت گرفتى ، به خدا من به شخص و پدر و مادر از او بهترم » معاويه گفت : « كوشش پدرت شايستهء پاداش بود و سپاسگزارى من آن بود كه در كار خونخواهى وى چندان كوشيدم كه كارها آشفته شد و خويشتن را در اين كار ملامت نمىكنم . اما برترى پدرت بر پدر يزيد به خدا پدرت از من بهتر است و به پيمبر خدا صلى الله عليه و سلم نزديكتر ، اما برترى مادرت انكارپذير نيست كه يك زن قرشى از يك زن كلبى بهتر است به خدا چه خوش است كه عرصهء غوطه پر از مردانى همانند تو باشد به يارى يزيد . » يزيد گفت : « اى امير مؤمنان پسر عموى تو است و تو از همه كس شايسته ترى كه در كار وى بنگرى ت را در مورد من ملامت كرد ، او را خشنود كن » گويد : پس معاويه او را ولايتدار خراسان كرد ، و اسحاق بن طلحه را به خراجگيرى آنجا گماشت .\r\nگويد : اسحاق پسر خالهء معاويه بود و مادرش ام ابان دختر عتبة بن ربيعه بود و چون به رى رسيد آنجا بمرد و سعيد عهده دار خراج و جنگ خراسان شد .\r\nمسلمه گويد : سعيد راهى خراسان شد ، اوس بن ثعلبهء تيمى ، صاحب قصر اوس و طلحة بن عبد الله بن خلف خزاعى و مهلب بن ابى صفره و ربيعة بن عسل از بنى عمرو بن يربوع ، نيز با وى برفتند .\r\nگويد : گروهى از بدويان بودند كه به دره فلج راه زايران حج را مىبريدند ، به سعيد گفتند : « اينجا گروهى هستند\r\nكه راه حاجيان را مىزنند و راه را ناامن مىكنند چه شود آنها را با خويش ببرى . » گويد : گروهى از بنى تميم را همراه برد كه مالك بن ريب مازنى از آن جمله بود ، با غلامانى كه همراه وى بودند و شاعر دربارهء آنها رجزى گفته به اين مضمون :\r\n","description":"","footnote":"","page_name":" 2870 ","page_number":161},
  {"content":"\r\n« خدايت از قصيم نجات دهد « و از ابو حرد به بدكار « و غويث فاتح لنگه هاى بار « و مالك و شمشير زهر آگين او » گويد : سعيد بن عثمان به خراسان رسيد و از نهر عبور كرد و به سمرقند رفت كه مردم صغد به مقابلهء وى آمدند و يك روز تا شب مقابل هم بودند ، آنگاه بىجنگ بازگشتند و مالك بن ريب در مذمت سعيد شعرى گفت به اين مضمون :\r\n« بر در صغد از ترس چنان مىلرزيدى « كه بيم داشتم نصرانى شوى « عثمان وقتى برفت ، تا آنجا كه دانم .\r\n« بجز نسل خويش چيزى نداشت « اما اگر بنى حرب نبودند « خونهاى شما هدر شده بود » گويد : روز بعد سعيد به مقابلهء صغديان رفت و آنها نيز بيامدند كه بجنگيد و هزيمتشان كرد و در شهرشان محاصره شان كردند كه به صلح آمدند و پنجاه نوجوان از ابناى بزرگان خويش به دو گروگان دادند كه پيش وى باشند .\r\nگويد : آنگاه از نهر گذشت و در ترمذ اقامت گرفت .\r\nگويد : سعيد به قرار وفا نكرد و جوانان گروگان را با خود به مدينه آورد .\r\nگويد : وقتى سعيد به خراسان آمد ، اسلم بن زرعهء كلابى از جانب عبيد الله ابن زياد آنجا بود و همچنان آنجا ببود تا عبيد الله بن زياد فرمان دوم او را به ولايتدارى خراسان نوشت و چون نامهء عبيد الله به اسلم رسيد شبانه پيش سعيد بن عثمان رفت كه كنيز وى پسرى بينداخت . سعيد\r\nمىگفت : « به عوض وى يكى از بنى حرب را مىكشم » و چون پيش معاويه آمد از اسلم شكايت كرد و قيسيان خشم آوردند .\r\n","description":"","footnote":"","page_name":" 2871 ","page_number":162},
  {"content":"\r\nگويد : « همام بن قبيصهء نمرى پيش معاويه آمد كه چشمانش قرمز شده بود به دو گفت : « اى همام چشمانت قرمز است . » گفت : « در جنگ صفين قرمزتر از اين بود » و معاويه از اين سخن درهم شد و چون سعيد چنين ديد از اسلم چشم پوشيد و اسلم بن زرعه دو سال از جانب عبيد الله ابن زياد ولايتدار خراسان بود .\r\n\r\nآنگاه سال پنجاه و هفتم در آمد\r\nدر اين سال عبد الله بن قيس به غزاى زمستانى به سرزمين روم رفت . به گفتهء واقدى ، در همين سال به ماه ذى قعده مروان از مدينه برداشته شد به روايت ديگر در اين سال نيز مروان ولايتدار مدينه بود .\r\nبه گفتهء واقدى وقتى معاويه مروان را از مدينه برداشت ، وليد بن عتبة بن ابى سفيان را بر آنجا گماشت . ابو معشر نيز چنين گفته است .\r\nدر اين سال عامل كوفه ضحاك بن قيس بود .\r\nعامل بصره عبيد الله بن زياد بود .\r\nو عامل خراسان سعيد بن عثمان بن عفان\r\nآنگاه سال پنجاه و هشتم در آمد .\r\n\r\nسخن از حوادث سال پنجاه و هشتم\r\nبه گفتهء ابو معشر در اين سال ، به ماه ذى قعده ، معاويه ، مروان را از مدينه برداشت و وليد بن عتبة بن ابى سفيان را امير آنجا كرد .\r\nدر همين سال مالك بن عبد الله خثعمى به غزاى سرزمين روم رفت .\r\n","description":"","footnote":"","page_name":" 2872 ","page_number":163},
  {"content":"\r\nدر اين سال وليد بن عتبة بن ابى سفيان سالار حج شد . اين را از ابو معشر و واقدى روايت كرده‌اند .\r\nدر همين سال معاويه ، عبد الرحمان بن عبد الله ثقفى را ولايتدار كوفه كرد و ضحاك بن قيس را معزول كرد . عبد الرحمان پسر ام الحكم خواهر معاويه بود . در ايام وى جمع خارجيانى كه مغيرة بن شعبه به زندانشان كرده بود از زندان در آمدند ، همانها كه با مستورد بن علفه بيعت كرده بودند و مغيره بر آنها ظفر يافته بود و به زندان بودند و چون مغيره بمرد از زندان در آمدند .\r\nعبد الله بن عقبه غنوى گويد : حيان بن ظبيان سلمى ياران خويش را فراهم آورد آنگاه حمد خدا گفت و ثناى وى كرد و به آنها گفت : « اما بعد ،\r\nخدا عز و جل جهاد را بر ما مقرر كرده ، بعضى از ما تعهد خويش را انجام داده‌اند و بعضى ديگر به جا مانده‌اند ، آنها نيكان بوده‌اند كه فيض فضيلت يافته‌اند ، هر كس از شما كه خدا و پاداش او را مىخواهد به راه ياران و برادران خويش رود تا خدا ثواب دنيا و ثواب آخرتش دهد كه خدا با نيكوكاران است . » معاذ بن جوين طايى گفت : « اى مسلمانان ، به خدا اگر مىدانستم كه وقتى پيكار ستمگران و انكار ستم را رها كنيم به نزد خدا معذور خواهيم بود ترك پيكار آسانتر و سبكتر از پيكار بود ، ولى دانسته‌ايم و يقين داريم كه معذور نخواهيم بود كه خدايمان دل و گوش داده تا منكر ستم شويم و بىعدالتى را تغيير دهيم و با ستمگران پيكار كنيم . » آنگاه گفت : « دست بيار تا با تو بيعت كنيم » پس با حيان بيعت كرد و قوم نيز با وى بيعت كردند و دست به دست حيان بن ظبيان زدند و رسم بيعت به جا آوردند ، و اين در ايام امارت عبد الرحمان بن عبد الله ثقفى بود . وى پسر ام الحكم بود و سالار نگهبانانش زائدة بن قدامه ثقفى بود .\r\n","description":"","footnote":"","page_name":" 2873 ","page_number":164},
  {"content":"\r\nگويد : چند روز بعد ، قوم در خانهء معاذ بن جوين طائى فراهم آمدند ، حيان بن ظبيان به آنها گفت : « بندگان خدا ! رأى خويش را بگوييد ، مىگوييد كجا روم ؟ » معاذ گفت : « رأى من اين است كه ما را سوى حلوان برى كه آنجا فرود آييم كه ولايتى است ميان دشت و كوه و ما بين اين شهر و مرز - مقصودش از مرز ، رى بود - و هر كه از مردم اين شهر و مرز و جبال و سواد عقيدهء ما دارد سوى ما آيد . » حيان به دو گفت : « دشمنت از آن پيش كه مردم بر تو فراهم آيند ، پيشدستى مىكند ، به جان خودم نمىگذارندتان تا كسان بر شما فراهم شوند ، رأى من اين است كه با شما به يكى از نواحى بيرون كوفه رويم ، به شوره زار يا زراره يا حيره ، آنگاه با آنها بجنگيم تا به پروردگار خويش و اصل شويم ، به خدا مىدانم شما كه كمتر از صد كسيد قدرت آن نداريد كه دشمن خويش را هزيمت كنيد يا سخت آسيب برسانيد ، ولى وقتى خدا بداند كه شما خويشتن را در پيكار دشمن او و خودتان به محنت افكنده‌ايد معذور خواهيد بود و از گناه برون شده‌ايد . » ابو سليمان شيبانى ، عتريس بن عرقوب ، گفت : « ولى من با جمع شما همرأى نيستم ، در رأى خويش نيك بنگريد . گمان ندارم ندانيد كه من جنگ آشنايم و در كارها مجرب » گفتند : « آرى ، تو چنانى كه گويى ، رأى تو چيست ؟ » گفت : « رأى من اين است كه در اين شهر بر ضد كسان قيام نكنيد ، شما اندكى هستيد ، در بسيار ، به خدا بيش از اين نمىكنيد كه خودتان را به دست آنها بدهيد و با كشته شدنتان خوشدلشان كنيد ، تدبير چنين نيست ، وقتى مىخواهيد بر ضد قومتان قيام\r\nكنيد در كار دشمن تدبيرى كنيد كه مايهء زيانشان شود . » گفتند : « پس رأى درست چيست ؟ » گفت : « به همان ولايت مىرويد كه معاذ بن جوين گفت ، يعنى حلوان يا سوى عين التمر مىرويم و آنجا مىمانيم ، و چون برادرانمان بشنوند از هر طرف سوى ما »\r\n","description":"","footnote":"","page_name":" 2874 ","page_number":165},
  {"content":"\r\nآيند . » حيان بن ظبيان گفت : « به خدا اگر تو و همه يارانت به يكى از اين دو جا رويد هنوز جاى نگرفته‌ايد كه سواران مردم اين شهر به شما مىرسند ، چرا خودتان را به نابودى مىدهيد ؟ به خدا شمارتان بسيار نيست كه در اين دنيا بر ستمگران متجاوز ظفر توانيد يافت . به يكى از نواحى همين شهر رويد و با كسانى كه خلاف اطاعت خدا كرده‌اند در راه خدا بجنگيد و منتظر نمانيد كه با اين كار سوى بهشت مىرويد و خويشتن را از فتنه بيرون مىبريد » گفتند : « اگر چاره نباشد مخالفت تو نمىكنيم ، ما را به هر كجا مىخواهى ببر . » گويد : پس حيان بن ظبيان صبر كرد تا آخرين سال ولايتدارى پسر ام حكم در رسيد آغاز سال كه نخستين روز ماه ربيع الاخر بود يارانش پيش وى فراهم آمدند و با آنها گفت : « اى قوم ، خدا شما را به نيكى و براى نيكى فراهم آورده ، به خدايى كه جز او خدايى نيست ، از آن وقت كه مسلمان شده‌ام از هيچ چيز دنيا مانند اين قيام بر ضد ستمگران گنهكار خرسند نشده‌ام ، به خدا نمىخواهم همهء دنيا از آن من باشد ، اما خدايم ضمن اين قيام از شهادت محروم دارد ، رأى من اين است كه برويم و در ناحيه دار جرير جاى گيريم و چون دسته ها سوى شما آيند با آنها پيكار كنيد . » عتريس بن عرقوب بكرى گفت : « اگر در دل شهر با آنها پيكار كنيم ، مردان با ما پيكار مىكنند و زنان و كودكان و كنيزان بالا مىروند و ما را با سنگ مىزنند . » يكى از آنها گفت : « در اين صورت بيرون شهر نزديك پل رويم » گويد : آنجا محل زراره بود كه پس از آن بنيان گرفت مگر چند خانه كه از پيش ساخته شده بود .\r\n","description":"","footnote":"","page_name":" 2875 ","page_number":166},
  {"content":"\r\nمعاذ بن جوين طايى گفت : « نه ، برويم و در بانقيا جاى گيريم ، خيلى زود دشمن سوى شما مىآيد ، وقتى چنين شد با قوم مقابله مىكنيم و خانه ها را پشت سر مىگذاريم و از يك سمت با آنها مىجنگيم » گويد : پس برون شدند ، سپاهى به مقابلهء آنها فرستاده شد كه همگى كشته شدند ،\r\nپس از آن مردم كوفه عبد الرحمان پسر ام حكم را بيرون كردند .\r\nهشام بن محمد گويد : معاويه پسر ام حكم را به كوفه گماشت كه رفتار بد داشت و بيرونش كردند كه پيش معاويه رفت كه دايى او بود و گفت : « ترا ولايتدار جايى بهتر از آن مىكنم ، مصر » و او را ولايتدار مصر كرد و آنجا رفت . معاوية بن حديج سكونى خبر يافت و برون شد و در دو منزلى مصر با او رو به رو شد گفت : « پيش داييت برگرد كه ما رفتارى را كه در كوفه با برادران ما داشته اى تحمل نمىكنيم . » گويد : پس عبد الرحمان پيش معاويه برگشت ، معاوية بن حديج نيز پيش وى آمد .\r\nگويد : و چنان بود كه وقتى مىآمد راه را براى او زينت مىكردند و طاقهاى سبزه مىزدند .\r\nگويد : وقتى پيش معاويه در آمدم حكم آنجا بود كه گفت : « اى امير مؤمنان اين كيست ؟ » گفت : « به ، اين معاوية بن حديج است » گفت : « خوش نيامد ، آواز دهل شنيدن از دور خوش است » [ 1 
  ] معاوية بن حديج گفت : « اى ام حكم آرام باش كه شوهر كردى و با حرمت نكردى ، فرزند آوردى و شايسته نياوردى ، مىخواستى پسر فاسقت ولايتدار ما شود و با ما همان رفتار كند كه با برادران كوفى ما مىكرد ، خداش توفيق ندهد ، و اگر\r\n\r\n","description":"","footnote":"\r\n[ 1 
  ] همسنگ مثل روان عربى كه گويد : و تسمع بالمعيدى خير من ان تراه ، يعنى قصه معيدى ، كوتوله ، را شنيدن بهتر كه او را ديدن . م\r\n","page_name":" 2876 ","page_number":167},
  {"content":"\r\nچنين كند چنانش بزنيم كه سر فرود آرد و گرچه اين نشسته را خوش نيايد . » گويد : معاويه به دو نگريست و گفت : « بس كن » در اين سال عبيد الله بن زياد با خوارج سخت گرفت و بسيارى از آنها را دست بسته بكشت و گروهى ديگر را در جنگ بكشت ، از جمله كسانى كه دست بسته كشت عروة بن اديه برادر ابو بلال ، مرداس ابن اديه ، بود .\r\n\r\nسخن از اينكه چرا زياد خوارج را كشتار كرد ؟\r\nعيسى بن عاصم اسدى گويد : ابن زياد براى مسابقهء اسب دوانى برون شد و چون نشست و منتظر اسبان بود ، كسان بر او فراهم آمدند ، و عروة بن اديه برادر ابو بلال جزو آنها بود كه رو به ابن زياد كرد و گفت : « پنج چيز بود\r\nكه در امتهاى پيش از ما بود و ميان ما نيز پديد آمد . چرا در هر مكانى به بيهوده سرى ، نشانى بنا مىكنيد ، و آبگيرها مىسازيد ، مگر جاودانه زنده خواهيد بود ؟ و چون سختى كنيد ، چون ستمگران سختى مىكنيد » [ 1 
  ] و دو چيز ديگر را كه راوى از ياد برده بود .\r\nابن زياد بدانست كه اگر گروهى از يارانش همراهش نبودند چنين جرأت نمىآورد ، پس برخاست و برنشست و مسابقه را ترك كرد .\r\nگويد : به عروه گفتند : « چه كردى ؟ بدان كه به خدا كه ترا مىكشد . » گويد : عروه متوارى شد و ابن زياد او را مىجست و چون به كوفه آمد او را گرفتند و پيش ابن زياد آوردند و بگفت تا دو دست و دو پايش را بريدند ، آنگاه او را خواست و گفت : « چه مىبينى ؟ »\r\n\r\n","description":"","footnote":"\r\n[ 1 
  ] أَ تَبْنُونَ بِكُلِّ رِيعٍ آيَةً تَعْبَثُونَ . وَتَتَّخِذُونَ مَصانِعَ لَعَلَّكُمْ تَخْلُدُونَ وَإِذا بَطَشْتُمْ بَطَشْتُمْ جَبَّارِينَ 26 : 128 - 130 » ( شعراء 26 آيات 128 تا 130\r\n","page_name":" 2877 ","page_number":168},
  {"content":"\r\nگفت : « مىبينم كه دنياى مرا تباه كردى و آخرت خويش را » گويد : « پس زياد او را بكشت و دخترش را نيز بياورد و بكشت . » گويد : مرداس بن اديه در اهواز قيام كرد ، پيش از آن ابن زياد او را به زندان كرده بود .\r\nجلاد بن يزيد باهلى گويد : ابن زياد مرداس بن اديه را به زندان كرده بود و زندانبان كه عبادت و كوشش وى را مىديد شبانگاه به او اجازه مىداد كه مىرفت و سپيده دم باز مىگشت و وارد زندان مىشد . يكى از دوستان مرداس همدم ابن زياد بود ، شبى ابن زياد از خوارج سخن آورد و گفت كه عزم دارد صبحگاهان آنها را بكشد . دوست مرداس به خانهء وى رفت و به آنها خبر داد و گفت : « كس به زندان پيش ابو بلال فرستيد و بگوييد وصيت كند كه كشته مىشود . » مرداس اين را بشنيد زندانبان نيز خبر يافت و شب بدى گذرانيد از ترس اينكه مرداس خبر را بداند و باز نيايد اما چون وقت بازگشت وى رسيد بيامد .\r\nزندانبان به دو گفت : « خبر دارى كه امير چه تصميم دارد ؟ » گفت : « آرى » گفت : « با وجود اين آمدى ؟ » گفت : « پاداش نيكى تو اين نبود كه به سبب من عقوبت شوى » گويد : صبحگاهان عبيد الله كشتار خوارج را آغاز كرد و مرداس را پيش خواند و چون حضور يافت ، زندانبان كه شوهر دايهء ابن زياد بود برجست و پاى او را بگرفت و گفت : « اين را به من ببخش » و قصهء او را بگفت و ابن زياد مرداس را به او بخشيد و آزادش كرد .\r\nيونس بن عبيد گويد : ابو بلال مرداس كه از بنى ربيعه بود ، با چهل كس سوى اهواز رفت . ابن زياد سپاهى به مقابلهء آنها فرستاد ، سالارشان ابن حصين تميمى بود كه ياران وى را كشتار كردند و هزيمت شد و يكى از بنى تيم الله شعرى گفت به اين\r\n","description":"","footnote":"","page_name":" 2878 ","page_number":169},
  {"content":"\r\nمضمون :\r\n« پنداشتيد دو هزار كس شما مؤمن بودند « كه بر رغم شما چهل كس آنها را همى كشتند « دروغ مىگوييد ، چنان نيست كه پنداشته‌ايد « كه ايمان را خوارج دارند « اين گروه اندك كه ديديد « بر گروه بسيار ظفر مىيابند » گويند : در اين سال عميرة بن يثربى قاضى بصره درگذشت و هشام بن هبيره به جاى وى به قضاوت نشست .\r\nدر اين سال عامل كوفه عبد الرحمان پسر ام حكم بود .\r\nبعضىها نيز گفته‌اند ضحاك بن قيس فهرى بود ، عامل بصره عبيد الله بن زياد بود و قضاى كوفه با شريح بود .\r\nبه گفتهء ابو معشر و واقدى در اين سال وليد بن عتبه سالار حج بود .\r\nآنگاه سال پنجاه و نهم در آمد .\r\n\r\nسخن از حوادث سال پنجاه و نهم\r\nغزاى زمستانى عمرو بن مرهء جهنى به سرزمين روم در اين سال بود كه از راه خشكى رفت .\r\nواقدى گويد : در اين سال غزاى دريا نبود . اما به روايت ديگرى جنادة بن ابى اميه به غزاى دريا رفت .\r\nدر همين سال عبد الرحمان پسر ام حكم از كوفه معزول شد و نعمان بن بشير انصارى عامل آنجا شد . سبب عزل پسر ام حكم را از پيش گفته‌ايم .\r\n","description":"","footnote":"","page_name":" 2879 ","page_number":170},
  {"content":"\r\nدر همين سال معاويه ، عبد الرحمان بن زياد بن سميه را ولايتدار خراسان كرد .\r\n\r\nسخن از اينكه چرا معاويه ، عبد الرحمان را به كار خراسان گماشت ؟\r\nابو عمرو گويد : عبد الرحمان بن زياد پيش معاويه آمد و گفت : « اى امير مؤمنان مگر ما حقى نداريم ؟ » گفت : « چرا » گفت : « مرا به كجا مىگمارى ؟ » گفت : « نعمان كه مردى است خردمند و از ياران پيمبر ، كوفه را دارد ، عبيد الله ابن زياد بصره و خراسان را دارد ، عباد بن زياد سيستان را دارد ، كارى كه در خور تو باشد نمانده جز اينكه ترا در كار برادرت عبيد الله شريك كنم . » گفت : « شريك كن كه قلمرو او گسترده است و تاب شركت دارد . » گويد : پس معاويه او را ولايتدار خراسان كرد .\r\nابو حفص ازدى به نقل از عمرو گويد : قيس بن هيثم به خراسان آمد كه عبد الرحمان بن زياد او را فرستاده بود ، اسلم بن\r\nزرعه را بگرفت و به زندان كرد ، پس از آن عبد الرحمان بيامد و از اسلم بن زرعه سيصد هزار درم غرامت گرفت .\r\nمقاتل بن حيان گويد : عبد الرحمان بن زياد سوى خراسان آمد ، مردى بخشنده و حريص و ناتوان بود . به هيچ غزايى نرفت . دو سال در خراسان ببود .\r\nعوانه گويد : عبد الرحمان بن زياد از پس كشته شدن حسين بن على عليه السلام پيش يزيد آمد و قيس بن هيثم را به جانشينى خود در خراسان نهاد .\r\nابو حفص گويد : يزيد به عبد الرحمان گفت : « از خراسان چه مقدار مال با\r\n","description":"","footnote":"","page_name":" 2880 ","page_number":171},
  {"content":"\r\nخود آورده اى ؟ » گفت : « بيست هزار هزار درم » گفت : « اگر خواهى ترا به حساب كشيم و آن را از تو بگيريم و سوى كارت باز فرستيم و اگر خواهى گذشت كنيم و معزولت كنيم و پانصد هزار درم به عبد الله بن جعفر دهى . » گفت : « چنان كه گفتى گذشت كن و ديگرى را بر خراسان گمار . » آنگاه عبد الرحمان بن زياد هزار هزار درم براى عبد الله بن جعفر فرستاد و گفت : « پانصد هزار از جانب امير مؤمنان است و پانصد هزار از جانب خودم . » در همين سال عبيد الله بن زياد با بزرگان مردم بصره پيش معاويه آمد كه او را از بصره برداشت اما دوباره پس فرستاد و از نو ولايتدار كرد .\r\n\r\nسخن از عزل و نصب عبيد الله بن زياد\r\nعلى گويد : عبيد الله بن زياد با مردم عراق پيش معاويه آمد و به دو گفت :\r\n« آمدگان را به ترتيب منزلت و اعتبارشان اجازه بده »\r\nگويد : معاويه اجازه داد ، احنف پس از همه آمد كه منزلت وى به نزد عبيد الله خوب نبود و چون معاويه او را بديد خوش آمد گفت و او را با خويش بر تخت نشانيد ، آنگاه قوم سخن گفتند و از عبيد الله ستايش كردند اما احنف خاموش بود .\r\nمعاويه به دو گفت : « اى ابو بجر چرا سخن نمىكنى ؟ » گفت : « اگر سخن كنم مخالف قوم باشم » گفت : « برخيزيد كه عبيد الله را از عاملى شما معزول كردم ، ولايتدارى بجوييد كه به دو رضايت دهيد . » گويد : هر يك از قوم پيش يكى از بنى اميه يا يكى از بزرگان شام رفتند و\r\n","description":"","footnote":"","page_name":" 2881 ","page_number":172},
  {"content":"\r\nولايتدارى مىجستند ، اما احنف در منزل خويش نشست و پيش هيچ كس نرفت .\r\nگويد : چند روز گذشت ، معاويه آنها را پيش خواند و فراهمشان آورد و چون پيش وى رفتند گفتند : « كى را معين كرديد ؟ » اما اختلاف كردند و هر گروهى يكى را نام برد و احنف خاموش بود .\r\nگويد : معاويه به احنف گفت : « اى ابو بجر چرا سخن نمىكنى ؟ » گفت : « اگر يكى از خاندان خويش را ولايتدار ما خواهى كرد هيچكس را با عبيد الله برابر نمىكنيم و اگر ولايتدار از غير آنها معين مىكنى خودت دربارهء آن بنگر . » معاويه گفت : « عبيد الله را به بصره باز مىگردانم » آنگاه سفارش احنف را به او كرد و عمل عبيد الله را كه از او دورى مىكرده بود زشت شمرد .\r\nگويد : وقتى فتنه رخ داد هيچكس به جز احنف با عبيد الله وفادار نماند .\r\nدر همين سال قضيهء يزيد بن مفرغ حميرى و عباد بن زياد رخ داد كه يزيد پسران زياد را هجا كرد .\r\n\r\nسخن از اينكه چرا مفرغ پسران زياد را هجا گفت ؟\r\nابو عبيده معمر بن مثنى گويد : يزيد بن ربيعة بن مفرغ حميرى با عباد بن زياد در سيستان بود ، عباد به جنگ تركان مشغول بود و از او غافل ماند و سپاه در كار علوفهء چهار پايان به سختى افتاد ابن مفرغ شعرى گفت به اين مضمون :\r\n« اى كاش ريشها علف بود « كه اسبان مسلمانان آن را مىخورد » و چنان بود كه عباد بن زياد ريشى انبوه داشت و چون شعر ابن مفرغ را بشنيد ، به دو گفتند : « ترا منظور داشته » و عباد از پى او بر آمد كه بگريخت و قصيده هاى بسيار\r\n","description":"","footnote":"","page_name":" 2882 ","page_number":173},
  {"content":"\r\nبه هجاى او گفت . از جمله شعرى به اين مضمون :\r\n« اگر معاويه پسر حرب بميرد « كاسهء چوبين تو درهم مىشكند « شهادت مىدهم كه مادرت « بى نقاب با ابو سفيان نخفت « كه كارى مشكوك بود « و با ترس سخت انجام گرفت » و شعر ديگر كه مضمون آن چنين است :\r\n« به معاويه پسر حرب از جانب مرد يمنى بگوى « مگر آزرده مىشوى كه گويند پدرت عفيف بود « و خشنود مىشوى كه گويند پدرت زناكار بود « شهادت مىدهم كه خويشاوندى تو با زياد « چون خويشاوندى فيل با خر ماده است » ابو زيد گويد : وقتى ابن مفرغ هجاى عباد گفت از او جدا شد و سوى بصره آمد . در آن وقت عبيد الله پيش معاويه رفته بود . عباد چيزى از هجاى ابن مفرغ را براى عبيد الله نوشت ، وقتى عبيد الله شعر را خواند پيش معاويه رفت و شعر را براى او خواند و اجازه خواست ابن مفرغ را بكشد ، اما معاويه اجازهء كشتن نداد و گفت : « ادبش كن اما خونش را مريز . » گويد : ابن مفرغ به بصره آمد و از احنف پناه خواست .\r\nاحنف گفت : « ما بر ضد پسر سميه پناه نمىدهيم . اگر خواهى شاعران بنى تميم را از تو بدارم . » گفت : « اين برايم اهميتى ندارد » گويد : آنگاه پيش خالد بن عبد الله رفت كه و عدهء پناه به دو داد پس از آن پيش\r\n","description":"","footnote":"","page_name":" 2883 ","page_number":174},
  {"content":"\r\nاميه رفت كه وعده داد . پس از آن پيش عمر بن عبيد الله بن معمر رفت كه او نيز وعده داد . آنگاه پيش منذر بن جارود رفت كه پناهش داد و در خانهء خويش جاى داد .\r\nگويد : و چنان بود كه بحريه دختر منذر زن عبيد الله بود ، وقتى عبيد الله به بصره آمد بدانست كه ابن مفرغ در خانهء منذر است . و چون منذر به اسلام گويى عبيد الله رفت و او نگهبانان را به خانه منذر فرستاد كه ابن مفرغ را گرفتند و منذر كه پيش عبيد الله بود ناگهان ديد كه ابن مفرغ را نزديك وى به پا داشته‌اند . پس به پا خاست و به عبيد الله گفت : « اى امير ، من او را پناه داده‌ام . » گفت : « اى منذر ، تو و پدرت را مدح مىگويد و من و پدرم را هجا مىگويد و تو پناهش مىدهى . » گويد : آنگاه بگفت تا دارويى به ابن مفرغ خورانيدند و بر خرى نشاندند كه جلى بر آن بود و او خويشتن را كثيف مىكرد\r\nو در بازارها مىبردندش . يك مرد پارسى او را بديد و گفت : « اين چيست ؟ » [ 1 
  ] ابن مفرغ اين را فهميد و گفت :\r\n« آبست و نبيذ است « فشرده هاى مويز است « سميه رو سپيد است » گويد : پس از آن ابن مفرغ هجاى منذر بن جارود گفت ، ضمن شعرى به اين مضمون :\r\n« پناهندهء قريش نشدم « و از مردم عبد القيس پناه گرفتم\r\n\r\n","description":"","footnote":"\r\n[ 1 
  ] مصرع اول و سوم به پارسى است و مصرع دوم چنين است : « عصارات زبيب است » كه كلمات عربى در قالب جمله پارسى است .\r\n","page_name":" 2884 ","page_number":175},
  {"content":"\r\n« پناهم دادند اما پناهشان « طوفانى از باد بىصداى عراقيان بود « پناه دهندهء من به خواب بود « اما حمايت پناهى را مردى آماده بايد » و هم خطاب به عبيد الله شعرى گفت به اين مضمون :\r\n« آنچه با من كردى به آب شسته مىشود « اما سخن من بر استخوانهاى پوسيده ات استوار مىماند » گويد : پس از آن عبيد الله ابن مفرغ را به سيستان پيش عباد فرستاد و مردم يمنى در شام با معاويه دربارهء او سخن كردند كه كس پيش عباد فرستاد و او را پيش معاويه آوردند و در راه خطاب به اسب خويش شعرى به اين مضمون گفت :\r\n« بشتاب كه كس بر تو تسلط ندارد « نجات يافتى و اين كه مىبرى آزاد است « به جان خودم كه پيشوا و مناسبات استوار مردمان « ترا از ورطهء مرگ رهايى داد\r\n« كردم وى را سپاس مىدارم « و كسى مانند من بايد سپاسدار باشد . » گويد : وقتى ابن مفرغ پيش معاويه رسيد بگريست و گفت : « با من كارى كرده‌اند كه با هيچ مسلمانى نكرده‌اند ، بى آنكه حادثه اى آورده باشم يا گناهى كرده باشم . » معاويه گفت : « مگر تو نبودى كه گفتى : « به معاويه پسر حرب . . . » گفت : « نه به خدايى كه منت امير مؤمنان را بزرگ كرد من اين را نگفته‌ام . » گفت : « تو نگفتى كه شهادت مىدهم كه مادرت . . . و اشعار بسيار ديگر كه به هجاى ابن زياد گفتى ، برو كه گناه ترا بخشيدم ، اگر با ما سر و كار داشتى ، هيچيك از اينها نبود ، برو و هر كجا مىخواهى بمان . »\r\n","description":"","footnote":"","page_name":" 2885 ","page_number":176},
  {"content":"\r\nگويد : ابن مفرغ به موصل رفت ، پس از آن هواى بصره كرد و آنجا رفت و پيش عبيد الله رفت كه امانش داد .\r\nاما روايت ابو عبيده چنين است كه وقتى ابن مفرغ پيش معاويه رفت و به دو گفت : « مگر تو نبودى كه گفتى : « به معاويه پسر حرب . . تا آخر . . . » ابن مفرغ قسم ياد كرده كه اين اشعار را نگفته‌ام بلكه عبد الرحمان بن حكم برادر مروان گفته و مرا دستاويز هجاى زياد كرده كه زياد از پيش وى را ملامت كرده بود .\r\nگويد : معاويه بر عبد الرحمان بن حكم خشم آورد و مقررى او را نداد كه به زحمت افتاد . دربارهء وى با معاويه سخن كردند گفت : « از او راضى نشوم تا عبيد الله راضى شود ، پس به عراق نزد عبيد الله رفت و شعرى خطاب به او گفت به اين مضمون :\r\n« تو كه به خاندان حرب افزوده شده اى « به نزد من از دخترم عزيز ترى « ترا برادر و عمو و عمو زاده مىبينم » « اما ندانم كه مرا چگونه مىبينى »\r\nعبيد الله گفت : « به خدا ترا شاعرى بد مىبينم . » و از او راضى شد .\r\nگويد : معاويه به ابن مفرغ گفت : « مگر تو نبودى كه گفتى : شهادت مىدهم كه مادرت . . . تا آخر . ديگر از اين كارها مكن ، ترا بخشيدم » و ابن مفرغ سوى موصل رفت و زنى گرفت و صبحگاه زفاف به شكار رفت و روغنفروشى يا عطارى را بديد كه بر خر خويش بود و به دو گفت : « از كجا مىآيى ؟ » گفت : « از اهواز » ابن مفرغ گفت : « آب مسرقان در چه حال است ؟ » گفت : « همانطور كه بود »\r\n","description":"","footnote":"","page_name":" 2886 ","page_number":177},
  {"content":"\r\nگويد : پس از آن بى خبر كسان خود سوى بصره روان شد و پيش ابن زياد رفت كه او را امان داد و پيش وى ماند تا اجازهء رفتن كرمان خواست كه ابن زياد اجازه داد و به عامل خويش در كرمان سفارش كرد كه او را محترم دارد . در آن وقت عامل كرمان شريك بن اعور حارثى بود .\r\nبه گفتهء واقدى و ابو معشر در اين سال عثمان بن محمد بن ابى سفيان سالار حج بود . ولايتدار مدينه عتبة بن ابى سفيان بود . از آن كوفه نعمان بن بشير بود . قاضى كوفه شريح بود . ولايتدار بصره عبيد الله بن زياد بود قاضى آنجا هشام بن هبيره بود ، ولايتدار خراسان عبد الرحمان بن زياد بود . از آن سيستان عباد بن زياد بود . از آن كرمان شريك ابن اعور بود از جانب ابن زياد .\r\nآنگاه سال شصتم در آمد .\r\n\r\nسخن از حوادث سال شصتم\r\nبه گفتهء واقدى در اين سال مالك بن عبد الله به غزاى سوريه رفت و جنادة بن ابى اميه وارد رودس شد و شهر آن را ويران كرد .\r\nو هم در اين سال معاويه از فرستادگان بصره كه همراه عبيد الله بن زياد پيش وى آمده بودند براى پسرش يزيد بيعت گرفت و همين كه بيمار شد با يزيد دربارهء آن چند كس كه با وى بيعت نكرده بودند سفارش كرد و سفارش وى چنان بود كه در روايت عبد الملك آمده كه وقتى معاويه را بيمارى مرگ در رسيد يزيد پسر خويش را پيش خواند و گفت :\r\n« پسر كم ، سفر و رفت و آمد را از پيش تو برداشتم و كارها را هموار كردم و دشمنان را زبون كردم و عربان را به اطاعت تو آوردم و همه را بر تو فراهم كردم و دربارهء اين كار كه بر تو استوار شده بيمناك نيستم مگر از چهار كس از قريش :\r\n","description":"","footnote":"","page_name":" 2887 ","page_number":178},
  {"content":"\r\nحسين بن على و عبد الله بن عمر و عبد الله بن زبير و عبد الرحمان بن ابى بكر .\r\n« عبد الله بن عمر مرديست كه عبادت او را از پاى در آورده و اگر كسى جز او نماند با تو بيعت مىكند . اما حسين بن على را مردم عراق رها نمىكنند تا به قيام وادارش كنند ، اگر بر ضد تو قيام كرد و بر او ظفر يافتى گذشت كن كه خويشاوندى نزديك دارد و حق بزرگ . اما عبد الرحمان بن ابى بكر كسى است كه وقتى ببيند يارانش كارى كرده‌اند او نيز چنان مىكند و همهء دلبستگى او زنست و سر گرمى ، كسى كه چون شير آمادهء جستن و چون\r\nروباه مكارى مىكند و اگر فرصت به دست آرد جستن مىكند ابن زبير است . اگر چنين كرد و به او دست يافتى پاره پاره اش كن . » عوانه گويد : از روايت ديگر شنيده‌ايم كه وقتى مرگ معاويه در رسيد ، و اين به سال شصتم بود ، يزيد حضور نداشت . ضحاك بن قيس فهرى را پيش خواند كه سالار نگهبانان وى بود با مسلم بن عقبهء مرى و به آنها وصيت كرد و گفت : « وصيت مرا به يزيد برسانيد و گوييد مردم حجاز را بنگر كه ريشهء تواند هر كس از آنها كه پيش تو آيد حرمتش بدار و هر كه نيايد رعايتش كن . مردم عراق را بنگر و اگر از تو خواستند كه هر روز عاملشان را معزول كنى بكن كه به نظر من معزول كردن يك عامل از آن بهتر كه يكصد هزار شمشير بر ضد تو از نيام در آيد . مردم شام را بنگر كه خاصان و نزديكان تو باشند اگر از دشمن حادثه اى افتاد از آنها يارى بجوى و چون دشمن را از پيش برداشتى مردم شام را به ديار خودشان با بر كه اگر در ديارى جز ديار خودشان اقامت گيرند خوىهاى ديگر گيرند . از قرشيان بيم ندارم مگر از سه كس : حسين ابن على ، و عبد الله بن عمر و عبد الله بن زبير . ابن عمر مرديست كه كار دين وى را از پاى در آورده ، حسين بن على مرديست كم خطر و اميدوارم خدا او را به وسيلهء كسانى كه پدرش را كشتند و برادرش را بى كس گذاشتند از پيش بردارد ، نسبت بزرگ دارد و حق بزرگ و قرابت محمد صلى الله عليه و سلم ، چنان مىبينم كه مردم عراق او را به\r\n","description":"","footnote":"","page_name":" 2888 ","page_number":179},
  {"content":"\r\nقيام وامىدارند ، اگر به او دست يافتى گذشت كن كه اگر من باشم گذشت مىكنم .\r\nابن زبير مكار است و كينه توز اگر سوى تو آمد به او حمله بر مگر آنكه از تو صلح خواهد . هر چه توانى خونهاى قوم خويش را محفوظ دار . » در اين سال معاوية بن ابى سفيان به دمشق بمرد . در وقت وفات وى اختلاف كرده‌اند اما اتفاق هست كه به سال شصتم هجرت بود و ماه رجب\r\nواقدى گويد : معاويه در نيمهء ماه رجب مرد .\r\nعلى بن محمد گويد : روز پنج شنبه هشت روز مانده از ماه رجب بود .\r\n\r\nسخن از مدت حكومت معاويه\r\nابو معشر گويد : با معاويه در اذرح بيعت كردند ، حسن بن على نيز در جمادى الاول سال چهل و يكم با وى بيعت كرد . وى در رجب سال شصتم بمرد ، مدت خلافتش نوزده سال و سه ماه بود .\r\nسعيد بن دينار سعدى گويد : معاويه شب پنج شنبه نيمه رجب سال شصتم بمرد و مدت خلافتش نوزده سال و سه ماه و بيست و هفت روز بود .\r\nعلى بن محمد گويد : مردم شام به سال سى و هفتم ، ماه ذى قعده ، به هنگام جدايى حكمان با معاويه بيعت خلافت كردند ، پيش از آن با وى بيعت كرده بودند كه انتقام خون عثمان را بگيرد . سپس به سال چهل و يكم پنج روز مانده از ماه ربيع الاول حسن بن على با وى بيعت كرد و كار را به او سپرد و همهء مردم با وى بيعت كردند و اين را سال جماعت گفتند .\r\nمرگ معاويه به سال شصتم ، روز پنج شنبه ، هشت روز مانده از رجب به دمشق رخ داد و مدت حكومتش نوزده سال و دو ماه و سه روز بود .\r\nهشام بن محمد گويد : در جمادى الاول سال چهل و يكم با معاويه بيعت خلافت\r\n","description":"","footnote":"","page_name":" 2889 ","page_number":180},
  {"content":"\r\nكردند ، مدت حكومت وى نوزده سال و سه ماه چند روز كم بود . مرگش اول رجب سال شصتم بود .\r\nدر مدت عمر معاويه اختلاف كرده‌اند : بعضى ها گفته‌اند هنگام مرگ هفتاد و پنج ساله بود .\r\nابن شهاب زهرى گويد : وليد مدت عمر خليفگان را از من پرسيد گفتم :\r\n« معاويه به هنگام مرگ هفتاد و پنج سال داشت . » وليد گفت : « به ، به ، عمر يعنى اين » على بن محمد گويد : وقتى معاويه بمرد هفتاد و سه سال بود و به قولى هشتاد ساله و به قولى هفتاد و هشت ساله بود .\r\nعبد الملك بن عمير گويد : وقتى بيمارى معاويه سنگين شد و مردم گفتند مرد - نيست ، به كسان خود گفت : « چشمهاى مرا پر از سرمه كنيد و سرم را روغن بزنيد . » گويد : چنين كردند و چهرهء او را با روغن برق انداختند ، آنگاه نشيمنگاهى براى وى آماده كردند ، گفت : « مرا تكيه دهيد . » سپس گفت : « به مردم اجازهء ورود دهيد كه ايستاده سلام گويند و كس ننشيند . » يكى مىآمد و ايستاده سلام مىگفت و او را سرمه كشيده و روغن زده مىديد و با خود مىگفت : « مردم مىگويند در حال مرگ است اما از همه سالمتر است . » و چون از پيش وى برفتند شعرى خواند كه مضمون آن چنين است :\r\n« پيش شماتتگران ، خويشتن دارى مىكنم « تا ببينند كه از حوادث دهر از جاى نمى روم « اما وقتى مرگ پنجه هاى خويش را فرو كند « معلوم شود كه هيچ آويزه اى سودمند نباشد » از سينه اش خون دفع مىشد و همانروز بمرد .\r\nعبد الملك بن ميناس كلبى گويد : معاويه در مرض مرگ به دو دخترش كه او\r\n","description":"","footnote":"","page_name":" 2890 ","page_number":181},
  {"content":"\r\nرا به پهلو مىگردانيدند گفت : « كسى را مىگردانيد كه دمى نياسود و پيوسته مال اندوخت ، اگر به جهنم نرود . » و شعرى به تمثيل خواند به اين مضمون :\r\n« براى شما كوشيدم و رنج بردم « و از سر گردانى و سفر بى نيازتان كردم . » عبد الاعلى بن ميمون گويد : معاويه\r\nدر مرض مرگ گفت : « پيمبر پيراهنى به من داد كه نپوشيدم و يك روز ناخنهاى خويش را گرفت كه خرده هاى ناخن او را فراهم آوردم و در ظرفى نهادم ، وقتى مردم آن پيراهن را به تن من كنيد و خرده ناخن را بكوبيد و در چشمان و دهانم ريزيد شايد خدا به بركت آن بر من رحمت آرد . » يكى از دخترانش گفت : « اى امير مؤمنان خدا ترا حفظ مىكند و او اين شعر را خواند كه :\r\n« وقتى مرگ پنجه هاى خود را فرو كند « معلوم شود كه هيچ او بره اى سود ندهد . » گويد : آنگاه از خويش برفت و چون به خود آمد با گروهى از كسانش كه حضور داشتند گفت : « از خدا عز و جل بترسيد كه خدا سبحانه هر كه را از او بترسد محفوظ دارد و هر كه از خدا نترسد حافظ ندارد . » آنگاه جان داد .\r\nمحمد بن حكم گويد : وقتى معاويه را مرگ در رسيد وصيت كرد كه يك نيمه مال وى را به بيت المال دهند ، گويى مىخواست باقى را پاكيزه كند از آن رو كه عمر اموال عمال خويش را تقسيم مىكرده بود .\r\nعلى بن محمد گويد : ضحاك بن قيس فهرى بر معاويه نماز كرد كه به وقت مرگ وى يزيد حاضر نبود .\r\nعبد الملك بن نوفل گويد : وقتى معاويه بمرد\r\nضحاك بن قيس بيامد و به منبر رفت ، كفنهاى معاويه را به دست داشت ، حمد خداى گفت و ثناى وى كرد ، آنگاه گفت : « معاويه شاخص عرب بود و نيروى عرب ، خدا عز و جل به وسيلهء وى فتنه را از\r\n","description":"","footnote":"","page_name":" 2891 ","page_number":182},
  {"content":"\r\nميان برداشت و او را بر بندگان خويش حكومت داد و به وسيلهء او ولايتها گشود ، اما او بمرد و اين كفنهاى اوست كه وى را در آن مىپيچيم و در قبرش مىنهيم ، و او را با عملش وا مىگذاريم ، از آن پس برزخ است تا به روز رستاخيز ، هر كه مىخواهد حضور يابد هنگام نماز نيمروز بيايد . » گويد : پيك سوى يزيد فرستاد و بيمارى معاويه را به دو خبر داد و يزيد شعرى گفت به اين مضمون :\r\n« پيك با شتاب نامه اى آورد « كه دل از نامهء وى به وحشت افتاد « گفتم : واى تو ، در نامهء شما چيست ؟\r\n« گفتند : « خليفه بستريست و بيمار « زمين بلرزيد يا نزديك بود بلرزد « گويى خاك تيره از ستونهاى خويش جدا شده بود « هر كه جانش به شرف پاى بند است « بيم آن هست كه كليدهاى جانش بيفتد « وقتى رسيديم در خانه بسته بود « و دل از نالهء رمله ترسان شد و بشكافت » خليد بن عجلان وابسته عباد گويد : وقتى معاويه مرد ، يزيد در حوارين بود ، بيمارى معاويه را به وى نوشته بودند ، اما وقتى رسيد به گور شده بود ، پاى قبر وى رفت و نماز كرد و دعا كرد ، آنگاه به خانه رفت و شعر « پيك با شتاب » را بگفت .\r\nمعاويه پسر ابو سفيان بود . نام ابو سفيان صخر بود پسر حرب كه نسبش به قصى بن كلاب مىرسيد . مادرش هند دختر عتبة بن ربيعه بود و كنيه اش ابو - عبد الرحمان .\r\nاز جمله زنان معاويه : ميسون دختر بجدل بود از طايفهء كلب ( سگ ) كه يزيد\r\n","description":"","footnote":"","page_name":" 2892 ","page_number":183},
  {"content":"\r\nرا از او آورد و دخترى به نام « رب المشارق » كه در كودكى بمرد و هشام نام وى را جزو فرزندان معاويه نياورده است .\r\nو هم از جمله زنان وى فاخته دختر قرظة بن عبد عمرو بن نوفل بود كه عبد الرحمان و عبد الله را از او آورد . عبد الله احمق و زبون بود و كنيهء ابو الخير داشت .\r\nعلى بن محمد گويد : روزى عبد الله بن معاويه به آسيابانى گذشت كه استر خويش را به آسيا بسته بود و زنگوله هايى به گردن آن آويخته بود به دو گفت : « چرا اين زنگوله ها را به گردن استرت آويخته اى ؟ » آسيابان گفت : « آويخته‌ام كه وقتى ايستاد و آسيا از كار افتاد بدانم . » گفت : « اگر بايستد و سر تكان دهد چگونه مىفهمى كه آسيا را نمىگرداند ؟ » آسيابان گفت : « خدا امير را قرين صلاح بدارد ، عقل استر من مانند عقل امير نيست . » عبد الرحمان در خردسالى بمرد .\r\nو هم از جمله زنان وى نايله دختر عماره بود از طايفهء كلب .\r\nعلى بن محمد گويد : وقتى معاويه نايله را به زنى گرفت به ميسون گفت : « برو و دختر عمويت را ببين . » و چون او را بديد از او پرسيد : « دختر عمويت را چگونه ديدى ؟ » گفت : « زيباست ، اما زير نافش خالى هست ، سر شوهرش را در دامنش خواهد گذاشت . » گويد : معاويه نايله را طلاق داد و حبيب بن مسلمهء فهرى او را به زنى گرفت .\r\nپس از او حبيب بن نعمان بن بشر انصارى او را گرفت . كه حبيب كشته شد و سر او را در دامنش نهادند .\r\nاز جمله زنان معاويه كتوه دختر قرظه خواهر فاخته بود كه وقتى به غزاى\r\n","description":"","footnote":"","page_name":" 2893 ","page_number":184},
  {"content":"\r\nقبرس رفت همراه وى بود و آنجا بمرد .\r\n\r\nسخن از بعضى اخبار و روشهاى معاويه\r\nعلى بن محمد گويد : وقتى با معاويه بيعت خلافت كردند\r\nقيس بن حمزهء همدانى را سالار نگهبانان خويش كرد ، سپس او را برداشت و زميل بن عمرو عذرى و به قولى سكسكى را به جايش نهاد . دبير و پيشكار وى سرجون بن منصور رومى بود . سالار كشيكبانان وى يكى از غلامان بود به نام مختار و به قولى مردى بود به نام مالك كه وابستهء قبيلهء حمير بود .\r\nمعاويه نخستين كسى بود كه كشيكبان گرفت . سالار حاجبان وى غلامش سعد بود . كار قضا را به فضالة بن عبيد انصارى داده بود ، و چون او بمرد ابو ادريس عائذ الله پسر عبد الله خولانى را به قضاوت گماشت .\r\nگويند : ديوان خاتم معاويه به عبد الله بن محصن حميرى سپرده بود . وى نخستين كس بود كه ديوان خاتم داشت و سبب آن بود كه معاويه گفته بود يكصد هزار درم براى كمك و اداى قروض به عمرو بن زبير دهند و در اين مورد نامه اى به زياد ابن سميه نوشت كه ولايتدار عراق بود ، اما عمرو بن زبير نامه را گشود و يكصد هزار را دويست هزار كرد و چون زياد حساب خويش را فرستاد معاويه نپذيرفت و عمرو را به پس دادن آن واداشت و او را به زندان كرد تا برادرش عبد الله بن زبير به جاى وى پس داد . پس معاويه ديوان خاتم و بستن نامه ها را پديد آورد كه از آن پيش نامه ها بسته نمىشد .\r\nسعيد مقبرى گويد : عمر گفت : « از خسرو و قيصر و تدبيرشان سخن مىكنيد در صورتى كه معاويه را داريد . » فليح گويد : شنيدم كه عمرو بن عاص سوى معاويه آمد ، مصريان نيز همراه\r\n","description":"","footnote":"","page_name":" 2894 ","page_number":185},
  {"content":"\r\nوى بودند ، عمرو به آنها گفت : « وقتى پيش پسر هند آمديد سلام خلافت به او نگوييد كه شما را در نظر او بزرگ مىكند هر چه مىتوانيد كوچكش كنيد . » گويد : و چون پيش وى مىآمدند معاويه به حاجبان خود گفت : « گويى روسپى - زاده كار مرا در نظر قوم كوچك وانموده ، بنگريد وقتى فرستادگان آمدند به سخت - ترين وضعى كه مىتوانيد\r\nبيازاريدشان كه هر كس از آنها پيش من مىرسد پنداشته باشد كه در خطر تلف شدن است . » گويد : نخستين كسى كه به نزد وى آمد يكى از مردم مصر بود به نام ابن خياط كه هنگام ورود او را آزار داده بودند و گفت : « سلام بر تو اى پيمبر خداى ! » گويد : قوم پياپى چنين كردند و چون برون شدند عمرو گفت : « خدايتان لعنت كند ، گفتم درود خلافت به او نگوييد شما درود نبوت گفتيد ! » گويد : يك روز معاويه عمامهء حرقانى خويش را به سر نهاد و سرمه زد و چون چنين مىكرد از همه كسان نكو منظرتر بود .\r\nابو محمد اموى گويد : عمر بن خطاب به شام آمد و معاويه را كه ديد كه با دم و دستگاهى آمد و شبانگاه با دم و دستگاه ديگر آمد . عمر به او گفت : « اى معاويه شب با يك دم و دستگاه مىآيى و صبح با دم و دستگاهى ديگر ، شنيده‌ام كه صبح در خانه مىنشينى و صاحبان حاجت بر درند . » گفت : « اى امير مؤمنان دشمن نزديك ماست و خبر گيران و جاسوسان دارند ، خواستم ، اى امير مؤمنان ، كه عزت اسلام را ببينند . » عمر گفت : « اين حيلهء مردى خردمند است يا خدعهء مردى دانا . » معاويه گفت : « اى امير مؤمنان هر چه مىخواهى بگوى تا چنان كنم . » گفت : « واى تو ! از هر چه با تو سخن كردم و عيب گرفتم چنان كردى كه نمىدانم امر كنم يا نهى » جعفر بن برقان گويد : مغيره به معاويه نوشت :\r\n","description":"","footnote":"","page_name":" 2895 ","page_number":186},
  {"content":"\r\n« اما بعد : سن من زياد شده و استخوانم سستى گرفته و قرشيان با من دشمن شده‌اند ، اگر مىخواهى مرا معزول كنى معزول كن . » گويد : معاويه به دو نوشت :\r\n« نامهء تو رسيد كه گفته بودى سنت زياد شده ، به خدا عمر ترا ديگرى به سر نبرده . گفته بودى قريش با تو دشمن شده‌اند ، به خدا هر چه نيكى ديده اى از آنها ديده اى . از من خواسته بودى معزولت كنم كه كردم ، اگر راست مىگويى منظورت انجام شد اگر خدعه كردى با تو خدعه كردم . »\r\nعلى بن مجاهد گويد : معاويه گفته بود : « اموى اگر مال خويش را سامان ندهد و برد بار نباشد اموى نيست و هاشمى اگر گشاده دست و بخشنده نباشد هاشمى نيست از هاشمى به فصاحت و سخاوت و شجاعت پيشى نمىتوانى گرفت . » خالد بن عبيده گويد : روزى معاويه به چاشت نشست . عبيد الله بن ابى بكره نيز بود كه پسرش بشير ، و به قولى پسر ديگر ، با وى بود كه پرخورى كرد و معاويه او را مىنگريست . عبيد الله متوجه شد و خواست به پسر خود اشاره كند اما نشد و سر خود را بلند نكرد تا غذا بسر رفت .\r\nگويد : و چون برون شد پسر خويش را از رفتارى كه كرده بود ملامت كرد ، بار ديگر پيش معاويه آمد كه پسرش با وى نبود ، معاويه گفت : « پسر شكمباره ات چه شد ؟ » گفت : « بيمار شد » گفت : « مىدانستم كه پرخورى بيمارش مىكند . » جويرية بن اسماء گويد : ابو موسى پيش معاويه آمد ، كلاه دراز سياهى به سر داشت و گفت : « سلام بر تو اى امين خداى » معاويه گفت : « سلام بر تو نيز باد » گويد : و چون ابو موسى برفت معاويه گفت : « پير مرد آمده كه ولايتدارش كنم\r\n","description":"","footnote":"","page_name":" 2896 ","page_number":187},
  {"content":"\r\nاما به خدا ولايتدارش نمىكنم . » ابى برده گويد : وقتى معاويه به دمل آورده بود پيش وى رفتم ، گفت : « برادر زاده بيا بنگر . » گويد : و چون نگريستم سر زده بود ، گفتم : « اى امير مؤمنان نگرانى نيست . » آنگاه يزيد بيامد . معاويه به دو گفت : « اگر زمامدار امور مردم شدى با اين نيكى كن كه پدرش دوست من بود - يا چيزى نظير اين گفت - اما من در جنگ چيزها ديده‌ام كه او نديده است . » يزيد بن سويد گويد : معاويه به احنف اجازهء ورود داد و پيش از همه به او اجازه مىداد ، پس از آن محمد بن اشعث آمد و ميان معاويه و احنف نشست . معاويه به دو گفت : « به او زودتر اجازه ندادم كه نزديكتر از او بنشينى ، رفتار كسى دارى كه خويشتن را خوار مىپندارد . ما چنان كه امور شما را به دست داريم اجازه دادن شما را نيز به دست داريم ،\r\nپس چنان رفتار كنيد كه ما مىخواهيم ، كه اين برايتان بهتر است . » سحيم بن حفص گويد : ربيعة بن عسل يربوعى پيش معاويه به خواستگارى رفت . » معاويه گفت : « سويقش [ 1 
  ] دهيد » آنگاه معاويه به دو گفت : « اى ربيعه مردم شما چگونه‌اند ؟ » گفت : « چندان و چندين فرقه‌اند . » گفت : « تو از كدامين فرقه اى ؟ » گفت : « من به كار آنها كار ندارم . » معاويه گفت : « گمان دارم بيشتر از آن مقدار فرقه‌اند كه گفتى . » آنگاه ربيعه گفت : « اى امير مؤمنان دوازده هزار تنه درخت به من كمك كن\r\n\r\n","description":"","footnote":"\r\n[ 1 
  ] آب آميخته به آرد . اين سخن را در مقام تحقير مىگفتند ، تلميح به اينكه گوينده از گرسنگى ياوه مىگويد . م\r\n","page_name":" 2897 ","page_number":188},
  {"content":"\r\nكه خانه‌ام را بسازم » معاويه گفت : « خانه ات كجاست ؟ » گفت : « در بصره و از دو فرسخ در دو فرسخ بيشتر است . » معاويه گفت : « خانه ات در بصره است يا بصره در خانه ات ؟ » گويد : بعدها يكى از فرزندان وى پيش ابن هبيره رفت و گفت : « خدا امير را قرين صلاح بدارد ، من پسر سرور قوم خويشتنم . پدرم پيش معاويه به خواستگارى رفته بود . » ابن هبيره به سلم بن قتيبه گفت : « اين چه مىگويد ؟ » گفت : « اين پسر كسى است كه احمق قوم خويشتن بود . » ابن هبيره گفت : « معاويه به پدرت زن داد ؟ » گفت : « نه » گفت : « پس پدرت كارى نكرده . » محمد بن ذكوان قرشى گويد : عتبه و عنبسه پسران ابو سفيان مناقشه كردند ، مادر عتبه هند بود و مادر عنبسه دختر ابى ازيهر دوسى بود ، معاويه با عنبسه خشونت كرد . عنبسه گفت : « اى امير مؤمنان ، تو هم ؟ » گفت : « اى عنبسه ، عتبه پسر هند است » عنبسه شعرى به اين مضمون خواند :\r\n« قرين نيكى بوديم و ميانمان صلح بود « اما چنان شد كه هند ميانمان جدايى آورد « اگر هند مرا نزاييده است « از زن سپيدرويى آمده‌ام « كه سروران نامى او را پرورش داده‌اند « پدرش در هر زمستان پدر مهمانان است\r\n","description":"","footnote":"","page_name":" 2898 ","page_number":189},
  {"content":"\r\n« و پناهگاه ضعيفان كه از تلاش باز نمىماند « سينىهاى وى پيوسته « براى مردم تهامه و نجد آماده است . » معاويه گفت : « ديگر با تو چنين سخن نمىكنم . » حرملة بن عمران گويد : شبى براى معاويه خبر آوردند\r\nكه قيصر با سپاه آهنگ وى دارد و ناتل بن قيس جذامى بر فلسطين تسلط يافته و بيت المال آنجا را به تصرف آورده و مصريانى كه به زندان كرده بود ، گريخته‌اند و على بن ابى طالب با جمع آهنگ وى دارد .\r\nگويد : پس معاويه به مؤذن گفت : « هميندم اذان گوى » و اين به هنگام نيمشب بود .\r\nگويد : عمرو بن عاص بيامد و گفت : « چرا كس به طلب من فرستادى ؟ » گفت : « من كسى را به طلب تو نفرستاده‌ام » گفت : « اين اذان كه مؤذن در اين وقت گفت براى دعوت من بود . » گفت : « از چهار كمان تير سوى من انداخته‌اند » عمرو گفت : « اما آنها كه از زندان تو برون شده‌اند ، اگر از زندان تو بيرون شده‌اند در زندان خداى عز و جلاند ، اينان مردمى از جان گذشته‌اند و دور نمىروند .\r\nمقرر دار كه هر كه يكى از آنها يا سرشان را بيارد خونبهاى او را بگيرد كه همه را خواهند آورد . در كار قيصر بنگر و با وى صلح كن و مالى و مقدارى حله از حله هاى مصر به او بده كه از تو راضى مىشود . در كار ناتل بن قيس بنگر كه به جان خودم به سبب دين خشم نياورده و مقصودش همان بود كه به دست آورده به او بنويس و آنچه را گرفته به او ببخش و تهنيت گوى . اگر به او دست يافتى كه بهتر و گر نه تأسف مخور و همه نيروى خويش را صرف كسى كن كه خونى پسر عموى تو است . »\r\n","description":"","footnote":"","page_name":" 2899 ","page_number":190},
  {"content":"\r\nگويد : « همه كسان از زندان وى برون شده بودند ، به جز ابرهة الصباح » معاويه به ابرهه گفت : « چرا تو نيز با يارانت نرفتى ؟ » گفت : « دشمنى على با دوستى تو مانع من نشد ، اما نتوانستم رفت » گويد : و معاويه آزادش كرد .\r\nعبد الله بن مسعدهء فزارى گويد : معاويه در يكى از ولايتهاى شام فرود آمد و بر روى بامى بر كنار راه فرشى براى وى گستردند . به من اجازه حضور داد كه با وى نشستم ، قطارها و بارها و اسبها از آنجا مىگذشت . گفت : « اى ابن مسعده ، خدا ابو بكر را رحمت كند ، دنيا را نخواست ، دنيا نيز او را نخواست . اما عمر - يا گفت ابن حنتمه - دنيا او را خواست اما او دنيا را نخواست . عثمان از دنيا بهره گرفت ، دنيا نيز از او بهره گرفت . ولى ما در دنيا غوطه زديم . » گويد : گويى از اين سخن پشيمان شد كه گفت : « به خدا اين ملكى است كه خداوند به ما داده است . »\r\nعلى بن عبيد الله گويد : عمرو بن عاص به معاويه نوشت و خواست ولايتدارى مصر را كه به دو داده بود به پسرش عبد الله نيز دهد .\r\nمعاويه گفت : « ابو عبد الله خواستم بنويسد و ياوه گفته ، شاهد باشيد كه اگر پس از او ماندم فرمانش را لغو مىكنم . » گويد : عمرو بن عاص مىگفت : « هر وقت معاويه را مىديدم كه پايى را روى پاى ديگر نهاده و چشم فرو هشته به يكى مىگويد : « بگوى » بر او رحمت مىآوردم . » على بن محمد گويد : عمرو بن عاص به معاويه گفت : « اى امير مؤمنان مگر من از همه كسان براى تو نيكخواهتر نيستم ؟ » گفت : « هر چه دارى از آن دارى . » جويرية بن اسماء گويد : پسر بن ابى ارطاة به نزد معاويه وهن على گفت . زيد\r\n","description":"","footnote":"","page_name":" 2900 ","page_number":191},
  {"content":"\r\nابن عمر بن خطاب نشسته بود و با عصا بزد و او را زخمى كرد . معاويه به زيد گفت :\r\n« يكى از پيران قريش را كه سرور مردم شام است زدى ! » آنگاه روى به بسر كرد و گفت : « وهن على مىگويى كه پدر بزرگ اوست و پسر فاروق حضور دارد ، پنداشتى كه اين را تحمل مىكند ؟ » سپس هر دو را راضى كرد .\r\nگويد : معاويه مىگفت : « خودم را بالاتر از آن مىدانم كه خطايى بزرگتر از بخشش من باشد ، يا بدى اى بيشتر از نيكى من باشد ، يا جهالتى بيشتر از بردبارى من باشد . » گويد : معاويه مىگفت : « زينت مردم شريف عفت است » گويد : همو گفت : « هيچ چيز را بيشتر از چشمه اى جوشان بر زمين نرم دوست ندارم . » عمرو بن عاص گفت : « هيچ چيز را بيشتر از اين دوست ندارم كه با يكى از مخدرات عرب شب زفاف داشته باشم . » وردان غلام عمرو بن عاص گفت : « هيچ چيز را همانند كرم كردن با ياران دوست ندارم . » معاويه گفت : « من به اين كار از تو سزاوارترم . » گفت : « چيزى را كه دوست دارى عمل كن . » محمد بن ابراهيم به نقل از پدرش گويد : عامل مدينه وقتى مىخواست پيكى سوى معاويه فرستد به منادى خويش مىگفت ندا دهد كه هر كه حاجتى دارد كه به امير مؤمنان نويسد ، بنويسد .\r\nگويد : زر بن حبيش ، يا ايمن بن حريم ، نامه اى خرد نوشت و ميان نامه ها افكند كه شعرى در آن بود به اين مضمون :\r\n« وقتى كه مردان فرزندها آوردند « و بازوهايشان از پيرى لرزيدن گرفت « و بيماريها بر آنها چيره شد\r\n","description":"","footnote":"","page_name":" 2901 ","page_number":192},
  {"content":"\r\n« كشتزارها هستند\r\n« كه وقت درو كردنشان نزديك شده » گويد : وقتى نامه ها پيش معاويه رسيد و اين نامه را خواند گفت : « از مرگ من خبر مىدهند . » گويد : معاويه مىگفت : « براى من چيزى لذتبخشتر از اين نيست كه خشمى را فرو خورم . » گويد : معاويه به عبد الرحمان بن حكم بن ابى العاص گفت : « برادر زاده ، تو شعر مىگويى ، مبادا تغزل زنان گويى كه زن شريف را بيازارى يا هجا گويى كه محترمى را بيازارى و زبونى را برانگيزى ، يا مدح گويى كه طمع مرد وقيح است ، از مفاخر قوم خويش سخن آر و مثل گوى كه خويشتن را بيارايى و ديگران را ادب آموزى . » ابو الحسن بن حماد گويد : معاويه ثمارا ديد كه جبه به تن داشت و حقيرش گرفت .\r\nگفت : « اى امير مؤمنان جبه نيست كه با تو سخن مىكند ، آنكه در جبه است سخن مىكند . » سليمان گويد : معاويه گفت : « دو كسند كه اگر بميرند نمرده باشند و يكى هست كه اگر بميرد مرده باشد ، من اگر بميرم پسرم به جايم نشيند ، سعيد اگر بميرد عمرو به جايش نشيند ، اما عبد الله بن عامر اگر بميرد مرده باشد . » گويد : اين سخن به مروان رسيد و گفت : « از عبد الملك پسر من سخن نياورد ؟ » گفت : « نه » گفت : « دوست ندارم كه به جاى پسرم هر دو پسرشان را داشته باشم . » عبد الله بن صالح گويد : يكى به معاويه گفت : « چه كس را بيشتر از همه دوست\r\n","description":"","footnote":"","page_name":" 2902 ","page_number":193},
  {"content":"\r\nدارى . » گفت : « آنكه از همه مردمدارتر باشد . » گويد : معاويه مىگفت : « خرد و بردبارى بهترين فضيلت مرد است كه وقتى تذكارش دهند به خاطر گيرد ، و چون عطايش دهند سپاس دارد و چون مبتلا شود صبورى كند و چون خشم آرد فروخورد و چون بد كند استغفار كند و چون وعده كند وفا كند . » عبد الملك بن عمير گويد : يكى با معاويه درشت گفت و بسيار گفت . گفتند :\r\n« اين را در خورد مىكنى ؟ » گفت : « تا وقتى كه مردم ميان ما و شاهيمان حايل نشوند ، ميان آنها و زبانهاشان حايل نمىشوم . » محمد بن عامر گويد : معاويه عبد الله بن جعفر را ملامت كرد كه دلبستهء آواز بود . يك روز پيش معاويه رفت كه بديح نيز همراه وى بود ،\r\nمعاويه پايى را روى پاى ديگر انداخته بود . عبد الله به بديح گفت : « بديح بگوى » گويد : بديح آواز خواند و معاويه پاى خود را تكان داد . » عبد الله گفت : « اى امير مؤمنان چه شد ؟ » معاويه گفت : « آزاده تر بخواه باشد » گويد : عبد الله بن جعفر به نزد معاويه آمد . سايب خاثر وابستهء بنى ليث را نيز همراه آورده بود كه مردى بدكار بود . معاويه به عبد الله گفت : « حاجات خويش را بگوى . » عبد الله حاجات خويش را بگفت كه يكى هم از سايب بود .\r\nمعاويه گفت : « اين كيست ؟ » عبد الله بگفت .\r\nمعاويه گفت : « بيايد . »\r\n","description":"","footnote":"","page_name":" 2903 ","page_number":194},
  {"content":"\r\nگويد : و چون به در مجلس ايستاد آوازى خواند .\r\nمعاويه گفت : « نكو خواندى » و حوايج وى را برآورد .\r\nهمام بن منبه گويد : شنيدم ابن عباس مىگفت : « هيچكس را چون معاويه شايستهء شاهى نديدم كه مردم در او طبعى گشاده مىيافتند و چون اين ، كوته ببين در خود فرو رفته نبود » مقصودش عبد الله بن زبير بود .\r\nقبيصة بن جابر اسدى مىگفت : « از آنها كه مصاحبتشان داشته‌ام با شما سخن مىكنم : مصاحبت عمر داشتم و كسى را از او داناتر و انديشمندتر نديدم كه چون اويى آنكه بخواهند عطاى سنگين دهد ، سپس مصاحبت معاويه داشتم و هيچكس را نديدم كه چون او نرمخوى باشد و باطن و ظاهر يكى و مغيره چنان بود كه اگر او را به شهرى مىبردند كه برون شدن از درهاى آن جز به حقه ميسر نبود ، بيرون مىشد . »\r\n\r\nخلافت يزيد ابن معاويه\r\nدر اين سال با يزيد بيعت خلافت كردند ، به قولى در نيمهء رجب و به قول ديگر هشت روز مانده از آن ماه ، چنان كه از پيش در مورد مرگ پدرش معاويه آورده‌ايم .\r\nيزيد ، عبيد الله بن زياد را بر بصره و نعمان بن بشير را بر كوفه نگهداشت .\r\nابو مخنف گويد : يزيد در اول رجب سال شصتم زمامدار شد .\r\nحاكم مدينه وليد بن عتبة بن ابى سفيان بود .\r\nحاكم كوفه نعمان بن بشير انصارى بود .\r\nحاكم بصره عبيد الله بن زياد بود .\r\nحاكم مكه عمرو بن سعيد بن عاص بود .\r\n","description":"","footnote":"","page_name":" 2904 ","page_number":195},
  {"content":"\r\nوقتى يزيد به زمامدارى رسيد انديشه اى نداشت جز آنكه از آن چند كس كه دعوت معاويه را به بيعت يزيد نپذيرفته بودند بيعت بگيرد و كارشان را به سر برد ، پس به وليد نوشت :\r\n« به نام خداى رحمان رحيم « از يزيد امير مؤمنان به وليد بن عتبه . اما بعد ، معاويه يكى از « بندگان خدا بود كه او را حرمت داد و خليفه كرد و قدرت و سلطه داد كه به « مدت مقدر زندگى كرد و به وقت مقرر بمرد ، خدايش رحمت كند « كه نكو زيست و نيك و پرهيز كار بمرد و السلام . » و نيز در صفحه اى كه گويى گوش موشى بود نوشت :\r\n« اما بعد ، حسين و عبد الله بن عمر و عبد الله بن زبير را سخت « و بىامان به بيعت وادار كن تا بيعت كنند و السلام . » گويد : و چون خبر مرگ معاويه به وليد رسيد وحشت كرد و آن را سخت مهم شمرد و كس فرستاد و مروان را پيش خواند . و چنان بود كه وقتى وليد به مدينه آمده بود مروان نابدلخواه پيش وى آمد و چون وليد اين بديد در حضور همنشينان خود ناسزاى او گفت و مروان خبر يافت كه پيش وى نيامد و از او جدايى گرفته بود تا خبر مرگ معاويه رسيد ، و چون هلاك معاويه و دستورى كه رسيده بود كه آن كسان را به بيعت وادار كند به نظر وليد سخت بزرگ مىنمود به مروان روى آورد و او را پيش خواند و چون نامهء يزيد را براى وى خواند انا للَّه گفت و رحمت فرستاد .\r\nآنگاه وليد دربارهء قضيه با وى مشورت كرد و گفت : « به نظر تو مىبايد چه كنم ؟ » گفت : « رأى من اين است كه هم اكنون اين كسان را پيش از آنكه از مرگ معاويه خبردار شوند بخواهى و به بيعت و اطاعت بخوانى ، اگر بيعت كردند بپذيرى و دست از آنها بدارى و اگر نپذيرفتند پيششان آرى و گردنشان بزنى كه اگر از مرگ معاويه خبر يابند هر كدامشان در ناحيه اى قيام كند و مخالفت و دشمنى كند و براى\r\n","description":"","footnote":"","page_name":" 2905 ","page_number":196},
  {"content":"\r\nخويشتن دعوت كند . نمىدانم اما ابن عمر را مردى مىبينم كه به جنگ علاقه ندارد و زمامدارى را در صورتى دوست دارد كه آسان به چنگ وى افتد . » گويد : پس وليد ، عبد الله بن عمرو بن عثمان را كه جوانى نو سال بود سوى حسين و عبد الله بن زبير فرستاد كه آنها را بخواند . عبد الله آنها را در مسجد يافت كه نشسته بودند و پيش آنها رفت . اين به وقتى بود كه وليد براى كسان نمىنشست و كس پيش وى نمىرفت . گفت : « امير دعوتتان كرده اجابتش كنيد . » گفتند : « برو ، هم اكنون مىآييم » آنگاه يكيشان رو به ديگرى كرد و عبد الله بن زبير به حسين گفت : « حدس بزن كه در اين وقت كه به مجلس نمىنشيند براى چه ما را خواسته است ؟ » حسين گفت : « به گمانم طغيانگرشان هلاك شده و ما را خواسته تا پيش از آنكه خبر فاش شود ، ما را به بيعت وادار كند . » عبد الله بن زبير گفت : « من نيز جز اين گمان ندارم ، مىخواهى چه كنى ؟ » گفت : « هم اكنون غلامانم را فراهم مىكنم و مىروم و چون به در رسيدم آنها را مىگذارم و پيش وليد مىروم . » گفت : « وقتى به درون شدى از او بر تو بيم دارم . » گفت : « وقتى پيش او مىروم كه قدرت مقاومت داشته باشم . » گويد : حسين برفت و غلامان و مردم خاندان خويش را فراهم آورد و برفت تا به در وليد رسيد و به ياران خود گفت : « من به درون مىروم ، اگر شما را خواندم يا شنيديد كه صداى او بلند شد همگى به درون ريزيد و گر نه همينجا باشيد تا پيش شما برگردم . » گويد : آنگاه پيش وليد رفت و سلام امارت گفت ، مروان نيز پيش وى نشسته بود .\r\nگويد : حسين چنان كه گويى از مرگ معاويه بويى نبرده ، گفت : « پيوستگى\r\n","description":"","footnote":"","page_name":" 2906 ","page_number":197},
  {"content":"\r\nبهتر از جدايى است ، خدا ميان شما اصلاح آرد » اما در اين مورد جوابى به او ندادند .\r\nحسين بيامد و بنشست ، وليد نامه را به او داد كه بخواند و خبر مرگ معاويه را داد و او را به بيعت خواند .\r\nحسين گفت : « انا لله و انا اليه راجعون ، خدا معاويه را رحمت كند و ترا پاداش بزرگ دهد ، اينكه گفتى بيعت كنم ، كسى همانند من به نهانى بيعت نمىكند ،\r\nگمان ندارم به بيعت نهانى من بس كنى و بايد آن را ميان مردم علنى كنيم . » گفت : « آرى » گفت : « وقتى ميان مردم آيى و آنها را به بيعت خوانى ما را نيز بخوان كه كار يك جا شود . » وليد كه سلامت دوست بود گفت : « به نام خداى برو تا با جمع مردم بيايى . » مروان گفت : « اگر اينك برود و بيعت نكند ، هرگز چنين فرصتى به دست نيارى تا ميان شما و او كشته بسيار شود . اين مرد را بدار و از پيش تو نرود تا بيعت كند يا گردنش را بزنى . » در اين هنگام حسين برخاست و گفت : « اى پسر زن كبود چشم تو مرا مىكشى يا او ؟ به خدا نادرست گفتى و خطا كردى » گويد : آنگاه حسين برون شد و به ياران خويش گذشت و با آنها به خانه رفت .\r\nمروان به وليد گفت : « فرمان مرا نبردى ، به خدا هرگز چنين فرصتى به دست تو نمىدهد . » وليد گفت : « اى مروان ! ديگرى را ملامت كن ، كارى را براى من برگزيدى كه مايهء تباهى دينم بود ، به خدا دوست ندارم همه مال دنيا كه آفتاب بر آن طلوع و غروب مىكند از آن من باشد اما حسين را كشته باشم .\r\n","description":"","footnote":"","page_name":" 2907 ","page_number":198},
  {"content":"\r\nسبحان الله ، حسين را بكشم كه مىگويد بيعت نمىكنم ، كسى كه به سبب خون حسين به حسابش كشند به روز رستاخيز به نزد خدا اعمال نيكش ناچيز باشد . » مروان به دو گفت : « اگر رأى تو چنين است آنچه كردى به جا كردى . » اين را مىگفت اما رأى او را نپسنديده بود .\r\nگويد : اما ابن زبير گفت : « هم اكنون مىآيم » آنگاه به خانهء خود رفت و آنجا بماند ، وليد از پى او فرستاد و معلوم شد در جمع ياران خويش در امان است ، فرستادگان پياپى فرستاد .\r\nحسين گفته بود دست بدار تا بنگرى و بنگريم و بينديشى و بينديشيم .\r\nابن زبير گفت : « شتاب مكنيد ، مهلتم دهيد » اما آن شب با آنها اصرار بسيار كردند . اما سختگيرى نسبت به حسين كمتر بود .\r\nوليد غلامان خويش را پيش ابن زبير فرستاد كه ناسزا گفتند و بانگ زدند كه اى پسر زن كاهلى ، به خدا يا پيش امير بيا و گر نه ترا مىكشد . همه روز و شب نخستين را چنين به سر كرد و مىگفت : « هم اكنون مىآيم ، شتاب مكنيد تا كس پيش امير فرستم كه رأى و دستور او را بداند . » جعفر بن زبير ، برادر عبد الله كس پيش وليد فرستاد و گفت : « خدايت رحمت كند از عبد الله دست بدار كه از بسيارى فرستادگان او را به وحشت افكنده اى ان شاء الله فردا پيش تو مىآيد ، به فرستادگان خويش بگو از پيش ما بروند . » گويد : وليد كس فرستاد و آنها برفتند . ابن زبير در پناه شب برون شد ، همراه\r\nبرادر خويش جعفر بود كه سومى با آنها نبود و از بيم تعاقب از راه بزرگ دورى گرفت و از راه فرع سوى مكه رفت .\r\nصبحگاهان وليد كس فرستاد ، معلوم شد ابن زبير برون شده مروان گفت : « به خدا سوى مكه رفته كسان از پى وى فرست . »\r\n","description":"","footnote":"","page_name":" 2908 ","page_number":199},
  {"content":"\r\nگويد : وليد سوارى از وابستگان بنى اميه را با هشتاد سوار بفرستاد كه به جستجو رفتند اما به او دست نيافتند و باز گشتند و همه روز تا شب به جستجوى عبد الله از كار حسين غافل ماندند . هنگام شب كسان پيش حسين فرستاد كه گفت : « تا صبح صبر كنيد . آنگاه بنگريم و بنگريد . » گويد : آن شب دست از حسين بداشتند و با وى اصرار نكردند . حسين در پناه شب برون شد و اين شب يك شنبه دو روز مانده از رجب سال شصتم بود .\r\nبرون شدن ابن زبير يك شب پيش از حسين بود كه شب شنبه رفته بود و راه فرع گرفته بود و در آن اثنا كه با برادر خويش جعفر به راه مىرفت جعفر شعر صبرة حنظلى را به تمثل خواند كه مضمون آن چنين است :\r\n« همه فرزندان يك مادر شبى را خواهند ديد « كه از جمعشان جز يكى نمانده باشد » عبد الله گفت : « سبحان الله از آنچه مىشنوم چه منظور دارى ؟ » گفت : « به خدا برادر ، چيز ناخوشايندى را منظور ندارم » گفت : « به خدا اين بدتر است كه اين سخن بىقصد بر زبان تو رفته باشد . » گويد : گويى اين سخن را به فال بد گرفت .\r\nگويد : اما حسين با فرزندان و برادران و برادرزادگان و بيشتر مردم خاندان خود برون شد مگر محمد بن حنفيه كه به دو گفت : « اى برادر به نزد من از همه كس محبوبترى و عزيزتر ، هيچكس را اندرز نتوانم گفت كه شايسته تر از تو باشد . چندان كه توانى با ياران خويش از يزيد و از شهرها دورى گزين ، آنگاه كسان پيش مردم فرست و آنها را سوى خويش بخوان ، اگر با تو بيعت كردند حمد خدا گويم و اگر بر كسى ديگر فراهم آمدند خدا به سبب اين دين و عقل ترا نكاهد و جوانمردى و فضيلتت نرود . بيم دارم به يكى از اين شهرها درآيى و پيش جمعى از مردم روى كه ميان خويش اختلاف كنند و گروهى از آنها با تو باشند و گروهى ديگر بر ضد تو\r\n","description":"","footnote":"","page_name":" 2909 ","page_number":200},
  {"content":"\r\nباشند و با هم بجنگند و هدف نخستين نيزه ها شوى و خون كسى كه شخص و پدر و مادرش از همهء مردم امت بهتر است بيهوده بريزد . »\r\nحسين به دو گفت : « برادرم ! من مىروم . » گفت : « برادرم » سوى مكه رو اگر آنجا ايمن بودى كه چه بهتر و گر نه سوى ريگستانها روى و به قلهء كوهها پناه برى و از شهرى به شهرى روى تا ببينى كار مردم چگونه مىشود و مصلحت خويش را بشناسى كه رأى صواب و دورانديشى اين است كه از پيش براى كارها آماده باشى اما اگر به هنگام رخدادها بدان پردازى كارها پيچيده شود . » گفت : « اى برادر اندرز گفتى و شفقت آوردى ، اميدوارم رأى تو صواب باشد و موافق . » ابو سعد مقبرى گويد : حسين را ديدم كه وارد مسجد مدينه شد ، مىرفت و بر دو كس تكيه داشت يك بار بر اين تكيه مىداد و بار ديگر به ديگرى و شعر ابن مفرغ را به تمثل مىخواند كه مضمون آن چنين است :\r\n« در سپيده دمان شتران « از هجوم من بيمناك نشود « و نامم بلند نباشد « اگر از بيم ، به ستم تن دهم « و خطر مرگم از راه ببرند . » گويد : با خودم گفتم : « اين دو شعر را از آن رو به تمثل مىخواند كه منظورى دارد » دو روز گذشت كه خبر يافتم سوى مكه رفته است .\r\nگويد : پس از آن وليد ، عبد الله بن عمر را پيش خواند و گفت : « چرا بيعت نمىكنى ؟ مىخواهى مردم اختلاف كنند و جنگ كنند و نابود شوند و چون به سختى افتادند گويند : سوى عبد الله بن عمر رويد و با او بيعت كنيد كه جز او كسى نمانده . »\r\n","description":"","footnote":"","page_name":" 2910 ","page_number":201},
  {"content":"\r\nعبد الله گفت : « نمىخواهم جنگ كنند يا اختلاف كنند يا نابود شوند ، اما وقتى همهء مردم بيعت كردند و جز من كسى نماند بيعت مىكنم . » گويد : پس او را رها كردند كه از او بيم نداشتند .\r\nگويد : ابن زبير برفت تا به مكه رسيد كه عمرو بن سعيد حاكم آنجا بود و چون آنجا رسيد گفت : « من پناهنده‌ام » و در نماز جماعت آنها حضور نمىيافت و در مراسم حج با آنها شركت نمىكرد . با ياران خويش به يكسو مىايستاد و با همانها در مراسم حضور مىيافت و با ياران خويش نماز مىكرد .\r\nگويد : وقتى حسين سوى مكه رفت اين آيه را مىخواند :\r\n« * ( فَخَرَجَ مِنْها خائِفاً يَتَرَقَّبُ قال رَبِّ نَجِّنِي من الْقَوْمِ الظَّالِمِينَ 28 : 21 ) * [ 1 
  ] » يعنى : « از آن شهر ترسان و نگران برون شد و گفت : « پروردگارا مرا از گروه ستمگران نجات بخش . » و چون وارد مكه شد اين آيه را خواند :\r\n« * ( وَلَمَّا تَوَجَّه تِلْقاءَ مَدْيَنَ قال عَسى رَبِّي أَنْ يَهْدِيَنِي سَواءَ السَّبِيلِ 28 : 22 ) * » [ 2 
  ] يعنى : « و چون رو سوى مدينه كردن گفت : « شايد پروردگارم مرا به ميانه راه هدايت كند . » در همين سال به ماه رمضان يزيد ، وليد بن عتبه را از مدينه برداشت و عمرو بن سعيد اشدق را بر آنجا گماشت و در رمضان همين سال عمرو بن سعيد به مدينه آمد .\r\nبه گفتهء واقدى وقتى خبر مرگ معاويه و بيعت با يزيد به وليد رسيد عبد الله ابن عمر در مدينه نبود و وقتى ابن زبير و حسين را به بيعت يزيد خواند نپذيرفتند و همان شب سوى مكه رفتند و ابن عباس و ابن عمر كه از مكه باز مىرفتند آنها را بديدند و گفتند : « چه خبر داريد ؟ »\r\n\r\n","description":"","footnote":"\r\n[ 1 
  ] سوره قصص : 28 آيهء 20\r\n[ 2 
  ] سوره قصص : 28 آيهء 21\r\n","page_name":" 2911 ","page_number":202},
  {"content":"\r\nگفتند : « مرگ معاويه و بيعت با يزيد . » ابن عمر به آنها گفت : « از خدا بترسيد و جمع مسلمانان را پراكنده مكنيد . » گويد : ابن عمر به مدينه آمد و روزى چند بماند تا خبر بيعت از ولايات بيامد آنگاه پيش وليد بن عتبه رفت و بيعت كرد . ابن عباس نيز بيعت كرد .\r\nدر همين سال عمرو بن سعيد ، عمرو بن زبير را به جنگ برادرش عبد الله بن زبير فرستاد .\r\n\r\nسخن از رفتن عمرو بن زبير به جنگ عبد الله بن زبير\r\nمحمد بن عمر گويد : عمرو بن سعيد بن عاص ، اشدق ، ملقب در ماه رمضان سال شصتم به مدينه آمد . مردم مدينه پيش وى رفتند و او را مردى گردنفراز و سخنور يافتند .\r\nشيبة بن نصاح گويد : فرستادگان ميان يزيد و عبد الله بن زبير در مورد بيعت رفت و آمد داشتند . يزيد قسم ياد كرده بود كه از او نپذيرد تا وى را در غلى ببرند .\r\nحارث بن خالد مخزومى پيشوايى نماز مىكرد ابن زبير مانع وى شد و وقتى چنين كرد يزيد به عمرو بن سعيد نوشت كه سپاهى سوى ابن زبير فرست .\r\nگويد : وقتى عمرو بن سعيد به مدينه آمد عمرو بن زبير را سالار نگهبانان كرد كه مىدانست ميان وى و عبد الله بن زبير دشمنى هست . عمرو بن زبير تنى چند از مردم مدينه را پيش خواند و آنها را به سختى بزد .\r\nشرحبيل بن ابى عون گويد : عمرو بن زبير هر كه را دل با عبد الله بن زبير داشت بزد ، از جمله منذر بن زبير و پسرش محمد ، و عبد الرحمان بن اسود و عثمان بن عبد الله بن حكيم بن حزام و حبيب بن عبد الله بن زبير و محمد بن عمار بن ياسر كه به آنها از چهل تا پنجاه و شصت زد .\r\nگويد : عبد الرحمان بن عثمان و عبد الرحمان بن عمرو بن سهل و چند كس ديگر\r\n","description":"","footnote":"","page_name":" 2912 ","page_number":203},
  {"content":"\r\nاز دست او به مكه گريختند .\r\nعمرو بن سعيد به عمرو بن زبير گفت : « مردى كه او را به مقابلهء برادرت فرستيم كيست ؟ » گفت : « هيچكس را نخواهى فرستاد كه در مخالفت وى سختتر از من باشد . » گويد : از مردم مقررى بگير ، ده ها كس را روانه كرد . از غلامان اهل مدينه بسيار كس روان شدند . انيس بن عمرو اسلمى با هفتصد كس با عمرو بن زبير روان شد كه او را بر مقدمهء خويش فرستاد كه در جرف اردو زد .\r\nگويد : مروان بن حكم پيش عمرو بن سعيد آمد و گفت : « كس به جنگ مكه نفرست و از خدا بترس و حرمت خانه را مشكن ، عبد الله بن زبير را نديده بگيريد كه كهنسال شده و شصت و چند سال دارد و مردى است سخت سر ، به خدا اگر نكشيدش به زودى خواهد مرد . » عمرو بن زبير گفت : « به خدا بر خلاف كسانى كه خوش ندارند ، با وى جنگ مىكنيم و در دل كعبه به او حمله مىبريم . » مروان گفت : « به خدا من اين كار را خوش ندارم . » گويد : انيس بن عمرو اسلمى تا ذى طوى برفت . عمرو بن زبير نيز تا ابطح رفت و كس پيش برادر خويش فرستاد كه قسم خليفه را راست كن و غلى از نقره به گردن خود نه كه ديده نشود تا مردم به جان همديگر نيفتند ، از خداى بترس كه در شهر حرام به سر مىبرى .\r\nعبد الله بن زبير جواب داد كه وعده گاه در مسجد الحرام .\r\nگويد : آنگاه عبد الله بن زبير ، عبد الله بن صفوان جمحى\r\nرا كه جمعى از مردم مقيم اطراف مكه به دو پيوسته بودند سوى ذى طوى به مقابلهء انيس بن عمرو فرستاد كه با وى بجنگيدند و انيس به سختى هزيمت شد . ياران عمرو بن زبير نيز پراكنده\r\n","description":"","footnote":"","page_name":" 2913 ","page_number":204},
  {"content":"\r\nشدند و او به خانهء علقمه رفت و عبيدة بن زبير بيامد و او را پناهى كرد . آنگاه سوى عبد الله بن زبير رفت و گفت : « او را پناهى كرده‌ام . » گفت : « بر ضد حقوق مردم پناه مىدهى اين روا نيست . » محمد بن عمرو گويد : اين حديث را با محمد بن عبيد بن عمرو بگفتم كه گفت :\r\n« يزيد بن معاويه به عمرو بن سعيد نوشته بود كه عمرو بن زبير را سالار سپاهى كن و سوى عبد الله بن زبير فرست و انيس بن عمرو را نيز با وى بفرست . » گويد : پس عمرو بن زبير برفت تا به خانهء خويش نزديك صفا جاگرفت .\r\nانيس بن عمرو نيز در ذى طوى فرود آمد . عمرو بن زبير پيشوايى نماز مىكرد . عبد الله ابن زبير نيز پشت سر وى نماز مىكرد و چون نماز به سر مىرفت دست به دست برادر مىداد . كس از قرشيان نمانده بود . كه پيش عمرو بن زبير نرفته بود مگر عبد الله بن صفوان كه به جاى مانده بود عمرو گفت : « چه شده كه عبد الله بن صفوان را نمىبينم ؟ به خدا اگر به مقابلهء او روم مىبيند كه بنى جمح و مردم ديگر كه به او پيوسته‌اند ناچيزند . » گويد : اين سخن به عبد الله بن صفوان رسيد و به هيجان آمد و به عبد الله بن زبير گفت : « ترا چنان مىبينم كه گويى مىخواهى برادرت را به جاى گذارى . » گفت : « اى ابو صفوان من او را به جاى گذارم ؟ به خدا اگر از مورچگان كمك مىيافتم بر ضد او عمل مىكردم » ابن صفوان گفت : « من كار انيس بن عمرو را عهده مىكنم ، تو نيز كار برادرت را عهده كن . » عبد الله بن زبير گفت : « چنين باشد » گويد : آنگاه عبد الله بن صفوان به مقابلهء انيس بن عمرو رفت كه در ذى طوى بود و با جمعى بسيار از مردم مكه و ديگر كمكيان با وى تلاقى كرد كه انيس بن عمرو و همراهانش هزيمت شدند ، فراريان را بكشتند و زخمداران را بىجان كردند .\r\n","description":"","footnote":"","page_name":" 2914 ","page_number":205},
  {"content":"\r\nگويد : مصعب بن عبد الرحمان نيز به مقابلهء عمرو بن زبير رفت كه يارانش پراكنده شدند و مصعب به عمرو رسيد . عبيدة بن زبير به عمرو گفت : « بيا من ترا پناهى مىكنم . » گويد : پس عبيدة بن زبير پيش عبد الله بن زبير رفت و گفت : « من عمر را پناهى كرده‌ام ، تو نيز پناه مرا تأييد كن » اما عبد الله نپذيرفت و در مقابل هر كس كه در مدينه زده بود او را بزد و در زندان عارم بداشت .\r\nواقدى گويد : دربارهء حديث عمرو بن زبير اختلاف كرده‌اند و من همه را نوشتم .\r\nرباح بن مسلم گويد : عمرو بن سعيد را به كار عبد الله بن زبير فرستادند ، ابو شريح به دو گفت : « به مكه هجوم مبر كه شنيدم پيمبر خدا صلى الله عليه و سلم مىگفت : فقط لختى از روز خدا اجازهء جنگ در مكه داد آنگاه حرمت آن باز آمد . » گويد : اما عمرو نخواست گفتهء او را گوش گيرد و گفت : « اى پير مرد ما حرمت مكه را بهتر از تو مىدانيم . » گويد : آنگاه عمر بن سعيد سپاهى با عمرو بن زبير فرستاد ، انيس بن عمرو و زيد غلام محمد بن عبد الله بن مخزومى همراه وى بودند همه جمعشان دو هزار كس بود ، مردم مكه با آنها بجنگيدند كه انيس بن عمرو كشته شد با مهاجر وابستهء قلمس و بسيار كس ديگر . سپاه عمرو هزيمت شد و عبيدة بن زبير بيامد و به عمرو برادر خويش گفت : « تو در حمايت منى و منت پناهى كرده‌ام . » و او را پيش عبد الله بن زبير برد كه چون او را بديد گفت : « اى نابكار اين خون چيست كه به صورت دارى ؟ » عمرو شعرى به اين مضمون خواند :\r\n« ما از پشت زخم نمىخوريم « بلكه خون روى قدمهايمان مىريزد »\r\n","description":"","footnote":"","page_name":" 2915 ","page_number":206},
  {"content":"\r\nگويد : پس عبد الله او را به زندان كرد و پناه عبيده را شكست و گفت : « كى به تو گفته بود اين فاسق حرمت شكن را پناهى كنى ؟ » آنگاه به عوض همه كسانى كه عمرو زده بودشان قصاص گرفت ، مگر منذر و پسرش كه نخواستند قصاصشان گرفته شود .\r\nگويد : و عمرو بن زبير زير تازيانه جان داد .\r\nگويد : زندان را زندان عارم گفتند به سبب غلامى كه زيد عارم نام داشت و زندان از او نام گرفته بود و عبد الله بن زبير برادر خويش عمرو را در آنجا بداشت .\r\nدر همين سال مردم كوفه كسان پيش حسين عليه السلام فرستادند كه به مكه بود و او را دعوت كردند كه به كوفه آيد و او پسر عموى خويش مسلم بن عقيل بن ابى طالب رضى الله عنه را سوى آنها فرستاد .\r\n\r\nسخن از كس فرستادن كوفيان به نزد حسين عليه السلام و قضيهء مسلم بن عقيل رضى الله عنه\r\nعمار دهنى گويد : ابو جعفر را گفتم : « حديث كشته شدن حسين را با من بگوى تا چنان بدانم كه گويى آنجا حضور داشته‌ام » گفت : « وقتى معاويه مرد ، وليد بن عتبة بن ابى سفيان حاكم مدينه بود و حسين را پيش خواند كه بيعت از او بگيرد ، اما حسين گفت : مهلت بده و مدارا كن . » وليد مهلت داد و حسين سوى مكه رفت . مردم كوفه و فرستادگانشان پيش وى آمدند كه ما خويشتن را براى تو نگه داشته‌ايم و با ولايتداران به نماز جمعه حاضر نمىشويم ، پيش ما آى .\r\nگويد : در اين وقت نعمان بن بشير انصارى حاكم كوفه بود .\r\n","description":"","footnote":"","page_name":" 2916 ","page_number":207},
  {"content":"\r\nگويد : حسين ، مسلم بن عقيل بن ابى طالب ، پسر عموى خويش را پيش خواند و گفت : « به كوفه برو و در مورد آنچه به من نوشته‌اند بنگر تا اگر درست بود سوى آنها رويم . » گويد : مسلم روان شد تا به مدينه رسيد و از آنجا دو بلد گرفت كه او را از راه بيابان ببردند و دچار تشنگى شدند و يكى از دو بلد جان داد .\r\nمسلم به حسين نوشت كه او را از اين كار معاف دارد ، اما حسين به دو نوشت :\r\n« به طرف كوفه حركت كن » و او برفت تا به كوفه رسيد و پيش يكى از مردم آنجا منزل گرفت كه ابن عوسجه نام داشت .\r\nگويد : وقتى مردم كوفه از آمدن مسلم سخن كردند ، پيش وى رفتند و بيعت كردند و دوازده هزار كس از آنها با مسلم بيعت كردند .\r\nگويد : يكى از آنها كه دل با يزيد بن معاويه داشت پيش نعمان بن بشير رفت و گفت : « تو ضعيفى يا ضعيف نما كه ولايت را به تباهى داده اى » نعمان گفت : « اين كه ضعيف باشم اما مطيع خدا بهتر از آن است كه در كار معصيت خدا نيرومند باشم ، من كسى نيستم كه پرده اى را كه خدا پوشانيده بدرم . » گويد : آن كس گفتهء نعمان را براى يزيد نوشت و او غلام خويش را كه سرجون نام داشت و با او مشورت مىكرد پيش خواند و خبر را با وى بگفت .\r\nسرجون گفت : « اگر معاويه زنده بود از او مىپذيرفتى ؟ » گفت : « آرى » گفت : « پس از من بپذير كه كس جز عبيد الله بن زياد در خور كوفه نيست ، او را ولايتدار كوفه كن » گويد : يزيد نسبت به عبيد الله خشم آورده بود و مىخواسته بود او را از بصره بردارد ، پس به دو نوشت كه از او راضى شده و كوفه را نيز با بصره به او داده و نوشت كه مسلم بن عقيل را بجويد و اگر به دست آورد خونش بريزد .\r\n","description":"","footnote":"","page_name":" 2917 ","page_number":208},
  {"content":"\r\nگويد : عبيد الله با سران مردم بصره بيامد و روى بسته وارد كوفه شد و بر هر جمعى كه مىگذشت و سلام مىگفت مىگفتند : « سلام بر تو ، اى پسر دختر پيمبر خداى » كه پنداشتند او حسين بن على عليه السلام است .\r\nگويد : و چون وارد قصر شد ، غلام خويش را پيش خواند و سه هزار به او داد و گفت : « برو و كسى را كه مردم كوفه با وى بيعت مىكنند بجوى و به دو بگوى كه يكى از مردم حمصى كه براى اين كار آمده اى و اين مال را به دو مىدهى كه از آن نيرو گيرد . » گويد : عبيد الله با وى همچنان لطف و مدارا كرد تا وى را به پيرى از مردم كوفه راهبرى كردند كه عهده دار بيعت بود كه او را بديد و خبر خويش را با وى بگفت .\r\nپير به دو گفت : « از ديدار تو خرسند شدم و آزرده دل ، خرسند شدم از اينكه خدايت راهبرى كرده ، آزرده خاطر شدم از اين كه هنوز كار ما استوار نشده » آنگاه او را پيش مسلم برد كه مال را از او بگرفت و با وى بيعت كرد .\r\nگويد : غلام پيش عبيد الله بازگشت و خبر را با وى بگفت .\r\nگويد : وقتى عبيد الله بن زياد آمد مسلم از خانه اى كه بود به خانهء هانى بن عروهء مرادى رفت .\r\nگويد : مسلم به حسين بن على عليه السلام نوشت و به دو خبر داد كه دوازده هزار كس از مردم كوفه بيعت كرده‌اند و گفت بيايد .\r\nگويد : عبيد الله بن زياد به سران مردم كوفه گفت : « چرا هانى بن عروه جزو كسانى كه پيش من آمده‌اند نيامده است ؟ » گويد : محمد بن اشعث با كسانى از قومش پيش هانى رفتند .\r\nوى بر در خانه خويش بود به دو گفتند : « امير از تو سخن كرد و در انتظار تو است پيش وى برو » و چندان بگفتند كه با آنها سوار شد و پيش عبيد الله رفت كه شريح قاضى پيش وى بود و چون هانى را بديد گفت : « اجل\r\n","description":"","footnote":"","page_name":" 2918 ","page_number":209},
  {"content":"\r\nرسيده به پاى خويش آمد . » گويد : و چون هانى به او سلام گفت ، گفت : « اى هانى مسلم كجاست ؟ » گفت : « چه مىدانم ؟ » عبيد الله غلام خويش را كه درهمها را داده بود بگفت تا بيامد و چون هانى او را بديد در خويش فرو ماند و گفت : « خدا امير را قرين صلاح بدارد به خدا او را به منزلم دعوت نكرده بودم ، بيامد و خويش را به من تحميل كرد . » گفت : « او را پيش من آر » گفت : « به خدا اگر زير پايم باشد پا از روى او بر نمىدارم » گفت : « نزديك منش آريد » و چون هانى را نزديك وى بردند به ابرويش زد و زخمدارش كرد . هانى به طرف شمشير يكى از نگهبانان دويد كه آن را از نيام در آرد ، اما از اين كار بازش داشتند . عبيد الله گفت : « خدا خونت را حلال كرد . » آنگاه بگفت تا وى را در گوشه قصر بداشتند .\r\nبه روايت ديگر ، كسى كه هانى را پيش عبيد الله بن زياد برد ، عمرو بن حجاج زبيدى بود .\r\nعيزار بن حريث گويد : عمارة بن عقبة بن ابى معيط در مجلس ابن زياد نشسته بود و سخن كرد و گفت : « امروز خرانى را تعقيب كردم و يكى از آن را پى كردم . » عمرو بن حجاج زبيدى گفت : « خرى كه تو پى كنى خرى است كه مرگش رسيده اما مىخواهى بگويم اجل رسيده تر از آن كيست ؟ مردى كه پدرش را كه كافر بوده پيش پيمبر خدا صلى الله عليه و سلم آورده‌اند و دستور داده گردنش را بزنند و او گفته : « اى محمد براى فرزندانم كى بماند ؟ » و پيمبر گفته : « جهنم » آنگاه زبيدى گفت : « تو از آن فرزندانى و تو در جهنمى »\r\n","description":"","footnote":"","page_name":" 2919 ","page_number":210},
  {"content":"\r\nگويد : پس ابن زياد بخنديد .\r\nابو جعفر گويد : در اين اثنا\r\nخبر به قوم مذحج رسيد و ناگهان بر در قصر سر و صدا برخاست كه ابن زياد شنيد و گفت : « اين چيست ؟ » گفتند : « مردم مذحجند » ابن زياد به شريح گفت : « پيش آنها برو و بگو من او را بداشته‌ام تا از او پرس و جو كنم » و يكى از غلامان خويش را همراه او فرستاد كه ببيند چه مىگويد : شريح در راه به هانى بن عروه برخورد كه به دو گفت : « اى شريح ، از خدا بترس ، او مرا مىكشد . » گويد : شريح برفت تا بر در قصر بايستاد و گفت : « چيزيش نيست او را بداشته كه از او پرس و جو كند . » گفتند : « راست مىگويى چيزيش نيست » و پراكنده شدند .\r\nگويد : خبر به مسلم رسيد كه ندا داد و شعار گفت و چهار هزار كس از مردم او فراهم شدند . مقدمه را از پيش فرستاد ، پهلوى راست و چپ آراست و خود در قلب جاى گرفت و سوى عبيد الله روان شد .\r\nگويد : عبيد الله كس از پى سران كوفه فرستاد و آنها را در قصر به نزد خويش فراهم آورد و چون مسلم به در قصر رسيد سران قوم از بالا نمودار شدند و با عشاير خويش سخن كردند و آنها را بازگردانيدند .\r\nياران مسلم رفتن گرفتند تا هنگام شب پانصد كس به جاى ماند و چون تاريك شد آنها نيز برفتند . و چون مسلم خويشتن را تنها ديد در كوچه ها به راه افتاد تا به درى رسيد و آنجا توقف كرد ، زنى برون شد كه به دو گفت : « آبم بده » و آن زن آبش داد . آنگاه به درون رفت و چندان كه خدا خواست بماند سپس برون آمد و او را ديد كه بر در است . گفت : « اى بنده خدا اينجا نشستنت مايهء بدگمانى است برخيز . » گفت : « من مسلم بن عقيل ، آيا به نزد تو جاى ماندن هست ؟ »\r\n","description":"","footnote":"","page_name":" 2920 ","page_number":211},
  {"content":"\r\nگفت : « آرى به درون آى » گويد : پسر آن زن غلام محمد بن اشعث بود و چون از قضيه خبر يافت پيش محمد رفت و به دو خبر داد . محمد نيز پيش عبيد الله رفت و به او خبر داد . عبيد الله ، عمرو بن حريث مخزومى را كه سالار نگهبانان وى بود فرستاد ، عبد الرحمان بن محمد ابن اشعث نيز با وى برفت .\r\nمسلم بىخبر بود تا وقتى كه خانه را محاصره كردند و چون چنين ديد با شمشير برون شد و با آنها بجنگيد . عبد الرحمان او را امان داد كه تسليم شد و او را پيش عبيد الله بن زياد بردند كه بگفت تا او را بالاى قصر بردند و گردنش را بزدند و پيكرش را ميان مردم افكندند . هانى را نيز به بازار بردند و بياويختند و شاعر در اين باب شعرى گفت به اين مضمون :\r\n« اگر نمىدانى مرگ چيست « هانى را در بازار بنگر « و ابن عقيل را . . تا آخر »\r\nدربارهء مسلم بن عقيل و رفتنش به كوفه و كشته شدنش حكايتى كاملتر و مفصلتر هست كه از عقبة بن سمعان غلام رباب كلبى دختر امرؤ القيس آورده‌اند . رباب همسر حسين بود و با سكينه دختر حسين مىزيست و عقبه غلام پدرش بوده بود .\r\nسكينه در آن وقت صغير بود .\r\nعقبه گويد : برون شديم و راه بزرگ را پيش گرفتيم . كسان خاندان حسين به دو گفتند : « بهتر است اگر از راه بزرگ بگردى كه تعاقب كنندگان به تو نرسند ، ابن زبير چنين كرده است . » گفت : « نه ، به خدا از اين راه جدا نمىشوم تا خدا هر چه خواهد مقدر كند . » گويد : عبد الله بن مطيع به پيشواز ما آمد و به حسين گفت : « فدايت شوم كجا مىروى ؟ »\r\n","description":"","footnote":"","page_name":" 2921 ","page_number":212},
  {"content":"\r\nگفت : « اكنون سوى مكه مىروم پس از آن از خدا خير مىجويم . » گفت : « خدا براى تو خير بخواهد و ما را فداى تو كند . اگر به مكه رفتى مبادا به كوفه نزديك شوى كه شهرى است شوم كه پدرت آنجا كشته شد و برادرت را بىيار گذاشتند و به غافلگيرى ضربتى زدند كه نزديك بود وى را تلف كند در حرم بمان كه سرور عربى . به خدا مردم حجاز هيچكس را با تو برابر نمىگيرند و مردم از هر طرف سوى تو مىآيند . عمو و داييم به فدايت از حرم خدا دور مشو كه اگر تلف شوى ما پس از تو چون غلامان شويم . » گويد : حسين برفت تا به مكه رسيد و مردم آنجا رو سوى وى آوردند و آمد و رفت مىكردند . عمره گزاران و مردم ولايات كه آنجا بودند نيز مىآمدند . ابن زبير نيز در مكه بود و پيوسته به نزد كعبه بود . بيشتر اوقات روز آنجا به نماز ايستاده بود يا طواف مىكرد . وى نيز جزو كسان پيش حسين مىآمد . دو روز پياپى مىآمد ، دو روز يك بار مىآمد و پيوسته به او مشورت مىداد . ابن زبير ، حسين را از همه خلق خدا ناخوشتر مىداشت كه دانسته بود تا آنجاست مردم مكه هرگز بيعت و تبعيت او نمىكنند كه حسين در ديده و دلهايشان از او بزرگتر است و مردم اطاعت او بيشتر مىكنند .\r\nگويد : وقتى مردم كوفه از هلاك معاويه خبر يافتند مردم عراق بر ضد يزيد به جنبش آمدند و گفتند : « حسين و ابن زبير مقاومت كرده‌اند و سوى مكه رفته‌اند . »\r\nآنگاه مردم كوفه به حسين نامه نوشتند ، حاكمشان نعمان بن بشير بود .\r\nمحمد بن بشير همدانى گويد : شيعيان در خانهء سليمان بن صرد فراهم آمدند . از هلاكت معاويه سخن آورديم و به سبب آن حمد خداى گفتيم . سليمان بن صرد به ما گفت : « معاويه هلاك شد و حسين از بيعت اين قوم خوددارى كرده و سوى مكه رفته ، شما شيعيان اوييد و شيعيان پدرش ، اگر مىدانيد كه يارى وى مىكنيد و با دشمنش پيكار مىكنيد به او بنويسيد و اگر بيم سستى و ضعف داريد ، اين مرد را فريب\r\n","description":"","footnote":"","page_name":" 2922 ","page_number":213},
  {"content":"\r\nمدهيد كه جانش به خطر افتد . » گفتند : « با دشمنش پيكار مىكنيم و خويشتن را براى حفظ وى به كشتن مىدهيم . » گفت : « پس به او بنويسيد . » و شيعيان به او نوشتند :\r\n« به نام خداى رحمان رحيم « به حسين بن على از سليمان بن صرد و مسيب بن نجبه و رفاعة بن « شداد و حبيب بن مظاهر و ديگر شيعيان وى ، مؤمنان و مسلمانان كوفه .\r\n« درود بر تو باد كه ما حمد خدايى مىكنيم كه جز او خدايى نيست .\r\n« اما بعد : حمد خداى كه دشمن جبار سخت سر ترا نابود كرد ، دشمنى كه « بر اين امت تاخت و خلافت آن را به ناحق گرفت و غنيمت آن را غصب كرد « و به ناحق بر آن حكومت كرد و نياكانشان را كشت و اشرارشان را به جا « نهاد و مال خدا را دستخوش جباران و توانگران امت كرد . لعنت خدا بر « او باد چنان كه ثمود ملعون شد . اينك ما را امام نيست ، بيا شايد خدا به - « وسيلهء تو ما را بر حق همدل كند . نعمان بن بشير در قصر حكومت است « ما به نماز جمعهء او نمىرويم و به نماز عيدش حاضر نمىشويم و اگر خبر « يابيم كه سوى ما روان شده اى بيرونش مىكنيم و به شامش مىفرستيم ، « ان شاء الله و سلام و رحمت خداى بر تو باد . » گويد : نامه را با عبد الله بن سبع همدانى و عبد الله بن وال فرستاديم و گفتيم :\r\n« شتاب كنيد . » هر دو كس با شتاب برفتند تا به روز دهم ماه رمضان در مكه پيش حسين رسيدند دو روز بعد باز قيس بن مسهر صيداوى و عبد الرحمان بن عبد الله كدان ارحبى و عمارة بن عبيد سلولى را سوى وى فرستاديم كه در حدود پنجاه و سه نامه همراه داشتند كه هر نامه از يك يا دو يا سه كس بود .\r\n","description":"","footnote":"","page_name":" 2923 ","page_number":214},
  {"content":"\r\nگويد : دو روز بعد باز هانى بن هانى سبيعى و سعيد بن عبد الله حنفى را سوى وى فرستاديم و با آنها چنين نوشتيم :\r\n« به نام خداى رحمان رحيم :\r\n« به حسين بن على از شيعيان مؤمن و مسلمان وى ، اما بعد : زود بيا « كه مردم در انتظار تواند و دل با كسى جز تو ندارند ، بشتاب ، بشتاب درود « بر تو باد » گويد : شبث بن ربعى و حجار بن ابحر و يزيد بن حارث و يزيد بن رويم و عزرة ابن قيس و عمرو بن حجاج زبيدى و محمد بن عمير تميمى نيز به وى چنين نوشتند :\r\n« اما بعد همه جا سبز شده و ميوه ها رسيده و چاه ها پر آب شده ، « اگر خواهى بيا كه سپاه تو آماده است و سلام بر تو باد . » گويد : همه فرستادگان پيش حسين به هم رسيدند كه نامه ها را بخواند و از فرستادگان دربارهء مردم پرسش كرد آنگاه همراه هانى بن هانى سبيعى و سعيد بن عبد الله حنفى كه آخرين فرستادگان بودند چنين نوشت :\r\n« به نام خداى رحمان رحيم « از حسين بن على به جمع مؤمنان و مسلمانان . اما بعد : هانى و « سعيد با نامه هاى شما پيش من آمدند همه آنچه را كه حكايت كرده بوديد « و گفته بوديد دانستم ، گفتهء بيشترتان اين بود كه امام نداريم ، بيا ، شايد به « سبب تو خدا ما را بر حق و هدايت همدل كند . اينك برادر و پسر عمو و « معتمد و اهل خاندانم را سوى شما فرستادم به او گفتم از حال و كار و رأى « شما به من بنويسد اگر نوشت كه رأى جماعت و اهل فضيلت و خرد « چنانست كه فرستادگانتان به من گفته‌اند و در نامه هايتان خوانده‌ام به زودى « پيش شما مىآيم ان شاء الله . به جان خودم كه امام جز آن نيست كه به « كتاب عمل كند و انصاف گيرد و مجرى حق باشد و خويشتن را خاص خدا\r\n","description":"","footnote":"","page_name":" 2924 ","page_number":215},
  {"content":"\r\n« كند و السلام . » ابو المخارق راسبى گويد : كسانى از شيعيان در بصره در خانه زنى از عبد القيس به نام ماريه دختر سعد يا منقذ فراهم آمدند و چند روز ببودند ماريه شيعه بود و خانه اش محل ديدار شيعيان بود كه در آنجا سخن مىكردند . ابن زياد از آمدن حسين خبر يافته بود و به عامل خويش در بصره نوشته بود كه ديدگاه نهد و راه را بگيرد .\r\nگويد : يزيد بن نبيط كه از مردم عبد القيس بود بر آن شد كه سوى حسين رود .\r\nوى ده پسر داشت گفت : « كدامتان با من مىآييد ؟ » دو تن از پسرانش به نام عبد الله و عبيد الله آماده شدند . يزيد در خانهء آن زن گفت : « آهنگ رفتن كرده‌ام و مىروم » گفتند : « از ياران ابن زياد بر تو بيم داريم » گفت : « وقتى مركب من در دشت به راه افتد هر كه خواهد از پى من برآيد . » گويد : يزيد روان شد و شتابان برفت تا پيش حسين عليه السلام رسيد و در ابطح به محل وى رفت ، حسين از آمدن وى خبر يافت و به طلب او برون آمد . آن مرد به محل حسين رفت گفتند : « به طرف منزلگاه تو آمده » و از پى او برفت و چون حسين او را نيافت در محل وى در انتظارش نشست آنگاه مرد بصرى بيامد و او را در محل خويش نشسته ديد و گفت : « به كرم و رحمت خدا بايد شادمان بود . » آنگاه سلام گفت و به نزد حسين نشست و منظورى را كه براى آن آمده بود با وى بگفت كه براى او دعاى خير كرد . آنگاه با وى ببود تا حركت كرد . يزيد همراه امام بجنگيد و او و دو پسرش با وى كشته شدند .\r\nگويد : حسين مسلم بن عقيل را خواست و او را همراه قيس بن مسهر صيداوى و عمارة بن عبيده سلولى و عبد الرحمان بن عبد الله ارحبى فرستاد و به او دستور داد كه از خدا ترسان باشد و كار خويش را نهان دارد و دقيق باشد اگر مردم را فراهم و هم پيمان ديد زودتر به او خبر دهد .\r\n","description":"","footnote":"","page_name":" 2925 ","page_number":216},
  {"content":"\r\nگويد : مسلم برفت تا به مدينه رسيد و در مسجد پيمبر خدا نماز كرد و با كسان خويش وداع گفت ، آنگاه دو بلد از مردم قيس اجير كرد كه با وى روان شدند اما راه را گم كردند و از راه بگشتند و به سختى تشنه ماندند . دو بلد گفتند : « راه اينست تا به آب رسد » و از تشنگى نزديك مرگ بودند .\r\nمسلم بن عقيل از تنگه دره خبيت همراه قيس بن مسهر صيداوى به حسين نوشت :\r\n« اما بعد ، از مدينه آمدم و دو بلد همراه داشتم كه از راه بگشتند و « گم شدند و ما به سختى تشنه مانديم و دو بلد از تشنگى بمردند و ما بيامديم « تا به آب رسيديم و با اندك رمقى جان به در برديم . اين آب در محلى « است كه آن را تنگهء درهء خبيت گويند . من اين سفر را به فال بد گرفته‌ام ، « اگر رأى تو باشد مرا از آن معاف دارى و ديگرى را بفرستى و السلام . »\r\nحسين به دو نوشت :\r\n« اما بعد ، بيم آن دارم كه نامه اى را كه دربارهء معافيت از سفر « نوشته بودى از روى ترس نوشته باشى . به راهى كه ترا فرستاده‌ام روان « شو و السلام . » مسلم به كسى كه نامه را خواند گفت : « اين چيزى نيست كه از آن بر جان خويش بترسم . » و همچنان روان شد و به نزديك آبگاهى رسيد كه از آن قبيلهء طى بود و پيش آنها فرود آمد .\r\nگويد : « وقتى از آنجا حركت كرد مردى را ديد كه به شكار بود ، وقتى پيش او رسيد آهويى را بزد و از پاى در آورد . مسلم گفت : « ان شاء الله دشمن ما كشته مىشود . » آنگاه بيامد تا وارد كوفه شد و در خانهء مختار بن ابى عبيد همانجا كه اكنون خانهء مسلم پسر مسيب نام گرفته منزل گرفت . شيعيان رو سوى او كردند و رفت و آمد آغاز شد و چون جمعى از آنها بر او فراهم آمدند نامهء حسين را براى آنها خواند كه\r\n","description":"","footnote":"","page_name":" 2926 ","page_number":217},
  {"content":"\r\nگريستن آغاز كردند .\r\nگويد : عابس بن ابى شبيب شاكرى از جاى برخاست و حمد خداى گفت و ثناى او كرد آنگاه گفت :\r\n« اما بعد من ترا از كار كسان خبر نمىدهم و نمىدانم در دل چه « دارند و از جانب آنها وعدهء فريبنده نمىدهم ، به خدا از چيزى كه دربارهء « آن تصميم گرفته‌ام سخن مىكنم : وقتى دعوت كنيد مىپذيرم . همراه شما « با دشمنتان مىجنگم و با شمشيرم از شما دفاع مىكنم تا به پيشگاه خدا « روم و از اين كار جز ثواب خدا چيزى نمىخواهم . » گويد : حبيب بن مظاهر فقعسى به پا خاست و گفت : « خدايت رحمت كند ، آنچه را در خاطر داشتى با گفتار مختصر بيان كردى » آنگاه گفت : « به خدايى كه جز او خدايى نيست ، من نيز روشى مانند روش اين شخص دارم . » گويد : آنگاه حنفى سخنانى همانند اين گفت .\r\nراوى گويد : به محمد بن بشر گفتم : « تو نيز چيزى گفتى ؟ » گفت : « من مىخواستم خداوند يارانم را به وسيلهء ظفر عزت دهد اما كشته شدن را خوش نداشتم و نمىخواستم دروغ بگويم . » گويد : وقتى شيعيان جاى مسلم را بدانستند پيش وى رفت و آمد كردند و نعمان بن بشير از قضيه خبر يافت .\r\nابى الوداك گويد : نعمان بن بشير برون شد و به منبر رفت و حمد و ثناى خدا گفت و ثناى او كرد آنگاه گفت : « اما بعد ، اى بندگان خدا از خدا بترسيد و به سوى فتنه و تفرقه شتابان مباشيد\r\nكه سبب هلاك مردان و ريختن خونها و غصب اموال مىشود . » گويد : نعمان مردى بردبار و زاهد بود و دوستدار سلامت . آنگاه گفت : « من با كسى كه به جنگم نيايد جنگ نمىكنم و به كسى كه به من حمله نيارد حمله نمىبرم به شما ناسزا نمىگويم ، تحريكتان نمىكنم ، به سعايت و گمان و تهمت اعتبار نمىنهم\r\n","description":"","footnote":"","page_name":" 2927 ","page_number":218},
  {"content":"\r\nولى اگر باطنتان را بنماييد و بيعت خويش را بشكنيد و با پيشوايتان مخالفت كنيد به خدايى كه جز او خدايى نيست تا وقتى دستهء شمشيرم به كفم باشد با آن به شما ضربت مىزنم اگر چه از ميان شما ياورى نداشته باشم . اميدوارم ميان شما كسانى كه به حق پاى بندند ، از آنها كه باطل به هلاكتشان مىكشاند بيشتر باشند . » گويد : عبد الله بن مسلم حضرمى وابستهء بنى اميه به پا خاست و به دو گفت : « آنچه مىبينى جز با شدت عمل سامان نيابد و اين رفتار كه تو با دشمن دارى كار ضعيفان است . » نعمان گفت : « اين كه در كار اطاعت خدا از جملهء ضعيفان باشم بهتر از آنكه در كار معصيت وى از نيرومندان باشم . » گويد : آنگاه نعمان بن بشير فرود آمد ، عبد الله بن مسلم برفت و به يزيد بن معاويه نوشت :\r\n« اما بعد : مسلم بن عقيل به كوفه آمده و شيعيان با وى براى حسين « ابن على بيعت كرده‌اند ، اگر ترا به كوفه نياز است مردى نيرومند را اينجا « فرست كه دستور ترا به كار برد و چنان عمل كند كه تو با دشمن خويش « مىكنى كه نعمان بن بشير مردى ضعيف است يا ضعيف نمايى مىكند . » گويد : عبد الله بن مسلم نخستين كس بود كه به يزيد در اين باب نامه نوشت .\r\nپس از آن عمارة بن عقبه نيز نامه اى همانند آن نوشت . سپس عمر بن سعد بن ابى وقاص نيز نامه اى همانند آن نوشت .\r\nعوانه گويد : وقتى نامه ها كه فاصلهء آن بيش از دو روز نبود پيش يزيد فراهم شد سرجون غلام معاويه را پيش خواند و گفت : « رأى تو چيست ؟ حسين سوى كوفه حركت كرده و مسلم بن عقيل در كوفه براى حسين بيعت مىگيرد . شنيده‌ام كه نعمان بن بشير ضعيف است و سخن ناباب مىگويد . » آنگاه نامه ها را به سرجون داد تا بخواند و گفت : « به نظر تو كى را به كار كوفه گمارم ؟ »\r\n","description":"","footnote":"","page_name":" 2928 ","page_number":219},
  {"content":"\r\nگويد : و چنان بود كه يزيد از عبيد الله بن زياد آزرده خاطر بود اما سرجون گفت : « اگر معاويه زنده شود مطابق رأى او كار مىكنى ؟ » گفت : « بله » سرجون فرمان عبيد الله را دربارهء ولايتدارى كوفه در آورد و گفت : « رأى معاويه چنين بود و وقتى مىمرد دستور اين نامه را داد . » گويد : پس يزيد به رأى وى عمل كرد و دو شهر را براى عبيد الله يك جا كرد و فرمان خويش را دربارهء كوفه براى وى فرستاد ،\r\nآنگاه مسلم بن عمرو باهلى را كه به نزد وى بود پيش خواند و فرمان بصره را با وى براى عبيد الله فرستاد و با آن چنين نوشت :\r\n« اما بعد : دوستداران من از مردم كوفه به من نوشته‌اند و خبر « داده‌اند كه ابن عقيل در كوفه جماعت فراهم مىكند تا ميان مسلمانان « اختلاف افكند ، وقتى اين نامهء مرا خواندى حركت كن و پيش مردم كوفه « رو و ابن عقيل را بجوى چنان كه مهره را مىجويند تا وى را بيابى و به « بند كنى يا بكشى يا تبعيد كنى و السلام . » گويد : مسلم بن عمر روان شد تا در بصره پيش عبيد الله بن زياد رسيد . عبيد الله دستور داد لوازم فراهم كنند و آماده شوند كه فردا سوى كوفه حركت كند .\r\nگويد : حسين نيز نامه اى براى مردم بصره نوشته بود .\r\nابو عثمان نهدى گويد : حسين همراه يكى از غلامانشان به نام سليمان نامه اى نوشت و نسخهء آن را به هر يك از سران پنج ناحيه بصره و بزرگان آنجا فرستاد چون : مالك بن مسمع بكرى و احنف بن قيس و منذر بن جارود و مسعود بن عمرو و قيس بن هيثم و عمرو بن عبيد الله بن معمر كه نسخه اى از نامهء وى به همه سران بصره رسيد به اين مضمون :\r\n« اما بعد ، خداى ، محمد صلى الله عليه و سلم را از مخلوق خويش\r\n","description":"","footnote":"","page_name":" 2929 ","page_number":220},
  {"content":"\r\n« برگزيد و به نبوت كرامت داد و او را به پيمبرى خويش معين كرد و آنگاه « وى را سوى خويش برد كه اندرز بندگان گفته بود و رسالت خويش را « رسانيده بود . ما خاندان و دوستان و جانشينان و وارثان وى بوديم و از « همهء مردم ، به جاى وى ، در ميان مردم شايسته تر ، اما قوم ما ديگران را « بر ما مرجح داشتند كه رضايت داديم و تفرقه را خوش نداشتيم و سلامت « را دوست داشتيم در صورتى كه مىدانستيم حق ما نسبت به اين كار از « كسانى كه عهده دار آن شدند و نكو كردند و اصلاح آوردند و رعايت حق « كردند بيشتر بود كه خدايشان رحمت كند و ما و آنها را بيامرزد . اينك « فرستادهء خويش را با اين نامه سوى شما روانه كردم و شما را به كتاب « خدا و سنت پيمبر او صلى الله عليه و سلم دعوت مىكنم كه سنت را « ميرانيده‌اند و بدعت را احياء كرده‌اند اگر گفتار مرا بشنويد و دستور مرا « اطاعت كنيد شما را به راه رشاد هدايت مىكنم . سلام بر شما با رحمت « و بركات خداى » گويد : اما همهء سران قوم كه اين نامه را خواندند آن را مكتوم داشتند بجز منذر بن جارود كه چنان كه مىگفت بيمناك شد مبادا دسيسه اى از جانب عبيد الله بن زياد باشد\r\nو همان شب كه عبيد الله مىخواست صبحگاه فرداى آن سوى كوفه رود فرستاده را پيش وى آورد و نامه را به دو داد كه بخواند كه فرستاده را پيش آورد و گردنش را بزد آنگاه به منبر بصره رفت و حمد خدا گفت و ثناى او كرد و گفت : « اما بعد : به خدا مرا از سختى باك نيست و بيدى نيستم كه از باد بلرزم ، دشمن را مىكوبم و هماورد را نابود مىكنم .\r\n« اى مردم بصره ! امير مؤمنان مرا ولايتدار كوفه كرده و من فردا صبح آنجا مىروم . عثمان بن زياد بن ابى سفيان را بر شما جانشين كرده‌ام از مخالفت و شايعه سازى بپرهيزيد ، قسم به آن كس كه خدايى جز او نيست اگر بشنوم كسى سر مخالفت\r\n","description":"","footnote":"","page_name":" 2930 ","page_number":221},
  {"content":"\r\nدارد او را و سردسته اش را و دوستش را مىكشم ، نزديك را به گناه دور مىگيرم تا مطيع من شويد و ميان شما مخالف و منازعه گر نماند . من پسر زيادم و به او بيشتر از همه همانندم كه شباهت دايى و عمو زاده مرا از او جدا نكرده . » گويد : آنگاه از بصره برون شد و برادرش عثمان بن زياد را جانشين كرد و رو سوى كوفه نهاد . مسلم بن عمرو باهلى و شريك بن اعور حارثى و اطرافيان و خاندان وى همراهش بودند . وقتى وارد كوفه شد عمامه اى سياه داشت و صورتش بسته بود .\r\nمردم كه از آمدن حسين خبر يافته بودند و منتظر آمدن وى بودند وقتى عبيد الله آمد پنداشتند حسين است و بر هر دسته از مردم مىگذشت به او سلام مىگفتند و مىگفتند :\r\n« خوش آمدى اى پسر پيمبر خداى و نيكو آمدى » و از اين حسن قبول كسان نسبت به حسين سخت بيازرد .\r\nگويد : وقتى در اين باب بسيار گفتند ، مسلم بن عمرو گفت : « عقب برويد ، اين امير عبيد الله بن زياد است . » گويد : چنان بود كه هنگام حركت شتابان آمده بود و با وى بيشتر از ده و چند كس نبود ، وقتى وارد قصر شد و مردم بدانستند كه او عبيد الله بن زياد است سخت غمين و افسرده شدند . عبيد الله نيز از آنچه از مردم شنيده بود به خشم آمده بود و گفت : « چرا اينان را چنين مىبينم ؟ » ابى وداك گويد : وقتى عبيد الله وارد قصر شد ندارى نماز جماعت داد .\r\nگويد : كسان فراهم آمدند ، برون آمد و حمد خداى گفت و ثناى او كرد آنگاه گفت : « اما بعد : امير مؤمنان كه خدايش قرين صلاح بدارد مرا به شهر و مرز شما گماشته و دستور داده با ستمديدهء شما انصاف كنم محرومتان را عطا دهم ، با فرمانبر و مطيعتان نيكى كنم و با مشكوك و نافرمانتان سختى كنم .\r\nدربارهء شما از دستور وى تبعيت مىكنم و گفته اش را اجرا مىكنم با نيكوكار و مطيعتان چون پدر مهربانم ، اما تازيانه و شمشيرم بر ضد كسى است كه دستورم را بگذارد و با گفته‌ام مخالفت كند .\r\n","description":"","footnote":"","page_name":" 2931 ","page_number":222},
  {"content":"\r\nهر كس به حفظ خويش پردازد كه راستگارى نمودار حال است نه گفتار . » گويد : آنگاه فرود آمد و با سردسته ها و كسان سخت گرفت و گفت : « بيگانگان و فراريان امير مؤمنان و حروريان و مردم مشكوك خلافجو و منازعه گر را كه ميان شما هستند براى من بنويسيد ، هر كه بنويسد از مسئوليت برى است و هر كه كسى را ننويسد ضمانت كند كه كسى از دستهء او مخالفت ما نكند و هر كه ضمانت نكند از حمايت برون است و مال و خونش بر ما حلال . هر سردسته اى كه جزو دسته اش يكى از سركشان امير مؤمنان يافت شود كه به ما خبر نداده باشد بر در خانه اش آويخته شود و مقررى آن دسته الغا شود و به عمان زاره تبعيد شود . » عيسى بن يزيد كنانى گويد : وقتى نامهء يزيد به عبيد الله بن زياد رسيد از مردم بصره پانصد كس برگزيد ، از جمله عبيد الله بن حارث بن نوفل و شريك بن اعور كه شيعهء على بود . نخستين كس كه با كسان در راه بيفتاد شريك بود كه بىخود بيفتاد و كسانى نيز با وى افتادند ، اميد داشتند عبيد الله به آنها پردازد و حسين زودتر از او به كوفه رسد اما او به افتادگان اعتنا نداشت و برفت تا به قادسيه رسيد و مهران غلام وى بيفتاد كه به دو گفت : « اى مهران در اين وضع اگر خودت را بگيرى تا به مصر برسيم ، يكصد هزارت مىدهم . » گفت : « نه به خدا تاب ندارم . » گويد : پس عبيد الله فرود آمد و چند پارچهء نقشدار يمنى برگرفت و به سر - پيچيد و بر استر خويش نشست ، پس از آن فرود آمد و پياده و تنها به راه افتاد و چون به جاهاى نگهبانى مىرسيد و در او مىنگريستند ترديد نداشتند كه حسين است و به دو مىگفتند : « اى پسر پيمبر خدا خوش آمدى » اما او با آنها سخن نمىكرد .\r\nگويد : كسان از خانه ها و اطاقهايشان سوى وى آمدند و نعمان بن بشير سر و صداى آنها را شنيد و در بر روى خود و كسانش ببست . وقتى عبيد الله به نزد وى رسيد ترديد نداشت كه حسين است . مردمى كه با وى بودند بانگ برداشته بودند ، نعمان با او سخن كرد و گفت :\r\n","description":"","footnote":"","page_name":" 2932 ","page_number":223},
  {"content":"\r\n« ترا به خدا سوى ديگر رو كه من امانت خويش را به تو تسليم نمىكنم و به كشتنت حاجت ندارم » اما عبيد الله با وى سخن نمىكرد . آنگاه عبيد الله نزديك شد نعمان از ميان دو بالكن قصر به پايين خم شد و عبيد الله با او سخن كرد و گفت : « در بگشاى كه خدايت گشايش ندهد كه شبت دراز بوده » و يكى از پشت سر او بشنيد و سوى جمع رفت و گفت : « اى قوم قسم به آن كس كه خدايى جز او نيست اين پسر مرجانه است . » گفتند : « واى تو ! اين حسين است » گويد : نعمان در گشود و عبيد الله در آمد و در را به روى مردم ببستند كه پراكنده شدند .\r\nصبحگاهان عبيد الله به منبر نشست و گفت : « اى مردم مىدانم كه كسانى كه دشمن حسين بوده‌اند وقتى پنداشتند حسين است كه وارد شهر شده و بر آن تسلط يافته به دنبال من آمدند و اطاعت نمودند و به خدا هيچيك از شما را نشناختم . » گويد : « آنگاه از منبر فرود آمد و خبر يافت كه مسلم بن عقيل يك شب پيش از او آمده و در كوفه است . » گويد : پس يكى را كه وابستهء بنى تميم بود خواست و مالى به دو داد و گفت :\r\n« به شيعه گرى تظاهر كن و اين مال را به آنها بده و پيش هانى و مسلم رو و به نزد هانى جاى گير . » پس آن كس پيش هانى آمد و گفت كه شيعه است و مالى همراه دارد .\r\nگويد : وقتى شريك بن اعور آمد بيمار بود ، به هانى گفت : « به مسلم بگو پيش من باشد كه عبيد الله به عيادت من مىآيد . » و هم شريك به مسلم گفت : « اگر عبيد الله را به دسترس تو بيارم او را با شمشير مىزنى ؟ » گفت : « به خدا آرى » « گويد : عبيد الله در خانهء هانى به عيادت شريك آمد . شريك به مسلم گفته بود :\r\n","description":"","footnote":"","page_name":" 2933 ","page_number":224},
  {"content":"\r\n« وقتى شنيدى گفتم : « آبم دهيد ، بيا و عبيد الله را با شمشير بزن . » گويد : عبيد الله بر بستر شريك نشسته بود و مهران بالاى سرش ايستاده بود .\r\nشريك گفت : « آبم دهيد » و زنى با كاسه اى بيامد اما مسلم را بديد و بازگشت .\r\nبار ديگر شريك گفت : « آبم دهيد » و بار سوم گفت : « واى شما آب به من دهيد ، آبم دهيد و گرچه مايهء مرگم شود . » گويد : مهران متوجه شد و به عبيد الله اشاره كرد كه از جا برجست .\r\nشريك گفت : « اى امير مىخواهم با تو وصيت كنم . » گفت : « پيش تو باز مىگردم . » پس مهران وى را با شتاب ببرد و گفت : « به خدا قصد كشتن ترا داشت . » گفت : « چگونه ممكن است ، كه من شريك را حرمت داشتم و در خانه هانى بودم كه پدرم بر او منت داشته » گويد : و چون عبيد الله بازگشت اسماء بن خارجه و محمد بن اشعث را پيش خواند و گفت : « هانى را پيش من آريد . » گفتند : « تا امان نگيرد نمىآيد . » گفت : « امان براى چه مگر كارى كرده ، برويد اگر بىامان گرفتن نيامد امانش دهيد . » گويد : « آنها پيش هانى رفتند و او را بخواندند » گفت : « اگر مرا به دست آرد مىكشدم » اما چندان اصرار كردند تا او را بياوردند . عبيد الله خطبهء جمعه مىگفت ، هانى در مجلس نشست ،\r\nگيسوان خود را از دو طرف آويخته بود ، وقتى عبيد الله نماز بكرد هانى را بخواند كه از دنبال وى برفت و وارد شد و سلام گفت .\r\nعبيد الله گفت : « هانى مگر نمىدانى كه پدرم به اين شهر آمد و همهء شيعيان را\r\n","description":"","footnote":"","page_name":" 2934 ","page_number":225},
  {"content":"\r\nبكشت مگر پدر تو و حجر ، كار حجر چنان شد كه دانسته اى . پس از آن پيوسته مصاحبت ترا نكو مىداشت و به حاكم كوفه نوشت كه نيازى كه پيش تو دارم هانى است ؟ » گفت : « چرا ؟ » گفت : « پاداش من اين بود كه يكى را در خانه ات نهان كردى كه مرا بكشد ؟ » گفت : « چنين نكرده‌ام . » گويد : پس آن مرد تميمى را كه به خبر گيرى آنها گماشته بود بياورد و چون هانى او را بديد بدانست كه قضيه را به عبيد الله خبر داده و گفت : « اى امير چنان بود كه خبر يافته اى ، اما حمايت از تو بر نمىگيرم ، تو و كسانت در امانيد هر كجا مىخواهى برو . » گويد : عبيد الله يكه خورد و مهران كه بر سر وى ايستاده بود و عصايى به دست داشت گفت : « چه ذلتى ! اين بندهء بافندهء ترا در قلمروت امان مىدهى ؟ » عبيد الله گفت : « بگيرش » پس مهران عصا را بينداخت و دو گيسوى هانى را بگرفت و صورتش را بالا نگهداشت ، عبيد الله عصا را برگرفت و به صورت هانى كوفت ، آهن عصا در آمد و به ديوار فرو رفت و چندان به صورت او زد كه بينى و پيشانيش بشكست . مردم سر و صدا را شنيدند و خبر به طايفهء مذحج رسيد كه بيامدند و خانه را در ميان گرفتند .\r\nعبيد الله بگفت تا هانى را در اطاقى انداختند . مذحجيان بانگ برداشتند .\r\nعبيد الله به مهران گفت كه شريح را پيش وى آرد كه برفت و بياورد و او را پيش هانى فرستاد ، نگهبانى را نيز همراه وى كرد هانى گفت : « اى شريح مىبينى كه با من چه كرد ؟ » گفت : « ترا زنده مىبينم » گفت : « با اين وضع كه مىبينى زنده‌ام ؟ به قوم من بگو اگر بروند مرا\r\n","description":"","footnote":"","page_name":" 2935 ","page_number":226},
  {"content":"\r\nمىكشد . » گويد : شريح پيش عبيد الله رفت و گفت : « او را زنده ديدم اما زخم بدى ديدم . » گفت : « نمىپسندى كه ولايتدار رعيت خود را عقوبت كند ؟ پيش اينان برو و خبر را با آنها بگوى . » گويد : پس شريح برون شد و عبيد الله بگفت تا آن مرد نيز با وى برفت .\r\nشريح به مذحجيان گفت : « اين حماقت بد چيست ؟ مرد ، زنده است و حاكمش ضربتى زده كه خطر جان ندارد ، برويد و مايهء زحمت خودتان و يارتان نشويد » ، پس آنها برفتند .\r\nابى الوداك گويد : شريك بن اعور پيش هانى بن عروهء مرادى منزل گرفت .\r\nشريك شيعه بود و همراه عمار در صفين حضور داشته بود ،\r\nمسلم بن عقيل از آمدن عبيد الله و سخنانى كه گفته بود و سختىاى كه با سردسته ها و مردم كرده بود ، خبر يافت و از خانهء مختار كه حضورش در آنجا فاش شده بود برون آمد و سوى خانهء هانى رفت و وارد شد و كس پيش هانى فرستاد كه برون آى .\r\nگويد : هانى برون شد و چون او را بديد حضورش را خوش نداشت .\r\nمسلم گفت : « آمده‌ام كه پناهم دهى و مهمانم كنى » گفت : « خدايت رحمت كند ، تكليف شاق مىكنى ، اگر وارد خانه‌ام نشده بودى و اعتماد نكرده بودى خوش داشتم و از تو مىخواستم كه از پيش من به روى اما حرمت تو مانع است و كسى همانند من همانند تويى را از روى نادانى رد نمىكند ، در آى . » گويد : پس او را به درون برد و پناه داد و شيعيان در خانهء هانى پيش وى رفت و آمد داشتند .\r\nگويد : ابن زياد يكى از غلامان خويش را كه معقل نام داشت پيش خواند و\r\n","description":"","footnote":"","page_name":" 2936 ","page_number":227},
  {"content":"\r\nگفت : « سه هزار درم بردار و برو و مسلم بن عقيل را بجوى و ياران وى را پيدا كن و اين سه هزار را به آنها بده و بگو براى جنگ دشمنتان از آن كمك گيريد ، به آنها بگو كه از آنهايى ، و چون اين مال را به آنها دهى از تو اطمينان يابند و به تو اعتماد كنند و چيزى از اخبارشان را از تو مكتوم ندارند ، آنگاه شبانگاه و صبحگاه پيش آنها رو » گويد : غلام چنان كرد و بگشت تا پيش مسلم بن عوسجهء اسدى رسيد كه در مسجد اعظم نماز مىكرد و شنيد كه كسان مىگفتند : « اين براى حسين بيعت مىگيرد » پس بيامد و بنشست تا مسلم نماز خويش را به سر برد و به دو گفت : « اى بندهء خدا من يكى از مردم شامم ، وابستهء ذو الكلاع ، كه خدايم نعمت دوستدارى اين خاندان و دوستى دوستان ايشان داده ، اينك سه هزار درم آورده‌ام تا يكى از آنها را كه شنيده‌ام به كوفه آمده و براى پسر دختر پيمبر بيعت مىگيرد ببينم ، در پى ديدار او بودم و كسى را نيافتم كه مرا سوى وى راهبر شود و جاى او را بداند . هم اكنون در مسجد نشسته بودم كه شنيدم تنى چند از مسلمانان مىگفتند : « اين ، كسى است كه اهل اين خاندان را مىشناسد ، پيش تو آمده‌ام كه اين مال را بگيرى و مرا پيش يار خود برى كه با او بيعت كنم ، اگر خواهى پيش از ديدارش از من براى او بيعت گيرى . » مسلم بن عوسجه گفت : « خدا را حمد كه پيش من آمدى ، خرسندم كه به منظور خويش رسيده اى و خدا خاندان پيمبر خويش را به وسيلهء تو يارى مىكند ، اما دلگيرم كه از آن پيش كه اين كار به كمال رسد مرا شناخته اى از بيم و سطوت اين جبار . » آنگاه پيش از آنكه برود از او بيعت گرفت و پيمانهاى سخت گرفت\r\nكه نيك خواهى كند و رازدار باشد . او نيز تعهد كرد و مسلم خشنود شد ، آنگاه به دو گفت : « چند روزى در خانه‌ام پيش من آى تا از يار تو برايت اجازه بگيرم » گويد : از آن پس معقل با كسان به خانهء مسلم مىرفت كه براى او اجازه خواست . در اين اثنا هانى بن عروه بيمار شد و عبيد الله بن زياد به عيادت وى آمد .\r\nعمارة بن عبيد سلولى به هانى گفته بود : « تجمع ما و تدبير ما كشتن اين جبار است ،\r\n","description":"","footnote":"","page_name":" 2937 ","page_number":228},
  {"content":"\r\nاينك كه خدا او را به دسترس تو آورده خونش بريز . » هانى گفته بود : « نمىخواهم در خانهء من كشته شود . » گويد : يك هفته بگذشت كه شريك بن اعور بيمار شد ، وى به نزد ابن زياد و حاكمان ديگر محترم بود و در كار شيعه گرى ثابت قدم . عبيد الله كسى پيش او فرستاد كه امشب به نزد تو مىآيم .\r\nگويد : شريك به مسلم گفت : « اين بدكار امشب به عيادت من مىآيد وقتى نشست بيا و خونش بريز و برو در قصر بنشين كه هيچكس تر از قصر باز نميدارد .\r\nاگر اين روزها از اين بيمارى بهى يافتم سوى بصره روم و مشكل آن را از پيش تو بردارم . » گويد : و چون شب در آمد و عبيد الله به عيادت شريك آمد ، مسلم برخاست كه در آيد كه شريك گفته بود وقتى نشست مهلتش مده اما هانى بن عروه برخاست و گفت : « نمىخواهم در خانهء من كشته شود . » گويى اين كار را زشت مىشمرد .\r\nگويد : وقتى عبيد الله بن زياد آمد و بنشست ، از بيمارى شريك پرسيد و گفت :\r\n« چطورى و كى بيمار شدى ؟ » و چون پرسشهاى وى دراز شد و شريك ديد مسلم نيامد ترسيد فرصت از دست برود و مىگفت : « در انتظار چيستيد كه به سلمى درود نمىگوييد ! آبم دهيد اگر چه جانم در آيد » ، اين را دو بار يا سه بار گفت .\r\nعبيد الله كه متوجه نشده بود گفت : « چه مىگويى ؟ به نظر شما هذيان مىگويد ؟ » هانى گفت : « خدايت قرين صلاح بدارد ، آرى از سحرگاه تاكنون كارش همين است . » آنگاه عبيد الله برخاست و برفت و مسلم بيامد . شريك گفت : « چرا خونش را نريختى ؟ » گفت : « به دو سبب ، يكى اين كه هانى خوش نداشت كه در خانهء او كشته شود ، ديگر حديثى كه مردم از پيمبر خدا آورده‌اند كه ايمان ، غافل كشى را روا نمىدارد و مؤمن به غافلگيرى نمىكشد . »\r\n","description":"","footnote":"","page_name":" 2938 ","page_number":229},
  {"content":"\r\nهانى گفت : « به خدا اگر او را كشته بودى فاسق بدكاره اى را كشته بودى ولى خوش نداشتم در خانهء من كشته شود . » گويد : شريك بن اعور سه\r\nروز ديگر زنده بود پس از آن بمرد و ابن زياد بيامد و بر او نماز كرد .\r\nگويد : از آن پس كه ابن زياد مسلم و هانى را بكشت به دو گفتند : « سخنانى كه شريك هنگام بيمارى مىگفت ، مسلم را ترغيب مىكرد و مىگفت بيايد و ترا بكشد » .\r\nعبيد الله گفت : « به خدا هرگز بر جنازهء يكى از مردم عراق نماز نخواهم كرد ، به خدا اگر قبر زياد اينجا نبود قبر شريك را مىشكافتم . » گويد : معقل غلام ابن زياد كه وى را با مال سوى مسلم بن عقيل و يارانش فرستاده بود چند روزى پيش مسلم بن عوسجه رفت و آمد داشت كه او را پيش مسلم بن عقيل برد ، پس از مرگ شريك او را پيش مسلم برد و خبر وى را به تمام بگفت ، مسلم از او بيعت گرفت و به ابو تمامه صايدى دستور داد كه مالى را كه آورده بود گرفت كه اموال جمع را و كمكى كه به همديگر مىكردند او مىگرفت و براى آنها اسلحه مىخريد كه در اين كار بصيرت داشت و از يكه سواران عرب و سران شيعه بود .\r\nگويد : آن مرد پيوسته پيش آنها مىآمد ، نخستين آينده بود و آخرين رونده و اخبار - شان را مىشنيد و از اسرارشان آگاه مىشد آنگاه مىرفت و همه را به گوش ابن زياد مىخواند .\r\nگويد : و چنان بود كه هانى پيش ابن زياد رفت و آمد داشت و چون مسلم پيش او منزل گرفت از رفت و آمد باز ماند و بيمارى نمود و بيرون نمىرفت .\r\nابن زياد به همنشينان خويش گفت : « چرا هانى را نمىبينم ؟ » گفتند : « بيمار است . » گفت : « اگر دانسته بودم بيمار است عيادتش كرده بودم . » مجالد بن سعيد گويد : عبيد الله ، محمد بن اشعث و اسماء بن خارجه را خواست .\r\nابو محنف از گفتهء حسن بن عقبهء مرادى آورده كه عمرو بن حجاج زبيدى را نيز همراه آنها كرد .\r\n","description":"","footnote":"","page_name":" 2939 ","page_number":230},
  {"content":"\r\nو هم ابو محنف از گفتهء ابى الوداك آورده كه روعه خواهر عمرو بن حجاج زن هانى بن عروه بود و مادر يحيى بن هانى بود .\r\nگويد : عبيد الله به آنها گفت : « چرا هانى پيش ما نمىآيد ؟ » گفتند : « خدايت قرين صلاح بدارد نمىدانيم ، گويى بيمار بود . »\r\nگفت : « شنيده‌ام بهى يافته و بر در خانه خود مىنشيند ببينيدش و بگوييد تكليفى را كه بر عهده دارد وانگذارد كه خوش ندارم كسانى همانند وى از سران عرب به نزد من تباه شوند . » گويد : آن دو كس ( يا سه كس ) پيش هانى رفتند و شامگاهى او را بديدند كه بر در خانه اش نشسته بود . گفتند : « چرا به ديدار امير نمىآيى ؟ » گفت : « بيمارى نمىگذارد » گفتند : « به او گفته‌اند كه هر شب بر در خانهء خويش مىنشينى ، در انتظار تو است ، حاكم انتظار و كناره گيرى را تحمل نمىكند ، ترا به خدا با ما برنشين . » گويد : هانى جامه هاى خويش را خواست و بپوشيد و استرى خواست و بر نشست و چون نزديك قصر رسيد ، گويى چيزى از آنچه بود به خاطرش گذشت و به حسان بن اسماء بن خارجه گفت : « برادر زاده به خدا من از اين مرد بيمناكم ، رأى تو چيست ؟ » گفت : « به خدا عمو جان دربارهء تو از چيزى نگرانى ندارم ، چرا خويشتن را آشفته مىدارى ؟ » گويند : اسماء نمىدانسته بود عبيد الله او را براى چه فرستادى اما محمد مىدانسته بود .\r\nگويد : جماعت به نزد ابن زياد رفتند ، هانى نيز با آنها برفت و چون پديدار شد ابن زياد گفت : « اجل رسيده به پاى خويش آمد . » گويد : در آن وقت عبيد الله با ام نافع دختر عمارة بن عقبه عروسى مىكرد .\r\nگويد : و چون هانى به ابن زياد نزديك شد كه شريح قاضى نيز نزد وى نشسته بود به دو نگريست و شعرى خواند بدين مضمون :\r\n","description":"","footnote":"","page_name":" 2940 ","page_number":231},
  {"content":"\r\n« من زندگى او را مىخواهم » « اما او آهنگ كشتن من دارد » گويد : و چنان بود كه ابن زياد در آغاز آمدنش هانى را محترم مىداشت و ملاطفت مىكرد .\r\nهانى گفت : « اى امير مقصود چيست ؟ » گفت : « پس اى هانى ! اين كارها چيست كه در خانه هايت بر ضد امير مؤمنان و عامهء مسلمانان مىكنى ، مسلم بن عقيل را آورده اى و در خانهء خويش جا داده اى و در خانه هاى اطراف خويش سلاح و مرد براى وى فراهم آورده اى و پندارى كه اين قضيه از من نهان مىماند . » گفت : « چنين نكرده‌ام و مسلم به نزد من نيست . » گفت : « چرا چنين كرده اى . » گفت : « نكرده‌ام . » گفت : « چرا . » گويد : و چون اين سخن مكرر شد و هانى از اصرار و انكار خويش نگشت ، ابن زياد ، معقل ، همان خبرگير را خواست كه بيامد و پيش او بايستاد . به هانى گفت : « اين را مىشناسى ؟ » گفت : « بله » و بدانست كه خبرگير آنها بوده و اخبارشان را براى ابن زياد آورده\r\nو لختى در خويش فرو رفت . و آنگاه دل گرفت و گفت : « سخن مرا بشنو و گفتارم را راست شمار به خدا با تو دروغ نمىگويم ، به خدايى كه خدايى جز او نيست من او را به خانه‌ام دعوت نكردم و از كار او هيچ خبر نداشتم تا وى را بر در خانه‌ام نشسته ديديم و از من خواست كه آنجا منزل گيرد ، شرم كردم كه نپذيرمش و حرمت زده شدم و او را به خانهء خويش راه دادم و مهمان كردم و پناهش دادم و كار وى چنان بود كه خبر يافته اى ، اكنون پيمان مؤكد مىكنم تا مطمئن شوى كه بدى براى تو نمىخواهم اگر خواهى گروگانى به تو دهم كه به دست داشته باشى تا پيش تو باز\r\n","description":"","footnote":"","page_name":" 2941 ","page_number":232},
  {"content":"\r\nگردم و پيش او روم و بگويم از خانه‌ام به هر كجا مىخواهد برود و از حرمتزدگى در آيم و از پناهى كردن وى رها شوم . » گفت : « نه به خدا از پيش من نروى تا او را پيش من آرى » گفت : « نه به خدا هرگز او را پيش تو نخواهم آورد ، مهمانم را پيش تو بيارم كه او را بكشى ؟ » گفت : « به خدا بايد او را پيش من آرى . » گفت : « به خدا او را نخواهم آورد . » گويد : « و چون سخن در ميانه بسيار شد مسلم بن عمرو باهلى - كه در كوفه جز او شامى و بصرى نبود - كه سر سختى و لجاجت هانى را در مقابل ابن زياد در مورد تسليم مسلم بديد به پا خاست و گفت : « خدا امير را قرين صلاح بدارد او را به من واگذار تا با او سخن كنم . » آنگاه به هانى گفت : « بيا اينجا با تو سخن كنم . » گويد : هانى برخاست و وى را به گوشه اى برد كه خلوت بود ، اما نزديك ابن زياد بودند چنان كه مىديدشان و اگر صدا بلند مىكردند گفتگويشان را مىشنيد و چون آهسته سخن مىكردند از او مكتوم مىماند . آنگاه مسلم به هانى گفت : « ترا به خدا خودت را به كشتن مده و قوم و عشيره ات را به بليه دچار مكن ، به خدا دريغم مىآيد كه كشته شوى - هانى مىپنداشت كه عشيرهء او جنبش مىكنند - اين مرد عموزادهء اين قوم است ، او را نمىكشند و زيانش نمىزنند او را به اين زياد بده كه به سبب آن خوارى و كاستى نمىگيرى ، او را به حاكم مىدهى . » گفت : « چرا ، به خدا سبب اين خوار و رسوا مىشوم ، مهمانم را تسليم كنم و زنده و سالم باشم و بشنوم و ببينم و بازويم محكم باشد و ياران فراوان داشته باشم . به خدا اگر جز يكى نبودم و ياورى نداشتم او را تسليم نمىكردم تا در كار دفاع از او جان بدهم » مسلم او را قسم مىداد و هانى مىگفت : « نه به خدا هرگز او را تسليم نخواهم كرد . » گويد : ابن زياد اين را بشنيد و گفت : « نزديك منش آريد » و چون او را نزديك\r\n","description":"","footnote":"","page_name":" 2942 ","page_number":233},
  {"content":"\r\nبردند گفت : « به خدا بايد او را به يارى و گر نه گردنت را مىزنم . »\r\nگفت : « در اين صورت به دور قصرت برق شمشير بسيار خواهد بود . » مىپنداشت كه عشيره اش از او حمايت مىكنند .\r\nگفت : « بدبخت مرا از برق شمشير مىترسانى ؟ » آنگاه گفت : « او را نزديكتر آريد . » و چون نزديكتر آوردند با چوب دستى به صورتش زدن گرفت و چندان به بينى و پيشانى و گونه هاى او زد كه بينيش بشكست و خون بر چانهء وى روان شد و گوشت دو گونه و پيشانيش بر ريشش ريخت و چوب بشكست .\r\nگويد : هانى دست به طرف شمشير يكى از نگهبانان برد اما نگهبان او را فرو كشيد و مانع شد .\r\nابن زياد گفت : « حرورى شدى ، خويشتن را مستوجب عقوبت كردى ، كشتنت بر ما حلال شد . بگيريدش و در يكى از اطاقهاى خانه بيندازيد و در بر او ببنديد و مراقب نهيد » و چنين كردند .\r\nگويد : « پس اسماء بن خارجه به پا خاست و گفت : « ما فرستادگان خيانت بوديم ، به ما گفتى اين مرد را پيش تو آريم و چون بياورديم و به نزد تو واردش كرديم صورتش را در هم شكستى و خونش را بر ريشش روان كردى و گفتى كه او را خواهى كشت . » عبيد الله بن زياد گفت : « تو هنوز اينجايى » و بگفت تا او را بگرفتند و آزار كردند ، آنگاه دست از او بداشتند و به زندانش كردند .\r\nاما محمد بن اشعث گفت : « به هر چه رأى امير باشد به نفع ما باشد با ضررمان خشنوديم كه امير تأديب مىكند . » گويد : عمرو بن حجاج خبر يافت كه هانى كشته شد و با مردم مذحج بيامد و قصر را در ميان گرفت و گروهى بسيار با وى بود ، آنگاه ندا داد كه من عمرو بن حجاجم و اينان يكه سواران و بزرگان مذحجند . نه از اطاعت به در رفته‌ايم و نه از\r\n","description":"","footnote":"","page_name":" 2943 ","page_number":234},
  {"content":"\r\nجماعت جدايى گرفته‌ايم ، خبر يافته‌اند كه يارشان را مىكشند و اين را بزرگ گرفته‌اند . » گويد : به عبيد الله گفتند : « اينك قوم مدحج بر درند . » عبيد الله به شريح قاضى گفت : « پيش ياران رو و او را ببين آنگاه برون شو و به آنها بگو كه زنده است و او را نكشته‌اند و تو او را ديده اى . » گويد : شريح برفت و هانى را بديد .\r\nعبد الرحمان بن شريح گويد : شنيدم پدرم به اسماعيل بن طلحه مىگفت :\r\n« پيش هانى رفتم و چون مرا بديد گفت : اى مسلمانان عشيرهء من مرده‌اند ! دينداران كجا رفته‌اند ؟ اهل شهر كجا رفته‌اند ؟ نابود شده‌اند و مرا با دشمنشان و پسر دشمنشان وا گذاشته‌اند\r\nو خون بر ريشش روان بود . در اين وقت غوغايى از در قصر شنيد ، من بيرون شدم او نيز از دنبال من آمد و گفت : اى شريح پندارم اين صداهاى مذحج است و مسلمانانى كه ياران منند ، اگر ده كس پيش من آينده نجاتم مىدهند » شريح گويد : من سوى آنها رفتم حميد بن بكر احمرى نيز با من بود زياد او را با من فرستاده بود ، جزو نگهبانانى بود كه بالاى سر زياد مىايستاد . به خدا اگر او نبود چيزى را كه هانى به من گفته بود با ياران وى گفته بودم ، وقتى پيش آنها رسيدم گفتم : « وقتى امير حضور شما و سخنتان را دربارهء يارتان بدانست مرا گفت :\r\nپيش او روم ، برفتم و او را ديدم به من گفت : شما را ببينم و بگويم او زنده است و خبر كشته شدن وى كه به شما رسيده دروغ است . » گويد : عمرو و ياران وى گفتند : « حمد خداى كه كشته نشده » و برفتند .\r\nمحمد بن بشير همدانى گويد : وقتى ابن زياد هانى را بزد و بداشت ، بيم كرد كه مردم بشورند ، پس برون شد و به منبر رفت . سران قوم و نگهبانان و يارانش نيز با وى بودند حمد خدا گفت و ثناى او كرد و سپس گفت : « اما بعد ، اى مردم به اطاعت خداى و طاعت پيشوايانتان چنگ زنيد ، اختلاف مكنيد و پراكنده مشويد كه نابود شويد و به ذلت افتيد و كشته شويد و خشونت بينيد و دچار حرمان شويد . »\r\n","description":"","footnote":"","page_name":" 2944 ","page_number":235},
  {"content":"\r\nبرادرت كسى است كه با تو راست گويد و هر كه اعلام خطر كرد جاى عذر نگذاشت . » گويد : مىخواست فرود آيد و هنوز فرود نيامده بود كه تماشاييان از جانب خرما فروشان با شتاب وارد مسجد شدند و مىگفتند : « ابن عقيل آمد » عبيد الله با شتاب وارد قصر شد و درها را ببست .\r\nعبد الله بن حازم گويد : به خدا من فرستادهء ابن عقيل سوى قصر بودم كه ببينم كار هانى چه شده ؟\r\nگويد : وقتى او را زدند و بداشتند ، بر اسبم نشستم و ديدم كه تنى چند از زنان مراد فراهم آمده بودند و بانگ مىزدند : اى بليه ، اى مصيبت ! پيش ابن عقيل رفتم و خبر را با وى بگفتم ، به من گفت كه ياران او را ندا دهم كه خانه اى اطراف وى از آنها پر بود . هيجده هزار كس با او بيعت كرده بودند و چهار هزار كس در خانه ها بود ، به من گفت : « بانگ بزن اى منصور بيا » من بانگ زدم . مردم كوفه نيز بانگ\r\nزدند و فراهم آمدند . مسلم ، عبيد الله بن عمرو بن عزيز كندى را سالار مردم ناحيهء كنده و ربيعه كرد و گفت : « با سواران ، پيش از من برو » آنگاه مسلم بن عقيل عوسجهء اسدى را سالار مردم مذحج و اسد كرد و گفت : « با پيادگان برو كه سالار آنهايى . » ابن ثمامهء صامدى را سالار مردم تميم و همدان كرد عباس بن جعدهء جدلى را سالار شهريان برد كرد . آنگاه سوى قصر روان شد و چون ابن زياد از آمدن وى خبر يافت به قصر پناه و درها را ببست .\r\nعباس جدلى گويد : وقتى با ابن عقيل بيرون شديم چهار هزار كس بوديم ولى هنوز به قصر نرسيده بوديم كه سيصد كس بوديم .\r\nگويد : مسلم با مردم مراد پيش آمد و قصر را محاصره كرد ، آنگاه مردم همديگر را سوى ما خواندند و چيزى نگذشت كه مسجد از كسان پر شد و بازار نيز ، و همچنان تا شب مىآمدند . كار بر عبيد الله تنگ شد ، حفظ در قصر مشكل بود\r\n","description":"","footnote":"","page_name":" 2945 ","page_number":236},
  {"content":"\r\nزيرا به جز سى نگهبان و . بيست كس از سران قوم و خاندان و غلامانش با وى نبود .\r\nسران قوم از در مجاور دار الروميين سوى ابن زياد آمدن گرفتند ، آنها كه در قصر بودند از بالا جماعت را مىنگريستند و بيم داشتند با سنگ بزنندشان و ناسزا گويند و عبيد الله و پدرش را دشنام گويند .\r\nگويد : عبيد الله ، كثير بن شهاب حارثى را پيش خواند و دستور داد با پيروان خود از قبيلهء مذحج برود و در كوفه بگردد و مردم را از ابن عقيل باز دارد و از جنگ بترساند و از عقوبت حكومت بيمناك كند . محمد بن اشعث را نيز گفت كه با پيروان خويش از قبيلهء كنده و حضرموت برود و براى كسانى كه سوى وى آيند پرچم امان برافرازد ، به قعقاع بن شور ذهلى و شبث بن ربعى تميمى و حجار بن ابجر عجلى و شمر بن ذى الجوشن عامرى نيز چنين دستور داد و ديگر سران قوم را پيش خويش نگهداشت كه از آنها كمك گيرد كه شمار كسانى كه با وى بودند اندك بود .\r\nگويد : كثير بن شهاب برون شد كه كسان را از مسلم بن عقيل باز دارد .\r\nابن جناب كلبى گويد : كثير يكى از مردم كلب را بديد\r\nبه نام عبد الا على پسر يزيد كه سلاح پوشيده بود و با تنى چند از بنى فتيان آهنگ ابن عقيل داشت ، پس او را بگرفت و پيش ابن زياد برد كه به دو گفت : « آهنگ تو داشتم » ابن زياد گفت : « با من وعده نهاده بودى » و بگفت تا او را بداشتند .\r\nگويد : محمد بن اشعث نيز برفت و به نزديك خانه هاى بنى عماره توقف كرد .\r\nعماره بن صلخب ازدى بيامد كه آهنگ ابن عقيل داشت و سلاح پوشيده بود ، وى را گرفت و پيش ابن زياد برد كه او را بداشت .\r\nگويد : مسلم بن عقيل از مسجد ، عبد الرحمان بن شريح شبامى را به مقابلهء ابن اشعث فرستاد و چون ابى اشعث كثرت آن جماعت را كه سوى وى آمده بودند بديد كناره گرفتن و عقب نشستن آغاز كرد . قعقاع بن شور ذهلى كس پيش محمد بن\r\n","description":"","footnote":"","page_name":" 2946 ","page_number":237},
  {"content":"\r\nاشعث فرستاد كه از جانب عرار بر ابن عقيل حمله برده‌ام ، سپس از جاى خويش عقب كشيد و از سمت دار الرومين پيش ابن زياد رفت و چون كثير بن شهاب و محمد و قعقاع و پيروانشان كه همگى نيكخواهان عبيد الله بودند پيش وى فراهم آمدند ، كثير به دو گفت : « خدا امير را قرين صلاح بدارد ، در قصر گروهى بسيار از سران مردم و نگهبانان و خاندان تو و غلامانت هستند ، ما را به مقابلهء مخالفان ببر . » اما عبيد الله نپذيرفت و پرچمى براى شبث بن ربعى بست و او را بيرون فرستاد .\r\nگويد : مردم با ابن عقيل بودند و تا شبانگاه تكبير مىگفتند و بر مىجستند و كارشان استوار بود . عبيد الله كس پيش سران فرستاد و فراهمشان آورد و گفت : « از بالا بر مردم نمودار شويد و به مطيعان وعدهء فزونى و حرمت دهيد و عاصيان را از حرمان و عقوبت بترسانيد و بگوييد كه سپاه از شام به مقابلهء ايشان حركت كرده است . » عبد الله بن حازم كبيرى از بنى كبير ازد گويد : سران از بالا بر ما نمودار شدند ، كثير بن شهاب پيش از همه آغاز كرد و تا نزديك غروب آفتاب سخن كرد ، گفت : « اى مردم پيش كسان خود رويد و به كار شرشتاب مياريد و خويشتن را به خطر كشته شدن ميندازيد ، سپاههاى يزيد امير مؤمنان مىرسد ، امير قرار نهاده كه اگر امشب به جنگ وى مصر بمانيد و شبانگاه نرويد باقيماندگان شما را از عطا محروم دارد و جنگاورانتان را بىمقررى در نبردگاههاى شام پراكنده كند ، سالم را به جاى بيمار بگيرد و حاضر را به جاى غايب ، تا هيچكس از اهل عصيان نماند كه و بال كار خويش را نديده باشد .\r\nديگر سران نيز سخنانى همانند اين گفتند و چون كسان گفتارشان را شنيدند پراكندگى گرفتند و رفتن آغاز كردند .\r\nمجالد بن سعيد گويد : زن بود كه پيش فرزند يا برادر خويش مىآمد و\r\n","description":"","footnote":"","page_name":" 2947 ","page_number":238},
  {"content":"\r\nمىگفت : بيا برويم ، آنها كه مىمانند بسند . مرد بود كه پيش فرزند يا برادر خويش مىآمد و مىگفت : « فردا سپاه شام مىرسد از جنگ و شر چه مىخواهى بيا برويم . » و او را مىبرد و همچنان پراكنده مىشدند و از جاى مىرفتند چنان كه هنگام شب سى كس با ابن عقيل در مسجد نبود و چون نماز مغرب بكرد تنها سى كس با وى نماز كردند .\r\nگويد : و چون ديد كه جز آن گروه كسى با وى نمانده برون شد ، سوى كوچه هاى كنده رفت و چون به كوچه ها رسيد ده كس از آنها با وى بود و چون از كوچه در آمد هيچكس با وى نبود و چون نيك نظر كرد كس را نيافت كه راه را به او بنمايد يا سوى منزلش راهبر شود يا اگر دشمنى پيش آيد حفاظ وى شود . پس همچنان در كوچه هاى كوفه سرگردان مىرفت و نمىدانست كجا مىرود تا به خانه هاى بنى جبلهء كنده رسيد و پيش رفت تا به در زنى رسيد طوعه نام كه كنيز فرزند دار اشعث - بن قيس بود كه آزادش كرده بود و اسيد حضرمى او را به زنى گرفته بود و بلال را براى وى آورده بود . بلال با كسان برون شده بود و مادرش به انتظار وى ايستاده بود .\r\nگويد : ابن عقيل به آن زن سلام گفت كه جواب او را بداد آنگاه به دو گفت :\r\n« اين كنيز خدا آبى به من ده » زن به درون رفت و او را سيراب كرد .\r\nپس ابن عقيل بنشست و زن ظرف را ببرد و باز آمد و گفت : « اى بنده خدا مگر آب نخوردى ؟ » گفت : « چرا » گفت : « پس سوى كسانت برو . » اما ابن عقيل خاموش ماند .\r\nباز آن زن سخن خويش را تكرار كرد ، اما ابن عقيل خاموش ماند و به او\r\n","description":"","footnote":"","page_name":" 2948 ","page_number":239},
  {"content":"\r\nگفت : « از خدا بترس ! سبحان الله اى بندهء خدا ، سوى كسان خود برو كه خدايت به سلامت دارد . بر در من نشستنت مناسب نيست و آن را به تو روا نمىدارم . » پس ابن عقيل برخاست و گفت : « اى كنيز خدا من در اين شهر منزل و عشيره ندارم . مىخواهى كار نيكى انجام دهى براى ثواب ، شايد هم بعدها ترا پاداش دهم . » گفت : « اى بندهء خدا » چه كارى ؟ » گفت : « من مسلم بن عقيلم ، اين قوم با من دروغ گفتند و فريبم دادند . » گفت : « تو مسلمى ؟ » گفت : « آرى . » گفت : « درآى . » گويد : « پس او را به خانهء خويش به اطاقى برد ، جز اطاقى كه خودش در آنجا بود و فرشى براى وى بگسترد و گفت شام بخورد كه نخورد .\r\nگويد : خيلى زود پسر آن زن بيامد و ديد كه به آن اطاق رفت و آمد بسيار مىكند\r\nو گفت : « به خدا از اينكه امشب به اين اطاق بسيار رفت و آمد مىكنى به شك اندرم كه خبرى هست . » گفت : « پسر كم از اين درگذر . » گفت : « به خدا بايد با من بگويى . » گفت : « پسر كم آنچه را با تو مىگويم با هيچكس مگوى . » گويد : آنگاه وى را قسم داد و پسر قسم ياد كرد و قصه را با وى بگفت كه بخفت و خاموش ماند .\r\nگويند : وى از اوباش بود ، بعضىها گفته‌اند با ياران خويش ميخوراگى مىكرد .\r\nگويد : وقتى مدتى گذشت و ابن زياد از جانب ياران ابن عقيل صدايى چنان كه\r\n","description":"","footnote":"","page_name":" 2949 ","page_number":240},
  {"content":"\r\nاز پيش مىشنيده بود نشنيد به ياران خويش گفت : « از بالا بنگريد كه كسى از آنها را مىبينيد ؟ » و چون نگريستند كسى را نديدند .\r\nابن زياد گفت : « نيك بنگريد شايد زير سايه ها هستند و به كمين شما نشسته‌اند . » همه جاى مسجد را بديدند . شعله هاى آتش را با دست پايين مىبردند كه بنگرند آيا در سايه ها كسى هست . اما گاهى روشن مىشد و گاه چنان كه مىخواستند نمىشد .\r\nآنگاه چراغدانها و طشتكها به ريسمانها آويختند و آتش در آن ريختند و پايين فرستادند تا به زمين رسيد و آن را در سايه هاى دور و نزديك پيش بردند و روايق منبر را نيز روشن كردند و چون چيزى نديدند به ابن زياد خبر دادند كه درى را كه به طرف مسجد بود بگشود و برون شد و به منبر رفت . يارانش نيز با وى برفتند و پيش از نماز عشا به دور او فراهم آمدند . به عمرو بن نافع دستور داد كه بانگ زد : هر يك از نگهبانان و سردستگان و معتمدان يا جنگاوران كه نماز عشا را در مسجد نخواند حرمت از او برداشته شود .\r\nچيزى نگذشت كه مسجد از كسان پر شد آنگاه منادى خويش را گفت كه اقامهء نماز گفت . حصين بن تميم گفت : « اگر خواهى با مردم نماز كنى يا ديگرى با آنها نماز كند و تو به روى و در قصر نماز كنى كه بيم دارم يكى از دشمنانت به غافلگيرى بكشد . » گفت : « محافظان مرا بگوى به ترتيب معمول پشت سرم بايستند و مراقب آنها باش كه من به درون نخواهم رفت . » گويد : آنگاه با مردم نماز كرد ، پس از آن به پا خاست و حمد خدا گفت و ثناى او كرد و گفت : « اما بعد ، ابن عقيل كم خرد نادان اين اختلاف و تفرقه را كه ديديد پديد آورد . او را در خانهء هر كه بيابيم حرمت خدا از او برداشته شود و هر كه او را بيارد خونبهايش را بگيرد بندگان خدا از خدا بترسيد و ملتزم طاعت و بيعت خويش باشيد و خودتان را به خطر ميفكنيد . اى حصين بن تميم\r\nاگر يكى از در بندهاى كوفه\r\n","description":"","footnote":"","page_name":" 2950 ","page_number":241},
  {"content":"\r\nباز شود يا اين مرد برون شود و او را پيش من نيارى . مادرت عزادارت شود ، ترا به خانه هاى مردم كوفه تسلط دارم ، مراقبان برد هانهء گذرگاهها گمار و صبحگاهان خانه ها را بجوى و درون آن را بكاو تا اين مرد را پيش من آرى . » گويد : حصين سالار نگهبانان بود و از مردم بنى تميم بود .\r\nگويد : پس ابن زياد فرود آمد و به درون رفت و براى عمرو بن حريث پرچمى بست و او را سالار كسان كرد و چون صبح شد به مجلس خويش نشست و كسان بيامدند محمد بن اشعث نيز بيامد كه به دو گفت : « آفرين بر كسى كه دغلى نمىكند و مورد بدگمانى نيست . » آنگاه وى را پهلوى خويش نشانيد .\r\nگويد : پسر آن پير زن ، بلال بن اسيد ، كه مادرش ابن عقيل را پناه داده بود صبحگاهان پيش عبد الرحمان بن محمد بن اشعث رفت و به او خبر داد كه ابن عقيل در خانهء مادر اوست .\r\nگويد : عبد الرحمان پيش پدر خويش آمد كه به نزد ابن زياد بود و آهسته با وى سخن كرد .\r\nابن زياد به دو گفت : « چه مىگويد ؟ » گفت : « مىگويد كه ابن عقيل در يكى از خانه هاى ماست . » ابن زياد چوب را پهلوى وى نهاد و گفت : « برخيز و هم اكنون او را بيار . » قدامة بن سعيد ثقفى گويد : وقتى ابن اشعث برخاست كه ابن عقيل را بيارد ابن زياد كس پيش عمرو بن حريث فرستاد كه در مسجد بود و نايب وى بود و گفت :\r\n« شصت يا هفتاد كس با ابن اشعث بفرست كه همگى از طايفهء قيس باشند . » گويد : نخواست از قوم اشعث بفرستد كه دانسته بود هيچ قومى خوش ندارد كسى همانند ابن عقيل را از ميان آنها بدست آرند .\r\nگويد : پس عمرو بن عبيد الله سلمى را با شصت يا هفتاد كس از قبيلهء قيس همراه وى فرستاد كه سوى خانه اى رفتند كه ابن عقيل آنجا بود كه وقتى صداى سم\r\n","description":"","footnote":"","page_name":" 2951 ","page_number":242},
  {"content":"\r\nاسبان و صوت مردان را شنيد بدانست كه سوى وى آمده‌اند و با شمشير سوى آنها رفت .\r\nمهاجمان به خانه ريختند ، مسلم با شمشير حمله برد و ضربت زد تا از خانه بيرونشان كرد ، آنگاه باز آمدند و باز حمله برد . ضربتى ميان وى و بكير بن حمران احمرى رد و بدل شد . بكير ضربتى به دهان مسلم زد كه لب بالاى وى را قطع كرد و شمشير در لب پايين نشست و دو دندان جلو را شكست . مسلم نيز ضربتى سخت به سر وى زد و ضربتى ديگر زير شانه اش زد كه نزديك بود به شكمش فرو رود . و چون چنان ديدند بالاى اطاق رفتند و او را سنگباران كردند . دسته هاى نى را آتش مىزدند\r\nو از بالاى اطاق بر او مىافكندند و چون چنين ديد با شمشير كشيده به كوچه آمد و با آنها بجنگيد .\r\nمحمد ابن اشعث پيش آمد و گفت : « اى جوان در امانى ، خودت را به كشتن مده » اما او به جنگ بود و رجزى به اين مضمون مىخواند :\r\n« قسم ياد كرده‌ام كه آزاد كشته شوم « اگر چه مرگ چيزى ناباب باشد « هر كس روزى دچار شر مىشود « و گرم تلخ ، به خنك مىآميزد « پرتو خورشيد را پس آر كه پايدار بمانى « بيم دارم دروغم گويند يا فريبم دهند . » محمد ابن اشعث گفت : « به خدا دروغت نمىگويند و خدعه نمىكنند و فريب نمىدهند . اين قوم پسر عموهاى تواند و ترا نمىكشند و نمىزنند . » مسلم از سنگها زخمى شده بود و تاب جنگ نداشت ، نفسش گرفت و پشت به ديوار خانه داد . محمد بن اشعث به وى نزديك شد و گفت : « در امانى . »\r\n","description":"","footnote":"","page_name":" 2952 ","page_number":243},
  {"content":"\r\nگفت : « در امانم ؟ » گفت : « آرى » آن جمع نيز گفتند : « در امانى » بجز عمرو بن عبيد الله سلمى كه گفت : « به من مربوط نيست » و به كنارى رفت .\r\nابن عقيل گفت : « اگر امانم نداده بوديد دست در دست شما نمىنهادم . » گويد : آنگاه استرى آوردند و او را بر آن نشاندند و به دورش فراهم آمدند و شمشيرش را از گردنش برگرفتند . گويى در اين وقت از جان خويش نوميد شد و چشمانش پر از اشك شد و گفت : « اين آغاز خيانت است . » محمد بن اشعث گفت : « اميدوارم خطرى نباشد . » گفت : « فقط اميد ؟ پس امان شما چه شد ، انا للَّه و انا اليه راجعون » و بگريست .\r\nعمرو بن عبيد به دو گفت : « هر كه چيزى چونان جويد كه تو مىجستى و به دو آن رسد كه به تو رسيد نبايدش گريست . » گفت : « به خدا براى خودم نمىگريم دريغا گوى خويشتن نيستم كه كشته مىشوم ، اگر چه هرگز در آرزوى هلاك خويش نبوده‌ام ، اما براى كسانم مىگريم كه سوى من مىآيند ، براى حسين و خاندان حسين مىگريم . » آنگاه روى به محمد بن اشعث كرد و گفت : « اى بندهء خدا به خدا مىبينم كه قدرت ايمن داشتن من ندارى ، آيا خبرى به نزد تو هست ، مىتوانى از پيش خود يكى را بفرستى كه از زبان من به حسين پيغام برد ، مىدانم هم امروز با خاندان خويش سوى شما روان شده ، يا فردا روان مىشود و اين غم و اندوه كه مىبينى به سبب آن است . بگويد :\r\nوقتى ابن عقيل مرا پيش تو فرستاد به دست قوم اسير بود و مىدانست كه به سرف كشته شدن مىرود ، گفت با خاندان خويش بازگرد ، مردم كوفه\r\n\r\n","description":"","footnote":"\r\n[ 
  ] تعبير متن چنين است كه نه شتر نر در اين ميانه دارم نه ماده .\r\n","page_name":" 2953 ","page_number":244},
  {"content":"\r\nفريبت ندهند كه همان ياران پدرت هستند كه آرزو داشت با مرگ يا كشته شدن از آنها جدا شود . مردم كوفه با تو دروغ گفتند ، با من نيز دروغ گفتند و دروغزده را رأى درست نيست . » ابن اشعث گفت : « به خدا چنين مىكنم به ابن زياد نيز مىگويم كه ترا امان داده‌ام . » جعفر بن حذيفهء طايى گويد : ( سعيد بن شيبان نيز اين حديث را بشناخت ) گويد :\r\nمحمد بن اشعث به اياس بن عثل طايى كه مردى شاعر پيشه بود و پيش محمد مىآمد گفت : « پيش حسين رو و اين نامه را به او برسان . » در نامه سخنانى را كه ابن عقيل به دو گفته بود نوشت و گفت : « اين توشه و اين لوازم و اين هم از آن نانخورانت . » گفت : « پس مركوبم كو كه مركوبم را فرسوده‌ام . » گفت : « اين نيز مركب و جهاز ، برنشين . » گويد : اياس برفت و در زباله چهار منزلى كوفه حسين را بديد و خبر را با وى بگفت و نامه را به وى داد .\r\nحسين به دو گفت : « آنچه مقدر است همان مىشود كه خويش و تباهى امت را به خدا وامىگذاريم . » گويد : و چنان بود كه وقتى مسلم بن عقيل به خانهء هانى رفت و هيجده هزار كس با وى بيعت كردند همراه عابس بن ابى شبيب شاكرى نامه اى به حسين نوشت به اين مضمون :\r\n« اما بعد ، پيشتاز با كسان خويش دروغ نمىگويد ، هيجده هزار « كس از مردم كوفه با من بيعت كرده‌اند ، وقتى نامهء من به تو رسيد در كار « آمدن شتاب كن كه همهء مردم با تواند و به خاندان معاويه عقيده و علاقه « ندارند و السلام . » گويد : محمد بن اشعث ، ابن عقيل را به در قصر آورد و اجازه خواست ، خبر\r\n","description":"","footnote":"","page_name":" 2954 ","page_number":245},
  {"content":"\r\nابن عقيل را با ضربتى كه ابن بكير به او زده بود به ابن زياد گفتند ، گفت : « دور باد . » محمد بن اشعث از كار خويش و امانى كه به مسلم داده بود با وى سخن كرد .\r\nعبيد الله گفت : « امان دادن به تو چه مربوط به ترا نفرستاده بوديم كه امانش بدهى ، ترا فرستاديم كه او را به يارى » و ابن اشعث خاموش ماند .\r\nگويد : وقتى ابن عقيل به در قصر رسيد تشنه بود . بر در قصر كسانى در انتظار اجازه نشسته بودند كه عمارة بن عقبة بن ابى معيط و عمرو بن حريث و مسلم بن عمرو و كثير بن شهاب از آن جمله بودند .\r\nقدامة بن سعد گويد : وقتى مسلم بن عقيل\r\nبه در قصر رسيد كوزهء آب خنكى آنجا بود و گفت : « از اين آب به من بدهيد . » مسلم بن عمرو گفت : « مىبينى خيلى خنك است ، به خدا از آن يك قطره نخواهى چشيد تا در آتش جهنم آب جوشان بچشى . » ابن عقيل به دو گفت : « واى تو ! كيستى ؟ » گفت : « من پسر كسى هستم كه وقتى تو منكر حق بودى آن را شناخته بود و وقتى با پيشوا دغلى مىكردى نيكخواه وى بود و وقتى عصيان و مخالفت مىكردى او شنو او فرمانبر پيشوا بود ، من مسلم بن عمرو باهليم . » ابن عقيل گفت : « مادرت عزادار باد ، چه جفاكار و خشن و سنگدلى ، تو اى پسر باهله بيشتر از من شايستهء جاويد بودن در آتش جهنمى . » گويد : آنگاه مسلم بن عقيل بنشست و به ديوار تكيه داد .\r\nقدامة بن سعد گويد : عمرو بن حريث غلام خويش را فرستاد كه كوزهء آبى بياورد و به دو نوشانيد .\r\nسعيد بن مدرك بن عماره گويد : عمارة بن عقبه غلام خويش را كه قيس نام داشت\r\n","description":"","footnote":"","page_name":" 2955 ","page_number":246},
  {"content":"\r\nفرستاد كه كوزه اى بياورد كه دستمالى بر آن بود و جامى نيز با آن آورده بود كه آب در آن ريخت و به مسلم داد و همين كه مىخواست از آن بنوشد جام پر از خون مىشد و چون بار سوم جام را پر كرد و خواست بنوشد دو دندانش در آن افتاد و گفت :\r\n« حمد خداى اگر جزو روزى مقرر من بود از آن نوشيده بودم . » گويد : آنگاه مسلم بن عقيل را پيش ابن زياد بردند كه سلام امارت به دو نگفت .\r\nمرد محافظ گفت : « چرا به امير سلام نمىگويى ؟ » گفت : « اگر آهنگ كشتن من دارد چرا سلامش گويم و اگر آهنگ كشتن من ندارد به جان خودم كه سلام بسيار من به او خواهم گفت . » ابن زياد به او گفت : « به جان خودم كه كشته مىشوى . » گفت : « همينطور ؟ » گفت : « بله » گفت : « پس بگذار با يكى از مردم قومم وصيت كنم . » گويد : آنگاه به همنشينان عبيد الله نگريست كه عمر بن سعد از آن جمله بود .\r\nبه دو گفت : « اى عمر ميان من و تو خويشاوندىاى هست مرا به تو حاجتى هست و انجام حاجتم بر تو لازم است ، اين يك راز است . » گويد : اما عمر نخواست فرصت دهد كه آن را بگويد .\r\nاما عبيد الله به دو گفت : « از نگريستن در حاجت پسر عمويت دريغ مكن . » گويد : پس عمر برخاست و با مسلم به جايى نشست كه ابن زياد او را مىنگريست . مسلم به دو گفت : « مرا در كوفه قرضى هست كه از وقتى آمده‌ام گرفته‌ام ، هفتصد درم است از جانب من ادا كن . از ابن زياد بخواه كه جثهء مرا به تو ببخشد و آن را به گور كن . كس پيش حسين فرست و او را بازگردان كه من به او نوشته‌ام و خبر داده‌ام كه مردم با ويند و يقين دارم كه حركت كرده است . »\r\nعمر به ابن زياد گفت : « مىدانى به من چه مىگويد ؟ چنان و چنين\r\n","description":"","footnote":"","page_name":" 2956 ","page_number":247},
  {"content":"\r\nمىگويد . » ابن زياد گفت : « امانتدار خيانت نمىكند . اما گاه باشد كه خيانتكار را امانتدار كنند . مال تو از آن تست و از اينكه به دلخواه خويش در آن تصرف كنى منعت نمىكنم . اما حسين ، اگر آهنگ ما نكند ، آهنگ او نمىكنيم و اگر آهنگ ما كند ، او را رها نمىكنيم . وساطت ترا دربارهء جثهء او نمىپذيريم كه به نظر ما شايستهء اين كار نيست كه با ما پيكار كرده و مخالفت كرده و در هلاك ما كوشيده است . » به قولى ، گفت : « اما جثه اش ، وقتى او را كشتيم به ما مربوط نيست كه با آن چه مىكنند . » گويد : پس از آن ابن زياد گفت : « هى » اى ابن عقيل ! كار مردم فراهم بود و همسخن بودند ، آمدى كه پراكنده شان كنى و اختلاف در ميان آرى و آنها را مقابل هم وادارى ؟ » گفت : « ابدا ، من نيامدم ، مردم شهر مىگفتند : پدر تو نيكانشان را كشته و خونهايشان را ريخته و رفتار خسرو و قيصر با آنها پيش گرفته و ما آمديم كه عدالت كنيم و به حكم كتاب دعوت كنيم . » گفت : « اى فاسق ترا با اين ، چه كار ؟ مگر وقتى تو در مدينه شراب مىخوردى عمل ما با مردم چنين نبود ؟ » گفت : « من شراب مىخوردم ؟ به خدا ، خدا مىداند كه تو راستگو ، نه اى و اين سخن را ندانسته گفتى و من چنان نيستم كه مىگويى . آن كه خون مردم مىخورد و انسانى را كه كشتنش حرام است مىكشد و بىقصاص آدم مىكشد و خون ناروا مىريزد و از سر خشم و دشمنى و سوء ظن آدم مىكشد و در آن حال به لهو و لعب اشتغال دارد ، گويى اصلا كار ناروايى نكرده چنين كسى بيشتر از من در خور عنوان مىخواره است . » ابن زياد گفت : « اى فاسق ، جانت آرزوها دارد كه خدا حايل آن شده كه ترا\r\n","description":"","footnote":"","page_name":" 2957 ","page_number":248},
  {"content":"\r\nشايستهء آن ندانسته . » گفت : « پس كى شايستهء آن است ؟ » گفت : « امير مؤمنان يزيد . » گفت : « در هر حال حمد خداى مىكنم و داورى ميان خودمان و شما را به خدا وامىگذاريم . » گفت : « گويى گمان دارى كه در خلافت حقى داريد ؟ » گفت : « گمان نيست ، يقين است . » گفت : « خدايم بكشد اگر ترا به وضعى نكشم كه به دوران اسلام هيچكس را چنان نكشته باشند . » گفت : « تو بيش از همه در خور آنى كه در اسلام چيزهاى بىسابقه پديد آرى كه كشتار نامردانه و اعضا بريدن ناروا و رفتار خبيثانه و تسلط رذيلانه كار توست و هيچ كس بيشتر از تو در خور آن نيست . » گويد : ابن سميه به او و حسين و على و عقيل ناسزا گفتن آغاز كرد اما مسلم چيزى نگفت .\r\nمطلعان پنداشته‌اند كه عبيد الله گفت كه براى وى آب بياورند و آب را در سفالكى آوردند و گفت نخواستيم در ظرف ديگر آبت دهيم كه چون از آن آب نوشى ناپاك شود\r\nو سپس ترا بكشيم . به همين سبب در اين سفالك آبت داديم . » آنگاه گفت : « او را بالاى قصر بريد و گردنش را بزنيد و پيكرش را به دنبال سرش بيندازيد . » مسلم گفت : « اى پسر اشعث ! به خدا اگر امانم نداده بودى تسليم نمىشدم ، برخيز و با شمشيرت از من دفاع كن كه حمايت تو را مىشكنند . » آنگاه به ابن زياد گفت : « به خدا اگر ميان من و تو خويشاوندىاى بود مرا نمىكشتى . »\r\n","description":"","footnote":"","page_name":" 2958 ","page_number":249},
  {"content":"\r\nابن زياد گفت : « كسى كه ابن عقيل سر و شانه اش را به شمشير زده كجاست ؟ » گويد : او را بخواندند و ابن زياد گفت : « بالا برو و گردنش را بزن . » گويد : پس مسلم را بالا بردند و او تكبير مىگفت و استغفار مىكرد و درود فرشتگان و پيمبران خدا مىگفت و مىگفت : « خدايا ميان ما و قومى كه فريبمان دادند و دروغ گفتند و خوارمان داشتند داورى كن . » گويد : بالاى قصر او را به جايى بردند كه مقابل محل كنونى قصابان است و گردنش را بزدند و پيكرش را از پى سرش پايين افكندند .\r\nابى جحيفه گويد : بكير بن حمران احمرى كه مسلم را كشته بود فرود آمد .\r\nابن زياد گفت : « كشتيش ؟ » گفت : « بله . » گفت : « وقتى بالايش مىبردى چه مىگفت ؟ » گفت : « تكبير و تسبيح مىگفت و استغفار مىكرد و چون پيش آوردمش كه خونش بريزم گفت : خدايا ميان ما و قومى كه به ما دروغ گفتند و فريبمان دادند و خوارمان داشتند و بكشتنمان دادند داورى كن . » به او گفتم : « نزديك بيا ، حمد خداى را كه قصاص مرا از تو گرفت . » آنگاه ضربتى به دو زدم كه كارى نشد .\r\nگفت : « اى برده ! اين خراش كه زدى به عوض خون تو بس نيست ؟ » ابن زياد گفت : « هنگام مرگ نيز گردنفرازى ؟ » احمرى گفت : « آنگاه ضربت ديگر زدم و كشتمش . » گويد : محمد بن اشعث پيش روى عبيد الله بن زياد برخاست و دربارهء هانى بن عروه با وى سخن كرد و گفت : « منزلت هانى را در شهر و حرمت خاندان وى را در قبيله مىدانى ، قوم وى دانسته‌اند كه من و يارم او را پيش تو كشانيده‌ايم ، ترا به خدا او را به من ببخش كه دشمنى قوم او را خوش ندارم كه نيرومندترين مردم شهرند و\r\n","description":"","footnote":"","page_name":" 2959 ","page_number":250},
  {"content":"\r\nفزونترين گروه يمنى . » گويد : ابن زياد وعده داد كه ببخشد اما وقتى كار مسلم بن عقيل چنان شد ، رأى او ديگر شد و از انجام گفتهء خويش دريغ كرد .\r\nگويد : وقتى مسلم كشته شد دربارهء هانى بن عروه نيز دستور داد ، گفت : « به بازار ببريدش و گردنش را بزنيد . » گويد : هانى را به بازار بردند ،\r\nجايى كه گوسفند مىفروختند ، دستهايش بسته بود و مىگفت : « واى مذحج ! كه مذحج ندارم ، واى مذحج ! مذحج كجاست ؟ » و چون ديد ، كه كس يارى او نمىكند دست خويش را كشيد و از بند در آورد و گفت :\r\n« عصا يا كارد يا سنگ يا استخوانى نيست كه يكى با آن از جان خويش دفاع كند . » گويد : به طرف وى جستند و او را محكم بستند ، آنگاه گفتند : « گردنت را پيش بيار . » گفت : « چنين بخشنده و سخاوتمند نيستم و شما را بر ضد خودم كمك نمىكنم . » گويد : « غلام ترك ابن زياد ، به نام رسيد ، وى را با شمشير بزد كه شمشير او كارى نساخت . » هانى گفت : « بازگشت سوى خداست ، خدايا به سوى رحمت و رضاى تو . » آنگاه غلام ترك ضربت ديگر بزد و او را بكشت .\r\nگويد : عبد الرحمان بن حصين مرادى رشيد را در خازر بديد كه همراه عبيد الله بن زياد بود . كسان گفتند : « اين قاتل هانى است . » ابن حصين گفت : « خدايم بكشد اگر او را نكشم يا در اين كار كشته نشوم . » آنگاه با نيزه ، به دو حمله برد و ضربتى زد و او را بكشت .\r\nگويد : وقتى عبيد الله بن زياد ، مسلم بن عقيل و هانى بن عروه را كشت ، عبد - الاعلى كلبى را كه كثير بن شهاب در محل بنى فتيان گرفته بود پيش خواند كه بياوردندش\r\n","description":"","footnote":"","page_name":" 2960 ","page_number":251},
  {"content":"\r\nو به دو گفت : « قصه خويش را با من بگوى . » گفت : « خدايت قرين صلاح بدارد ، بيرون آمده بودم ببينم مردم چه مىكنند كه كثير بن شهاب مرا گرفت . » گفت : « قسم ياد مىكنى كه جز براى آنچه مىگويى برون نيامده بودى ؟ » اما او از قسم ياد كردن دريغ كرد .\r\nعبيد الله گفت او را به ميدان سبيع ببريد و آنجا گردنش را بزنيد .\r\nگويد : عمارة بن صلخب ازدى را كه مىخواسته بود به يارى مسلم بن عقيل رود بياوردند كه عبيد الله به دو گفت : « از كدام قبيله اى ؟ » گفت : « از قبيلهء ازد . » گفت : « او را پيش قومش ببريد . » كه ببردند و ميان قومش گردنش را زدند .\r\nگويد : عبد الله بن زبير اسدى دربارهء كشته شدن مسلم بن عقيل و هانى بن عروه مرادى شعرى دارد به اين مضمون :\r\n« اگر نمىدانى مرگ چيست « هانى را در بازار بنگر « و نيز ابن عقيل را . . .\r\nكه شعرى مفصل است و به قولى شعر از فرزدق است .\r\nابو جناب ، يحيى بن ابى حيه كلبى گويد : وقتى عبيد الله مسلم و هانى را كشت سر آنها را همراه با هانى بن ابى حيه وادعى و زبير بن اروح تميمى براى يزيد بن معاويه فرستاد و به دبير خويش عمرو بن نافع دستور داد حادثهء مسلم و هانى را براى يزيد بنويسد .\r\nگويد : عمرو نامه اى دراز نوشت و نخستين كسى بود كه نامه هاى دراز مىنوشت و چون عبيد الله بن زياد در نامه نظر كرد آن را نپسنديد و گفت : « اين دراز نويسى و تفصيل چيست ؟ بنويس اما بعد ، حمد خدايى را كه حق امير مؤمنان را\r\n","description":"","footnote":"","page_name":" 2961 ","page_number":252},
  {"content":"\r\nگرفت و زحمت دشمن وى را از پيش برداشت . امير مؤمنان را كه خدايش مكرم بدارد خبر مىدهم كه مسلم بن عقيل به خانه هانى بن عروهء مرادى پناه برده بود و من خبرگيران بر آنها گماشتم و مردان ميانشان فرستادم و حيله كردم تا آنها را بياوردم و خدا آنها را به دست من داد كه پيش آوردمشان و گردنهاشان را زدم اينك سرهايشان را همراه هانى بن ابى حيه همدانى و زبير بن اروح تميمى براى تو فرستادم . اين دو كس شنوا و مطيع و نيكخواهند ، امير مؤمنان هر چه مىخواهد از آنها بپرسد كه مطيع و راستگو و با فهم و درستكارند . و السلام . » گويد : يزيد براى وى نوشت : « اما بعد چنان بوده اى كه مىخواسته‌ام ، دور - انديشانه عمل كرده اى و دليرانه اقدام كرده اى . لياقت و كفايت نشان داده اى و انتظارى را كه از تو داشتم بر آورده اى و رأى مرا دربارهء خويش تأييد كرده اى ،\r\nدو فرستادهء تو را پيش خواندم و از آنها پرسش كردم و محرمانه سخن كردم و رأى و فضلشان را چنان يافتم كه نوشته بودى ، با آنها نيكى كن .\r\n« خبر يافته‌ام كه حسين بن على راه عراق گرفته . ديدگاهها بنه و پادگانها ، مراقب مردم مشكوك باش و به صرف تهمت بگير اما كسى را كه با تو نجنگيده مكش و هر چه رخ مىدهد براى من بنويس . درود بر تو باد و رحمت خداى . » عون بن ابى جحيفه گويد : قيام مسلم بن عقيل در كوفه به روز سه شنبه هشت روز رفته از ذى حجه سال شصتم بود . و بقولى به روز چهار شنبه هفت روز پس از عرفه و يك روز پس از برون شدن حسين از مكه به آهنگ كوفه بود ، به سال شصتم .\r\nگويد : برون شدن حسين از مدينه به آهنگ مكه روز شنبه دو روز مانده از رجب سال شصتم بود . شب جمعه سه روز رفته از شعبان به مكه رسيد و همه شعبان و رمضان و شوال و ذى القعده را در مكه به سر برد . آنگاه هشت روز رفته از ذى حجه به روز سه شنبه ، روز ترويه ، همان روز كه مسلم بن عقيل قيام كرده بود از مكه برون شد .\r\n","description":"","footnote":"","page_name":" 2962 ","page_number":253},
  {"content":"\r\nعيسى بن يزيد گويد : مختار بن ابى عبيد و عبد الله بن حارث با مسلم قيام كرده بودند . مختار با پرچم سبز قيام كرده بود و عبد الله با پرچم سرخ ، خود او نيز جامه سرخ داشت ، مختار پرچم خويش را بر در عمرو بن حريث كوفت و گفت : « آمده‌ام كه عمرو را حفاظت كنم . » گويد : اشعث و قعقاع بن شور و شبث بن ربعى آن شب كه مسلم سوى قصر ابن - زياد آمده بود با وى و يارانش سخت بجنگيدند ، شبث مىگفت : « صبر كنيد تا شب در آيد و پراكنده شوند . » قعقاع به او گفت : « راه فرار را به مردم بسته اى راه بده تا بروند . » گويد : عبيد الله دستور داد ، مختار و عبد الله بن حارث را بجويند و براى آوردنشان چيزى معين كرد ، كه چون بياوردندشان زندانى شدند .\r\nدر همين سال حسين از مكه در آمد و راه كوفه گرفت .\r\n\r\nسخن از رفتن حسين عليه السلام سوى كوفه و حوادثى كه در اثناى آن بود\r\nعمرو بن عبد الرحمان مخزومى گويد : وقتى نامه هاى مردم عراق به حسين رسيد و آماده حركت شد در مكه پيش وى رفتم و حمد خداى گفتم و ثناى او كردم و گفتم : « اى پسر عمو ! پيش تو آمدم كه چيزى به عنوان اندرز با تو بگويم ، اگر مرا نيكخواه مىدانى بگويم و گر نه از گفتن آنچه مىخواهم ، چشم بپوشم . » گفت : « بگوى كه به خدا ترا بد عقيده و دلبسته چيز و كار زشت نمىپندارم . » گفتم : « شنيده‌ام مىخواهى سوى عراق روان شوى ، از اين سفر بر تو بيمناكم كه سوى شهرى مىروى كه عاملان دارد و اميران كه بيت المالها را به كف دارند ،\r\n","description":"","footnote":"","page_name":" 2963 ","page_number":254},
  {"content":"\r\nمردم نيز بندگان اين درهم و دينارند [ 1 
  ] و بيم دارم كسانى كه وعده يارى به تو داده‌اند و كسانى كه ترا از مخالفانت بيشتر دوست دارند ، با تو بجنگند . » حسين گفت : « اى پسر عمو ، خدايت پاداش نيك دهد . مىدانم كه از سر نيكخواهى آمده اى و خردمندانه سخن كردى ، هر چه پيش آيد ، رأى تو را كار بندم يا بگذارم ، پيش من پسنديده ترين مشاورى و بهترين اندرز گوى . » گويد : از پيش وى برفتم و به نزد حارث بن خالد ( او نيز مخزومى ) رفتم كه از من پرسيد : « حسين را ديدى ؟ » گفتم : « آرى . » گفت : « با تو چه گفت و با وى چه گفتى ؟ » گويد : « گفتمش ، چنين و چنان گفتم و او به من چنان و چنين گفت . » گفت : « قسم به پروردگار سنگ سپيد كه اندرز گفته اى . قسم به پروردگار كعبه كه رأى درست همين است ، بپذيرد يا نپذيرد . آنگاه شعرى خواند به اين مضمون :\r\n« بسا مشورت جوى كه دغلى بيند .\r\n« و به هلاكت افتد « و اى بسا بدگمان از ناديده « كه اندرز گويى بيابد . »\r\nعتبه بن سمعان گويد : وقتى حسين مصمم شد كه سوى كوفه روان شود عبد الله -\r\n\r\n","description":"","footnote":"\r\n[ 1 
  ] ابن مخزومى نكته بين در خلال سخن از راز شكست قيام مسلم و توفيق روسپىزاده به واسطه ، پرده برداشته ، در همه صفحات اين حكايت غمانگيز كه تا اينجا خوانده‌ايد اين واقع تلخ از پس كلمات و عبارات و حوادث موج مىزند و پيداست كه عملا عبيد الله به جاى مقابله با مسلم ، نيمه شبان در كوچه هاى تاريك كوفه به ساخت و پاخت و خريد كسان اشتغال داشته‌اند . م\r\n","page_name":" 2964 ","page_number":255},
  {"content":"\r\nبن عباس پيش وى آمد و گفت : « اى پسر عمو ! مردم شايع كرده‌اند كه تو سوى عراق خواهى رفت ، به من بگو چه خواهى كرد ؟ » گفت : « آهنگ آن دارم كه ان شاء الله تعالى همين دو روزه حركت كنم . » ابن عباس به دو گفت : « خدا ترا از اين سفر محفوظ دارد ، خدايت قرين رحمت بدارد . به من بگو آيا سوى قومى مىروى كه حاكمشان را كشته‌اند و ولايتشان را به تصرف در آورده‌اند و دشمن خويش را بيرون رانده‌اند ، اگر چنين كرده‌اند سوى آنها رو ، اما اگر ترا خوانده‌اند و حاكمشان آنجاست و بر قوم مسلط است ، و عمال وى خراج ولايت مىگيرند ترا به جنگ و زد و خورد دعوت كرده‌اند و بيم دارم فريبت دهند و تكذيب كنند و مخالفت تو كنند و ياريت نكنند و بر ضد تو حركتشان دهند و از همه كس در كار دشمنى تو سختتر باشند . » حسين گفت : « از خدا خير مىجويم ، به بينم چه خواهد بود . » گويد : ابن عباس از پيش وى برفت و ابن زبير بيامد و مدتى با وى سخن كرد و گفت : « نمىدانم چرا اين قوم را واگذاشته‌ايم و دست از آنها بداشته‌ايم ، در صورتى كه ما فرزندان مهاجرانيم و صاحبان خلافت ، نه آنها ، به من بگو مىخواهى چه كنى ؟ » حسين گفت : « به خاطر دارم سوى كوفه روم كه شيعيان آنجا و سران اهل كوفه به من نامه نوشته‌اند و از خدا خير مىجويم . » ابن زبير به دو گفت : « اگر كسانى همانند شيعيان ترا آنجا داشتم از آن چشم نمىپوشيدم . » گويد : آنگاه از بيم آنكه مبادا حسين بدگمان شود گفت : « اگر در حجاز بمانى و اينجا به طلب خلافت برخيزى ان شاء الله مخالفت نخواهى ديد . » آنگاه برخاست و از پيش وى برفت ، حسين گفت : « اين ، هيچ چيز دنيا را\r\n","description":"","footnote":"","page_name":" 2965 ","page_number":256},
  {"content":"\r\nبيشتر از اين دوست ندارد كه از حجاز سوى عراق روم كه مىداند با حضور من چيزى از خلافت به او نمىرسد و مردم او را با من برابر نمىگيرند ، دوست دارد از اينجا بروم كه حجاز براى وى خالى بماند . » گويد : و چون شب آمد ، يا صبح بعد ، عبد الله بن عباس پيش حسين آمد و گفت : « اى پسر عمو ! من صبورى مىنمايم ، اما صبر ندارم ، بيم دارم در اين سفر هلاك و نابود شوى . مردم عراق قومى حيله گرند ، به آنها نزديك مشو . در همين شهر بمان كه سرور مردم حجازى . اگر مردم عراق چنان كه مىگويند ترا مىخواهند به آنها بنويس كه دشمن خويش را بيرون كنند ، آنگاه سوى آنها رو . اگر بجز رفتن نمىخواهى سوى يمن رو\r\nكه آنجا قلعه ها و دره ها هست ، سرزمينى پهناور است و دراز ، پدرت آنجا شيعيان دارد ، و از كسان بركنارى ، به مردم نامه مىنويسى و دعوتگران مىفرستى در اين صورت اميدوارم كه آنچه را مىخواهى ، بىخطر ، بيابى . » حسين به دو گفت : « اى پسر عمو ! به خدا مىدانم كه نصيحت گويى مشفقى ولى من مصمم شده‌ام و آهنگ رفتن دارم . » ابن عباس گفت : « اگر مىروى زنان و كودكانت را مبر ، به خدا مىترسم چنان كشته شوى كه عثمان كشته شد و زنانش و فرزندانش او را مىنگريستند . » گويد : پس از آن ابن عباس گفت : « چشم ابن زبير را روشن مىكنى كه او را با حجاز وامىگذارى و از اينجا مىروى ، امروز چنانست كه با وجود تو ، كس به او نمىنگرد ، بخدايى كه بجز او خدايى نيست اگر مىدانستم اگر موى پيشانيت را بگيرم تا مردم بر من و تو فراهم آيند به رأى من كار مىكنى ، چنين مىكردم . » گويد : آنگاه ابن عباس از پيش وى برفت و به عبد الله بن زبير گذشت و گفت :\r\n« اى پسر زبير چشمت روشن شد . » آنگاه شعرى بدين مضمون خواند :\r\n","description":"","footnote":"","page_name":" 2966 ","page_number":257},
  {"content":"\r\n« اى پرستو كه در خانه اى « خانه خلوت شد « تخم بگذار و چهچه بزن « و هر چه مىخواهى تخم بگذار . » سپس گفت : « اينك حسين سوى عراق مىرود ، حجاز را نگهدار . » عبد الله بن سليم اسدى و مذرى ابن مشمعل ، هردوان اسدى ، گويند : به آهنگ حج از كوفه برفتيم تا به مكه رسيديم ، روز ترويه وارد آنجا شديم ، حسين و عبد الله بن زبير را ديديم كه هنگام بر آمدن روز ميان حجر و در ميان حجر و در ايستاده بودند .\r\nگويند : نزديك رفتيم و شنيديم كه ابن زبير به حسين مىگفت : « اگر مىخواهى بمانى ، بمان و اين كار را عهده كن كه پشتيبان تو مىشويم و ياريت مىكنيم ، نيكخواهى مىكنيم و بيعت مىكنيم . » حسين گفت : « پدرم به من گفته سالارى آنجا هست كه حرمت كعبه را مىشكند ، نمىخواهم من آن سالار باشم . » ابن زبير به دو گفت : « اگر مىخواهى بمان و كار را به من واگذار كه اطاعت بينى و نافرمانى نبينى . »\r\nگفت : « اين را هم نمىخواهم . » گويند : سپس آنها سخن آهسته كردند كه ما نشنيديم و همچنان آهسته گويى مىكردند تا وقتى كه دعاى مردم را شنيدند كه هنگام ظهر سوى منى روان بودند .\r\nگويند : حسين بر خانه و ميان صفا و مروه طواف كرد و چيزى از موى خود را بكند و احرام عمره بگذاشت آنگاه سوى كوفه روان شد و ما با كسان سوى منى رفتيم .\r\nابو سعيد عقيصى به نقل از يكى از ياران خويش گويد : حسين بن على را ديدم كه در مكه با عبد الله بن زبير ايستاده بود ، ابن زبير به او گفت : « اى پسر فاطمه\r\n","description":"","footnote":"","page_name":" 2967 ","page_number":258},
  {"content":"\r\nنزديك بيا » و حسين گوش به او فرا داد كه آهسته با وى سخن كرد .\r\nگويد : آنگاه حسين روى به ما كرد و گفت : « مىدانيد ابن زبير چه مىگويد ؟ » گفتيم : « خدا ما را فداى تو كند ، نمىدانيم . » گفت : « مىگويد در اين مسجد بمان تا مردم را بر تو فراهم كنم . » گويد : آنگاه حسين گفت : « به خدا اگر يك وجب بيرون از مسجد كشته شوم ، بهتر از آن مىخواهم كه يك وجب داخل آن كشته كه شوم . به خدا اگر در سوراخ يكى از خزندگان باشم بيرونم مىكشند تا كار خودشان را انجام دهند . به خدا به من تعدى مىكنند چنان كه يهودان به روز شنبه تعدى كردند . » عقبه بن سمعان گويد : وقتى حسين از مكه در آمد فرستادگان عمرو بن سعيد - بن عاص به سالارى يحيى بن سعيد راه او را گرفتند و گفتند : « بازگرد ، كجا مىروى ؟ » گويد : اما حسين مقاومت كرد و روان شد و دو گروه به دفع همديگر پرداختند و تازيانه ها به كار افتاد . حسين و ياران وى به سختى مقاومت كردند پس از آن حسين عليه السلام به راه خويش رفت كه بر او بانگ زدند : « اى حسين ، مگر از خدا نمىترسى ، از جماعت برون مىشوى و ميان اين امت تفرقه مىآورى ؟ » حسين گفتار خدا عز و جل را خواند كه :\r\n« * ( لِي عَمَلِي وَلَكُمْ عَمَلُكُمْ أَنْتُمْ بَرِيئُونَ مِمَّا أَعْمَلُ وَأَنَا بَرِيءٌ مِمَّا تَعْمَلُونَ 10 : 41 ) * [ 1 
  ] » يعنى : عمل من خاص من است ، و عمل شما خاص شماست و شما از عملى كه من مىكنم بيزاريد و من نيز از اعمالى كه شما مىكنيد بيزارم .\r\nگويد : آنگاه حسين برفت تا به تنعيم رسيد و كاروانى را آنجا ديد كه از يمن مىآيد و بحير بن ريسان حميرى كه از جانب يزيد عامل يمن بود براى وى فرستاده بود بار كاروان روناس و حله بود كه پيش يزيد مىبردند ،\r\nحسين كاروان را بگرفت و همراه ببرد ، پس از آن به شتربانان گفت : « شما را مجبور نمىكنم ، هر كه خواهد\r\n\r\n","description":"","footnote":"\r\n[ 1 
  ] يونس ، ( 10 ) ، آيهء 41\r\n","page_name":" 2968 ","page_number":259},
  {"content":"\r\nبا ما به عراق آيد كرايه او را مىدهيم و مصاحبتش را نكو مىداريم و هر كه نخواهد و همينجا از ما جدا شود كرايه او را به مقدار مسافتى كه پيموده مىدهيم .\r\nگويد : هر كس از آنها كه از وى جدا مىشد حساب كردند و حق او را بدادند و هر كس از آنها كه همراه وى برفت كرايه وى را بداد و جامه پوشانيد .\r\nعبد الله بن سليم و مذرى گويند : بيامديم تا به صفاح رسيديم . فرزدق بن غالب شاعر را بديديم كه پيش حسين ايستاد و گفت : « خدايت حاجت تو را بدهد و آرزويت را برآرد . » حسين گفت : « خبر مردمى را كه پشت سر نهادى با ما بگوى . » فرزدق گفت : « از مطلع پرسيدى ، دلهاى كسان با تو است و شمشيرهايشان با بنى اميه . تقدير از آسمان مىرسد و خدا هر چه بخواهد مىكند . » حسين گفت : « راست گفتى ، كار به دست خداست و خدا هر چه بخواهد مىكند و هر روزى پروردگار ما به كارى ديگرست . اگر تقدير به دلخواه ما نازل شود نعمتهاى خدا را سپاس مىداريم و براى شكرگزارى كمك از او بايد جست . اگر قضا ميان ما و مقصود حايل شود ، كسى كه نيت پاك و انديشه پرهيزكارى دارد اهميت ندهد . » آنگاه حسين مركب خويش را حركت داد و گفت : « سلام بر تو » و از هم جدا شدند .\r\nفرزدق گويد : مادرم را به حج بردم ، در ايام حج كه شتر او را مىراندم وقتى وارد حرم شدم ، و اين به سال شصتم بود ، حسين بن على را ديدم كه از مكه بيرون مىشد و شمشيرها و نيزه هاى خويش را همراه داشت .\r\nگفتم : « اين قطار از كيست ؟ » گفتند : « از حسين بن على . » گويد : پيش او رفتم و گفتم : « اى پسر پيمبر خدا ، پدر و مادرم به فدايت . چرا\r\n","description":"","footnote":"","page_name":" 2969 ","page_number":260},
  {"content":"\r\nحج نكرده با شتاب مىروى ؟ » گفت : « اگر شتاب نكنم مىگيرندم . » گويد : آنگاه از من پرسيد : « از كجايى ؟ » گفتم : « مردى از عراقم . » گويد : به خدا بيشتر از اين كنجكاوى نكرد و به همين بس كرد و گفت : « از اخبار مردم پشت سر خود ، با من بگوى . » گفتم : « دلها با توست و شمشيرها با بنى اميه و تقدير به دست خدا . » گفت : « راست گفتى . » گويد : چيزهايى درباره نذور و مناسك از او پرسيدم كه به من پاسخ داد . اما از بيمارى برسام كه در عراق گرفته بود زبانش سنگين بود .\r\nگويد : آنگاه برفتم و داخل حرم سرا پرده اى ديدم كه وضعى نكو داشت ، سوى آن رفتم معلوم شد از عبد الله بن عمرو بن عاص است از من خبر پرسيد به او گفتم كه حسين بن على را ديده‌ام .\r\nگفت : « واى تو ! چرا با وى نرفتى ، به خدا به قدرت مىرسد و سلاح در وى و يارانش به كار نمىافتد . » گويد : به خدا آهنگ آن كردم كه خودم را به او برسانم كه گفته عبد الله در دلم اثر كرده بود . آنگاه پيمبران و كشته شدنشان را به ياد آوردم و اين انديشه مرا از پيوستن به آنها نگهداشت و از عسفان پيش كسان خويش رفتم .\r\nگويد : به خدا پيش آنها بودم كه كاروانى بيامد كه از كوفه آذوقه گرفته بود و چون از آمدن كاروان خبر يافتم به دنبال آن روان شدم و چون به صدارس كاروان رسيدم صبر نداشتم تا به آنها برسم و بانگ زدم : « حسين بن على چه كرد ؟ » گويد : « جواب دادند : كشته شد . » گويد : پس برفتم و عبد الله بن عمرو بن عاص را لعنت مىكردم .\r\n","description":"","footnote":"","page_name":" 2970 ","page_number":261},
  {"content":"\r\nگويد : مردم آن زمان از اين قضيه سخن داشتند و هر روز و شب انتظار آن را داشتند عبد الله بن عمرو مىگفت : « پيش از آنكه اين درخت و اين نخل و اين صغير به كمال رسد ، اين قضيه ظاهر مىشود . » گويد : يك روز به او گفتم : « پس چرا رهط را نمىفروشى ؟ » گفت : « لعنت خدا به فلانى - مقصود معاويه بود - و به تو . » گفتم : « نه ، بلكه لعنت خدا بر تو . » گويد : « باز مرا لعن كرد ، از اطرافيان وى كسى آنجا نبود كه زحمتى از آنها ببينم . » گويد : از پيش وى آمدم و مرا نشناخت . رهط باغى بود كه عبد الله بن عمرو بطائف داشت و معاويه با عبد الله از معامله آن گفتگو كرده بود كه مالى بسيار بدهد اما وى نخواسته بود به هيچ بها بفروشد .\r\nگويد : « حسين شتابان برفت و به چيزى نپرداخت تا در ذات عرق فرود آمد . » على بن حسين گويد : وقتى از مكه در آمديم نامهء عبد الله بن جعفر همراه دو پسرش عون و محمد رسيد كه به حسين بن على نوشته بود :\r\n« اما بعد : ترا به خدا ، وقتى اين نامه را ديدى بازگرد كه بيم دارم « اين سفر كه در پيش دارى مايهء هلاك تو شود و نابودى خاندانت . اگر « اكنون هلاك شوى نور زمين خاموش شود كه تو دليل هدايتجويانى و اميد « مؤمنان . در رفتن شتاب مكن\r\nكه من از دنبال نامه مىرسم . و السلام . » گويد : عبد الله بن جعفر پيش عمرو بن سعيد رفت و با وى سخن كرد و گفت :\r\n« نامه اى به حسين بنويس و او را امان بده با وعدهء نيكى و رعايت . در نامهء خويش تعهد كن و از او بخواه كه بازگردد شايد اطمينان يابد و بازآيد . » عمرو بن سعيد گفت : « هر چه مىخواهى بنويس و پيش من آر تا مهر بزنم . »\r\n","description":"","footnote":"","page_name":" 2971 ","page_number":262},
  {"content":"\r\nگويد : عبد الله بن جعفر نامه را نوشت و پيش عمرو بن سعيد برد و به دو گفت :\r\n« مهر بزن و همراه برادرت يحيى بن سعيد بفرست كه كاملا مطمئن شود و بداند كه قضيه جديست . » گويد : عمرو چنان كرد ، وى از جانب يزيد بن معاويه عامل مكه بود .\r\nگويد : يحيى و عبد الله بن جعفر بن حسين رسيدند و از آن پس كه يحيى بن عمرو نامه را به دو داد كه خواند بازگشتند ، گفتند : « نامه را به او داديم كه خواند و با وى اصرار كرديم و از جمله عذرها كه به ما گفت : اين بود كه خوابى ديده‌ام كه پيمبر نيز در آن بود و دستورى يافته‌ام كه به ضررم باشد يا به سودم انجام مىدهم . » به دو گفتند : « اين خواب چه بود ؟ » گفت : « به هيچ كس نگفته‌ام و به هيچ كس نخواهم گفت تا به پيشگاه پروردگارم روم . » گويد : نامه عمرو بن سعيد به حسين بن على چنين بود :\r\n« به نام خداى رحمان رحيم .\r\n« از عمرو بن سعيد به حسين بن على ، اما بعد ، از خدا مىخواهم « كه ترا از آنچه مايه زحمتت مىشود منصرف كند و به آنچه مايه توفيقت « مىشود هدايت كند ، شنيدم جانب عراق روان شده اى . خدايت از « مخالفت بدور بدارد كه بيم دارم مايه هلاك شود . عبد الله بن جعفر و يحيى « ابن سعيد را پيش تو فرستادم . با آنها پيش من آى كه به نزد من امان دارى « و رعايت و نيكى و ادب مصاحبت . خدا را بر اين شاهد و ضامن و مراقب « مىگيرم . درود بر تو باد . » گويد : حسين به دو نوشت :\r\n« اما بعد ، هر كه سوى خدا عز و جل دعوت كند و عمل نيك كند و « گويد من از مسلمانانم ، خلاف خدا و پيمبر او نكرده . مرا به امان و نيكى\r\n","description":"","footnote":"","page_name":" 2972 ","page_number":263},
  {"content":"\r\n« و رعايت خوانده اى . بهترين امان ، امان خداست و خدا به روز رستاخيز « كسى را كه در دنيا از او نترسيده باشد امان نمىدهد ، از خدا مىخواهيم « كه در اين دنيا ترسى دهد كه به روز رستاخيز موجب امان وى شود .\r\n« اگر از آن نامه قصد رعايت و نيكى من داشته اى خدايت در دنيا و « آخرت پاداش دهد ، و السلام . » اكنون به حديث عمار دهنى از ابو جعفر بازمىگرديم :\r\nگويد : به ابو جعفر گفتم : حكايت كشته شدن حسين را با من بگوى تا چنان شوم كه گويى آنجا حضور داشته‌ام .\r\nگفت : « حسين بن على به سبب نامه اى كه مسلم بن عقيل به دو نوشته بود بيامد و چون بجايى رسيد كه ميان وى و قادسيه سه ميل فاصله بود حر بن يزيد تميمى او را بديد و گفت : « آهنگ كجا دارى ؟ » گفت : « آهنگ اين شهر دارم . » گفت : « بازگرد كه آنجا اميد خير ندارى . » گويد : مىخواست بازگردد ، برادران مسلم بن عقيل كه با وى بودند گفتند :\r\n« به خدا بازنمىگرديم تا انتقام خويش را بگيريم يا كشته شويم . » حسين گفت : « پس از شما زندگى خوش نباشد . » گويد : پس برفت تا سواران عبيد الله به دو رسيدند و چون چنين ديد ، به طرف كربلا پيچيد و نيزار و بوته زارى را پشت سر نهاد كه در يك سمت بيشتر جنگ نكند ، و فرود آمد و خيمه هاى خويش را به پا كرد . ياران وى چهل و پنج سوار بودند و يكصد پياده .\r\nگويد : و چنان بود كه عبيد الله بن زياد ، عمر بن سعد بن ابى وقاص را ولايتدار رى كرده بود و فرمان وى را داده بود ، به وى گفت : « كار اين مرد را عهده كن . » گفت : « مرا معاف دار . »\r\n","description":"","footnote":"","page_name":" 2973 ","page_number":264},
  {"content":"\r\nاما از معاف داشتن وى دريغ كرد .\r\nعمر گفت : « امشب مهلتم ده » و او مهلت داد ، عمر در كار خويش نگريست و چون صبح شد پيش وى آمد و به آنچه گفته بود رضايت داد .\r\nگويد : پس عمر بن سعد سوى حسين روان شد و چون پيش وى رسيد حسين به دو گفت : « يكى از سه چيز را بپذير : يا مرا بگذارى كه از همانجا كه آمده‌ام بازگردم . يا بگذارى كه پيش يزيد روم ، يا بگذارى سوم مرزها روم . » گويد : عمر اين را قبول كرد اما عبيد الله به دو نوشت : « نه ، و حرمت نيست ، تا دست در دست من نهد . » حسين گفت : « به خدا هرگز چنين نخواهد شد . » گويد : پس با وى بجنگيد و همه ياران حسين كشته شدند كه از آن جمله ده و چند جوان از خاندان وى بودند ، تيرى به فرزند وى خورد كه در دامنش بود ، خون وى را پاك مىكرد و مىگفت : « خدايا ميان ما و قومى كه دعوتمان كردند كه ياريمان كنند اما مىكشندمان داورى كن . » گويد : آنگاه بگفت تا پارچهء سياهى بياوردند كه آن را شكافت و به تن كرد و با شمشير برفت\r\nو بجنگيد تا كشته شد . صلوات الله عليه .\r\nگويد : يكى از مردم مذحج او را كشت و سرش را بريد و پيش عبيد الله برد و شعرى به اين مضمون خواند :\r\n« ركابم را از نقره و طلا سنگين كن « كه شاه پرده دار را كشته‌ام « كسى را كشته‌ام كه پدر و مادرش « از همه كسان بهتر بود « و به هنگام انتساب « نسبش از همه والاتر . »\r\n","description":"","footnote":"","page_name":" 2974 ","page_number":265},
  {"content":"\r\nعبيد الله او را پيش يزيد بن معاويه فرستاد ، سر را نيز همراه داشت ، يزيد سر را پيش روى خود نهاد . ابو برزه اسلمى نيز پيش وى بود ، بنا كرد با چوب دستى به دهان آن مىزد و شعرى مىخواند به اين مضمون :\r\n« سرهاى مردانى را شكافتند « كه به نزد ما عزيز بودند « اما خودشان ناسپاسترند « و ستمگرتر . » ابو برزه گفت : « چوبت را به يكسو بر ، به خدا بارها ديدم كه دهان پيمبر خدا بر دهان وى بود و بوسه مىزد . » گويد : عمر بن سعد حرم و خانواده حسين را پيش عبيد الله فرستاد . از خاندان حسين بن على عليه السلام بجز پسرى نمانده بود كه بيمار بود و با زنان بود . عبيد الله گفت او را بكشيد اما زينب خويشتن را بر او افكند و گفت : « به خدا كشته نشود ، تا مرا نيز بكشند . » و عبيد الله رقت آورد و رهايش كرد و دست از او بداشت .\r\nگويد : پس عبيد الله لوازم داد و آنها را سوى يزيد فرستاد و چون پيش وى رسيدند همهء مردم شام را كه اطرافيان وى بودند فراهم آورد . آنگاه بياوردندشان و شاميان فيروزى او را مباركباد گفتند .\r\nگويد : يكى از آنها كه مردى سرخروى و كبود چشم بود يكى از دخترانشان را ديد و گفت : « اى امير مؤمنان اين را به من ببخش . » زينب گفت : « نه به خدا ، نه ترا حرمت است نه او را ، چنين نشود مگر از دين خدا برون شود . » گويد : مرد كبود چشم ، سخن خود را باز گفت و يزيد به دو گفت : « از اين درگذر . »\r\n","description":"","footnote":"","page_name":" 2975 ","page_number":266},
  {"content":"\r\nآنگاه پيش خانوادهء خويششان برد و لوازم داد و سوى مدينه فرستاد و چون وارد آنجا شدند زنى از بنى عبد المطلب كه موى خويش را آشفته بود و آستين به سر نهاده بود پيش روى آنها آمد كه مىگريست و اشعارى مىخواند به اين مضمون :\r\n« چه خواهيد گفت اگر « پيمبر به شما بگويد « شما كه آخرين امتها بوديد « از پس مرگ من « با خاندان و كسانم چه كرديد « كه بعضيشان اسيران شدند « و كشتگان آغشته به خون ! « پاداش من اين نبود ، « كه اندرزتان داده بودم كه از پس من « با خويشاوندانم بدى نكنيد . »\r\nحصين بن عبد الرحمان گويد : شنيدم كه مردم كوفه به حسين بن على نوشته بودند كه يكصد هزار كس با تواند . حسين مسلم بن عقيل را سوى آنها فرستاد كه به كوفه رفت و در خانهء هانى بن عروه منزل گرفت و كسان بر او فراهم شدند و ابن زياد از اين خبر يافت .\r\nراوى بدنبال اين حديث چنين گويد : كه ابن زياد كس پيش هانى فرستاد كه بيامد و به دو گفت : « مگر حرمتت نداشتم ؟ مگر اكرامت نكردم ؟ مگر چنين نكردم ؟ » گفت : « چرا . » گفت : « پاداش آن چيست ؟ »\r\n","description":"","footnote":"","page_name":" 2976 ","page_number":267},
  {"content":"\r\nگفت : « اينكه از تو حمايت كنم . » گفت : « از من حمايت كنى ؟ » گويد : « پس چوبى را كه پهلوى وى بود برگرفت و او را بزد و بگفت تا بازوهاى وى را ببستند ، آنگاه گردنش را بزد ، و اين خبر به مسلم بن عقيل رسيد كه قيام كرد و مردم بسيار با وى بود . ابن زياد خبر يافت و بگفت تا در قصر را ببستند و بانگزنى را گفت تا بانگ زند كه اى سواران خدا برنشينيد . اما كس جواب او را نداد .\r\nدر صورتى كه پنداشته بود همه با وى موافقند . » ! هلال بن يساف گويد : آن شب به نزديك مسجد انصار ديدمشان كه وقتى در راه به راست يا چپ مىپيچيدند ، گروهى از آنها ، سى چهل كس ، مىرفتند . » گويد : در تاريكى شب به بازار رسيد ، و وارد مسجد شدند . به ابن زياد گفتند :\r\n« به خدا بسيار كس نمىبينيم و صداى بسيار كس نمىشنويم . » گويد : ابن زياد دستور داد تا سقف مسجد را بكندند و در تيرهاى آن آتش افروختند و نگاه كردند نزديك پنجاه كس آنجا بود .\r\nگويد : ابن زياد فرود آمد و به منبر رفت و به مردم گفت : « محله به محله جدا شويد » و هر جماعت به طرف سر محلهء خويش رفتند جمعى به مقابله آنها آمدند و جنگ انداختند . مسلم به سختى زخمدار شد و كسانى از ياران وى كشته شدند و هزيمت شدند مسلم برفت و وارد يكى از خانه هاى قبيلهء كنده شد ، يكى پيش محمد بن اشعث آمد كه به نزد ابن زياد نشسته بود و با وى آهسته سخن كرد و گفت : « مسلم در خانه فلانى است . » ابن زياد گفت : « با تو چه مىگويد ؟ » گفت : « مىگويد ، مسلم در خانه فلانى است . » ابن زياد به دو كس گفت : « برويد و او را پيش من آريد . » گويد : آن دو كس برفتند و وارد خانه شدند ، مسلم به نزد زنى بود كه براى\r\n","description":"","footnote":"","page_name":" 2977 ","page_number":268},
  {"content":"\r\nوى آتش افروخته بود و او خون از خويش مىشست به دو گفتند : « بيا ، امير ترا مىخواهد . »\r\nگفت : « براى من قرارى نهيد . » گفتند : « اختيار اين كار را نداريم . » گويد : پس با آنها برفت تا پيش ابن زياد رسيد و بگفت تا بازوهاى وى را ببستند . آنگاه به دو گفت : « هى ، هى ! اى پسر زن ول - در روايت ديگر هست كه گفت :\r\nاى پسر فلان - آمده بودى قدرت مرا بگيرى ؟ » آنگاه بگفت تا گردنش را زدند .\r\nهلال بن يساف گويد : ابن زياد گفته بود از واقصه تا راه شام و تا راه بصره را ببندند و نگذارند كسى بيايد و كسى برود . حسين بيامد و از چيزى خبر نداشت تا بدويان را ديد و از آنها پرسش كرد كه گفتند : « نه ، به خدا چيزى نمىدانيم جز اينكه نمىتوانيم داخل يا خارج شويم . » گويد : پس به طرف راه شام روان شد ، به طرف يزيد ، اما در كربلا سواران به او رسيدند كه فرود آمد و به خدا و اسلام قسمشان داد . » گويد : ابن زياد عمر بن سعد و شمر بن ذى الجوشن و حصين بن نمير را سوى وى فرستاده بود ، حسين به خدا و اسلام قسمشان داد كه او را پيش امير مؤمنان ببرند كه دست در دست وى نهد . » گفتند : « نه ، بايد تسليم ابن زياد شوى . » گويد : از جمله كسانى كه سوى حسين فرستاده بود ، حر بن يزيد حنظلى نهشلى بود كه سرگروهى سوار بود و چون سخنان حسين را بشنيد گفت : « چرا گفته اينان را نمىپذيريد ؟ به خدا اگر ترك و ديلم چنين مىخواستند ، روا نبود كه نپذيريد ، » اما نپذيرفتند مگر آنكه تسليم ابن زياد شود .\r\nگويد : پس حر سر اسب خويش را بگردانيد و سوى حسين و ياران وى رفت كه پنداشتند ، آمده با آنها جنگ كند و چون نزديك آنها رسيد ، سپر خويش را وارونه\r\n","description":"","footnote":"","page_name":" 2978 ","page_number":269},
  {"content":"\r\nكرد و سلامشان گفت آنگاه به ياران ابن زياد تاخت و با آنها بجنگيد و دو كس از جمعشان بكشت . سپس كشته شد ، خدايش رحمت كناد .\r\nگويند : زهير بن قين بجلى كه به حج رفته بود حسين را ديده بود و با وى آمده بود ، ابن ابى بحريه مرادى با دو تن ديگر ، و عمرو بن حجاج و معن بن سلمى نيز پيش حسين رفتند .\r\nراوى گويد : من اين هر دو را ديدم .\r\nسعد بن عبيد ه گويد : تنى چند از پيران كوفه بر تپه ايستاده بودند و مىگريستند و مىگفتند : « خدايا نصرت خويش را بيار . » گويد : گفتم : « اى دشمنان خدا چرا پايين نمىآييد كه او را يارى كنيد ؟ » گويد : حسين پيش آمد و با كسانى كه ابن زياد سوى وى فرستاده بود سخن كرد .\r\nراوى گويد : او را مىديدم كه جبه اى از حله ها به تن داشت و چون با آنها سخن كرد باز آمد ، يكى از بنى تميم به نام عمر طهوى تيرى سوى وى انداخت و ديدم كه تير ميان دو شانه اش به جبه آويخته بود و چون از او نپذيرفتند به طرف صف خويش بازگشت ،\r\nديدمشان كه نزديك به يك صد كس بودند ، پنج كس از نسب على بن ابى طالب عليه السلام ، شانزده كس از بنى هاشم ، يكى از بنى سليم و يكى از بنى كنانه هردوان وابستهء بنى هاشم ، و پسر عمر بن زياد .\r\nسعد بن عبيد ه گويد : با عمر بن سعد آب تنى مىكرديم كه يكى پيش وى آمد و آهسته سخن كرد و به دو گفت : « ابن زياد جويرية بن بدر تميمى را سوى تو فرستاده و دستور داده اگر با اين قوم جنگ نكنى گردنت را بزند . » گويد : پس عمر بن سعد به طرف اسب خود دويد و برنشست . آنگاه سلاح خويش را خواست و به تن كرد و با كسان سوى آنها حمله برد و بجنگيد .\r\n","description":"","footnote":"","page_name":" 2979 ","page_number":270},
  {"content":"\r\nگويد : سر حسين را پيش ابن زياد آوردند كه آن را پيش روى خود نهاد و با چوب خود به آن مىزد و مىگفت : « موى ابو عبد الله فلفل نمكى شده بود . » گويد : زنان و دختران و كسان حسين را آوردند ، بهترين كارى كه كرد اين بود كه بگفت تا در جاى خلوتى منزلشان دادند و روزى اى مقرر كرد و خرجى و خانه داد .\r\nگويد : دو پسر از آنها ، از آن عبد الله بن جعفر يا ابن ابى جعفر ، برفتند و به يكى از مردم طى پناهنده شدند كه گردنهايشان را بزد و سرهاشان را بياورد و پيش ابن زياد نهاد .\r\nگويد : ابن زياد مىخواست گردنش را بزند ، آنگاه بگفت تا خانه اش را ويران كردند .\r\nگويد : يكى از غلامان معاوية بن ابى سفيان به من گفت : « وقتى سر حسين را پيش يزيد آوردند آن را پيش روى خويش نهاد . » مىگفت : « ديدمش كه مىگريست و مىگفت : اگر ميان او و حسين خويشاوندى بود چنين نمىكرد . » گويد : وقتى حسين كشته شد تا دو سه ماه چنان مىنمود كه از هنگام طلوع آفتاب تا برآمدن روز ديوارها به خون آلوده بود .\r\nراس الجالوت به نقل از پدرش گويد : هر وقت از كربلا مىگذشتم مركبم را مىدوانيدم تا از آنجا بروم .\r\nگويد : « گفتمش : « براى چه ؟ » گفت : « ما پيوسته مىگفته بوديم كه فرزند پيمبرى در اينجا كشته مىشود . » مىگفت : بيمناك بودم كه مبادا من باشم و چون حسين كشته شد گفتيم اين بود كه مىگفتيم و پس از آن وقتى از آنجا مىگذشتم آهسته مىرفتم و تاخت نمىكردم .\r\nجعفر بن سليمان ضبعى گويد : حسين گفت : « به خدا مرا رها نمىكنند\r\n","description":"","footnote":"","page_name":" 2980 ","page_number":271},
  {"content":"\r\nتا خونم را بريزند و چون بريختند ، خدا كسى را بر آنها تسلط دهد كه ذليلشان كند چندان كه خوارتر از كهنهء كنيز باشند . » گويد : پس به عراق آمد و به روز عاشوراى سال شصت و يكم در نينوى كشته شد .\r\nمحمد بن عمر گويد : حسين بن على در صفر سال شصت و يكم كشته شد ، در آن وقت پنجاه و پنج ساله بود .\r\nابو معشر گويد : حسين ده روز رفته از محرم كشته شد .\r\nواقدى گويد : اين درستتر است .\r\nزر بن حبيش گويد : نخستين سرى كه به نيزه كردند سر حسين بود . خدا از او خشنود باشد و بر روانش صلوات گويد .\r\nهشام بن وليد گويد : وقتى حسين با كسان خود از مكه در آمد ، محمد بن حنفيه به مدينه بود .\r\nگويد : خبر كشته شدن وى را وقتى شنيد كه در طشتى وضو مىكرد .\r\nگويد : پس بگريست چندان كه شنيدم كه اشكهاى وى بطشت ميريخت .\r\nيونس بن ابى اسحاق سبيعى گويد : وقتى عبيد الله خبر يافت كه حسين از مكه به كوفه مىآيد حصين بن نمير سالار نگهبانان را فرستاد كه در قادسيه جاى گرفت و از قادسيه تا خفان و هم از قادسيه تا قطقطانه و تا لعلع سواران نهاد و مردم گفتند :\r\n« اينك حسين آهنگ عراق دارد . » محمد بن قيس گويد : حسين بيامد و چون به شيب وادى الرمه رسيد ، قيس بن مسهر صيداوى را سوى مردم كوفه فرستاد و همراه وى براى آنها چنين نوشت :\r\n« به نام خداى رحمان رحيم « از حسين بن على به برادران وى از مؤمنان و مسلمانان .\r\n","description":"","footnote":"","page_name":" 2981 ","page_number":272},
  {"content":"\r\n« درود بر شما . و من حمد خدايى مىكنم كه خدايى جز او نيست .\r\n« اما بعد : نامهء مسلم بن عقيل به من رسيد كه از حسن عقيدت و فراهم آمدن « جمع شما به يارى ما و مطالبهء حقمان خبر مىداد ، از خدا خواستم كه با « ما نيكى كند ، و شما را بر اين كار پاداش بزرگ دهد . از مكه به روز « سه شنبه هشت روز رفته از ذى حجه ، روز ترويه ، سوى شما روان شده‌ام ، « وقتى اين فرستادهء من پيش شما مىرسد كار خويش را فراهم كنيد و « بكوشيد كه من همين روزها پيش شما مىرسم . ان شاء الله . سلام بر شما با « رحمت و بركات خداى . » گويد : و چنان بود كه مسلم بن عقيل بيست و هفت روز پيش از آنكه كشته شود به حسين نوشته بود :\r\n« اما بعد پيشتاز به كسان خود دروغ نمىگويد ، جماعت مردم « كوفه با تواند . وقتى نامهء مرا خواندى بيا . درود بر تو باد . » گويد : حسين روان شد . كودكان و زنان را نيز همراه داشت و همچنان بيامد ، قيس بن مسهر صيداوى با نامهء حسين سوى كوفه آمد تا به قادسيه رسيد ، حصين بن نمير او را بگرفت و پيش عبيد الله بن زياد فرستاد ، عبيد الله بن زياد گفت : « بالاى قصر برو و دروغگو پسر دروغگو را لعن كن . » گويد : وى بالا رفت و گفت : « اى مردم اينك حسين بن على بهترين خلق خدا ، پسر فاطمه دختر پيمبر خدا ، مىرسد ، و من فرستادهء او سوى شمايم . در شب از او جدا شدم ، وى را پذيره شويد . » آنگاه عبيد الله و پدرش را لعنت كرد و براى على ابن ابى طالب آمرزش خواست .\r\nگويد : عبيد الله بن زياد بگفت تا او را از فراز قصر به زير افكنند كه بيفكندند و در هم شكست و بمرد .\r\nگويد : پس از آن حسين سوى كوفه روان بود تا به يكى از آبهاى عرب\r\n","description":"","footnote":"","page_name":" 2982 ","page_number":273},
  {"content":"\r\nرسيد ، عبد الله بن مطيع عدوى را ديد كه آنجا فرود آمده بود و چون حسين را بديد پيش وى آمد و گفت : « اى پسر پيمبر خدا ، پدر و مادرم به فدايت براى چه آمده اى ؟ » گويد : پس او را ببرد و منزل داد . حسين به دو گفت : « معاويه چنان كه شنيده اى مرده و مردم عراق به من نوشته‌اند و مرا سوى خويش خوانده‌اند . » عبد الله بن مطيع گفت : « اى پسر پيمبر خدا ترا به خدا مگذار حرمت اسلام بشكند . ترا به خدا حرمت پيمبر خدا را حفظ كن . ترا به خدا حرمت عرب را حفظ كن . به خدا اگر آنچه را بنى اميه به دست دارند مطالبه كنى حتما ترا مىكشند و اگر ترا بكشند از پس تو هرگز از كسى بيم نكنند ، به خدا حرمت اسلام مىشكند و حرمت قريش\r\nو حرمت عرب نيز . مكن ، به كوفه مرو و دچار بنى اميه مشو . » گويد : اما حسين برفتن اصرار داشت .\r\nگويد : حسين روان شد تا به نزد آب بالاى زرود رسيد .\r\nسدى به نقل از يكى از مردم بنى فزاره گويد : به روزگار حجاج بن يوسف در خانهء حارث بن ربيعه بوديم كه در محل خرما فروشان بود و بعد به تيول زهير بن قين يشكرى داده شد ، مردم شام آنجا نمىآمدند و ما در آنجا نهان بوديم .\r\nگويد : به مرد فزارى گفتم از كار خودتان وقتى كه با حسين بن على آمديد با من سخن كن .\r\nگفت : « با زهير بن قين بجلى بوديم كه از مكه در آمديم و با حسين به يك راه بوديم اما خوش نداشتيم كه با وى به يك منزلگاه باشيم . وقتى حسين روان بود زهير بن قين به جاى مىماند و چون حسين فرود مىآمد ، زهير پيش مىرفت ، تا به منزلگاهى رسيديم كه به ناچار مىبايد با وى به يك جا باشيم و حسين به سويى فرود آمد ، ما نيز به سويى فرود آمديم . نشسته بوديم و از غذايى كه داشتم مىخورديم كه فرستادهء حسين بيامد و سلام گفت و در آمد و گفت : « اى زهير پسر قين ! ابو عبد الله ،\r\n","description":"","footnote":"","page_name":" 2983 ","page_number":274},
  {"content":"\r\nحسين بن على ، مرا فرستاده كه پيش وى آيى . » گويد : هر كس هر چه به دست داشت بگذاشت . گويى پرنده بر سرمان نشسته بود . دلهم دختر عمرو ، زن زهير بن قين گويد : به دو گفتم : « پسر پيمبر خدا سوى تو مىفرستند و نمىروى ؟ سبحان الله ، چه شود اگر به روى و سخن وى را بشنوى و باز - آيى ؟ » گويد : زهير بن قين برفت و چيزى نگذشت كه خوشدل بيامد و چهره اش گشاده بود .\r\nگويد : پس بگفت تا خيمه و بار و اثاث وى را پيش آوردند . و سوى حسين بردند . آنگاه به زنش گفت : « طلاقى هستى ، پيش كسانت برو كه نمىخواهم به سبب من بدى به تو رسد . » آنگاه به ياران خويش گفت : « هر كس از شما كه مىخواهد با من بيايد و گر نه ديدار آخرين است . اينك حديثى براى شما بگويم : به بلنجر حمله برديم ، خدا ظفرمان داد و غنيمتها گرفتيم . سلمان باهلى به ما گفت : از فتحى كه خدايتان داد و غنيمتها كه گرفتيد خرسند شديد ؟\r\nگفتيم : « آرى » گفت : « وقتى جوانان خاندان محمد را دريافتيد از جنگيدن همراه آنها خرسندتر باشيد تا از اين غنيمتها كه گرفته‌ايد اما من شما را به خدا مىسپارم . »\r\nزهير گفت : « به خدا پس از آن پيوسته پيشاپيش قوم بود تا كشته شد . » عبد الله بن سليم و مذرى بن مشعل ، هردوان اسدى ، گويند : وقتى حج خويش را به سر برديم همه فكرمان اين بود كه در راه به حسين برسيم و ببينيم كار و وضع وى چه مىشود .\r\nگويند : بيامديم و شترانمان با شتاب راه پيمود تا در زرود به حسين رسيديم .\r\nوقتى به او نزديك شديم ، يكى از مردم كوفه را ديديم كه وقتى متوجه حسين شد راه\r\n","description":"","footnote":"","page_name":" 2984 ","page_number":275},
  {"content":"\r\nكج كرد .\r\nگويد : اما حسين توقف كرد . گويى آهنگ او داشت . سپس ، از او گذشت و برفت ، سوى وى رفتيم و يكيمان به ديگرى گفت : « پيش اين كس رويم و پرسش كنيم اگر از كوفه خبرى دارد بدانيم . » پس برفتيم تا به وى رسيديم و گفتيم : « سلام بر تو . » گفت : « بر شما نيز سلام ، با رحمت خداى . » گفتيم : « از كدام قبيله اى ؟ » گفت : « اسديم . » گفتيم : « ما نيز اسدىايم ، تو كيستى ؟ » گفت : « بكير بن مثعبه . » گويند : ما نيز نسبت خويش بگفتيم . آنگاه گفتيم : « از كار مردمى كه پشت سر نهاده اى با ما خبر گوى . » گفت : « بله ، در كوفه بودم كه مسلم بن عقيل و هانى بن عروه كشته شدند .\r\nديدمشان كه پايشان را گرفته بودند و در بازار مىكشيدند . » گويند : برفتيم تا به حسين رسيديم و با وى همراه شديم تا شبانگاه به ثعلبيه رسيديم و چون فرود آمد پيش وى رفتيم و سلامش گفتيم . كه سلام ما را پاسخ گفت .\r\nگفتيم : « خدايت رحمت كناد ، خبرى داريم اگر مىخواهى آشكارا بگوييم و اگر خواهى نهانى . » گويند : « ياران خويش را نگريست و گفت در قبال اينان رازى نيست . » گفتيم : « سوارى را كه شب پيش به تو رسيد ديدى ؟ » گفت : « آرى و مىخواستم از او پرسش كنم . » گفتيم : « ما از او خبركشى كرديم و زحمت پرسش از او را عهده كرديم . وى\r\n","description":"","footnote":"","page_name":" 2985 ","page_number":276},
  {"content":"\r\nيكى از بنى اسد بود ، از قبيلهء ما ، صاحب رأى درست و راستى و فضيلت و خرد . به ما گفت كه در كوفه بوده كه مسلم بن عقيل و هانى بن عروه را كشته‌اند و ديده كه آنها را در بازار مىكشيده‌اند . » گفت : « انا للَّه و انا اليه راجعون » و اين را مكرر همىكرد .\r\nگفتيم : « ترا به خدا به خاطر جان و خاندانت از همين جا برگرد ، كه در كوفه نه ياور دارى نه پيرو ، و بيم داريم كه بر ضد تو باشند . » گويند : در اين وقت پسران عقيل بن ابى طالب پيش دويدند .\r\nداود بن على بن عبد الله بن عباس گويد : پسران عقيل گفتند : « به خدا نمىرويم تا انتقاممان را بگيريم ، يا همانند برادرمان كشته شويم . »\r\nدو راوى اسدى گويند : حسين در آنها نگريست و گفت : « از پس اينان زندگى خوش نباشد . » گويند : دانستيم كه سر رفتن دارد و گفتيم : « خدا براى تو نيكى آرد . » گفت : « خدايتان رحمت كند . » گويند : يكى از يارانش به دو گفت : « تو همانند مسلم بن عقيل نيستى ، اگر به كوفه برسى ، مردم با شتاب سوى تو آيند . » دو راوى اسدى گويند : حسين منتظر ماند تا وقت سحر رسيد و به جوانان و غلامان خويش گفت : « آب بسيار برداريد . » گويند : آبگيرى كردند و آنگاه به راه افتادند و برفتند تا به زباله رسيدند .\r\nبكر بن مصعب مزنى گويد : حسين به هر آبگاهى مىرسيد مردم آنجا به دنبال وى مىآمدند ، تا به زباله رسيد و از كشته شدن برادر شيرى خود ، عبد الله بن بقطر خبر يافت . عبد الله را از راه سوى مسلم بن عقيل فرستاده بود كه هنوز از كشته شدن وى خبر نيافته بود . سواران حصين بن نمير در قادسيه او را گرفتند و پيش عبيد الله ابن زياد فرستادند كه به دو گفت : « بالاى قصر برو و دروغگو پسر دروغگو را لعنت گوى .\r\n","description":"","footnote":"","page_name":" 2986 ","page_number":277},
  {"content":"\r\nآنگاه فرود آى تا در كار تو بنگرم . » گويد : پس او بالا رفت و چون به مردم نمودار شد گفت : « اى مردم ! من فرستادهء حسين پسر فاطمه دختر پيمبر خدايم كه او را يارى دهيد و بر ضد پسر مرجانه پسر سميه معروفه از او پشتيبانى كنيد . » گويد : عبيد الله بگفت تا وى را از بالاى قصر به زير انداختند كه استخوانش در هم شكست . هنوز رمقى داشت ، يكى به نام عبد الملك بن عمير لخمى سوى وى آمد و سرش را بريد و چون اين كار را بر او عيب گرفتند گفت : « مىخواستم راحتش كنم . » ابو بكر بن عياش به نقل از مطلعى گويد : به خدا عبد الملك بن عمير نبود كه عبد الله را سر بريد يكى بود پيچيده موى دراز قد ، همانند عبد الملك بن عمير .\r\nمصعب گويد : حسين به زباله بود كه خبر به دو رسيد و نوشته اى برون آورد و بر مردم فروخواند :\r\n« به نام خداى رحمان رحيم .\r\n« اما بعد : خبرى فجيع آمده ، كشته شدن مسلم بن عقيل و هانى بن « عروه و عبد الله بن بقطر . شيعيانمان ما را بىياور گذشته‌اند .\r\nهر كس از « شما مىخواهد بازگردد ، بازگردد كه حقى بر او نداريم . » گويد : مردم يكباره از وى پراكنده شدند و راه راست و چپ گرفتند و او ماند و يارانش كه از مدينه با وى برون آمده‌اند . اين كار را از آن رو كرد كه گمان داشت بدويان از پى او آمده‌اند به اين پندار كه سوى شهرى مىرود كه مردمش به اطاعت وى استوارند و نخواست با وى بيايند و ندانند كجا مىروند كه مىدانست وقتى معلومشان كند جز آنها كه مىخواهند جانبازى كنند و با وى بميرند همراهش نمىروند .\r\nگويد : به وقت سحر به غلامان خويش گفت كه آبگيرى كردند آنگاه\r\n","description":"","footnote":"","page_name":" 2987 ","page_number":278},
  {"content":"\r\nبرفت تا به درهء عقبه رسيد و آنجا فرود آمد .\r\nلوذان ، يكى از مردم بنى عكرمه ، گويد : يكى از عموهايم از حسين پرسيده بود آهنگ كجا دارد ؟ كه به او گفته بود ، عمويم گفته بود : « ترا به خدا بازگرد ، به طرف نيزه ها و دم شمشيرها مىروى . آنها كه كس سوى تو فرستادند اگر زحمت جنگيدن را عهده كرده بودند و چيزها را مهيا كرده بودند و سوى آنها مىرفتى درست بود اما به اين وضع كه مىگويى رأى من اينست كه نروى . » گويد : گفته بود : « اى بنده خدا ، مىدانم كه رأى درست همين است كه تو مىگويى ولى بر اراده خداى چيره نمىتوان شد . » سپس از آنجا حركت كرده بود .\r\nدر اين سال يزيد بن معاويه ، وليد بن عتبه را از مكه كند ، و عمرو بن سعيد بن عاص را ولايتدار آنجا كرد ، و اين به ماه رمضان همين سال بود .\r\nعامل يزيد بر مكه و مدينه ، از پس عزل وليد بن عتبه ، عمرو بن سعيد بود .\r\nعامل كوفه و بصره و ولايات آن عبيد الله بن زياد بود .\r\nقضاى كوفه با شريح بن حارث بود و قضاى بصره با هشام بن هبيره .\r\nآنگاه سال شصت و يكم در آمد .\r\n\r\nسخن از حوادث سال شصت و يكم\r\nاز جمله كشته شدن حسين بود رضوان الله عليه كه چنان كه در روايت احمد بن ثابت آمده در محرم همين سال ، ده روز رفته از ماه ، كشته شد . واقدى و هشام كلبى نيز چنين گفته‌اند .\r\nآغاز كار حسين را از حركت به طرف عراق و آنچه به سال شصتم بود از پيش آورده‌ايم و اكنون كار وى را در سال شصت و يكم ياد مىكنيم و اينكه كشته\r\n","description":"","footnote":"","page_name":" 2988 ","page_number":279},
  {"content":"\r\nشدنش چگونه بود .\r\nعبد الله بن سليم و مذرى بن مشمعل ، هردوان اسدى ، گويند : حسين عليه السلام بيامد تا در شراف منزل كرد ، به وقت سحر غلامان خويش را بگفت تا كاملا آبگيرى كنند ، سپس از آنجا روان شدند . همه اول روز راه پيمودند تا روز به نيمه رسيد ، آنگاه يكى گفت : « الله اكبر . » حسين گفت : « الله اكبر ، براى چه تكبير گفتى ؟ » گفت : « نخلستان ديدم . » دو مرد اسدى گفتند : « هرگز در اين جا حتى يك نخل نديده‌ايم . » حسين به ما گفت : « پس به نظر شما چه ديده ؟ » گفتيم : « به نظر ما گردن اسبان و سر نيزه ها را ديده . » گفت : « به خدا به نظر من نيز همين است . » گويند : آنگاه حسين گفت : « پناهگاهى هست كه سوى آن رويم و پشت سر خويش نهيم و با قوم از يك سمت مقابله كنيم . » گفتيم : « آرى ، ذوحسم پهلوى تو است از چپ سوى آن مىپيچى . اگر زودتر از قوم آنجا برسى چنانست كه مىخواهى . » گويند : « پس حسين از طرف چپ راه آنجا گرفت .\r\nگويند : ما نيز با وى پيچيديم و خيلى زود گردن اسبان نمودار شد كه آن را آشكار ديديم و پيچيديم و چون آنها ديدند كه ما از راه بگشتيم ، به طرف ما پيچيدند ، گويى نيزه هاشان شاخ زنبورها بود و پرچمهاشان بال پرندگان .\r\nگويند : سوى ذى حسم شتابان شديم و زودتر از آنها آنجا رسيديم ، حسين فرود آمد و بگفت تا خيمه هاى او را زدند ، آنگاه قوم بيامدند كه يك هزار سوار بودند همراه حر بن يزيد تميمى يربوعى . او و سپاهش در گرماى نيمروز مقابل حسين ايستادند ، حر و يارانش عمامه داشتند و شمشير آويخته بودند ،\r\nحسين به غلامانش\r\n","description":"","footnote":"","page_name":" 2989 ","page_number":280},
  {"content":"\r\nگفت : « آب به اين جماعت دهيد و سيرابشان كنيد اسبان را نيز سيراب كنيد . » غلامان بيامدند و اسبان را سيراب كردند . گروهى از آنان به قوم آب دادند تا سيراب شدند ، مىآمدند و كاسه ها و ظرفهاى سنگى و طشتها را از آب پر مىكردند و نزديك اسب مىبردند و چون سه يا چهار يا پنج بار مىخورد ، از پيش آن مىبردند و اسب ديگر را آب مىدادند ، تا همهء سپاه را آب دادند .\r\nعلى بن طعان محاربى گويد : با حر بن يزيد بودم ، با آخرين دسته از ياران وى رسيديم و چون حسين ديد كه من و اسبم تشنه‌ايم گفت : « راويه را بخوابان . » كه راويه به نزد من معنى مشك مىداد .\r\nآنگاه گفت : « برادرزاده شتر را بخوابان . » گويد : « و من شتر را خوابانيدم .\r\nگفت : « آب بنوش » و من نوشيدن آغاز كردم و چون مىنوشيدم آب از مشك بيرون مىريخت .\r\nحسين گفت : « مشك را بپيچ » گويد : و من ندانستم چه كنم .\r\nحسين بيامد و مشك را كج كرد و من آب نوشيدم و اسبم را آب دادم .\r\nگويد : حر بن يزيد از قادسيه سوى حسين آمده بود ، كه وقتى عبيد الله بن زياد از آمدن حسين خبر يافت حصين بن نمير تميمى سالار نگهبانان را فرستاد و گفت كه در قادسيه جاى گيرد و همه جا از قطقطانه تا خفان ديده بان نهد و حر بن يزيد با اين هزار سوار از قادسيه به مقابله حسين آمده بود .\r\nگويد : حر همچنان در مقابل حسين بود ، تا وقت نماز رسيد ، نماز ظهر .\r\nحسين ، حجاج بن مسروق جعفى را گفت كه اذان بگويد و او بگفت و چون وقت اقامه گفتن رسيد حسين برون آمد ، ردايى داشت و عبايى با نعلين . حمد خدا گفت و ثناى او كرد آنگاه گفت :\r\n","description":"","footnote":"","page_name":" 2990 ","page_number":281},
  {"content":"\r\n« اى مردم ! مرا به پيش خدا عز و جل و شما اين عذر هست كه پيش « شما نيامدم تا نامه هاى شما به من رسيد و فرستادگانتان آمدند كه سوى ما « بيا كه امام نداريم ، شايد خدا به وسيلهء تو ما را بر هدايت فراهم آرد . اگر « بر اين قراريد آمده‌ام ، اگر عهد و پيمانى كنيد كه اطمينان يابم به شهر شما « آيم و اگر نكنيد و آمدن مرا خوش نداريد ، از پيش شما باز مىگردم و « به همان جا مىروم كه از آن سوى شما آمده‌ام . » گويد : اما در مقابل وى خاموش ماندند و مؤذن را گفتند اقامه بگوى و او اقامه نماز بگفت .\r\nگويد : حسين عليه السلام به حر گفت : « مىخواهى با ياران خويش نماز كنى ؟ »\r\nگفت : « نه ، تو نماز مىكنى و ما نيز به تو اقتدا مىكنيم . » گويد : پس حسين پيشواى نماز آنها شد ، آنگاه به درون رفت و يارانش به دور وى فراهم آمدند . حر نيز به جاى خويش رفت و وارد خيمه اى شد كه برايش زده بودند و جمعى از يارانش بر او فراهم شدند ، بقيه يارانش نيز به جاى صفى كه داشته بودند رفتند و از نو صف بستند هر كدامشان عنان مركب خويش را گرفته بود و در سايهء آن نشسته بود . وقتى پسينگاه رسيد ، حسين گفت : « براى حركت آماده شويد . » پس از آن برون آمد و بانگزن خويش را بگفت تا نداى نماز پسين داد و اقامه گفت . سپس حسين پيش آمد و با قوم نماز كرد ، و سلام نماز بگفت آنگاه رو به جماعت كرد و حمد خداى گفت و ثناى او كرد سپس گفت :\r\n« اما بعد : اى مردم ! اگر پرهيزكار باشيد و حق را براى صاحب حق « بشناسيد ، بيشتر مايه رضاى خداست . ما اهل بيت به كار خلافت شما از « اين مدعيان ناحق كه با شما رفتار ظالمانه دارند ، شايسته تريم . اگر ما را « خوش نداريد و حق ما را نمىشناسيد و رأى شما جز آن است كه در نامه -\r\n","description":"","footnote":"","page_name":" 2991 ","page_number":282},
  {"content":"\r\n« هاتان به من رسيده و فرستادگانتان به نزد من آورده‌اند ، از پيش شما باز « مىگردم . » حر بن يزيد گفت : « به خدا ما نمىدانيم اين نامه ها كه مىگويى چيست ؟ » حسين گفت : « اى عقبه پسر سمعان خرجينى را كه نامه هاى آنها در آنست بيار . » گويد : عقبه خرجينى پر از نامه بياورد و پيش روى آنها فرو ريخت .\r\nحر گفت : « ما جزو اين گروه كه به تو نامه نوشته‌اند نيستيم . به ما دستور داده‌اند وقتى به تو رسيديم از تو جدا نشويم تا پيش عبيد الله بن زيادت بريم . » حسين گفت : « مرگ از اين كار به من نزديكتر است . » گويد : « آنگاه حسين به ياران خويش گفت : « برخيزيد و سوار شويد . » پس ياران وى سوار شدند و منتظر ماندند تا زنانشان نيز سوار شدند و به ياران خود گفت :\r\n« برويم . » گويد : و چون خواستند بروند ، جماعت از رفتنشان مانع شدند .\r\nحسين به حر گفت : « مادرت عزادارت شود چه مىخواهى ؟ » گفت : « به خدا اگر جز تو كسى از عربان اين سخن را به من گفته بود و در اين وضع بود كه تو هستى ، از تذكار عزاى دارى مادرش هر كه بود دريغ نمىكردم . اما به خدا از مادر تو سخن گفتن نيارم مگر به نيكوترين وضعى كه توان گفت : » حسين گفت : « چه مىخواهى ؟ » گفت : « به خدا مىخواهم ترا پيش عبيد الله بن زياد ببرم . » حسين گفت : « در اين صورت به خدا با تو نمىآيم . » حر گفت : « در اين صورت ، به خدا ترا وانمىگذارم . » و اين سخن سه بار از دو سوى تكرار شد .\r\n","description":"","footnote":"","page_name":" 2992 ","page_number":283},
  {"content":"\r\nو چون سخن در ميانه بسيار شد حر گفت : « مرا دستور جنگ با تو نداده‌اند ، دستور داده‌اند از تو جدا نشوم ، تا به كوفه ات برسانم . اگر دريغ دارى ، راهى بگير كه ترا به كوفه نرساند و سوى مدينه پس نبرد كه\r\nميان من و تو انصاف باشد تا به ابن زياد بنويسم . تو نيز اگر خواهى به يزيد نامه نويسى ، بنويس ، يا اگر خواهى به ابن زياد بنويس . شايد خدا تا آن وقت كارى پيش آرد كه مرا از ابتلا به كار تو معاف دارد . » آنگاه گفت : « پس ، از اين راه برو و از راه عذيب و قادسيه به طرف چپ گراى » كه ميان وى و عذيب هشتاد و سه ميل بود .\r\nگويد : پس حسين با ياران خويش به راه افتادند و حر نيز با وى همراه بود .\r\nعقبة بن ابى العيزار گويد : حسين در بيضه با ياران خويش و ياران حر سخن كرد ، نخست حمد خداى گفت و ثناى او كرد ، سپس گفت :\r\n« اى مردم ! پيمبر خداى صلى الله عليه و سلم فرموده هر كه حاكم « ستمگرى را ببيند كه محرمات خدا را حلال شمارد و پيمان خدا را « بشكند و به خلاف سنت پيمبر خدا رود و ميان بندگان خدا با گناه و « تعدى عمل كند و به كردار يا به گفتار عيب او نگويد ، بر خدا فرض باشد « كه او را به جايى كه بايد برد . بدانيد كه اينان به اطاعت شيطان در « آمده‌اند و اطاعت رحمان را رها كرده‌اند ، تباهى آورده‌اند و حدود را « معوق نهاده‌اند و غنيمت را خاص خويش كرده‌اند ، حرام خدا را حلال « دانسته‌اند و حلال خدا را حرام شمرده‌اند و من شايسته ترين كسم كه « عيبگويى كنم . نامه هاى شما به من رسيد و فرستادگانتان با بيعت شما « پيش من آمدند كه مرا تسليم نمىكنيد و از ياريم باز نمىمانيد ، اگر به بيعت « خويش عمل كنيد رشاد مىيابيد . من حسين پسر عليم و پسر فاطمه دختر « پيمبر خدا صلى الله عليه و سلم كه جانم با جانهاى شماست و كسانم با كسان\r\n","description":"","footnote":"","page_name":" 2993 ","page_number":284},
  {"content":"\r\n« شمايند و مقتداى شمايم . و اگر نكنيد و پيمان خويش بشكنيد و بيعت مرا « از گردن خويش برداريد به جان خودم كه اين از شما تازه نيست ، با « پدرم و برادرم و عموزاده‌ام نيز چنين كرده‌ايد . فريب خورده كسى است « كه فريب شما خورد ، اقبال خويش را گم كرده‌ايد و نصيب خويش را « به تباهى داده‌ايد . هر كه پيمان شكند به ضرر خويش مىشكند ، زود « باشد كه خدا از شما بىنياز شود . درود بر شما با بركات و رحمت « خداى . » و هم عقبة بن ابى العيزار گويد : حسين عليه السلام در ذى حسم بايستاد و حمد خداى گفت و ثناى او كرد سپس گفت :\r\n« كارها چنان شده كه مىبينيد ، دنيا تغيير يافته و به زشتى گراييده .\r\n« خير آن برفته و پيوسته بدتر شده و از آن ته ظرفى مانده و معاشى ناچيز .\r\n« چون چراگاه كم مايه . مگر نمىبينيد كه به حق عمل نمىكنند و از باطل « نمىمانند ، حقا كه مؤمن بايد به ديدار خداى راغب باشد كه به نظر من « مرگ شهادت است و زندگى با ستمگران مايهء رنج . » گويد : زهير بن قين بجلى برخاست و به ياران خويش گفت : « شما سخن مىكنيد يا من سخن كنم ؟ » گفتند : « تو سخن كن . » گويد : پس او حمد خدا گفت و ثناى وى كرد و گفت : « اى پسر پيمبر كه خدايت قرين هدايت بدارد ، گفتار ترا شنيديم ، به خدا اگر دنيا براى ما باقى بود و در آن جاويد بوديم و يارى و پشتيبانى تو موجب جدايى از دنيا بود قيام با ترا بر - اقامت دنيا مرجح مىداشتيم . » گويد : حسين براى وى دعا كرد و سخن نيك گفت .\r\nگويد : حر بيامد و با وى همراه شد و مىگفت : « اى حسين ، ترا به خدا در\r\n","description":"","footnote":"","page_name":" 2994 ","page_number":285},
  {"content":"\r\nانديشه خودت باش . صريح مىگويم كه به نظر من اگر جنگ كنى حتما كشته مىشوى .\r\nاگر با تو بجنگند حتما نابود مىشوى . » حسين گفت : « مرا از مرگ مىترسانى مگر بيشتر از اين چيزى هست كه مرا بكشيد ؟ نمىدانم با تو چه بگويم . شعر آن مرد اوسى را كه با پسر عموى خويش گفت ، با تو مىگويم كه وقتى به يارى پيمبر خدا مىرفت به او گفته بود كجا مىروى كه كشته مىشوى ؟ و به پاسخ گفته بود :\r\n« مىروم كه مرگ براى مرد « اگر نيت پاك دارد « و مسلمان است و پيكار مىكند « و به جان از مردان پارسا پشتيبانى مىكند « عار نيست » گويد : و چون حر اين سخن بشنيد ، از او كناره گرفت ، وى با يارانش از يك سو مىرفت و حسين از سوى ديگر مىرفت ، تا به عذيب هجانات رسيدند . و چنان بود كه كره هاى دور كه نعمان را در آنجا مىچرانيده بودند . ناگهان چهار كس را ديدند كه از كوفه مىآمدند ، بر مركبهاى خويش بودند و اسبى از آن نافع بن هلال را به نام كامل يدك كرده بودند ، بلدشان طرماح بن عدى ، بر اسب خويش همراهشان بود و شعرى به اين مضمون مىخواند :\r\n« اى شتر من « از اينكه مىرانمت بيم مكن « و شتاب كن كه پيش از سحرگاه « با بهترين سواران و بهترين مسافران « به مرد و الا نسب برسى « بزرگوار آزادهء گشاده دل\r\n","description":"","footnote":"","page_name":" 2995 ","page_number":286},
  {"content":"\r\n« كه خدايش براى بهترين كار آنجا آورد ، « و خدايش همانند روزگار « باقى بدارد . » گويد : و چون به حسين رسيد اشعار را براى وى بخواندند كه گفت : « به خدا من اميدوارم كه آنچه خدا براى ما خواسته ، كشته شويم يا ظفر يابيم ، نيك باشد . » گويد : حر بن يزيد بيامد و گفت : « اين كسان كه از مردم كوفه‌اند جزو همراهان تو نبوده‌اند و من آنها را پس مىفرستم يا مىدارم . » حسين گفت : « از آنها ، همانند خويش دفاع مىكنم ، آنها ياران و پشتيبانان منند . تعهد كرده بودى متعرض من نشوى تا نامه اى از ابن زياد سوى تو آيد . » گفت : « بله ، اما با تو نيامده بودند . » گفت : « آنها ياران منند و همانند كسانى هستند كه همراه من بوده‌اند ، اگر به قرارى كه ميان من و تو بوده عمل نكنى با تو پيكار مىكنم . » گويد : حر دست از آنها بداشت .\r\nگويد : آنگاه حسين به آنها گفت : « با من از مردم پشت سرتان خبر گوييد . » مجمع بن عبد الله عايذى كه يكى از آن چهار آمده ، بود ، گفت : « بزرگان قوم را رشوه هاى كلان داده‌اند و جوالهايشان را پر كرده‌اند كه دوستيشان را جلب كنند و به صف خويش برند و بر ضد تو متفقند . مردم ديگر دلهايشان به تو مايل است اما فردا شمشيرهايشان بر ضد تو كشيده مىشود . » گفت : « به من بگوييد آيا از پيكى كه سوى شما فرستادم خبر داريد ؟ » گفتند : « كى بود ؟ » گفت : « قيس بن مسهر صيداوى . » گفتند : « بله ، حصين بن نمير او را گرفت و پيش ابن زياد فرستاد كه به دو دستور داد ترا لعنت كند و پدرت را لعنت كند اما درود تو گفت و درود پدرت گفت و ابن\r\n","description":"","footnote":"","page_name":" 2996 ","page_number":287},
  {"content":"\r\nزياد و پدرش را لعنت كرد و آنها را به يارى تو خواند و از آمدنت خبرشان داد و ابن زياد بگفت تا وى را از بالاى قصر به زير انداختند . » گويد : اشك در چشم حسين آمد و نتوانست نگهدارد . آنگاه گفت : « بعضى از ايشان تعهد خويش را به سر برده ( و شهادت يافتند ) و بعضى از ايشان منتظرند و به هيچوجه تغييرى نيافته‌اند . [ 1 
  ] خدايا بهشت را جايگاه ما و آنها كن و ما و آنها را در قرار رحمت خويش و ذخيره هاى خواستنى ثوابت ، فراهم آر . »\r\nجميل بن مزيد گويد : طرماح بن عدى به حسين نزديك شد و گفت : « به خدا مىنگرم و كسى را با تو نمىبينم ، اگر جز همين كسان كه اينك مراقب تواند به جنگت نيايند ، بس باشند . اما يك روز پيش از آنكه از كوفه در آيم و سوى تو آيم ، بيرون كوفه چندان كس ديدم كه هرگز بيش از آن جماعت به يك جا نديده بودم .\r\nدربارهء آنها پرسش كردم ، گفتند : « فراهم آمده‌اند كه سانشان ببينند و به مقابلهء حسين روانه شوند . ترا به خدا اگر مىتوانى يك وجب جلو نروى نرو ، اگر مىخواهى به شهرى فرود آيى كه خدايت در آنجا محفوظ دارد تا كار خويش را ببينى و بنگرى چه خواهى كرد برو تا به كوهستان محفوظ ما كه اجا نام دارد برسى كه به خدا در آنجا از شاهان غسان و حمير و نعمان بن منذر و سياه و سرخ محفوظ بوده‌ايم . به خدا هرگز آنجا دشمنى به ما در نيامده ، من نيز با تو مىآيم تا ترا در دهكده فرود آرم ، آنگاه كس پيش مروان طى مىفرستم كه در اجا و سلمى اقامت دارند ، به خدا ده روز نمىگذرد كه مردم طى پياده و سوار سوى تو رو كنند ، هر چند مدت كه خواهى ميان ما بمان . اگر حادثه اى رخ دهد من متعهدم ، كه بيست هزار مرد طايى با شمشيرهاى خويش پيش روى تو به پيكار ايستند . به خدا تا يكى از آنها زنده باشد به تو دست نمىيابند . » حسين گفت : « خدا تو و قومت را پاداش نيك دهد ، ميان ما و اين ، سخن رفته\r\n\r\n","description":"","footnote":"\r\n[ 1 
  ] فَمِنْهُمْ من قَضى نَحْبَه وَمِنْهُمْ من يَنْتَظِرُ وَما بَدَّلُوا تَبْدِيلًا 33 : 23 احزاب 33 آيهء 21\r\n","page_name":" 2997 ","page_number":288},
  {"content":"\r\nكه با وجود آن رفتن نتوانيم و نمىدانيم كار ما و آنها به كجا مىانجامد . » طرماح بن عدى گويد : با وى وداع كردم و گفتم : « خدا شر جن و انس را از تو بگرداند ، از كوفه براى كسانم آذوقه گرفته‌ام و خرجى آنها پيش من است ، مىروم و اين را پيششان مىنهم ، ان شاء الله پيش تو مىآيم . وقتى آمدم به خدا از جمله ياران تو خواهم بود . » گفت : « اگر چنين خواهى كرد ، بشتاب ، خدايت رحمت كناد . » گويد : دانستم كه از كار آن كسان نگران است كه به من مىگويد بشتابم .\r\nگويد : و چون پيش كسانم رسيدم و لوازمشان را بدادم و سفارش كردم ، كسانم مىگفتند : « اين بار رفتارى مىكنى كه پيش از اين نمىكردى . »\r\nگويد : مقصود خويش را با آنها بگفتم و از راه بنى ثعل روان شدم و چون به عذيب هجانات رسيدم سماعة بن بدر به من رسيد و خبر كشته شدن حسين را گفت كه از آنجا بازگشتم .\r\nگويد : حسين برفت تا به قصر بنى مقاتل رسيد و آنجا فرود آمد و ديد كه خيمه اى آنجا زده‌اند .\r\nشعبى گويد : حسين بن على رضى الله عنه گفت : « اين خيمه از كيست ؟ » گفتند : « از عبيد الله بن حر جعفى . » گفت : « او را پيش من بخوانيد . » و كس به طلب او فرستاد .\r\nگويد : چون فرستاده برفت گفت : « اينك حسين بن على ترا مىخواند . » عبيد الله گفت : « انا للَّه و انا اليه راجعون ، به خدا از كوفه در آمدم كه وقتى حسين وارد مىشود ، آنجا نباشم ، به خدا نمىخواهم او را ببينم و او مرا ببيند . » گويد : فرستاده بيامد و خبر را با وى بگفت .\r\nگويد : حسين پاپوش خويش برگرفت و به پا كرد و برخاست و بيامد و به نزد عبيد الله وارد شد و سلام گفت و بنشست و او را دعوت كرد كه در كار قيام با وى همراه\r\n","description":"","footnote":"","page_name":" 2998 ","page_number":289},
  {"content":"\r\nشود . اما ابن حر همان گفته را براى وى تكرار كرد .\r\nحسين گفت : « اگر يارى ما نمىكنى ، از خدا بترس و جزو كسانى كه با ما پيكار مىكنند مباش ، به خدا هر كه بانگ ما را بشنود و ياريمان نكند ، به هلاكت افتد . » گفت : « اما اين هرگز نخواهد شد . ان شاء الله . » گويد : « آنگاه حسين عليه السلام از پيش وى برخاست و به محل خويش بازگشت . » عقبة بن سمعان گويد : وقتى آخر شب شد حسين بما گفت : آبگيرى كنيم . آنگاه دستور حركت داد و ما به راه افتاديم .\r\nگويد : وقتى از قصر بنى مقاتل حركت كرديم و لختى برفتيم ، حسين چرتى زد و آنگاه به خود آمد و مىگفت : « انا للَّه و انا اليه راجعون و الحمد للَّه رب العالمين » و اين را دو بار يا سه بار گفت .\r\nگويد : پسرش على بر اسب خويش بيامد و گفت : « انا للَّه و انا اليه راجعون و الحمد للَّه رب العالمين ، پدر جان ! فدايت شوم ، حمد و انا للَّه براى چه مىگويى ؟ » گفت : « پسركم چرتم گرفت و سوارى بر اسبى ديدم كه گفت : قوم روانند و مرگها نيز روانست ، و بدانستم كه از مرگ ما خبرمان مىدهند . » گفت : « پدر جان ،\r\nخدا بد برايت نياورد ، مگر ما بر حق نيستيم ؟ » گفت : « قسم به مرجع بندگان ، چرا . » گفت : « پدر جان ! چه اهميت دارد ، بر حق جان مىدهيم . » گفت : « خداى نكوترين پاداشى كه به خاطر پدرى به فرزندى داده ترا دهد . » گويد : و چون صبح در آمد ، فرود آمد و نماز صبحگاه بكرد . آنگاه با شتاب برنشست و ياران خود را به جانب چپ برد ، مىخواست متفرقشان كند ، اما حر\r\n","description":"","footnote":"","page_name":" 2999 ","page_number":290},
  {"content":"\r\nمىآمد و آنها را باز پس مىبرد ، حسين نيز او را پس مىبرد و چون آنها را سوى كوفه مىكشيد ، مقاومت مىكردند و راه بالا مىگرفتند و همچنان با هم راه پيمودند تا به نينوى رسيدند : جايى كه حسين منزلگاه كرد .\r\nگويد : در اين وقت سوارى بر اسبى اصيل پديدار شد كه مسلح بود و كمانى به شانه داشت و از كوفه مىآمد . همگى بايستادند و منتظر وى بودند و چون به آنها رسيد به حر بن يزيد و يارانش سلام گفت اما به حسين عليه السلام و يارانش سلام نگفت . آنگاه نامه اى به حر داد كه از ابن زياد بود و چنين نوشته بود :\r\n« وقتى نامه من به تو رسيد و فرستاده‌ام بيامد ، حسين را بدار در زمين باز بى - حصار و آب . به فرستاده‌ام دستور داده‌ام با تو باشد و از تو جدا نشود تا خبر بيارد كه دستور مرا اجرا كرده اى . و السلام . » گويد : وقتى حر نامه را بخواند بدانها گفت : « اين نامهء امير عبيد الله بن زياد است كه به من دستور مىدهد شما را در همانجا كه نامه اش به من مىرسد بدارم .\r\nاين فرستادهء اوست كه گفته از من جدا نشود تا نظر وى اجرا شود . » گويد : ابو الشعثا ، يزيد بن زياد مهاجر كندى نهدى ، به فرستاده عبيد الله زياد نگريست و رو به او كرد و گفت : « مالك بن نسير بدى هستى ؟ » گفت : « بله . » گويد : وى نيز يكى از مردم كنده بود .\r\nگويد : يزيد بن زياد به دو گفت : « مادرت عزادارت شود به چه كار آمده اى ؟ » گفت : « به كارى آمده‌ام كه اطاعت پيشوايم كرده‌ام و به بيعتم عمل كرده‌ام . » ابو الشعثاء گفت : « عصيان پروردگار كرده اى و اطاعت پيشواى خويش در كار هلاكت خويش ، و ننگ و جهنم جسته اى كه خدا عز و جل گويد :\r\n* ( وَجَعَلْناهُمْ أَئِمَّةً يَدْعُونَ إِلَى النَّارِ وَيَوْمَ الْقِيامَةِ لا يُنْصَرُونَ 28 : 41 ) * [ 1 
  ]\r\n\r\n","description":"","footnote":"\r\n[ 1 
  ] سورهء 48 آيهء 41\r\n","page_name":" 3000 ","page_number":291},
  {"content":"\r\nيعنى : آنها را پيشوايان كرديم كه به سوى جهنم بخوانند و روز رستاخيز يارى نبينند . پيشواى تو چنين است .\r\nگويد : حر جماعت را وادار كرد در همانجا فرود آيند ، بىآب و آبادى .\r\nگفتند : « بگذارمان در اين دهكده فرود آييم . » مقصودشان نينوى بود .\r\nگفت : « نه ، به خدا قدرت اين كار ندارم ، اين مرد را به مراقبت من فرستاده‌اند . » گويد : زهير بن قين گفت : « اى پسر پيمبر خدا ! جنگ با اينان ، آسانتر از جنگ كسانى است كه پس از اين به مقابله با ما مىآيند به جان خودم ، از پى اينان كه مىبينى كسانى سوى ما آيند كه تاب مقابله آنها نياريم . » حسين گفت : « من كسى نيستم كه جنگ آغاز كنم . » گفت : « پس سوى اين دهكده رويم و آنجا فرود آييم كه استوار است و بر كنار فرات ، اگر نگذارندمان با آنها مىجنگيم كه جنگ با آنها آسانتر از جنگ كسانى است كه از پى آنها مىرسند . » حسين گفت : « اين چه دهكده ايست ؟ » گفت : « عقر . » حسين گفت : « خدايا از عقر [ 1 
  ] به تو پناه مىبرم . » آنگاه فرود آمد و اين به روز پنجشنبه ، دوم محرم سال شصت و يكم بود .\r\nگويد : و چون فردا شد عمر بن سعد بن ابى وقاص با چهار هزار كس از كوفه پيش آنها رسيد .\r\nگويد : سبب آمدن ابن سعد به مقابله حسين چنان بود كه عبيد الله او را سالار چهار هزار كس از مردم كوفه كرده بود كه سوى دستبى فرستد كه ديلمان آنجا رفته بودند و بر ولايت تسلط يافته بودند . ابن زياد فرمان رى را به نام وى نوشته بود و\r\n\r\n","description":"","footnote":"\r\n[ 1 
  ] به معنى بىفرزندى و نازايى و پى كردن چهار پا و تباهى .\r\n","page_name":" 3001 ","page_number":292},
  {"content":"\r\nدستور رفتن داده بود و او با كسان در حمام اعين اردو زده بود و چون كار حسين چنان شد كه بود رو سوى كوفه كرد ابن زياد ، عمر بن سعد را پيش خواند و گفت : « به مقابلهء حسين رو و چون از كار ميان خودمان و او فراغت يافتيم ، سوى عمل خويش مىروى . » گويد : عمر بن سعد به دو گفت : « خدايت رحمت كناد اگر خواهى مرا معاف دارى ، بدار . » عبيد الله گفت : « بله به شرط آنكه فرمان ما را پسمان دهى . » گويد : و چون با وى چنين گفت ، عمر بن سعد گفت : « امروز را مهلتم ده تا بينديشم . » گويد : پس برفت و با نيكخواهان خويش مشورت كرد و با هر كه مشورت كرد او را منع كرد .\r\nگويد : حمزه بن مغيرة بن شعبه ، خواهر زاده وى بيامد و گفت : « دايى جان ترا به خدا به مقابلهء حسين مرو كه عصيان خدا كرده اى و رعايت خويشاوندى نكرده اى به خدا اگر از دنيا و مال خويش بگذرى و حكومت همه زمين را داشته باشى و واگذارى ، از آن بهتر كه با خون حسين به پيشگاه خدا روى . » گويد : عمر بن سعد به دو گفت : « ان شاء الله نمىروم . »\r\nعبد الله بن يسار جهنى گويد : وقتى به عمر بن سعد دستور داده بودند سوى حسين حركت كند ، پيش وى رفتم به من گفت : « امير دستورم داد سوى حسين حركت كنم و اين كار را نپذيرفتم . » گفتم : « خدايت قرين صواب بدارد ، خدايت قرين هدايت بدارد ، بمان ، مرد و مكن . » گويد : از پيش وى برفتيم و يكى بيامد و گفت : « اينك عمر بن سعد كسان را براى حركت سوى حسين مىخواند . »\r\n","description":"","footnote":"","page_name":" 3002 ","page_number":293},
  {"content":"\r\nگويد : پيش وى رفتم و ديدمش كه نشسته بود ، چون مرا ديد روى از من بگردانيد و بدانستم كه آهنگ رفتن سوى حسين دارد و از پيش وى در آمدم .\r\nگويد : عمر بن سعد پيش عبيد الله بن زياد رفت و گفت : « خدايت قرين صلاح بدارد ، اين كار را به من داده اى و مردم از آن خبر يافته‌اند ، اگر رأى تو اين است كه اين كار عمل شود ، عمل كن و با اين سپاه ، يكى از بزرگان كوفه را كه من در كار جنگ كفايت و لياقت برتر از او نخواهم بود به مقابلهء حسين فرست . » گويد : كسانى را براى عبيد الله نام برد اما او گفت : « نمىخواهد بزرگان كوفه را به من بشناسانى ، دربارهء كسى كه مىخواهم بفرستم از تو نظر نمىخواهم ، اگر با سپاه ما مىروى كه بهتر و گر نه فرمان ما را پس بفرست . » گويد : و چون اصرار وى را بديد گفت : « ميروم . » گويد : پس با چهار هزار كس برفت و فرداى روزى كه حسين در نينوى فرود آمده بود به نزد وى رسيد .\r\nگويد : عمر بن سعد خواست عزره بن قيس احمسى را سوى حسين عليه السلام فرستد به او گفت : « پيش وى برو و بپرس براى چه آمده و چه مىخواهد ؟ » گويد : عزره از جمله كسانى بود كه به حسين نامه نوشته بودند و شرم كرد كه پيش وى رود .\r\nگويد : اين كار را به سرانى كه به حسين نامه نوشته بودند عرضه كرد ، اما همگى دريغ كردند و نپذيرفتند .\r\nگويد : كثير بن عبد الله شعبى كه يكه سوارى دلير بود و از هيچ كارى روى گردان نبود پيش وى آمد و گفت : « من پيش وى مىروم به خدا اگر بخواهى به غافلگيرى مىكشمش . » عمر بن سعد گفت : « نمىخواهم به غافلگيرى كشته شود . پيش وى برو و بپرس براى چه آمده و چه مىخواهد ؟ »\r\n","description":"","footnote":"","page_name":" 3003 ","page_number":294},
  {"content":"\r\nگويد : كثير بيامد و چون ابو ثمامهء صاعدى او را بديد به حسين گفت : « اى ابو عبد الله ! خدايت قرين صلاح بدارد شرورترين مردم زمين كه به خونريزى و غافل كشى از همه جسورتر است سوى تو آمده . » گويد : ابو ثمامه نزديك وى رفت و گفت : « شمشير خويش را بگذار . » گفت : « نه ، من فرستاده‌ام ، اگر گوش مىگيريد پيامى را كه به من داده‌اند مىرسانم و اگر ابا داريد از پيش شما باز مىروم . » گفت : « من دستهء شمشيرت را مىگيرم آنگاه مقصود خويش را بگوى . » گفت : « به خدا نبايد دست به آن بزنى . » گفت : « پيامى را كه آورده اى بگوى و من از طرف تو مىرسانم . نمىگذارم به او نزديك شوى كه تو بدكاره اى . » گويد : « پس به هم ناسزا گفتند و كثير پيش عمر بن سعد رفت و قضيه را با وى بگفت .\r\nگويد : پس از آن عمر بن سعد قرة بن قيس حنظلى را پيش خواند و گفت :\r\n« اى قره واى تو ! حسين را ببين و از او بپرس براى چه آمده و چه مىخواهد ؟ » گويد : قره سوى حسين روان شد و چون حسين او را بديد كه مىآيد گفت :\r\n« اين را مىشناسيد ؟ » حبيب بن مظاهر گفت : « بله ، اين يكى از طايفهء حنظله است از قبيلهء تميم ، خواهرزادهء ماست من او را به حسن عقيدت مىشناختم و گمان نداشتم در اينجا حاضر شود . » گويد : قره بيامد و به حسين سلام گفت و پيام عمر بن سعد را به دو رسانيد .\r\nحسين به دو گفت : « مردم شهرتان به من نوشته‌اند كه بيا ، اگر مرا نمىخواهند بازمىگردم . » گويد : پس از آن حبيب بن مظاهر به دو گفت : « اى قره پسر قيس ! واى تو ،\r\n","description":"","footnote":"","page_name":" 3004 ","page_number":295},
  {"content":"\r\nچرا پيش قوم ستمگر باز مىگردى ؟ اين مرد را كه خدا بوسيلهء پدرانش ما و ترا حرمت بخشيده يارى كن . » قره به دو گفت : « با جواب پيام يارم پيش او باز مىروم ، آنگاه انديشه مىكنم . » گويد : پس پيش عمر بن سعد رفت و خبر را با وى بگفت . عمر بن سعد گفت :\r\n« اميدوارم خدا مرا از پيكار وى معاف بدارد . » حسان بن فايد عبسى گويد : شهادت مىدهم كه وقتى نامهء عمر بن سعد پيش ابن زياد آمد ، من نيز پيش وى بودم . نامه چنين بود :\r\n« به نام خداى رحمان رحيم :\r\n« اما بعد ، من وقتى نزديك حسين فرود آمدم كسى پيش او فرستادم « و پرسيدم براى چه آمده و چه مىخواهد و مىجويد ؟\r\n« گفت : مردم اين ولايت به من نوشتند و فرستادگانشان پيش من « آمدند و خواستند كه بيايم و آمدم ، اگر مرا نمىخواهند و رأيى جز آن « دارند كه فرستادگانشان با من گفته‌اند ، از پيش آنها باز مىروم . » گويد : و چون نامه را براى عبيد الله بن زياد خواندند شعرى به اين مضمون خواند :\r\n« اكنون كه پنجه هاى ما به او بند شده « اميد رهايى دارد « اما ديگر مفر نيست . » گويد : آنگاه به عمر بن سعد نوشت :\r\n« به نام خداى رحمان رحيم :\r\n« اما بعد ، نامهء تو به من رسيد ، آنچه را نوشته بودى فهميدم به « حسين بگو او و همهء يارانش با يزيد بن معاويه بيعت كنند و چون چنين\r\n","description":"","footnote":"","page_name":" 3005 ","page_number":296},
  {"content":"\r\n« كرد ، رأى خويش را بگوييم . و السلام . »\r\nگويد : و چون نامه به عمر بن سعد رسيد گفت : « حدس مىزدم كه ابن زياد سلامت را نمىپذيرد . » حميد بن مسلم ازدى گويد : نامه اى از عبيد الله بن زياد پيش عمر بن سعد آمد به اين مضمون :\r\n« اما بعد ، ميان حسين و ياران وى و آب حايل شو كه يك قطره « از آن ننوشند همانطور كه با متقى پاكيزه خوى مظلوم ، امير مؤمنان ، « عثمان بن عفان رفتار كردند . » گويد : عمر بن سعد ، عمرو بن حجاج را با پانصد سوار فرستاد كه آبگاه را گرفتند و ميان حسين و ياران وى آب حايل شدند و نگذاشتند يك قطره آب بنوشند و اين سه روز پيش از كشته شدن حسين بود .\r\nگويد : عبيد الله بن ابى حصين ازدى كه نسب از بجيله داشت بانگ زد و گفت : « اى حسين آب را مىبينى كه به رنگ آسمان است به خدا يك قطره از آن نمىچشى تا از تشنگى بميرى . » گويد : حسين گفت : « خدايا او را از تشنگى بكش و هرگز او را نبخش . » حميد بن مسلم گويد : به خدا بعدها هنگامى كه بيمار بود عيادتش كردم به خدايى كه جز او خدايى نيست ديدمش آب مىخورد تا شكمش پر مىشد و قى مىكرد ، آنگاه باز آب مىخورد تا شكمش پر مىشد و قى مىكرد ، اما سيراب نمىشد و چنين بود تا جان داد . گويد : وقتى تشنگى بر حسين و يارانش سخت شد ، عباس بن على بن ابى طالب برادر خويش را پيش خواند و با سى سوار و بيست پياده فرستاد و بيست مشك همراهشان كرد كه شبانگاه برفتند و نزديك آب رسيدند و نافع بن هلال جملى با پرچم پيشاپيش مىرفت . عمرو بن حجاج زبيدى گفت : « كيستى بگو براى چه آمده اى ؟ »\r\n","description":"","footnote":"","page_name":" 3006 ","page_number":297},
  {"content":"\r\nگفت : « آمده‌ايم از اين آب كه ما را از آن بداشته‌اند بنوشيم . » گفت : « بنوش ، نوش جانت . » گفت : « نه ، تا حسين و اين گروه از يارانش كه مىبينى تشنه‌اند يك قطره نخواهم نوشيد . » گويد : پس از آن كسان نمودار شدند . عمرو گفت : « نه ، به خدا راهى براى آب دادن اينان نيست ما را اينجا گذاشته‌اند كه آب را از آنها منع كنيم . » گويد : و چون ياران نافع نزديك رسيدند به پيادگان گفت : « مشكها را پر كنيد » پيادگان هجوم بردند و مشكها را پر كردند . عمرو بن حجاج و يارانش پيش دويدند .\r\nعباس بن على بن ابى طالب و نافع بن هلال به آنها حمله بردند و پسشان زدند كه به جاى خويش بازگشتند ، آنگاه گفتند : « برويم . » اما راهشان را گرفتند .\r\nعمرو بن حجاج سوى آنها آمد و درگيرى اندكى شد ، يكى از ياران عمرو بن حجاج ، كه از طايفهء صداء بود ، زخم خورد ، نافع بن هلال زخمش زده بود ، مىپنداشت چيزى نيست اما پس از آن بدتر شد و از همان زخم بمرد .\r\nگويد : ياران حسين با مشكها بيامدند و آب را پيش وى بردند .\r\nهانى بن ثبيت حضرمى كه هنگام كشته شدن حسين حضور داشته بود گويد :\r\n« حسين عليه السلام عمرو بن قرظهء انصارى را پيش عمر بن سعد فرستاد كه امشب ميان اردوگاه من و اردوگاه خودت مرا ببين .\r\nگويد : عمر بن سعد با حدود بيست سوار بيامد ، حسين نيز با همانند آن بيامد و چون به هم رسيدند حسين به ياران خويش گفت دور شوند . عمر بن سعد نيز با ياران خويش چنين گفت .\r\nگويد : از آنها دور شديم چندان كه صدا و سخنشان را نمىشنيديم . سخن كردند و طول دادند تا پاسى از شب برفت . پس از آن هر كدام با يارانشان سوى اردوگاه خويش بازگشتند و كسان دربارهء آنچه ميانشان رفته بود به پندار سخن\r\n","description":"","footnote":"","page_name":" 3007 ","page_number":298},
  {"content":"\r\nكردند پنداشتند كه حسين به عمر بن سعد گفته بود : « با من پيش يزيد بن معاويه بيا و دو اردو را به جاى مىگذاريم . » عمر گفته بود : « در اين صورت خانه‌ام را ويران مىكنند . » گفته بود : « من آن را برايت مىسازم . » گفته بود : « املاكم را مىگيرند . » گفته بود : « از اموال خودم در حجاز بهتر از آن به تو مىدهم . » گويد : و عمر اين را خوش نداشته يود .\r\nگويد : كسان بىآنكه چيزى شنيده باشند يا دانسته باشند چنين مىگفتند و ميانشان رواج يافته بود .\r\nابو مخنف گويد : اما آنچه مجالد بن سعيد و صقعب بن زهير و ديگر اهل روايت گفته‌اند و جمع راويان بر آن رفته‌اند اين است كه چنين گفت : « يكى از سه چيز را از من بپذيريد : يا به همانجا كه از آن آمده‌ام بازمىگردم ، يا دست در دست يزيد ابن معاويه مىنهم كه در كار فيما بين ، رأى خويش را بگويد يا مرا به هر يك از - مرزهاى مسلمانان كه مىخواهيد بفرستيد كه يكى از مردم مرز باشم و حقوق و تكاليفى همانند آنها داشته باشم . » عقبة بن سمعان گويد : همراه حسين بودم با وى از مدينه به مكه رفتم و از مكه به عراق ،\r\nتا وقتى كشته شد از او جدا نشدم و از سخنان وى با كسان در مدينه و مكه و در راه و در عراق و در اردوگاه تا به روز كشته شدنش يك كلمه نبود كه نشنيده باشم ، به خدا آنچه مردم مىگويند و پنداشته‌اند نبود و نگفته بود كه دست در دست يزيد بن معاويه نهد يا او را به يكى از مرزهاى مسلمانان فرستند ، بلكه گفت : « بگذاريد در زمين فراخ بروم تا ببينم كار كسان به كجا مىكشد . » ابو مخنف به نقل از مجالد بن سعيد همدانى و صقعب بن زهير كه مكرر ، سه يا چهار بار ، حسين و عمر بن سعد را ديده بودند گويد : عمر بن سعد به عبيد الله بن زياد نوشت :\r\n","description":"","footnote":"","page_name":" 3008 ","page_number":299},
  {"content":"\r\n« اما بعد ، خدا آتش را خاموش كرد و اتفاق آورد و كار امت را « به صلاح آورد ، اينك حسين به من مىگويد به جايى كه از آن آمده باز - « گردد يا او را به هر يك از مرزهاى مسلمانان كه خواهيم فرستيم و يكى از « مسلمانان باشد و در حقوق و تكاليف همانند آنها باشد يا پيش يزيد « امير مؤمنان رود و دست در دست وى نهد كه رأى خويش را در كار « فيما بين بگويد و اين مايهء رضاى شماست و صلاح امت . » گويد : و چون عبيد الله نامه را بخواند گفت : « اين نامهء مرديست كه اندرزگوى امير خويش است و مشفق قوم خويش ، بله مىپذيرم . » گويد : شمر بن ذى الجوشن برخاست و گفت : « اكنون كه به سرزمين تو فرود آمده و كنار تست اين را از او مىپذيرى ؟ به خدا اگر از ديار تو برود و دست در دستت ننهاده باشد قوت و عزت از آن وى باشد و ضعف و ناتوانى از آن تو . اين را مپذير كه مايهء ضعف است . بايد او و يارانش به حكم تو تسليم شوند كه اگر عقوبت مىكنى اختيار عقوبت با تو باشد و اگر مىبخشى به اختيار تو باشد ، به خدا شنيده‌ام كه حسين و عمر سعد ميان دو اردوگاه مىنشينند و بيشتر شب سخن مىكنند . » ابن زياد گفت : « چه خوب گفتى ، رأى تو درست است . » حميد بن مسلم گويد : آنگاه عبيد الله بن زياد شمر بن ذى الجوشن را پيش خواند و گفت : « اين نامه را پيش عمر بن سعد ببر كه به حسين و يارانش بگويد به حكم من تسليم شوند ، اگر شدند آنها را به مسالمت پيش من بفرستد و اگر نپذيرفتند با آنها بجنگد ، اگر جنگيد ، شنوا و مطيع او باشد و اگر ابا كرد تو بجنگ كه سالار قومى و گردن او را بزن و سرش را پيش من بفرست . »\r\nابو جناب كلبى گويد : آنگاه عبيد الله بن زياد نامه اى به عمر بن سعد نوشت به اين مضمون :\r\n« اما بعد ، ترا سوى حسين نفرستاده‌ام كه دست از او بدارى يا\r\n","description":"","footnote":"","page_name":" 3009 ","page_number":300},
  {"content":"\r\n« وقت بگذرانى يا اميد سلامت و بقا به دو بدهى يا بمانى و پيش من از او « وساطت كنى ، بنگر اگر حسين و يارانش گردن نهادند و تسليم شدند آنها « را به مسالمت سوى من فرست ، اگر دريغ كردند به آنها حمله بر و « خونشان بريز و اعضاشان را ببر كه استحقاق اين كار دارند ، اگر حسين « كشته شد اسب بر سينه و پشت وى بتاز كه ناسپاس است و مخالف و حق « ناشناس و ستمگر . مقصودم اين نيست كه اين كار از پس مرگ زيانى « مىزند ولى قولى داده‌ام كه اگر او را كشتم با وى چنين كنم ، اگر به « دستور ما عمل كردى پاداش شنو اى مطيع به تو مىدهيم و اگر نكردى از « عمل ما و سپاه ما كناره كن و شمر بن ذى الجوشن را با سپاه واگذار كه دستور « خويش را به او داده‌ايم . و السلام . » عبيد الله بن شريك عامرى گويد : وقتى شمر بن ذى الجوشن نامه را گرفت او و عبد الله بن ابى محل كه عمه اش ام البنين دختر حزام زن على بن ابى طالب بوده بود و عباس و عبد الله و جعفر و عثمان را او آورده بود به پا خاستند . عبد الله بن ابى محل گفت : « خداى امير را قرين صلاح بدارد ، فرزندان خواهر ما همراه حسينند اگر مايلى امانى براى آنها بنويسى ، بنويس . » گفت : « بله ، به خاطر شما . » و دبير خويش را گفت كه امانى براى آنها نوشت كه عبد الله آن را با غلام خويش به نام كزمان فرستاد و چون پيششان رسيد آنها را بخواند و گفت : « اين امان را دايى شما فرستاده . » جوانان گفتند : « دايى ما را سلام گوى و بگوى ما را به امان شما حاجت نيست امان خدا از امان پسر سميه بهتر است . » گويد : شمر بن ذى الجوشن با نامه عبيد الله بن زياد پيش عمر بن سعد آمد و چون نامه را به دو داد كه بخواند عمر به دو گفت : « چه كردى ؟ واى تو . خدا خانه ات را نزديك نكند و چيزى را كه به سبب آن پيش من آمده اى زشت بدارد . به خدا دانم\r\n","description":"","footnote":"","page_name":" 3010 ","page_number":301},
  {"content":"\r\nكه تو نگذاشتى كه آنچه را به او نوشته بودم بپذيرد و كارى را كه اميد داشتم به صلاح آيد ، تباه كردى ، به خدا حسين تسليم نمىشود كه جانى والامنش ميان دو پهلوى اوست . » شمر به دو گفت : « به من بگو چه خواهى كرد ؟ فرمان اميرت را اجرا مىكنى و دشمن او را مىكشى ؟ اگر نه ، سپاه و اردو را با من گذار . »\r\nگفت : « نه . خودم اين كار را عهده مىكنم . » گفت : « پس ، سالار تو باش . » گويد : شامگاه پنجشنبه نه روز از محرم رفته سوى حسين حمله برد .\r\nگويد : شمر بيامد و نزديك ياران حسين ايستاد و گفت : « پسران خواهر ما بيايند . » گويد : عباس و جعفر و عثمان پسران على پيش وى آمدند و گفتند : « چكار دارى و چه مىخواهى ؟ » گفت : « اى پسران خواهر ما ، شما در امانيد . » گويد جوانان به دو گفتند : « خدايت لعنت كند ، امانت را نيز لعنت كند . اگر دايى ما بودى در اين حال كه پسر پيمبر خدا امان ندارد به ما امان نمىدادى . » گويد : آنگاه عمر بن سعد ندا داد : « اى سپاه خدا برنشين و خوشدل باش . » و با كسان سوار شد و از پس نماز پسينگاه سوى آنها حمله برد . حسين بر در خيمه نشسته بود و به شمشير خويش تكيه داشت و در حال چرت سرش پايين افتاده بود .\r\nزينب خواهرش سر و صدا را شنيد و به برادر خود نزديك شد و گفت : « برادر صداها را كه نزديك مىشوند نمىشنوى ؟ » گويد : حسين سر برداشت و گفت : « پيمبر خدا را به خواب ديدم كه به من گفت امشب پيش ما ميايى . » گويد : « خواهر حسين به صورت خويش زد و گفت : « واى من . »\r\n","description":"","footnote":"","page_name":" 3011 ","page_number":302},
  {"content":"\r\nگفت : « واى از تو دور ، خواهر كم آرام باش ، رحمانت رحمت كند . » گويد : عباس بن على گفت : « برادر ! قوم آمدند . » حسين گفت : « عباس برادرم ، جانم فدايت ، برنشين و پيش آنها برو و بگو :\r\nچكار داريد و مقصودتان چيست ؟ و بپرس براى چه آمده‌اند ؟ » گويد : عباس پيش آنها رفت و با حدود بيست سوار و از جمله زهير بن قين و حبيب بن مظاهر مقابلشان رسيد و گفت : « چه انديشيده‌ايد و چه مىخواهيد . » گفتند : « دستور امير آمده كه به شما بگوييم به حكم امير تسليم شويد ، يا با شما جنگ مىكنيم . » گفت : « شتاب مكنيد تا پيش ابو عبد الله بازگردم و آنچه را گفتيد با وى بگويم . » گويد : توقف كردند و گفتند : « او را ببين و اين را با وى بگوى آنگاه با گفتهء وى پيش ما بيا . » گويد : عباس بازگشت و بتاخت پيش حسين رفت و خبر را با وى بگويد ياران وى با قوم به سخن ايستادند حبيب بن مظاهر به زهير بن قين گفت : « اگر خواهى با اين قوم سخن كن و اگر خواهى من سخن كنم . » زهير گفت : « تو اين را آغاز كردى ، تو با آنها سخن كن . » گويد : حبيب بن مظاهر با آنها گفت : « به خدا قومى كه فردا به پيشگاه خدا روند و فرزند پيمبر او را عليه السلام با كسان و خاندان وى صلى الله عليه و سلم و بندگان سحر خيز و ذكرگوى اين شهر را كشته باشند ، به نزد خداى قوم بدى باشند . » عزره بن قيس گفت :\r\n« تو هر چه بتوانى خودت را پاك مىنمايى . » زهير گفت : « اى عزره ، خدا او را پاك كرده و هدايت بخشيده . اى عزره از خدا بترس كه من نيكخواه توام ، تو را به خدا از جمله كسانى مباش كه گمراهان را\r\n","description":"","footnote":"","page_name":" 3012 ","page_number":303},
  {"content":"\r\nبراى كشتن نفوس پاك كمك مىكنند . » گفت : « اى زهير تو به نزد ما از شيعيان مردم اين خاندان نبودى ، بلكه دوستدار عثمان بودى . » گفت : « اينجا بودنم را دليل اين نمىگيرى كه از آنها هستم ، به خدا هرگز به وى نامه اى ننوشتم و هرگز كسى را به سوى او نفرستادم و هرگز وعده يارى خويش را به او ندادم ولى راه ، من و او را به هم رسانيد و چون او را بديدم پيمبر خدا را با قرابت وى با پيمبر به ياد آوردم و بدانستم كه سوى دشمن خويش و دسته شما روانست و چنين ديدم كه ياريش كنم و جزو دستهء او باشم و براى حفظ حق خدا و حق پيمبر كه شما به تباهى داده‌ايد مدافع وى باشم . » گويد : عباس بن على بتاخت بيامد و به آنها رسيد و گفت : « اى حاضران ابو - عبد الله از شما مىخواهد كه امشب برويد تا در اين كار بنگريم كه ميان شما و او در اين باب سخن نرفته بود و چون صبح شود همديگر را ببينيم . ان شاء الله ، يا رضايت آورده‌ايم و كارى را كه مىخواهيد و تحميل مىكنيد انجام مىدهيم ، و اگر نخواستم آن را رد مىكنيم . » گويد : حسين مىخواست آن شب آنها را پس برد تا دستور خويش را بگويد و با كسانش وصيت كند . و چون عباس بن على اين پيام را آورد ، عمر بن سعد گفت :\r\n« اى شمر رأى تو چيست ؟ » گفت : « رأى تو چيست ؟ سالار تويى ، و رأى تو است . » گفت : « مىخواهم نباشم . » گويد : آنگاه رو به كسان كرد و گفت : « چه رأى داريد ؟ » عمرو بن حجاج زبيدى گفت : « سبحان الله به خدا اگر از ديلمان بودند و اين را از تو مىخواستند ، مىبايد بپذيرى . » قيس بن اشعث گفت : « آنچه را خواسته‌اند بپذير . بدينم قسم كه صبحگاه با\r\n","description":"","footnote":"","page_name":" 3013 ","page_number":304},
  {"content":"\r\nتو جنگ مىكنند . » گفت : « به خدا اگر مىدانستم چنين مىكنند ، امشب را مهلتشان نمىدادم . » گويد : و چنان بود كه وقتى عباس بن على با پيشنهادى كه عمر بن سعد كرده بود پيش حسين آمد و به دو گفت : « پيش آنها بازگرد و اگر توانستى تا صبحدم عقب بينداز و امشب از ما بازشان دار ، شايد امشب براى پروردگارمان نماز كنيم و دعا كنيم و استغفار كنيم . خدا مىداند كه من نماز كردن و قرآن خواند و دعاى بسيار و استغفار را دوست مىداشته‌ام . »\r\nعلى بن حسين گويد : فرستاده اى از جانب عمر بن سعد پيش ما آمد و جايى ايستاد كه صدا رس بود و گفت : « تا فردا مهلتتان داديم اگر تسليم شديد ، شما را پيش اميرمان عبيد الله بن زياد مىفرستيم و اگر نپذيرفتيد ولكنتان نيستيم . » على بن حسين گويد : وقتى عمر بن سعد بازگشت ، و اين به نزديك شبانگاه بود ، حسين ياران خويش را فراهم آورد .\r\nگويد : نزديك او شدم كه بشنوم كه بيمار بودم ، شنيدم پدرم با ياران خويش مىگفت :\r\n« ستايش خداى تبارك و تعالى مىگويم ، ستايش نيكو ، و او را « بر گشايش و سختى حمد مىكنم ، خدايا حمد تو مىكنم كه ما را به پيمبرى « كرامت دادى و قرآن را به ما ياد دادى و به كار دين دانا كردى ، گوش و « چشم و دلمان بخشيدى و جزو مشركانمان نكردى . اما بعد ، يارانى « شايسته تر و بهتر از يارانم نمىشناسم و خاندانى از خاندان خودم نكوتر « و خويشدوستتر .\r\n« خدا همه تان را از جانب من پاداش نيك دهد . بدانيد كه مىدانم « فردا روزمان با اين دشمنان چه خواهد شد . بدانيد كه من اجازه تان مىدهم ، « با رضايت من همگيتان برويد كه حقى بر شما ندارم ، اينك شب به برتان\r\n","description":"","footnote":"","page_name":" 3014 ","page_number":305},
  {"content":"\r\n« گرفته آن را وسيلهء رفتن كنيد . » ضحاك بن عبد الله مشرقى همدانى گويد : من و مالك بن نضر ارحبى پيش حسين رفتيم و به او سلام گفتيم ، آنگاه پيش وى نشستيم سلام ما را جواب گفت و خوش آمد گفت و پرسيد كه براى چه آمده‌ايم ؟\r\nگفتيم : « آمده‌ايم به تو سلام گوييم و از خدا براى تو سلامت خواهيم و ديدار تازه كنيم و خبر اين كسان را با تو بگوييم ، به تو مىگوييم كه به جنگ تو اتفاق دارند كار خويش را بنگر . » گويد : حسين عليه السلام گفت : « خدا مرا بس كه نيكو تكيه گاهى است . » گويد : آنگاه حرمت كرديم و سلام گفتيم و براى او دعا كرديم .\r\nگفت : « چرا مرا يارى نمىكنيد ؟ » مالك بن نضر گفت : « قرض دارم و نانخوار دارم . » من نيز گفتم : « قرض دارم و نانخوار دارم اما اگر اجازه دهى كه وقتى ديدم جنگاورى نمانده بروم ،\r\nچندان كه براى تو سودمند باشد و موجب دفاع از تو شود مىجنگم . » گفت : « اجازه دارى . » گويد : پس با وى ببودم و چون شب رسيد گفت : « اينك شب شما را به برگرفته آن را وسيلهء رفتن كنيد ، هر يك از شما دست يكى از خاندان مرا بگيرد و در روستاها و شهرهايتان پراكنده شويد ، تا خدا گشايش دهد كه اين قوم مرا مىخواهند وقتى به من دست يافتند از تعقيب ديگران غافل مىمانند . » گويد : برادرانش و پسرانش و برادرزادگانش و دو پسر عبد الله بن جعفر گفتند :\r\n« چرا چنين كنيم ؟ براى آنكه پس از تو بمانيم ؟ خدا هرگز چنين روزى را نيارد . » گويد : نخست عباس اين سخن گفت ، سپس آنها اين سخن و امثال آن را به زبان آوردند .\r\n","description":"","footnote":"","page_name":" 3015 ","page_number":306},
  {"content":"\r\nحسين عليه السلام گفت : « اى پسران عقيل ، كشته شدن مسلم شما را بس ، برويد كه اجازه تان دادم . » گفتند : « مردم چه خواهند گفت ؟ مىگويند : بزرگ و سرور و فرزندان عمويمان را كه بهترين عموها بود رها كرديم و با آنها يك تير نينداختيم و يك نيزه و يك ضربت شمشير نزديم و ندانستيم چه كردند ، نه به خدا نمىكنيم ، جان و مال و كسانمان را فدايت مىكنيم و همراه تو مىجنگيم تا شريك سرانجامت شويم خدا زندگى از پس ترا روسياه كند . » ضحاك بن عبد الله مشرقى گويد : پس مسلم بن عوسجه اسدى برخاست و گفت :\r\n« ترا رها كنيم و خدا بداند كه در كار اداى حق تو نكوشيده‌ايم ؟ نه به خدا بايد نيزه‌ام را در سينه هاشان بشكنم و با شمشيرم چندانكه دستهء آن به دستم باشد ضربتشان بزنم ، از تو جدا نمىشوم ، اگر سلاح براى جنگشان نداشته باشم به دفاع از تو چندان سنگشان مىزنم كه با تو بميرم . » گويد : سعد بن عبد الله حنفى گفت : « به خدا ترا رها نمىكنيم تا خدا بداند كه در وجود تو حرمت غياب پيمبر خدا را بداشته‌ايم ، به خدا اگر بدانم كشته مىشوم سپس زنده مىشوم آنگاه زنده سوخته مىشوم و خاكسترم به باد مىرود و هفتاد بار چنينم مىكنند از تو جدا نشوم تا پيش رويت بميرم . پس چرا چنين نكنم كه يك كشتن است و آنگاه كرامتى كه هرگز پايان نمىپذيرد . » گويد : زهير بن قين گفت : « به خدا دوست دارم كشته شوم و زنده شوم و باز - كشته شوم و به همين صورت هزار بار كشته شوم و خدا با كشته شدن من بليه را از جان\r\nتو و جان اين جوانان خاندان تو دور كند . » گويد : همه ياران وى سخنانى گفتند كه همانند يك ديگر بود و از يك روى ، مىگفتند : « به خدا از تو جدا نمىشويم ، جانهاى ما به فدايت با سينه و صورت و دست ، ترا حفظ مىكنيم و چون كشته شديم تكليف خويش را ادا كرده‌ايم و به سر\r\n","description":"","footnote":"","page_name":" 3016 ","page_number":307},
  {"content":"\r\nبرده‌ايم . » على بن حسين گويد : شبى كه صبحگاه آن پدرم كشته شد نشسته بودم ، عمه‌ام زينب پيشم بود و پرستاريم مىكرد . پدرم در خيمهء خويش از ياران گوشه گرفته بود ، حوى ، غلام ابو ذر غفارى پيش وى بود كه به شمشير خود پرداخته بود و آن را درست مىكرد . پدرم شعرى مىخواند به اين مضمون :\r\n« اى روزگار پليد كه دوست بدى « و صبحگاهان و شبانگاهان « ياران و دنياجويان كشته دارى « روزگار عوض نمىپذيرد « كار به دست خداى جليل است « و هر زنده اى به راه مرگ مىرود . » گويد : اين را دو سه بار خواند تا فهميدم و مقصود وى را بدانستم و اشكم گرفت ، اما اشكم را نگهداشتم و خاموش ماندم و بدانستم كه بلا نازل شده ، عمه‌ام نيز آنچه را من شنيده بودم شنيد ، زن بود و زنان رقت دارند و استعداد زارى .\r\nخويشتندارى نتوانست و برجست و جامهء خود را مىكشيد و برهنه سر بود ، پيش وى رفت و گفت : « اى عزاى من ! اى باقيمانده سلف و پناهگاه خلف ! كاش آن روز كه فاطمه مادرم يا على پدرم يا حسن برادرم مرد ، زندگيم به سر رسيده بود . » گويد : حسين عليه السلام به دو نگريست و گفت : « خواهركم ، شيطان بردبارى ترا نبرد . » گفت : « اى ابو عبد الله ! پدر و مادرم فدايت ، در انتظار كشته شدنى ؟ جانم فدايت . . . » و سخن در گلويش ماند .\r\nگويد : چشمانش پر از اشك شد و گفت : « اگر شتر مرغ را بگذارند شب\r\n","description":"","footnote":"","page_name":" 3017 ","page_number":308},
  {"content":"\r\nمىخوابد . [ 1 
  ] گفت : « واى من ! ترا به زور مىكشانند ! اين ، قلب مرا بيشتر داغدار مىكند و بر جانم سختتر است . » و به چهرهء خويش زد و گريبان خويش را گرفت و آن را بدريد و بيهوش به زمين افتاد .\r\nگويد : حسين به دو پرداخت و آب به چهره اش ريخت و گفت : « خواهركم ! از خدا بترس و از خدا تسلى خواه و بدان كه زمينيان مىميرند و آسمانيان نمىمانند ، همه چيز تلف شدنى است\r\nبه جز ذات خدايى كه زمين را به قدرت خويش آفريده و خلق را برمىانگيزد كه باز مىآيند و او خود يكتاست . پدرم بهتر از من بود ، مادرم بهتر از من بود ، برادرم بهتر از من بود ، مقتداى من و آنها و همهء مسلمانان پيمبر خدا است . » گويد : با اين سخنان و امثال آن وى را تسلى داد و گفت : « خواهركم ! قسمت مىدهم و قسم مرا رعايت كن كه بر من گريبان ندرى و چهره نخراشى و واى نگويى و مرگ نخواهى . » گويد : آنگاه وى را بياورد و پيش من نشانيد و پيش ياران خويش رفت و گفتشان كه خيمه هايشان را نزديك يك ديگر كنند و طنابها را درهم كنند و ما بين خيمه ها باشند مگر در سمتى كه دشمن از آنجا مىآيد . » ضحاك بن عبد الله مشرقى گويد : آن شب حسين و ياران وى همه شب بيدار بودند ، نماز مىكردند و آمرزش مىخواستند و دعا مىكردند و زارى .\r\nگويد : سواران آنها بر ما مىگذشتند كه مراقبمان بودند و حسين اين آيه را مىخواند :\r\n« * ( وَلا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَلَهُمْ عَذابٌ مُهِينٌ ، ما كانَ الله لِيَذَرَ الْمُؤْمِنِينَ عَلى ما أَنْتُمْ عَلَيْه حَتَّى يَمِيزَ الْخَبِيثَ من الطَّيِّبِ 3 : 178 - 179 ) *\r\n\r\n","description":"","footnote":"\r\n[ 1 
  ] مثلى همسنگ گفتار سعدى كه بگفت ار بدست منستى قطار\r\n","page_name":" 3018 ","page_number":309},
  {"content":"\r\n» [ 1 
  ] يعنى : كسانى كه كافر شده‌اند مپندارند اين مهلت كه به ايشان مىدهيم خير آنهاست فقط مهلتشان مىدهيم تا گناهشان بيشتر شود و عذابى خفتانگيز دارند .\r\nخدا مؤمنان را بر اين حال كه شماييد نمىگذارد تا پليد را از پاك جدا كند .\r\nو يكى از سوارانى كه مراقب ما بودند اين را بشنيد و بگفت : « قسم به پروردگار كعبه كه ما پاكانيم و از شما جدا شده‌ايم . » گويد : من او را شناختم و به برير بن حصين گفتم : « مىدانى اين كيست ؟ » گفت : « نه . » گفتم : « اين ابو حرب عبد الله بن شهر است ، مردى بذله گوى بود و معتبر و دلير و غافل كش ، بارها مىشد كه سعيد بن قيس او را به سبب جنايتى محبوس مىداشت . » گويد : برير بن حضير به دو گفت : « اى فاسق ! خدا ترا جزو پاكان مىكند ؟ » گفت : « تو كيستى ؟ » گفت : « برير بن حضين . » گفت : « انا للَّه ، دريغم آيد اى بريز ، به خدا هلاك شدى ، به خدا هلاك شدى . » گفت : « اى ابو حرب ، مىخواهى از گناهان بزرگ خويش به پيشگاه خدا توبه برى كه به خدا ما پاكانيم و شما پليدان . » گفت : « من نيز بدين شهادت مىدهم . » گفتمش : « واى تو ! چرا دانستنت سودت نمىدهد . » گفت : « فدايت شوم ، پس كى همنشين يزيد بن عذرهء عنزى مىشود ؟ » گفت : « اينك يزيد همراه من است . » گفت : « به هر حال خدا رأى ترا زشت بدارد كه بىخردى . »\r\n\r\n","description":"","footnote":"\r\n[ 1 
  ] سورهء آل عمران : آيهء 178 - 187\r\n","page_name":" 3019 ","page_number":310},
  {"content":"\r\nگويد : پس او برفت و آنكه شبانگاه با سواران مراقب ما بود عزرة بن قيس احمسى بود كه سالار سواران بود .\r\nگويد : و چون عمر بن سعد صبحگاه روز شنبه نماز كرد - به قولى روز جمعه بود - و اين به روز عاشورا بود ، با كسانى كه همراه وى بود بيامد .\r\nگويد : حسين ياران خويش را بياراست و با آنها نماز صبح بكرد ، سى و دو سوار با وى بودند و چهل پياده . زهير بن قين را به پهلوى راست ياران خود نهاد و حبيب بن مظاهر را به پهلوى چپ ياران خود نهاد . پرچم خويش را به عباس بن على برادرش داد . خيمه ها را پشت سر نهاد و بگفت تا مقدارى هيزم و نى را كه پشت خيمه بود آتش زدند كه بيم داشت دشمن از پشت سر بيايد .\r\nگويد : براى حسين عليه السلام مقدارى نى و هيزم به جاى فرو رفته اى آورده بودند .\r\nكه پشت سرشان بود و همانندجويى بود و هنگام شب بيشتر حفر كرده بودند كه چون خندقى شده بود . نى و هيزم را در آن ريختند و گفتند : « وقتى صبحگاهان به ما حمله برند آتش در آن زنيم كه از پشت سر به ما حمله نيارند و از يكسو با ما بجنگند . » چنين كردند و برايشان سودمند بود .\r\nعمرو بن حضرمى گويد : وقتى عمر بن سعد با كسان روان شد ، سر گروه شهريان كوفه عبد الله بن زهير اسدى بود ، سر مذحج و اسديان كوفه عبد الرحمان بن ابى سبره بود ، سر ربيعه و كنده قيس بن اشعث بن قيس بود ، سر مردم تميم و همدان حر بن يزيد رياحى بود ، اينان همه در كشته شدن حسين حضور داشتند بجز حر بن يزيد كه به حسين پيوست و با وى كشته شد .\r\nگويد : عمر پهلوى راست سپاه خود را به عمرو بن حجاج زبيدى داد ، پهلوى راست را به شمر بن ذى الجوشن بن شرحبيل داد ، سر سواران ، عزرة بن قيس احمسى بود ، سر پيادگان شبث بن ربعى يربوعى بود ، پرچم را به ذويد غلام خويش داده بود .\r\n","description":"","footnote":"","page_name":" 3020 ","page_number":311},
  {"content":"\r\nغلام عبد الرحمان بن عبد ربه انصارى گويد : با صاحبم بودم . وقتى كسان آماده شدند و سوى حسين رفتند حسين بگفت تا خيمه اى به پا كردند و مقدارى مسك بياوردند و در كاسه اى بزرگ يا سينىاى ريختند .\r\nگويد : آنگاه حسين وارد خيمه شد و نوره كشيد .\r\nگويد : صاحب من عبد الرحمان بن عبد ربه و برير بن حضير همدانى بر در خيمه شانه هايشان به هم مىخورد و برخورد داشتند كه كدامشان پس از وى نوره بكشند . برير با عبد الرحمان بذله گويى مىكرد ، عبد الرحمان به دو گفت : « ولمان كن ، اينك وقت ياوه گويى نيست . » گويد : برير به دو گفت : « به خدا قوم من مىدانند كه نه در جوانى و نه در سالخوردگى ياوه گويى را دوست نداشته‌ام ولى به خدا از آنچه در پيش دارم خوشدلم ، به خدا ميان ما و حور عين فاصله نيست جز اينكه اين قوم با شمشيرهاى خويش سوى ما آيند ، دوست دارم كه با شمشيرهاى خود بيايند . » گويد : و چون حسين فراغت يافت ما نيز برفتيم و نوره كشيديم .\r\nگويد : آنگاه حسين بر مركب خويش نشست و قرآنى خواست و آن را پيش روى خويش نهاد .\r\nگويد : ياران وى پيش رويش جنگى سخت كردند و چون ديدم كه آن گروه از پاى در آمدند گريختم و آنها را رها كردم .\r\nابو خالد كاهلى گويد : وقتى صبح شد حسين دست برداشت و گفت : « خدايا تو در هر بليه اطمينان منى و در هر سختى اميد منى و در هر گرفتارى كه رخ دهد تكيه گاه و ذخيرهء منى ، چه غمها كه موجب اضطراب و بيچارگى و بىاعتنايى دوست و شماتت دشمن بود كه به پيشگاه تو آوردم و شكايت آن را به تو كردم كه از همه كسان دل با تو داشتم و آن را ببردى و برداشتى همه نعمتها از تو است و همه خوبيها از تو است و همه مطلوبها به نزد تو است . »\r\n","description":"","footnote":"","page_name":" 3021 ","page_number":312},
  {"content":"\r\nضحاك مشرقى گويد : وقتى به طرف ما آمدند و آتش را ديدند كه از هيزم و نى شعله ور بود ، كه آتش افروخته بوديم تا وقتى آمدند از پشت سر به ما حمله نكنند ، يكى از آنها كه سلاح تمام داشت بر اسبى به تاخت آمد و با ما سخن نكرد تا بر خيمه ها گذشت و جز هيزم مشتعل چيزى نديد و بازگشت و به صداى بلند بانگ زد كه اى حسين در اين دنيا پيش از روز رستاخيز آتش را به شتاب خواستى ؟\r\nحسين گفت : « اين كيست ؟ گويى شمر بن ذى الجوشن است ؟ » گفتند : « آرى . خدايت قرين صلاح بدارد ، خودش است . » گفت : « اى پسر زن بزچران ، تو در خور آتشى كه در آن بسوزى . » مسلم بن عوسجه گفت : « اى پسر پيمبر خدا ، فدايت شوم تيرى به او بيندازم كه در تيررس من است و تيرم خطا نمىكند ، اين فاسق از جباران بزرگ است . » حسين گفت : « تيرش نزن كه نمىخواهم من آغاز كرده باشم . » گويد : حسين اسبى همراه داشت به نام لاحق كه على بن حسين را بر آن نشانده بود .\r\nگويد : وقتى جماعت نزديك وى رسيدند مركب خويش را خواست و بر - نشست و با صداى بلند كه بيشتر كسان مىشنيدند گفت : « اى مردم سخن مرا بشنويد و در كار من شتاب مكنيد تا دربارهء حقى كه بر شما دارم سخن آرم و بگويم كه به چه سبب سوى شما آمده‌ام ، اگر گفتار مرا پذيرفتيد و سخنم را باور كرديد و انصاف داديد نيكروز مىشويد كه بر ضد من دستاويزى نداريد و اگر نپذيرفتيد و انصاف نداديد شما و شريكان ( عبادت ) تان يك دل شويد كه منظورتان از خودتان نهان نباشد و دربارهء من هر چه خواهيد كنيد و مهلتم ندهيد . [ 1 
  ] ياور من خدايى است كه اين كتاب را نازل كرده و هم او دوستدار شايستگان است . » [ 2 
  ]\r\n\r\n","description":"","footnote":"\r\n[ 1 
  ] فَأَجْمِعُوا أَمْرَكُمْ وَشُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَلا تُنْظِرُونِ 10 : 71 يونس آيه 81 .\r\n[ 2 
  ] إِنَّ وَلِيِّيَ الله الَّذِي نَزَّلَ الْكِتابَ وَهُوَ يَتَوَلَّى الصَّالِحِينَ 7 : 196 اعراف آيه 195\r\n","page_name":" 3022 ","page_number":313},
  {"content":"\r\nگويد : و چون خواهرانش اين سخن را شنيدند بانگ زدند و بگريستند ، دخترانش نيز گريستند و صدايشان بلند شد كه عباس برادرش و على پسرش را فرستاد و گفت : « خاموششان كنيد كه بدينم قسم گريهء بسيار خواهند كرد . » گويد : « و چون برفتند كه آنها را خاموش كنند گفت : « ابن عباس بى جا نگفت » گويد : ما بدانستيم كه به وقت شنيدن گريه شان اين سخن را از آن رو گفت كه ابن عباس گفته بود آنها را همراه نيارد . و چون خاموش شدند حمد خدا گفت و ثناى او كرد و ياد خدا كرد چنان كه بايد و محمد و فرشتگان و پيمبران را صلوات گفت ، چندان گفت كه خدا بهتر داند و به گفتن نيايد .\r\nگويد : به خدا هرگز چه پيش از آن و چه بعد ، نشنيدم كه گوينده اى بليغتر از او سخن كند .\r\nآنگاه گفت :\r\n« اما بعد ، نسب مرا به ياد آريد و بنگريد من كيستم آنگاه به « خويشتن بازرويد و خودتان را ملامت كنيد و بينديشيد كه آيا رواست مرا « بكشيد و حرمتم را بشكنيد ؟ مگر من پسر دختر پيمبرتان و پسر وصى وى « و عموزاده اش نيستم كه پيش از همه به خدا ايمان آورد و پيمبر را در « مورد چيزى كه از پيش پروردگارش آورده بود تصديق كرد ؟ مگر حمزه « سرور شهيدان عموى پدرم نبود ؟ مگر جعفر شهيد طيار صاحب دو بال\r\n« عموى من نبود ؟ مگر سخنى را كه ميانتان شهره است نشنيده‌ايد كه پيمبر « خداى صلى الله عليه و سلم به من و برادرم گفت : اين دو سرور جوانان « بهشتىاند ؟ اگر آنچه را مىگويم كه و حق همين است باور مىداريد به خدا « از وقتى دانسته‌ام خدا دروغگو را دشمن دارد و دروغساز زيان مىبيند ، « دروغ نگفته‌ام ، و اگر باورم نمىداريد هنوز در ميان جماعت كس هست كه اگر « در اين باب از او بپرسيد به شما مىگويد . از جابر بن عبد الله انصارى يا\r\n","description":"","footnote":"","page_name":" 3023 ","page_number":314},
  {"content":"\r\n« ابو سعيد خدرى يا سهل بن سعد ساعدى يا زيد بن ارقم يا انس بن مالك « بپرسيد تا به شما بگويند كه اين سخن را دربارهء من و برادرم از پيمبر « خدا صلى الله عليه و سلم شنيده‌اند ، آيا اين شما را از ريختن خون من باز « نمىدارد ؟ » شمر ذى الجوشن گفت : « هر كه بفهمد تو چه مىگويى خدا را بر يك حرف مىپرستد . » حبيب بن مظاهر به دو گفت : « به خدا كه تو خدا را بر هفتاد حرف پرستش مىكنى ، شهادت مىدهم كه راست مىگويى و نمىفهمى چه مىگويد كه خدا بر - دلت مهر نهاده . » گويد : آنگاه حسين به آنها گفت :\r\n« اگر در اين سخن ترديد داريد ، آيا اندك ترديدى داريد كه من « پسر دختر پيمبرتانم ؟ به خدا از مشرق تا مغرب از قوم شما يا قوم ديگر « به جز من پسر دختر پيمبرى وجود ندارد ، تنها منم كه پسر پيمبر شما « هستم . به من بگوييد آيا به عوض كسى كه كشته‌ام يا مالى كه تلف كرده‌ام « يا قصاص زخمى كه زده‌ام ، از پى منيد ؟ » گويد : اما خاموش ماندند و با وى سخن نكردند .\r\nگويد : آنگاه بانگ زد :\r\n« اى شبث بن ربعى ، اى حجار بن ابجر ، اى قيس بن اشعث ، اى « يزيد بن حارث ! مگر به من ننوشتيد كه ميوه ها رسيده و باغستانها سرسبز « شده و چاهها پرآب شده و پيش سپاه آمادهء خويش مىآيى ، بيا . » گفتند : « ما ننوشتيم . » گفت : « سبحان الله ، چرا ، به خدا شما نوشتيد . » گويد : آنگاه گفت : « اى مردم ! اگر مرا نمىخواهيد بگذاريدم از پيش شما به\r\n","description":"","footnote":"","page_name":" 3024 ","page_number":315},
  {"content":"\r\nسرزمين امانگاه خويش روم . » گويد : قيس بن اشعث گفت : « چرا به حكم عموزادگانت تسليم نمىشوى ؟\r\nبه خدا با تو رفتارى ناخوشايند نمىكنند و از آنها بدى به تو نمىرسد . » حسين به دو گفت : « تو برادر آن برادرى ، مىخواهى بنى هاشم بيشتر از خون مسلم بن عقيل را از تو مطالبه كنند ؟ نه به خدا مانند ذليلان تسليم نمىشوم و مانند بردگان گردن نمىنهم . اى بندگان خدا من از اينكه سنگسارم كنيد به پروردگار خويش و پروردگار شما پناه مىبرم [ 1 
  ] .\r\nاز شر متكبرانى كه به روز حساب ايمان ندارند به پروردگار خودم و پروردگار شما پناه مىبرم . » [ 2 
  ] گويد : آنگاه مركب خويش را خوابانيد و عقبة بن سمعان را بگفت تا آن را زانوبند زد و قوم حمله كنان سوى وى آمدند .\r\nكثير بن عبد الله شعبى كه هنگام كشته شدن حسين حضور داشته بود گويد :\r\nوقتى به طرف حسين حمله برديم زهير بن قين بر اسب خويش كه دمى پرموى داشت با سلاح تمام بيامد و گفت : « اى مردم كوفه از عذاب خداى حذر كنيد ! اندرز برادر مسلمان بر برادر مسلمان فرض است ، ما و شما تا كنون و تا وقتى كه شمشير در ميانه نيامده برادريم و بر يك دين و بر يك جماعت ( ملت ) و شما سزاوار اندرز ماييد و چون شمشير در ميان آيد همبستگى برود و ما امتى باشيم و شما امت ديگر ، خدا ما و شما را به باقيماندگان پيمبر خويش امتحان مىكند تا ببيند ما و شما چگونه عمل مىكنيم . ما شما را دعوت مىكنيم كه آنها را يارى كنيد و از پشتيبانى عبيد الله بن زياد طغيانگر بازمانيد كه در ايام سلطهء آنها جز بد نخواهيد ديد ، چشمانتان را ميل مىكشند و دستها و پاهايتان را مىبرند ، اعضايتان را مىبرند و بر تنه هاى خرما بالا مىبرند و پارسايان و قاريان شما امثال حجر بن عدى و يارانش و هانى بن عروه و نظاير\r\n\r\n","description":"","footnote":"\r\n[ 1 
  ] إِنِّي عُذْتُ بِرَبِّي وَرَبِّكُمْ أَنْ تَرْجُمُونِ 44 : 20 ، دخان آيهء 20\r\n[ 2 
  ] إِنِّي عُذْتُ بِرَبِّي وَرَبِّكُمْ من كُلِّ مُتَكَبِّرٍ لا يُؤْمِنُ بِيَوْمِ الْحِسابِ 40 : 27 سوره مؤمن آيه 27\r\n","page_name":" 3025 ","page_number":316},
  {"content":"\r\nاو را مىكشند . » گويد : به او ناسزا گفتند ، عبيد الله را ثنا و دعا كردند و گفتند : « به خدا نمىرويم تا يار تو را با هر كه همراه اوست بكشيم يا او و يارانش را به مسالمت سوى امير عبيد الله فرستيم . » گويد : به آنها گفت : « اى بندگان خدا ! فرزندان فاطمه رضوان الله عليها از پسر سميه بيشتر شايستهء دوستى و ياريند ، اگر ياريشان نمىكنيد خدا را به ياد آريد و آنها را مكشيد ، اين مرد را با پسر عمويش يزيد بن معاويه واگذاريد كه بدينم قسم يزيد بى كشتن حسين نيز از اطاعت شما خشنود مىشود . » گويد : شمر بن ذى الجوشن تيرى به او انداخت و گفت : « خاموش باش كه خدا صدايت را خاموش كند كه از پر پرگوييت خسته مان كردى . » زهير گفت : « اى پسر كسى كه به پاشنه هايش مىشاشيد ، روى سخنم با تو نيست كه تو حيوانى بيش نيستى ، به خدا گمان ندارم دو آيه از كتاب خدا را بدانى ، خبردار از زبونى رستاخيز و عذاب المانگيز . » شمر گفت : « خدا هم اكنون تو و يارت را مىكشد . »\r\nگفت : « مرا از مرگ مىترسانى ! به خدا مرگ با وى را از جاويد بودن با شما خوشتر دارم . » گويد : آنگاه رو به مردم كرد و با صداى بلند گفت : « بندگان خدا اين جلف نتراشيده و امثال وى در كار دينتان فريبتان ندهند ، به خدا كسانى كه خون باقى مانده محمد و خاندان وى را بريزند و ياران و مدافعانشان را بكشند از شفاعت محمد بى - نصيب مىمانند . » گويد : يكى به او بانگ زد و گفت : « ابو عبد الله مىگويد بيا ، بدينم قسم ، اگر مؤمن آل فرعون قوم خويش را اندرز گفت و كار دعوت را به كمال برد تو نيز اين قوم را اندرز گفتى و به كمال بردى ، اگر اندرز و بلاغ سودمند افتد . »\r\n","description":"","footnote":"","page_name":" 3026 ","page_number":317},
  {"content":"\r\nعدى بن حرمله گويد : وقتى عمر بن سعد حمله برد ، حر بن يزيد به دو گفت :\r\n« خدايت قرين صلاح بدارد با اين مرد جنگ مىكنى ؟ » گفت : « به خدا ، بله جنگى كه دست كم سرها بريزد و دستها بيفتد . » گفت : « به يكى از سه چيز كه به شما گفت رضايت نمىدهيد ؟ » عمر بن سعد گفت : « به خدا اگر كار با من بود رضايت مىدادم اما امير تو اين را نپذيرفت . » گويد : حر بيامد و با كسان بايستاد ، يكى از مردم قومش نيز با وى بود به نام قره پسر قيس . حر به دو گفت : « امروز اسبت را آب داده اى ؟ » گفت : « نه . » گفت : « نمىخواهى آبش دهى ؟ » قره گويد : به خدا پنداشتم كه مىخواهد دور شود و حاضر جنگ نباشد و نمىخواهد به هنگام اين كار او را ببينم و از او خبر دهم ، گفتمش : « آبش نداده‌ام و مىروم و آبش مىدهم . » گويد : از جايى كه وى بود دور شدم .\r\nگويد : به خدا اگر مرا از مقصود خويش آگاه كرده بود با وى پيش حسين رفته بودم .\r\nگويد : بنا كرد ، كمكم به حسين نزديك شد ، يكى از قوم وى به نام مهاجر پسر اوس گفت : « اى پسر يزيد چه مىخواهى ؟ مىخواهى حمله كنى ؟ » گويد : « او خاموش ماند و لرزش سراپايش را گرفت . » مهاجر گفت : « به خدا كار تو شگفتى آور است ، هرگز به هنگام جنگ ترا چنين نديده بودم كه اكنون مىبينم ، گر به من مىگفتند : دليرترين مردم كوفه كيست ؟ از تو نمىگذشتم ، اين چيست كه از تو مىبينم ؟ » گفت : « به خدا خودم را ميان بهشت و جهنم مردد مىبينم ، به خدا اگر پاره\r\n","description":"","footnote":"","page_name":" 3027 ","page_number":318},
  {"content":"\r\nپاره‌ام كنند و بسوزانند چيزى را بر بهشت نمىگزينم . » گويد : آنگاه اسب خويش را بزد و به حسين عليه السلام پيوست و گفت :\r\n« خدايم فدايت كند ، من همانم كه ترا از بازگشت بداشتم و همراه تو شدم\r\nو در اين مكان فرودت آوردم . به خدايى كه جز او خدايى نيست گمان نداشتم اين قوم آنچه را گفته بودى نپذيرند و كار ما به اينجا بكشد . به خويش مىگفتم كه قسمتى از دستور اين قوم را اطاعت مىكنم كه نگويند از اطاعتشان برون شده‌ام ولى آنها اين چيزها را كه حسين مىگويد مىپذيرند ، به خدا اگر مىدانستم كه نمىپذيرند چنان نمىكردم ، اينك پيش تو آمده‌ام و از آنچه كرده‌ام به پيشگاه پروردگارم توبه مىبرم ، ترا به جان يارى مىكنم تا پيش رويت بميرم آيا اين را توبهء من مىدانى ؟ » گفت : « آرى ، خدا توبه ات را مىپذيرد و ترا مىبخشد ، نام تو چيست ؟ » گفتم : « من حرم پسر يزيد . » گفت : « تو چنان كه مادرت نامت داد ، حرى ، ان شاء الله در دنيا و آخرت حرى ، فرود آى . » گفتم : « من به حال سوارى از پياده بهترم ، بر اسبم مدتى با آنها مىجنگم و آخر كارم به فرود آمدن مىكشد . » گفت : « خدايت رحمت كناد ، هر چه به نظرت مىرسد بكن . » گويد : حر پيش روى ياران خويش رفت و گفت : « اى قوم ، چرا يكى از اين چيزها را كه حسين به شما عرضه مىكند نمىپذيريد كه خدايتان از جنگ وى معاف دارد . » گفتند : « اينك امير عمر بن سعد ، با وى سخن كن . » گويد : با وى سخنانى گفت همانند آنچه از پيش با وى گفته بود و نيز به ياران خويش گفته بود .\r\nعمر گفت : « دلم مىخواست اگر راهى مىيافتم چنين مىكردم . »\r\n","description":"","footnote":"","page_name":" 3028 ","page_number":319},
  {"content":"\r\nحر گفت : « اى مردم كوفه ، مادرتان عزادار شود و بگريد كه او را دعوت كرديد و چون بيامد تسليمش كرديد ، مىگفتيد خويشتن را براى دفاع از او به كشتن مىدهيد . » اما بر او تاخته‌ايد كه خونش بريزيد ، خودش را بداشته‌ايد ، گلويش را گرفته‌ايد و از همه سو در ميانش گرفته‌ايد و نمىگذاريد در ديار وسيع خدا برود تا ايمن شود و خاندانش نيز ايمن شوند ، به دست شما چون اسير مانده كه براى خويش نه سودى تواند گرفت و دفع ضررى تواند كرد ، وى را با زنانش و كودكان خردسالش و يارانش از آب روان فرات كه يهودى و مجوسى و نصرانى مىنوشند ، و خوكها و سگان روستا در آن مىغلطند ممنوع داشته‌ايد كه هم اكنون از تشنگى از پا در آمده‌اند ، چه رفتار بدى با باقيماندگان محمد پيش گرفته‌ايد ، اگر هم اكنون توبه نياريد و از اين رفتارتان دست برنداريد خدا به روز تشنگى آبتان ندهد . » گويد : پيادگان قوم سوى او حمله بردند\r\nو تير انداختند كه برفت تا پيش روى حسين بايستاد . » حميد بن مسلم گويد : عمر بن سعد سوى آنها حمله آورد و بانگ زد : « اى ذويد ، پرچم خويش را پيش ببر . » گويد : ذويد پرچم را پيش برد ، آنگاه عمر تيرى در دل كمان نهاد و بينداخت و گفت : « شاهد باشيد كه من نخستين كسم كه تير انداخت . » ابو جناب كلبى گويد : يكى از ما بود به نام عبد الله پسر عمير از بنى عليم كه به كوفه آمده بود و به نزديك چاه جعده در محلهء همدان خانه اى داشت ، زن وى نيز كه از تيرهء نمر بن قاسط بود به نام ام وهب دختر عبد با وى بود . عبد الله جماعت را ديده بود كه در نخيله سان مىبينند كه سوى حسين روانه كنند .\r\nگويد : از كارشان پرسيد ، گفتند : « آنها را سوى حسين پسر فاطمه دختر پيمبر خدا روانه مىكنند . » گفت : « به خدا به پيكار مشركان علاقه داشتم و اميدوارم ثواب پيكار با\r\n","description":"","footnote":"","page_name":" 3029 ","page_number":320},
  {"content":"\r\nاينان كه به جنگ پسر دختر پيمبرشان مىروند به نزد خداى بيشتر از ثواب پيكار مشركان باشد . » گويد : به نزد زن خويش رفت و آنچه را شنيده بود با وى بگفت و قصد خويش را با او در ميان نهاد .\r\nزن گفت : « كار صواب مىكنى ، خدا ترا به بهترين راه هدايت برساند ، برو ، مرا نيز همراه خويش ببر . » گويد : پس شبانه با وى برفت تا به نزد حسين رسيد و با او بماند و چون عمر ابن سعد به نزديك حسين آمد و تير انداخت ، كسان نيز تير انداختند ، يسار آزاد شدهء زياد بن ابى سفيان و سالم آزاد شدهء عبيد الله بن زياد برون آمدند و گفتند : « هماوردى هست كه سوى ما آيد ؟ » گويد : حبيب بن مظاهر و برير بن حضير از جاى جستند .\r\nحسين بدانها گفت : « بنشينيد ، در اين هنگام عبد الله بن عمير كلبى برخاست و گفت : « اى ابو عبد الله ! خدايت رحمت آرد اجازه بده من سوى آنها روم . » گويد : حسين مردى ديد تيره رنگ ، بلند قامت ، ستبر بازو و فراخ پشت و گفت : « پندارمش كه كشندهء همگان است ، اگر مىخواهى برو . » گويد : عبد الله سوى آنها رفت كه گفتندش : « كيستى ؟ » و چون نسبت خويش بگفت ، گفتندش كه ما ترا نمىشناسيم ، زهير بن قين بيايد يا حبيب بن مظاهر يا برير بن حضير ، يسار جلو سالم بود و آمادهء نبرد .\r\nگويد : مرد كلبى گفت : « اى روسپى زاده ! هماوردى يكى را خوش ندارى تا يكى ديگر بيايد كه بهتر از تو باشد .\r\nآنگاه حمله برد و با شمشير خويش او را بزد چندان كه جان داد ، در آن حال كه سرگرم وى بود و با شمشير مىزد سالم سوى وى حمله برد و بانگ زد : « برده سوى تو آمد . » اما عبد الله اعتنايى نكرد تا نزديك شد و پيشدستى كرد و ضربتى بزد كه مرد كلبى دست چپ خويش را جلو آن برد و انگشتان\r\n","description":"","footnote":"","page_name":" 3030 ","page_number":321},
  {"content":"\r\nدست چپش بيفتاد ، آنگاه مرد كلبى به او پرداخت و چندان ضربتش زد كه جان داد .\r\nمرد كلبى كه هر دو را كشته بود بيامد و رجزى به اين مضمون مىخواند :\r\n« اگر نمىشناسيدم من فرزند كلبم « و نسب از تيرهء عليم دارم « مردى زهره دارم و عصبدار « و هنگام حادثه سست نيستم « ام وهب ! تعهد مىكنم كه در ضربت زدن « از آنها پيشدستى كنم « و ضربتم ، ضربت جوان مؤمن باشد . » گويد : ام وهب زن وى چماقى برگرفت و سوى شوهر خويش رفت و مىگفت :\r\n« پدر و مادرم بفدايت ! از پاكان ، از باقيماندگان محمد دفاع كن . » گويد : عبد الله سوى وى آمد كه او را پيش زنان ببرد و زن جامهء وى را گرفته بود مىكشيد و مىگفت : « نمىگذارمت بايد من هم با تو بميرم . » گويد : حسين آن زن را ندا داد و گفت : « خدا شما خاندان را پاداش نيك دهد ، اى زن خدايت رحمت آرد ، پيش زنان بازگرد و با آنها بنشين كه بر زنان پيكار نيست . » و ام وهب پيش زنان بازگشت .\r\nگويد : عمرو بن حجاج كه بر پهلوى راست قوم بود به پهلوى راست حمله آورد و چون نزديك حسين رسيد در مقابل وى زانو زدند و نيزه ها را به طرف آنها دراز كردند و اسبان در مقابل نيزه ها پيشرفت نتوانست و راه بازگشت گرفت كه آنها را تيرباران كردند ، چند كس را بكشتند و چند كس ديگر را زخمدار كردند .\r\nابو جعفر ، حسين ، گويد : يكى از بنى تميم به نام عبد الله پسر حوزه بيامد و رو به روى حسين به ايستاد و گفت : « اى حسين ، اى حسين . » گفت : « چه مىخواهى ؟ »\r\n","description":"","footnote":"","page_name":" 3031 ","page_number":322},
  {"content":"\r\nگفت : « خبردار كه سوى جهنم مىروى . » گفت : « هرگز ، سوى پروردگار رحيم و توبه پذير و درخور اطاعت مىروم . » آنگاه گفت : « اين كيست ؟ » يارانش گفتند : « ابن حوزه . » گفت : « پروردگارا او را به حوزه آتش ببر . »\r\nگويد : اسبش او را به طرف جويى برد كه در آن افتاد و پايش در ركاب بماند و سرش به زمين افتاد و اسب روان بود و او را مىبرد و سرش به سنگها و درختها مىخورد تا جان بداد .\r\nبه گفتهء سويد بن حيه اسب عبد الله بن حوزه بيفتاد و پاى چپش در ركاب ماند و پاى راست بيرون ماند و جدا شد و اسب تاخت آورد و سرش را به سنگها و تنهء درختها مىزد تا جان داد .\r\nمسروق بن وائل حضر مىگويد : من جزو نخستين سوارانى بودم كه سوى حسين روان شدند ، با خودم گفتم : « جزو جلوتريها بروم شايد سر حسين را به دست آرم و به سبب آن به نزد ابن زياد منزلتى بيابم . » گويد : چون پيش حسين رسيديم ، يكى از جماعت به نام ابن حوزه پيش رفت و گفت : « حسين ميان شماست ؟ » گويد : حسين خاموش ماند و ابن حوزه بار دوم اين سخن را گفت ، حسين همچنان خاموش ماند و چون بار سوم بگفت ، گفت : « به او بگوييد : بله ، اين حسين است چه مىخواهى ؟ » گفت : « اى حسين ، خبردار كه سوى جهنم مىروى . » گفت : « هرگز ، سوى پروردگار رحيم و توبه پذير و درخور اطاعت مىروم . » آنگاه گفت : « تو كيستى ؟ » گفت : « ابن حوزه . »\r\n","description":"","footnote":"","page_name":" 3032 ","page_number":323},
  {"content":"\r\nگويد : پس حسين دو دست برداشت چنان كه سفيدى زير بغل او را از بالاى جامه بديديم ، آنگاه گفت : « خدايا او را به حوزهء جهنم بر . » گويد : ابن حوزه خشمگين شد و خواست كه اسب سوى وى تازد اما ميان وى و حسين نهرى بود .\r\nگويد : پاى وى در ركاب بود و اسب با وى برجست كه از آب بيفتاد .\r\nگويد : پاى و ساق و ران وى جدا شد و نيم ديگرش در ركاب بود .\r\nراوى گويد : مسروق بازگشت و سپاه را پشت سر نهاد .\r\nگويد : از او سبب پرسيدم گفت : « از اين خاندان چيزى ديدم كه هرگز با آنها جنگ نمىكنم . » گويد : « آنگاه جنگ درگرفت . » عفيف بن زهير كه هنگام كشته شدن حسين حضور داشته بود گويد : يزيد بن معقل از مردم بنى عمير و وابستهء بنى سليمه عبد القيس بيامد و گفت : « اى برير پسر حضير مىبينى كه خدا با تو چه كرد ؟ » برير گفت : « به خدا با من همه نيكى كرد\r\nو با تو بدى كرد . » گفت : « دروغ گفتى ، پيش از اين دروغگو نبودى ، ياد دارى كه در محلهء بنى لوذان همراه تو بودم و مىگفتى كه عثمان بن عفان با خويشتن بد كرد و معاويه ابن ابى سفيان گمراه و گمراه كننده است و پيشواى هدايت و حق ، على بن ابى طالب است ؟ » برير گفت : « شهادت مىدهم كه عقيده و گفتار من اينست . » يزيد بن معقل گفت : « من نيز شهادت مىدهم كه تو از جمله گمراهانى . » برير بن حضير به دو گفت : « مىخواهى با همديگر دعا كنيم و از خدا بخواهيم كه دروغگو را لعنت كند و خطاكار را بكشد ، آنگاه بيايم و با تو هماوردى كنم . » گويد : پس بيامدند و دست سوى خدا برداشتند و از او خواستند كه دروغگو\r\n","description":"","footnote":"","page_name":" 3033 ","page_number":324},
  {"content":"\r\nرا لعنت كند و آنكه حق دارد خطاكار را بكشد . آنگاه به مقابلهء همديگر رفتند و هر كدامشان ضربتى به ديگرى زد . يزيد بن معقل ضربتى سبك به برير بن حضير زد كه زيانى به او نزد ، برير بن حضير ضربتى به او زد كه زره سر را شكافت و به مغز رسيد و از پاى در آمد چنان كه گفتى از بلندى افتاده بود .\r\nگويد : شمشير ابن حضير در سر وى به جا مانده بود ، گويى مىبينمش كه شمشير را تكان مىداد و از سر او بيرون مىكشيد .\r\nگويد : رضى بن منقذ عبد ى به برير حمله برد و در گردن وى آويخت و مدتى كشاكش كردند ، عاقبت برير بر سينهء وى نشست و رضى گفت : « اهل جنگ و دفاع كجا شدند ؟ » گويد : كعب بن جابر بن عمرو ازدى خواست سوى او حمله برد ، به دو گفتم :\r\n« اين برير بن حضير قارى است كه در مسجد به ما قرآن مىآموخت . » گويد : پس با نيزه حمله برد و آنها در پشت برير جا داد و چون سوزش نيزه را دريافت بر او جست و چهره اش را گاز گرفت و يك طرف بينىاش را كند . كعب بن جابر ضربت زد تا او را بينداخت و سر نيزه را به پشت او فرو برده بود آنگاه پيش رفت و چندانش با شمشير بزد كه جان داد .\r\nعفيف گويد : گويى مرد عبد ى از پاى در آمده را مىبينم كه از جاى برخاست و خاك از قباى خويش مىتكانيد و مىگفت : « اى برادر ازدى خدمتى به من كردى كه هرگز آن را فراموش نمىكنم . » راوى گويد : « گفتم : اين را ديدى ؟ » گفت : « آرى ، چشمم ديد و گوشم شنيد . » گويد : وقتى كعب بن جابر بازگشت زنش با خواهرش نوار دختر جابر به دو .\r\nگفت : « يا دشمنان پسر فاطمه كمك كردى و سرور قاريان را كشتى ، كارى فجيع كردى ، به خدا هرگز يك كلمه با تو سخن نمىكنم . »\r\n","description":"","footnote":"","page_name":" 3034 ","page_number":325},
  {"content":"\r\nعبد الرحمان بن جندب گويد : در ايام امارت مصعب شنيدم كه كعب بن جابر مىگفت : « پروردگارا ما تكليف خويش را انجام داده‌ايم ، ما را به صف خيانتكاران مبر . » گويد : پدرم گفت : راست مىگويى ، تكليف خويش را به سر بردى اما براى خويشتن بد اندوختى .\r\nگفت : « ابدا براى خود بد نيندوختم ، نيكى اندوختم . »\r\nگويد : عمرو بن قرظه انصارى بيامد و پيش روى حسين بجنگيد و رجز خواند تا كشته شد .\r\nثابت بن هبيره گويد : وقتى عمرو بن قرظة بن كعب كشته شد ، على برادرش كه همراه عمر بن سعد بود بانگ زد : « اى حسين ، اى دروغگو پسر دروغگو ، برادرم را گمراه كردى و فريب دادى تا به كشتنش دادى . » حسين گفت : « خدا برادرت را گمراه نكرد بلكه برادرت را هدايت كرد و ترا گمراه كرد . » گفت : « خدايم بكشد اگر ترا نكشم يا پيش روى تو كشته شوم . » گويد : پس سوى حسين حمله برد ، نافع بن هلال مرادى راه بر او بگرفت و ضربتى زد كه از پاى در آمد ، يارانش او را ببردند و بعدها مداوايش كردند كه بهى يافت .\r\nابو زهير عبسى گويد : وقتى حر بن يزيد به حسين پيوست يكى از بنى تميم به نام يزيد پسر سفيان گفت : « به خدا اگر حر را وقتى كه مىرفت ديده بودم با نيزه دنبالش مىكردم . » گويد : در آن اثنا كه كسان به جنگ بودند و جولان مىدادند و حر به جماعت حمله آورده بود و گوش و ابروى اسبش زخمدار بود و خون از آن روان بود ، حصين بن تميم ( وى سالار نگهبانان بود و عبيد الله او را به مقابلهء حسين فرستاده بود كه همراه\r\n","description":"","footnote":"","page_name":" 3035 ","page_number":326},
  {"content":"\r\nعمر بن سعد بود و بجز نگهبانان سالارى سوارانى را كه اسبشان نيز زره داشت به او داده بود ) به زيد بن سفيان گفت : « اين حر بن يزيد است كه آرزوى هماوردى وى داشتى . » گفت : « خوب » و سوى او رفت و گفت : « اى حر ، هماوردى مىكنى ؟ » گفت : « بله » و به دو پرداخت .\r\nگويد : از حصين بن تميم شنيدم كه مىگفت : « به خدا با حر هماوردى كرد ، گويى جانش در كفش بود . » وقتى رو به رو شدند ،\r\nحر مهلتش نداد و خونش بريخت . » يحيى بن هانى گويد : نافع بن هلال پيكار مىكرد و مىگفت : « من جمليم ، من بر دين عليم . » گويد : مردى به نام مزاحم پسر حريث سوى وى آمد و گفت : « من بر دين عثمانم . » گفت : « بر دين شيطانى . » و به دو حمله برد و خونش بريخت .\r\nگويد : عمرو بن حجاج بانگ برآورد كه اى احمقان مىدانيد با كيها جنگ داريد ؟ با يكه سواران شهر كه گروهى جانبازند . هيچكس از شما با آنها هماوردى نكند ، آنها كمند و چندان دوام نخواهند كرد . به خدا اگر با سنگ بزنيدشان مىكشيدشان .\r\nعمر بن سعد گفت : « راست گفتى ، رأى درست همين است . » و كس سوى قوم فرستاد و تأكيد كرد كه هيچكس از شما هماورد يكى از آنها نشود .\r\nزبيدى گويد : عمرو بن حجاج را شنيدم كه وقتى نزديك ياران حسين رسيده بود مىگفت : « اى مردم كوفه به اطاعت و جماعت خويش پاى بند باشيد و در كشتن كسى كه از دين بگشته و خلاف پيشوا كرده ترديد مياريد . » حسين به دو گفت : « اى عمر و پسر حجاج ، كسان را بر ضد من تحريك مىكنى ؟\r\n","description":"","footnote":"","page_name":" 3036 ","page_number":327},
  {"content":"\r\nما از دين بگشته‌ايم و شما استوار مانده‌ايد ! به خدا اگر جانتان را بگيرند و بر اعمال خويش بميريد خواهيد دانست كه كداميك از ما از دين بگشته و كداممان درخور اين است كه به آتش بسوزد . » گويد : پس از آن عمرو بن حجاج با پهلوى راست عمر بن سعد از جانب فرات سوى حسين حمله آورد و مدتى جنگ كرد و نخستين كس از ياران حسين ، مسلم بن عوسجه ، از پاى درآمد .\r\nگويد : آنگاه عمرو بن حجاج و يارانش برفتند و غبار برفت و مسلم را ديدند كه به زمين افتاده بود . حسين سوى وى رفت ، هنوز رمقى داشت و به دو گفت : « اى مسلم پسر عوسجه پروردگارت رحمتت كند . بعضى از ايشان تعهد خويش را به سر برده و شهادت يافته و بعضى از ايشان منتظرند و به هيچوجه تغييرى نيافته‌اند . » [ 1 
  ] حبيب بن مظاهر نيز به دو نزديك شد و گفت : « اى مسلم مرگ تو بر من گران است ترا مژده بهشت . » گويد : مسلم با صداى نارسا به دو گفت : « خدايت مژده خير دهاد . » حبيب بن مظاهر گفت :\r\n« اگر نبود كه مىدانم كه از پى توام و همين دم به تو مىرسم دوست داشتم هر چه را مىخواهى به من وصيت كنى تا به انجام آن پردازم به سبب آنكه ديندارى و خويشاوند . » گفت : « خدايت رحمت كند ، وصيت من همين است ( و با دست به حسين اشاره كرد ) كه پيش روى او بميرى . » گفت : « به پروردگار كعبه چنين مىكنم . » گويد : چيزى نگذشت كه در دست آنها بمرد و كنيزى كه داشت بانگ زد :\r\n« واى ابن عوسجه‌ام ، واى سرورم . » گويد : ياران عمرو بن حجاج همديگر را بانگ زدند كه مسلم بن عوسجهء\r\n\r\n","description":"","footnote":"\r\n[ 1 
  ] فَمِنْهُمْ من قَضى نَحْبَه وَمِنْهُمْ من يَنْتَظِرُ وَما بَدَّلُوا تَبْدِيلًا 33 : 23 ، احزاب آيهء 22\r\n","page_name":" 3037 ","page_number":328},
  {"content":"\r\nاسدى را كشته‌ايم . شبث به كسانى از ياران خويش كه اطراف وى بودند گفت :\r\n« مادرانتان عزادارتان شود . كسانتان را به دست خودتان مىكشيد و خودتان را به خاطر ديگران ذليل مىكنيد ، از اينكه كسى چون مسلم بن عوسجه كشته شده خرسندى مىكنيد ، قسم به آن كس كه به اسلام وى آمده‌ام وى را با مسلمانان در بسيار جاهاى معتبر ديده‌ام ، وى را در سلق آذربيجان ديدم كه پيش از آنكه سپاه مسلمانان برسند شش كس از مشركان را بكشت ، كسى همانند وى از شما كشته مىشود و خرسندى مىكنيد ! » گويد : مسلم بن عوسجه به دست مسلم بن عبد الله ضبابى و عبد الرحمان بن ابى خشكاره بجلى كشته شده بود .\r\nگويد : شمر بن ذى الجوشن با پهلوى چپ ، به پهلوى چپ حمله برد كه در مقابل وى استوار ماندند و او و يارانش را نيزه زدند . به حسين و يارانش از هر سوى حمله شد ، كلبى نيز كشته شد . وى از پس دو كس اول ، دو كس ديگر را نيز كشته بود ، سخت جنگيده بود ، هانى بن ثبيت حضرمى و بكير بن حى تميمى به دو حمله بردند و خونش را بريختند و اين كشتهء دوم از ياران حسين بود .\r\nگويد : ياران حسين سخت بجنگيدند ، سوارانشان حمله آغاز كردند . همگى سى و دو سوار بودند و از هر طرف كه به سپاه كوفه حمله مىبردند آن را عقب مىزدند .\r\nو چون عزرة بن قيس كه سالار سواران اهل كوفه بود ديد كه سواران وى از هر سوى عقب مىروند عبد الرحمان بن حصن را پيش عمر بن سعد فرستاد و گفت :\r\n« مگر نمىبينى سواران من در اول روز از اين گروه اندك چه مىكشند ، پيادگان و تيراندازان را به مقابلهء آنها فرست . » گويد : عمر به شبث بن ربعى گفت : « به مقابلهء آنها نمىروى ؟ » شبث گفت : « سبحان الله مىخواهى پير مضر و همهء مردم شهر را با تيراندازان\r\n","description":"","footnote":"","page_name":" 3038 ","page_number":329},
  {"content":"\r\nبفرستى ؟ كسى را جز من نيافتى كه براى اين كار بفرستى ؟ » گويد : پيوسته مىديدند كه شبث پيكار حسين را خوش ندارد .\r\nگويد : ابو زهير عبسى مىگفت : « در ايام امارت مصعب شنيدم\r\nكه شبث مىگفت : خدا هرگز به مردم اين شهر نيكى نمىدهد و به راه رشادشان نمىبرد .\r\nحيرت نمىكنيد كه ما همراه على بن ابى طالب و پس از او همراه پسرش مدت پنج سال با خاندان ابو سفيان جنگيديم آنگاه سوى پسرش تاختيم كه بهترين مردم روى زمين بود و همراه خاندان معاويه و پسر سميهء روسپى با وى جنگيديم ، ضلالتى بود و چه ضلالتى .\r\nگويد : عمر بن سعد ، حصين بن تميم را پيش خواند و سوارانى را كه اسبانشان زره داشت با پانصد تيرانداز با وى فرستاد كه بيامدند و چون نزديك حسين و ياران وى رسيدند تيربارانشان كردند و چيزى نگذشت كه اسبانشان را پى كردند و همگى پياده ماندند .\r\nايوب بن مشرح خيوانى مىگفت : « به خدا من اسب حر را كشتم ، تيرى به شكمش زدم ، اسب بلرزيد و به خود پيچيد و بيفتاد ، حر از آن پايين جست ، گويى شيرى بود و شمشير به دست داشت . به خدا هيچكس را نديدم كه بهتر از او ضربت قاطع بزند . » گويد : پيران قبيله به دو گفتند : « تو او را كشتى ؟ » گفت : « نه به خدا من نكشتمش ، ديگرى او را كشت ، دلم نمىخواهد كه او را كشته بودم . » ابو الوداك به دو گفت : « براى چه ؟ » گفت : « وى چنان كه گويند از پارسايان بود ، به خدا اگر اين گناه بوده اينكه با گناه زخم زدن و حضور در نبرد به پيشگاه خدا روم بهتر از اين است كه با گناه كشتن يكى از آنها رفته باشم . »\r\n","description":"","footnote":"","page_name":" 3039 ","page_number":330},
  {"content":"\r\nابو الوداك به دو گفت : « چنان مىبينم كه با گناه كشتن همگيشان به پيشگاه خدا مىروى ، وقتى تو به اين تير زده اى و اسب آن يكى را از پاى انداخته اى و ديگرى را به تير زده اى ، در نبردگاه حضور داشته اى ، به آنها حمله كرده اى ، ياران خويش را ترغيب كرده اى ، دشمن آنها را افزوده اى ، به تو حمله كرده‌اند و نخواسته اى فرار كنى يكى ديگر از ياران تو نيز چنين كرده و ديگرى و ديگرى ، چنين بوده ، و ياران وى كشته مىشده‌اند ، همگيتان در خونشان شريكيد . » گفت : « اى ابو الوداك تو ما را از رحمت خداى نوميد مىكنى اگر به روز رستاخيز كار حساب ما با تو بود خدايت نبخشد اگر ما را ببخشى . » گفت : « همين است كه با تو گفتم . »\r\nگويد : تا نيمروز سختترين جنگى را كه خدا آفريده بود با آنها كردند و چنان بود كه نمىتوانستند جز از يك سوى به آنها حمله كنند كه خيمه ها فراهم بود و راست و چپ به هم پيوسته بود .\r\nگويد : و چون عمر بن سعد چنين ديد كسانى را فرستاد كه خيمه ها را از پاى در آرند كه آنها را در ميان گيرند . ياران حسين سه و چهار ميان خيمه ها مىرفتند و به هر كه خيمه را از پاى در مىآورد و غارت مىكرد حمله مىبردند و مىكشتند و از نزديك تير مىزدند و از پاى مىانداختند . در اين وقت عمر بن سعد گفت خيمه ها را آتش بزنند و وارد آن شوند و از پاى بيندازند .\r\nگويد : آتش بياوردند و سوزانيدن آغاز كردند .\r\nحسين گفت : « بگذاريد بسوزانند كه چون آتش در آن افتاد نمىتوانند از آنجا به شما دست يابند . » و چنين شد و نمىتوانستند جز از يك سوى با آنها جنگ كنند .\r\nگويد : زن آن مرد كلبى برون شد و به طرف شوهر خويش رفت و بر سر وى بنشست و خاك از آن پاك مىكرد و مىگفت : « بهشت ترا خوش باد . »\r\n","description":"","footnote":"","page_name":" 3040 ","page_number":331},
  {"content":"\r\nگويد : شمر بن ذى الجوشن ، به غلامى رستم نام گفت : « سرش را با چماق بزن . » و رستم سر او را بزد و بشكست و در جا بمرد .\r\nگويد : شمر بن ذى الجوشن حمله برد و نيزه در خيمهء حسين فرو برد و بانگ زد : « آتش بياريد تا اين خيمه را بر سر ساكنانش آتش بزنم . » گويد : زنان فرياد زدند و از خيمه برون شدند .\r\nگويد : حسين به دو بانگ زد : « اى پسر ذى الجوشن ! تو آتش مىخواهى كه خانهء مرا بر سر كسانم آتش بزنى ، خدا ترا به آتش بسوزاند . » حميد بن مسلم گويد : به شمر بن ذى الجوشن گفتم : « سبحان الله اين كار شايستهء تو نيست ، مىخواهى دو چيز را بر خويشتن بار كنى ، مانند خداى عذاب كنى و فرزندان و زنان را بكشى ، به خدا همان كشتن مردان ، امير ترا خشنود مىكند . » گويد : گفت : « تو كيستى ؟ » گفتم : « به خدا نمىگويمت كيستم . » گويد : به خدا بيم داشتم كه اگر بشناسدم به نزد حكومت زيانم زند .\r\nگويد : يكى كه شمر نسبت به وى مطيعتر از من بود ، يعنى شبث بن ربعى ، بيامد و گفت : « سخنى بدتر از سخن تو نشنيده‌ام و رفتارى زشتتر از رفتار تو نديده‌ام ، ترسانندهء زنان شده اى ؟ » گويد : شهادت مىدهم كه شرمنده شد و مىخواست بازگردد كه زهير بن قين با گروهى از ياران خويش كه ده كس بودند حمله بردند و به شمر و\r\nيارانش تاخت و آنها را از خيمه ها عقب راند كه از آنجا دور شدند . ابو عزه ضبابى را كه از ياران شمر بود از پاى در آوردند و خونش بريختند .\r\nگويد : جماعت به آنها حمله بردند و برايشان فزونى گرفتند ، و پيوسته از ياران حسين كشته مىشد و چون يك كس يا دو كس از آنها كشته مىشد نمودار بود ، اما آن گروه بسيار بودند و هر چه از آنها كشته مىشد نمود نمىكرد .\r\n","description":"","footnote":"","page_name":" 3041 ","page_number":332},
  {"content":"\r\nگويد : و چون ابو ثمامه عمرو بن عبد الله صايدى اين را بديد به حسين گفت : « اى ابو عبد الله ، جانم به فدايت مىبينم كه اين گروه به تو نزديك شده‌اند ، نه ، به خدا كشته نمىشوى تا پيش روى تو كشته شوم ان شاء الله ، اما دوست دارم وقتى به پيشگاه پروردگار مىروم اين نماز را كه وقت آن رسيده كرده باشم . » گويد : حسين سر برداشت و گفت : « نماز را به يادآورى ، خدايت جزو نماز كنان و ذكر گويان بدارد ، بله ، اينك وقت نماز است . » آنگاه گفت : « از آنها بخواه دست از ما بدارند تا نماز كنيم . » حصين بن تميم گفت : « نمازتان قبول نمىشود . » حبيب بن مظاهر گفت : « قبول نمىشود ؟ مىگويى نماز از خاندان پيمبر خدا قبول نمىشود ، اما از تو قبول مىشود ، اى خر ! » گويد : حصين بن تميم حمله آورد و حبيب بن مظاهر به مقابلهء وى رفت و چهرهء اسب وى را با شمشير بزد كه روى پا بلند شد و سوار از آن بيفتاد و يارانش او را ببردند و نجات دادند .\r\nگويد : حبيب شعرى مىخواند به اين مضمون :\r\n« اى كسانى كه به نسب و ريشه « از همهء مردم بدتريد « قسم ياد مىكنم كه اگر به شمار شما بوديم « يا نصف شما بوديم « گروه گروه فرارى مىشديد . » گويد : و همو آن روز شعرى مىخواند به اين مضمون :\r\n« من حبيبم و پدرم مظاهر است « يكه سوار عرصهء نبرد و جنگ فروزان « شمار شما بيشتر است\r\n","description":"","footnote":"","page_name":" 3042 ","page_number":333},
  {"content":"\r\n« اما ما وفادارتريم و صبورتر » با حجت برتر و حق آشكارتر « از شما پرهيزكارتريم ، با دستاويز قوىتر . » وى جنگى سخت كرد ، آنگاه يكى از بنى تميم به دو حمله برد كه با شمشير به سرش زد و خونش بريخت ، نام وى بديل بن صريم بود از بنى عقفان ،\r\nآنگاه يكى ديگر از مردم بنى تميم به دو حمله آورد و با نيزه بزد كه بيفتاد ، خواست برخيزد ، حصين ابن تميم با شمشير بر وى زد كه بيفتاد ، مرد تميمى پياده شد و سرش را ببريد .\r\nگويد : حصين به دو گفت : « من در كار كشتن وى همدست تو بودم . » آن ديگرى گفت : « به خدا كسى جز من او را نكشت . » حصين گفت : « سر را به من بده كه به گردن اسبم بياويزم كه مردم ببينند و بدانند كه در كشتن وى همدست بوده‌ام ، سپس آن را بگير و پيش عبيد الله بن زياد ببر كه مرا به آنچه بابت كشتن وى به تو مىدهند حاجت نيست . » گويد : اما مرد تميمى نپذيرفت ، ولى قومشان به همين گونه صلحشان دادند كه سر حبيب بن مظاهر را به حصين داد كه آن را به گردن اسب خويش آويخت و در اردوگاه بگردانيد ، سپس به دو باز داد و چون به كوفه رسيد آن ديگرى سر حبيب را بگرفت و به سينه اسب خويش آويخت و سوى ابن زياد رفت كه در قصر بود .\r\nگويد : قاسم پسر حبيب كه در آن وقت نزديك بلوغ بود وى را بديد و با سوار برفت و از او جدا نشد ، وقتى به درون قصر مىشد با وى به درون مىشد و چون برون مىشد با وى برون مىشد كه تميمى از او بدگمان شد و گفت : « پسركم ، چكار دارى كه مرا دنبال مىكنى ؟ » گفت : « چيزى نيست . » گفت : « چرا پسركم به من بگو . » گفت : « اين سر كه همراه تو است سر پدر من است آن را به من مىدهى كه به\r\n","description":"","footnote":"","page_name":" 3043 ","page_number":334},
  {"content":"\r\nخاك كنم ؟ » گفت : « پسركم ، امير رضا نمىدهد كه آن را به خاك كنند . من مىخواهم امير به سبب كشتن وى مرا پاداش نيك دهد . » پسر به دو گفت : « اما خدايت بر اين كار پاداش بسيار بد مىدهد . به خدا او را كه بهتر از تو بود كشته اى . » و بگريست .\r\nگويد : پسر بماند و وقتى بالغ شد هدفى جز دنبال كردن قاتل پدر نداشت مگر فرصتى به دست آورد و او را به انتقام پدر بكشد .\r\nگويد : به روزگار مصعب بن زبير كه در باجميرا به جنگ بود ، پسر وارد اردوگاه مصعب شد و قاتل پدر را ديد كه در خيمهء خويش بود و همچنان به دنبال وى و انتظار فرصت برفت و بيامد و نيمروزى كه به خواب بود بر او در آمد و با شمشير چندانش بزد كه جان داد .\r\nمحمد بن قيس گويد : وقتى حبيب بن مظاهر كشته شد حسين در خود شكست و گفت : « خودم را و محافظ يارانم را پيش خدا ذخيره مىنهم . » گويد : حر رجز مىخواند كه شعرى به اين مضمون بود :\r\n« قسم ياد كردم كه كشته نشوم « تا كسان بكشم « و وقتى كشته مىشوم « در حال پيشروى باشم\r\n« با شمشير ضربت قاطعشان مىزنم « نه از آنها باز مىمانم و نه عقب مىروم . » و هم او رجزى به اين مضمون مىخواند :\r\n« به دفاع از بهترين كسى « كه در منى و خيف جاى گرفته\r\n","description":"","footnote":"","page_name":" 3044 ","page_number":335},
  {"content":"\r\n« آنها را با شمشير مىزنم . » گويد : حر و زهير بن قين جنگى سخت كردند و چون يكيشان حمله مىبرد و فرو مىماند ديگرى حمله مىبرد و او را نجات مىداد ، مدتى چنين بودند عاقبت پيادگان به حر حمله بردند كه كشته شد .\r\nگويد : ابو ثمامهء صايدى پسر عموى خويش را كه دشمن وى بود بكشت .\r\nگويد : پس از آن نماز ظهر كردند ، حسين با آنها نماز خوف كرد . بعد از ظهر بجنگيدند و جنگ سخت شد و پيش حسين رسيد . حنفى پيش روى وى آمد و هدف دشمن شد كه از راست و چپ او را به تير مىزدند و او همچنان ايستاده بود و چندان تير زدند كه از پاى در آمد .\r\nگويد : زهير بن قين سخت مىجنگيد و مىگفت :\r\n« من زهيرم پسر قين « كه دشمن را با شمشير از حسين مىرانم . » گويد : هم او دست به شانهء حسين مىزد و مىگفت :\r\n« پيش برو كه هدايت يافته اى و هدايتگر « امروز با جدت پيمبر ديدار مىكنى « و با حسن و على مرتضى « و صاحب دو بال ، جوان دلير « و شير خداى شهيد جاويد » گويد : كثير بن عبد الله شعبى و مهاجران اوس به دو حمله بردند و خونش بريختند .\r\nگويد : نافع بن هلال جملى نام خويش را به پيكان تيرهايش نوشته بود و تيرها را كه زهرآگين بود مىانداخت و مىگفت :\r\n« من جمليم كه پيرو دين عليم »\r\n","description":"","footnote":"","page_name":" 3045 ","page_number":336},
  {"content":"\r\nگويد : دوازده كس از ياران عمر بن سعد را كشت ، جز آنها كه زخمدارشان كرد .\r\nگويد : چندان ضربت خورد كه دو بازويش بشكست و اسير شد .\r\nگويد : شمر بن ذى الجوشن او را گرفت\r\nو يارانش او را سوى عمر بن سعد كشيدند كه به دو گفت : « واى تو ، اى نافع چه چيز وادارت كرد كه با خودت چنين كنى ؟ » گفت : « پروردگارم مىداند كه چه مىخواستم . » گويد : خون بر ريشش روان بود و مىگفت : « به خدا دوازده كس از شما را كشتم بجز آنها كه زخمدارشان كردم و خويشتن را از اين تلاش ملامت نمىكنم .\r\nاگر ساق و بازو داشتم اسيرم نمىكرديد . » شمر به عمر گفت : « خدايت قرين صلاح بدارد او را بكش . » گفت : « تو او را آورده اى اگر مىخواهى خونش بريز . » گويد : « شمر شمشير خويش را كشيد و نافع به دو گفت : « به خدا اگر از مسلمانان بودى چنين بىباك نبودى كه با خون ما به پيشگاه خداى روى . حمد خداى كه مرگ ما را به دست بدترين مخلوق نهاد . » گويد : پس شمر او را بكشت .\r\nگويد : پس از آن شمر بيامد و حمله برد و رجزى به اين مضمون مىخواند :\r\n« باز كنيد دشمنان ، خدا ، راه شمر را باز كنيد « كه شمشير مىزند و فرار نمىكند . » گويد : و چون ياران حسين ديدند كه آنها بسيار شده‌اند و نمىتوانند از خودشان و از حسين دفاع كنند به هم چشمى برخاستند كه پيش روى او كشته شوند .\r\nعبد الله و عبد الرحمان پسران عزره ، هردوان غفارى ، بيامدند و گفتند : « اى ابو عبد الله\r\n","description":"","footnote":"","page_name":" 3046 ","page_number":337},
  {"content":"\r\nسلام بر تو باد ، دشمن در ميانمان گرفته مىخواهيم پيش روى تو كشته شويم ، محافظ تو باشيم و از تو دفاع كنيم . » گفت : « خوش آمديد ، نزديك شويد . » گويد : « پس به وى نزديك شدند و در نزديكى او مىجنگيدند و رجزى بدين مضمون مىخواندند :\r\n« بنى غفار به حق دانند « و مردم حندف و نيز بنى نزار « كه ما با شمشير بران « به گروه بدكاران ضربت مىزنيم « اى قوم ! با شمشير و نيزه « از ابناى آزادگان دفاع كنيد . » گويد : دو جوان جابرى ، سيف بن حارث بن سريع و مالك بن عبد بن سريع كه عمو زاده بودند و پسران يك مادر ، پيش حسين آمدند و گريه كنان نزديك وى شدند .\r\nحسين به آنها گفت : « برادرزادگان براى چه مىگرييد ؟ اميدوارم به همين زودى خوشدل شويد . » گفتند : « خدايمان به فدايت كند ، به خدا بر خويشتن نمىگرييم ، بر تو مىگرييم كه مىبينيم در ميانت گرفته‌اند و توان دفاع از تو نداريم . » گفت : « برادرزادگان ، خدايتان در اين غم و پشتيبانى كه به جان از من مىكنيد بهترين پاداش پرهيزكاران دهد . » گويد : حنظلة بن اسعد شامى بيامد و پيش روى حسين بايستاد و اين آيات را به بانگ بلند خواند :\r\n« * ( يا قَوْمِ إِنِّي أَخافُ عَلَيْكُمْ مِثْلَ يَوْمِ الأَحْزابِ . مِثْلَ دَأْبِ قَوْمِ نُوحٍ وَعادٍ وَثَمُودَ ) *\r\n","description":"","footnote":"","page_name":" 3047 ","page_number":338},
  {"content":"\r\n* ( وَالَّذِينَ من بَعْدِهِمْ وَمَا الله يُرِيدُ ظُلْماً لِلْعِبادِ . وَيا قَوْمِ إِنِّي أَخافُ عَلَيْكُمْ يَوْمَ التَّنادِ . يَوْمَ تُوَلُّونَ مُدْبِرِينَ ما لَكُمْ من الله من عاصِمٍ وَمن يُضْلِلِ الله فَما لَه من هادٍ 40 : 30 - 33 ) * . » [ 1 
  ] يعنى : اى قوم من بر شما از روزگارى مانند دسته هاى ديگر بيم دارم مانند حال قوم نوح و عاد و ثمود و كسانى كه از پى آنها بودند و خدا براى بندگان ستم نمىخواهد . اى قوم من بر شما از روز ندا زدن بيم دارم روزى كه بازگشت كنان پستان آرند و در قبال خدا نگهدارى نداشته باشد و هر كه را خدا گمراه كند رهبرى ندارد .\r\nآنگاه گفت : « اى قوم ، حسين را مكشيد كه ( خدا ) شما را به عذابى هلاك كند و هر كه دروغ سازد نوميد شود [ 2 
  ] .\r\nحسين به دو گفت : « اى ابن اسعد خدايت رحمت كند آنها وقتى دعوت حق ترا رد كردند و حمله آوردند كه خون تو و يارانت را بريزند . مستحق عذاب شدند ، چه رسد به حال كه ياران پارساى ترا كشته‌اند . » گفت : « راست گفتى به فدايت شوم ، تو فقه دين را بهتر از من مىدانى و شايستهء آنى ، سوى آخرت رويم كه به برادرانمان ملحق شويم . » گفت : « سوى ملك نافرسودنى روان شو كه از دنيا و هر چه در آن هست بهتر است . » گفت : « درود بر تو اى ابو عبد الله ، خدا ترا با خاندانت صلوات گويد و در بهشت خويش ما را با تو قرين كند . » گفت : « آمين ، آمين . » گويد : پس ، او پيش رفت و بجنگيد تا كشته شد .\r\nگويد : آنگاه دو جوان جابرى پيش آمدند و حسين را مىنگريستند و مىگفتند :\r\n\r\n","description":"","footnote":"\r\n[ 1 
  ] مؤمن - آيات 30 تا 33\r\n[ 2 
  ] فيستحكم به عذاب و خاب من افترى . طه آيه 65\r\n","page_name":" 3048 ","page_number":339},
  {"content":"\r\n« اى پسر پيمبر خدا سلام بر تو با رحمت و بركات خداى . » گفت : « بر شما نيز سلام و رحمت خداى . » گويد : هر دو بجنگيدند تا كشته شدند .\r\nگويد : عابس بن ابى شبيب شاكرى بيامد ، شوذب غلام شاكر نيز با وى بود به دو گفت : « شوذب مىخواهى چه كنى ؟ » گفت : « چه مىكنم ؟ همراه تو براى دفاع از پسر پيمبر خدا مىجنگم تا كشته شوم . » گفت : « از تو همين انتظار مىرفت ، اينك پيش روى ابى عبد الله برو تا ترا به نزد خدا ذخيره نهد چنان كه ديگر ياران خويش را ذخيره نهاد ، من نيز ترا ذخيره نهم ، به خدا اگر اكنون يكى پيش من بود كه به او از تو نزديكتر بودم ،\r\nخوش داشتم كه پيش روى من بيايد كه او را ذخيره نهم ، اين روزى است كه مىبايد به هر وسيله مىتوانيم پاداش بجوييم كه از اين پس ديگر عملى نخواهد بود بلكه حساب است . » گويد : پس ، پيش رفت و به حسين سلام گفت و برفت و بجنگيد تا كشته شد .\r\nگويد : آنگاه عابس بن ابى شبيب گفت : « اى ابو عبد الله به خدا بر پشت زمين از نزديك و دور كسى را عزيزتر و محبوبتر از تو ندارم ، اگر مىتوانستم با چيزى عزيزتر از جانم و خونم ظلم و كشته شدن را از تو بردارم برمىداشتم ، اى ابو عبد الله درود بر تو ، شهادت مىدهم كه بر هدايت توام و هدايت پدرت . » گويد : آنگاه با شمشير كشيده سوى آنها رفت و زخمى بر پيشانى داشت .\r\nربيع بن تميم عبدى همدانى گويد : وقتى ديدمش كه مىآمد شناختمش كه در جنگها ديده بودمش كه از همه دليرتر بود ، گفتم : « اى مردم اين شير شيران است ، اين پسر ابى شبيب است ، هيچكس از شما سوى وى نرود . » گويد : و او ندا مىداد كه مگر مردى نيست كه با مردى مقابله كند .\r\n","description":"","footnote":"","page_name":" 3049 ","page_number":340},
  {"content":"\r\nگويد : « عمر بن سعد گفت : « سنگبارانش كنيد . » گويد : از هر سو سنگ به طرف وى انداختند ، و چون چنين ديد زره و زره سر خويش را بينداخت آنگاه به كسان حمله كرد ، به خدا ديدمش كه بيشتر از دويست كس را دنبال مىكرد ، آنگاه از هر طرف به او تاختند كه كشته شد .\r\nگويد : سر وى را ديدم كه به دست چند كس بود ، اين يكى مىگفت : « من كشتمش . » و آن يكى مىگفت : « من كشتمش . » پيش عمر بن سعد آمدند كه گفت :\r\n« بگو مگو مكنيد اين را يك سر نيزه نكشته . » و بدينسان آنها را از هم جدا كرد .\r\nضحاك بن عبد الله مشرقى گويد : وقتى ديدم ياران حسين كشته شده‌اند و نوبت وى و خاندانش رسيده و با وى بجز سويد بن عمر و خثعمى و بشير بن عمر و حضرمى نمانده به دو گفتم : « اى پسر پيمبر خداى ، مىدانى قرار ميان من و تو چه بود كه گفتم تا وقتى كه جنگاورى باشد به كمك تو جنگ مىكنم و چون جنگاورى نماند اجازه دارم بروم . » و به من گفتى « خوب » .\r\nگفت : « راست مىگويى ،\r\nاما چگونه توانى رفت ؟ اگر مىتوانى اجازه دارى . » گويد : به طرف اسبم رفتم ، چنان شده بود كه وقتى ديدم اسبان ياران ما را از پاى مىاندازند آن را بردم و در خيمه يكى از يارانمان ميان خيمه ها جاى دادم و بازگشتم و پياده به جنگ پرداختم و پيش روى حسين دو كس را كشتم و دست يكى را قطع كردم و حسين بارها به من گفت : « دستت از كار نيفتد ، خدا دستت را نبرد ، خدايت از جانب خاندان پيمبر پاداش نيك دهد . » گويد : همين كه اجازه داد اسب را از خيمه در آوردم و بر آن نشستم آنگاه زدمش تا سر سم بلند شد و آن را ميان قوم تاختم كه راه گشودند و پانزده كس از آنها پياده مرا دنبال كردند تا به كنار دهكده اى نزديك ساحل فرات رسيديم و چون به من رسيدند سوى آنها تاختم و كثير بن عبد الله شعبى و ايوب بن مشرح حيوانى و\r\n","description":"","footnote":"","page_name":" 3050 ","page_number":341},
  {"content":"\r\nقيس بن عبد الله صايدى مرا شناختند و گفتند : « اين ضحاك بن عبد الله مشرقى است ، اين پسر عموى ماست شما را به خدا دست از او بداريد . » گويد : سه كس از بنى تميم كه با آنها بودند گفتند : « بله ، به خدا از برادران و اهل دعوتمان مىپذيريم و دست از يارشان مىداريم . » و چون تميميان از ياران من تبعيت كردند ديگران نيز دست بداشتند و خدا مرا نجات داد .\r\nفضيل بن خديج كندى گويد : ابو الشعثاى كندى از تيرهء بنى بهدله پيش روى حسين زانو زد و يكصد تير بينداخت كه جز پنج تير به زمين نيفتاد كه تيراندازى چيره دست بود و چون تيرى مىانداخت مىگفت : « منم فرزند بهدله يكه سوار عرجله . » گويد : و حسين مىگفت : « خدايا تير وى را به هدف برسان و پاداش وى را بهشت كن . » گويد : و چون يكصد تير را بينداخت برخاست و گفت : « جز پنج تير به زمين نيفتاد و معلومم شد كه پنج كس را كشته‌ام . » گويد : وى جزو نخستين كسانى بود كه كشته شدند .\r\nگويد : وى آن روز رجزى مىخواند به اين مضمون :\r\n« منم يزيد كه پدرم مهاجر بود « دليرتر از شير بيشه « خدايا من ياور حسينم « و از ابن سعد دورى گرفته‌ام . » گويد : يزيد بن المهاجر از جمله كسانى بود كه همراه عمر بن سعد به مقابلهء حسين آمده بودند ،\r\nو چون شرايط حسين را نپذيرفتند سوى وى رفت و همراه وى جنگيد تا كشته شد .\r\n","description":"","footnote":"","page_name":" 3051 ","page_number":342},
  {"content":"\r\nگويد : عمرو بن خالد صيداوى و جابر بن حارث سلمانى و سعد غلام عمر بن خالد و مجمع بن عبد الله عايذى در آغاز جنگ ، جنگ انداختند و با شمشير به جماعت حمله بردند و چون در ميان جماعت افتادند اطرافشان را گرفتند كه از يارانشان جدا افتادند ، اما نه چندان دور . پس عباس بن على حمله برد و آنها را از ميان جماعت در آورد كه زخمدار بيامدند و بار ديگر دشمن به آنها نزديك شد كه با شمشير حمله بردند . در همان آغاز چندان جنگيدند كه به يك جا كشته شدند .\r\nزهير بن عبد الرحمان خثعمى گويد : آخرين كس از ياران حسين كه با وى مانده بود سويد بن عمرو خثعمى بود .\r\nگويد : نخستين كس از فرزندان ابى طالب كه آن روز كشته شد على اكبر پسر حسين بود كه مادرش ليلى دختر ابو مرة بن عروة ثقفى بود وى حمله آغاز كرد و رجزى به اين مضمون مىخواند :\r\n« من عليم ، پسر حسين بن على « به پروردگار كعبه كه ما به پيمبر نزديكتريم « به خدا پسر بىپدر دربارهء ما حكم نكند . » گويد : اين كار را چند بار كرد . مرة بن منقذ عبدى او را بديد و گفت :\r\n« بزرگترين گناهان عرب به گردن من باشد اگر بر من بگذرد و چنين كند ، و پدرش را عزادار نكنم . » گويد : بار ديگر على اكبر بيامد و با شمشير به كسان حمله مىبرد ، مرة بن منقذ راه بر او گرفت و ضربتى به او زد كه بيفتاد و كسان اطرافش را گرفتند و با شمشير پاره پاره اى كردند .\r\nحميد بن مسلم ازدى گويد : به گوش خودم شنيدم كه حسين مىگفت : « پسركم ، خداى قومى را كه ترا كشتند ، بكشد ، نسبت به خدا و شكستن حرمت پيمبر چه جسور بودند ، از پس تو دنياگو مباش . »\r\n","description":"","footnote":"","page_name":" 3052 ","page_number":343},
  {"content":"\r\nگويد : گويى مىبينم زنى شتابان در آمد كه گفتى خورشيد طالع بود و فرياد مىزد : « اى برادركم ، اى برادرزاده‌ام ! » گويد : پرسش كردم گفتند : « اين زينب دختر فاطمه دختر پيمبر خداست . » گويد : پس بيامد و بر پيكر وى افتاد ، حسين بيامد\r\nو دست او را گرفت و سوى خيمه گاه برد ، آنگاه حسين به طرف فرزند خويش رفت ، غلامانش نيز بيامدند كه گفت : « برادرتان را برداريد . » پس او را از محل كشته شدنش ببردند و رو به روى خيمه گاهى نهادند كه مقابل آن جنگ مىكردند .\r\nگويد : پس از آن عمرو بن صبيح صدائى تيرى سوى عبد الله بن مسلم بن عقيل انداخت و او دست خويش را بر پيشانى برد و برداشتن نتوانست ، پس از آن تير ديگرى بزد كه قلبش را بشكافت .\r\nگويد : پس از آن از هر سوى آنها را در ميان گرفتند : عبد الله بن قحطبهء طايى نيهانى به عون بن عبد الله طالبى حمله برد و او را بكشت . عامر بن نهشل تيمى نيز به محمد بن عبد الله طالبى حمله برد و او را بكشت .\r\nگويد : و نيز عثمان بن خالد بن اسير جهنى و بشر بن سوط همدانى قابضى به عبد الرحمان بن عقيل بن ابى طالب حمله بردند و او را كشتند . عبد الله بن عزره خثعمى نيز تيرى به جعفر بن عقيل بن ابى طالب انداخت و او را بكشت .\r\nحميد بن مسلم گويد : پسرى سوى ما آمد كه گويى چهره اش پارهء ماه بود ، شمشيرى به دست داشت و پيراهن و تنبان داشت و نعلينى به پا كه بند يكى از آن پاره بود . هر چه را فراموش كنم اين را فراموش نمىكنم كه بند چپ بود .\r\nگويد : عمر بن سعد بن نفيل ازدى به من گفت : « به خدا به او حمله مىبرم . » گفتمش : « سبحان الله ، از اين كار چه مىخواهى ؟ كشته شدن همين كسان كه مىبينى در ميانشان گرفته‌اند ترا بس . » گفت : « به خدا به او حمله مىبرم » و حمله برد و پس نيامد تا سر او را با شمشير\r\n","description":"","footnote":"","page_name":" 3053 ","page_number":344},
  {"content":"\r\nبزد كه پسر به رو در افتاد و گفت : « عمو جانم . » گويد : حسين چون عقاب برجست و همانند شيرى خشمگين حمله آورد و عمر را با شمشير بزد كه دست خود را حايل شمشير كرد كه از زير موفق قطع شد و بانگ زد و عقب رفت .\r\nگويد : تنى چند از سواران مردم كوفه حمله آوردند كه عمر را از دست حسين رهايى دهند ، اسبان رو به عمر آورد و سمهاى آن به حركت آمد و اسبان و سواران جولان كردند و او را لگدمال كردند تا جان داد . وقتى غبار برفت حسين را ديدم كه بر سر پسر ايستاده بود و پسر با دو پاى خويش زمين را مىخراشيد و حسين مىگفت : « ملعون باد قومى كه ترا كشتند ! به روز رستاخيز جد تو از جمله دشمنان آنها خواهد بود . » آنگاه گفت : « به خدا براى عمويت گران است كه او را بخوانى اما جوابت ندهد يا جوابت دهد اما صدايى سودت ندهد ، به خدا دشمنش بسيار است و ياورش اندك . » گويد : آنگاه وى را برداشت ، دو پاى پسر را ديدم كه روى زمين مىكشيد و\r\nحسين سينه به سينهء وى نهاده بود .\r\nگويد : با خودم گفتم : « او را چه مىكند ؟ » وى را ببرد و با پسرش على اكبر و ديگر كشتگان خاندانش كه اطراف وى بودند به يك جا نهاد .\r\nگويد : دربارهء پسر پرسش كردم ، گفتند : « وى قاسم بن حسن بن على بن ابى طالب بود . » گويد : حسين مدتى دراز از روز ببود و هر كه سوى او مىرفت بازمىگشت و نمىخواست كشتن وى و گناه بزرگ آن را به گردن گيرد .\r\nگويد : عاقبت يكى از مردم كنده به نام مالك پسر نسير از مردم بنى بداء بيامد و با شمشير به سر وى زد كه كلاهى دراز داشت . شمشير ، كلاه را بدريد و سر\r\n","description":"","footnote":"","page_name":" 3054 ","page_number":345},
  {"content":"\r\nرا زخمدار كرد و كلاه از خون پر شد .\r\nحسين گفت : « به سبب اين نخورى و ننوشى و خدا با ستمگرانت محشور كند . » گويد : آنگاه كلاهى خواست و به سر نهاد و عمامه نهاد ، خسته و در خود فرو رفته شده بود .\r\nگويد : مرد كندى بيامد و كلاه دريده را كه از خز بود برگرفت ، و بعد وقتى آن را پيش زن خويش ام عبد الله برد كه دختر حر و خواهر حسين بن حر بدى بود مىخواست كلاه را از خون بشويد اما زنش گفت : « غارتى پسر دختر پيمبر را به خانهء من آورده اى آن را از پيش من ببر . » گويد : ياران مرد ازدى گويند كه وى پيوسته فقير بود و دستخوش شر ، تا وقتى كه جان داد .\r\nگويد : و چون حسين بنشست كودك وى را كه پنداشته‌اند عبد الله بن حسين بود آوردند كه در بغل گرفت .\r\nعتبة بن بشير اسدى گويد : ابو جعفر محمد بن على بن حسين به من گفت : « اى بنى اسد ، خونى از ما پيش شما هست . » گويد : گفتم : « اى ابو جعفر خدايت رحمت كناد گناه من در اين ميانه چيست ؟\r\nچگونه بود ؟ » گفت : « كودك حسين را پيش وى آوردند كه در بغل گرفت و يكى از شما ، اى بنى اسد ، تيرى بزد و گلوى او را دريد ، حسين خون او را بگرفت و چون كف وى پر شد آن را به زمين ريخت و گفت : « پروردگارا ، اگر فيروزى آسمان را از ما بازگرفته اى چنان كن كه به سبب خير باشد و انتقام ما را از اين ستمگران بگير . » گويد : عبد الله بن عقبه غنوى تيرى به ابو بكر پسر حسين زد و او را بكشت .\r\nابن ابى عقب شاعر در اين باب شعرى گفته به اين مضمون :\r\n","description":"","footnote":"","page_name":" 3055 ","page_number":346},
  {"content":"\r\n« قطره اى از خون ما به نزد طايفه غنى است « در ميان اسد نيز قطرهء ديگر هست . » گويد : گويند كه عباس به برادران خويش كه از يك مادر بودند ، عبد الله و جعفر و عثمان گفت :\r\n« اى فرزندان مادرم ، پيش رويد تا رثاى شما گويم كه فرزند نداريد . » و پيش رفتند و كشته شدند . هانى بنى ثبيت حضرمى به عبد الله بن على بن ابى - طالب حمله برد و او را بكشت . پس از آن به جعفر بن على حمله برد و او را نيز بكشت و سر او را بياورد . خولى بن يزيد اصبحى تيرى به عثمان بن على انداخت ، پس از آن يكى از بنى اياد بن دارم به او حمله برد و خونش بريخت و سر او را بياورد . يكى ديگر از بنى اياد بن دارم به محمد بن على بن ابى طالب حمله برد و او را بكشت و سرش را بياورد .\r\nابو الهذيل سكونى گويد : به روزگار خالد بن عبد الله ، هانى بن ثبيت حضرمى را ديدم كه در انجمن حضرميان نشسته بود ، پيرى فرتوت بود شنيدمش كه مىگفت :\r\n« از جمله كسانى بودم كه هنگام كشته شدن حسين حضور داشتند . » مىگفت : « به خدا من ايستاده بودم و يكى از ده نفر بودم كه همگى بر اسب بوديم . سواران جولان مىدادند و پس مىرفتند در اين وقت پسرى از خاندان حسين از خيمه ها برون شد و چوبى به دست داشت ، تنبان و پيراهن داشت وحشت زده بود و از راست و چپ مىنگريست ، گويى دو مرواريد را بر دو گوش وى مىبينم كه وقتى به يكسو مىنگريست در حركت بود ، ناگهان يكى به تاخت آمد و چون نزديك وى شد از اسب فرود آمد و پسر را بنشانيد و او را با شمشير دريد .\r\nسكونى گويد : قاتل پسر همان هانى بن ثبيت بود كه چون ملامتش كرده بودند از خويشتن به كنايه سخن مىكرد .\r\nجابر جعفى گويد : حسين تشنه بود و تشنگى وى سخت شد نزديك آمد كه آب بنوشد ، حصين بن تميم تيرى سوى وى انداخت كه به دهانش خورد ، خون از\r\n","description":"","footnote":"","page_name":" 3056 ","page_number":347},
  {"content":"\r\nدهان خويش مىگرفت و به هوا مىافكند ، آنگاه حمد خدا كرد و ثناى او كرد سپس دو دست خويش را فراهم كرد و گفت : « خدايا شمارشان را كم كن و به پراكندگى جانشان را بگير و يكيشان را در زمين به جاى مگذار . » قاسم بن اصبغ بن نباته به نقل از كسى كه هنگام كشته شدن حسين حضور داشته گويد : وقتى اردوگاه حسين به تصرف دشمن در آمد از روى بند روان شد و آهنگ فرات داشت .\r\nگويد : يكى از بنى ابان بن دارم گفت : « واى شما ، ميان وى و آب حايل شويد كه شيعيانش به دو نرسند . » گويد : « اسب خويش را برد\r\nو كسان از پى او برفتند ، تا ميان حسين و فرات حايل شدند ، حسين گفت : « خدايا تشنه اش بدار . » گويد : مرد ابانى تيرى بزد و آن را در چانهء حسين جاى داد .\r\nگويد : حسين تير را بيرون كشيد و دو دست خويش را بگشود كه از خون پر شد آنگاه گفت : « خدايا از آنچه با پسر دختر پيمبرت مىكنند شكايت به تو مىآورم . » گويد : به خدا چيزى نگذشت كه خدا تشنگى را بر آن مرد مسلط كرد و چنان شد كه هرگز سيراب نمىشد .\r\nقاسم بن اصبغ گويد : از جمله كسانى بودم كه براى تسكين وى مىكوشيدم آب را براى وى خنك مىكردم و شكر در آن بود ، كاسه هاى بزرگ پر از شير بود و كوزه ها پر آب بود و او مىگفت : « واى شما ، آبم دهيد كه تشنگيم كشت . » كوزه يا كاسه اى را به او مىدادند كه براى سيراب كردن اهل خانه بس بود ، آب را مىنوشيد و چون از دهان خويش برمىداشت لحظه اى ، دراز مىكشيد آنگاه مىگفت : « واى شما آبم دهيد كه تشنگيم كشت . » گويد : چيزى نگذشت كه شكمش چون شكم شتر بشكافت .\r\n","description":"","footnote":"","page_name":" 3057 ","page_number":348},
  {"content":"\r\nابو مخنف گويد : آنگاه شمر بن ذى الجوشن با گروهى در حدود ده نفر از پيادگان مردم كوفه سوى منزلگاه حسين رفت كه بنه و عيال وى در آن بود ، حسين سوى آنها رفت كه ميان وى و بنه اش حايل شدند .\r\nگويد : حسين گفت : « واى شما اگر دين نداريد و از روز معاد نمىترسيد در كار دنيايتان آزادگان و جوانمردان باشيد ، بنه و عيال مرا از اوباش و بىخردانتان محفوظ داريد . » شمر بن ذى الجوشن گفت : « اى پسر فاطمه اين به عهدهء تو است . » گويد : شمر با پيادگان كه ابو الجنوب عبد الرحمان و مقثعم بن عمرو بن يزيد هردوان جعفى و صالح بن وهب يزنى و سنان بن انس نخعى و خولى بن يزيد اصبحى از آن جمله بودند سوى وى آمد و به ترغيبشان پرداخت به ابو الجنوب گذشت كه سلاح كامل داشت و به دو گفت : « برو به سراغش . » گفت : « چرا خودت نمىروى ؟ » شمر گفت : « با من اين جور حرف مىزنى ؟ » او نيز گفت : « تو هم با من اين جور حرف مىزنى ؟ » گويد : به همديگر ناسزا گفتند و ابو الجنوب كه مردى دلير بود به دو گفت : « به خدا مىخواستم نيزه را در چشم تو فرو كنم . » گويد : پس شمر از پيش وى برفت و گفت : « به خدا اگر بتوانم زيانت بزنم مىزنم . » گويد : آنگاه شمر بن ذى الجوشن با پيادگان نزديك حسين آمد و حسين بدانها حمله برد كه عقب نشستند و عاقبت او را در ميان گرفتند پسرى از كسان حسين سوى وى مىآمد ، خواهرش\r\nزينب دختر على او را بگرفت كه نگاهش بدارد حسين نيز گفت : « نگاهش بدار . » اما پسر نپذيرفت و دوان سوى حسين آمد و پهلوى وى بايستاد .\r\n","description":"","footnote":"","page_name":" 3058 ","page_number":349},
  {"content":"\r\nگويد : بحر بن كعب از بنى تيم الله شمشير بر حسين فرود آورد ، پسر گفت : « اى پسر زن خبيث ، عموى مرا مىكشى ؟ » بحر او را با شمشير بزد . پسر دست را حايل شمشير كرد كه قطع شد و تنها به پوست بند بود .\r\nگويد : پسر بانگ برآورد : « اى امت من . » حسين او را گرفت و به سينه چسبانيد و گفت : « برادرزاده‌ام بر اين حادثه كه بر تو رخ داد صبورى كن و آن را ذخيرهء خير كن كه خدا ترا پيش پدران شايسته ات مىبرد ، پيش پيمبر خدا صلى الله عليه و سلم و على بن ابى طالب و حمزه و جعفر و حسن بن على كه خدا همه شان را صلوات گويد . » حميد بن مسلم گويد : آن روز شنيدم كه حسين مىگفت : « خدايا قطره هاى آسمان را از آنها بدار و از بركات زمين محرومشان كن . اگر تا مدتى بهره مندشان مىكنى آنها را به گروهها پراكنده كن كه دسته هاى جدا باشند و هرگز ولايتداران از آنها خشنود نباشند كه ما را دعوت كردند تا ياريمان كنند اما به ما تاختند و خونمان را بريختند . » گويد : آنگاه با پيادگان چندان بجنگيد كه عقب رفتند .\r\nگويد : و چون حسين با سه چهار كس بماند جامهء زيرى خواست كه خوش بافت بود و شفاف ، يمنى و خوش بافت كه آن را بدريد و پاره كرد كه از او در نيارند .\r\nيكى از يارانش گفت : « بهتر است جامهء زير كوتاهى زير آن بپوشى . » گفت : « اين جامهء مذلت است كه پوشيدن آن شايستهء من نيست . » گويد : و چون كشته شد ، بحر بن كعب بيامد و آن را در آورد و وى را برهنه واگذاشت .\r\nمحمد بن عبد الرحمان گويد : در زمستان دستهاى بحر بن كعب آب مىريخت و در تابستان خشك مىشد ، گويى چوب بود .\r\nحجاج بن عبد الله بن عمار گويد : عبد الله بن عمار را از اينكه در اثناى كشته شدن حسين حضور داشته بود ملامت كردند كه گفت : « مرا بر بنى هاشم منتى\r\n","description":"","footnote":"","page_name":" 3059 ","page_number":350},
  {"content":"\r\nهست . » گفتم : « منت تو بر آنها چيست ؟ » گفت : « با نيزه به حسين حمله بردم و نزديك او رسيدم به خدا اگر خواسته بودم فرو كرده بودم ، اما باز آمدم ، نه چندان دور ، و با خويش گفتم چرا منش بكشم ، ديگرى او را مىكشد . » گويد : آنگاه پيادگان از راست و چپ به وى حمله بردند و او به راستىها حمله برد تا پراكنده شدند و به چپىها نيز تا پراكنده شدند پوشش خز به تنش بود و عمامه داشت .\r\nگويد : به خدا هرگز شكسته اى را نديده بودم كه فرزند و كسان و يارانش كشته شده باشند و چون او محكم دل و آرام خاطر باشد و دلير بر پيشروى . به خدا پيش از او و پس از او كسى را همانندش نديدم وقتى حمله مىبرد پيادگان از راست و چپ او چون بزغالگان از حملهء گرگ ، فرارى مىشدند .\r\nگويد : به خدا در اين حال بود كه زينب دختر فاطمه به طرف وى آمد گويى گوشوارش را مىبينم كه ما بين گوشها و شانه اش در حركت بود و مىگفت : « كاش آسمان به زمين مىافتاد ! » در اين وقت عمر بن سعد نزديك حسين رسيد .\r\nزينب به دو گفت : « اى عمر پسر سعد ، ابو عبد الله را مىكشند و تو نگاه مىكنى ! » گويد : گويى اشكهاى عمر را مىبينم كه بر دو گونه و ريشش روان بود .\r\nگويد : « و روى از زينب بگردانيد . » حميد بن مسلم گويد : حسين جبهء خزى بتن داشت و عمامه به سر ، و با وسمه خضاب كرده بود .\r\nگويد : پيش از آنكه كشته شود شنيدمش كه مىگفت - در آن حال پياده مىجنگيد\r\n","description":"","footnote":"","page_name":" 3060 ","page_number":351},
  {"content":"\r\nچون يكه سوارى دلير ، از تير احتراز مىكرد ، جاى حمله را مىجست ، به سواران حمله مىبرد - مىگفت : « براى كشتن من شتاب داريد ، به خدا پس از من از بندگان خدا كس را نخواهيد كشت كه خداى از كشتن وى بيش از كشتن من بر شما خشم آرد ، به خدا اميدوارم خدا وهن شما را مايهء حرمت من كند و به ترتيبى كه ندانيد انتقام مرا از شما بگيرد . به خدا اگر مرا بكشيد خدايتان به جان هم اندازد و خونهايتان را بريزد . و به اين بس نكند و عذاب دردناكتان را دو برابر كند . » گويد : مدتى دراز از روز ببود كه اگر كسان مىخواستند بكشندش كشته بودند اما هر كس به ديگرى وامىگذاشت و هر گروهى مىخواست گروه ديگر مرتكب كشتن او شده باشد .\r\nگويد : « آنگاه شمر ميان كسان بانگ زد كه واى شما ، منتظر چيستيد ، مادرهايتان - عزادارتان شود ، بكشيدش . » گويد : پس ، از هر سو به او حمله بردند ضربتى به كف دست چپ او زدند ، اين ضربت را زرعة بن شريك تميمى زد ، ضربتى نيز به شانه اش زدند ، سپس برفتند و او سنگين شده بود و در كار افتادن بود .\r\nگويد : در اين حال سنان بن انس نخعى حمله برد و نيزه در او فرو برد كه بيفتاد و به خولى بن يزيد اصبحى گفت : « سرش را جدا كن . » مىخواست بكند اما ضعف آورد و بلرزيد و سنان بن انس به دو گفت : « خدا بازوهايت را بشكند و دستانت را جدا كند . » پس فرود آمد و سرش را ببريد و جدا كرد و به خولى بن يزيد داد ، پيش از آن ضربتهاى شمشير مكرر خورده بود .\r\nجعفر بن محمد گويد : وقتى حسين بن على عليه السلام كشته شد سى و سه ضربت نيزه و سى و چهار ضربت شمشير بر او بود .\r\nگويد : در آن وقت هر كس به حسين نزديك مىشد سنان بن انس به دو حمله مىبرد كه بيم داشت سر از دست وى برود ، تا وقتى كه سر را برگرفت و آن را به خولى\r\n","description":"","footnote":"","page_name":" 3061 ","page_number":352},
  {"content":"\r\nسپرد .\r\nگويد : هر چه به تن حسين بود در آوردند ، جامهء زير را بحر بن كعب گرفت .\r\nروپوش را كه خز بود قيس بن اشعث گرفت . نعلين او را يكى از بنى اود گرفت اسود نام ، شمشيرش را يكى از بنى نهشل گرفت كه پس از آن به كسان حبيب بن بديل رسيد .\r\nگويد : كسان به رناسها و حله ها و شترها روى آوردند و همه را غارت كردند .\r\nگويد : كسان به زنان حسين و بنه و لوازم وى روى كردند ، زن بود كه بر سر جامهء تنش با او درگير مىشدند و به زور مىگرفتند و مىبردند .\r\nزهير بن عبد الرحمان خثعمى گويد : سويد بن عمرو بن ابى المطاع از پاى در آمده بود و بىتوان ميان كشتگان افتاده بود و چون شنيد كه مىگفتند : « حسين كشته شد . » جانى گرفت ، كاردى داشت ، شمشيرش را گرفته بودند ، با كارد خويش مدتى با آنها بجنگيد ، آنگاه كشته شد . عروة بن بطار تغلبى و زيد بن رفاد تجيبى او را كشتند ، وى آخرين كشته بود .\r\nحميد بن مسلم گويد : پيش على اصغر پسر حسين بن على رسيديم كه بر بستر افتاده بود و بيمار بود ، شمر بن ذى الجوشن و پيادگان همراه او را ديدم كه مىگفتند :\r\n« چرا اين را نكشيم ؟ » گويد : گفتم : « سبحان الله ، كودكان را هم مىكشيم ؟ اين كودك است . » گويد : كارم اين بود و هر كس را مىآمد از او كنار مىزدم تا عمر بن سعد بيامد و گفت : « كس به خيمهء اين زنان نرود و متعرض اين پسر بيمار نشود ، هر كه از لوازمشان چيزى گرفته پسشان دهد . » گويد : به خدا كسى چيزى پس نداد .\r\nگويد : على بن حسين گفت : « پاداش خير يا بى خداى به گفتار تو شرى را از من\r\n","description":"","footnote":"","page_name":" 3062 ","page_number":353},
  {"content":"\r\nدور كرد . » گويد : كسان به سنان بن انس گفتند : « حسين پسر على و پسر فاطمه دختر پيمبر خدا را كشته اى ، مهمترين مرد عرب را كشته اى كه سوى اينان آمده بود و مىخواست از ملكشان بركنارشان كند پيش اميران خويش رو و پاداش خويش را از آنها بخواه كه اگر به عوض كشتن حسين بيت المالهاى خويش را به تو دهند كم است .\r\nگويد : وى بر اسب خويش بيامد كه مردى دلير و شاعر بود و عقلش خللى داشت بيامد و بر در خيمهء عمر بن سعد بايستاد و به بانگ بلند شعرى خواند به اين مضمون :\r\n« ركابم را از طلا و نقره سنگين كن « كه من شاه پرده دار را كشته‌ام « كسى را كشته‌ام كه پدر و مادرش « از همه بهتر است « و چون كسان نسب خويش گويند « نسب وى از همه والاتر است . » عمر بن سعد گفت : « شهادت مىدهم كه ديوانه اى و هرگز سالم نبوده اى . او را پيش من آريد . » و چون بياوردندش با چوب او را بزد و گفت : « اى ديوانه ! چرا چنين سخنى مىكنى ، به خدا اگر ابن زياد بشنود گردنت را مىزند . » گويد : عمر بن سعد ، عقبه بن سمعان را گرفت كه غلام رباب ، دختر امرؤ القيس كلبى ، مادر سكينه دختر حسين ، بود . به دو گفت : « كيستى ؟ » گفت : « بنده اى مملوك . » گويد : پس او را رها كرد و هيچكس از آنها جز وى جان به در نبرد مگر مرقع بن ثمامه اسدى كه تيرهايش را ريخته بود و زانو زده بود و مىجنگيد ، كسانى از قومش پيش وى آمدند و گفتند : « امان دارى ، با ما بيا . » و با آنها برفت و چون\r\n","description":"","footnote":"","page_name":" 3063 ","page_number":354},
  {"content":"\r\nعمر بن سعد آنها را پيش ابن زياد آورد و خبر وى را بگفت او را به زاره تبعيد كرد .\r\nگويد : آنگاه عمر بن سعد ميان ياران خود ندا داد : « كى داوطلب مىشود كه اسب بر حسين بتازد ؟ » ده كس داوطلب شدند از جمله اسحاق بن حيوة حضرمى -\r\nهمان كه روپوش حسين را ربود و بعدها پيسى گرفت - و اخنس بن مرثد كه بيامدند و با اسبان خويش حسين را لگد كوب كردند چندان كه پشت و سينهء او را در هم شكستند .\r\nگويد : شنيدم كه مدتى پس از آن وقتى اخنس بن مرثد در جنگى ايستاده بود ، تيرى ناشناس به او خورد كه قلبش بشكافت و جان داد .\r\nگويد : از ياران حسين عليه السلام هفتاد و دو كس كشته شد مردم غاضريه ، از قبيلهء بنى اسد ، حسين و ياران او را يك روز پس از كشته شدنشان به خاك سپردند .\r\nاز ياران عمر بن سعد هشتاد و هشت كس كشته شده بود بجز آنها كه زخمى شده بودند . عمر سعد بر كشتگان نماز كرد و به خاكشان سپرد .\r\nگويد : همين كه حسين كشته شد ، همان روز سر او را همراه خولى بن يزيد و حميد بن مسلم ازدى سوى ابن زياد فرستادند ، خولى با سر بيامد و آهنگ قصر كرد اما در قصر را بسته يافت و به خانه رفت و سر را زير طشتى نهاد . وى را دو زن بود يكى از بنى اسد و ديگرى از حضرميان به نام نوار ، دختر مالك بن عقرب . آن شب شب زن حضرمى بود .\r\nهشام گويد : پدرم به نقل از نوار دختر مالك مىگفت : « خولى سر حسين را آورد و در خانه زير لاوكى نهاد ، آنگاه به اطاق آمد و به بستر خويش رفت ، گفتمش : « چه خبر ؟ چه دارى ؟ » گفت : « بىنيازى روزگاران برايت آورده‌ام ، اينك سر حسين با تو در خانه است . »\r\n","description":"","footnote":"","page_name":" 3064 ","page_number":355},
  {"content":"\r\nگويد : گفتمش : « واى تو ، نه به خدا هرگز با تو به يك اطاق نمىمانم . » گويد : از بسترم برخاستم و روى خانه رفتم خولى زن اسدى را خواست و پيش برد و من نشسته بودم و نگاه مىكردم .\r\nگويد : به خدا نورى را مىديدم كه چون ستون از آسمان به لاوك مىتابيد و پرندگانى سپيد ديدم كه در اطراف آن به پرواز بود .\r\nحميد بن مسلم گويد : و چون صبح شد سر را پيش عبيد الله بن زياد برد .\r\nگويد : عمر بن سعد آن روز و فردا را ببود آنگاه حميد بن بكير احمرى را بگفت تا ميان مردم نداى رحيل سوى كوفه داد . وى دختران و خواهران حسين را با كودكانى كه همراه داشته بود و على بن حسين را كه بيمار بود ، با خود ببرد .\r\nقرة بن قيس تميمى گويد : زنان را ديدم كه وقتى بر حسين و كسان و فرزند وى گذشتند فغان كردند و به صورتهاى خويش زدند .\r\nگويد : بر اسب از راهشان گذشتم ، به خدا هرگز زنانى نكو ديدارتر از آنها نديده بودم به خدا از سياه چشمان يبرين نكوتر بودند .\r\nگويد : هر چه را فراموش كنم گفتهء زينب دختر فاطمه را فراموش نمىكنم كه وقتى بر برادر مقتول خويش گذشت مىگفت :\r\n« اى محمدم ، اى محمدم ، فرشتگان آسمان بر تو صلوات گويند ، « اين حسين است در دشت افتاده ، آغشته به خون اعضاء بريده ! « اى محمدم ، دخترانت اسيرند ، باقيماندگانت كشتگانند كه باد « بر آنها مىوزد . » گويد : به خدا همه دشمن و دوست را بگريانيد .\r\nگويد : سرهاى ديگران را نيز بريدند و هفتاد و دو سر همراه شمر بن ذى - الجوشن و قيس بن اشعث و عمرو بن حجاج و عزرة بن قيس فرستادند كه پيش عبيد الله ابن زياد بردند .\r\n","description":"","footnote":"","page_name":" 3065 ","page_number":356},
  {"content":"\r\nحميد بن مسلم گويد : عمر بن سعد مرا پيش خواند و پيش كسان خود فرستاد كه فيروزى و سلامت خويش را مژده دهد .\r\nگويد : برفتم تا پيش كسان وى رسيدم و خبر را با آنها بگفتم پس از آن برفتم و ديدم كه ابن زياد براى كسان نشسته بود ، فرستادگان رسيده بودند ، آنها را وارد كرد و به مردم نيز اجازهء ورود داد كه من نيز با كسان وارد شدم . سر حسين را ديدم كه پيش روى او نهاده بود و مدتى با چوب ميان دندانهاى جلو آن مىزد و چون زيد ابن ارقم ديد كه از چوب زدن دست بر نمىدارد گفت : « اين چوب را از اين دندانها برادر ، قسم به آنكه خدايى جز او نيست دو لب پيمبر خدا را ديدم كه بر اين دو لب بود و آن را مىبوسيد . » گويد : آنگاه پير گريستن آغاز كرد .\r\nابن زياد گفت : « خدا ديدگانت را بگرياند ، به خدا اگر نبود كه پيرى و خزف شده اى و عقلت برفته گردنت را مىزدم . » گويد : آنگاه زيد برخاست و برون شد ، من نيز برون شدم و شنيدم كه مردم مىگفتند : « به خدا زيد بن ارقم سخنى گفت كه اگر ابن زياد آن را شنيده بود ، وى را مىكشت . » گفتم : « چه گفت ؟ » گفتند : « بر ما گذشت و مىگفت : برده اى برده اى را به شاهى رسانيد و آنها را از آن خويش كرد ، اى گروه عربان پس از اين شما بردگانيد . پسر فاطمه را كشتيد و پسر مرجانه را امارت داديد كه نياكانتان را بكشد و بدانتان را برده كند . به ذلت رضايت داديد . ملعون باد آنكه به ذلت رضايت دهد . »\r\nگويد : وقتى سر حسين را با كودكان و خواهران و زنان وى پيش عبيد الله بن زياد آوردند ، زينب بدترين جامهء خويش را به تن كرده بود و ناشناس شده بود كه كنيزانش به دور وى بودند و چون در آمد بنشست .\r\n","description":"","footnote":"","page_name":" 3066 ","page_number":357},
  {"content":"\r\nگويد : عبيد الله بن زياد گفت : « اين زن نشسته كيست ؟ » اما او سخن نكرد و عبيد الله سخن خويش را سه بار گفت و هر بار زينب خاموش ماند . عاقبت يكى از كنيزانش گفت : « اين زينب دختر فاطمه است . » گويد : عبيد الله به دو گفت : « حمد خدايى را كه رسواتان كرد و به كشتن داد و قصهء شما را تكذيب كرد . » زينب گفت : « حمد خداى را كه به خلاف گفتهء تو ما را به محمد حرمت بخشيد و به كمال پاكى رسانيد ، فاسق است كه رسوا مىشود و بد كار است كه تكذيبش مىكنند . » گفت : « كار خدا را با خاندانت چگونه ديدى ؟ » گفت : « كشته شدنشان به قلم رفته بود و به آرامگاه خويش رفتند . خدا ترا با آنها فراهم مىكند تا در پيشگاه وى حجت گوييد و از او داورى خواهيد . » گويد : ابن زياد خشم آورد و به هيجان آمد .\r\nگويد : عمرو بن حريث به دو گفت : « خدا امير را قرين صلاح بدارد ، زن است ، مگر مىشود زن را به سخنى كه مىگويد مواخذه كرد ؟ زن را به سخن مواخذه نمىكنند و به خطا ، ملامت نمىكنند . » ابن زياد گفت : « خدا دل مرا از سرانجام طغيانگرت و ياغيان سركش خاندانت خنك كرد . » گويد : زينب بگريست و گفت : « قسم بدينم ، سالخورده‌ام را كشتى و كسانم را نابود كردى شاخه‌ام را بريدى و ريشه‌ام را برآوردى اگر اين دلت را خنك مىكند ، خنك دل باش . » عبيد الله گفت : « دليرى يعنى اين ، قسم بدينم پدرت سخندان و دلير بود . » گفت : « زن را با دليرى چه كار ؟ مرا فراغت دليرى نيست اين غم خاطر است كه مىگويم . »\r\n","description":"","footnote":"","page_name":" 3067 ","page_number":358},
  {"content":"\r\nمجالد بن سعيد گويد : وقتى عبيد الله بن زياد در على بن حسين نگريست نگهبانى را گفت : « ببين اين به چيزى كه مردان مىرسند ، رسيده . » گويد : جامهء او را پس زد و گفت : « آرى . » گفت : « ببريد و گردنش را بزنيد . » على بن حسين به دو گفت : « اگر ميان تو و اين زنان قرابتى هست يكى را با آنها بفرست كه محافظشان باشد . » ابن زياد به دو گفت : « خودت . » و او را همراهشان فرستاد .\r\nدر روايت ديگر از حميد بن مسلم هست كه گويد : پيش ابن زياد ايستاده بودم كه على بن حسين را از پيش وى گذرانيدند و به دو گفت : « نامت چيست ؟ » گفت : « على بن حسين . » گفت : « مگر خدا على بن حسين را نكشت . » گويد : و او خاموش ماند .\r\nابن زياد گفت : « چرا سخن نمىكنى ؟ » گفت : « برادرى داشتم كه او را نيز على مىگفتند و كسان او را كشتند . » گفت : « خدا او را كشت . » گويد : على خاموش ماند و ابن زياد به دو گفت : « چرا سخن نمىكنى ؟ » گفت : « خدا جان كسان را هنگام مردنشان مىگيرد [ 1 
  ] ، هيچكس جز به اذن خدا نخواهد مرد . » [ 2 
  ] گفت : « تو از آن جمله اى ، واى تو ، بنگريد آيا بالغ شده ؟ به خدا او را مرد مىبينم . » گويد : مرى بن معاذ احمرى او را بديد و گفت : « بله بالغ است . »\r\n\r\n","description":"","footnote":"\r\n[ 1 
  ] الله يَتَوَفَّى الأَنْفُسَ حِينَ مَوْتِها 39 : 42 . زمر ، آيهء 43\r\n[ 2 
  ] وَما كانَ لِنَفْسٍ أَنْ تَمُوتَ إِلَّا بِإِذْنِ الله 3 : 145 . آل عمران : آيهء 145\r\n","page_name":" 3068 ","page_number":359},
  {"content":"\r\nگفت : « او را بكش . » على بن حسين گفت : « پس اين زنان را به كى مىسپارى ؟ » و زينب عمه اش در او آويخت و گفت : « اى ابن زياد ! از ما دست بدار ، مگر از خونهاى ما سير نشده اى ، مگر كسى از ما به جاى نهاده اى ؟ » گويد : او را به بر گرفت و گفت : « ترا به خدا اگر ايمان دارى ، اگر او را مىكشى مرا نيز با وى بكش . » گويد : على بانگ زد كه اى ابن زياد اگر ميان تو و اين زنان خويشاونداى هست ، يك مرد پرهيزكار را با آنها بفرست كه مسلمانوار همراه آنها باشد .\r\nگويد : ابن زياد لختى در او نگريست آنگاه به كسان نگريست و گفت : « شگفتا از خويشاوندى ، به خدا مىدانم كه خوش دارد اگر يسر را مىكشم او را نيز با وى بكشم ، پسر را واگذاريد ، با زنانت همراه باش . » حميد بن مسلم گويد : وقتى عبيد الله به قصر آمد و كسان به نزد وى رفتند ، نداى نماز جماعت داده شد و كسان در مسجد اعظم فراهم شدند ابن زياد به منبر رفت و گفت :\r\n« حمد خدايى را كه حق و اهل حق را غلبه داد و امير مؤمنان يزيد بن معاويه و دستهء وى را يارى كرد و دروغگو پسر دروغگو حسين بن على و شيعهء وى را بكشت . » گويد : ابن زياد اين سخن را به سر نبرده بود كه عبد الله بن عفيف ازدى غامدى و البى از جاى جست ، وى از شيعيان على كرم الله وجهه بود ، در جنگ جمل همراه على بود و چشم چپش از دست رفت ، در جنگ صفين ضربتى به سرش خورد و چشم ديگرش از دست برفت ، پيوسته در مسجد اعظم بود و تا هنگام شب آنجا نماز مىكرد و آنگاه مىرفت .\r\nگويد : وقتى ابن عفيف گفتار ابن زياد را شنيد گفت :\r\n« اى پسر مرجانه ، دروغگو پسر دروغگو تويى و پدرت و آنكه ترا ولايتدار كرد و پدرش . اى پسر مرجانه ، فرزندان انبيا را مىكشيد و سخن صديقان مىگوييد ؟ »\r\n","description":"","footnote":"","page_name":" 3069 ","page_number":360},
  {"content":"\r\nابن زياد بانگ زد : « او را پيش من آريد . » گويد : نگهبانان برجستند و او را گرفتند .\r\nگويد : ابن عفيف بانگ زد و گفت : « اى مبرور . » كه شعار ازديان بود .\r\nگويد : عبد الرحمان بن مخنف ازدى نشسته بود ، گفت : « واى دشمنت ! خودت را به هلاك دادى ، قومت را نيز به هلاكت دادى . » گويد : در آن وقت هفتصد جنگاور از ازديان در كوفه بودند .\r\nگويد : پس ، گروهى از جوانان ازد برجستند و او را بگرفتند و پيش كسانش بردند ، اما عبيد الله كسان فرستاد و او را بياورد و بكشت و بگفت تا در شوره زار بياويزند و آنجا آويخته شد .\r\nابو مخنف گويد : آنگاه عبيد الله بن زياد سر حسين را در كوفه بياويخت و چنان شد كه آن را در كوفه مىگردانيدند . پس از آن زحر بن قيس را پيش خواند و سر حسين را با سرهاى يارانش همراه وى براى يزيد بن معاويه فرستاد . ابو بردة بن عوف و طارق بن ابى ظبيان ، هردوان ازدى ، نيز همراه زحر بودند كه سرها را در شام پيش يزيد ابن معاويه رسانيدند .\r\nغاز بن ربيعه جرشى حميرى گويد : به خدا به دمشق نزد يزيد بن معاويه بودم كه زحر بن قيس بيامد و به نزد يزيد وارد شد يزيد به دو گفت : « واى تو خبر چه بود ؟ » و تو چه دارى ؟ » گفت : « اى امير مؤمنان مژدهء ظفر و يارى خداى ! حسين بن على با هيجده كس از خاندان و شصت كس از شيعيانش سوى ما آمد كه به مقابلهء آنها رفتيم و از آنها خواستيم كه تسليم شوند و به حكم امير عبيد الله بن زياد گردن نهند ، يا براى جنگ آماده باشند ، جنگ را بر تسليم برگزيدند ، با طلوع آفتاب بر آنها تاختيم و از همه سوى در ميانشان گرفتيم و چون شمشيرها بر سرهاى آن قوم به كار افتاد فرارى بىپناه شدند و از دست ما به تپه ها و گودالها مىگريختند ، چونانكه كبوتران از باز ، به خدا\r\n","description":"","footnote":"","page_name":" 3070 ","page_number":361},
  {"content":"\r\nاى امير مؤمنان ، از كشتن يك شتر يا خفتن\r\nنيمروز بيشتر نشد كه همه را از پاى در آورديم ، اينك تنهاشان برهنه و جامه هاشان خونين و چهره هاشان خاك آلوده است كه خورشيد بر آنها مىتابد و باد بر آنها مىوزد ، زيارتگرشان عقابان است و بازان به سرزمين خشك بيابان . » گويد : چشم يزيد اشك آلود شد و گفت : « از اطاعت شما بىكشتن حسين نيز خشنود مىشدم ، خدا پسر سميه را لعنت كند ، به خدا اگر كار وى به دست من بود مىبخشيدمش ، خدا حسين را رحمت كند . » [ 1 
  ] گويد : و به زحر چيزى نداد .\r\nگويد : آنگاه عبيد الله بگفت تا زنان و كودكان حسين را آماده كنند و بگفت تا طوق آهنين به گردن على بن حسين نهادند و آنها را همراه محفز بن ثعلبهء عايذى و شمر بن ذى الجوشن روانه كرد كه پيش يزيدشان بردند .\r\nگويد : على بن حسين در راه با هيچيك از آنها يك كلمه سخن نكرد تا رسيدند و چون به در يزيد رسيدند محفز بن ثعلبه بانگ برداشت كه اينك محفز بن ثعلبه فرومايگان بدكار را پيش امير مؤمنان آورده است .\r\nگويد : يزيد پاسخ داد : « مولود مادر محفز بدتر و فرومايه تر است . » قاسم بن عبد الرحمان غلام يزيد بن معاويه گويد : وقتى سرها را - سر حسين و سر خاندان و ياران وى را - پيش يزيد نهادند شعرى به اين مضمون خواند :\r\n« سرهايى را بشكافتند كه براى ما عزيز بود « و خودشان ناسپاستر بودند و ستمكارتر » و گفت : « به خداى اى حسين اگر كار تو به دست من بود نمىكشتمت . » ابو عمارهء عبسى گويد : يحيى بن حكم برادر مروان بن حكم شعرى به اين\r\n\r\n","description":"","footnote":"\r\n[ 1 
  ] ظاهرا اين روايت و نظاير آن را دلبستگان حاكم وقت ساخته‌اند مگر چيزى از حرمت رفته را پس آرند . م\r\n","page_name":" 3071 ","page_number":362},
  {"content":"\r\nمضمون خواند :\r\n« خويشاوندى مقتول دشت طف « از پسر نابكار سميه نزديكتر بود « نسل سميه به شمار ريگها شد « اما از پسر پيمبر خدا نسلى نماند . »\r\nگويد : يزيد به سينهء يحيى بن حكم زد و گفت : « خاموش باش . » گويد : و چون يزيد بن معاويه به مجلس نشست ، بزرگان مردم شام را پيش خواند و آنها را به دور خويش نشاند ، آنگاه على بن حسين و كودكان و زنان حسين را خواست كه پيش وى آوردند و كسان مىگريستند .\r\nگويد : يزيد به على گفت : « اى على ! به خدا پدرت حق خويشاوندى مرا رعايت نكرد و حق مرا نشناخت و با من بر سر قدرتم به نزاع برخاست و خدا با او چنان كرد كه ديدى . » على اين آيه را خواند :\r\n« * ( ما أَصابَ من مُصِيبَةٍ في الأَرْضِ وَلا في أَنْفُسِكُمْ إِلَّا في كِتابٍ من قَبْلِ أَنْ نَبْرَأَها 57 : 22 ) * » [ 1 
  ] يعنى : هيچ مصيبتى به زمين يا نفوس شما نرسد مگر پيش از آنكه خلقش كنيم در نامه اى بوده . » يزيد به پسرش خالد گفت : « جوابش را بگوى . » گويد : اما خالد ندانست چه جواب گويد و يزيد اين آيه را خواند :\r\n« * ( وَما أَصابَكُمْ من مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ 42 : 30 ) * » [ 2 
  ] يعنى : هر مصيبتى به شما رسد براى كارهاييست كه دستهايتان كرده و بسيارى را نيز ببخشد .\r\n\r\n","description":"","footnote":"\r\n[ 1 
  ] حديد : آيه 22\r\n[ 2 
  ] شورى : آيه 29\r\n","page_name":" 3072 ","page_number":363},
  {"content":"\r\nآنگاه خاموش ماند .\r\nگويد : پس از آن بگفت تا زنان و كودكان را پيش روى وى نشانيدند و سر و وضعشان را آشفته ديد و گفت : « خدا پسر مرجانه را روسياه كند ، اگر ميان وى و شما خويشاوندى يا نزديكىاى بود با شما چنين نمىكرد و شما را به اين وضع نمىفرستاد . » فاطمه دختر على بن ابى طالب گويد : وقتى ما را پيش روى يزيد رسانيد بر ما رقت آورد و براى ما چيزى دستور داد و مهربانى كرد .\r\nگويد : يكى از مردم شام كه سرخ روى بود ، برخاست و گفت : « اى امير مؤمنان ، اين را به من بده . » مرا كه دخترى پاكيزه روى بودم منظور داشت كه بلرزيدم و بترسيدم و پنداشتم كه اين كار بر آنها رواست و جامهء خواهرم زينب را گرفتم .\r\nگويد : خواهرم زينب از من بزرگتر بود و خردمندتر و مىدانست كه چنين نخواهد شد . گفت : « دروغ گفتى و دنائت كردى كه اين نه حق تو است و نه حق او . » گويد : يزيد خشمگين شد و گفت : « دروغ گفتى به خدا اين كار حق منست و اگر بخواهم مىكنم . » زينب گفت : « هرگز ، به خدا ، خدا اين حق را به تو نداده و نتوانى كرد مگر از ملت ما برون شوى و به دينى جز دين ما بگروى . » گويد : يزيد از خشم به هيجان آمد و گفت : « با من چنين سخن مىكنى ! آنكه از دين برون شد پدرت بود و برادرت . »\r\nزينب گفت : « تو و پدرت و جدت به دين خدا و دين پدرم و دين برادرم و جد من هدايت يافتيد . » گفت : « اى دشمن خدا دروغ مىگويى . » گفت : « تو امير مقتدرى ، به ناحق دشنام مىگويى و با قدرت خويش زور\r\n","description":"","footnote":"","page_name":" 3073 ","page_number":364},
  {"content":"\r\nمىگويى . » گويد : به خدا گويى شرمگين شد و خاموش شد ، پس از آن شامى تكرار كرد و گفت : « اى امير مؤمنان اين دختر را به من بده . » يزيد گفت : « گمشو كه خدا مرگ محتومت دهد . » گويد : آنگاه يزيد گفت : « اى نعمان پسر بشير ، لوازم بايسته برايشان آماده كن و يكى از مردم شام را كه امين باشد و پارسا همراهشان كن و با وى سواران و ياران فرست كه آنها را به مدينه برساند . » راوى گويد : آنگاه بگفت تا زنان را در خانه اى جداگانه جاى دهند و لوازم همراه كنند ، برادرشان على بن حسين نيز با آنها در همان خانه بود .\r\nحارث بن كعب گويد : پس از آن به خانهء يزيد رفتند و از زنان خاندان معاويه كس نماند كه گريه كنان و نوحه گويان به پيشوازشان نيامده باشد . سه روز عزاى حسين گرفتند و يزيد به چاشت و شام نمىنشست مگر آنكه على بن حسين را پيش مىخواند .\r\nگويد : روزى او را بخواند ، عمرو بن حسن بن على را نيز بخواند كه پسرى كم سال بود و به عمرو بن حسن گفت : « با اين جوان جنگ مىكنى ؟ » منظورش خالد پسرش بود .\r\nگفت : « اين جور نه ، كاردى به من بده ، كاردى نيز به او بده تا با وى جنگ كنم . » گويد : يزيد او را به بر گرفت و گفت : « اين روش را از اخزم مىشناسم [ 1 
  ] مگر از مار به جز مار مىزايد ؟ » گويد : و چون خواستند حركت كنند يزيد على بن حسين را خواست و گفت :\r\n« خدا پسر مرجانه را لعنت كند ، به خدا اگر كار وى به دست من بود هر چه\r\n\r\n","description":"","footnote":"\r\n[ 1 
  ] مثال روان عربى : يعنى هر كس خوى پدر مىگيرد . م .\r\n","page_name":" 3074 ","page_number":365},
  {"content":"\r\nمىخواست مىپذيرفتم و به هر وسيله مىتوانستم حتى با تلف شدن يكى از فرزندانم مرگ را از او دور مىكردم ، ولى خدا چنان مقدر كرده بود كه ديدى ، به من نامه بنويس و هر حاجتى دارى بگوى . » گويد : آنگاه جامه شان پوشانيد و دربارهء آنها به فرستاده سفارش كرد .\r\nگويد : فرستاده آنها را ببرد و شبانگاه همراه آنها بود كه پيش روى او مىرفتند كه دمى از آنها غافل نماند و چون فرود مىآمدند از آنها دور مىشد و او و يارانش اطرافشان پراكنده مىشدند ، همانند مراقبان چنان كه اگر يكيشان به وضو يا حاجت مىرفت ناراحت نشود .\r\nگويد : بدينسان در راه بر كنار از آنها جاى مىگرفت و از حوايجشان مىپرسيد و مهربانى مىكرد تا وارد مدينه شدند .\r\nبه روايت حارث بن كعب ، فاطمه دختر على گويد : به زينب خواهرم گفتم :\r\n« خواهركم ! اين مرد شامى در همراهى ما نيكرفتار بود ، مىخواهى چيزى به او بدهيم ؟ » گفت : « به خدا چيزى نداريم به او بدهيم مگر زيورهايمان . »\r\nراوى گويد : فاطمه گفت : « زيورهايمان را به او مىدهيم . » فاطمه گويد : دستبند و ساق بند خويش را برگرفتم ، خواهرم نيز دستبند و ساق بند خويش را برگرفت كه پيش وى فرستاديم و عذر خواستيم و گفتيم : « اين پاداش رفتار نكوى تو است كه در همراهى ما داشته اى . » گويد : اما او گفت : « اگر آنچه كردم براى دنيا بود ، زيورهايتان و كمتر از آن نيز مرا خشنود مىكرد ولى به خدا اين كار را جز براى خدا و نزديكى شما با پيمبر خداى نكردم . » اما در روايت ديگر از عوانة بن حكم كلبى چنين آمده كه وقتى حسين كشته شد و بنه و اسيران را در كوفه پيش عبيد الله بن زياد آوردند ، در آن اثنا كه اسيران را بداشته بودند ، سنگى در زندان افتاد كه نوشته اى بدان بسته بود به اين مضمون :\r\n","description":"","footnote":"","page_name":" 3075 ","page_number":366},
  {"content":"\r\n« پيك در بارهء شما به فلان روز سوى يزيد بن معاويه روان شد ، فلان و فلان روز مىرود و فلان و فلان روز باز مىآيد ، اگر تكبير شنيديد يقين كنيد كه كشتن است و اگر تكبيرى نشنيديد امان است ان شاء الله . » گويد : و چون دو روز يا سه روز پيش از آمدن پيك شد ، سنگى به زندان افتاد كه نوشته اى بدان بسته بود با يك تيغ و نوشته چنين بود : « وصيت كنيد و سفارش بگوييد كه فلان و فلان روز در انتظار پيكند . » گويد : پيك بيامد و تكبير شنيده نشد و نامه آمد كه اسيران را پيش من فرست . » گويد : پس عبيد الله بن زياد محفز بن ثعلبه و شمر بن ذى الجوشن را خواست گفت : « با بنه و كسان سوى امير مؤمنان يزيد بن معاويه رويد . » گويد : روان شدند تا پيش يزيد رسيدند و محفز بن ثعلبه بايستاد و به بانگ بلند گفت : « سر بىخردترين و نابكارترين كسان را آورده‌ايم . » يزيد گفت : « مولود مادر محفز نابكارتر است و بىخردتر ، ناسپاس و ستمگر نيز هست . » گويد : و چون يزيد سر حسين را بديد شعر « سرهايى را شكافتند » را بخواند .\r\nآنگاه گفت : « مىدانيد اين حادثه به چه سبب بر او رفت ؟\r\nمىگفت : پدرم على بهتر از پدر اوست و مادرم فاطمه بهتر از مادر اوست و جدم پيمبر خدا بهتر از جد اوست و من بهتر از اويم و براى اين كار از او شايسته تر . اما اينكه گفت : پدرش از پدر من بهتر است ، پدرم با پدرش حجت گويى كرد و مردم دانند كه حكم به سود كدامشان داده شد . اما اينكه گفت مادرم بهتر از مادر اوست بدينم قسم كه فاطمه دختر پيمبر از مادر من بهتر است . اما اينكه گفت : جدش بهتر از جد من است ، به نيست كه به خدا و روز جزا ايمان داشته باشد و كسى از ما را برابر\r\n","description":"","footnote":"","page_name":" 3076 ","page_number":367},
  {"content":"\r\nو همانند پيمبر خدا گيرد ولى آنچه ديد به سبب دانش وى بود كه اين آيه را نخوانده بود :\r\n« * ( قُلِ اللَّهُمَّ مالِكَ الْمُلْكِ تُؤْتِي الْمُلْكَ من تَشاءُ وَتَنْزِعُ الْمُلْكَ مِمَّنْ تَشاءُ وَتُعِزُّ من تَشاءُ وَتُذِلُّ من تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ 3 : 26 ) * » [ 1 
  ] يعنى : بگو ، اى خداى صاحب ملك ، ملك به هر كه خواهى مىدهى ، و ملك از هر كه خواهى مىستانى ، هر كه را خواهى عزيز مىكنى و هر كه را خواهى ذليل مىكنى ، همهء خوبيها به دست توست كه تو بر همه چيز توانايى . » گويد : آنگاه زنان حسين را پيش يزيد بردند و زنان خاندان يزيد و دختران و كسان معاويه فغان برآوردند و ولوله كردند و چون به نزد يزيد رسيدند فاطمه دختر حسين كه بزرگتر از سكينه بود گفت : « اى يزيد ، دختران پيمبر اسيرانند ؟ » گويد : يزيد گفت : « برادرزاده‌ام ، به خدا به اين راضى نبودم . » فاطمه گفت : « به خدا براى ما يك حلقه نگذاشتند . » يزيد گفت : « برادرزاده‌ام ، آنچه به تو مىدهم بيشتر از آنست كه از تو گرفته‌اند . » گويد : آنگاه آنها را به خانهء يزيد بن معاويه بردند و همه زنان خاندان يزيد پيش آنها آمدند و عزا به پا كردند .\r\nگويد : يزيد كس پيش هر يك از زنان فرستاد كه از تو چه گرفته‌اند و هر يك از آنها هر چه گفت ، به هر مقدار بود دو برابر آن را بداد .\r\nگويد : سكينه مىگفت : « هيچ كس را كه منكر خدا باشد از يزيد بن معاويه بهتر نديدم . » گويد : آنگاه اسيران را پيش يزيد آوردند ، على بن حسين نيز با آنها بود .\r\nيزيد گفت : « على ! بگو ببينم . »\r\n\r\n","description":"","footnote":"\r\n[ 1 
  ] آل عمران ، آيهء 25\r\n","page_name":" 3077 ","page_number":368},
  {"content":"\r\nعلى بن حسين اين آيات را بخواند :\r\n« * ( ما أَصابَ من مُصِيبَةٍ في الأَرْضِ وَلا في أَنْفُسِكُمْ إِلَّا في كِتابٍ من قَبْلِ أَنْ نَبْرَأَها ، إِنَّ ذلِكَ عَلَى الله يَسِيرٌ . لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ وَالله لا يُحِبُّ كُلَّ مُخْتالٍ فَخُورٍ 57 : 22 - 23 ) * » [ 1 
  ] يعنى : هيچ مصيبتى به زمين با نفوس شما نرسد مگر پيش از آنكه خلقش كنيم در نامه اى بوده كه اين براى خدا آسان است . تا براى آنچه از دستتان رفته غم مخوريد و از آنچه به دستتان آمده غره مشويد كه خدا خود پسندان فخر فروش را دوست ندارد . » يزيد نيز اين آيه را خواند :\r\n« * ( ما أَصابَكُمْ من مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ 42 : 30 ) * » [ 2 
  ] يعنى : هر مصيبتى به شما رسد براى كارهايى است كه دستهايتان كرده و بسيارى را نيز ببخشد .\r\nآنگاه لوازم بداد و مالى داد و او را سوى مدينه فرستاد .\r\nقاسم بن بخيت گويد : وقتى فرستادگان مردم كوفه سر حسين را بياوردند و وارد مسجد دمشق شدند مروان حكم به آنها گفت : « چه كرديد ؟ » گفتند : « هيجده كس از آنها سوى ما آمدند كه به خدا همه را كشتيم و اينك سرها و اسيران . » و مروان برجست و برفت .\r\nگويد : پس از آن برادر مروان ، يحيى بن حكم بيامد و گفت : « چه كرديد ؟ » و همان سخن را با وى بگفتند .\r\nيحيى گفت : « به روز رستاخيز از محمد دور مانيد ، هرگز با شما به كارى\r\n\r\n","description":"","footnote":"\r\n[ 1 
  ] حديد : آيات 22 و 23\r\n[ 2 
  ] شورى : آيه 29\r\n","page_name":" 3078 ","page_number":369},
  {"content":"\r\nنباشم » ، آنگاه برخاست و برفت .\r\nگويد : آنگاه پيش يزيد رفتند و سر را پيش روى او نهادند و همان سخنان را با وى بگفتند .\r\nگويد : هند دختر عبد الله بن عامر بن كريز كه زن يزيد بن معاويه بود سخنان آنها را شنيد و چهره به جامهء خويش بپوشانيد و برون شد و گفت : « اى امير مؤمنان سر حسين پسر فاطمه دختر پيمبر خداست ؟ » گفت : « آرى ، بر پسر دختر پيمبر و نخبهء قريش فغان كن و سياه بپوش كه ابن زياد شتاب كرد و او را بكشت ، كه خدايش بكشد . » گويد : آنگاه به كسان اجازهء ورود داد كه بيامدند ، سر ، پيش روى يزيد بود و چوبى به دست داشت كه به دهان وى مىزد . آنگاه گفت : « كار اين و ما چنانست كه حصين همام مرى گويد :\r\n« سرهائى را شكافتند . . .\r\nگويد : يكى از ياران پيمبر خدا به نام ابو برزه اسلمى گفت : « چرا با چوبت به دهان حسين مىزنى ، به خدا چوبت به جايى مىخورد كه بارها ديده‌ام پيمبر لب بر آن مىنهاد . اى يزيد به روز رستاخيز مىآيى و شفيع تو ابن زياد است و اين به روز رستاخيز مىآيد و شفيعش محمد است صلى الله عليه و سلم . » گويد : آنگاه برخاست و برفت .\r\nعوانة بن حكم گويد : وقتى عبيد الله بن زياد حسين بن على را كشت و سرش را پيش وى آوردند ، عبد الملك بن ابى الحارث سلمى را پيش خواند و گفت : « سوى مدينه حركت كن و پيش عمرو بن سعيد بن عاص برو و مژده بده كه حسين كشته شد . » گويد : « در آن هنگام عمرو بن سعيد بن عاص حاكم مدينه بود .\r\nگويد : عبد الملك مىخواست تعلل كند اما عبيد الله او را توبيخ كرد كه وى\r\n","description":"","footnote":"","page_name":" 3079 ","page_number":370},
  {"content":"\r\nدليرى سركش بود ، به دو گفت : « برو تا به مدينه برسى خبر پيش از تو نرسد . » مقدارى دينار به او داد و گفت : « تعلل مكن ، اگر شترت از رفتار بماند شترى بخر . » عبد الملك گويد : به مدينه رسيدم يكى از مردم قريش مرا ديد و گفت : « چه خبر ؟ » گفتم : « خبر را امير داند . » گفت : « انا للَّه و انا اليه راجعون ، حسين بن على كشته شد . » گويد : آنگاه پيش عمرو بن سعيد رفتم و گفت : « چه خبر بود ؟ » گفتم : « مايهء خوشدلى امير ، حسين بن على كشته شد . » گفت : « كشته شدن او را بانگ بزن . » گويد : و من كشته شدن حسين را بانگ زدم ، به خدا هرگز فرياد عزايى چون فريادى كه زنان بنى هاشم در خانه هاشان به عزاى حسين برآوردند نشنيده‌ام .\r\nگويد : عمرو بن سعيد بخنديد و شعرى به اين مضمون خواند :\r\n« زنان بنى زياد روز پس از جنگ ارنب « فغانى كردند كه همانند فغان زنان ما بود . » ( ارنب جنگى بود كه بنى زبيد از بنى زياد برده بودند و شعر از عمرو بن معدى كرب است . ) گويد : آنگاه عمرو بن سعيد گفت : « اين بانگ عزا به عوض بانگ عزاى عثمان بن عفان . » آنگاه به منبر رفت و كشته شدن حسين را به مردم خبر داد .\r\nعبد الرحمان بن عبيد ، ابى الكنود ، گويد : وقتى عبد الله بن جعفر بن ابى طالب خبر يافت كه دو پسر وى نيز با حسين كشته شده‌اند ، يكى از غلامانش پيش وى رفت ، در آن وقت كسان به وى تسليت مىگفتند .\r\nگويد : چنان دانم كه اين غلام بجز ابو اللسلاس كسى نبود و گفت : « اين را از\r\n","description":"","footnote":"","page_name":" 3080 ","page_number":371},
  {"content":"\r\nحسين داريم و به سبب او به سرمان آمد . » گويد : عبد الله بن جعفر با پاپوش خويش او را بزد و گفت : « اى پسر زن بوگندو ، در بارهء حسين چنين مىگويى ؟ به خدا اگر آنجا بودم ، دلم مىخواست از او جدا نشوم ، تا با وى كشته شوم . به خدا چيزى كه مرا تسكين مىدهد و غمشان را آسان مىكند ، همين است كه با برادرم و عموزاده‌ام كشته شده‌اند ، و يارى او كرده‌اند و با وى ثبات ورزيده‌اند . » گويد : آنگاه روى به حاضران كرد و گفت : « حمد خداى ، به خدا كشته شدن حسين براى من گران بود ، اگر دستانم او را يارى نكرد دو پسرم ياريش كردند . » گويد : و چون مردم مدينه از كشته شدن حسين خبر يافتند دختر عقيل بن ابى - طالب همراه زنان همدل خويش با سر برهنه بيامد در جامهء خويش مىپيچيد و شعرى مىخواند به اين مضمون :\r\n« چه خواهيد گفت ؟ اگر پيمبر به شما بگويد :\r\n« شما كه آخر امتها بوديد از پس من « با خاندانم و كسانم چه كرديد ؟\r\n« بعضىشان اسير شدند و بعضى ديگر در خون غلطيدند . » عوانه گويد : عبيد الله بن زياد از آن پس كه حسين را كشته بود به عمر بن سعد گفت : « اى عمر ، نامه اى كه براى تو دربارهء كشتن حسين نوشته بودم كجاست ؟ » گفت : « دستور ترا به كار بستم و نامه گم شد . » گفت : « بايد آن را به يارى . » گفت : « گم شده . » گفت : « به خدا بايد به يارى . » گفت : « به خدا مانده است كه در مدينه به عذرجويى براى پيره زنان قريش خوانده شود . به خدا در بارهء حسين چندان ترا اندرز دادم كه اگر به پدرم سعد بن\r\n","description":"","footnote":"","page_name":" 3081 ","page_number":372},
  {"content":"\r\nابى وقاص داده بودم حق وى را ادا كرده بودم . » عثمان بن زياد برادر عبيد الله گفته بود : « به خدا راست گفت ، دلم مىخواست در بينى هر يك از بنى زياد تا به روز رستاخيز ، حلقهء مهارى بود ، اما حسين كشته نشده بود . » گويد : به خدا عبيد الله بر اين گفتهء وى اعتراض نكرد .\r\nعمرو بن عكرمه گويد : صبحگاه روز كشته شدن حسين در مدينه يكى از غلامان ما مىگفت : « ديشب شنيدم كه بانگزنى بانگ مىزد و شعرى به اين مضمون مىخواند :\r\n« اى كسانى كه از روى جهالت حسين را كشتيد « خبردار ، از عذاب و عقوبت .\r\n« همه اهل ايمان از پيمبر و فرشته و ديگران « شما را لعنت مىكنند .\r\n« به زبان پسر داود و موسى و حامل انجيل « لعنت شده‌ايد . » حيزوم كلبى مىگفت : « من نيز اين بانگ را شنيدم . »\r\n\r\nسخن از نام هاشميانى كه با حسين كشته شدند و شمار كشتگان\r\nابو مخنف گويد : وقتى حسين بن على عليه السلام كشته شد\r\nسر كسانى را كه از خاندان و ياران و شيعيانش با وى كشته شده بودند پيش عبيد الله بن زياد آوردند .\r\nمردم كنده سيزده سر آوردند و سرشان قيس بن اشعث بود . مردم هوازن بيست سر آوردند و سرشان شمر بن ذى الجوشن بود . مردم تميم هفده سر آوردند . مردم بنى اسد ، شش سر آوردند مردم مذحج هفت سر آوردند . بقيه سپاه هفت سر آوردند و اين همه هفتاد سر بود .\r\n","description":"","footnote":"","page_name":" 3082 ","page_number":373},
  {"content":"\r\nگويد : حسين كشته شد كه مادرش فاطمه دختر پيمبر خدا صلى الله عليه و سلم بود . سنان بن انس نخعى اصبحى او را كشت . و سرش را خولى بن يزيد برد .\r\nعباس بن على بن ابى طالب نيز كشته شد ، مادرش ام البنين دختر حزام بن ربيعه بود . زيد بن رفاد جنبى با حكيم بن طفيل سنبسى او را كشتند .\r\nجعفر بن على بن ابى طالب نيز كشته شد كه مادر وى نيز ام البنين بود .\r\nعبد الله بن على بن ابى طالب نيز كشته شد كه مادر وى نيز ام البنين بود ، عثمان بن على ابن ابى طالب نيز كشته شد ، مادر وى نيز ام البنين بود ، خولى بن يزيد تيرى برد و او را كشت .\r\nمحمد بن على بن ابى طالب نيز كشته شد ، مادرش كنيز بود و يكى از بنى ابان ابن دارم او را كشت .\r\nابو بكر بن على بن ابى طالب نيز كشته شد ، مادرش ليلى دختر مسعود بن خالد دارمى بود . اما در كشته شدن وى ترديد كرده‌اند .\r\nعلى بن حسين بن على نيز كشته شد . مادرش ليلى دختر ابو مره بن عروة بن مسعود ثقفى بود و مادر بزرگش ميمونه دختر ابو سفيان بن حرب بود . قاتل وى منقذ بن نعمان عبدى بود .\r\nعبد الله بن حسين بن على نيز كشته شد ، مادرش ام رباب دختر امرى القيس بن عدى كلبى بود . هانى بن ثبيت حضرمى او را كشت .\r\nعلى بن حسين بن على ( ديگر ) صغير بود و كشته نشد .\r\nابو بكر بن حسن بن على نيز كشته شد . مادرش كنيز بود ، عبد الله بن عقبه غنوى او را كشت .\r\nعبد الله بن حسن بن على نيز كشته شد ، مادرش كنيز بود ، حرملة بن كاهل تيرى برد و او را كشت .\r\nقاسم بن حسن بن على نيز كشته شد ، مادرش كنيز بود ، سعد بن عمرو بن نفيل ازدى او را كشت .\r\nعون بن عبد الله بن\r\nجعفر نيز كشته شد ، مادرش جمانه دختر حبيب بن نجبهء\r\n","description":"","footnote":"","page_name":" 3083 ","page_number":374},
  {"content":"\r\nفرازى بود و عبد الله بن قطبهء طايى نبهانى او را كشت .\r\nمحمد بن عبد الله بن جعفر نيز كشته شد ، مادرش خوصا دختر حصفة بن ثقيف بكرى بود و عامر بن نهشل تيمى او را كشت .\r\nجعفر بن عقيل نيز كشته شد ، مادرش ام البنين دختر شقر بن هضاب بود و بشر بن حوط همدانى او را كشت .\r\nعبد الرحمان بن عقيل نيز كشته شد ، مادرش كنيز بود عثمان بن خالد جهنى او را كشت .\r\nعبد الله بن عقيل بن ابى طالب نيز كشته شد مادرش كنيز بود و عمر بن صبيح صيداوى تيرى بزد و او را بكشت .\r\nمسلم بن عقيل نيز در كوفه كشته شد ، مادرش كنيز بود .\r\nعبد الله بن مسلم بن عقيل نيز كشته شد ، مادرش رقيه دختر على بن ابى طالب بود و مادر بزرگش كنيز بود . عمرو بن صبيح صدايى و به قول ديگر اسيد بن مالك حضرمى او را كشت .\r\nمحمد بن ابى سعيد بن عقيل نيز كشته شد ، مادرش كنيز بود . هبط بن ياسر جهنى او را كشت .\r\nحسن بن حسن بن على صغير بود . مادرش خوله دختر مسطور بن زبان فزارى بود .\r\nعمرو بن حسن بن على نيز صغير بود كه كشته نشد . مادرش كنيز بود .\r\nاز جمله غلامان ، سليمان غلام حسين كشته شد سليمان بن عوف حضرمى او را كشت .\r\nمنجح غلام حسين نيز كشته شد .\r\nعبد الله بن بقطر ، همشير حسين نيز كشته شد .\r\nعبد الرحمان بن جندب ازدى گويد : پس از كشته شدن حسين عبيد الله بن زياد بزرگان كوفه را زير نظر گرفت و عبيد الله بن حر را نيافت .\r\nعبيد الله بن حر پس از چند روز پيش وى آمد كه از او پرسيد : « اى ابن حر\r\n","description":"","footnote":"","page_name":" 3084 ","page_number":375},
  {"content":"\r\nكجا بودى ؟ » گفت : « بيمار بودم . » گفت : « بيمار عقل يا بيمار تن ؟ » گفت : « عقلم بيمار نبود ، تنم را نيز خداوند عافيت بخشيد . » ابن زياد گفت : « دروغ مىگويى ، با دشمن ما بودى . » گفت : « اگر با دشمن تو بودم مرا ديده بودند كه حضور من نهان نمىماند . » گويد : ابن زياد لحظه اى از او غافل ماند و ابن حر برون شد و بر اسب خويش نشست .\r\nابن زياد گفت : « ابن حر كجاست ؟ » گفتند : « هم اكنون برون شد . » گفت : « بياريدش . » گويد : نگهبانان بيامدند و به دو گفتند : « پيش امير بيا . » ، اما ابن حر اسب خويش را تاخت و گفت : « به او بگوييد كه هرگز به دلخواه پيش او نخواهم آمد . » آنگاه برفت و در خانهء احمر بن زياد طايى جاى گرفت و ياران وى در آنجا به دورش فراهم آمدند . پس از آن به كربلا رفت و قتلگاه قوم را بديد و برايشان آمرزش خواست .\r\nآنگاه برفت و در مداين جا گرفت و شعرى گفت به اين مضمون :\r\n« امير خيانتكار به من مىگويد :\r\n« چرا با شهيد پسر فاطمه جنگ نكردى « دريغا كه يارى وى نكردم . . . » كه شعرى دراز است در همين سال ابو بلال مرداس بن عمرو كشته شد .\r\n","description":"","footnote":"","page_name":" 3085 ","page_number":376},
  {"content":"\r\n\r\nسخن از سبب كشته شدن ابو بلال\r\nابو جعفر طبرى گويد : از پيش در همين كتاب سبب قيام او را گفته‌ام و اينكه عبيد الله بن زياد ، اسلم بن زرعهء كلابى را با دو هزار كس به مقابلهء او فرستاد و اسلم و سپاهش از ابو بلال و يارانش هزيمت يافتند .\r\nوقتى مرداس ، ابو بلال ، اسلم بن زرعه را هزيمت كرد و خبر به عبيد الله بن زياد رسيد ، چنان كه در روايت ابو المخارق راسبى آمده ، عباد بن اخضر تميمى را با سه هزار كس به مقابلهء وى فرستاد . عباد به تعقيب ابو بلال رفت تا در توج به دو رسيد و در مقابل آنها صف بست ، ابو بلال و يارانش به آنها حمله بردند كه ثبات ورزيدند . و چون جمع ابو بلال چندان نبود به ياران خويش گفت : « هر كس از شما به قصد دنيا آمده برود و هر كه آخرت و ديدار خدا را منظور داشته اينك سوى وى آمده و اين آيه را خواند :\r\n« * ( من كانَ يُرِيدُ حَرْثَ الآخِرَةِ نَزِدْ لَه في حَرْثِه وَمن كانَ يُرِيدُ حَرْثَ الدُّنْيا نُؤْتِه مِنْها وَما لَه في الآخِرَةِ من نَصِيبٍ 42 : 20 ) * » [ 1 
  ] يعنى : هر كه كشت آن سراى خواهد ، كشت او بيفزاييم و هر كه كشت دنيا خواهد از آتش دهيم و وى را در دنياى ديگر نصيب نيست .\r\nسپس پياده شد و يارانش نيز با وى پياده شدند و هيچيك از آنها از وى جدايى نگرفت و همگى تا آخرين كس كشته شدند .\r\nگويد : پس عباد بن اخضر با سپاهى كه با وى بود به بصره بازگشت ، عبيدة ابن هلال نيز با سه كس بيامد كه خود وى چهارميشان بود و مراقب عباد بن اخضر بود . يك بار كه عباد به قصد قصر امارت آمده بود و فرزند خويش را كه پسرى\r\n\r\n","description":"","footnote":"\r\n[ 1 
  ] شورى آيه 19\r\n","page_name":" 3086 ","page_number":377},
  {"content":"\r\nخردسال بود پشت سر سوار كرده بود به دو گفتند : « اى بنده خدا بايست تا از تو فتوى بگيريم . » گويد : عباد توقف كرد ، به دو گفتند : « ما چهار برادريم كه برادرمان كشته شده ، رأى تو چيست ؟ » گفت : « از امير كمك بخواهيد . » گفتند : « كمك خواستيم ، اما كمكان نداد . » گفت : « بكشيدش كه خدايش بكشد . » گويد : پس بر او جستند و « حكميت خاص خداست » گفتند عباد ، پسرش را بينداخت كه خونش بريختند .\r\nدر همين سال يزيد بن معاويه سلم بن زياد را ولايتدار سيستان و خراسان كرد .\r\n\r\nسخن از سبب اينكه يزيد سلم را ولايتدار سيستان و خراسان كرد\r\nمسلمة بن محارب بن سلم گويد : سلم پيش يزيد بن معاويه رفت . در اين وقت بيست و چهار ساله بود . يزيد به دو گفت : « اى ابو حرب كار برادرانت عبد الرحمان و عباد را به تو مىدهم . » گفت : « هر چه امير مؤمنان خواهد . » گويد : پس او را ولايتدار سيستان و خراسان كرد . سلم ، حارث بن معاويهء حارثى جد عيسى بن شبيب را به خراسان فرستاد و خود او سوى بصره رفت و لوازم گرفت و سوى خراسان رفت و حارث بن قيس بن هيثم را بگرفت و بدانست و پسرش شبيب را برد و او را با شلوار نگهداشت .\r\nگويد : سلم برادر خويش يزيد بن زياد را سوى سيستان فرستاد . عبيد الله بن\r\n","description":"","footnote":"","page_name":" 3087 ","page_number":378},
  {"content":"\r\nزياد به عباد برادرش كه دوستدار وى بود نامه نوشت و ولايتدارى سلم را به دو خبر داد . عباد هر چه را در بيت المال بود ميان غلامان خويش تقسيم كرد كه چيزى فزون آمد و بانگزن وى بانگ زد كه هر كه پيشپرداخت مىخواهد بگيرد و هر كس پيش وى آمد پيش پرداخت گرفت . آنگاه عباد از سيستان در آمد و چون به جيرفت رسيد خبر يافت كه سلم آنجاست ، كوهى ميانشان فاصله بود ، و از راه بگشت . در آن شب يك هزار غلام عباد برفتند كه دست كم با هر يكيشان ده هزار بود .\r\nگويد : عباد راه فارس گرفت و سپس پيش يزيد آمد كه به دو گفت : « مال كجاست ؟ » گفت : « من مرزدار بودم و آنچه را به دست آوردم ميان كسان تقسيم كردم . » گويد : وقتى سلم به خراسان مىرفت ، عمران بن فصيل برجمى و عبد الله بن خازم سلمى و طلحة بن عبد الله جراحى و مهلب بن ابى سفره و حنظلة بن عراده و ابو - حزابه ، وليد بن نهيك ، و يحيى بن يعمر عدوانى و بسيار كس از يكه سواران و بزرگان بصره نيز با وى برفتند .\r\nگويد : سلم نامهء يزيد بن معاويه را پيش عبيد الله بن زياد آورد كه دو هزار كس و به قولى ششهزار كس را ، برگزيند .\r\nگويد : سلم سران و يكه سواران را برمىگزيد ، كسانى راغب جهاد بودند و از او خواستند كه بيرونشان بزند و نخستين كسى را كه بيرون زد حنظلة بن عراده بود كه عبيد الله بن زياد به دو گفت : « او را براى من بگذار . » سلم گفت : « ميان من و تو آزادش نهيم ، اگر ترا خواست از تو باشد و اگر مرا خواست از من باشد . » گويد : « حنظله سلم را برگزيد . » گويد : كسان با سلم سخن مىكردند و از او مىخواستند كه آنها را جزو همراهان خويش به قلم آرد .\r\n","description":"","footnote":"","page_name":" 3088 ","page_number":379},
  {"content":"\r\nگويد : و چنان بود كه صلة بن اشيم عدوى به ديوان مىآمد و نويسنده به دو مىگفت : « اى ابو الصهبا ، نامت را بنويسم كه در اين سفر جهاد و غنيمت هست . » صله مىگفت : « از خدا استخاره كنم و بنگرم . »\r\nو همچنان تعلل مىكرد تا كار كسان به سر رفت . زنش معاذه عدوى دختر عبد الله به دو گفت : « چرا خودت را نمىنويسى ؟ » گفت : « تا ببينم . » گويد : آنگاه نماز كرد و از خداى استخاره كرد .\r\nگويد : در خواب ديد كه : يكى پيش وى آمد و گفت : « حركت كن كه سود يا بى و رستگارى و توفيق . » گويد : پيش نويسنده رفت و گفت : « مرا ثبت كن . » گفت : « كار را به سر برده‌ايم اما ترا وا نمىگذاريم و او را با پسرش ثبت [ 1 
  ] كرد و چون سلم حركت مىكرد وى را با يزيد بن زياد روان كرد كه سوى سيستان رفت . » گويد : سلم حركت كرد ، ام محمد دختر عبد الله بن عثمان بن ابى العاص ثقفى با وى بود . وى نخستين زن عرب بود كه او را از نهر گذر دادند .\r\nعثمان بن حفص كرمانى گويد : عاملان خراسان به غزا مىرفتند و چون زمستان مىشد از غزاهاى خويش به مروشاهجان بازمىگشتند و چون مسلمانان باز مىگشتند شاهان خراسان در يكى از شهرهاى خراسان مجاور خوارزم فراهم مىشدند و پيمان مىكردند كه به جنگ همديگر نروند و كس ، كس را به جنگ نكشاند .\r\nگويد : و چنان بود كه مسلمانان از اميران خويش مىخواستند كه به غزاى آن شهر روند اما نمىپذيرفتند . و چون سلم به خراسان آمد غزا كرد و يكى از غزاها به\r\n\r\n","description":"","footnote":"\r\n[ 1 
  ] كلمهء متن\r\n","page_name":" 3089 ","page_number":380},
  {"content":"\r\nزمستان بود .\r\nگويد : مهلب به اصرار از سلم خواست كه وى را سوى آن شهر فرستد كه با شش هزار كس و به قولى چهار هزار كس ، روانه اش كرد كه آنها را محاصره كرد و گفت به اطاعت وى گردن نهند اما خواستند با آنها صلح كند كه از تنهاى خويش فديه دهند مهلب اين را نپذيرفت و بر بيست و چند هزار هزار با وى صلح كردند .\r\nگويد : در صلحشان بود كه از آنها چيز بگيرد و او سر را به نيم بها و مركب را به نيم بها و كيمخت [ 1 
  ] را به نيم بها مىگرفت كه معادل پنجاه هزار هزار از آنها چيز گرفت و به همين سبب مهلت پيش سلم تقرب يافت . سلم از آن ميانه هر چه را خوش ديد انتخاب كرد و همراه مرزبان مرو براى يزيد بن معاويه فرستاد و جمعى را پيش وى روانه كرد .\r\nاسحاق بن ايوب گويد : سلم با زن خويش ام محمد دختر عبد الله به عزاى سمرقند رفت و آنجا پسرى آورد كه نامش را صغدى كرد .\r\nحسن بن رشيد گوزگانى به نقل از يكى از مردم خزاعه گويد : با سلم بن زياد به غزاى خوارزم رفتم\r\nكه بر مالى فراوان با وى صلح كردند ، آنگاه سوى سمرقند عبور كرد كه مردم آنجا با وى صلح كردند اما محمد زن سلم نيز با وى همراه بود كه در اين غزا پسرى براى وى آورد .\r\nگويد : ام محمد كس پيش زن فرمانرواى صغد فرستاد و زيورى به عاريت خواست و او تاج خويش را براى ام محمد فرستاد و چون بازگشتند تاج را نيز با خويش آورد .\r\nدر همين سال يزيد ، عمرو بن سعيد بن عاص را از مدينه برداشت و وليد بن عتبه را بر آنجا گماشت .\r\nابو معشر گويد : يزيد بن معاويه ، عمرو بن سعيد را در هلال ذى حجه برداشت و\r\n\r\n","description":"","footnote":"\r\n[ 1 
  ] پوست كفل و ساغرى اسب و خر است كه بنوعى خاص دباغت كنند . برهان .\r\n","page_name":" 3090 ","page_number":381},
  {"content":"\r\nوليد بن عتبه را بر مدينه گماشت . وى را دو بار سالارى حج كرد : به سال شصت و يكم و سال شصت و دوم .\r\nدر اين سال عامل يزيد بن معاويه بر بصره و كوفه عبيد الله بن زياد بود .\r\nعامل مدينه در آخر سال وليد بن عتبه بود .\r\nعامل خراسان و سيستان سلم بن زياد بود .\r\nقضاى بصره با هشام بن هبيره بود .\r\nقضاى كوفه با شريح بود .\r\nدر همين سال ، ابن زبير مخالفت يزيد آشكار كرد و با وى بيعت كردند .\r\n\r\nسخن از سبب عزل عمرو بن سعيد و ولايتدارى وليد بن عتبه\r\nسبب عزل عمرو بن سعيد و علنى شدن دعوت ابن زبير ، چنان كه عبد الملك بن نوفل گويد ، اين بود كه وقتى حسين عليه السلام كشته شد ابن زبير با مردم مكه سخن كرد و كشته شدن وى را مهم شمرد و عيب مردم كوفه گفت و مردم عراق را ملامت كرد . از پس حمد و ثناى خدا و صلوات محمد گفت : « مردم عراق خيانتگران - بدكاره‌اند ، به جز اندكى . و مردم كوفه بدترين مردم عراقند ، آنها حسين را دعوت كردند كه ياريش كنند و وى را به خلافت بردارند و چون پيش آنها رفت بر او تاختند و گفتند : يا تسليم شو كه ترا به مسالمت پيش پسر زياد بن سميه فرستيم كه حكم خويش را در بارهء تو روان كند ، يا جنگ را آماده شو . » وى مىدانست كه او و يارانش اندكند\r\nخدا عز و جل كسى را از غيب مطلع نكرده كه كشته خواهد شد ، ولى او مرگ شرافتمندانه را بر زندگى با ذلت برگزيد . خدا حسين را رحمت كند و قاتل حسين را زبون كند . بدينم قسم اين مخالفت و نافرمانى حسين عبرتى است كه كس به آنها تكيه نكند ، اما آنچه مقرر است مىشود و چون خدا كارى را بخواهد جلوگيرى\r\n","description":"","footnote":"","page_name":" 3091 ","page_number":382},
  {"content":"\r\nاز آن نتوان كرد . پس از حسين چگونه مىتوان به اين قوم اطمينان كرد و گفتارشان را راست پنداشت و پيمانشان را پذيرفت ! نه ، شايستهء اين كار نيستند . به خدا حسين كه كشتندش كسى بود كه شب ، نماز بسيار مىكرد و روز ، بسيار روزه مىداشت و بيش از اين قوم شايستهء ظفر بود كه ديندار بود و فضيلت پيشه . به خدا به جاى قرآن به غنا نمىپرداخت و به عوض گريستن از ترس خداى ، آواز نمىخواند . به جاى روزه دارى حرامخوارى نمىكرد و به جاى مجلس ذكر خداى به دنبال شكار نمىتاخت ( اين سخن اشاره به يزيد بود ) و به زودى سرگشتگىاى خواهند ديد .\r\nگويد : ياران وى بر آشفتند و گفتند : « اى مرد بيعت خويش را آشكار كن كه از پس در گذشت حسين كسى نمانده كه با تو در اين كار منازعه كند . » گويد : و چنان بود كه ابن زبير نهانى با كسان بيعت مىكرد و چنين مىنمود پناهنده خانه است .\r\nگويد : ابن زبير با آنها گفت : « شتاب مياريد . » در آن هنگام عمرو بن سعيد بن عاص عامل مكه بود و با ابن زبير و ياران وى سخت مىگرفت و با وجود سختى مدارا نيز مىكرد . و چون يزيد بدانست كه ابن زبير در مكه گروهها فراهم آورده ، قسم ياد كرد كه او را به زنجير خواهد كرد .\r\nگويد : يزيد زنجيرى از نقره فرستاد ، پيك با زنجير بر مروان بن حكم گذشت كه در مدينه بود و خبر زنجير را و اينكه به چه كار آمده با وى بگفت و مروان شعرى خواند به اين مضمون :\r\n« نگهدارش كه نيرومند چنين نكند « كه مرد ناتوان از آن سخن كند . » گويد : پيك از پيش مروان به نزد ابن زبير رفت ، حضور پيك را پيش مروان و تمثل وى به شعر مذكور به ابن زبير خبر داده بودند كه گفته بود : « نه ، به خدا من آن مرد ناتوان نخواهم بود . » و پيك را با ملايمت پس فرستاد .\r\n","description":"","footnote":"","page_name":" 3092 ","page_number":383},
  {"content":"\r\nگويد : كار ابن زبير در مكه بالا گرفت و مردم مدينه به وى نامه نوشتند و كسان گفتند : « اكنون كه حسين عليه السلام تلف شده ، هيچ كس نيست كه با ابن زبير رقابت كند . »\r\nعبد العزيز بن مروان گويد : وقتى يزيد بن معاويه ابن عضاه اشعرى و مسعده و يارانشان را به مكه پيش عبد الله بن زبير فرستاد كه وى را با طوق بيارند كه قسم يزيد راست باشد ، طوقى از نقره با يك كلاه خز همراه آنها فرستاد . پدرم ، من و برادرم را نيز همراه آنها فرستاد و گفت : « وقتى فرستادگان يزيد پيام وى را با وى بگفتند نزديك وى رويد و يكيتان اين شعر را براى وى بخواند :\r\n« نگهدارش كه نيرومند چنين نكند « . . . تا آخر » گويد : و چون فرستادگان پيام را با وى بگفتند نزديك وى رفتم برادرم به من گفت : « تو بخوان . » و عبد الله بن زبير بشنيد و گفت : « پسران مروان ، شنيدم چه گفتيد و مىدانيم چه خواهيد گفت ، به پدرتان بگوييد : من كسى نيستم كه جز در مقابل حق تسليم شوم . » گويد : نمىدانم كار كدامشان شگفتآورتر بود .\r\nسعيد بن عمرو بن سعيد گويد : وقتى عمرو بن سعيد ديد كه مردم به ابن زبير متمايل شده‌اند ، پنداشت كه كار وى سر مىگيرد ، عبد الله بن عمرو بن عاص\r\nرا پيش خواند كه صحابى بود و با پدرش به مصر بوده بود و آنجا كتب دانيال را خوانده بود و قريش او را عالم مىدانستند او را پيش خواند و گفت : « مرا از كار اين مرد خبر بده . به نظر تو مقصود وى سر مىگيرد ؟ و نيز بگو كه سرانجام كار يار من چه خواهد شد ؟ » عبد الله گفت : « يار تو را از جمله شاهانى مىبينم كه كارشان به كمال است و همچنان شاه باشند و بميرند . »\r\n","description":"","footnote":"","page_name":" 3093 ","page_number":384},
  {"content":"\r\nگويد : پس عمرو بن سعيد در سختگيرى با ابن زبير و يارانش بيفزود اما مدارا و ملايمت را نيز از دست نمىداد .\r\nگويد : آنگاه وليد بن عقبه و كسانى از بنى اميه به يزيد بن معاويه گفتند : « اگر عمرو بن سعيد مىخواست ابن زبير را مىگرفت و پيش تو مىفرستاد . » پس يزيد وليد ابن عتبه را به امارت حجاز فرستاد و عمرو بن سعيد را عزل كرد .\r\nعزل عمرو و امارت وليد در همين سال ، يعنى سال شصت و يكم ، بود .\r\nابو جعفر گويد : روايت محمد بن عمرو چنين است كه يزيد ، عمرو بن سعيد بن عاص را در اول ذى حجه سال شصت و يكم برداشت و وليد بن عتبه را گماشت كه سالارى حج سال شصت و يكم با وى بود و ابى ربيعهء عامرى را به قضا پس آورد .\r\nابو معشر گويد : به سال شصت و يكم وليد بن عتبه سالار حج بود و سيرت - نويسان در اين باب اختلاف ندارند .\r\nدر اين سال ولايتدار كوفه و بصره عبيد الله بن زياد بود . قضاى كوفه با شريح بود و قضاى بصره با هشام بن هبيره بود و ولايتدار خراسان سلم بن زياد بود .\r\nآنگاه سال شصت و دوم در آمد .\r\n\r\nسخن از حوادث سال شصت و دوم\r\nاز جمله حوادث سال اين بود كه مردم مدينه پيش يزيد بن معاويه رفتند .\r\n\r\nسخن از سبب رفتن مردم مدينه پيش يزيد\r\nسبب قضيه ، چنان كه در روايت عبد الله بن عروه آمده ، اين بود كه وقتى يزيد ، وليد بن عتبه را به امارت حجاز فرستاد و عمرو بن سعيد را برداشت ، و وليد به\r\n","description":"","footnote":"","page_name":" 3094 ","page_number":385},
  {"content":"\r\nمدينه آمد ، بسيار كس از غلامان و وابستگان عمرو را بگرفت و بداشت . عمرو در بارهء آنها با وليد سخن كرد ، كه از رها كردنشان دريغ كرد و گفت : « اى عمرو بيتابى مكن . » گويد : برادر عمرو ، ابان بن سعيد گفت : « عمرو بيتابى كند ؟ به خدا اگر آتشى را بگيرد و شما نيز بگيريد ، رها نمىكند تا شما رها كنيد . » گويد : آنگاه عمرو برفت و در دو منزلى مدينه جاى گرفت و به غلامان و وابستگان خويش نوشت كه براى هر يك از شما شترى و محفظهء بارى با لوازم آن مىفرستم ، شتران را در بازار مىخوابانند ، وقتى فرستاده من آيد در زندان را بشكنيد آنگاه هر يك از شما بر شتر خويش نشيند و پيش من آييد . » گويد : پس ، فرستادهء عمرو بيامد و شتران بخريد و لوازم بايسته آماده كرد .\r\nشتران را در بازار خوابانيد و برفت و به آنها خبر داد كه در زندان را شكستند و سوى شتران رفتند و بر نشستند و سوى عمرو بن سعيد رفتند و وقتى به او رسيدند كه پيش يزيد بن معاويه رسيده بود .\r\nگويد : و چون عمرو به نزد يزيد در آمد به او خوش آمد گفت و نزديك خويش نشانيد و وى را ملامت كرد كه چرا در انجام دستورهاى وى در بارهء ابن زبير كوتاهى كرده و جز آنچه مىخواسته به كار نمىبسته است ؟\r\nعمرو گفت : « اى امير مؤمنان ، حاضر چيزها مىبيند كه غايب نمىبيند بيشتر مردم مكه و مردم مدينه جانب او گرفته بودند و به دو رضايت داده بودند و نهان و آشكار همديگر را دعوت مىكردند . مرا نيز سپاهى نبود كه براى مقابلهء وى از آن نيرو - گيرم ، محتاط بود و از من احتراز مىكرد ، با وى مدارا مىكردم\r\nو ملايمت تا با وى خدعه كنم و به او دست يابم ، معذلك با او سخت مىگرفتم و از چيزها باز مىداشتم كه اگر بدان دسترس مىداشت كمك كارش بود . بر مكه و راهها و دره هاى آن كسان گماشته بودم كه نگذارند كسى وارد آن شود تا نام وى و نام پدرش را و اينكه از كدام\r\n","description":"","footnote":"","page_name":" 3095 ","page_number":386},
  {"content":"\r\nيك از ديار خدا آمده و به چه كار آمده و چه مىخواهد براى من بنويسند ، كه اگر از ياران ابن زبير بود يا به نظر من آهنگ وى داشت با حقارت پسش مىفرستادم و اگر مورد بدگمانى نبود راهش مىدادم . وليد را فرستاده اى ، به زودى از عمل و اثر وى خبرها مىرسد كه شايد به سبب آن دلبستگى مرا به كارت و نيكخواهىها كه داشته‌ام بدانى ان شاء الله . اى امير مؤمنان ! خدا براى تو كار سازى كند و دشمنت را درهم بكوبد . » يزيد به دو گفت : « تو از آن كس كه اين چيزها را در بارهء تو گفت و مرا به ضد تو واداشت راستگوترى كه از جملهء معتمدان منى كه به ياريت اميدوارم و ترا براى بستن شكاف و حل مشكل و مقابله با حادثات بزرگ ذخيره دارم . » عمرو گفت : « اى امير مؤمنان ! هيچكس به تقويت قدرت تو و تضعيف دشمنت و سختگيرى با مخالفانت دلبسته تر از من نيست . » گويد : وليد بن عتبه با ابن زبير ببود و پيوسته او را محتاط مىديد و دور از دسترس ، و چنان شد كه وقتى حسين كشته شد نجدة بن عامر حنفى در يمامه بشوريد .\r\nابن زبير نيز بشوريد . و چنان بود كه وليد از عرفات بازمىگشت اما ابن زبير با كسان خويش مىماند ، نجده نيز با كسان خويش مىماند و هيچكس از آنها به تبعيت ديگرى بازنمىگشت . نجده ، ابن زبير را مىديد و چندان حرمت مىكرد كه مردم گمان داشتند با وى بيعت خواهد كرد .\r\nگويد : آنگاه ابن زبير با وليد بن عتبه مكارى كرد و به يزيد بن معاويه نوشت : « مرد ترشخويى را پيش ما فرستاده اى كه به كار درست توجه ندارد و به اندرز خردمند دل نمىدهد . اگر مردى نرمخوى و ملايم طبع را پيش ما مىفرستادى اميد داشتم كارهايى كه به پيچيدگى گراييده آسان شود و آنچه به پراكندگى رفته .\r\nفراهمى گيرد . در اين قضيه بنگر كه صلاح خواص و عوام ما در آن است . ان شاء الله و السلام . » گويد : چنانچه در روايت حميد بن حمزه ، يكى از غلامان بنى اميه ، آمده يزيد\r\n","description":"","footnote":"","page_name":" 3096 ","page_number":387},
  {"content":"\r\nكس فرستاد و وليد بن عتبه را معزول كرد و عثمان بن محمد بن ابى سفيان را به جايش فرستاد .\r\nگويد : عثمان جوانى مغرور بود و نوكار و نپخته كه از كارها تجربه نداشت و از زمانه درس نگرفته بود و سرد و گرم ايام نچشيده بود و به امور حكومت و عمل خويش توجه نداشت .\r\nگويد : عثمان گروهى از مردم مدينه و از جمله عبد الله بن حنظله غسيل انصارى و عبد الله بن ابى عمرو مخزومى و منذر بن زبير و بسيار كس ديگر از بزرگان شهر را پيش يزيد فرستاد ، كه چون آنجا رسيدند حرمت داشت و نكويى كرد و عطيه هاى بزرگ داد . آنگاه از پيش وى بازگشتند و همه به مدينه آمدند مگر منذر بن زبير كه به بصره پيش عبيد الله بن زياد رفت . يزيد منذر را يكصد هزار درم عطيه داده بود .\r\nگويد : چون آن گروه به مدينه آمدند ميان خويش سخن كردند و ناسزاى يزيد گفتند و ملامت او كردند و گفتند : « از پيش كسى آمده‌ايم كه دين ندارد . شراب مىنوشد و طنبور مىزند و كنيزكان پيش وى مىنوازند . سگبازى مىكند و با فرومايگان و غلامان به صحبت مىنشيند . شاهد باشيد كه ما او را خلع كرده‌ايم و كسان پيرو آنها شدند . » عبد الملك بن نوفل گويد : كسان پيش عبد الله بن حنظلهء غسيل آمدند و با وى بيعت كردند و او را سالار خويش كردند .\r\nمحمد بن عبد العزيز گويد : وقتى منذر از پيش يزيد بن معاويه بازگشت به بصره پيش عبيد الله بن زياد رفت كه او را حرمت كرد و ضيافت نكو كرد كه دوست زياد بوده بود . ناگهان نامه اى از يزيد بن معاويه به دو رسيد و اين به وقتى بود كه خبر مردم مدينه به دو رسيده بود كه منذر بن زبير را به بند كن و بدار تا دستور من دربارهء وى بيايد .\r\nگويد : اما عبيد الله بن زياد اين را خوش نداشت كه منذر مهمان وى بود .\r\n","description":"","footnote":"","page_name":" 3097 ","page_number":388},
  {"content":"\r\nپس او را پيش خواند و از نامه خبر داد و به دو داد كه بخواند و گفت : « تو دوست زياد بوده اى و مهمان من شده اى ، با تو نيكى كرده‌ام و مىخواهم آن را با نيكى ديگر كامل كنم . وقتى كسان پيش من فراهم آمدند برخيز و بگو به من اجازه بده به ولايت خويش روم ، و چون گفتم : نه ، پيش من بمان كه حرمت و كمك و برترى بينى ، بگو : مرا ملكى هست و اشتغالى كه از رفتنم چاره نيست . اجازه‌ام بده . و من اجازه مىدهم و پيش كسان خويش برو . » گويد : و چون كسان پيش عبيد الله فراهم آمدند ، منذر برخاست و اجازه خواست كه عبيد الله گفت : « نه . پيش من بمان كه حرمت كنم و كمك كنم و برترى دهم . » منذر گفت : « مرا ملكى هست و اشتغالى\r\nكه از رفتنم چاره نيست . اجازه‌ام بده . » پس عبيد الله اجازه داد و او سوى حجاز رفت . و چون پيش مردم مدينه رسيد از جمله كسانى بود كه بر ضد يزيد ترغيب مىكرد و از جمله سخنانى كه مىگفت اين بود كه به خدا يزيد يكصد هزار درم عطيه به من داد اما اين كار كه در بارهء من كرد مانع از آن نيست كه خبر وى را با شما بگويم و در بارهء وى راستى كنم . به خدا او شراب مىنوشد و چندان مست مىشود كه نماز را وامىگذارد . » و عيبها در بارهء او گفت همانند عيبهايى كه ياران راه گفته بودند و بدتر .\r\nگويد : سعيد بن عمرو در كوفه مىگفت كه وقتى يزيد بن معاويه گفتار وى را در بارهء خويش شنيد گفت : « به خدا برترش داشتم و حرمت كردم و چنان كرد كه ديدى . » و او را به دروغ و ناسپاسى منسوب داشت .\r\nسعيد بن زيد گويد : يزيد ، نعمان بن بشير انصارى را فرستاد و گفت : « پيش كسان و قوم خويشتن رو و از كارى كه پيش گرفته‌اند بدارشان كه اگر در اين كار قيام نكنند كسان جرئت مخالفت من نيارند . در مدينه از عشيرهء من كسانى هستند كه\r\n","description":"","footnote":"","page_name":" 3098 ","page_number":389},
  {"content":"\r\nدوست ندارم در اين فتنه قيام كنند و به هلاكت رسند . » گويد : نعمان بن بشير پيش قوم خويش رفت و همه مردم را پيش خواند و آنها را به اطاعت و پيوستگى به جماعت دعوت كرد و از فتنه بيم داد و گفت : « شما تاب مردم شام نداريد . » گويد : عبيد الله بن مطيع عدوى به دو گفت : « اى نعمان ، چرا جماعت ما را پراكنده مىكنى و كار ما را كه خدا به صلاح آورده به تباهى مىدهى ؟ » نعمان گفت : « به خدا گويى مىبينمت كه وقتى دعوتت سر گرفته سواران با شمشير بر سر و پيشانى كسان مىزنند و آسياى مرگ ميان دو گروه مىگردد ، بر استر خويش گريزان سوى مكه مىروى و به پيشانى آن مىزنى و اين بيچارگان - يعنى انصار - را رها كرده اى كه در كوچه ها و مسجدها و بر در خانه هاشان كشته شوند . » گويد : كسان فرمان وى را نبردند و به خدا چنان شد كه گفته بود . » در اين سال وليد بن عتبه سالار حج بود و عاملان عراق و خراسان همانها بودند كه ضمن سال شصت و يكم از آنها نام برديم .\r\nدر همين سال چنان كه گفته‌اند محمد بن عبد الله بن عباس تولد يافت .\r\nآنگاه سال شصت و سوم در آمد .\r\n\r\nسخن از حوادثى كه به سال شصت و سوم بود\r\nاز جمله حوادث سال اين بود كه مردم مدينه عثمان بن محمد بن ابى سفيان عامل يزيد بن معاويه را از مدينه برون كردند و خلع يزيد را اعلام كردند و مردم بنى اميه را كه در مدينه بودند محاصره كردند .\r\nحبيب بن كره گويد : وقتى مردم مدينه با عبد الله بن حنظلهء غسيل بر خلع يزيد ابن معاويه بيعت كردند به عثمان بن محمد و مردم بنى اميه و وابستگانشان و قرشيانى\r\n","description":"","footnote":"","page_name":" 3099 ","page_number":390},
  {"content":"\r\nكه هم عقيدهء آنها بودند تاختند كه در حدود يك هزار كس بودند و آنها به جمع برون شدند و به خانهء مروان بن حكم رفتند و كسان به محاصرهء آنها پرداختند ، اما كار محاصره چندان سخت نبود .\r\nراوى گويد : بنى اميه حبيب بن كره را پيش خواندند كسى كه به طلب وى فرستاده بود مروان بن حكم بود با عمرو بن عثمان بن عفان كه مروان تدبير امور آنها مىكرد . عثمان بن محمد عامل مدينه پسرى نوسال بود و از تدبير بهره نداشت .\r\nحبيب بن كره گويد : من با مروان بودم ، او و جمعى از بنى اميه همراه من نامه اى براى يزيد فرستادند . عبد الملك بن مروان نامه را بگرفت و با من به ثنية الوداع آمد و آنجا نامه را به من داد گفت : « دوازده روز براى رفتنت معين مىكنم و دوازده روز براى بازگشتت ، بيست و چهار روز ديگر اينجا بيا و ان شاء الله در همين وقت مرا خواهى ديد كه در انتظار تو نشسته‌ام . » نامه چنين بود : « بنام خداى رحمان رحيم ، « اما بعد ، ما را در خانهء مروان بن حكم محاصره كرده‌اند و آب « از ما بداشته‌اند و ريگمان مىزنند ، كمك ، كمك ! » گويد : نامه را برگرفتم و برفتم تا پيش يزيد رسيدم كه بر چهار پايه اى نشسته بود و پاى خود را در طشت آبى نهاده بود به سبب دردى كه در پاى داشت و بقولى نقرس داشت . نامه را بخواند ، آنگاه به تمثيل شعرى خواند به اين مضمون :\r\n« بردبارى را كه طبع من بود ديگر كردند « من نيز به جاى نرمش « با قوم خويش ، خشونت پيش گرفتم . » سپس گفت : « مگر بنى اميه و وابستگانشان در مدينه يك هزار كس نيستند ؟ » گويد : گفتم : « چرا ، به خدا بيشترند . » گفت : « نمىتوانستند مدتى از روز را بجنگند ؟ »\r\n","description":"","footnote":"","page_name":" 3100 ","page_number":391},
  {"content":"\r\nگويد : گفتم : « اى امير مؤمنان ، همهء مردم بر ضد آنها متفق بودند و تاب مقاومت با جماعت مردم نداشتند . » گويد : پس يزيد كس پيش عمرو بن سعيد فرستاد و نامه را به دو داد كه بخواند و خبر را با وى بگفت و دستور داد كه با كسان سوى آنها روان شود .\r\nعمرو گفت : « ولايت را براى تو نگهداشته بودم و كارها را به سامان داشتم ، اما اكنون كه چنين شده خونهاى قريش است كه به زمين ريخته خواهد شد و دوست ندارم كه اين كار را عهده كنم ، كسى آن را عهده كند كه نسبت به آنها از من دور تر باشد . » گويد : پس يزيد مرا با نامه پيش مسلم بن عقبه مرى فرستاد كه پيرى فرتوت بود و ناتوان و بيمار ، نامه را به او دادم كه بخواند و خبر را از من پرسيد كه با وى بگفتم ، او نيز همان سخن يزيد را به من گفت كه مگر بنى اميه و وابستگانشان و يارانشان در مدينه هزار كس نيستند ؟\r\nگفتم : « چرا هستند . » گفت : « نمىتوانستند لختى از روز را بجنگند ؟ اينان درخور يارى شدن نيستند تا خويشتن را در پيكار دشمن و تأييد حكومتشان تلاش كنند . » گويد : آنگاه پيش يزيد آمد و گفت : « اى امير مؤمنان ، اينان را يارى مكن كه مردمى زبونند مگر نمىتوانستند يك روز يا يك نيمه روز يا لختى از روز بجنگند ؟\r\nاى امير مؤمنان بگذارشان تا در پيكار دشمنان و تأييد حكومتشان تلاش كنند و معلوم شود كدامشان به اطاعت تو پيكار من كند و بر اين صبورى دارند و كدامشان تسليم مىشوند . » گفت : « واى تو از پس آنها زندگى خوش نباشد برو و خبر خويش را با من بگوى و با كسان روان شو » گويد : پس بانگزن وى برون شد و بانگ زد : « سوى حجاز روان شويد كه\r\n","description":"","footnote":"","page_name":" 3101 ","page_number":392},
  {"content":"\r\nمقررى خويش را به تمام بگيريد ، با يكصد دينار كمك كه در دم به دست كس نهند . » و دوازده هزار كس براى اين كار آماده شدند .\r\nمغيره گويد : يزيد به پسر مرجانه نوشت : « به جنگ ابن زبير برو . » اما وى گفت : « دو كار را براى فاسق نمىكنم :\r\nكشتن پسر دختر پيمبر و غزاى كعبه . » گويد : مرجانه زنى صداقت پيشه بود و وقتى حسين عليه السلام كشته شد به عبيد الله گفت : « واى تو ! چه كردى و به چه كارى دست زدى ؟ » حبيب بن كره گويد : پس بازگشتم كه در آنجا و همان وقت يا كمى بعد به عبد الملك برسم .\r\nگويد : ديدمش كه چهره پوشيده زير درختى نشسته بود و آنچه را ديده بودم با وى بگفتم كه خرسند شد و برفتيم تا به خانهء مروان پيش جماعت بنى اميه رسيديم و خبرى را كه آورده بودم با آنها بگفتم و خداى عز و جل را ستايش كردند .\r\nعبد الملك بن نوفل گويد : حبيب به من گفت كه ده روزه به مقصد رسيده بود .\r\nگويد : از آنجا برون نشدم تا يزيد بن معاويه را ديدم كه براى بازديد سپاه برون شده بود ، شمشيرى آويخته بود و يك كمان عربى به شانه داشت و شعرى مىخواند به اين مضمون :\r\n« وقتى شب به سر رفت « و قوم در وادى القرى فرود آمدند « ابو بكر را خبر كنيد « كه بيست هزار كس از سالخورده و جوان توانى ديد « كه همگى مستند « يا جمعى بيدارند كه خوابشان برفته « شگفتا از ملحدى كه در كار دين خدعه مىكند\r\n","description":"","footnote":"","page_name":" 3102 ","page_number":393},
  {"content":"\r\n« و به دشت باز جايگاه دارد ، شگفتا » عبد الملك بن نوفل گويد : اين سپاه به سالارى مسلم بن عقبه از پيش يزيد حركت كرد . يزيد به دو گفت : « اگر حادثه اى براى تو رخ داد حصين بن نمير سكونى را بر سپاه جانشين كن . » و هم به دو گفت : « قوم را سه روز دعوت كن ، اگر پذيرفتند كه بهتر و گر نه با آنها بجنگ ، و چون غلبه يافتى مدينه را سه روز به سپاهيان واگذار و هر مال و برده سلاح و خوردنى كه در آن هست از آن سپاه باشد . و چون سه روز به سر رفت از مردم دست بدار . على بن حسين را ببين و دست از او بدار و با وى نيكى كن\r\nو تقرب ده كه در كار آنها دخالت نكرده و نامهء او نيز به من رسيده . » گويد : على از سفارش يزيد بن معاويه با مسلم بن عقبه بىخبر بود .\r\nگويد : و چنان بود كه وقتى بنى اميه سوى شام رفتند ، على بن حسين بنه مروان ابن حكم و زن وى عايشه دختر عثمان بن عفان را كه مادر ابان بن مروان بود ، پناه داده بود .\r\nمحمد بن عمر گويد : وقتى مردم مدينه عثمان بن محمد را از مدينه برون كردند مروان بن حكم با عبد الله بن عمر سخن كرد كه كسان خويش را پيش وى مخفى كند اما ابن عمر از اين كار دريغ كرد . مروان با على بن حسين سخن كرد و گفت : « اى ابو الحسن مرا حق خويشاوندى هست ، حرم من با حرم تو باشد . » گفت : « چنين مىكنم . » و مروان حرم خويش را پيش على بن حسين فرستاد كه او حرم خويش را با حرم مروان ببرد و در ينبع جاى داد و مروان سپاسگزار على بن حسين بود ، از روزگار پيش نيز ميانشان دوستى بوده بود .\r\nعبد الملك بن نوفل گويد : مسلم بن عقبه با سپاه روان شد و چون مردم مدينه از روان شدن وى خبر يافتند ، به مردم بنى اميه كه آنجا بودند تاختند و آنها را در خانهء مروان حصارى كردند و گفتند : « دست از شما نمىداريم تا فرودتان آريم و گردنتان\r\n","description":"","footnote":"","page_name":" 3103 ","page_number":394},
  {"content":"\r\nرا بزنيم تا به قسم خداى پيمان كنيد كه حادثه براى ما نخواهيد و از خللگاه ما خبر ندهيد و دشمن را بر ضد ما كمك نكنيد كه دست از شما بداريم و از اينجا بيرون فرستيم . » گويد : پس بنى اميه به قسم خداى پيمان كردند كه حادثه براى شما نخواهيم و از خللگاه شما خبر ندهيم . پس آنها را از مدينه برون كردند و بنى اميه با بنه هاى خويش برفتند ، تا در وادى القرى به مسلم بن عقبه رسيدند . عايشه دختر عثمان سوى طايف روان شد و بر على بن حسين گذشت كه در نزديكى مدينه در ملك خويش بود و گوشه گرفته بود كه نمىخواسته بود در كارهاى قوم حضور داشته باشد ، و به عايشه گفت : « پسر من عبد الله را با خود به طايف ببر . » و او عبد الله را به طايف برد تا كار مردم مدينه در هم شكست .\r\nگويد : وقتى بنى اميه در وادى القرى به مسلم بن عقبه رسيدند ، وى پيش از همه كس عمرو بن عثمان بن عفان را خواست\r\nو گفت : « خبر پشت سر خويش را با من بگوى و رأى خويش را نيز بگوى . » عمرو گفت : « نمىتوانم به تو خبر دهم كه از ما پيمان گرفته‌اند كه خللگاهى را ننماييم و دشمن را يارى نكنيم . » گويد : مسلم او را سخت ملامت كرد و گفت : « اگر پسر عثمان نبودى گردنت را مىزدم ، به خدا پس از تو اين را از هيچ قرشى نمىپذيرم . » پس عمرو پيش ياران خويش رفت و آنچه را ديده بود با آنها بگفت .\r\nگويد : پس مروان بن حكم به پسرش عبد الملك گفت : « پيش از من به نزد وى رو شايد از من به تو اكتفا كند . » گويد : پس ، عبد الملك پيش مسلم رفت كه به دو گفت : « هر چه دارى بيار و خبر قوم خويش را با من بگوى با رأى خويش . » گفت : « بله ، رأى من اينست كه با همراهان خويش به روى و راه سوى مدينه\r\n","description":"","footnote":"","page_name":" 3104 ","page_number":395},
  {"content":"\r\nبگردانى و چون به نزديكترين محل مدينه رسيديد فرود آيى كه كسان در سايه بياسايند و شيرهء خرما بخورند ، و چون شب شد ، همه شب پياپى نگهبانان بر اردوگاه گمارى و چون صبح در آمد با كسان نماز كنى ، آنگاه با سپاه به روى و مدينه را به طرف چپ نهى و مدينه را دور بزنى و هنگام طلوع آفتاب از جانب حره و طرف مشرق به آنها رسى و با قوم مقابله كنى كه اگر مقابله به وقت طلوع آفتاب باشد ، آفتاب بر پشت ياران تو تابد و آزارشان ندهد و بر روى آنها تابد و گرماى آن آزارشان دهد ، و مادام كه شما در طرف مشرق باشيد از برق خودها و نيم نيزه ها و سرنيزه ها و شمشيرها و زره ها و بازوبندهايتان چندان زحمت بينند كه شما از سلاح آنها كه به جانب مغرب باشيد نبينند . پس از آن جنگ آغاز كن و از خداى بر ضد آنها كمك بخواه كه خدا ترا يارى مىكند كه مخالفت پيشوا كرده‌اند و از جماعت بريده‌اند . » مسلم گفت : « پدرت خوب ، چه فرزندى دارد كه خلف نكويى . » آنگاه مروان پيش مسلم رفت كه گفت : « بگوى . » گفت : « مگر عبد الملك پيش تو نيامده ؟ » گفت : « چرا و چه مرديست عبد الملك ، با كمتر كس از قرشيان سخن كرده‌ام كه همانند وى باشد . » مروان به دو گفت : « وقتى عبد الملك را ديده اى مرا ديده اى . » گفت : « بله . » گويد : آنگاه از جاى خويش حركت كرد و كسان نيز با وى حركت كردند و همانجا كه عبد الملك گفته بود فرود آمد و آنجا چنان كرد كه عبد الملك گفته بود . آنگاه سوى حره رفت و آنجا رسيد و از جانب مشرق به طرف قوم رفت .\r\nگويد : آنگاه مسلم بن عقبه آنها را دعوت كرد و گفت : « اى مردم مدينه ! امير مؤمنان\r\nيزيد بن معاويه پندارد كه شما ريشه‌ايد و من ريختن خونهايتان را خوش\r\n","description":"","footnote":"","page_name":" 3105 ","page_number":396},
  {"content":"\r\nندارم ، سه روز مهلتتان مىدهم ، هر كه باز آيد و سوى حق بازگردد از او بپذيريم و از پيش شما بروم و سوى اين ملحد روم كه به مكه است و اگر نپذيريد حجت بر شما تمام كرده‌ايم . » گويد : و اين به ماه ذىحجهء سال شصت و چهارم بود .\r\nگويد : در مكتوب خويش چنين يافتم ، اما اين خطاست كه يزيد به ماه ربيع - الاول سال شصت و چهارم هلاكت يافت و حادثهء حره در ذى حجه سال شصت و سوم به روز چهار شنبه دو روز مانده از آن ماه بود .\r\nگويد : و چون سه روز به سر رفت مسلم گفت : « اى مردم مدينه آيا تسليم مىشويد يا جنگ مىكنيد ؟ » گفتند : « جنگ مىكنيم . » گفت : « چنين مكنيد به اطاعت آييد و ما نيرو و شوكت خويش را بر ضد اين ملحد به كار بريم كه بيدينان و فاسقان از هر سوى بر او فراهم آمده‌اند . » گفتند : « اى دشمنان خداى ، به خدا اگر خواهيد سوى آنها رويد رهاتان نمىكنيم و با شما مىجنگيم ، ما شما را نمىگذاريم كه سوى خانهء حرام خداى رويد و مردمش را بترسانيد و در آنجا الحاد كنيد و حرمت آن را بشكنيد . نه ، به خدا چنين نمىكنيم . » گويد : و چنان بود كه مردم مدينه در يك سوى شهر خندقى زده بودند و بسيار كس از آنها به سالارى عبد الرحمان بن زهير ، عموزادهء عبد الرحمن بن عوف زهرى ، آنجا بودند . عبد الله بن مطيع بر ناحيهء ديگر و سوى ديگر بود ، معقل بن سنان اشجعى بر ناحيهء ديگر بود و سالار جمع عبد الله بن حنظلهء غسيل انصارى بود كه در ناحيهء بزرگتر و پرجمعيتتر جاى داشت .\r\nاما به گفتهء عوانة بن حكم كلبى عبد الله بن مطيع ، سالار قرشيان اهل مدينه بود و عبد الله بن حنظلهء غسيل سالار انصار بود و معقل بن سنان سالار مهاجران .\r\n","description":"","footnote":"","page_name":" 3106 ","page_number":397},
  {"content":"\r\nعبد الملك بن نوفل گويد : مسلم بن عقبه با همه سپاه خود بيامد و از جانب حره پيش آمدن گرفت و خيمهء خويش را\r\nبر راه كوفه به پا كرد آنگاه سپاه را به جانب ابن غسيل فرستاد . ابن غسيل با مردانى كه با وى بودند به سپاه حمله برد و آنها را عقب راند كه پيش مسلم بن عقبه رسيدند و او با كسان به مقابلشان آمد و بر رويشان بانگ زد كه باز رفتند و جنگى سخت كردند .\r\nگويد : فضل بن عباس مطلبى با حدود بيست سوار پيش عبد الله بن حنظلهء غسيل آمد و جنگى سخت كرد ، آنگاه به عبد الله گفت : « بگو هر چه سوار دارى بيايند و با من بايستند و چون حمله كردم حمله كنند ، به خدا توقف نمىكنم تا به مسلم برسم و يا او را بكشم و يا در مقابل وى كشته شوم . » گويد : عبد الله بن حنظله به عبد الله بن ضحاك اشهلى انصارى گفت : « سواران را بانگ بزن كه با فضل بن عباس بايستند . » گويد : ضحاك سواران را بانگ زد و پيش فضل فراهمشان آورد و چون سواران پيش وى فراهم آمدند بر مردم شام حمله برد كه عقب رفتند و به ياران خويش گفت : « مگر نمىبينيد كه حقيرانه عقب رفتند . فدايتان شوم يك بار ديگر حمله كنيد كه به خدا اگر سالارشان را ببينم او را مىكشم يا در مقابل او كشته مىشوم ، از پى لختى صبورى كردن خوشدلى است كه پس از صبورى ظفر است . » گويد : آنگاه حمله برد و آنها كه با وى بودند نيز حمله بردند و سپاهيان شام از مسلم بن عقبه به يكسو شدند كه با پانصد پياده به جا مانده بود كه زانو زده بودند و نيزه ها را به طرف حريفان گرفته بودند فضل به طرف پرچم مسلم رفت كه سر پرچمدار را بزند كه زره به سر داشت زره را دريد و سرش را بشكافت كه بيجان بيفتاد . گفت : « بگير كه من پسر عبد المطلبم . » و پنداشت كه مسلم را كشته و گفت : « قسم به پروردگار كعبه طغيانگر قوم را كشتم . »\r\n","description":"","footnote":"","page_name":" 3107 ","page_number":398},
  {"content":"\r\nاما مسلم گفت : « . . . نت گودال را به خطا گرفت . » [ 1 
  ] مقتول غلام مسلم بود رومى نام كه مردى دلير بود . آنگاه مسلم پرچم را بگرفت و بانگ زد : « اى مردم شام ، اين جور جنگيدن جنگ كسانى است كه مىخواهند از دينشان دفاع كنند و ظفر پيشوايشان را نيرو دهند ؟ خدا جنگيدن امروزتان را روسياه كند كه مايهء ملال خاطر و خشم جان من است ، به خداى سزاى شماست كه از مقررى محروم مانيد و در مرزهاى دور دير بمانيد . همراه اين پرچم حمله بريد ، خدايتان غمين كند اگر نكوشيد . » گويد : پس مسلم با پرچم خويش پيش رفت و پيادگان پيش روى پرچم حمله بردند . فضل بن عباس از پاى در آمد و كشته شد در حالى كه ميان وى و طنابهاى خيمهء مسلم بن عقبه بيش\r\nاز ده ذراع فاصله نبود . زيد بن عبد الرحمان بن عوف نيز با وى كشته شد و نيز ابراهيم بن نعيم عدوى كشته شد با بسيار كس از مردم مدينه .\r\nعوانه گويد : در روايت ديگر شنيده‌ايم كه به روز جنگ مسلم بن عقبه بيمار بود و بگفت تا تخت و چهار پايه اى ميان دو صف نهادند ، آنگاه گفت : « اى مردم شام .\r\nاز اميرتان دفاع كنيد يا برويد . » و شاميان حمله آوردند و سوى هر يك از گروههاى مردم مدينه رفتند هزيمتشان كردند و اندك زد و خوردى مىشد و آنها عقب مىرفتند .\r\nعاقبت سوى عبد الله بن حنظله رفت و با وى سخت بجنگيد و كسانى از مردم چهار ناحيهء مدينه كه سر جنگ داشتند بر عبد الله بن حنظله فراهم آمدند و سخت بجنگيدند . فضل بن عباس بن ربيعهء مطلبى با جمعى از سران و يكه سواران حمله برد و آهنگ مسلم بن عقبه داشت كه بر تخت خويش بود و بيمار و گفت : « مرا ببريد و در صف جاى دهيد . » و او را كه پيش خيمه اش نهاده بودند برداشتند و در صف جاى دادند ، فضل بن عباس و يارانش حمله بردند تا به تخت رسيدند فضل سرخگون بود و چون شمشير بالا برد كه خونش بريزد به ياران خويش بانگ زد كه غلام سرخ\r\n\r\n","description":"","footnote":"\r\n[ 1 
  ] مثال عاميانهء عربى . همسنگ ليك سوراخ دعا گم كرده اى .\r\n","page_name":" 3108 ","page_number":399},
  {"content":"\r\nمرا مىكشند اى ابناى آزادگان كجاييد ! با نيزه داغونش كنيد ، كه به دو تاختند و چندان با نيزه ها بزدند كه از پاى در آمد .\r\nابو مخنف گويد : آنگاه سواران و پيادگان مسلم سوى عبد الله بن حنظلهء غسيل و پيادگان وى رفتند و نزديك وى رسيدند ، مسلم بن عقبه نيز بر اسب خويش نشست كه با مردم شام مىرفت و ترغيبشان مىكرد و مىگفت : « اى مردم شام ، شما به حرمت و نسب و شمار و وسعت ولايت از همهء عربان بهتر نشديد و خداى غلبه بر دشمن و حرمت پيشوايانتان را خاص شما نكرد ، مگر به سبب اطاعت و پايمردى . اين قوم و عربان همانندشان ، ديگر شدند و خدا ديگرشان داد . اطاعت را به كمال بريد تا خدايتان ظفر و غلبهء كامل دهد . » آنگاه برفت و به جاى خويش رسيد و سواران را بگفت تا سوى ابن غسيل و ياران وى روند و چون سواران به پيادگان حمله مىبردند با نيزه ها\r\nو شمشير پيش روى آنها مىدويدند كه پس مىرفتند و پراكنده مىشدند .\r\nگويد : مسلم بن عقبه بانگ زد : « اى مردم شام خدا پياده جنگيدن را خاص آنها نكرده ، اى حصين بن نمير با سپاه خويش پياده شو . » و او با مردم حمص پياده شدند و مسلم سوى آنها رفت و چون ديد كه زير پرچمهايشان سوى ابن غسيل روان شده‌اند با ياران خويش بايستاد و گفت : « اى كسان ، دشمن در جنگ روشى گرفت كه مىبايد شما مطابق آن جنگ مىكرديد ، چنين دانم كه چيزى نگذرد كه خدا كار ميان شما و آنها را يكسره كند يا به نفعتان يا به ضررتان ! به خدا كه شما اهل نصرتيد و مردم مهاجرتگاه . به خدا گمان ندارم كه پروردگارتان از مردم هيچيك از ولايات مسلمانان بيشتر از آن راضى باشد كه از شما هست و از مردم هيچيك از ولايات مسلمانان بيشتر از اينان كه با شما جنگ مىكنند خشمگين باشد . هر يك از شما را مرگى هست كه بدان خواهيد مرد ، به خدا مرگى بهتر از مرگ شهادت نيست كه خدا سوى شما رانده ، پس آن را غنيمت شماريد ، به خدا چنان نيست كه هر چه را\r\n","description":"","footnote":"","page_name":" 3109 ","page_number":400},
  {"content":"\r\nبخواهيد بيابيد . » گويد : آنگاه با پرچم خويش اندكى به يكسو رفت و توقف كرد ، ابن نمير نيز با پرچم خويش نزديك وى آمد . مسلم ، عبد الله بن عضاه اشعرى را بگفت كه با پانصد تيرانداز برفتند و تا نزديك ابن غسيل و ياران وى رسيدند و تيراندازى آغاز كردند ، ابن غسيل گفت : « براى چه هدف آنها مىشويد ! هر كه مىخواهد با شتاب سوى بهشت رود پيش اين پرچم آيد . » و همه طالبان جانبازى سوى او آمدند . كه به آنها گفت : « با پروردگارتان وعده نهيد كه اميدوارم پس از ساعتى خوشدل باشيد . » دو گروه به همديگر تاختند و لختى از روز به سختترين وضعى كه در آن روزگار ديده شده بود جنگيدند . عبد الله پسران خويش را يكى يكى پيش مىفرستاد كه همه پيش روى او كشته شدند ، خود او با شمشير ضربت مىزد و رجزى به اين مضمون مىخواند :\r\n« ملعون باد آنكه تباهى خواهد و طغيان كند « و از حق و آيات هدايت دورى كند « رحمان فقط كسى را لعنت مىكند « كه عصيان كند . » و جنگ كرد تا كشته شد . برادر مادريش محمد بن ثابت بن قيس نيز پيش آمد و بجنگيد تا كشته شد . مىگفت : « خوش ندارم كه به جاى اين قوم ديلمان مرا مىكشتند . » محمد بن عمرو بن حزم انصارى نيز كشته شد ، مروان بن حكم\r\nبر پيكر او گذشت كه گفتى ستونى از نقره بود و گفت : « خدايت رحمت كناد كه بسا ستونها كه ديدمت كنار آن بسيار نماز مىكردى . » عوانه گويد : شنيده‌ايم كه در جنگ حره كه مسلم بن عقبه با ابن غسيل مىجنگيد بر چهار پايه اى مىنشست و كسان او را مىبردند .\r\n","description":"","footnote":"","page_name":" 3110 ","page_number":401},
  {"content":"\r\nابو مخنف گويد : آن روز محمد بن سعد بن ابى وقاص به جنگ آمده بود و چون كسان هزيمت شدند به آنها پرداخت و با شمشير خويش مىزدشان تا هزيمت بر او چيره شد و با كسان برفت .\r\nگويد : مسلم سه روز مدينه را به سپاه واگذاشت كه كسان مىكشتند و اموال مىگرفتند و صحابيان كه آنجا بودند به وحشت افتادند . ابو سعيد خدرى برفت و وارد غار كوهى شد ، يكى از مردم شام او را بديد و بيامد و وارد غار شد .\r\nابو سعيد خدرى گويد : شامى وارد غار شد و شمشير به دست مىآمد ، من نيز شمشير كشيدم و سوى او رفتم كه بترسانمش شايد برود ، اما او مصرانه پيش مىآمد و چون مصمم ديدمش ، شمشير در نيام كردم و اين آيه را خواندم :\r\n« * ( لَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لأَقْتُلَكَ إِنِّي أَخافُ الله - رَبَّ الْعالَمِينَ 5 : 28 ) * » [ 1 
  ] يعنى : اگر دست خويش به من بگشايى كه مرا بكشى ، من دست خويش سوى تو باز نمىكنم كه ترا بكشم كه من از خدا پروردگار جهانيان مىترسم . » گفت : « پدرت خوب ، تو كيستى ؟ » گفتم : « ابو سعيد خدرى . » گفت : « يار پيمبر خداى ؟ » گفتم : « آرى . » گفت : « خوب و از پيش من برفت . » عوانه گويد : مسلم بن عقبه كسان را دعوت كرد كه در قبا بيعت كنند براى دو تن از قريش ، يزيد بن عبد الله بن زمعه\r\nو محمد بن ابى الجهم عدوى ، و نيز معقل بن سنان اشجعى امان خواسته بود كه يك روز پس از جنگ آنها را بياوردند . مسلم گفت : « بيعت كنيد . »\r\n\r\n","description":"","footnote":"\r\n[ 1 
  ] مائده آيه 28\r\n","page_name":" 3111 ","page_number":402},
  {"content":"\r\nدو مرد قرشى گفتند : « بر كتاب خدا و سنت پيمبر وى با تو بيعت مىكنيم . » گفت : « نه ، به خدا هرگز اين را به شما نمىبخشم . » و آنها را پيش آورد و گردنشان را بزد .\r\nمروان به دو گفت : « سبحان الله دو مرد قرشى را كشتى كه آمده بودند امان يابند ، اما گردنشان را زدى . » گويد : مسلم با چوب به تهيگاه وى زد و گفت : « به خدا اگر تو نيز سخن آنها را مىگفتى آسمان را برقى مىديدى . » ابو مخنف گويد : معقل بن سنان اشجعى بيامد و با قوم بنشست و شربتى خواست كه بنوشد .\r\nمسلم به دو گفت : « چه شربتى را بيشتر دوست دارى ؟ » گفت : « شربت عسل . » گفت : « بدهيدش . » گويد : « و بنوشيد تا سيراب شد آنگاه مسلم گفت : « از شربت سير شدى ؟ » گفت : « آرى . » گفت : « پس از آن شربتى جز آب جوشان در آتش جهنم نخواهى نوشيد . » به ياد دارى كه گفته بودى : يك ماه راه پيمودم و يك ماه باز مىروم و دست خالى ماندم خدايا تغييرى بيار . » و يزيد را منظور داشتى ؟ آنگاه وى را پيش آورد و گردنش را بزد .\r\nاما عوانة بن حكم گويد : مسلم بن عقبه ، عمرو بن محرز اشجعى را فرستاد كه معقل بن سنان را پيش وى آورد و به دو گفت : « ابو محمد ! خوش آمدى ، مىبينم كه تشنه اى . » گفت : « آرى . » گفت : « عسل را براى وى با برفى كه همراه آورده اى مخلوط كنيد . » كه از\r\n","description":"","footnote":"","page_name":" 3112 ","page_number":403},
  {"content":"\r\nپيش با وى دوستى داشته بود .\r\nپس عسل و برف را مخلوط كردند و چون معقل بنوشيد به دو گفت : « خدايت از شربت بهشت بنوشاند . » مسلم گفت : « به خدا پس از اين شربتى نخواهى نوشيد تا از شربت آب جوشان جهنم بنوشى . » گفت : « ترا به حق خويشاوندى قسم مىدهم . » مسلم گفت : « تو بودى كه در طبريه شبى كه از پيش يزيد آمده بودى مرا ديدى و گفتى : يك ماه را پيموديم و از پيش يزيد دست خالى بازگشتيم سوى مدينه باز مىرويم و اين فاسق را خلع مىكنيم و با يكى از ابناى مهاجران بيعت مىكنيم .\r\nغطفان و اشجع را با خلع و خلافت چه كار ؟ قسم ياد كرده‌ام كه وقتى در جنگى با تو رو به رو شدم كه توانستم گردنت را بزنم بزنم . » آنگاه بگفت تا او را كشتند .\r\nعوانه گويد : يزيد بن وهب بن زمعه را نيز پيش مسلم آوردند كه به دو گفت :\r\n« بيعت كن . » گفت : « با تو بر سنت عمر بيعت مىكنم . » گفت : « بكشيدش . » گفت : « بيعت مىكنم . » گفت : « نه ، به خدا خطايت را نمىبخشم . » گويد : مروان به سبب قرابتى كه با يزيد بن وهب داشت با مسلم سخن كرد اما بگفت تا گردن مروان را بكوفتند ، آنگاه گفت : « بر اين قرار بيعت كنيد كه شما بندگان يزيد بن معاويه هستيد . » آنگاه بگفت تا وى را بكشتند .\r\nعبد الملك بن نوفل گويد : مروان على بن حسين را بياورد ، كه وقتى بنى اميه را بيرون مىكردند على بن حسين بنه مروان و زن وى را حفظ كرده بود و پناه داده بود ، آنگاه زن مروان كه دختر عثمان بود سوى طايف رفت و على پسر خويش\r\n","description":"","footnote":"","page_name":" 3113 ","page_number":404},
  {"content":"\r\nعبد الله را همراه وى كرد و مروان اين را سپاس مىداشت .\r\nگويد : على بن حسين بيامد كه ميان مروان و عبد الملك راه مىرفت و به وسيلهء آنها به نزد مسلم امان مىجست ، وقتى پيش آمد به نزد مسلم نيز ما بين آنها نشست .\r\nمروان شربتى خواست كه به وسيلهء آن از مسلم پناهى بيابد و چون شربت را بياوردند اندكى از آن بنوشيد آنگاه به على داد و چون به دست وى رسيد مسلم گفت : « از شربت ما منوش . » كه دستش بلرزيد و خويشتن را از او در امان نديد . جام را به دست گرفته بود ، نه مىنوشيد و نه به جا مىنهاد .\r\nمسلم به دو گفت : « آمدى و ميان اينان راه مىرفتى كه پيش من امان يا بى به خدا اگر اين كار به دست ما بود مىكشتمت اما امير مؤمنان سفارش ترا به من كرده و گفته كه به او نامه نوشته اى و اين به نزد من ترا سودمند افتاد ، اگر مىخواهى شربتى را كه به دست دارى بنوش و اگر خواهى براى تو شربت ديگر طلبيم . » گفت : « همين را كه به دست دارم مىخواهم . » گفت : « بنوش . » گويد : پس على بن حسين شربت را بنوشيد و مسلم به دو گفت : « نزديك بيا . » ، و او را با خويشتن نشانيد .\r\nعوانة بن حكم گويد : وقتى على بن حسين را پيش مسلم آوردند گفت : « اين كيست ؟ » گفتند : « اين على بن حسين است . » گفت : « خوش آمدى و شايسته . » آنگاه وى را با خويشتن بر تخت و بر فرش نشانيد و گفت : « امير مؤمنان سفارش ترا با من كرده بود ، اين خبيثان مرا از تو و حرمت كردنت مشغول داشتند » ،\r\nآنگاه گفت : « شايد كسان تو وحشت كرده‌اند ؟ » گفت : « آرى به خدا . » گويد : « پس به مسلم بگفت تا مركب وى را زين كردند و على را بر نشاند و بر\r\n","description":"","footnote":"","page_name":" 3114 ","page_number":405},
  {"content":"\r\nمركب خويش پس فرستاد . » عوانه گويد : عمرو بن عثمان جزو آن گروهى از بنى اميه نبود كه بيرون رفته بودند ، آن روز وى را پيش مسلم بن عقبه آوردند كه گفت : « اى مردم شام ، اين را مىشناسيد ؟ » گفتند : « نه . » گفت : « اين ، خبيث پسر پاك است ، اين عمرو بن عثمان بن عفان امير مؤمنان است ، هى عمرو ! وقتى مردم مدينه غلبه يابند گويى من يكى از شما هستم و چون مردم شام غلبه يابند گويى من پسر امير مؤمنان عثمان بن عفانم . » گويد : پس بگفت تا ريش وى را بكندند و گفت : « اى مردم شام مادر اين ، جعل در دهان خود من نهاد آنگاه مىگفت : اى امير مؤمنان شرط مىبندم ، اگر گفتى در دهان من چيست ؟ و چيزى را كه خوش نداشت در دهان داشت و عثمان وى را رها كرد . مادرش از طايفهء دوس بود . » ابو جعفر طبرى گويد : از محمد بن عمر آورده‌اند كه جنگ حره به روز چهار شنبه دو روز مانده از ذى حجه سال شصت و سوم بود ، بعضى ديگر گفته‌اند : « سه روز مانده از آن ماه بود . » در اين سال عبد الله بن زبير سالار حج بود .\r\nابن عوف گويد : به سال شصت و سوم ابن زبير با مردم حج كرد آن وقت وى را پناهنده مىناميدند و كار را به شورى مىدانستند .\r\nگويد : و چون شب هلال محرم رسيد در منزل خويش بوديم كه سعيد غلام مسور بن مخرمه پيش ما آمد و خبر آورد كه مسلم با مردم مدينه چه كشتارى كرد . خبرى وحشت آور بود و قوم را ديدم كه خلاف عيان كردند و به كوشش افتادند و آماده مىشدند و بدانستند كه سوى آنها نيز خواهد آمد .\r\nدربارهء جنگ حره جز آنچه آورديم روايت ديگر نيز هست كه جويرية بن\r\n","description":"","footnote":"","page_name":" 3115 ","page_number":406},
  {"content":"\r\nاسماء گويد : از پيران اهل مدينه شنيدم كه مىگفتند : « وقتى معاويه را مرگ رسيد ، يزيد را پيش خواند و گفت : با مردم مدينه جنگى خواهى داشت اگر چنين كردند مسلم بن عقبه را به مقابلهء آنها فرست زيرا وى كسى است كه نيكخواهيش را دانسته‌ام . و چون معاويه هلاك شد گروهى از مردم مدينه پيش يزيد رفتند ، از جمله كسانى كه پيش وى رفتند عبد الله بن حنظلة بن ابى عامر بود كه شريف و فضيلت پيشه و سرور و عابد بود و هشت پسرش نيز با وى بودند . يزيد يكصد هزار درم به دو داد و به هر يك از پسرانش نيز ده هزار درم داد بجز جامه ها و مركبها كه داد .\r\nگويد : و چون عبد الله بن حنظله به مدينه آمد كسان پيش وى آمدند و گفتند :\r\n« چه خبر بود ؟ » گفت : « از پيش كسى آمدم كه به خدا اگر جز اين پسرانم را نيابم با وى پيكار مىكنم . » گفتند : « شنيده‌ايم كه وى به تو بخشش كرده و عطا داده و حرمت كرده . » گفت : « چنين كرد و من از او پذيرفتم كه از آن نيرو گيرم . » گويد : پس مردم را ترغيب كرد تا با وى بيعت كردند و چون خبر به يزيد رسيد مسلم بن عقبه را سوى آنها فرستاد و چنان بود كه مردم مدينه كس فرستاده بودند و در همه چاههاى ما بين مدينه و شام يك ظرف قطران ريخته بودند و چاه را كور كرده بودند اما خداوند باران فرستاد و شاميان محتاج يك دلو آب نشدند تا به مدينه رسيدند .\r\nگويد : مردم مدينه با گروههاى انبوه و وضعى كه مانند آن ديده نشده بود به مقابله برون شدند و چون مردم شام آنها را بديدند بيمناك شدند و جنگ با آنها را خوش نداشتند . مسلم نيز به سختى بيمار بود . در آن اثنا كه مردم مدينه به جنگ سرگرم بودند ، از پشت سر از داخل مدينه صداى تكبير شنيدند ، مردم بنى حارثه\r\n","description":"","footnote":"","page_name":" 3116 ","page_number":407},
  {"content":"\r\nكه مراقب خندق بودند راه سپاه شام را گشوده بودند . مردم مدينه هزيمت شدند و شمار كسانى كه از سقوط در خندق جان دادند بيش از آنها بود كه كشته شدند . شاميان به مدينه در آمدند و مردم مدينه شكست خوردند . عبد الله بن حنظله به يكى از پسران خويش تكيه داده بود و در خواب بود ، پسرش بيدارش كرد و چون چشم گشود و وضع مردم مدينه را بديد بزرگترين پسر خويش را سالارى داد و خود پيش رفت تا كشته شد .\r\nمسلم بن عقبه وارد مدينه شد و مردم را دعوت كرد كه بيعت كنند بر اين قرار كه بندگان يزيد بن معاويه‌اند كه هر چه بخواهد دربارهء خون و مال و كسانشان حكم كند .\r\nآنگاه سال شصت و چهارم در آمد .\r\n\r\nسخن از حوادث سال شصت و چهارم\r\nابو جعفر گويد : از جمله حوادث سال اين بود كه مردم شام براى جنگ با عبد الله بن زبير و پيروان وى كه از بيعت يزيد بن معاويه دريغ كرده بودند سوى مكه رفتند . و چنان بود كه وقتى مسلم بن عقبه از جنگ مردم مدينه فراغت يافت و اموالشان را سه روز پياپى به غارت داد ، چنان كه در روايت عبد الملك بن نوفل آمده ، با سپاه خويش به آهنگ ابن زبير راه مكه گرفت و روح بن زنباع جذامى را در مدينه جانشين كرد و به گفتهء واقدى عمرو بن محرز اشجعى را جانشين كرد .\r\n\r\nسخن از مرگ مسلم بن عقبه و سنگباران كردن و سوختن كعبه\r\nابو مخنف گويد : وقتى مسلم بن عقبه به مشلل و به قولى آن سوى مشلل رسيد\r\n","description":"","footnote":"","page_name":" 3117 ","page_number":408},
  {"content":"\r\nمرگش در رسيد ، و اين در آخر محرم سال شصت و چهارم بود ، پس حصين بن نمير سكونى را پيش خواند و گفت : « اى جل خرزاده ! به خدا اگر كار به دست من بود ترا سالار اين سپاه نمىكردم ، اما امير مؤمنان ترا از پى من سالارى داده و دستور امير مؤمنان انجام شدنى است . چهار چيز را از من به خاطر گير : شتابان برو ، در پيكار عجله كن ، خبر بسيار گير و گفتهء هيچ قرشى را گوش مگير . » گويد : آنگاه مسلم بمرد و او را در آن سوى مشلل به گور كردند .\r\nعوانه گويد : مسلم بن عقبه به آهنگ ابن زبير روان شد و چون به تپه هرشا رسيد مرگش در رسيد و سران سپاه را پيش خواند و گفت : « امير مؤمنان به من دستور داده كه اگر مرگم فرا رسيد حصين بن نمير سكونى را جانشين خويش كنم . به خدا اگر كار به دست من بود چنين نمىكردم\r\nولى نافرمانى امير مؤمنان را به هنگام مرگ خوش ندارم . » آنگاه حصين بن نمير را پيش خواند و گفت : « اى جل خر ، بنگر و آنچه را با تو مىگويم به خاطر سپار : خبر بسيار گير ، و سخن هيچ قرشى را گوش مگير ، مردم شام را از دشمنان باز مدار و بيشتر از سه روز توقف مكن و با ابن زبير فاسق جنگ انداز . » آنگاه گفت : « خدايا از پس شهادت به اين كه خدايى جز خداى يگانه نيست و محمد بنده و فرستادهء خداست كارى نكرده‌ام كه به نظرم از كشتن مردم مدينه خوشتر باشد و در آخرت از آن اميدوارتر باشم . » [ 1 
  ]\r\n\r\n","description":"","footnote":"\r\n[ 1 
  ] وا حيرتاه و وا عجباه ! يكى به دعوى مسلمانى حرم پيمبر را شكسته و مطابق روايات موثق در مسجد پيمبر اسب بسته و حرم پيمبر را به يغماى مطلق بدويان عرب مقيم شام داده كه از غارت و بىناموسى چنان كرده‌اند كه به گفتهء مورخان مؤخر تا سالها بعد در مدينه كسى دختر به قيد دوشيزگى به شوهر نمىداد و به گفتهء بعضى روايات در پيش قبر پيمبر قرآن زير پاى اسبان انداختند و از قتل عام مدينه باز نماندند و از جمله هفتاد كس از جنگاوران بدر را كشتند و همين غارتگر سفاك ، اين عمل زشت و هولانگيز را مايهء اميد خويش در پيشگاه همان خدايى مىداند كه محمد پيمبر اوست ! ! . م .\r\n","page_name":" 3118 ","page_number":409},
  {"content":"\r\nآنگاه به مردم بنى مره گفت : « مزرعه اى كه در حوران دارم وقف بنى مره است و خانه اى كه فلانى - كنيز فرزند داروى - نشسته از آن اوست . » پس از آن بمرد .\r\nگويد : و چون بمرد حصين بن نمير با سپاه برفت تا در مكه پيش ابن زبير رسيد كه مردم مكه و حجاز با وى بيعت كرده بودند .\r\nعوانه گويد : مسلم پيش از آنكه وصيت كند گفته بود : « پسرم پندارد كه اين كنيز فرزنددار به من زهر خورانيده اما دروغ مىگويد ، درديست كه به شكم مردم خاندان ما مىرسد . » گويد : همهء اهل مدينه پيش ابن زبير آمده بودند ، نجدة بن عامر حنفى نيز با جمعى از خوارج پيش وى آمده بود كه از خانه دفاع كنند . ابن زبير به برادر خويش منذر گفت : « براى اين كار و جلوگيرى از اين قوم هيچكس جز من و تو شايسته نيست . » گويد : منذر برادر ابن زبير از جمله كسانى بود كه در جنگ حره حضور داشته بودند سپس به برادر خود پيوست . عبد الله ، وى را با كسان به جنگ مخالفان فرستاد كه لختى به سختى جنگ كرد . آنگاه يكى از مردم شام وى را به هماوردى طلبيد .\r\nگويد : شامى بر استرى بود ، منذر سوى او رفت و ضربتى در ميانه رد و بدل شد كه هر دو حريف بىجان از پاى افتادند . عبد الله بن زبير زانو زد و گفت : « خدايا ريشه اين را نابود كن و استوارش مكن . » و بدين گونه كسى را كه هماورد برادرش شده بود نفرين مىكرد .\r\nگويد : آنگاه مردم شام حمله اى سخت كردند و ياران ابن زبير هزيمت شدند و استرش بلغزيد و گفت : « تيره روز باشى . » آنگاه فرود آمد و به ياران خويش بانگ زد كه پيش من آييد و مسور بن مخرمه و مصعب بن عبد الرحمان ، هردوان زهرى ، سوى\r\n","description":"","footnote":"","page_name":" 3119 ","page_number":410},
  {"content":"\r\nوى رفتند و جنگ كردند تا كشته شدند . ابن زبير در مقابل حريفان صبورى كرد و\r\nتا شب بجنگيد و هنگام شب از مقابل وى برفتند . و اين در محاصره اول بود .\r\nپس از آن باقيماندهء محرم و همه ماه صفر با وى جنگ داشتند و چون سه روز از ربيع الاول سال شصت و چهارم گذشت خانه را با منجنيقها زدند و با آتش بسوختند و رجزى به اين مضمون مىخواندند :\r\n« منجنيقى چون قوچى كف به لب آورده « كه با آن چوبهاى اين مسجد را مىزنيم . » ابن عوانه گويد : عمرو بن حوط سدوسى شعرى به اين مضمون مىخواند :\r\n« كار ابن فروه را چگونه مىبينى « كه ميان صفا و مروه آنها را مىزند ؟ » مقصودش از ام فروه منجنيق بود .\r\nواقدى گويد : وقتى مسلم بن عقبه را در مشلل به گور كردند حصين بن نمير هفت روز مانده از ماه محرم حركت كرد و چهار روز مانده از محرم به مكه رسيد و شصت و چهار روز ابن زبير را محاصره كرد تا در اول ربيع الاخر خبر مرگ يزيد بيامد .\r\nدر همين سال كعبه سوخته شد .\r\n\r\nسخن از سبب سوخته شدن كعبه\r\nمحمد بن عمر گويد : كعبه سه روز رفته از ماه ربيع الاول سال شصت و چهارم بيست و نه روز پيش از آنكه خبر مرگ يزيد برسد بسوخت و خبر مرگ يزيد شب سه شنبه اول ربيع الاخر رسيد .\r\nرياح بن مسلم به نقل از پدرش گويد : اطراف كعبه آتش مىافروختند ، از\r\n","description":"","footnote":"","page_name":" 3120 ","page_number":411},
  {"content":"\r\nوزش باد شعله اى در خانه كعبه افتاد و بسوخت ، چوبهاى خانه نيز بسوخت و اين به روز شنبه سه روز رفته از ماه ربيع الاول بود .\r\nعروة بن اذينه گويد : روزى كه كعبه سوخته بود و آتش به آن رسيده بود با مادرم به مكه رفتم كعبه را ديدم كه از حرير برهنه بود و ركن ، از سه جا شكافته بود .\r\nگفتم : « كعبه را چه رسيده ؟ » گويد : يكى از ياران ابن زبير را نشان دادند و گفتند : « به سبب اين ، سوخت كه شعله اى به سر نيزهء خويش گرفته بود و باد وزيد و ما بين ركن يمانى و ركن حجر الاسود به پرده هاى كعبه افتاد . » در همين سال يزيد بن معاويه هلاك شد . مرگ وى در يكى از دهكده هاى حمص بود به نام حوارين از سرزمين شام ، چهارده روز رفته از ربيع الاول سال شصت و چهارم كه به گفتهء بعضىها در آن وقت سى و هشت سال داشت .\r\nاز هشام بن وليد مخزومى آورده‌اند كه زهرى سن خليفگان را براى وى نوشته بود و از جمله نوشته بود كه وقتى يزيد بن معاويه بمرد سى و نه ساله بود و مدت زمامدارى وى به قول بعضىها سه سال و شش ماه بود و به قولى هشتماه .\r\nابو معشر گويد : يزيد بن معاويه روز سه شنبه چهارده روز رفته از ماه ربيع - الاول درگذشت . خلافت وى سه سال و هشتماه ، هشت روز كم بود ، و معاوية بن يزيد بر او نماز كرد .\r\nاما هشام بن محمد كلبى دربارهء سن يزيد سخن ديگر آورده گويد : ابو خالد ، يزيد بن معاوية بن ابى سفيان ، اول ماه رجب سال شصتم به خلافت رسيد و دو سال و هشت ماه زمامدارى كرد و چهارده روز رفته از ربيع الاول سال شصت و سوم در سن سى و پنج سالگى درگذشت . مادرش ميسون دختر بجدل بن انيف كلبى بود .\r\n","description":"","footnote":"","page_name":" 3121 ","page_number":412},
  {"content":"\r\n\r\nشمار فرزندان يزيد\r\nاز جمله فرزندان يزيد ، معاويه بود كه كنيهء ابو ليلى داشت و همو بود كه شاعر دربارهء وى گويد :\r\n« فتنه اى مىبينم كه آغاز شده « و از پس ابو ليلى ملك از آن كسى است « كه غلبه يابد . » و نيز خالد بن يزيد كه كنيهء ابو هاشم داشت و مىگفتند كه به عمل كيميا دست يافته بود .\r\nو ابو سفيان بن يزيد كه مادرشان ام هاشم دختر ابو هاشم بن عتبة بن ربيعه بود و پس از يزيد ، مروان او را به زنى گرفت و هم اوست كه شاعر درباره اش گويد :\r\n« ام خالد خوش باش « كه بسيار كس براى نشسته اى كوشد . » و نيز عبد الله بن يزيد كه گويند به روزگار خويش بهترين تيرانداز عرب بود ، مادرش ام كلثوم دختر عبد الله بن عامر بود . لقب اسوار داشت و شاعر دربارهء او گويد :\r\n« كسان پنداشته‌اند كه وقتى سخن آيد « بهتر از همه قرشيان اسوار باشد . » و نيز عبد الله بن اصفر و عمر و ابو بكر و عقبه و حرب و عبد الرحمان و ربيع و محمد كه از كنيزان مختلف بودند .\r\n","description":"","footnote":"","page_name":" 3122 ","page_number":413},
  {"content":"\r\n\r\nخلافت معاوية ابن يزيد\r\nدر اين سال در شام با معاوية بن يزيد بيعت خلافت كردند و در حجاز با عبد الله ابن زبير .\r\nوقتى يزيد بن معاويه هلاك شد چنان كه در روايت عوانه آمده حصين بن نمير و مردم شام تا چهل روز بعد در مكه با ابن زبير و يارانش جنگ داشتند و در محاصره شان داشتند و با آنها سخت گرفته بودند ، پس از آن خبر مرگ يزيد به ابن زبير و ياران وى رسيد و هنوز به حصين بن نمير و يارانش نرسيده بود .\r\nعبد العزيز بن خالد صنعانى گويد : در آن اثنا كه حصين بن نمير با ابن زبير به جنگ بود خبر مرگ يزيد رسيد و ابن زبير به آنها بانگ زد و گفت : « بدانيد كه طغيانگر شما هلاك شده هر كس از شما كه خواهد وارد چيزى شود كه مردم شده‌اند بشود و هر كه نخواهد به شام خويش بازگردد . » گويد : صبحگاهان باز به جنگ وى آمدند و ابن زبير به حصين بن نمير گفت :\r\n« نزديك من آى كه با تو سخن كنم . » پس ابن نمير نزديك وى رفت كه با وى سخن كرد و اسب يكيشان پشكل انداخت و كبوتران حرم بيامد كه از پشكل برگيرد ، حصين اسب خويش را از آنها به كنار زد .\r\nابن زبير گفت : « چه مىكنى ؟ » گفت : « بيم دارم اسبم كبوتران حرم را بكشد . » ابن زبير به دو گفت : « از اين باك دارى اما مىخواهى مسلمانان را بكشى ؟ » گفت : « نه با تو جنگ نمىكنم ، به ما اجازه بده بر خانه طواف بريم و از مقابل تو برويم . »\r\n","description":"","footnote":"","page_name":" 3123 ","page_number":414},
  {"content":"\r\nابن زبير اجازهء طواف داد و آنها برفتند .\r\nاما به گفتهء عوانة بن حكم وقتى خبر مرگ يزيد بن معاويه به ابن زبير رسيد هنوز مردم شام بىخبر بودند و وى را در محاصره داشتند و با وى سخت گرفته بودند . ابن زبير و مردم مكه به شاميان بانگ مىزدند كه براى چه مىجنگيد كه طغيانگر شما به هلاكت رسيد اما شاميان راست نمىگرفتند تا ثابت بن قيس نخعى كه از مردم كوفه بود با سران مردم عراق بيامد و بر حصين بن نمير گذر كرد كه دوست وى بود و ميانشان خويشاوندى بود و او را به نزد معاويه مىديده بود و از فضيلت\r\nو اسلام و اعتبارش خبر داشت . پس خبر را از او پرسيد كه هلاك يزيد را به حصين خبر داد .\r\nگويد : پس حصين بن نمير كس پيش عبد الله بن زبير فرستاد و گفت : « امشب وعدهء ما و تو در ابطح . » و چون رو به رو شدند حصين به دو گفت : « اگر اين مرد مرده باشد تو از همهء كسان به اين كار شايسته ترى ، بيا با تو بيعت كنيم . آنگاه با من به شام بيا كه اين سپاه كه با من است سران و يكه سواران مردم شامند و به خدا دو كس با تو مخالفت نكنند . مردم را امان مىدهى و اين خونها را كه ميان ما و تو بوده و خونها كه ميان ما و جنگاوران حره بود باطل مىكنى . » راوى گويد : مانع ابن زبير از اينكه بيعت كند و سوى شام رود بد دلى بود ، زيرا در مكه از سپاه مروان محفوظ مانده بود اما به خدا اگر عبد الله با آنها به شام رفته بود دو كس مخالفت وى نمىكرد .\r\nگويد : بعضى قرشيان پنداشته‌اند كه عبد الله بن زبير گفت : « من اين خونها را باطل كنم ؟ به خدا بس نمىدانم كه در مقابل هر كدامشان ده كس را بكشم . » ، حصين با وى آهسته سخن مىكرد و او بلند سخن مىكرد و مىگفت : « به خدا نمىكنم . » گويد : حصين بن نمير به دو گفت : « هر كه از اين پس ترا مدبر يا خردمند شمارد خدا روسياهش كند . پنداشته بودند كه رأى درست دارى ! مگر نمىبينى كه من با تو\r\n","description":"","footnote":"","page_name":" 3124 ","page_number":415},
  {"content":"\r\nآهسته سخن مىكنم و تو با من بلند سخن مىكنى ، من ترا به خلافت مىخوانم و تو وعدهء كشتن و هلاكت به من مىدهى . ! آنگاه برخاست و برفت و كسان را بانگ زدند و با آنها سوى مدينه روان شد .\r\nابن زبير از كار خويش پشيمان شد و كس پيش وى فرستاد كه به شام نخواهم آمد كه برون شدن از مكه را خوش ندارم . همينجا با من بيعت كنيد و من امانتان مىدهم و با شما عدالت مىكنم .\r\nحصين گفت : « اگر خودت نيايى و آنجا بسيار كس از اين خاندان به طلب خلافت برخيزند و مردم اجابتشان كنند ، من چه مىتوانم كرد ! » پس با ياران و همراهان خويش سوى مدينه رفت و على بن حسين به دو برخورد كه علف و جو همراه داشت و بر مركب خويش بود . به حصين سلام گفت ، اما متوجه او نشد\r\nحصين اسبى اصيل همراه داشت كه جو و علف آن تمام شده بود و شير به آن خورانيده بود و غلام خويش را دشنام مىداد و مىگفت : « اينجا از كجا علف براى مركب خويش پيدا كنيم . » على بن حسين به دو گفت : « اينك پيش ما علف هست ، مركب خويش را علف بده . » در اين وقت حصين روى به على كرد و به او بگفت تا علفى را كه همراه داشت به حصين دادند .\r\nگويد : مردم مدينه و حجاز با مردم شام جسور شدند كه به ذلت افتاده بودند هر كس از آنها تنها مىماند لگام اسبش را مىگرفتند و پايينش مىكشيدند و به همين سبب در اردوگاه خويش فراهم بودند و پراكنده نمىشدند . بنى اميه به آنها گفته بودند ما را نيز همراه خويش به شام بريد . چنين كردند و سپاه برفت تا به شام رسيد . يزيد بن معاويه وصيت كرده بود كه با پسرش معاويه بيعت كنند ، اما او بيش از سه ماه نماند و بمرد .\r\n","description":"","footnote":"","page_name":" 3125 ","page_number":416},
  {"content":"\r\nعوانه گويد : يزيد بن معاويه پسر خويش معاويه را به خلافت گماشت اما پيش از چهل روز نماند و بمرد .\r\nعلى بن محمد گويد : وقتى معاوية بن يزيد به خلافت رسيد و عاملان پدر را فراهم آورد كه در دمشق با وى بيعت كردند پس از چهل روز در همانجا بمرد .\r\nكنيه اش ابو عبد الرحمان بود و ابو ليلى ، مادرش ام هاشم دختر ابو هاشم بن عتبهء اموى بود وقتى بمرد سى سال و هيجده روز داشت .\r\nدر همين سال مردم بصره با عبيد الله بن زياد بيعت كردند كه كارشان را عهده كند تا مردم دربارهء پيشوايى كه مورد قبولشان باشد اتفاق كنند پس از آن عبيد الله كس سوى كوفه فرستاد و دعوتشان كرد كه آنها نيز مانند مردم بصره عمل كنند . اما نپذيرفتند و ولايتدار خويش را ريگباران كردند آنگاه مردم بصره نيز با عبيد الله مخالفت كردند و در بصره فتنه افتاد و عبيد الله بن زياد سوى شام رفت .\r\n\r\nسخن از كار عبيد الله بن زياد و مردم بصره پس از مرگ يزيد\r\nحسن گويد : وقتى يزيد بن معاويه بمرد ، ضحاك بن قيس به قيس بن هيثم نوشت : « سلام بر تو ، اما بعد يزيد بن معاويه بمرد ، شما برادران ماييد ، پيش از ما كارى نكنيد تا يكى را براى خويش انتخاب كنيم . » شهرك گويد : وقتى يزيد بن معاويه مرده بود حضور داشتم كه عبيد الله بن زياد به سخن ايستاد . حمد خداى گفت و ثناى او كرد ، آنگاه گفت : « اى مردم بصره ، نسب مرا بگوييد ، به خدا خواهيد ديد كه هجرتگاه پدر و مادرم و ولادتگاه من و خانه‌ام به نزد شماست ، وقتى ولايتدار شدم ديوان جنگاوران شما بيشتر از هفتاد - هزار جنگاور بشمار نداشت . اكنون ديوان جنگاوران شما هشتاد هزار است . ديوان عمالتان بيش از نود هزار شمار نداشت اما اكنون يكصد و چهل هزار شمار دارد .\r\n","description":"","footnote":"","page_name":" 3126 ","page_number":417},
  {"content":"\r\nهر مشكوك الحالى كه مايهء نگرانى شما توانست شد اكنون در اين زندان است .\r\nامير مؤمنان يزيد بن معاويه درگذشته و مردم شام اختلاف كرده‌اند . شما اكنون از همهء كسان به شمار بيشتريد و عرصه تان گشاده تر است و به هيچ كستان حاجت نيست و ديارتان از همه وسيعتر است . براى خودتان يكى را انتخاب كنيد كه در كار دين و جماعتتان مورد رضايت باشد . من نخستين كسم كه به هر كه رضايت دهيد ، رضايت مىدهم و بيعت مىكنم . اگر مردم شام بر يكى كه مورد رضاى شما باشد اتفاق كردند شما نيز به جمع مسلمانان ملحق مىشويد و اگر منتخب آنها را خوش نداشتيد به حال خويش مىمانيد تا رضاى شما حاصل شود كه به هيچكس از مردم ولايات ديگر حاجت نداريد اما كسان از شما بىنياز نيستند . »\r\nگويد : سخنوران مردم بصره به پا خاستند و گفتند : « اى امير ! گفتار ترا شنيديم . به خدا مىدانيم كه هيچكس به اين كار تواناتر از تو نيست بيا با تو بيعت كنيم . » گفت : « مرا به اين كار حاجت نيست ، يكى را براى خودتان انتخاب كنيد . » اما نپذيرفتند ، او نيز نپذيرفت تا اين سخن را سه بار تكرار كردند و چون نپذيرفتند عبيد الله دست پيش برد كه با وى بيعت كردند . پس از بيعت برفتند و مىگفتند : « پسر مرجانه مىپندارد كه در حال جماعت و پراكندگى مطيع وى خواهيم بود ! به خدا خطا مىكند . » پس از آن به ضديت با وى برخاستند .\r\nخالد بن سمير گويد : شقيق بن ثور و مالك بن مسمع و حصين بن منذر شبانه پيش عبيد الله بن زياد رفتند كه در دار الاماره بود و اين خبر به يكى از مردم بنى سدوس رسيد .\r\nسدوسى گويد : من برفتم و بر در دار الاماره ايستادم ، آن دو كس با عبيد الله بودند تا شب گذشت آنگاه بيرون آمدند و استرى سنگين بار همراه داشتند .\r\nگويد : پيش حصين رفتم و گفتم : « بگو چيزى از اين مال به من بدهند . »\r\n","description":"","footnote":"","page_name":" 3127 ","page_number":418},
  {"content":"\r\nگفت : « پيش عموزادگانت برو . » گويد : پيش شقيق رفتم و گفتم : « بگو چيزى از اين مال به من بدهند . » گويد : مال به دست غلام وى به نام ايوب بود و گفت : « ايوب ! صد درم به او ده . » گفتم : « به خدا صد درم نمىگيرم . » گويد : شقيق لختى خاموش ماند و كمى برفت و من پيش رفتم و گفتم : « بگو از اين مال چيزى به من بدهند . » گفت : « ايوب ! دويست درم به او بده . » گفتم : « به خدا دويست درم نمىگيرم . » گفت : « سيصد درم بدهند و پس از آن گفت : چهار صد درم بدهند و چون به طفاوه رسيديم گفتم : « بگو از اين مال چيزى به من بدهند . » گفت : « اگر ندهم چه مىكنى ؟ » گفتم : « به خدا مىروم و وقتى ميان خانه هاى قبيله رسيدم انگشتم را در گوشم مىكنم و با صداى بلند بانگ مىزنم كه اى گروه بنى بكر بن وائل ! اينك شقيق بن ثور و حصين بن منذر و مالك بن مسمع پيش ابن زياد رفته‌اند و دربارهء خونهاى شما پيمان كرده‌اند .\r\nگفت : « چه مىگويد ! خدايش چنين و چنان كند ، واى تو ! پانصد درم به او بده . » گويد : پانصد درم را گرفتم و پيش مالك رفتم .\r\nراوى گويد : به ياد ندارم كه مالك به او چه داد .\r\nگويد : پس از آن حصين را بديدم و پيش وى رفتم كه گفت : « پسر عمويت چه كرد ؟ » و من به او خبر دادم و گفتم : « از اين مال به من بده . »\r\n","description":"","footnote":"","page_name":" 3128 ","page_number":419},
  {"content":"\r\nگفت : « به خدا ما اين مال را گرفتيم و به مقصد رسانديم و از مردم باك نداريم . » و چيزى به من نداد .\r\nيونس بن حبيب جرمى گويد : وقتى عبيد الله بن زياد حسين بن على عليه السلام و پسران و پدر وى را بكشت سرهاشان را پيش يزيد بن معاويه فرستاد كه از كشتنشان خرسند شد و منزلت عبيد الله پيش وى نكو شد ، اما چندى نگذشت كه از كشتن حسين پشيمان شد و مىگفت : « چه مانعى داشت اگر به رعايت پيمبر خدا و حق و خويشاوندى حسين تحمل زحمت كرده بودم و او را به خانهء خويش فرود آورده بودم و در مورد آنچه مىخواست اختيار به وى داده بودم و گرچه مايهء وهن من مىشد . خدا پسر مرجانه را لعنت كند كه او را برون آورد و به ناچارى افكند ، از او خواسته بود راهش را باز گذارد كه بازگردد اما نكرد ، يا دست در دست من نهد يا به يكى از مرزهاى مسلمانان رود تا خداى عز و جل او را ببرد ، اما نكرد و نپذيرفت و رد كرد و او را بكشت و با كشتن وى مرا منفور مسلمانان كرد و دشمنى مرا در دلهايشان كاشت كه نكوكار و بدكار دشمنم دارند كه كشتن حسين را فجيع دانسته‌اند . مرا با پسر مرجانه چه كار بود كه خدايش لعنت كند . » و بر او خشم آورد .\r\nگويد : عبيد الله بن زياد يكى از غلامان خويش را به نام ايوب پسر حمران به شام فرستاده بود كه خبر يزيد را براى وى بيارد . يك روز عبيد الله سوار شده بود و چون به عرصهء قصابان رسيد ايوب پسر حمران بيامد و به دو رسيد و مرگ يزيد بن معاويه را آهسته با وى بگفت . عبيد الله از راه بازگشت و به خانه رفت و عبد الله بن حصن يكى از مردم بنى ثعلبه را بگفت تا نداى نماز جماعت داد .\r\nاما عمير بن معن كاتب گويد : كسى كه عبيد الله بن زياد فرستاد غلامش حمران بود . عبيد الله به عيادت عبد الله بن نافع برادر مادرى زياد رفته بود و از در كوچك خانه نافع پياده سوى مسجد آمده بود و چون به صحن مسجد رسيد هنگام تاريك شدن شب حمران غلام خويش را ديد حمران در ايام زندگى معاويه پيش عبيد الله سوى\r\n","description":"","footnote":"","page_name":" 3129 ","page_number":420},
  {"content":"\r\nوى بود و نيز پيك وى سوى يزيد بود و چون او را بديد گفت : « چه خبر ؟ »\r\nگفت : « نيكى ، نزديك تو شوم ؟ » گفت : « آرى . » حمران نزديك وى شد و خبر مرگ يزيد و اختلاف مردم شام را آهسته با وى بگفت . يزيد روز پنجشنبه نيمه ماه ربيع الاول سال شصت و چهارم مرده بود .\r\nعبيد الله بىتأمل بيامد و بانگزنى را بگفت كه بانگ نماز جماعت داد و چون مردم فراهم آمدند به منبر رفت و خبر مرگ يزيد را بگفت و از بد او سخن آورد كه يزيد پيش از مرگ قصد وى داشته بود و عبيد الله از او بيم داشته بود .\r\nاحنف به عبيد الله گفت : « بيعت يزيد به گردن ما بود و گفته‌اند از كسى كه سخن گونه گون گويد چشم بپوش . » و عبيد الله از آن صرف نظر كرد آنگاه عبيد الله از اختلاف مردم شام سخن آورد .\r\nدنبالهء روايت چون روايت شهرك است تا آنجا كه گويد : به رضايت و مشورت با وى بيعت كردند .\r\nگويد : وقتى از پيش وى برفتند دستهاى خويش را به در و ديوارهاى خانه مىماليدند و مىگفتند : « پسر مرجانه پنداشته هنگام اختلاف كار خويش را به او مىسپاريم . » گويد : عبيد الله مدت زيادى در امارت نماند و قدرتش سستى گرفت . دستورى كه مىداد اجرا نمىشد ، نظرى كه مىداد رد مىشد ، مىگفت خطاكار را به زندان كنند اما ميان وى و ياران ابن زياد حايل مىشدند .\r\nعبد الرحمان بن حوشب گويد : دنبال جنازه اى بودم و چون به بازار شتر رسيد ، مردى را ديدم بر اسب سفيد سلاح پوشيده كه پرچمى به دست داشت و مىگفت : « اى مردم بياييد تا شما را به چيزى دعوت كنم كه هيچكس سوى آن دعوتتان نكرده ، شما را به پناهندهء حرم - يعنى ابن زبير - دعوت مىكنم . »\r\n","description":"","footnote":"","page_name":" 3130 ","page_number":421},
  {"content":"\r\nگويد : كسانى بر او فراهم شدند و دست به دست او مىزدند ، ما برفتيم و بر جنازه نماز كرديم و چون بازگشتيم كسان بيشتر بر او فراهم شده بودند آنگاه ما بين خانهء قيس بن هيثم و خانهء حارثيان راهى را كه سوى بنى تميم مىرفت پيش گرفت و گفت : « هر كه مرا بخواهد من سلمة ام ، پسر ذويب . » گويد : هنگام بازگشت عبد الرحمان بن بكر نزديك ميدان به من رسيد كه\r\nخبر سلمه را با وى بگفتم . عبد الرحمان پيش عبيد الله رفت و قصه را با وى بگفت ، عبيد الله كس به طلب من فرستاده كه پيش وى رفتم و گفت : « اين خبر كه ابو بحر از تو نقل مىكند چيست ؟ » گويد : من قصه را براى وى گفتم تا به آخر رسيدم و بگفت تا هماندم بانگ نماز جماعت دادند . كسان فراهم آمدند و عبيد الله از آغاز كار خويش و آنها سخن كرد و اين كه گفته بودشان يكى را به رضايت معين كنند كه وى نيز همراه آنها با وى بيعت كند و گفت : « جز مرا نپذيرفتيد اما خبر يافته‌ام كه دستهاى خويش را به ديوارها و در خانه ماليده‌ايد و چيزها گفته‌ايد . و چنانست كه من دستور مىدهم و اجرا نمىشود و نظر مرا رد مىكنند و مردم قبايل ميان ياران من و مطلوب حايل مىشوند .\r\nاينك سلمة بن ذويب به مخالفت شما دعوت مىكند و مىخواهد در جماعتتان تفرقه اندازد كه پيشانيهاى همديگر را با شمشير بزنيد . » گويد : احنف بن قيس و همه كسان گفتند : « ما سلمه را پيش تو مىآريم . » و پيش سلمه رفتند ، اما جمع وى انبوه شده بود و شكاف وسعت گرفته بود و در مقابل آنها مقاومت كرد ، آنها نيز كه چنين ديدند از عبيد الله بازماندند و پيش وى نيامدند .\r\nجارود هذلى گويد : عبيد الله ضمن سخنان خويش گفت : « اى مردم بصره ! به خدا ، ما ، خز و يمنى و جامه هاى نرم چندان پوشيده‌ايم كه بدان خو گرفته‌ايم و پوستمان بدان خو گرفته و چه لازم است كه از پى آن آهن بپوشيم . به خدا اگر فراهم آييد كه دم شترى را بشكنيد ، شكستن نتوانيد . »\r\n","description":"","footnote":"","page_name":" 3131 ","page_number":422},
  {"content":"\r\nجارود گويد : به خدا نخستين تير سبكى كه سوى وى انداختند فرار كرد و پيش مسعود نهان شد و چون مسعود كشته شد سوى شام رفت .\r\nيونس گويد : وقتى عبيد الله پيش از قيام سلمه با كسان سخن كرد در بيت المال وى هشت هزار هزار بود يا كمتر . به گفتهء على بن محمد نوزده هزار بود .\r\nبه مردم گفت : « اين غنيمت شما است مقرريهاى خودتان و روزى فرزندانتان را بگيريد . » و كاتبان را بگفت تا فهرست كسان را به دست آرند و نامها را برون بزنند . كاتبان را به شتاب واداشت و كسان گماشت كه هنگام شب آنها را در ديوان نگهداشتند و شمع افروختند .\r\nگويد : و چون چنان كردند و از وى باز ماندند و مخالفت سلمه رخ داد از اين كار دست بداشت و هنگام فرار آن را همراه ببرد و تا كنون در خاندان زياد دست به دست مىرود و چون عروسى يا عزا گيرند در ميان قرشيان به رونق و خوشپوشى آنها كسى نباشد .\r\nگويد : عبيد الله سران جنگاوران حكومت را پيش خواند و خواست كه همراه وى جنگ كنند ، گفتند : « اگر پيشروان ما بگويند ، جنگ مىكنيم . » برادران عبيد الله به دو گفتند : « به خدا خليفه اى نيست كه به خاطر وى جنگ كنى و اگر شكست خوردى به دو پناه برى و اگر كمك خواهى كمكت كند . دانى كه جنگ زير و رو دارد ، چه مىدانيم شايد به ضرر تو باشد ، ما ميان اين مردم اموالى داريم ، اگر ظفر يابند ما را هلاك كنند و اموالمان تباه شود و چيزى از تو به جاى نماند . » گويد : برادرش عبيد الله كه با وى از يك پدر و مادر بود و مادر او نيز مرجانه بود گفت : « به خدا اگر با اين قوم بجنگى روى نوك شمشيرم تكيه مىكنم تا از پشتم در آيد . » گويد : و چون عبيد الله چنين ديد حارث بن قيس حارثى را پيش خواند و گفت : « حارث جان ، پدرم وصيت كرده كه اگر روزى خواستم فرار كنم شما را بر\r\n","description":"","footnote":"","page_name":" 3132 ","page_number":423},
  {"content":"\r\nگزينم و دلم جز شما را نمىخواهد . » حارث گفت : « قوم من چنان كه دانى به پدرت خدمت كردند و او را آزمودند ، اما پيش وى و پيش تو پاداش نيافتند ، اما وقتى ما را برگزيده اى ترا رد نمىكنيم .\r\nولى نمىدانم چگونه عمل كنم ، اگر به روز ترا ببرم ، بيم دارم پيش از آنكه به قوم خويش رسم كشته شوى و من نيز كشته شوم ، ولى با تو مىمانم ، وقتى هوا گرگ و ميش شد و رفت و آمد كمتر شد پشت سر من سوار مىشوى تا كسى ترا نشناسد ، آنگاه ترا از محل خالگان خويش ، بنى ناجيه ، عبور مىدهم . »\r\nعبيد الله گفت : « رأى تو نيكو است . » گويد : پس بماند تا شبانگاه كه انسان از گرگ باز شناخته نمىشد عبيد الله را پشت سر خويش نشاند ، همه اموال را منتقل كرده بود و به مقصد رسانيده بود پس او را ببرد و از ميان كسان كه از بيم حروريان به كشيك بودند عبور مىداد . عبيد الله مىپرسيد كجاييم ؟ و به او خبر مىداد . وقتى از محل بنى سليم مىگذشتند عبيد الله گفت : « كجاييم ؟ » گفت : « در محل بنى سليم . » گفت : « ان شاء الله به سلامت مانديم . » و چون به محل بنى ناجيه رسيد گفت : « كجاييم ؟ » گفت : « در محل بنى ناجيه . » گفت : « ان شاء الله نجات يافتيم . » مردم بنى ناجيه گفتند : « كيستى ؟ » گفت : « حارث بن قيس . » گفتند : « برادرزادهء شماست . » اما يكى از آنها عبيد الله را شناخت و گفت :\r\n« پسر مرجانه . » و تيرى بينداخت كه به عمامهء او خورد .\r\nگويد : حارث او را ببرد تا به خانهء خويش در محل جهاضم برساند اما پيش\r\n","description":"","footnote":"","page_name":" 3133 ","page_number":424},
  {"content":"\r\nمسعود بن عمرو ازدى رفت . وقتى مسعود او را ديد گفت : « اى حارث ، از شئامت شب آمدگان به خدا پناه مىبردند ، از شر چيزى كه پيش ما آورده اى به خدا پناه مىبريم . » حارث گفت : « جز نيكى نياورده‌ام . مىدانى كه قوم تو زياد را نجات دادند و با وى درست پيمانى كردند و اين براى آنها به نزد عربان مايهء حرمت شد كه به آن بر ديگران مىبالند . شما با عبيد الله از روى رضايت و مشورت بيعت كرده‌ايد ، پيش از اين بيعت ديگرى به گردن داشته‌ايد يعنى بيعت جماعت . » مسعود گفت : « اى حارث به نظر تو ما بر سر عبيد الله با مردم شهرمان به دشمنى برخيزيم در صورتى كه در مورد پدرش چنان به زحمت افتاديم ، اما پاداش نديديم و سپاسگزارى نكردند . گمان نداشتم رأى تو چنين باشد . » حارث گفت : « هيچكس با تو در كار رعايت بيعت دشمنى نمىكند تا او راه به امانگاهش برسانى . » ابو جعفر گويد : اما در روايت ابو لبيد جهضمى چنين آمده كه حارث بن قيس گويد : عبيد الله بن زياد از من كمك خواست و گفت : « به خدا مىدانم كه قوم تو نظر خوش نداشته‌اند . » گويد : پس باز با وى ملايمت كردم و او را پشت سر خودم بر استرم نشاندم و اين به هنگام شب بود و از محل بنى سليم عبور كردم كه گفت : « اينان كيستند ؟ » گفتم : « بنى سليم . » گفت : « ان شاء الله به سلامت مانديم . » گويد : آنگاه از محل بنى ناجيه گذشتيم كه نشسته بودند و سلاح همراه داشتند كه در آن وقت كسان در محل خويش\r\nكشيك ميدادند . گفتند : « كيست ؟ » گفتم : « حارث بن قيس . » گفتند : « برو كه هدايت يا بى . »\r\n","description":"","footnote":"","page_name":" 3134 ","page_number":425},
  {"content":"\r\nگويد : و چون گذشتيم يكى از آنها گفت : « به خدا اين پسر مرجانه است كه پشت سر اوست . » و تيرى به او انداخت كه در پيچ عمامه اش جا گرفت .\r\nعبيد الله گفت : « اى ابو محمد اينان كيانند ؟ » گفتم : « اينان همان كسانند كه پنداشتى از قريشند ، اينان بنى ناجيه‌اند . » گفت : « ان شاء الله نجات يافتيم . » آنگاه گفت : « اى حارث نكويى كردى و رفتار نكو داشتى ، آيا كارى را كه با تو بگويم مىكنى ؟ منزلت مسعود بن عمرو را ميان قومش مىدانى كه معتبر است و سالخورده و قوم اطاعتش مىكنند ، مرا مىبرى كه در خانهء وى باشم و در ميان ازديان باشم كه اگر چنين نكنى ميان تو و قومت اختلاف افتد . » گفتم : « آرى . » گويد : پس او را بردم . مسعود چيزى ندانست تا پيش وى رسيديم كه نشسته بود و چوبى بر خشتى افروخته بود و پاپوش خويش را كه يكى از آن را در آورده بود و يكى ديگر به پايش بود دستكارى ميكرد ، و چون در چهره هاى ما نگريست بشناختمان و گفت : « از آمدگان شوم به خدا پناه مىبردند . » گفتمش : « پس از آنكه به خانه ات آمده بيرونش مىكنى ؟ » گويد : « پس بگفت تا او را به خانهء عبد الغافر بن مسعود بردند . در آن وقت زن عبد الغافر ، خيره دختر خفاف بن عمرو بود .\r\nراوى گويد : همان شب مسعود برنشست . حارث و جمعى از قوم وى همراهش بودند ، بر مجالس ازد گذشتند و گفتند : « ابن زياد كجا است كه سر به نيست شده و بيم داريم كه به وى آلوده شويد . » گويد : شب را با سلاح به سر بردند و مردم ابن زياد را نيافتند و گفتند : « پنداريد كدام سو رفته ؟ » مىگفتند : « در ميان ازديان است . »\r\n","description":"","footnote":"","page_name":" 3135 ","page_number":426},
  {"content":"\r\nو پيره زنى از بنى عقيل گفت : « كجا رفته ؟ به خدا در بيشه هاى پدرش جاى گرفته است . » گويد : درگذشت يزيد هنگامى رخ داد كه ابن زياد به بصره آمده بود و در بيت المال بصره شانزده هزار هزار بود كه قسمتى از آن را به برادران خويش داد و باقى را همراه برداشت . وى از بخاريه خواسته بود كه همراهش بجنگند و نيز پسران زياد را به اين كار دعوت كرد كه نپذيرفتند .\r\nعبد الله بن جرير مازنى گويد : شقيق بن ثور مرا پيش خواند و گفت : « شنيده‌ام كه ابن ابى منجوف و ابن مسمع در تاريكى شب به خانهء\r\nابن مسعود مىروند كه ابن زياد را پس آرند و اين دو مغرور را به هم پيوسته كنند كه خونهاى شما را بريزند و خويشتن را نيرو دهند . آهنگ آن دارم ، كه او را به بند كنم و از پيش خويش برون كنم پيش ابن مسعود برو و از جانب من سلامش گوى و بگو : ابن منجوف و ابن مسمع چنين و چنان مىكنند ، اين دو كس را از پيش خودت بيرون كن . » گويد : پيش ابن مسعود رفتم ، دو پسر زياد به نزد وى بودند . يكى به طرف راست و ديگرى به طرف چپش نشسته بود . گفتمش : « ابو قبيس ، سلام بر تو . » گفت : « سلام بر تو نيز . » گفتم : « شقيق بن ثور ، مرا پيش تو فرستاده ، سلامت مىگويد و مىگويد كه شنيده‌ام . . . » و همه سخن را بگفتم تا آنجا كه گفته بود : « آنها را بيرون كن . » مسعود گفت : « به خدا اين را گفته‌ام . » گويد : عبيد الله گفت : « ابو ثور ! چطور ؟ » گويد : كنيهء او را از ياد برده بود كه كنيهء وى ابو الفضل بود .\r\nگويد : برادرش عبد الله گفت : « به خدا ما از پيش شما نمىرويم . ما را پناه داده‌ايد و ذمهء خويش را گرو ما كرده‌ايد ، نمىرويم تا ميان شما كشته شويم و تا به\r\n","description":"","footnote":"","page_name":" 3136 ","page_number":427},
  {"content":"\r\nروز رستاخيز اين ننگ بر شما بماند . » ابى لبيد گويد : مردم بصره فراهم آمدند و كار خويش را به نعمان بن صهبان راسبى و يكى از مردم مضر سپردند كه يكى را برگزينند و او را ولايتدار بصره كنند و گفتند : « هر كه را بپسنديد ما نيز مىپسنديم . » راوى ديگر گويد : مرد مضرى قيس بن هيثم سلمى بود .\r\nابو لبيد گويد : نظر مضرى با بنى اميه بود و نظر نعمان با بنى هاشم بود . پس نعمان گفت : « هيچكس را براى اين كار شايسته تر از فلانى - يكى از بنى اميه - نمىبينم . » مضرى گفت : « رأى تو چنين است ؟ » گفت : « آرى . » گفت : « كارى خويش را به تو سپردم و هر كه را بپسندى مىپسندم . » آنگاه پيش مردم رفتند ، مضرى گفت : « من به رضاى نعمان راضيم ، هر كه را نام ببرد من نيز رضايت مىدهم . » به نعمان گفتند : « چه مىگويى ؟ » گفت : « كسى را جز عبد الله بن حارث ، ملقب به ببه ، شايسته نمىدانم . » مضرى گفت : « با من چنين نگفتى . » گفت : « چرا به جان خودم همين بود . » گويد : پس مردم به عبد الله رضايت دادند و با وى بيعت كردند .\r\nياران ما گويند : مضريان دل با عباس بن اسود زهرى داشتند كه برادرزادهء عبد الرحمان بن عوف بود اما يمنيان دل با عبد الله بن حارث داشتند و توافق كردند كه قيس بن هيثم و نعمان بن صهبان راسبى را حكميت دهند كه در كار اين دو كس بنگرند\r\nو آن دو توافق كردند كه مضرى ، هاشمى را ولايتدار كند تا وقتى كه مردم دربارهء پيشوايى همسخن شوند و شاعر در اين باب گفت :\r\n","description":"","footnote":"","page_name":" 3137 ","page_number":428},
  {"content":"\r\n« ما برفتيم و مردم بكر بن وائل « بيضه هاى خود را مىكشيدند « كه با كى پيمان كنند . » وقتى ببه را امارت بصره دادند هميان بن عدى را بر نگهبانان گماشت .\r\nابو جعفر گويد : روايت ديگر از ابو سعدان دربارهء خبر مسعود و عبيد الله بن زياد چنين آمده كه گويد : از مسلمه نوهء سليم بن زياد و ديگر كسان از خاندان زياد كه به وقت حادثه بوده‌اند و از غلامانشان شنيدم - و قوم حديث خويش بهتر دانند - كه حارث بن قيس با مسعود سخن نكرد بلكه عبيد الله را امان داد و يكصد هزار برداشت و پيش ام بسطام زن مسعود برد كه دختر عمه اش بود . عبيد الله و عبيد الله پسران زياد نيز با وى بودند . پس اجازه خواست و ام بسطام اجازه داد . حارث به دو گفت : « چيزى آورده‌ام كه به وسيلهء آن پيشواى زنان عرب شوى و اعتبار قوم خويش را به كمال برى و توانگر و مالدار شوى ، اين يكصد هزار درم را بگير كه از آن تست و عبيد الله را نگهدار . » گفت : « بيم دارم مسعود به اين رضا ندهد و او را نپذيرد . » حارث گفت : « يكى از جامه هاى خويش را به تن وى كن و او را به اطاق خويش ببر و ما را با مسعود واگذار . » گويد : ام بسطام مال را گرفت و چنان كرد و چون مسعود بيامد به او خبر داد كه سرش را بگرفت . عبيد الله و حارث از جايگاه وى پيش مسعود آمدند .\r\nعبيد الله گفت : « دختر عمه ات مرا از طرف تو پناه داده اينك جامهء تو به تن من است و غذاى تو در شكمم و در خانهء تو جاى گرفته‌ام . » حارث نيز در اين باب شهادت داد و نرمى كردند تا مسعود رضايت داد .\r\nابو عبيده گويد : عبيد الله در حدود پنجاه هزار درم به حارث داد و همچنان در خانهء مسعود بود تا وقتى كه مسعود كشته شد .\r\n","description":"","footnote":"","page_name":" 3138 ","page_number":429},
  {"content":"\r\nسوار بن عبد الله جرمى گويد : وقتى عبيد الله فرار كرد ، مردم بصره بىامير ماندند و دربارهء تعيين امير اختلاف كردند . آنگاه دربارهء دو كس توافق شد كه آنها يكى را انتخاب كنند و چون دربارهء وى همدل شدند مردم نيز رضايت دهند . دربارهء قيس بن هيثم سلمى و نعمان بن سفيان راسبى\r\nتوافق شد كه يكى را با رضايت همديگر تعيين كنند . از عبد الله بن حارث مطلبى سخن آوردند كه مادرش هند دختر ابو سفيان بن حرب بود و لقب ببه داشت و نيز از عبد الله بن اسود زهرى سخن آوردند و چون دربارهء اين دو كس توافق شد مربد را وعده گاه كردند و به مردم وعده دادند كه دربارهء يكيشان همرأى شوند .\r\nگويد : كسان حاضر شدند ، من نيز با آنها بودم ، در قسمت بالاى مربد ، قيس بن هيثم بيامد ، پس از آن نعمان بيامد . قيس و نعمان به هم پرداختند و نعمان به قيس چنان وانمود كه دل با ابن اسود دارد .\r\nآنگاه گفت : « ما نمىتوانيم دوتايى سخن كنيم . » و از قيس خواست كه سخن گفتن را به وى واگذارد و قيس پذيرفت . نعمان نيز از مردم پيمان گرفت كه هر كه را تعيين مىكند بپذيرند .\r\nگويد : آنگاه نعمان پيش عبد الله بن اسود رفت و دستش را بگرفت و با وى شرطها نهاد چندان كه مردم پنداشتند با وى بيعت مىكند ، آنگاه دست عبد الله بن - حارث را گرفت و با او نيز چنان شرطها نهاد آنگاه حمد خدا گفت و ثناى او كرد و از پيمبر و حق خاندان و خويشاوندان وى سخن آورد . آنگاه گفت : « اى مردم ، بر يكى از عموزادگان پيمبرتان كه مادرش هند دختر ابو سفيان است چه اعتراض داريد ، اگر كار به دست آنها باشد خواهرزادهء شماست . » گويد : آنگاه دست به دست وى داد و گفت : « بدانيد كه او را براى شما تعيين كردم . » مردم بانگ زدند : « رضايت مىدهيم . »\r\n","description":"","footnote":"","page_name":" 3139 ","page_number":430},
  {"content":"\r\nگويد : پس عبد الله بن حارث را به دار الاماره بردند كه در آن مقر گرفت و اين در اول جمادى الاخر سال شصت و چهارم بود . وى هميان بن عدى سدوسى را بر نگهبانى خويش گماشت و ميان مردم بانگ زد كه براى بيعت حاضر شوند كه بيامدند و با وى بيعت كردند . فرزدق وقتى با او بيعت كرد ، شعرى به اين مضمون گفت :\r\n« با كسانى بيعت كردم و به پيمانشان وفا كردم « با ببه نيز بيعت كردم بىآنكه پشيمان باشم . » عمرو بن عيسى گويد : خانهء مالك بن مسمع جحدرى در باطنه به نزديك خانه عبد الله اصفهانى در محلهء بنى جحدر به نزد مسجد جامع بود . مالك در مسجد حضور مىيافت . يك روز كه آنجا نشسته بود و اين كمى پس از قضيهء ببه بود يكى\r\nاز فرزندان عبد الله بن عامر بن كريز قرشى به حلقه آمد كه آهنگ ببه داشت و نامه اى از عبد الله بن خازم آورده بود كه به هرات بود . ميانشان گفتگو شد . قرشى با مالك تندى كرد و يكى از مردم بكر بن وائل ، قرشى را سيلى زد و كسانى از مضر و ربيعه كه آنجا بودند برآشفتند ، بيشتر حاضران حلقه از ربيعه بودند . يكى بانگ زد : « اى آل تميم ! » گروهى از مردم ضبه بن اد كه پيش قاضى بودند بانگ را شنيدند و نيزه ها و سپرهاى نگهبانان مسجد را گرفتند و به ربيعيان حمله بردند و هزيمتشان كردند .\r\nگويد : خبر به شقيق بن ثور سدوسى رسيد كه در آن وقت سر بكر بن وائل بود و به مسجد آمد و گفت : « هر كس از مضريان را يافتيد بكشيد . » مالك بن مسمع اين را بشنيد و به ميانجيگرى و تسكين مردم آمد كه از همديگر دست بداشتند .\r\nگويد : يك ماه يا كمتر گذشت يكى از بنى يشكر با يكى از بنى ضبه در مسجد نشسته بود از سيلىاى كه بكرى به قرشى زده بود سخن كردند . يشكرى بباليد و گفت : « طورى نشد . » ضبى خشمگين شد و گردن او را بكوفت كسانى كه به نماز جمعه آمده بودند بر سرش ريختند پس او را يعنى يشكرى را بيجان پيش كسانش\r\n","description":"","footnote":"","page_name":" 3140 ","page_number":431},
  {"content":"\r\nبردند . بكريان كه سرشان اشيم بن شقيق بود برآشفتند و گفتند : « برويم . » گفت : « يكى را مىفرستيم اگر حق ما را ندادند سوى آنها مىرويم . » اما بكريان اين را نپذيرفتند و پيش مالك بن مسمع رفتند كه پيش از آن ، جلوتر از اشيم سالار قوم بوده بود . اشيم از وقتى كه پيش يزيد بن معاويه رفته بود سالارى را به دست آورده بود كه يزيد به عبيد الله بن زياد نوشت : « اشيم را به سالارى پس آريد ، اما مردم نهازم يعنى بنى قيس بن ثعلبه و هم پيمانانشان و غيره و نيز شيع - اللات و هم پيمانانشان عجل ، مخالفت كردند و اين طوايف در مقابل آل ذهل بن شيبان و هم پيمانانشان يشكر ، و نيز ذهل بن ثعلبه و هم پيمانانشان ضبيعة بن ربيعه ، چهار قبيله در مقابل چهار قبيله شدند كه در جاهليت نيز بدويان چنين پيمانى داشته بودند از جمله قبائل بكرد ، حنيفه ، در ايام جاهليت به اين پيمان نه پيوسته بود كه آنها مردم آبادىنشين بودند و با عجل قبيلهء برادرشان به اسلام گرويدند كه عنوان لهزمه گرفتند يعنى مختلط .\r\nدربارهء سالارى اشيم به حكم عمران بن عصام عنزى از بنى هميم رضايت دادند كه سالارى را به اشيم داد . و چون اين فتنه رخ داد بكريان ، مالك بن مسمع را حقير گرفتند . او نيز بكوشيد و جماعت فراهم كرد و آماده شد\r\nو از قبيلهء ازد خواست كه پيمانى را كه پيش از آن به سال جماعت بر ضد يزيد داشته بودند تجديد كنند .\r\nگويد : عبيد الله كه در خانهء مسعود بود از اختلاف ميان بكر و تميم خبر يافت و به مسعود گفت : « مالك را ببين و پيمان اول را تجديد كن . » مسعود او را بديد اما پذيرفته نشد و تنى چند از آنها از اين كار امتناع كردند .\r\nعبيد الله برادرش عبد الله را با مسعود فرستاد و مال بسيار داد و بيشتر از دويست هزار درم در اين كار خرج كرد تا با آنها بيعت كردند . عبيد الله به برادر خويش گفت : « از اين قوم براى يمنيان پيمان بگير . » پس پيمان را تجديد كردند ، جز آن دو مكتوب كه به سال جماعت در ميانه نوشته شده بود مكتوبى نوشتند و مكتوبى پيش مسعود ابن عمرو نهادند .\r\n","description":"","footnote":"","page_name":" 3141 ","page_number":432},
  {"content":"\r\nابو عبيده گويد : يكى از پسران مسعود به من گفت كه نخستين نام اين مكتوب صلت به حريث حنفى بود . مكتوبى نيز پيش صلت بن حريث نهادند كه نخستين نام آن رجاء عوذى بود . از پيش نيز ميان آنها پيمانى بوده بود .\r\nابو عبيده گويد : محمد بن حفص و كسان ديگر پنداشته‌اند كه مضريان در بصره از ربيعه بيشتر بودند و جماعت ازد آخرين كسانى بودند كه وقتى بصره شهر شد در آنجا اقامت گرفتند . عمر بن خطاب رضى الله عنه گروههايى از مسلمانان مقيم را به بصره آورد ، جماعت ازديان در جاى خويش بودند و در آخر خلافت معاويه و آغاز خلافت يزيد بن معاويه به بصره آمدند و چون بيامدند مردم بنى تميم به احنف گفتند :\r\n« قبل از آنكه قوم ربيعه پيشدستى كنند به اينان بپرداز . » احنف گفت : « اگر سوى شما آمدند بپذيريدشان و گر نه به طرف آنها نرويد كه اگر برويد تبعهء آنها مىشويد . » مالك بن مسمع سوى آنها آمد . در آن وقت سر ازديان مسعود بن عمرو بن معنى بود . مالك گفت : « پيمانى را كه در جاهليت ميان ما و كنده بوده و نيز ميان ما و بنى ذهل طى بوده تجديد كنيد . »\r\nاحنف گفت : « اينك كه پيش آنها رفتيد پيوسته تبعه و دنباله رو آنها خواهيد بود . » ابو عبيده گويد : وقتى بكريان دل به يارى مضريان نهادند و پيمان قديم را تجديد كردند و خواستند حركت كنند ، ازديان گفتند : « با شما حركت نمىكنيم . مگر آنكه سالار جمع از ما باشد . » و مسعود را سالار كردند .\r\nمسلمة بن محارب گويد : مسعود به عبيد الله گفت : « بيا تا ترا به دار الاماره باز - بريم . » عبيد الله گفت : « توان اين كار ندارم ، تو برو . » و بگفت تا لوازم و بار بر چهار - پايان بستند و جامهء سفر به تن كرد و چهار پايه اى بر در خانهء مسعود نهادند كه بر آن\r\n","description":"","footnote":"","page_name":" 3142 ","page_number":433},
  {"content":"\r\nنشست . مسعود برفت . عبيد الله تنى چند از غلامان خويش را بر اسب همراه مسعود فرستاد و به آنها گفت : « نمىدانم چه خواهد شد كه بگويم وقتى چنان شد يكيتان براى من خبر آرد ، پس هر بد و نيكى رخ داد يكيتان بيايد و به من بگويد . » پس چنان شد كه مسعود به هر كوچه اى مىرسيد و از هر قبيله اى مىگذشت يكى از آن غلامان خبر آن را مىآورد .\r\nگويد : مسعود پيش قوم ربيعه رفت و همگى كوچه مربد را گرفتند . مسعود بيامد و وارد مسجد شد و به منبر رفت . عبد الله بن حارث در دار الاماره بود به دو گفتند :\r\n« مسعود و يمنيان و قوم ربيعه راه افتاده‌اند و شرى ميان مردم رخ مىدهد ، چه شود كه ميانشان اصلاح كنى يا با بنى تميم به مقابلهء آنها روى . » گفت : « خدا لعنتشان كند به خدا خودم را در كار اصلاح آنها تباه نمىكنم . » و كسانى از ياران مسعود شعرى خواندن گرفتند به اين مضمون :\r\n« ببه را زن مىدهم « دخترى را سرا پرده اى « كه سر بازيچه را مرتب كند . » اين به گفتهء قوم ازد و ربيعه است اما مضريان گويند مادر ببه هند دختر ابو سفيان وى را مىرقصانيد و اين شعر را مىخواند .\r\nگويد : چون كسى مانع منبر رفتن مسعود نشد مالك بن مسمع با يك دسته ، از كوچه مربد سوى ميدان رفت ، آنگاه به خانه هاى بنى تميم گذشت تا از جانب ميدان به كوچهء بنى العدويه در آمد و خانه هايشان را به آتش كشيد و به سبب كنيه اى كه از كشته شدن مرد يشكرى به دست ضبى به دل داشتند و هم به سبب آنكه ابن خازم در هرات متعرض مردم ربيعه شده بود .\r\nگويد : در اين كار بود كه آمدند و گفتند : « مسعود را كشتند . »\r\nو نيز گفتند : « بنى تميم حركت كرده‌اند . » پس مالك بيامد تا در كوچه مربد به مسجد بنى قيس رسيد و\r\n","description":"","footnote":"","page_name":" 3143 ","page_number":434},
  {"content":"\r\nخبر كشته شدن مسعود را شنيد و توقف كرد .\r\nمالك بن دينار گويد : من با جوانانى بودم كه به تماشا پيش احنف رفته بودند .\r\nپيش وى رفتم . مردم بنى تميم آمدند و گفتند : « مسعود وارد دار الاماره شد و تو سرور مايى . » گفت : « سرور شما من نيستم ، سرور شما شيطان است . » اسحاق بن سويد عدوى گويد : با تماشاييان به خانهء احنف رفتم ، پيش احنف آمدند و گفتند : « اى ابو بحر ، ربيعه وارد ميدان شدند . » گفت : « شما بيشتر از آنها در دار الاماره حق نداريد . » گويد : سلمه بن ذويب برآشفت و گفت : « اى گروه جوانان سوى من آييد ، اين ترسو است و براى شما خيرى پيش او نيست . » گويد : گرگان بنى تميم تلاش آغاز كردند و پانصد كس از آنها داوطلب شدند كه با ماه افريدون بروند . سلمة بن ذويب به آنها گفت : « آهنگ كجا داريد ؟ » گفتند : « سوى شما مىآمديم . » گفت : « پيش برويد . » ناشب بن حسحاس و حميد بن هلال گويند : به خانهء احنف رفتيم كه نزديك مسجد بود و جزو تماشاييان بوديم ، زنى آتشدانى پيش وى آورد و گفت : « ترا با سرورى چكار بخور سوز كه تو زنى . » احنف گفت : « ته زن بيشتر شايستهء آتشدان است . » گويد : آنگاه پيش وى آمدند و گفتند : « خلخالهاى عليه دختر ناجيهء رياحى و خواهر مطر را از پايش در آورده‌اند . » بعضىها نام عزه دختر حر رياحى را گفتند ، منزل وى در ميدان بنى تميم كنار وضوگاه بود و نيز گفتند : « رنگرزى را كه بر راه تو بود كشتند . و نيز مرد از پا افتاده اى را كه بر در مسجد بود كشتند . » و نيز گفتند : « مالك بن مسمع از جانب ميدان وارد كوچه بنى العدويه شد و چند خانه را بسوخت . »\r\n","description":"","footnote":"","page_name":" 3144 ","page_number":435},
  {"content":"\r\nاحنف گفت : « بر اين شاهد بياريد كه به كمتر از اين نيز جنگ با آنها روا است . » گويد : پيش وى شهادت دادند .\r\nاحنف گفت : « عباد آمد ؟ » مقصودش عباد بن حصين تميمى بود .\r\nگفتند : « نه . » گويد : آنگاه اندكى صبر كرد و باز گفت : « عباد آمد ؟ » گفتند : « نه . » گفت : « عبس بن طلق اينجاست ؟ » گفتند : « آرى . » پس ، او را بخواند و پارچه اى را كه بر خود پيچيده بود برگرفت و زانو زد و آن را به نيزه اى بست و به دو داد و گفت : « برو . » گويد : و چون عبس برفت گفت : « خدايا زبونش مكن كه در گذشته زبونش نكرده اى . » آنگاه مردم بانگ برآوردند كه زيرا تكان خورد . زيرا كنيز احنف بود و از نام وى احنف را مقصود داشتند .\r\nگويد : چون عبس برفت ، عباد با شصت سوار بيامد و پرسيد كه كسان چه كردند ؟\r\nگفتند : « برفتند . » گفت : « سرشان كى بود ؟ » گفتند : « عبس بن طلق صريمى . » گفت : « من زير پرچم عبس بروم ! » و با سواران سوى قوم خويش باز - گشت .\r\nابو ريحانهء عرينى گويد : روز كشته شدن مسعود زير شكم اسب زرد بن عبد الله\r\n","description":"","footnote":"","page_name":" 3145 ","page_number":436},
  {"content":"\r\nسعدى بودم و دويدم تا به آبگاه قديم رسيديم .\r\nاسحاق بن سويد گويد : وقتى بدهانه كوچه ها رسيدند ماه افريدون به پارسى [ 1 
  ] به آنها گفت : « اى گروه جوانان ( يا غلامان ) چه شده ؟ » گفتند : « با سر نيزه جلو ما آمدند . » به پارسى به آنها گفت : « با پنجگان بزنيدشان . » ، يعنى پنج تير با يك تيراندازى سواران چهار صد كس بودند و يكباره دو هزار تير به آنها زدند كه از دهانهء كوچه ها برفتند و بر در مسجد بايستادند و ماه افريدون گفت : « چه شد ؟ » گفتند : « سر نيزه هاى خويش را به طرف ما گرفته‌اند . » گفت : « باز هم با تير بزنيدشان . » گويد : دو هزار تير به طرف آنها انداختند و از درها بر كنارشان كردند و وارد مسجد شدند . مسعود بر منبر سخن مىكرد و كسان را ترغيب مىكرد ، غطفان بن انيف\r\nكه پدر بزرگش در ايام جاهليت از يكه سواران عرب بوده بود جنگ آغاز كرد و به ترغيب قوم خويش پرداخت و گفت : « نگذاريد مسعود بگريزد . » اسحاق بن يزيد گويد : سوى مسعود رفتند كه بر منبر بود و كسان را ترغيب مىكرد و او را پايين كشيدند و كشتند . و اين در اول شوال سال شصت و چهارم بود .\r\nهمراهان وى چيزى نبودند و هزيمت شدند . اشيم بن شفيق مىخواست از در نمازگاه بگريزد و يكى نيزه در او فرو برد كه با آن بگريخت .\r\nابو الخنساء ، كسيب عنبرى ، گويد : حسن بن ابى الحسن در مجلس خويش در مسجد امير بود و شنيدم كه مىگفت : « مسعود از اينجا آمد ( و با دست خويش به خانه هاى ازد اشاره كرد ) ماننده پرنده اى كه قباى ديباى زرد داشت با حاشيه سياه ، مردم را به سنت مىخواند و از فتنه منع مىكرد اما جزو سنت اين بود كه دست سوى\r\n\r\n","description":"","footnote":"\r\n[ 1 
  ] تعبير متن چنين است كه ماه افريدون به پارسى سخن مىكرده اما گفتار او را به عربى آورده است .\r\n","page_name":" 3146 ","page_number":437},
  {"content":"\r\nبالا بردارى ، مىگفتند : قمر ، قمر به خدا چيزى نگذشت كه قمرشان قمرچه شد و بيامدند و او را از منبر كه خدا مىداند روى آن بود پايين كشيدند و كشتند . »\r\nمسلمة بن محارب گويد : پيش عبيد الله رفتند و گفتند : « مسعود روى منبر رفت ، مقابل دار الاماره يك تير انداخته نشد . » در اين اثناء كه او آماده مىشد كه سوى دار الاماره رود آمدند و گفتند : « مسعود كشته شد . » و او پاى در ركاب كرد و سوى شام رفت و اين به ماه شوال سال شصت و چهارم بود .\r\nرواد كعبى گويد : كسانى از مردم مضر سوى مالك بن مسمع رفتند و او را در خانه اش محاصره كردند و خانه اش را آتش زدند .\r\nگويد : و چون عبيد الله بگريخت از پى او رفتند ، ولى تعقيب كنندگان فروماندند و هر چه را از آن وى يافتند غارت كردند .\r\nابو جعفر ، محمد بن جرير ، گويد : دربارهء رفتن عبيد الله به شام روايت ديگر از زبير بن حريث هست كه گويد : مسعود\r\nيكصد كس از مردم ازد را به سالارى قره بن عمرو بن قيس همراه ابن زياد فرستاد كه او را به شام رسانيدند .\r\nيساف بن شريح يشكرى گويد : ابن زياد از بصره روان شد ، سپس گفت : « سوارى شتر را خوش ندارم ، مرا بر سمدارى بنشانيد . » گويد : قطيفه اى بر خرى انداختم كه بر آن نشست و نزديك بود پايش روى زمين بكشد .\r\nيشكرى گويد : همچنان كه پيش روى من مىرفت خاموش ماند و خاموشيش طول كشيد ، با خودم گفتم : اين عبيد الله است كه تا ديروز امير عراق بود اكنون بر - خرى نشسته كه اگر از آن بيفتد آزار بيند . آنگاه گفتم : به خدا اگر به خواب باشد خوابش را به هم مىزنم . پس به او نزديك شدم و گفتم : « خوابى ؟ » گفت : « نه . » گفتم : « پس چرا خاموش مانده اى ؟ »\r\n","description":"","footnote":"","page_name":" 3147 ","page_number":438},
  {"content":"\r\nگفت : « با خويشتن سخن داشتم . » گفتم : « مىخواهى بگويم با خويشتن چه مىگفتى ؟ » گفت : « بگوى كه به خدا هوشيارى نكنى و صواب نگويى . » گفتمش : « مىگفتى : اى كاش حسين را نكشته بودم . » گفت : « ديگر چه گفتم ؟ » گفتم : « مىگفتى : كاش كسانى را كه كشتم نكشته بودم . » گفت : « ديگر چه گفتم ؟ » گفتم : « مىگفتى : اى كاش بيضا را بنيان نكرده بودم . » گفت : « ديگر چه گفتم ؟ » گفتم : « مىگفتى : اى كاش دهقانان را به كار نگرفته بودم . » گفت : « ديگر چه گفتم ؟ » گفتم : « مىگفتى : اى كاش ، از آنچه بودم بخشنده تر بودم . » گفت : « به خدا صواب نگفتى و از خطا خاموش نماندى ، اما حسين ، وى سوى من آمده بود كه مرا بكشد و كشتن او را بهتر از آن ديدم كه مرا بكشد . اما بيضا را من از عبد الله بن عثمان ثقفى خريدم و يزيد يك هزار هزار فرستاد كه بر آن خرج كردم ، اگر ماندم ، از آن كسان من است و اگر هلاك شدم از خشونتها كه در آن نكرده‌ام تأسف ندارم . اما به كار گرفتن دهقانان چنان بود كه عبد الرحمان بن ابى بكره و زاذان فروخ به نزد معاويه از من سعايت كرده بودند تا آنجا كه از پوست برنج نيز سخن آورده بودند و خراج عراق را به يكصد هزار هزار رسانيده بودند ، معاويه مرا مخير كرد كه تعهد كنم يا معزول شوم . اما معزول شدن را خوش نداشتم .\r\nو چنان بود كه وقتى يكى از عربان را به كار مىگرفتم و كسرى داشت اگر به حسابش مىكشيدم يا از سران قومش يا از عشيره اش غرامت مىگرفتم مايهء زيانشان مىشدم و اگر او را وامىگذاشتم مال خدا را كه مىدانستم كجاست واگذاشته بودم . دهقانان\r\n","description":"","footnote":"","page_name":" 3148 ","page_number":439},
  {"content":"\r\nدر كار خراجگيرى بصيرتر بودند و به امانت نزديكتر ، و مطالبه از آنها آسانتر بود .\r\nدر عين حال شما را به مراقبت آنها گماشتم كه با كسى ستم نكنيد .\r\n« اما اينكه دربارهء بخشش گفتى به خدا مالى نداشتم كه به شما ببخشم ، اگر مىخواستم چيزى از مال شما را مىگرفتم و به گروه خاص مىدادم كه مىگفتند : چه بخشنده است . ولى با همه يكسان بودم و اين براى شما سودمندتر بود .\r\n« اما اينكه گفتى : اى كاش كسانى را كه كشته‌ام نكشته بودم ، به جز گفتن كلمهء اخلاص كارى نكرده‌ام كه به نظرم بيشتر از كشتن خوارج ، موجب تقرب خدا باشد .\r\nاينك با تو مىگويم كه با خويشتن چه مىگفتم ، مىگفتم : كاش با مردم بصره جنگيده بودم كه به رضايت و بىاكراه با من بيعت كرده بودند . به خدا مىخواستم اين كار را بكنم ، اما پسران زياد پيش من آمدند و گفتند : اگر با آنها بجنگى و بر تو غلبه يابند يكى از ما را زنده نگذارند و اگر رهاشان كنى هر يك از ما پيش خالگان و خويشان خود نهان شود . و من بر آنها رقت آوردم و جنگ نكردم .\r\n« و نيز مىگفتم : اى كاش زندانيان را برون آورده بودم و گردنشان را زده بودم ، اكنون كه اين دو از دست رفته ، اى كاش تا وقتى به شام مىرسم بر كارى اتفاق نكرده باشند . » بعضىها گفته‌اند : « وقتى به شام رسيد بر كارى اتفاق نكرده بودند و گويى در قبال وى چون كودكان بودند . » بعضى ديگر گفته‌اند : « وقتى به شام رسيد بر كارى اتفاق كرده بودند كه تغيير يافت و مطابق رأى وى كار كردند . » در اين سال مردم كوفه عمرو بن حريث را براندند و از كار خويش بر كنار كردند و دربارهء عامر بن مسعود همسخن شدند .\r\n","description":"","footnote":"","page_name":" 3149 ","page_number":440},
  {"content":"\r\n\r\nسخن از بركنارى عمرو بن حريث به وسيلهء مردم كوفه و گماشتن عامر\r\nابو جعفر گويد : روايت ابن عياش چنين است كه گويد : نخستين كس كه دو شهر كوفه و بصره را با هم داشت زياد بود و پسرش كه سيزده هزار كس از خوارج را كشتند و عبيد الله چهار هزار كس از آنها را به زندان كرد . و چون يزيد به هلاكت رسيد ، عبيد الله به سخن ايستاد و گفت : « آن كس كه به فرمانبرى وى جنگ مىكرديم بمرد ، اگر اميرم كنيد خراج شما را بگيرم و با دشمنان نبرد كنم . » و مقاتل بن مسمع و سعيد بن قرجا را كه يكى از مردم بنى مازن بود در اين باب به كوفه فرستاد . نايب وى بر كوفه عمرو بن حريث بود . آن دو كس پيام وى را رسانيدند . يزيد بن حارث ابن رويم شيبانى به سخن ايستاد و گفت : « حمد خداى كه ما را از پسر سميه آسوده كرد . » گويد : عمرو بگفت تا او را بزدند و سوى زندان بردند . اما مردم بنى بكر ميان كسان عمرو و يزيد حايل شدند . يزيد بيمناك پيش كسان خود رفت . محمد بن اشعث كس فرستاد كه بر رأى خويش استوار باش و در اين باب فرستادگان ، پياپى آمدند . پس از آن عمرو به منبر رفت كه او را ريگباران كردند و به خانهء خويش رفت . آنگاه مردم در مسجد فراهم آمدند و گفتند : « يكى را امير مىكنيم تا وقتى كه مردم بر خليفه اى اتفاق كنند . » دربارهء عمرو بن سعد همسخن شدند اما زنان همدان بيامدند كه بر حسين مىگريستند و مردانشان با شمشيرهاى آويخته دور منبر را گرفتند .\r\nمحمد بن اشعث گفت : « چيزى شد جز آنچه ما مىخواستيم . » و چنان بود كه مردم كنده از عمرو بن سعيد پشتيبانى مىكردند كه خالگان وى بودند . پس دربارهء عامر بن مسعود هم - سخن شدند و اين را براى ابن زبير نوشتند كه وى را تأييد كرد .\r\nاما روايت عوانة بن حكم چنين است كه گويد : وقتى مردم بصره با عبيد الله\r\n","description":"","footnote":"","page_name":" 3150 ","page_number":441},
  {"content":"\r\nابن زياد بيعت كردند ، عمرو بن مسمع و سعيد بن قرحاى تميمى را از جانب خويش به كوفه فرستاد تا عمل مردم بصره را به آنها خبر دهند و از آنها براى عبيد الله بن زياد بيعت بخواهند تا وقتى كه مردم اتفاق كنند .\r\nگويد : پس عمرو بن حريث مردم را فراهم آورد و حمد خدا گفت و ثناى او كرد آنگاه گفت : « اين دو كس از جانب اميرتان آمده‌اند و شما را به كارى مىخوانند كه خدا به وسيلهء آن شما را متفق مىكند و ميانتان صلح ميارد ، از آنها بشنويد و بپذيريد كه آنچه آورده‌اند مايهء رشاد است . » گويد : آنگاه عمرو بن مسمع برخاست و حمد خدا گفت و ثناى او كرد و از مردم بصره سخن آورد كه بر امارت عبيد الله بن زياد اتفاق كرده‌اند تا وقتى كه مردم در كار خويش بنگرند\r\nكه خلافت به كى دهند آنگاه گفت : « ما پيش شما آمده‌ايم كه كار خويش و شما را يكى كنيم و امير ما و شما يكى باشد كه كوفه از بصره است و بصره از كوفه . » آنگاه ابن قرحا به پا خاست و سخنانى همانند يار خويش گفت .\r\nگويد : يزيد بن حارث شيبانى به پا خاست و پيش از همه كس ريگ به آنها زد . پس از آن مردم نيز ريگشان زدند . آنگاه يزيد گفت : « ما با پسر مرجانه بيعت كنيم ؟ » و اين عمل حرمت يزيد را در شهر بيفزود و منزلت او را بالا برد .\r\nفرستادگان سوى بصره بازگشتند و خبر را با كسان بگفتند و گفتند : « مردم كوفه خلعش مىكنند و شما ولايتدارش مىكنيد و با او بيعت مىكنيد ؟ » و مردم بر ضد عبيد الله بشوريدند .\r\nگويد : وقتى مردم با عبيد الله به مخالفت برخاستند به مسعود بن عمرو ازدى پناه برد كه پناهش داد و محافظت كرد و تا نود روز پس از مرگ يزيد پيش وى بود آنگاه سوى شام رفت . ازديان و بكريان كسانى از خودشان را فرستادند كه وى را به شام رسانيدند .\r\n","description":"","footnote":"","page_name":" 3151 ","page_number":442},
  {"content":"\r\nگويد : هنگامى كه عبيد الله سوى شام مىرفت مسعود بن عمرو را بر بصره نايب خويش كرد . مردم بنى تميم و قيس گفتند : « ما رضايت نمىدهيم و نمىپذيريم و هر كه را كه جمع ما به دو رضايت دهند ولايتدار مىكنيم . » مسعود گفت : « مرا نايب خويش كرده و هرگز از آن دست برنمىدارم . » و با قوم خويش بيامد و وارد قصر شد مردم تميم پيش احنف فراهم شدند و گفتند : « ازديان وارد مسجد شدند . » كه گفت : « وارد مسجد شدند كه چه ؟ مسجد از شماست و از آنها ، شما نيز وارد مسجد مىشويد . » گفتند : « او وارد قصر شده و به منبر رفته . » گويد : و چنان بودند كه وقتى عبيد الله بن زياد سوى شام رفته بود گروهى از خوارج برون شده بودند و بر كنار رود اساوره جاى گرفته بودند . مردم پنداشته‌اند كه احنف كس پيش آنها فرستاد كه اين مرد كه وارد قصر شده دشمن ما و شماست چه مانعى دارد كه از او آغاز كنيد .\r\nگويد : پس جمعى از آنها بيامدند و وارد مسجد شدند ، مسعود بن عمرو بر - منبر بود و با هر كه پيش مىآمد بيعت مىكرد . يكى از مردم فارس به نام مسلم كه به بصره آمده بود و مسلمان شده بود و سپس خارجى شده بود تيرى بينداخت كه به قلب وى خورد و او را بكشت و برون رفت مردم در هم افتادند و گفتند : « مسعود بن عمرو كشته شد ، خوارج او را كشتند . » پس ، ازديان به مقابلهء خوارج آمدند و از آنها بكشتند و زخمى كردند و از بصره برون راندند و مسعود را به گور كردند .\r\nگويد : آنگاه كسان پيش ازديان آمدند و گفتند : « مگر نمىدانيد كه مردم بنى تميم پندارند كه مسعود بن عمرو را آنها كشته‌اند . » ازديان كس فرستادند و در اين باره پرسش كردند ، معلوم شد كسانى از مردم تميم چنين مىگويند . پس ، ازديان فراهم آمدند و زياد بن عمرو عتكى را سر خويش كردند و سوى بنى تميم رفتند .\r\nقيسيان نيز با بنى تميم بودند . مالك بن مسمع و طايفهء بكر بن وائل نيز با ازديان همراه شدند و\r\n","description":"","footnote":"","page_name":" 3152 ","page_number":443},
  {"content":"\r\nرو سوى تميم كردند . مردم بنى تميم پيش احنف رفتند و گفتند : « اين قوم آمدند ، برون آى . » اما احنف همچنان به جاى بود تا يكى از زنان قوم آتشدانى پيش وى آورد و گفت : « اى احنف كنار اين بنشين كه تو زنى . » احنف گفت : « آتشدان براى تهت بهتر است . » گويد : از آن پس سخنى زشتتر از اين از احنف شنيده نشد كه به بردبارى شهره بود . آنگاه پرچم خويش را خواست و گفت : « خدايا اين پرچم را يارى كن و زبون مكن . يارى پرچم اين است كه به وسيلهء آن فيروزى بيابند و كسى بر ضد آن فيروزى نيابد ، خدايا خونهاى ما را حفظ كن و ميان ما صلح آر . » آنگاه روان شد . برادرزاده اش اياس بن معاويه پيش روى او مىرفت . دو قوم رو به رو شدند و سخت بجنگيدند و بسيار كس از دو گروه كشته شد . بنى تميميان گفتند : « اى گروه ازديان ، خدا را ، خدا را دربارهء خونهاى ما و خونهاى خودتان رعايت كنيد ، ميان ما و شما قرآن باشد و هر كس از مسلمانان كه خواهيد ، اگر شاهدى داشتيد كه ما يارتان را كشته‌ايم ، بهترين مرد ما را بگيريد و به عوض يارتان بكشيد و اگر شاهد نداريد ما به خدا قسم ياد مىكنيم كه نكشته‌ايم و دستور نداده‌ايم و قاتل يارتان را نمىشناسيم . اگر اين را نمىخواهيد يكصد هزار درم به خونبهاى يارتان مىدهيم . » گويد : پس توافق كردند و احنف بن قيس با سران مضر پيش عمرو عتكى آمد و گفت : « اى گروه ازديان شما همسايگان ماييد و به هنگام جنگ برادران ماييد ، پيش شما آمده‌ايم كه هيجانتان را تسكين دهيم و كينه تان را ببريم ، اختيار به دست شماست دربارهء ما و اموالمان هر چه مىخواهيد بگوييد كه از دست رفتن چيزى از اموالمان را در راه اصلاح فيما بين اهميت نمىدهيم . » گفتند : « براى يار ما ده خونبها مىدهيد ؟ » گفت : « از آن شما باشد . » و صلح كردند . 526\r\n","description":"","footnote":"","page_name":" 3153 ","page_number":444},
  {"content":"\r\nعبيد الله بن حر در اين باب شعرى گفت به اين مضمون :\r\n« پيوسته از ازديان اميد داشتم « تا وقتى كه ديدم در كار خويش فرو ماندند « مسعود كشته شد اما « انتقام او را بگرفتند « و شمشيرهاى ازديان چون داسها شد « خونبهايى كه مايه ذلت ازديان شد « و به سبب آن زندگانشان را « در انجمنها ناسزا گويند « چه سود داشت ؟\r\n« مردمى پراكنده‌اند و ريشهاشان « چنان زنگوله هاست « كه به گردن روبهان آويخته باشند . » گويد : مردم بصره اتفاق كردند كه اميرى تعيين كنند كه پيشواى نماز باشد تا مردم درباره پيشوايى اتفاق كنند ، عبد الملك بن عبيد الله بن عامر را به اميرى برداشتند كه يك ماه ببود . پس از آن عبد الله بن حارث بن عبد المطلب ملقب به ببه را امير كردند كه دو ماه پيشوايى نماز كرد . آنگاه عمر بن عبيد الله بن معمر از جانب ابن زبير آمد و يك ماه ببود . آنگاه حارث بن عبد الله بن ربيعهء مخزومى بيامد و او را بر كنار كرد و خود به امارت نشست . لقب حارث قباع بود .\r\nابو جعفر گويد : دربارهء عبد الملك بن عبد الله بن عامر و ببه و مسعود كشته شدن او و كار عمر بن عبد الله روايت ديگر هست از عبيد الله دهنى كه گويد : وقتى مردم با ببه بيعت كردند ، وى هميان بن عدى را سالار نگهبانان خويش كرد . آنگاه يكى از مردم مدينه پيش ببه آمد كه به هميان بن عدى گفت او را به نزديك وى منزل دهد ،\r\n","description":"","footnote":"","page_name":" 3154 ","page_number":445},
  {"content":"\r\nهميان مىخواست خانه فيل غلام زياد را كه در محلهء بنى سليم بود خالى كند كه وى را آنجا جاى دهد كه فيل گريخته بود و درهاى خانه را بسته بود . بنى سليم مانع هميان شدند و با وى به جنگ برخاستند و از عبد الملك بن عبد الله بن عامر كمك خواستند و او بخاريه و غلامان مسلح خويش را فرستاد كه هميان را براندند و از خانه بازداشتند .\r\nصبحگاه روز بعد ، عبد الملك به دار الاماره رفت تا ببه را سلام گويد ، يكى از بنى قيس بن ثعلبه او را بر در بديد و گفت : « تو بودى كه ديروز بر ضد ما كمك دادى ! » و دست بالا برد و او را سيلى زد . يكى از بخاريه ضربتى بزد و دست قيسى را بينداخت . به قولى قيس سالم ماند .\r\nابن عامر خشمگين شد و بازگشت و مضريان به سبب وى خشمگين شدند و فراهم آمدند .\r\nمردم بكر بن وائل پيش اشيم بن شقيق بن ثور رفتند و از او كمك خواستند . وى بيامد ، مالك بن مسمع نيز همراه وى بود اشيم به منبر رفت و گفت :\r\n« هر كس از مضريان را ديديد جامه اش را درآريد . » بنى مسمع پنداشته‌اند كه آن روز مالك به ميانجىگرى آمده بود و سلاح نداشت و مىخواست رأى اشيم را بگرداند .\r\nپس از آن بكريان برفتند و از مضريان جدايى گرفتند . ازديان فرصت را مغتنم دانستند و با بكريان پيمان كردند و با مسعود به مسجد جامع آمدند . تميميان ، پيش احنف دويدند كه عمامهء خويش را به نيزه اى بست و به سلمة بن ذويب رياحى داد كه بيامد . سواران نيز پيش روى وى بودند تا وارد مسجد شد . مسعود سخن مىكرد ، وى را پايين كشيدند و كشتند .\r\nبه پندار ازديان ، ازارقه وى را كشتند و فتنه رخ داد . عمر بن عبيد الله بن معمر و عبد الرحمان بن حارث در ميان افتادند و ازديان در قبال كشته شدن مسعود به ده خونبها رضايت دادند . عبد الله بن حارث كه مردى ديندار بود در خانهء خويش\r\n","description":"","footnote":"","page_name":" 3155 ","page_number":446},
  {"content":"\r\nنشست و گفت : « من كسى نيستم كه با تباه كردن خودم مردم را اصلاح كنم . » ابو الحسن گويد : مردم بصره به ابن زبير نوشتند و او به انس بن مالك نوشت و گفت پيشواى نماز مردم شود و او چهل روز با مردم نماز كرد .\r\nعلى بن محمد گويد : ابن زبير فرمان بصره را براى عمر بن عبيد الله تميمى نوشت و فرستاد و وقتى به دو رسيد كه به آهنگ عمره حركت كرده بود و به عبيد الله پدرش ، نوشت كه با مردم نماز كند و او نماز كرد تا عمر بيامد .\r\nمحمد بن زبير گويد : مردم بر عبد الله بن حارث هاشمى اتفاق كرده بودند و چهار ماه كارشان را عهده كرد ، آنگاه نافع بن ازرق سوى اهواز رفت . كسان به عبد الله گفتند : « مردم ، همديگر را مىخورند زن را از راه مىگيرند و كس نيست مانع شود تا رسوايش كنند . » گفت : « مىخواهيد چه كنم ؟ » گفتند : « شمشير برگيرى و به اين كسان حمله برى . » گفت : « من كسى نيستم كه با تباه كردن خودم آنها را اصلاح كنم ، اى غلام پاپوش مرا بده . » و پاپوش به پا كرد و پيش كسان خويش رفت و مردم عمر بن عبيد الله تميمى را امير خويش كردند .\r\nصعب بن زيد گويد : در بصره طاعون آمد . عبد الله امير بصره بود ، مادرش در طاعون بمرد و كس براى برداشتن آن نيافتند تا چهار كس از بوميان را اجير كردند كه او را پاى گور بردند ، آن وقت عبد الله امير بود .\r\nعلى بن محمد گويد : ببه به هنگام امارت بصره چهل هزار از بيت المال گرفته بود و پيش يكى سپرده بود و چون عمر بن عبيد الله به امارت آمد عبد الله بن حارث را بگرفت و بداشت و يكى از غلامان وى را دربارهء اين مال شكنجه داد تا عوض آن را گرفت .\r\nيزيد بن عبد الله بن شخير گويد : به عبد الله بن حارث گفتم : « در ايامى كه عامل\r\n","description":"","footnote":"","page_name":" 3156 ","page_number":447},
  {"content":"\r\nما بودى ديدمت كه از اين مال مىگرفتى ، اما از خون پرهيز داشتى . » گفت : « مسئوليت مال از مسئوليت خون آسانتر است . » در همين سال مردم كوفه كار خويش را به عامر بن مسعود سپردند .\r\nعوانة بن حكم گويد : وقتى مردم كوفه فرستادهء مردم بصره را پس فرستادند ، بزرگان كوفه فراهم آمدند و اتفاق كردند كه عامر بن مسعود پيشواى نماز شود تا مردم در كار خويش بينديشند ، وى همان گردونك جعل است كه عبد الله بن همام سلولى دربارهء او گويد :\r\n« دل بيوه زنان را از گرد و نك جعل خنك كن . » از آن رو كه قدى كوتاه داشت .\r\nگويد : وى تا سه ماه پس از هلاكت يزيد بن معاويه ببود ، پس از آن عبد الله ابن يزيد انصارى خطمى به پيشوايى نماز آمد و ابراهيم بن محمد بن طلحه به عاملى خراج .\r\nمردم كوفه و بصره و عربان حجاز و مردم شام و جزيره بر ابن زبير اتفاق كردند به جز مردم اردن كه به جاى ماندند .\r\nدر اين سال در شام با مروان بن حكم بيعت خلافت كردند .\r\nمحمد بن عمر گويد : وقتى با عبد الله بن زبير بيعت كردند ، عبيدة بن زبير را به مدينه گماشت ، عبد الرحمان بن جحدم فهرى را به مصر گماشت و بنى اميه و مروان حكم را سوى شام فرستاد . در آن وقت عبد الملك بيست و هشت ساله بود . وقتى حصين بن نمير با همراهان خويش به شام آمد به مروان گفت كه ابن زبير را چگونه واگذاشته و خواسته با وى بيعت كند اما نپذيرفته است .\r\nآنگاه به مروان و بنى اميه گفت : « شما را در آشفتگى سخت مىبينم ، پيش از آنكه شام از دستتان برود و فتنه اى كور و كر رخ دهد كارتان را سامان دهيد . » گويد : رأى مروان اين بود كه پيش ابن زبير رود و با او بيعت كند ، اما عبيد الله زياد بيامد و بنى اميه پيش وى فراهم آمدند . عبيد الله شنيده بود كه مروان چه قصد دارد و\r\n","description":"","footnote":"","page_name":" 3157 ","page_number":448},
  {"content":"\r\nبه دو گفت : « به خدا از آنچه مىخواهى كردم شرم دارم ، تو كه بزرگ و سرور قريشى مىخواهى چنين كنى ؟ » مروان گفت : « هنوز چيزى از دست نرفته . » گويد : پس بنى اميه و غلامانشان با وى همدل شدند ، مردم يمن نيز با وى فراهم آمدند كه به جانب دمشق حركت كرد و مىگفت : « هنوز چيزى از دست نرفته . » و چون با همراهان خويش به دمشق رسيد مردم آنجا با ضحاك بن قيس فهرى بيعت كرده بودند كه پيشواى نماز باشد و كارشان را سامان دهد تا كار امت محمد به اتفاق آيد .\r\nعوانه گويد : وقتى يزيد بن معاويه بمرد پس از او معاويه پسرش بود كه شنيدم پس از زمامدارى بگفت تا ميان شاميان بانگ نماز جماعت دادند . پس حمد خداى گفت و ثناى او كرد و گفت : « اما بعد ، من در كار شما نگريستم و خويشتن را ناتوان ديدم ، براى شما كسى چون عمر بن\r\nخطاب رضى الله عنه جستم كه ابو بكر به دو پرداخت و نيافتم . براى شما شش تن براى شورى همانند شش كس عمر جستم و نيافتم ، شما به كارتان اوليتريد ، هر كه را مىخواهيد تعيين كنيد . » گويد : آنگاه به خانهء خويش رفت و ميان مردم نيامد تا بمرد بعضى كسان گفتند : زهر به او خورانيدند ، بعضى ديگر گفتند : ضربتش زدند .\r\nعوانه گويد : آنگاه عبيد الله بن زياد به دمشق آمد كه ضحاك بن قيس فهرى امير آنجا بود . زفر بن عبد الله كلابى در قنسرين به پا خاسته بود و براى ابن زبير بيعت مىگرفت . نعمان بن بشير انصارى نيز در حمص براى ابن زبير بيعت گرفته بود .\r\nحسان بن مالك كلبى كه در فلسطين عامل معاويه و پس از آن عامل يزيد بوده بود و دل با بنى اميه داشت و سرور مردم فلسطين بود روح بن زنباع جذامى را پيش خواند و گفت : « من ترا در فلسطين نايب خويش مىكنم و در ميان اين قبيلهء لخم و جذام مىروم تو بىكس نيستى و چون چشم آنهايى . به كمك كسانى از قومت كه با تو هستند جنگ\r\n","description":"","footnote":"","page_name":" 3158 ","page_number":449},
  {"content":"\r\nتوانى كرد . » گويد : حسان بن مالك سوى اردن رفت و روح بن زنباع را در فلسطين نايب خويش كرد . ناتل بن قيس بر ضد روح بن زنباع بشوريد و او را بيرون كرد و بر - فلسطين تسلط يافت و براى ابن زبير بيعت گرفت .\r\nگويد : و چنان بود كه عبد الله بن زبير به عامل خويش در مدينه نوشته بود كه بنى اميه را از مدينه تبعيد كند و همگى با نانخوران و زنانشان سوى شام تبعيد شدند .\r\nبنى اميه به دمشق رسيدند . مروان بن حكم نيز جزو آنها بود . بدينسان كسان دو گروه بودند : حسان بن مالك در اردن دل با بنى اميه داشت و براى آنها دعوت مىكرد ، ضحاك بن قيس فهرى در دمشق دل با عبد الله بن زبير داشت و براى وى دعوت مىكرد .\r\nگويد : حسان بن مالك در اردن به سخن ايستاد و گفت : « اى مردم اردن ! دربارهء ابن زبير و مقتولان حره چه مىگوييد ؟ » گفتند : « مىگوييم كه ابن زبير منافق است و مقتولان حره در جهنمند . » گفت : « دربارهء يزيد بن معاويه و مقتولان خودتان در جنگ چه مىگوييد ؟ » گفتند : « مىگوييم كه يزيد بر حق بود و مقتولان ما ، در بهشتند . » گفت : « من مىگويم : اگر دين يزيد بن معاويه وقتى زنده بود بر حق بود هم اكنون نيز دين وى و يارانش بر حق است و اگر ابن زبير و يارانش آن روز بر باطل بوده‌اند اكنون نيز او و يارانش بر باطلند . » گفتند : « راست گفتى ، ما با تو بيعت مىكنيم\r\nكه با هر كه با تو مخالفت كند و اطاعت ابن زبير كند جنگ كنيم ، به شرط آنكه ما را از اين دو پسر بر كنار دارى - مقصودشان عبد الله و خالد دو پسر يزيد بن معاويه بود - كه نوسالند و ما اين را خوش نداريم و نمىخواهيم مردم پيرى را بيارند و ما كودكى را ببريم . » گويد : و چنان بود كه ضحاك بن قيس فهرى به دمشق دل با ابن زبير داشت و\r\n","description":"","footnote":"","page_name":" 3159 ","page_number":450},
  {"content":"\r\nمانع وى در علنى كردن قضيه اين بود كه بنى اميه آنجا بودند و نهانى در اين باره كار مىكرد . حسان بن مالك از اين خبر يافت و نامه اى به ضحاك نوشت و حق بنى - اميه را بزرگ شمرد و از اطاعت و جماعت و از كوششهاى بنى اميه و نيكىها كه با وى كرده بودند سخن آورد و او را به اطاعت بنى اميه خواند . از ابن زبير نيز سخن آورد و از او به بدى ياد كرد و دشنام او گفت كه وى منافق است كه دو خليفه را خلع كرده و به دو گفت كه نامهء وى را براى مردم بخواند .\r\nگويد : آنگاه يكى از مردم كلب را به نام ناغضه پيش خواند و همراه وى نامه را براى ضحاك فرستاد و هم او نسخه اى از نامه را نوشت و به ناغضه داد و گفت :\r\n« اگر ضحاك نامهء مرا براى مردم خواند كه بهتر و گر نه به پا خيز و اين نامه را براى مردم بخوان . » گويد : حسان براى بنى اميه نوشت كه هنگام خواندن نامه حضور داشته باشند .\r\nگويد : پس ناغضه نامه را پيش ضحاك آورد و به دو داد و نامهء بنى اميه را نيز به آنها داد و چون روز جمعه شد و ضحاك به منبر رفت ناغضه به پا خاست و گفت :\r\n« خدا امير را قرين صلاح بدارد نامهء حسان را بخواه و براى مردم بخوان . » ضحاك گفت : « بنشين . » و او بنشست .\r\nبار ديگر ، ناغضه برخاست و ضحاك گفت : « بنشين . » و او نشست .\r\nپس از آن ، بار سوم برخاست كه به دو گفت : « بنشين . » و چون ديد كه نامه را نمىخواند ، نامه اى را كه همراه داشت برون آورد و براى مردم خواند ، آنگاه وليد بن عتبة بن ابى سفيان برخاست و حسان را تصديق كرد و تكذيب ابن زبير كرد و ناسزاى او گفت . يزيد بن ابى نمس غسانى نيز برخاست و گفتار حسان و نامهء او را تصديق كرد و ناسزاى ابن زبير گفت ، عمرو بن يزيد حكمى نيز برخاست و ناسزاى حسان و ثناى ابن زبير گفت و مردم به تبعيت آنها آشفته شدند .\r\n","description":"","footnote":"","page_name":" 3160 ","page_number":451},
  {"content":"\r\nگويد : آنگاه ضحاك بگفت تا وليد بن عتبه و يزيد بن ابى نمس و سفيان بن ابرد\r\nرا كه گفتهء حسان را تصديق كرده بودند و ناسزاى ابن زبير گفته بودند بداشتند ، مردم در هم افتادند . مردم كلب به عمرو بن يزيد حكمى تاختند و بزدند و او را به آتش بسوختند و جامه اش بدريدند .\r\nگويد : خالد بن يزيد بن معاويه كه پسرى بود برخاست و دو پله از منبر بالا رفت ، ضحاك همچنان به منبر بود ، خالد به اختصار سخنانى گفت كه كس مانند آن نشنيده بود و مردم را آرام كرد . آنگاه ضحاك فرود آمد و با مردم نماز جمعه كرد و به خانه رفت . آنگاه مردم كلب بيامدند و سفيان بن ابرد را از زندان برون بردند ، مردم غسان نيز بيامدند و يزيد بن ابى نمس را ببردند وليد بن عتبه گفت : « اگر من نيز از طايفهء كلب و غسان بودم بيرونم برده بودند . » گويد : پسران يزيد بن معاويه ، خالد و عبد الله ، با خالگان كلبى خويش بيامدند و او را از زندان برون بردند و مردم شام اين روز را روز جيرون اول نام دادند . مردم دمشق همچنان ببودند . ضحاك به مسجد دمشق رفت و آنجا بنشست ، از يزيد بن معاويه سخن آورد و به دو گفت . جوانى از مردم كلب برخاست و با عصاى خويش او را بزد ، مردمى كه در حلقه ها نشسته بودند و شمشير آويخته بودند در مسجد ، مقابل هم ايستادند و بجنگيدند ، مردم قيس به ابن زبير و يارى ضحاك دعوت مىكردند و مردم كلب سوى بنى اميه و خالد بن يزيد دعوت مىكردند و تعصب يزيد داشتند .\r\nضحاك به دار الاماره رفت و صبحگاهان براى نماز صبح برون نيامد . سپاهيان بعضى دل با بنى اميه داشتند و بعضى دل با ابن زبير داشتند . ضحاك كس پيش بنى اميه فرستاده بود كه روز بعد پيش وى رفتند كه از آنها عذر خواست و از منتى كه بر او و وابستگانش داشتند سخن آورد و گفت منظورى ندارد كه براى آنها ناخوشايند باشد . آنگاه گفت : « شما به حسان مىنويسيد ، ما نيز مىنويسيم كه از اردن بيايد و در جابيه منزل گيرد . ما نيز با شما آنجا مىرويم و با يكى از شما بيعت مىكنيم . »\r\n","description":"","footnote":"","page_name":" 3161 ","page_number":452},
  {"content":"\r\nگويد : بنى اميه از اين خرسند شدند و به حسان نوشتند : ضحاك نيز نوشت ، مردم برون شدند ، بنى اميه نيز برون شدند و پرچمها روان شد كه آهنگ جابيه داشتند .\r\nثور بن معن سلمى پيش ضحاك آمد و گفت : « ما را به اطاعت ابن زبير خواندى و با تو بر اين كار بيعت كرديم\r\nاينك به طرف اين بدوى كلبى مىروى كه برادرزاده اش خالد بن يزيد را به خلافت بردارى ؟ » ضحاك به دو گفت : « چه بايد كرد ؟ » گفت : « بايد آنچه را مىخواهيم علنى كنيم و به اطاعت ابن زبير دعوت كنيم و بر سر آن بجنگيم . » گويد : پس ضحاك با همراهان خويش از راه بگشت و برفت تا در مرج راهط منزل گرفت .\r\nدربارهء جنگى كه در مرج راهط ميان ضحاك بن قيس و مروان بن حكم رخ داد اختلاف كرده‌اند . محمد بن عمرو واقدى گويد : با مروان بن حكم در محرم سال شصت و پنجم بيعت كردند . وى به شام بود و اميد خلافت نداشت ، عبيد الله بن زياد وقتى از عراق پيش وى آمد او را به اين فكر انداخت و گفت : « تو بزرگ و سرور قريشى و ضحاك بن قيس بر تو امارت مىكند ؟ » و اين به وقتى بود كه آن حوادث رخ داده بود و مروان با سپاهى سوى ضحاك رفت ، و آنها را بكشت ، ضحاك آن وقت در اطاعت ابن زبير بود . در مرج راهط از قيسيان چندان كس كشته شد كه در هيچ جنگى كشته نشده بود .\r\nهشام بن عروه گويد : ضحاك در جنگ مرج راهط كشته شد به سبب اينكه براى عبد الله بن زبير دعوت مىكرد . كشته شدن وى را براى عبد الله بن زبير نوشتند كه اطاعت و نيكخواهى ضحاك را به دو گفته بودند .\r\nراويان گفته‌اند كه جنگ مرج راهط ميان ضحاك و مروان به سال شصت و - چهارم رخ داد .\r\n","description":"","footnote":"","page_name":" 3162 ","page_number":453},
  {"content":"\r\nموسى بن يعقوب گويد : مردم اردن و ديگران به مروان گفتند : « تو پيرى كهنسالى و پسر يزيد نوجوان است ، ابن زبير نيز كهنسال است آهن را به آهن مىزنند ، [ 1 
  ] اين نوجوان را با ابن زبير مقابل مكن ، سينهء خويش را مقابل سينهء او ببر و ما با تو بيعت مىكنيم ، دست خود را پيش بيار . » مروان دست پيش برد و با وى بيعت كردند ، در جابيه ، به روز چهار شنبه سه روز رفته از ذى قعده سال شصت و - چهارم .\r\nعامر بن عبد الله گويد : وقتى ضحاك خبر يافت كه كسان با مروان بيعت خلافت كرده‌اند ياران وى نيز براى ابن زبير بيعت كردند ،\r\nآنگاه به مقابلهء همديگر رفتند و جنگى سخت كردند و ضحاك و يارانش كشته شدند .\r\nابن ابى الزناد به نقل از پدرش گويد : وقتى عبد الرحمان بن ضحاك ولايتدار مدينه شد جوانى نوسال بود و مىگفت : « ضحاك بن قيس ، قبيلهء قيس و ديگران را به بيعت خويش خواند و با آنها بيعت خلافت كرد . » زفر بن عقيل فهرى گفت : « اين چيزى بود كه ما مىدانستيم ، اما فرزندان زبير مىگفتند براى عبد الله بن زبير بيعت گرفت و در راه اطاعت وى قيام كرد و كشته شد ، به خدا نادرست مىگويند و نخستين قدم آن بود كه قرشيان او را به اين كار خواندند اما نپذيرفت و عاقبت نا به دلخواه بدان پيوست . »\r\n\r\nسخن از جنگ مرج راهط ما بين ضحاك بن قيس و مروان بن حكم و اخبار مهم سال شصت و چهارم\r\nابو جعفر گويد : در روايت عوانة بن حكم كلبى هست كه ضحاك بن قيس كه به آهنگ جابيه و ديدار حسان بن مالك برون شده بود با ياران خويش راه كج كرد و\r\n\r\n","description":"","footnote":"\r\n[ 1 
  ] مثال روان عربى به جاى همسنگ با سنگ سنگ شكن فارسى\r\n","page_name":" 3163 ","page_number":454},
  {"content":"\r\nبرفت تا به مرج راهط رسيد و بيعت ابن زبير را علنى كرد و بنى اميه را خلع كرد و بيشتر مردم دمشق از يمنيان و ديگران بر اين قرار با وى بيعت كردند .\r\nگويد : بنى اميه و پيروانشان برفتند تا در جابيه پيش حسان رسيدند . حسان چهل روز پيشواى نماز بود و كسان به مشورت بودند ضحاك به نعمان بن بشير كه عامل حمص بود و زفر بن حارث كه عامل قنسرين بود و ناتل بن قيس كه امير فلسطين بود نامه نوشت و از آنها كمك خواست كه همه بر اطاعت ابن زبير بودند .\r\nنعمان ، شرحبيل بن ذى الكلاع را به كمك وى فرستاد ، زفر نيز مردم قنسرين را به كمك وى فرستاد ، ناتل نيز مردم فلسطين را به كمك وى فرستاد و همهء سپاهها در مرج راهط به نزد ضحاك فراهم آمدند . كسانى كه در جابيه بودند نظرهاى مختلف داشتند . مالك بن هبيرهء سكونى دل با پسران يزيد بن معاويه داشت و مىخواست خلافت از آنها باشد حصين بن نمير سكونى مىخواست خلافت از مروان بن حكم باشد .\r\nمالك بن هبيره به حصين بن نمير گفت : « بيا با اين جوان كه پدرش ميان ما زاده و خواهرزادهء ماست بيعت كنيم كه منزلت ما را به نزد پدرش مىدانى . » و فردا ما را به گردن عربان سوار خواهد كرد . » مقصودش خالد بن يزيد بود .\r\nحصين گفت : « نه ، قسم به خدا نمىشود كه عربان پيرى بيارند و ما كودكى بياريم . » مالك گفت : « اين سخن را از آن رو مىگويى كه سختى نديده اى و به زحمت نيفتاده اى . » گفتند : « اى ابو سليمان آرام باش . » مالك گفت : « به خدا اگر خلافت به مروان و خاندان مروان دهى تازيانه و بند پاپوشت را و درختى را كه در سايهء آن مىنشينى به چشم حسد مىبينند ، مروان پدر عشيره و برادر عشيره و عموى عشيره است ، اگر با وى بيعت كنيد بندگان آنها مىشويد ، با خواهرزاده تان خالد بيعت كنيد . »\r\n","description":"","footnote":"","page_name":" 3164 ","page_number":455},
  {"content":"\r\nحصين گفت : « در خواب چراغدانى ديدم كه از آسمان آويخته بود و هر كه خواهان خلافت بود دست سوى آن مىبرد و نمىتوانست گرفت اما مروان دست برد و آن را گرفت به خدا خلافت را به او مىدهيم . » مالك به دو گفت : « واى تو ، اى حصين ، با مروان و خاندان مروان بيعت مىكنى در صورتى كه مىدانى كه آنها خاندانى از طايفهء قيسند . » گويد : وقتى بر بيعت مروان بن حكم همسخن شدند ، روح بن زنباع جذامى به پا خاست و حمد خدا گفت و ثناى او كرد ، آنگاه گفت : « اى مردم ، شما از عبد الله بن عمر بن خطاب و مصاحبتش با پيمبر خدا صلى الله عليه و سلم و سابقه اش در اسلام سخن مىكنيد و چنان است كه مىگوييد ولى ابن عمر مردى ضعيف است و مرد ضعيف امت محمد را به كار نيايد ، آنچه كسان از عبد الله بن زبير مىگويند و سوى وى دعوت مىكنند به خدا چنان است كه مىگويند كه او پسر زبير حوارى پيمبر خدا است و پسر اسما ، دختر ابى بكر صديق ، صاحب دو كمربند . سابقه و فضيلت وى نيز چنان است كه مىگويند ، اما ابن زبير منافقى است كه دو خليفه ، يزيد و پسرش معاويه را خلع كرده و خونها ريخته و ميان مسلمانان اختلاف آورده و منافق ، به كار امت محمد صلى الله عليه و سلم نيايد . اما مروان بن حكم به خدا هر جا در اسلام شكافى بوده مروان از جمله پركنندگان شكاف بوده ، او بوده كه به روز حادثهء خانه به دفاع از امير مؤمنان عثمان بن عفان جنگيده و در جنگ جمل با على ابن ابى طالب جنگ كرده ، رأى ما اين است كه مردم با سالخورده بيعت كنند و خرد - سال را بگذارند تا سالخورده شود . »\r\nمنظورش از سالخورده مروان بن حكم بود و از خردسال خالد بن يزيد بن معاويه .\r\nگويد : پس كسان اتفاق كردند كه با مروان بن حكم بيعت كنند و پس از وى با خالد بن يزيد و پس از خالد بن يزيد با عمرو بن سعيد بن عاص ، به شرط آنكه امارت دمشق با عمرو بن سعيد بن عاص باشد و امارت حمص با خالد بن يزيد بن\r\n","description":"","footnote":"","page_name":" 3165 ","page_number":456},
  {"content":"\r\nمعاويه .\r\nگويد : پس حسان بن مالك ، خالد بن يزيد را پيش خواند و گفت : « پسرك خواهرم ، مردم به خاطر خردساليت ترا نپذيرفتند . به خدا من اين كار را جز براى تو و خاندانت نمىخواهم و با مروان نيز به خاطر شما بيعت مىكنم . » خالد بن يزيد گفت : « در كار ما عاجز ماندى . » گفت : « نه ، به خدا عاجز نماندم ولى صلاح ترا چنين ديده‌ام . » گويد : آنگاه حسان مروان را پيش خواند و گفت : « اى مروان به خدا همهء مردم به تو رضا نمىدهند . » مروان گفت : « به خدا اگر خدا خواهد آن را به من دهد هيچ كس از مخلوق وى مانع آن نشود و اگر بخواهد مانع آن شود هيچكس از مخلوقش آن را به من ندهد . » گويد : حسان به دو گفت : « راست گفتى . » آنگاه حسان به روز دوشنبه به منبر رفت و گفت : « اى مردم ان شاء الله به روز پنجشنبه خليفه را تعيين مىكنيم . » گويد : و چون روز پنجشنبه در رسيد با مروان بيعت كرد ، مردم نيز با وى بيعت كردند و مروان با كسان سوى جابيه رفت و در مرج راهط با مردم اردن از قبيلهء كلب مقابل ضحاك فرود آمد ، قوم سكاسك و سكون و غسان نيز پيش وى آمدند .\r\nحسان بن مالك نيز سوى اردن بازگشت .\r\nگويد : عمرو بن سعيد بن عاص بر پهلوى راست سپاه مروان بود عبيد الله بن زياد بر پهلوى چپ بود . بر پهلوى راست ضحاك ، زياد بن عمرو عقيلى بود و بر پهلوى چپ وى مردى بود كه نام وى را از ياد برده‌ام .\r\nگويد : يزيد بن ابى نمس غسانى در جابيه حضور نداشت ، در دمشق پنهان شده بود و چون مروان در مرج راهط فرود آمد ، يزيد بن ابى نمس با مردم دمشق و\r\n","description":"","footnote":"","page_name":" 3166 ","page_number":457},
  {"content":"\r\nغلامان بشوريد و بر شهر تسلط يافت و عامل ضحاك را از آنجا برون كرد و خزينه ها و بيت المال را به تصرف آورد و با مروان بيعت كرد و او را به مال و مرد و سلاح كمك داد و اين نخستين فتحى بود كه بنى اميه كردند .\r\nگويد : مروان بيست روز با ضحاك بجنگيد . آنگاه سپاه مرج هزيمت شدند و كشته شدند ، ضحاك نيز كشته شد ، آن روز از بزرگان شام كه با ضحاك بودند ، هشتاد كس كشته شدند كه همگى قطيفه مىگرفتند ، كسى كه قطيفه مىگرفت دو هزار مقررى مىگرفت . از مردم شام از همهء قبايل بسيار كس كشته شد كه هرگز مانند آن كشته نشده بود ،\r\nاز مردم بنى عليم كلب نيز يكى به نام مالك بن يزيد همراه ضحاك بود كه كشته شد .\r\nكسى كه به وقت ورود قضاعه به شام ، پرچمدار قوم بوده بود نيز آن روز كشته شد ، وى جد مدلج بن مقدام جرشى بود ، ثور بن معد نيز كه رأى ضحاك را بگردانيده بود كشته شد .\r\nگويد : يكى از مردم كلب سر ضحاك را بياورد و چنان كه گفته‌اند وقتى سر را پيش مروان آوردند آزرده شد و گفت : « اينك كه سنم بسيار شده و استخوانم سستى گرفته و به اندازهء تشنه شدن خراز عمرم مانده بايد دسته ها را مقابل هم وادارم . » گويد : چنان كه گفته‌اند آن روز مروان بر كشته اى گذشت و شعرى به اين مضمون خواند :\r\n« بجز مرگ كسان آنها را چه زيان ؟\r\n« كه كدام يك از دو امير قريش غالب شود . » يكى از مردم بنى عبد ود كه هنگام كشته شدن ضحاك حضور داشته بود گويد يكى از مردم كلب به نام زحنه پسر عبد الله بر ما گذشت كه ضربتش قاطع بود ، به هر كس نيزه مىزد از پا در مىآمد و به هر كس ضربت شمشير مىزد كشته مىشد ، من او را مىنگريستم و از كارش و از ترتيبى كه مردان را مىكشت در شگفت بودم ناگهان يكى بر او حمله برد و زحنه او را از پاى در آورد و به جا گذاشت ، برفتم و مقتول را بديدم ، معلوم شد ضحاك بن قيس است ، سر او را برگرفتم و پيش مروان بردم گفت :\r\n","description":"","footnote":"","page_name":" 3167 ","page_number":458},
  {"content":"\r\n« تو او را كشتى ؟ » گفتم : « نه ، زحنة بن عبد الله كلبى او را كشت . » گويد : مروان راست گويى مرا كه دعوى كشتن او را نكردم پسنديد و بگفت تا چيزى به من دادند و با زحنه نيز نيكى كرد .\r\nحبيب بن كره گويد : به خدا آن روز پرچم مروان با من بود و او نيام شمشيرش را بر پشت من نهاده بود و مىگفت : « بىپدر ، پرچم خود را پيش ببر ، اگر اينان تيزى شمشير را بچشند مانند گوسفند از چوپان جدا مىشوند . » گويد : مروان شش هزار كس داشت ، سالار سوارانش عبيد الله بن زياد بود و سالار پيادگانش مالك بن هبيره .\r\nعبد الملك بن نوفل گويد : چنان كه گفته‌اند در آن روز بشر بن مروان پرچمى همراه داشت و جنگ مىكرد و رجز مىخواند و هم در آن روز عبد العزيز بن مروان از پاى در آمد .\r\nگويد : آن روز مروان به يكى از مردم محارب گذشت كه با تنى چند زير پرچمى بود و به كمك مروان مىجنگيد كه به دو گفت : « خدايت رحمت كند ، چرا به يارانت نمىپيوندى كه گروه ترا اندك مىبينم . » گفت : « اى امير مؤمنان ، از فرشتگان چند برابر اينان كه مىگويى به آنها بپيونديم به كمك ما آمده‌اند . » گويد : مروان از اين خرسند شد و بخنديد و كسانى از مردم اطراف خويش را به دو پيوست .\r\nگويد : كسان از مرج به فرار سوى ولايات خويش رفتند . مردم حمص سوى حمص رفتند كه نعمان بن بشير عامل آنجا بود و چون نعمان خبر يافت شبانه فرار كرده ، زنش نايله دختر عمارهء كلبى همراهش بود بنه و فرزندان خود را نيز همراه داشت و همه شب سرگردان بود ، صبحگاهان مردم حمص به تعقيب وى برخاستند .\r\n","description":"","footnote":"","page_name":" 3168 ","page_number":459},
  {"content":"\r\nكسى كه به دو رسيد يكى از كلاعيان بود بنام عمرو پسر خلى كه او را بكشت و سر نعمان بن بشير را با نائله زنش و فرزندش بياورد و سر را در كنار ام ابان دختر نعمان افكند كه زن حجاج بن يوسف شد اما نايله گفت : « سر را پيش من بيفكنيد كه حق من نسبت بدان بيشتر است . » كه سر را در كنار وى انداختند . سپس آنها را سوى حمص آوردند و كلبيان حمص بيامدند و نايله و فرزند وى را ببردند .\r\nگويد : زفر بن حارث نيز از قنسرين فرارى شد و به قرقيسيا رفت كه عامل آنجا عياض جرشى بود\r\nو يزيد وى را گماشته بود و نگذاشت زفر وارد قرقيسيا شود اما زفر به دو گفت با قيد طلاق و عتق قسم ياد مىكنم كه وقتى داخل حمام قرقيسيا شدم از شهر بروم و چون وارد شهر شد به حمام نرفت و آنجا ماند و عياض را برون كرد و حصارى شد و مردم قيس سوى او رفتند .\r\nگويد : ناتل بن قيس جذامى امير فلسطين نيز فرار كرد و در مكه پيش ابن زبير رفت و همه مردم شام مطيع مروان شدند و با وى پيمان كردند كه عمال خويش را بر آنجا گماشت .\r\nراوى گويد : از آن پس كه كار شام بر مروان فراهم آمد سوى مصر رفت كه عامل آنجا عبد الرحمان بن جحدم قرشى دعوت ابن زبير مىكرد . عبد الرحمان با همه كسانى كه از بنى فهر با وى بودند سوى ابن زبير رفت و پس از وى مروان ، عمرو بن سعيد اشدق را فرستاد كه وارد مصر شد و بر منبر آنجا به سخن ايستاد و چون به مردم گفتند كه عمرو وارد مصر شده ، بگشتند و به خلافت مروان تن دادند و با وى بيعت كردند . آنگاه مروان سوى دمشق بازگشت و چون نزديك آنجا رسيد خبر يافت كه ابن زبير ، برادرش مصعب بن زبير را سوى فلسطين فرستاده و عمرو بن سعيد بن عاص را به مقابلهء او فرستاد كه پيش از آنكه وارد شام شود با وى رو به رو شد و ياران مصعب را هزيمت كرد . يكى از مردم بنى عذره بنام محمد پسر حريث كه دايى پسران اشدق بود همراه وى بود مىگفت : « به خدا هيچ كس را در جنگ ، پياده يا سوار ، همانند\r\n","description":"","footnote":"","page_name":" 3169 ","page_number":460},
  {"content":"\r\nمصعب نديدم در راه ديدمش كه پياده مىرفت و ياران خود را مىبرد و چندان به پاى مىرفت كه پاهايش را ديدم كه خون آلود شده بود . » گويد : مروان بازگشت و در دمشق مقر گرفت و عمرو بن سعيد نيز پيش وى باز آمد .\r\nگويد : چنان كه مىگويند وقتى عبيد الله بن زياد از عراق سوى شام آمد بنى - اميه را در تدمر ديد كه ابن زبير از مدينه و مكه و حجاز تبعيدشان كرده بود و در تدمر جاى گرفته بودند كه ضحاك بن قيس فهرى امير شام طرفدار ابن زبير بود . وقتى ابن زياد بيامد مروان مىخواست برنشيند و پيش ابن زبير رود و با وى به خلافت بيعت كند و از او براى بنى اميه امان گيرد .\r\nگويد : ابن زياد به دو گفت : « ترا به خدا مكن\r\nكه اين رأى درست نيست كه تو كه پير قريشى سوى ابو خبيب روى و خلافت او را بپذيرى ساكنان تدمر را دعوت كن و با آنها بيعت كن . و با آنها و آن گروه از بنى اميه كه با تواند به مقابله ضحاك رو و او را از شام برون كن . » عمرو بن سعيد بن عاص گفت : « به خدا ابن زياد راست مىگويد تو سرور قريشى و شاخ بارور ، و از همه كسان به خلافت شايسته تر ، مردم با اين پسر نظر دارند - منظورش خالد بن يزيد بن معاويه بود - مادر او را به زنى بگير كه پسر در كنار تو باشد . » گويد : مروان چنين كرد و مادر خالد بن يزيد را به زنى گرفت . وى فاخته دختر هاشم بن عتبه بن ربيعه بود . آنگاه بنى اميه را فراهم آورد كه با وى به امارت بيعت كردند . تدمريان نيز با وى بيعت كردند .\r\nآنگاه با گروهى انبوه سوى ضحاك بن قيس رفت كه در آن وقت به دمشق بود و چون ضحاك از كار بنى اميه و آمدنشان خبر يافت ، با كسانى از مردم دمشق و ديگران كه پيروى او مىكردند از جمله زفر بن حارث برون شد ، در مرج راهط تلاقى\r\n","description":"","footnote":"","page_name":" 3170 ","page_number":461},
  {"content":"\r\nكردند و جنگى سخت كردند كه ضحاك بن قيس فهرى و بيشتر يارانش كشته شدند و بقيه هزيمت شدند و پراكنده شدند . زفر بن حارث نيز با دو جوان از بنى سليم راهى را پيش گرفت . سواران مروان به تعقيبشان آمدند و چون دو جوان سلمى از رسيدن سواران مروان بيمناك شدند به زفر گفتند تو فرار كن كه ما كشته خواهيم شد زفر ، آنها را واگذاشت و برفت تا به قرقيسيا رسيد و مردم قيس بر او فراهم شدند و او را سر خويش كردند .\r\n-\r\n- اين دو صفحه اشعار بوده و ترجمه نكرده است .\r\nابو جعفر گويد : حصين بن نمير با مروان بن حكم بيعت كرد و با مالك بن هبيره كه گفته بود با خالد بن يزيد بن معاويه بيعت كند مخالفت كرد و ملك بر مروان بن حكم استقرار يافت ، و چنان بود كه حصين بن نمير با مروان شرط كرده بود كه همهء مردم كنده كه در شام بودند در بلقا مقر گيرند و لقمه آنها باشد و مروان بلقا را به او داد .\r\nوقتى كار بنى حكم استقرار گرفت ، با خالد بن يزيد بن معاويه نيز شرطها كرده بودند . يك روز كه مروان به مجلس خويش بود و مالك بن هبيره نيز پيش وى نشسته بود گفت :\r\n« كسانى دعوى شرطها دارند كه عطر آگين سرمه زده يكى از آنهاست . از اين سخن مالك بن هبيره را منظور داشت كه وى مردى بود كه عطر مىزد و سرمه مىكشيد .\r\nمالك گفت : « اين سخن از آن رو مىگويى كه سختى نديده اى و به زحمت نيفتاده اى . » مروان گفت : « اى ابو سليمان ، آرام باش كه با تو شوخى كرديم . » مالك گفت : « چنين باشد . » در اين سال سپاه خراسان از پس مرگ يزيد بن معاويه با سلم بن زياد بيعت كردند كه امورشان را سامان دهد تا وقتى كه مردم بر خليفه اى اتفاق كنند .\r\nفتنهء عبد الله بن حازم در خراسان در همين سال رخ داد .\r\n","description":"","footnote":"","page_name":" 3171 ","page_number":462},
  {"content":"\r\n\r\nسخن از فتنهء عبد الله بن خازم در خراسان\r\nمسلمة بن محارب گويد : سلم بن زياد از تحفه هاى سمرقند و خوارزم كه به دست آورده بود همراه عبد الله بن خازم براى يزيد بن معاويه فرستاد و سلم همچنان ولايتدار خراسان بود تا يزيد بن معاويه بمرد و از پس وى معاويه بن يزيد نيز بمرد و خبر مرگ وى به سلم رسيد و نيز از كشته شدن يزيد بن زياد در سيستان و اسارت ابى عبيدة بن زياد خبر يافت اما خبرها را نهان داشت .\r\nابن عراده شعرى گفت و وى را ملامت كرد و چون شعر ابن عراده رواج يافت سلم مرگ يزيد بن معاويه و معاوية بن يزيد را علنى كرد و مردم را دعوت كرد كه به دلخواه بيعت كنند تا وقتى كه كار مردم بر خليفه اى قرار گيرد كه با وى بيعت كردند و دو ماه بر اين قرار ببودند آنگاه مخالفت وى كردند .\r\nعلى بن محمد گويد : پيرى از مردم خراسان مرا گفت : « مردم خراسان هيچ اميرى را مانند سلم بن زياد دوست نداشته بودند و در آن سالها كه سلم در خراسان بود بيشتر از بيست هزار مولود را به خاطر دوستى كه با سلم داشتند ، سلم نام كردند . »\r\nحفص ازدى به نقل از عموى خويش گويد : وقتى مردم خراسان مخالفت آغاز كردند و بيعت سلم را شكستند ، سلم از خراسان در آمد و مهلب بن ابى صفره را نايب خويش كرد و چون به سرخس رسيد سليمان بن مرثد يكى از بنى قيس بن ثعلبه او را بديد و گفت : « كى را در خراسان نهادى ؟ » گفت : « مهلب را . » گفت : « از مردم نزار كسى را نيافتى كه يكى از يمنيان را ولايتدار كردى ؟ » گويد : پس سلم ولايت مروروذ و فارياب و طالقان و گسوزگان را به دو داد .\r\n","description":"","footnote":"","page_name":" 3172 ","page_number":463},
  {"content":"\r\nاوس بن ثعلبه صاحب قصر اوس بصره را بر هرات گماشت و برفت و چون به نيشابور رسيد عبد الله بن خازم او را بديد و گفت : « كى را ولايتدار خراسان كردى ؟ » كه با وى بگفت كه گفت : « در ميان مضر يكى را نيافتى كه خراسان را ميان مردم بكر بن وايل و يمن و عمان تقسيم كردى ؟ » آنگاه به دو گفت : « فرمان خراسان را به نام من بنويس . » گفت : « مگر من ولايتدار خراسانم . » گفت : « فرمانى به نام من بنويس و كارت نباشد . » گويد : پس فرمان خراسان را به نام وى نوشت .\r\nابن خازم گفت : « اكنون يكصد هزار درم به من كمك كن . » سلم بگفت تا يكصد هزار درم به دو دادند و او سوى مرو رفت .\r\nگويد : مهلب بن ابى صفره خبر يافت و بيامد و يكى از مردم بنى جشم را جانشين خويش كرد .\r\nمحمد ضبى گويد : وقتى عبد الله بن خازم با فرمان سلم بن زياد سوى مرو رفت جشمى مانع او شد و ميانشان زد و خوردى شد و سنگى به پيشانى جشمى خورد و از هم جدا شدند و جشمى مروروذ را به دست وى رها كرد و ابن خازم وارد مرو روذ شد و دو روز پس از آن جشمى بمرد .\r\nرشيد گوزگانى گويد : وقتى يزيد بن معاويه بمرد و پس از او معاوية بن يزيد نيز بمرد مردم خراسان بر عمال خويش تاختند و آنها را بيرون كردند و هر قومى بر ناحيه اى تسلط يافت و فتنه شد و ابن خازم بر خراسان چيره شد و جنگ رخ داد .\r\nابو جعفر گويد : در روايت ابو نعامه چنين آمده كه عبد الله بن خازم بيامد و بر مرو تسلط يافت . آنگاه سوى سليمان بن مرثد رفت\r\nو در مرو روذ با وى مقابل شد و چند روز جنگ كرد و سليمان بن مرثد كشته شد . پس از آن عبد الله بن خازم با\r\n","description":"","footnote":"","page_name":" 3173 ","page_number":464},
  {"content":"\r\nهفتصد كس سوى عمرو بن مرثد رفت كه به طالقان بود ، عمرو از آمدن عبد الله و كشته شدن برادرش سليمان خبر يافت و به مقابلهء وى رفت و پيش از آنكه كسان ابن خازم به او برسند بر كنار رودى تلاقى كردند . عبد الله به كسان خود گفت : « فرود آييد » ، عبد الله بن خازم نيز فرود آمد و سراغ زهير بن ذويب عدوى را گرفت و كه گفتند :\r\n« نيامده . » پس از آن بيامد و چون در رسيد به ابن خازم گفتند : « اينك زهير آمد . » عبد الله به دو گفت : « پيش برو . » گويد : پس تلاقى كردند و مدتى دراز بجنگيدند كه عمرو بن مرثد كشته شد و يارانش هزيمت شدند و در هرات به اوس بن ثعلبه پيوستند و عبد الله بن خازم به مرو بازگشت .\r\nگويد : چنان كه گفته‌اند كسى كه عمرو بن مرثد را كشت زهير بن حيان غنوى بود .\r\nابو السرى خراسانى هراتى گويد : عبد الله بن خازم ، سليمان و عمرو هردوان مرثدى ، پسران مرثد از بنى قيس بن ثعلبه را بكشت ، آنگاه سوى مرو بازگشت و كسانى از مردم بكر بن وائل كه به مرو روذ بودند سوى هرات گريختند و همه بكريان ديگر ولايات خراسان به آنها پيوستند كه جمعى انبوه شدند و سالارشان اوس - ابن ثعلبه بود .\r\nگويد : به اوس گفتند : « با تو بيعت مىكنيم كه به مقابلهء ابن خازم روى و مضريان را از همه خراسان برون كنى . » گفت : « اين طغيان است و مردم طغيانگر زبون مىشوند . به جاى خويش باشيد اگر ابن خازم شما را واگذاشت و گمان ندارم چنين كند ، به همين ناحيه رضايت دهيد و او را به حال خود واگذاريد . » بنى صهيب كه وابستگان بنى جحدر بودند گفتند : « نه ، به خدا هرگز رضايت ندهيم كه ما و مضريان در يك ولايت باشيم كه آنها دو پسر مرثد را كشته‌اند . اگر جنگ\r\n","description":"","footnote":"","page_name":" 3174 ","page_number":465},
  {"content":"\r\nكردن را مىپذيرى كه بهتر و گرنه ديگرى را سالار خويش كنيم . » گفت : « من يكى از شما هستم ، هر چه مىخواهيد بكنيد . » گويد : پس با وى بيعت كردند . ابن خازم سوى آنها آمد پسرش موسى را نايب خويش كرد و بيامد تا به دره اى ما بين اردوگاه خويش و هرات جاى گرفت .\r\nگويد : بكريان به اوس گفتند : « برون شو ، و خندقى مقابل شهر بزن و در آنجا با آنها جنگ كن كه شهر پشت سر ما باشد . » اوس گفت : « در شهر بمانيد و ابن خازم را همانجا كه هست واگذاريد كه اگر دير بماند خسته شود و رضاى شما را حاصل كند\r\nو اگر ناچار شديد بجنگيد . » گويد : اما نپذيرفتند و از شهر برون شدند و خندقى مقابل آن زدند و ابن خازم در حدود يك سال با آنها جنگ كرد .\r\nزهير بن هنيد گويد : ابن خازم سوى هرات رفت كه جمعى انبوه از مردم بكر بن وائل آنجا بودند و خندقى زده بودند و پيمان كرده بودند كه اگر بر خراسان تسلط يافتند مضريان را بيرون كنند .\r\nگويد : ابن خازم مقابل آنها فرود آمد ، هلال ضبى يكى از مردم بنى ذهل بنى اوس به دو گفت : « با برادرانت و فرزندان پدرت جنگ مىكنى ! به خدا اگر بر آنها ظفر يافتى زندگى پس از آنها خوش نباشد . در مرو روذ از آنها كشته اى ، چه شود اگر رضايتشان را حاصل كنى و اين كار را به اصلاح برى . » گفت : « اگر همه خراسان را به آنها واگذارم راضى نشوند و اگر توانند كه شما را از دنيا برون كنند دريغ نكنند . » گفت : « نه ، به خدا نه من و نه يكى از مردم خندف كه اطاعت من مىكنند همراه تو يك تير نمىاندازيم تا با آنها اتمام حجت كنى . » گفت : « تو فرستادهء من پيش آنها باش و رضايتشان را حاصل كن . » گويد : هلال پيش اوس بن ثعلبه رفت و او را به خدا و خويشاوندى قسم داد و\r\n","description":"","footnote":"","page_name":" 3175 ","page_number":466},
  {"content":"\r\nگفت : « ترا به خدا خون نزاريان را مريز و آنها را به جان هم مينداز . » گفت : « بنى صهيب را ديده اى ؟ » گفت : « به خدا ، نه . » گفت : « آنها را ببين . » گويد : هلال برفت و ارقم بن مطرف حنفى و ضمضم بن يزيد ( يا عبد الله بن ضمضم ) و عاصم بن صلت ، همگان حنفى ، را با جماعتى از بكر بن وائل بديد و با آنها سخن كرد و سخنانى همانند آنچه با اوس گفته بود با آنها بگفت كه گفتند : « بنى صهيب را ديده اى ؟ » گفت : « به خدا كار بنى صهيب پيش شما بالا گرفته ، نه ، آنها را نديده‌ام . » گفتند : « آنها را ببين . » گويد : هلال پيش بنى صهيب رفت و با آنها سخن كرد كه گفتند : « اگر فرستاده نبودى ترا مىكشتيم . » گفت : « به چيزى رضا نمىدهيد ؟ » گفتند : « يكى از دو چيز ، يا شما از خراسان برويد و كس از مضريان نماند يا بمانيد و همه مركب و سلاح و طلا و نقره را به ما واگذاريد . » گفت : « بجز اين سخنى نداريد ؟ » گفتند : « نه . » گفت : « خدا ما را بس كه تكيه گاهى نكوست . » گويد : آنگاه هلال پيش ابن خازم بازگشت كه گفت : « چه خبر ؟ » گفت : « برادرانمان را ديدم كه رعايت خويشاوندى نمىكنند . » گفت : « به تو گفته بودم كه از وقتى خداوند پيمبر را از مردم مضر مبعوث كرده مردم ربيعه همچنان نسبت به پروردگار خويش خشمگينند . »\r\nابو جعفر گويد : در روايت مجالد ضبى آمده كه وقتى ابن خازم به هرات بود\r\n","description":"","footnote":"","page_name":" 3176 ","page_number":467},
  {"content":"\r\nتركان به قصر اسفاد حمله بردند و مردم آنجا را محاصره كردند . بيشتر كسانى كه آنجا بودند از مردم ازد بودند كه هزيمت شدند و كس پيش ازديان اطراف خويش فرستادند و يارى خواستند . تركان آنها را نيز هزيمت كردند . عاقبت كس پيش ابن خازم فرستادند كه زهير بن حيان را با مردم تميم سوى آنها فرستاد و گفت : « به تركان تيراندازى مكن ، وقتى ديديشان حمله كنيد . » گويد : زهير روزى سرد به نزد آنها رسيد و چون مقابل شدند به آنها حمله بردند و تركان مقاومت نيارستند و هزيمت شدند . به تعقيب آنها رفتند مقدارى از شب سپرى شد و در بيابان به قصرى رسيدند كه جماعت بماند و زهير با گروهى سوار به دنبال تركان رفت كه راه را مىشناخت . نيمه شب بازگشت و از سرما دستش روى نيزه اش خشكيده بود . غلام خويش كعب را بخواند كه برفت و او را بياورد و پيه گرم مىكرد و روى دست او مىنهاد ، چربش كردند و آتشى بيفروختند تا نرم شد و گرم شد آنگاه سوى هرات بازگشت .\r\nابو جعفر گويد : در روايت ابى حماد سلمى هست كه ابن خازم در هرات بيشتر از يك سال بماند و با اوس بن ثعلبه جنگ مىكرد . روزى به ياران خويش گفت :\r\n« ماندن ما در مقابل اينان دير بپاييد . بانگشان زنيد و بگوييد : » اى مردم ربيعه در خندق خويش مانده‌ايد مگر از همهء خراسان به اين خندق بس كرده‌ايد ؟ » گويد : از اين سخن خشمگين شدند و همديگر را براى جنگ خواندند .\r\nاوس بن ثعلبه گفت : « در خندق خويش بمانيد و چنان كه تا كنون جنگ مىكرده‌ايد با آنها جنگ كنيد و به جمع ، مقابل آنها مرويد . » گويد : اما اطاعت وى نكردند و بيرون شدند و دو گروه مقابل شدند ، ابن خازم به ياران خويش گفت : « اين را روز سرنوشت شماريد كه ملك از آن كسى است كه غالب شود ، اگر من كشته شدم سالارتان شماس بن دثار عطاردى است ، اگر او نيز كشته شد سالارتان بكير بن وشاح ثقفى است .\r\n","description":"","footnote":"","page_name":" 3177 ","page_number":468},
  {"content":"\r\nاياس بن زهير بن حيان گويد : روزى كه اوس بن ثعلبه هزيمت شد و ابن خازم بر مردم بكر بن وائل ظفر يافت به وقت تلاقى دو گروه ابن خازم به ياران خويش گفت : « من بر اسب نمىمانم ، مرا به زين ببنديد و بدانيد كه چندان سلاح به تن دارم كه اگر دو شتر كشته شود من كشته نمىشوم ، اگر به شما گفتند كشته شده‌ام باور مكنيد . » گويد : پرچم بنى عدى به دست پدرم بود و من بر اسبى رام بودم ، ابن خازم به ما گفته بود : « وقتى به اسبان رسيديد با نيزه به نوك بينى آن بزنيد كه وقتى نيزه به نوك بينى اسبى فرو كنند ، واپس رود يا سوار خود را بيندازد . » گويد : و چون اسب من چكاچاك اسلحه شنيد مرا به دره اى برد كه ميان من و حريفان بود و آنجا يكى از بكر بن وائل مقابل من آمد كه با نيزه به نوك بينى اسبش زدم كه وى را بينداخت .\r\nگويد : پدرم با بنى عدى حمله برد ، بنى تميم نيز از هر سو به دنبال وى آمدند و لختى بجنگيدند ، مردم بكر بن وائل هزيمت شدند و به خندق خويش رسيدند و راه\r\nچپ و راست گرفتند و كسانى در خندق افتادند و به وضعى فجيع كشته شدند . اوس ابن ثعلبه كه چند زخم خورده بود فرار كرد . ابن خازم قسم خورد كه تا وقتى آفتاب فرو رود هر اسيرى را كه پيش وى آرند خونش بريزد .\r\nآخرين كسى كه پيش وى آوردند يكى از بنى ضبيعه بود به نام محميه . به ابن خازم گفتند : « خورشيد فرو رفته . » گفت : « كشتگان را به دو ختم كنيد . » و او را بكشتند .\r\nگويد : پيرى از بنى سعد بن زيد مرا گفت كه اوس بن ثعلبه كه چند زخم خورده بود به سيستان گريخت و چون آنجا يا نزديك آنجا رسيد بمرد .\r\nمغيره بن حبنا يكى از مردم بنى ربيعة بن حنظله دربارهء كشته شدن ابن مرثد و كار اوس بن ثعلبه شعرى دارد به اين مضمون :\r\n","description":"","footnote":"","page_name":" 3178 ","page_number":469},
  {"content":"\r\n« در همه خراسان در اثناى جنگ « مقتول بوديد و محبوس و فرارى « و آن روز كه ابن خازم در گودال در ميانتان گرفت ، « كه جز خندقها گورى نيافتيد « و روزى كه ابن مرثد را ميان غبار رها كرديد .\r\n« و روزى كه اوس را رها كرديد « كه برفت وارد و نيز . » زهير بن هنيد به نقل از پدر بزرگ مادريش گويد : در آن روز از مردم بكر بن وائل هشت هزار كس كشته شد .\r\nيكى از مردم خراسان به نام تميمى به نقل از يكى از غلامان ابن خازم گويد : ابن خازم در هرات با اوس بن ثعلبه جنگ كرد و ظفر يافت ، اوس فرار كرد و ابن خازم بر هرات تسلط يافت و پسر خويش محمد را آنجا گماشت شماس بن دثاى عطاردى را نيز به او پيوست . بكير بن وشاح را بر نگهبانان وى گماشت و به آنها گفت : « وى را بپروريد كه خواهرزادهء شما است . » كه مادرش از بنى سعد بود و صفيه نام داشت . به محمد نيز گفت : « مخالفت آنها مكن . » آنگاه ابن خازم به مرو بازگشت .\r\nابو جعفر گويد : در اين سال شيعيان در كوفه به جنبش آمدند و وعده نهادند كه به سال شصت و پنجم براى حركت سوى شام و خونخواهى حسين در نخيله فراهم آيند و در اين باب نامه نوشتند .\r\n\r\nسخن از آغاز جنبش شيعيان براى خونخواهى حسين\r\nعبد الله بن عوف ازدى گويد : وقتى حسين بن على كشته شد و ابن زياد از\r\n","description":"","footnote":"","page_name":" 3179 ","page_number":470},
  {"content":"\r\nاردوگاه خويش در نخيله به كوفه آمد شيعيان همديگر را به ملامت گرفتند و پشيمانى كردند و چنان ديدند كه خطايى بزرگ كرده‌اند كه حسين را به يارى خوانده‌اند اما دعوت وى را اجابت نكرده‌اند كه در مجاورت ايشان كشته شده و ياريش نكرده‌اند .\r\nو چنان ديدند كه رسواييشان و گناهى كه در كار قتل حسين داشته‌اند جز به كشتن قاتلان وى يا كشته شدن در اين راه پاك نمىشود .\r\nگويد : در كوفه پيش پنج كس از سران شيعه رفتند : سليمان بن صرد خزاعى كه صحبت پيمبر داشته بود ، مسيب بن نجبهء فزارى كه از ياران على و نيكانشان بود و عبيد الله بن سعد ازدى و عبد الله بن وال تيمى و رفاعة بن شداد بجلى .\r\nآنگاه اين پنج كس كه از بهترين ياران على بودند در خانهء سليمان بن صرد فراهم آمدند و كسانى از نيكان و سران شيعه نيز با آنها بودند .\r\nگويد : و چون در خانهء سليمان بن صرد فراهم شدند ، مسيب بن نجبه زودتر از همه سخن آغاز كرد ، حمد خدا گفت و ثناى او كرد و صلوات پيمبر خدا گفت آنگاه گفت :\r\n« اما بعد ، ما به طول عمر مبتلا شده‌ايم و معرض فتنه هاى - « گونه گون شده‌ايم و از پروردگارمان مىخواهيم كه از جمله كسان نباشيم كه « فردا به ما مىگويد : « مگر آنقدر عمرتان نداديم كه هر كه پند گرفتنى بود « در طى آن پند گيرد و بيمرسان نيز بيامدتان . » [ 1 
  ] « امير مؤمنان فرموده : مقدار عمرى كه خدا در اثناى آن حجت « بر فرزند آدم تمام مىكند شصت سال است . در ميان ما كسى نيست كه به « اين مدت نرسيده باشد ، چنان بود كه ما به تمجيد خويشتن و تحسين « ياران خويش علاقه داشتيم ، تا خدا نيكان ما را امتحان كرد و ما را در دو\r\n\r\n","description":"","footnote":"\r\n[ 1 
  ] أَ وَلَمْ نُعَمِّرْكُمْ ما يَتَذَكَّرُ فِيه من تَذَكَّرَ وَجاءَكُمُ النَّذِيرُ 35 : 37 فاطر آيه 36\r\n","page_name":" 3180 ","page_number":471},
  {"content":"\r\n« مورد دروغگو يافت . در مورد پسر دختر پيمبرمان صلى الله عليه و سلم كه « پيش از آن نامه هاى وى به ما رسيده بود و فرستادگانش آمده بودند و « اتمام حجت كرده بود و در آغاز و انجام ،\r\nآشكار و نهان خواستار يارى ما « شده بود اما جانهاى خويش را از او دريغ داشتيم تا در مجاورت ما كشته شد ، « نه به دستهاى خويش ياريش كرديم ، نه به زبانهايمان از او دفاع كرديم ، نه « به مالهايمان تأييدش كرديم و نه از عشايرمان براى وى كمك خواستيم ، در « پيشگاه پروردگارمان و هنگام ديدار پيمبرمان چه عذر داريم كه فرزند و محبوب « و باقيمانده و نسل وى ميان ما كشته شد . نه به خدا عذرى نداريد مگر « آنكه قاتل وى را با كسانى كه بر ضد او كمك داده‌اند بكشيد يا در اين راه « كشته شويد شايد پروردگارمان به سبب اين از ما خشنود شود كه من وقتى « به پيشگاه خداى روم از عقوبت وى ايمن نيستم . » آنگاه گفت :\r\n« اى قوم ، يكى از خودتان را به سالارى برداريد كه شما را « اميرى بايد كه به وى رجوع كنيد و پرچمى كه اطراف آن فراهم آييد ، اين « سخن را مىگويم و از خدا براى خودم و شما آمرزش مىخواهم . » گويد : از پس مسيب ، رفاعة بن شداد به سخن پرداخت حمد خدا گفت و ثناى او كرد و بر پيمبر صلوات گفت سپس گفت :\r\n« اما بعد ، خدا به گفتار صواب راهبرت شد كه سوى رشاد دعوت « كردى . از حمد و ثناى خدا و صلوات پيمبر آغاز كردى و به پيكار فاسقان « خواندى و توبه از گناه بزرگ . سخنت مسموع است و پذيرفتنى و گفتارت « مقبول . يكى از خودتان را به سالارى برداريد كه به دو رجوع كنيد و دور « پرچم وى فراهم آييد ، رأى ما نيز همانند رأى تو است ، اگر آن يكى تو « باشى مورد رضايت مايى كه نيكخواه مايى و در جمعمان محبوب . اگر\r\n","description":"","footnote":"","page_name":" 3181 ","page_number":472},
  {"content":"\r\n« رأى تو و يارانت موافق باشد اين كار را به پير شيعه و يار پيمبر خدا و « صاحب سابقه و عمل ، سليمان بن صرد سپاريم كه دليرى و دينداريش « پسنديده است و دور انديشيش مورد اطمينان . اين سخن را مىگويم و « براى خودم و شما آمرزش مىطلبم . » گويد : آنگاه عبد الله بن وال و عبد الله بن سعد سخن كردند ، حمد پروردگار گفتند و ثناى او كردند و سخنانى همانند رفاعة بن شداد گفتند ، از فضيلت مسيب بن نجبه ياد كردند و از سبق اسلام سليمان بن صرد سخن آوردند و خشنودى خويش را از سالارى وى اعلام كردند .\r\nگويد : مسيب بن نجبه گفت : « درست گفتيد و توفيق يافتيد رأى من نيز همانند رأى شماست . كار خويش را به سليمان بن صرد سپاريد . »\r\nابو محنف گويد : اين حديث را با سليمان بن ابى راشد بگفتم كه گفت : « از حميد ابن مسلم شنيدم كه مىگفت : به خدا من آن روز حضور داشتم ، روزى كه سليمان بن صرد را سالار كردند ، آن روز بيشتر از صد كس از يكه سواران و سران شيعه در خانهء وى بوديم . » راوى گويد : پس سليمان بن صرد سخن گفت و محكم گفت و پيوسته در هر جمعه سخنان خود را تكرار كرد كه من آن را به خاطر سپردم و چنين گفت :\r\n« ثناى خدا مىكنم و حمد نعمتها و عطاياى او مىگويم و شهادت « مىدهم كه خدايى جز خداى يگانه نيست و محمد فرستادهء اوست . اما بعد « به خدا بيم دارم كه در اين روزگار كه معاش سخت است و بليه بزرگ « و ستم عام ، سرانجام ما شيعيان صاحب فضيلت ، نيك نباشد . ما در انتظار « آمدن خاندان پيمبرمان بوديم و به آنها وعدهء يارى مىداديم و به آمدن « ترغيبشان مىكرديم و چون بيامدند سستى كرديم و عاجز مانديم و دورويى « كرديم و نظاره كرديم و منتظر مانديم ببينيم چه مىشود تا فرزند پيمبرمان\r\n","description":"","footnote":"","page_name":" 3182 ","page_number":473},
  {"content":"\r\n« و باقيمانده و شيره و پاره اى از گوشت و خون وى ميان ما و به نزد ما كشته « شد كه كمك مىخواست و نبود و انصاف مىخواست و نمىيافت . فاسقان « وى را هدف تير و آماج نيزه ها كردند و كشتند آنگاه بر او تاختند و جامه اش « ببردند . به پا خيزيد كه خدايتان خشمگين است . سوى زن و فرزند باز - « مگرديد تا خدا خشنود شود و گمان ندارم خشنود شود تا قاتلان وى را از « بادر آريد يا نابود شويد ، از مرگ بيم مداريد كه هر كه از مرگ بيم « كرده به ذلت افتاده ماننده قدماى بنى اسرائيل مباشيد كه پيمبرشان به آنها « گفت :\r\n« اى قوم ، شما با گوساله پرستى به خويش ستم كرديد سوى خالق « خود بازآييد و خودتان را بكشيد كه اين نزد خالقتان براى شما بهتر « است . » [ 1 
  ] « آنها چه كردند ؟ زانو زدند و گردن پيش بردند و به قضا رضا دادند « تا وقتى كه بدانستند كه خدا جز به صبورى بر كشته شدن از گناه بزرگ « نجاتشان نمىدهد . اگر شما را دعوتى همانند آن قوم كنند چه خواهيد « كرد ؟ شمشيرها را تيز كنيد ، نيزه ها را سر بزنيد و آنچه توانيد نيرو و اسب « فراهم كنيد تا دعوتتان كنند و حركت كنيد . »\r\nگويد : پس خالد بن سعد بن نفيل به پا خاست و گفت :\r\n« به خدا اگر مىدانستم كه با كشتن خودم از گناه برون مىشوم و « پروردگارم از من خشنود مىشود خودم را مىكشتم اما قومى كه پيش « از ما بوده‌اند به اين كار مأمور شده‌اند و ما از آن ممنوع شده‌ايم خدا و « مسلمانان حاضر را شاهد مىگيرم كه هر چه دارم بجز سلاحى كه با آن با\r\n\r\n","description":"","footnote":"\r\n[ 1 
  ] إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ 2 : 54 بقره : آيهء 54\r\n","page_name":" 3183 ","page_number":474},
  {"content":"\r\n« دشمنانم جنگ مىكنم وقف مسلمانان است كه به وسيلهء آن در كار جنگ « بر ضد ستمگران نيرو گيرند . » آنگاه ابو المعتمر ، حنش بن ربيعه كنانى به پا خاست و گفت : « من نيز شما را به همين ترتيب شاهد مىگيرم . » سليمان بن صرد گفت : « بس است هر كه چنين قصدى دارد مال خويش را به نزد عبد الله بن وال تيمى بيارد و چون آنچه از اموال خويش كه مىخواهيد بدهيد پيش وى فراهم آمد ، ياران تنگدست و بىچيزتان را با آن كمك دهيم . » حميد بن مسلم ازدى گويد : وقتى خالد بن سعد گفت : « اگر مىدانستم با كشتن خودم از گناه بيرون مىشوم و پروردگارم از من خشنود مىشود خودم را مىكشتم . » سليمان بن صرد به دو گفت : « اما قومى كه پيش از ما بوده‌اند به اين كار مأمور شده‌اند و ما از آن ممنوع شده‌ايم . » و او گفت : « اين برادرتان فردا طعمهء نخستين سرنيزه مىشود . » گويد : و چون مال خويش را وقف مسلمانان كرد به دو گفت : « ترا بشارت به ثوابى كه خداى به بندگان مىدهد كه براى خويش از پيش فرستاده‌اند . » حصين بن يزيد گويد : نامه اى را كه سليمان بن صرد هنگام سالارى قوم به سعد ابن حذيفة بن يمان نوشته بود به مداين به دست آوردم و خواندم و چون بخواندم مرا شگفتى آورد و آن را به خاطر سپردم و فراموش نكرده‌ام ، به او نوشته بود :\r\n« به نام خداى رحمان رحيم .\r\n« از سليمان بن صرد به سعد بن حذيفه و مسلمانانى كه پيش اويند ، « سلام بر شما ، اما بعد ، دنيا خانه اى است كه نيكيهاى آن برفته و بديهاى « آن بمانده ، با خردمندان ناسازگارى مىكند و بندگان نيك خداى از آن « آهنگ رحيل كرده‌اند و اندك دنياى فانى\r\nرا به عوض ثواب بسيار و « باقى خداى فروخته‌اند دوستان خداى ، برادران شما ، و شيعيان خاندان\r\n","description":"","footnote":"","page_name":" 3184 ","page_number":475},
  {"content":"\r\n« پيمبرتان در كار خويش و اين بليه كه در مورد پسر دختر پيمبرشان رخ « داد انديشه كرده‌اند كه وى را خواندند و اجابت كرد اما دعوت كرد و « اجابت نيافت . خواست برگردد و بداشتندش ، امان خواست و ندادند ، « كسان را رها كرد اما رهايش نكردند و بر او تاختند و خونش بريختند ، « آنگاه جامه اش را برگرفتند و برهنه اش كردند و به ستم و تعدى و « گردنفرازى با خداى و جهالت ، و خدا بيناى اعمال آنهاست و سرانجامشان « به پيشگاه خدا است « زود باشد كسانى كه ستم كرده‌اند بدانند كه كجا « بازگشت مىكنند . » [ 1 
  ] « و چون برادرانتان بينديشيدند و در عواقب كار تأمل كردند « بدانستند كه خطايى بزرگ كرده‌اند كه از يارى امام پاك و پاكيزه « بازمانده‌اند و او را به دشمن واگذاشته‌اند و كمكش نكرده‌اند ، خطايى كه « رهايى و توبه از آن جز با كشتن قاتلان وى يا كشته شدن خودشان و « جانبازيشان ميسر نيست . برادرانتان كوشيده‌اند ، شما نيز بكوشيد و آماده « شويد . براى برادرانمان وقتى معين كرده‌ايم كه بيايند و محلى كه ما را « ببينند ، وقت اول ماه ربيع الاخر سال شصت و پنجم است و جايى كه ما « را مىبينند نخيله . چنان ديديم كه شما را نيز كه پيوسته ياران و برادران « و همدلان ما بوده‌ايد به اين كار كه خدا براى برادرانتان خواسته و چنان « مىنمايند كه مىخواهند به وسيلهء آن توبه كنند ، دعوت كنيم كه شما « شايسته‌ايد كه فضيلت بجوييد و ثواب بخواهيد و از گناه به پيشگاه « پروردگارتان توبه بريد و گرچه در اين كار قطع گردنها باشد و كشته شدن « اولاد و مصادره اموال و هلاك عشاير . كسانى كه در مرج عذرا كشته « شدند - يعنى حجر و ياران وى - از اين كه اكنون زنده نيستند ، زيان\r\n\r\n","description":"","footnote":"\r\n[ 1 
  ] وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ 26 : 227 . شعراء ، آخرين آيه .\r\n","page_name":" 3185 ","page_number":476},
  {"content":"\r\n« نكرده‌اند شهيدانند كه پيش پروردگارشان روزى مىخورند با صبر و « جانسپارى به پيشگاه خدا رفتند كه ثواب صابران به ايشان داد يارانتان « كه دست بسته كشته شدند و باستم آويخته شدند و اعضايشان بريده شد و « ستم ديدند زيان نديده‌اند كه اكنون زنده نيستند و به گناهان شما مبتلا « نيستند ، خدا برايشان انتخاب كرد و به پيشگاه پروردگارشان رفتند و خدا « ان شاء الله پاداششان بداد . خدايتان رحمت كند در سختى و جنگ صبورى « كنيد و هر چه زودتر به پيشگاه خدا توبه بريد كه شما درخور آنيد كه « هر كس از يارانتان به طلب پاداش خداى ، بر بليه اى صبورى كرده « شما نيز به طلب ثواب به مانند آن صبورى كنيد و هر كه با عملى رضاى « خدا طلبيده و گرچه به كشته شدن ، شما نيز به وسيله آن رضاى خدا « طلبيد . پرهيزكارى بهترين توشهء اين جهان است و هر چه جز آن است « فنا مىشود و نابود كه بايد از آن چشم بپوشيد . طالب خانهء عافيت باشيد « و پيكار دشمن خدا و دشمن خودتان و دشمن خاندان پيمبرتان ،\r\nتا با توبه و « شوق به پيشگاه خدا رويد . خدا ما و شما را زندگى نيكو دهد و ما و شما « را از جهنم برهاند و چنان كند كه مرگتان كشته شدن باشد به دست كسانى « كه خدايشان بيشتر از همهء مخلوق خويش منفور دارد و بيشتر از همگان « با وى دشمنند كه او هر چه بخواهد تواند و براى دوستان خويش كار - « سازيها كند و سلام بر شما باد . » گويد : ابن صرد اين نامه را نوشت و همراه عبد الله بن مالك طايى براى سعد ابن حذيفه فرستاد . سعد نامهء وى را براى شيعيان مداين بخواند ، جمعى از مردم كوفه بودند كه مداين را پسنديده بودند و آنجا مقر گرفته بودند و هنگام مقررى و روزى گرفتن به كوفه مىآمدند و حق خويش را مىگرفتند و به مقر خويش باز - مىگشتند ، سعد نامهء سليمان بن صرد را براى آنها خواند آنگاه حمد خدا گفت و ثناى\r\n","description":"","footnote":"","page_name":" 3186 ","page_number":477},
  {"content":"\r\nاو كرد سپس گفت :\r\n« اما بعد ، شما هم آهنگ بوديد و قصد يارى حسين و پيكار دشمن « وى داشتيد ، و ناگهان از كشته شدن وى خبر يافتيد ، خدايتان بر حسن « نيت و قصد يارى وى پاداش نيك مىدهد . اينك برادرانتان كس « فرستاده‌اند و از شما يارى مىجويند و كمك مىخواهند ، سوى حق و « سوى كارى كه به سبب آن به نزد خداى بهترين پاداش و نصيب خواهيد « داشت دعوتتان مىكنند ، رأى شما چيست و چه مىگوييد ؟ » قوم به اتفاق گفتند : اجابتشان مىكنيم و همراه آنها پيكار مىكنيم و رأى ما در اين باب همانند آنهاست .\r\nآنگاه عبد الله بن حنظل طايى حزمرى به پا خاست و حمد خدا گفت و ثناى او كرد سپس گفت : « اما بعد ، ما دعوت برادران خويش را مىپذيريم و رأى ما نيز چون رأى آنهاست ، مرا با سواران سوى آنها فرست . » سعد گفت : « آرام باش و شتاب مكن ، براى مقابلهء دشمن آماده شويد و جنگ را بسازيد آنگاه مىرويم و مىرويد . » گويد : سعد بن حذيفه همراه عبد الله بن مالك طايى براى سليمان بن صرد نوشت :\r\n« بنام خداى رحمان رحيم « به سليمان بن صرد « از سعد بن حذيفه و مؤمنانى كه پيش ويند .\r\n« اما بعد ، نامهء ترا خوانديم و بدانستيم كه ما را به كارى كه ياران « تو بر آن متفقند دعوت كرده اى . حقا كه بخت خويش را يافته اى و راه « رشاد گرفته اى ، ما نيز مىكوشيم و آماده مىشويم و زين و لگام مىزنيم و « انتظار فرمان مىبريم و گوش به دعوت داريم و چون بانگ آيد بياييم و\r\n","description":"","footnote":"","page_name":" 3187 ","page_number":478},
  {"content":"\r\n« منحرف نشويم ، ان شاء الله ، و السلام . »\r\nگويد : و چون سليمان بن صرد نامهء وى را بخواند ، برأى ياران خويش نيز خواند كه از آن خرسند شدند .\r\nگويد : سليمان يك نسخه از نامه اى را كه برأى سعد بن حذيفه نوشته بود براى مثنى بن مخربه عبدى نوشت و همراه ظبيان بن عماره تميمى سعدى فرستاد مثنى به دو نوشت :\r\n« اما بعد ، نامهء ترا خواندم و به يارانت دادم كه خواندند و رأى « ترا پسنديدند و اجابت كردند و ان شاء الله در موعدى كه نهاده اى و در « محلى كه گفته اى پيش تو مىآييم و سلام بر تو باد . » عبد الله بن سعد بن نفيل گويد : آغاز كارشان از سال شصت و يكم بود ، همان سال كه حسين رضى الله عنه كشته شد ، پيوسته در كار فراهم آوردن ابزار جنگ و آماده شدن براى پيكار بودند و نهانى شيعيان و ديگران را به خونخواهى حسين « دعوت مىكردند و گروه پس از گروه و دسته پس از دسته دعوتشان را مىپذيرفتند تا وقت مردن يزيد بن معاويه كه به روز پنج شنبه چهارده روز رفته از ماه ربيع الاول سال شصت و چهارم ، رخ داد ، در اين كار و بر اين روش بودند .\r\nاز كشته شدن حسين تا هلاكت يزيد بن معاويه سه سال و دو ماه و چهار روز بود . وقتى يزيد هلاك شد امير عراق عبيد الله بن زياد بود كه به بصره بود و نايب وى به كوفه عمرو بن حريث مخزومى بود . ياران سليمان از جمله شيعيان پيش وى آمدند و گفتند :\r\n« اين جبار بمرد و اكنون كار به سستى است اگر خواهى به عمرو بن حريث تازيم از قصر برونش كنيم و خونخواهى حسين را اعلام كنيم و قاتلان وى را دنبال كنيم و مردم را به اين خاندان ستمديده حق باخته دعوت كنيم . » گويد : در اين باب سخن بسيار كردند ، اما سلمان بن صرد به آنها گفت : « آرام باشيد و شتاب مكنيد ، من در آنچه مىگوييد نگريسته‌ام و ديده‌ام كه قاتلان حسين بزرگان كوفه‌اند و يكه سواران عرب كه خون حسين را از آنها بايد خواست و چون\r\n","description":"","footnote":"","page_name":" 3188 ","page_number":479},
  {"content":"\r\nقصد شما را بدانند و آگاه شوند كه آنها را مىجوييد\r\nبه مخالفت شما برخيزند . پيروان خويش را نيز در نظر گرفته‌ام و دانسته‌ام كه اگر قيام كنند انتقام خويش را نتوانند گرفت و دلشان خنك نمىشود و دشمن خويش را سركوب نمىكنند و طعمهء آنها مىشوند ، به جاى اين كار دعوتگران خويش را در شهر روان كنيد و شيعه و غير شيعه را به اين مقصود دعوت كنيد كه اميدوارم اكنون كه آن جبار به هلاكت رسيده مردم دعوت شما را آسانتر از ايام پيش از هلاكت وى بپذيرند . » گويد : چنين كردند و گروهى از آنها به دعوت پرداختند و كسان را دعوت كردند كه بسيار كس اجابتشان كرد كه شمارشان پس از هلاكت يزيد ، چند برابر كسانى بود كه پيش از آن اجابتشان كرده بودند .\r\nحصين بن يزيد ، به نقل از يكى از مردم مزينه ، گويد : « در اين امت هيچكس را در كار سخنورى و وعظ بليغتر از عبيد الله بن عبد الله مرى نديدم ، وى در ايام سليمان بن صرد از دعوتگران شهر بود و چون گروهى از كسان بر او فراهم مىشدند حمد خدا آغاز مىكرد و ثناى او مىگفت و صلوات پيمبر خداى . آنگاه مىگفت : « اما بعد : خدا محمد صلى الله عليه را از مخلوق خويش به نبوت برگزيده و همه فضيلت ، خاص او كرد و شما را به پيروى وى عزت بخشيد و به ايمان حرمت داد و خونهايتان را كه مىريخت محفوظ داشت و راههاى ناامنتان را امن كرد بر لب مغاكى از آتش بوديد و شما را از آن برهانيد ، بدينسان خدا آيه هاى خويش را براى شما بيان مىكند شايد هدايت شويد » [ 1 
  ] مگر پروردگارتان را ميان متقدمان و متأخران مخلوقى هست كه حق وى بر اين امت از پيمبر بزرگتر باشد ؟ مگر باقيماندهء هيچيك از پيمبران و رسولان و ديگران بيشتر از باقيمانده پيمبر بر اين امت حق دارد ؟ نه به خدا نبوده و نخواهد\r\n\r\n","description":"","footnote":"\r\n[ 1 
  ] وَكُنْتُمْ عَلى شَفا حُفْرَةٍ من النَّارِ فَأَنْقَذَكُمْ مِنْها كَذلِكَ يُبَيِّنُ الله لَكُمْ آياتِه لَعَلَّكُمْ تَهْتَدُونَ 3 : 103 آل عمران ، آيه 103\r\n","page_name":" 3189 ","page_number":480},
  {"content":"\r\nبود . اى نيك مردان مگر جنايتى را كه نسبت به پسر دختر پيمبرتان مرتكب شدند نديديد و نشنيديد ؟ مگر نديديد كه اين قوم حرمت وى را شكستند ، بىپناه به چنگش آوردند ، به خونش آغشتند و در خاكش كشيدند ، از پروردگار غافل ماندند و حق قرابت پيمبر را رعايت نكردند ، وى را هدف تيرها كردند و طعمهء گفتارها به جا نهادند ؟ به خدا ، چشمى چون او نديده ، چه بزرگ مردى بود حسين بن على كه با وى نامردى كردند ، صداقت پيشه بود و صبور و امين و جوانمرد و كاردان ، پسر نخستين كسى كه اسلام آورد ، دخترزادهء پيمبر خداى جهانيان . مدافعانش كم بودند و دشمنان در اطرافش بسيار ، دشمنش او را كشت و دوستش از ياريش باز ماند ، واى بر قاتل\r\nو ننگ بر دوست غافل ، خدا براى قاتل وى حجتى ننهاده و دوست غافل وى را معذور نمىدارد ، مگر صميمانه به پيشگاه خدا توبه برد و با قاتلان بجنگد و با ستمگران مخالفت كند ، شايد خداوند توبه را بپذيرد و خطا را ببخشد . ما شما را به كتاب خدا و سنت پيمبر و خونخواهى خاندان وى و جهاد منحرفان و ستمگران دعوت مىكنيم ، اگر كشته شديم آنچه به نزد خدا هست براى نيكان بهتر است و اگر ظفر يافتيم اين كار را به خاندان پيمبرمان باز مىبريم . » گويد : هر روز اين سخنان را براى ما تكرار مىكرد چندان كه غالب ما آن را به خاطر سپرده بوديم .\r\nگويد : هنگام هلاكت يزيد بن معاويه ، مردم به عمرو بن حريث تاختند و از قصر بيرونش كردند و بر عامر بن مسعود جمحى اتفاق كردند . شاعر او را گردونه جعل لقب داده بود كه به كوتاهى همانند انگشتى بود ، زيد غلامش خزانه دارش بود ، عمرو امامت نماز مىكرد و براى ابن زبير بيعت گرفته بود . ياران سليمان بن صرد همچنان پيروان خويش و ديگران را دعوت مىكردند تا پيروانشان بسيار شد كه از پس هلاكت يزيد بن معاويه كسان آسانتر از ايام پيش به بيعت آنها مىآمدند .\r\nگويد : چون شش ماه از هلاكت يزيد گذشت ، به روز جمعه نيمهء ماه رمضان\r\n","description":"","footnote":"","page_name":" 3190 ","page_number":481},
  {"content":"\r\nمختار بن ابى عبيده به كوفه آمد .\r\nگويد : عبد الله بن يزيد انصارى خطمى از جانب ابن زبير به امارت كوفه آمد كه عهده دار جنگ و مرز بود . ابراهيم بن محمد بن طلحه نيز از جانب ابن زبير با وى آمده بود كه امير خراج كوفه بود ، عبد الله بن يزيد به روز جمعه هشت روز مانده از ماه رمضان سال شصت و چهارم به كوفه رسيد .\r\nگويد : مختار هشت روز پيش از عبد الله بن يزيد و ابراهيم بن محمد به كوفه رسيد ، وقتى وارد كوفه شد كه سران و اعيان كوفه به دور سليمان بن صرد فراهم آمده بودند و مختار را با وى برابر نمىكردند و چون كسان را به خويشتن مىخواند و از خونخواهى حسين سخن مىكرد ، شيعيان به دو مىگفتند : « اينك سليمان بن صرد ، پير شيعه كه مطيع وى شده‌اند و بر او فراهم آمده‌اند . »\r\nاما مختار به شيعيان مىگفت : « من از پيش مهدى ، محمد بن حنفيه ، پسر على آمده‌ام كه معتمد و امين و برگزيده و وزير اويم . » به خدا چندان به شيعيان پرداخت كه گروهى از آنها به دو متمايل شدند كه حرمتش مىكردند و سخنش را مىپذيرفتند و منتظر كارش بودند ، اما بيشتر شيعيان با سليمان بن صرد بودند و سليمان براى مختار ناراحت كننده ترين خلق خداى بود . مختار به ياران خويش مىگفت : « مىدانيد ، اين - يعنى سليمان بن صرد - چه مىخواهد ؟ فقط مىخواهد قيام كند و خودش را به كشتن دهد ، شما را نيز به كشتن دهد كه از كار جنگ بصيرت و اطلاع ندارد . » گويد : يزيد بن حارث شيبانى پيش عبد الله بن يزيد انصارى رفت و گفت :\r\nمردم مىگويند كه شيعيان با ابن صرد بر ضد تو قيام مىكنند ، جمعى از آنها نيز با مختارند كه شمارشان از جمع ديگر كمتر است ، چنان كه كسان مىگويند مختار نمىخواهد قيام كند تا ببيند سر انجام كار سليمان بن صرد چه مىشود كه كار وى آماده است و همين روزها قيام مىكند ، اگر خواهى نگهبانان و جنگاوران و سران قوم را فراهم آرى و سوى آنها روى ما نيز با تو بياييم ، وقتى به منزل وى تاختى وى را پيش خوانى\r\n","description":"","footnote":"","page_name":" 3191 ","page_number":482},
  {"content":"\r\nاگر آمد او را بس و اگر با تو به جنگ آمد با وى جنگ كنى كه كسان فراهم آورده و آرايش گرفته اى و او غافل است كه بيم دارم و اگر او آغاز كند و بگذارى تا بر ضد تو قيام كند نيرويش بسيار شود و كار وى بزرگ شود . » عبيد الله بن يزيد گفت : « خدا ميان ما و آنهاست ، اگر به جنگ ما آيند با آنها جنگ مىكنيم و اگر ما را واگذارند دنبالشان نمىكنيم ، اين كسان چه مىخواهند ؟ » گفت : « اين كسان مىگويند كه سر خونخواهى حسين بن على دارند . » گفت : « مگر من حسين را كشته‌ام ؟ خدا قاتل حسين را لعنت كند . » گويد : سليمان بن صرد و يارانش مىخواستند در كوفه قيام كنند ، عبد الله بن يزيد بيامد و به منبر رفت و به سخن ايستاد و حمد خداى گفت و ثناى او كرد آنگاه گفت :\r\n« اما بعد ، شنيده‌ام كه گروهى از مردم اين شهر مىخواهند بر ضد « ما قيام كنند ، پرسيدم مقصودشان از اين كار چيست ؟ گفتند : به پندار « خويش سر خونخواهى حسين بن على دارند ، خدا اين گروه را رحمت « كند كه جاهايشان را مىدانم و به من گفته‌اند بگيرمشان ، گفته‌اند پيش از\r\n« آنگه آغاز كنند ، من آغاز كنم ، اما اين را نپذيرفتم و گفتم : اگر به جنگ « من آيند با آنها جنگ مىكنم ، و اگر مرا واگذارند دنبالشان نمىكنم ، « براى چه با من بجنگند ؟ به خدا من حسين را نكشته‌ام و با وى نجنگيده‌ام « و از كشته شدنش كه رحمت خدا بر او باد ، غمين شدم . اين گروه در امانند « بيايند و آشكار شوند و سوى قاتل حسين روند كه سوى آنها روانست و « من بر ضد قاتل حسين ، پشتيبان آنها هستم ، اينك ابن زياد قاتل حسين و « قاتل نيكان و برجستگان شما سوى شما مىآيد ، وى را در يك منزلى پل « منبج ديده‌اند ، پيكار وى و آماده شدن براى مقابله با او بهتر و عاقلانه تر « آز اين است كه به جان هم افتيد و همديگر را بكشيد و خون يك ديگر را\r\n","description":"","footnote":"","page_name":" 3192 ","page_number":483},
  {"content":"\r\n« بريزيد و فردا كه ضعيف شديد اين دشمن به مقابل شما آيد . به خدا اين « آرزوى دشمن شما است ، اينك كسى سوى شما مىآيد كه او را بيشتر از « همهء مخلوق خدا دشمن داريد ، كسى كه خودش و پدرش هفت سال « ولايتدار شما بوده‌اند كه پيوسته در كار كشتن اهل عفت و دين بوده‌اند .\r\n« اوست كه از شما كشتار كرده و بليه از او ديده‌ايد و كسى را كه به « خونخواهيش برخاسته‌ايد او كشته ، اينك سوى شما مىآيد . با همه نيرو « و قدرت برويد و نيروى خويش را بر ضد وى ، نه خودتان ، به كار اندازيد ، « كه من از نيكخواهى شما باز نمانده‌ام ، خدا ما را متفق كند و پيشوايانمان « را به صلاح آورد . » گويد : ابراهيم بن محمد بن طلحه گفت : « اى مردم ، گفتار اين ضعيف آرامش جوى شما را در كار خشونت و شمشير مغرور نكند ، به خدا اگر كسى بر ضد ما قيام كند مىكشيمش و اگر يقين كنم كه گروهى مىخواهند بر ضد ما قيام كنند ، پدر را به جاى فرزند مىگيريم و فرزند را به جاى پدر ، دوست را به جاى دوست مىگيريم و سر دسته را به جاى كسانش ، تا تسليم حق شوند و به اطاعت گردن نهند . » گويد : مسيب بن نجبه به طرف او جست و سخنش را بريد و گفت : « اى پسر پيمان شكن ، ما را از خشونت و شمشيرت مىترسانى ، به خدا تو زبونتر از اينى ، ملامتت نمىكنم كه ما را دشمن دارى كه پدر و جدت را كشته‌ايم ، به خدا اميدوارم خدايت از ميان مردم اين شهر نبرد ، تا ترا سوم جد و پدرت كنند . اما تو اى امير سخن صواب گفتى ، به خدا چنين دانم كه كسانى كه سر اين كار دارند اندرزت را مىشنوند و گفتار ترا مىپذيرند . » ابراهيم بن محمد بن طلحه گفت : « بله ، به خدا كشته مىشود كه سستى كرده و آشكار كرده . »\r\nگويد : عبد الله بن وال تيمى به پا خاست و گفت : « اى مردم بنى تميمى ! دخالت تو\r\n","description":"","footnote":"","page_name":" 3193 ","page_number":484},
  {"content":"\r\nميان ما و اميرمان بيجاست ، به خدا تو امير ما نيستى و بر ما سلطه اى ندارى ، تو امير سرانه اى ، برو خراجت را بگير ، به خدا اگر تو فساد مىكنى كار اين امت را كسى جز پدر و جد پيمان شكنت به فساد نكشانيد كه سزاى آن را ديدند و كارشان به بدى كشيد . » گويد : آنگاه مسيب بن نجبه و عبد الله بن وال روى به عبد الله بن يزيد كردند و گفتند : « اما دربارهء رأى تو اى امير ، به خدا اميدواريم كه به سبب آن همگان ستايشت كنند و هم به نزد كسى كه وى را منظور داشتى و توجه او مىجستى ، پسنديده به شمار آيى . » گويد : كسانى از عملا ابراهيم بن محمد و جمعى از همراهان وى خشمگين شدند و به دفاع از او ناسزا گفتند ، مردم نيز به آنها ناسزا گفتند و مجادله كردند . و چون عبد الله بن يزيد گفتارشان را بشنيد فرود آمد و به خانه رفت .\r\nگويد : ابراهيم بن محمد برفت و مىگفت : « به خدا عبد الله بن يزيد با مردم كوفه سستى كرد ، به خدا اين را براى ابن زبير مىنويسم . » گويد : شبث بن ربعى تميمى پيش عبد الله بن يزيد رفت و اين را به وى خبر داد كه با وى و يزيد بن حارث بن رويم برنشست و پيش ابراهيم بن محمد رفت و قسم ياد كرد كه از آن گفتار كه شنيدى ، جز سلامت و اصلاح ميان كسان نمىخواستم كه يزيد بن حارث با من چنان و چنان گفت و صلاح ديدم با آنها چنان گويم كه شنيدى تا اختلاف در ميان نيايد و الفت از ميان نرود و اين قوم به جان هم نيفتند . » و ابراهيم ابن محمد وى را معذور داشت و سخنش را پذيرفت .\r\nگويد : آنگاه ياران سليمان بن صرد ، آشكارا به خريد سلاح پرداختند و آماده مىشدند و لوازم و وسايل خويش را آشكار كردند .\r\nدر اين سال خوارجى كه به مكه پيش عبد الله بن زبير آمده بودند و همراه وى با حصين بن نمير سكونى جنگيده بودند از وى جدا شدند و سوى بصره رفتند ،\r\n","description":"","footnote":"","page_name":" 3194 ","page_number":485},
  {"content":"\r\nآنگاه اختلاف پيدا كردند و دسته ها شدند .\r\n\r\nسخن از سبب جدايى خوارج از ابن زبير و سبب اختلافشان با همديگر\r\nابو المخارق راسبى گويد : ابن زياد از پس كشته شدن ابو بلال بسيار كس از خوارج را بكشت . پيش از آن نيز دست از آنها نمىداشته بود و زنده شان نمىگذاشته بود اما پس از كشته شدن ابو بلال به ريشه كن كردن و هلاك كردنشان همت گماشت .\r\nگويد : چون ابن زبير در مكه بشوريده بود و مردم شام سوى او رفته بودند خوارج فراهم آمدند و از آنچه بر آنها گذشته بود سخن آوردند . نافع بن ازرق گفت :\r\n« خدا برايتان كتاب فرستاده و در آن جهاد را بر شما مقرر داشته و از گفتار خويش حجت آورده . اينك ستمگران و متجاوزان ، شمشير در شما نهاده‌اند . و يكى در مكه شوريده بياييد سوى كعبه رويم و اين مرد را ببينيم اگر موافق عقيدهء ما باشد همراه وى با دشمن جهاد كنيم و اگر عقيده ديگر داشته باشد تا آنجا كه توانيم از كعبه دفاع كنيم ، آنگاه در كارهاى خويش بنگريم .\r\nگويد : پس برفتند تا پيش عبد الله بن زبير رسيدند كه از آمدنشان خرسند شد و گفت كه با عقيدهء آنها موافق است و بىتأمل و گفتگو رضايتشان را حاصل كرد كه همراه وى بجنگيدند ، تا وقتى كه يزيد مرد و سپاه شام از مكه برفت .\r\nآنگاه خوارج همديگر را بديدند و گفتند : « آنچه از پيش كرده‌ايد بىانديشه بوده و ناصواب ، همراه كسى جنگيده‌ايد كه نمىدانيد ، شايد موافق عقيدهء شما نيست همين پيش خود او با شما جنگ مىكرد و پدرش بانگ خونخواهى عثمان مىزد ، پيش وى رويد و دربارهء عثمان پرسش كنيد اگر از او بيزارى كرد دوست شماست و اگر نكرد دشمن شماست . »\r\n","description":"","footnote":"","page_name":" 3195 ","page_number":486},
  {"content":"\r\nگويد : پيش وى رفتند و گفتند : « اى كس ، ما همراه تو جنگ كرديم و عقيدهء ترا نپرسيديم تا بدانيم از مايى يا از دشمنان مايى . به ما بگو دربارهء عثمان چه مىگويى ؟ » گويد : عبد الله نظر كرد و ديد يارانش در اطرافش اندكند و به آنها گفت : « شما وقتى آمده‌ايد كه من قصد رفتن دارم ، شبانگاه بياييد تا آنچه را مىخواهيد با شما بگويم . » پس خوارج برفتند و عبد الله كس پيش ياران خويش فرستاد كه همگى سلاح بپوشيد و شبانگاه پيش من آييد ، چنان كردند ، وقتى خوارج بيامدند ياران ابن زبير با سلاح در دو صف به دورش ايستاده بودند\r\nو جمعى بسيار از آنها بر سر وى ايستاده بودند و چماق به دست داشتند . ابن ازرق به ياران خويش گفت : « اين مرد از غائلهء شما بيم كرده كه قصد مخالفت شما دارد و چنان كه مىبينيد بر ضدتان مهيا شده . » گويد : پس ابن ازرق نزديك وى شد و گفت : « اى پسر زبير از خدا بترس و خاين تبعيضگر را دشمن بدار و با اولين كسى كه روش ضلالت آورد و بدعتها نهاد و خلاف حكم قرآن عمل كرد دشمنى كن كه اگر چنين كنى پروردگارت را خشنود مىكنى و خويشتن را از عذاب دردناك مىرهانى و اگر اين كار را نكنى از جملهء آنهايى كه « از نصيب خويش برخوردار شده‌اند » [ 1 
  ] و « در زندگى دنيا بركات خويش را تمام كرده‌اند » [ 2 
  ] اى عبيده پسر هلال براى اين كس و يارانش عقايد ما را كه مردم را به سوى آن مىخوانيم بگوى . » پس عبيدة بن هلال پيش آمد .\r\nابو قبيصة بن عبد الرحمان قحافى خثعمى گويد : « به خدا من عبيدة بن هلال را ديدم كه پيش آمد و سخن كرد ، گوينده اى بليغتر و درستگفتارتر از او نديده بودم .\r\nوى عقيدهء خوارج داشت .\r\nگويد : چنان بود كه گفتار بسيار را دربارهء معنى مهم در كلمات اندك جاى مىداد .\r\n\r\n","description":"","footnote":"\r\n[ 1 
  ] فَاسْتَمْتَعُوا بِخَلاقِهِمْ 9 : 69 . توبه : آيه 69\r\n[ 2 
  ] أَذْهَبْتُمْ طَيِّباتِكُمْ في حَياتِكُمُ الدُّنْيا 46 : 20 . سورة الاحقاف آيهء : 20\r\n","page_name":" 3196 ","page_number":487},
  {"content":"\r\nگويد : حمد خداى گفت و ثناى او كرد سپس گفت :\r\n« اما بعد ، خداوند محمد را برانگيخت كه به عبادت خداى و خلوص دين دعوت كند كه دعوت كرد و مسلمانان اجابتش كردند و ميان ايشان مطابق كتاب خدا و فرمان وى عمل كرد تا خدا وى را ببرد ، صلى الله عليه و سلم . آنگاه مردم ابو بكر را خليفه كردند ، ابو بكر نيز عمر را خليفه كرد ، هر دوشان مطابق كتاب و سنت پيمبر خدا عمل كردند و خدا پروردگار جهانيان را حمد . آنگاه مردم ، عثمان بن عفان را خليفه كردند كه قرقها نهاد و خويشاوندان را مزيت داد و جوان را به كار گرفت و تازيانه بلند كرد و به كار برد و قرآن را دريد و مسلمان را تحقير كرد\r\nو منكران ستم را بزد و تبعيدى پيمبر خدا را پناه داد و مسلمانانى را كه فضيلت تقدم داشتند بزد و تبعيد كرد و محروم داشت آنگاه غنيمتى را كه خدا به مسلمانان داده بود برگرفت و ميان بدكاران قريش و بذله گويان عرب تقسيم كرد . پس گروهى از مسلمانان كه خدا پيمان اطاعت از آنها گرفته بودند و در كار خدا از ملامت ملامتگر باك نداشتند سوى وى رفتند و خونش بريختند ، ما دوستان آنهاييم و از پسر عفان بيزار ، تو اى پسر زبير چه مىگويى ؟ » گويد : ابن زبير گفت : « اما بعد ، آنچه را گفتى فهميدم ، از پيمبر ياد كردى كه چنان بود كه گفتى ، صلى الله عليه و سلم ، و بالاتر از آنچه گفتى . آنچه را دربارهء ابو بكر و عمر گفتى فهميدم موفق بودى و صواب آوردى . و نيز آنچه را دربارهء عثمان بن عفان كه رحمت خدا بر او باد گفتى فهميدم و هيچكس از خلق خدا را نمىشناسم كه به كار عثمان داناتر از من باشد وقتى قوم بر او اعتراض كردند و تغيير رفتار خواستند با وى بودم كه هر چه از قوم خواستند تغيير داد ، آنگاه با نامه اى پيش وى بازگشتند كه پنداشتند دربارهء آنها نوشته و دستور كشتنشان را داده ، اما عثمان به آنها گفت :\r\n« من آن را ننوشته‌ام اگر مىخواهيد شاهد بياريد و اگر نبود براى شما قسم ياد مىكنم .\r\n","description":"","footnote":"","page_name":" 3197 ","page_number":488},
  {"content":"\r\nبه خدا شاهد نياوردند و قسم ياد كردن از او نخواستند و بر او تاختند و خونش بريختند .\r\nچيزهايى را كه بر او عيب گرفتى شنيدم كه چنان نبود و شايستهء هر گونه نيكى بود و من شما و حاضران را شاهد مىكنم كه در دنيا و آخرت دوست پسر عفانم و دوست دوستانش و دشمن دشمنانش ، خدا از تو اى دشمن خدا بيزار باشد . » عبيده گفت : « از شما بيزار باشد اى دشمنان خدا . » و قوم پراكنده شدند .\r\nگويد : آنگاه نافع بن ازرق حنظلى و عبد الله بن صفار سعدى صريمى و عبد الله ابن اباض ، او نيز صريمى ، و حنظلة بن بيهس و عبيد الله و زبير پسران ماحوز از بنى سليط سوى بصره رفتند و ابو طالوت زمانى و عبد الله بن ثور قيسى ، ابو فديك ، و عطية بن اسود يشكرى سوى يمامه رفتند و با ابو طالوت به يمامه تاختند . پس از آن بر نجدة بن عامر حنفى فراهم آمدند .\r\nاما خوارج بصرى سوى بصره رفتند و همگى عقيدهء ابو بلال داشتند .\r\nابو المثنى به نقل از يكى از ياران بصرى خويش گويد : خوارج فراهم آمدند و بيشترشان گفتند : « بايد كسانى از ما در راه خدا قيام كنند كه از وقت قيام يارانمان فترتى بوده است . علماى ما در اين سرزمين بمانند و چراغهاى كسان باشند و آنها را سوى دين دعوت كنند و صاحبان كوشش و پرهيز قيام كنند و با پروردگار پيوند گيرند و شهيدان باشند زنده و روزى خور به نزد خداى . » گويد : نافع ابن ازرق داوطلب شد و با سيصد كس پيمان كرد و قيام كرد و اين به وقتى بود كه مردم بر عبيد الله بن زياد شوريده بودند و خوارج ، در زندانها را شكسته بودند و برون شده بودند . مردم به جنگ ازد و ربيعه با بنى تميم و قيس دربارهء خون مسعود بن عمرو سرگرم بودند خوارج از اشتغال مردم با همديگر فرصت يافته بودند و آمادگى يافته بودند و فراهم آمده بودند و چون نافع بن ازرق قيام كرد پيرو او شدند . مردم بصره بر عبد الله بن حارث توافق كردند كه امامت نماز كند . ابن زياد نيز سوى شام رفت . ازد و بنى تميم صلح كردند و مردم به خوارج پرداختند و دنبالشان كردند و بترسانيدند تا باقيمانده شان از\r\n","description":"","footnote":"","page_name":" 3198 ","page_number":489},
  {"content":"\r\nبصره برون شدند و به ابن ازرق پيوستند مگر اندكى كه آن وقت با قيام موافق نبودند از جمله عبد الله بن صفار و عبد الله بن اباض و كسانى از يارانشان كه عقيدهء آنها داشتند .\r\nنافع بن ازرق نظر كرد و چنان پنداشت كه دوستى با كسانى كه به جاى مانده‌اند روا نيست و به جاماندگان را نجات نيست و به ياران خويش گفت : « خدا شما را به وسيلهء قيامتان حرمت داد و دربارهء چيزى كه ديگران كور ماندند بصيرت داد ، مگر نمىدانيد كه شما به طلب شريعت و فرمان خداى قيام كرده‌ايد و فرمان وى شما را راهبر است و كتاب ، شما را پيشواست و از سنتها و اثر آن تبعيت مىكنيد ؟ » گفتند : « چرا . » گفت : « مگر حكم شما دربارهء دوستتان همانند حكم پيمبر دربارهء دوستش نيست و حكم شما دربارهء دشمنتان همانند حكم پيمبر دربارهء دشمنش نيست ؟ اكنون هر كه دشمن شماست دشمن خدا است و دشمن پيمبر . چنان كه هر كه دشمن پيمبر است دشمن خداست و دشمن شماست . » گفتند : « چرا . » گفت : « خداى تعالى چنين فرموده : « * ( بَراءَةٌ من الله وَرَسُولِه إِلَى الَّذِينَ عاهَدْتُمْ من الْمُشْرِكِينَ 9 : 1 ) * . » [ 1 
  ] يعنى : بيزارى خداست و پيمبر او از آن كسان از مشركان كه با ايشان پيمان بسته‌ايد .\r\nو هم فرموده : « * ( لا تَنْكِحُوا الْمُشْرِكاتِ حَتَّى يُؤْمِنَّ 2 : 221 ) * » [ 2 
  ] يعنى : زنان مشرك را ( به زنى ) مگيريد تا ايمان آرند ، كه خدا دوستيشان و اقامت با ايشان و قبول شهادتشان و آموختن علم دين از ايشان و ازدواج با ايشان و\r\n\r\n","description":"","footnote":"\r\n[ 1 
  ] توبه آيهء 1\r\n[ 2 
  ] بقره : آيهء 222\r\n","page_name":" 3199 ","page_number":490},
  {"content":"\r\nمواريثشان را حرام كرده ، خدا بوسيلهء دانستن اين چيزها حجت به ما تمام كرده و مىبايد كار دين را به كسانى كه از پيش آنها آمده‌ايم تعليم دهيم و آنچه را خدا نازل فرموده مكتوم نداريم كه او عز و جل فرموده :\r\n« * ( إِنَّ الَّذِينَ يَكْتُمُونَ ما أَنْزَلْنا من الْبَيِّناتِ وَالْهُدى من بَعْدِ ما بَيَّنَّاه لِلنَّاسِ في الْكِتابِ ، أُولئِكَ يَلْعَنُهُمُ الله وَيَلْعَنُهُمُ اللَّاعِنُونَ 2 : 159 ) * . » [ 1 
  ] يعنى : كسانى كه حجتها و هدايت ما را كه نازل كرده‌ايم با وجود آنكه در كتاب آسمانى براى مردم توضيح داده‌ايم نهان دارند خدا و لعنتگران لعنتشان مىكنند .\r\nگويد : پس همه يارانش اين رأى را پذيرفتند و او چنين نوشت :\r\n« از بندهء خدا نافع بن ازرق « به عبد الله بن صفار و عبد الله بن اباض و كسانى كه با آنهايند « سلام بر بندگان مطيع خدا ، و كار چنان و چنان است . . .\r\nو همان گفته را بر خواند و همان وصف را شرح داد و نامه را براى آنها فرستاد كه چون به دستشان رسيد عبد الله بن صفار آن را بخواند و بگرفت و پشت سر نهاد و براى كسان نخواند مبادا پراكنده شوند و اختلاف كنند .\r\nعبد الله بن اباض به دو گفت : « پدرت خوب چه خبر يافتى ، مگر ياران ما كشته شده‌اند يا كسىشان اسير شده ؟ » ابن صفار نامه را به دو داد كه بخواند و گفت : « خدايش بكشد چه رأيى آورده نافع بن ازرق راست مىگويد ، اگر اين قوم مشرك بودند رأى وى درست بود و حكمى كه مىدهد به حق بود و روش او چون روش پيمبر بود ، دربارهء مشركان .\r\nولى اين سخن كه مىگويد ، اين قوم منكر نعمت و احكامند دروغ گفته و دروغ آورده . اينان از شرك به دورند و فقط خونشان بر ما حلال است و اموالشان حرام .\r\n\r\n","description":"","footnote":"\r\n[ 1 
  ] بقره : آيهء 158\r\n","page_name":" 3200 ","page_number":491},
  {"content":"\r\nابن صفار به دو گفت : « خدا از تو بيزار باشد كه كوتاه آمدى و از ابن ازرق نيز بيزار باشد كه غلو كرد ، خدا از هر دوتان بيزار باشد . » ابن اباض گفت : « خدا از تو و از او بيزار باشد . » ، آنگاه قوم پراكنده شدند و كار ابن ازرق بالا گرفت و جمع وى فزون شد\r\nو سوى بصره آمد و نزديك پل رسيد .\r\nعبد الله بن حارث ، مسلم بن عبيس بن كريز را با مردم بصره به مقابلهء او فرستاد .\r\nابو جعفر گويد : در نيمهء ماه رمضان همين سال مختار بن ابى عبيد ثقفى به كوفه آمد .\r\n\r\nسخن از سبب آمدن مختار به كوفه\r\nنضر بن صالح گويد : شيعيان ناسزاى مختار مىگفتند و ملامت او مىكردند به سبب رفتارى كه با حسن بن على داشته بود ، آن روز كه در سياهچال ساباط زخم خورده و او را به ابيض بردند .\r\nگويد : وقتى ايام حسين رسيد و مسلم بن عقيل را به كوفه فرستاد وى در خانهء مختار فرود آمد . همان كه اكنون خانهء سلم بن مسيب است .\r\nمختار بن ابى عبيد نيز با ديگر مردم كوفه با مسلم بيعت كرد و نيكخواهى كرد و مطيعان خويش را سوى او خواند تا وقتى كه مسلم قيام كرد . آن روز مختار در دهكدهء خويش به نام لقفا در ناحيهء خطرنيه بود . هنگام ظهر خبر يافت كه ابن عقيل در كوفه ظهور كرده كه قيام وى در آن هنگام از روى وعده با يارانش نبود ، بلكه وقتى به دو گفته بودند هانى بن عروهء مرادى را زده‌اند و بداشته‌اند ، قيام كرده بود . مختار با غلامان خود بيامد و بعد از مغرب به باب الفيل رسيد . عبيد الله براى عمرو بن حريث پرچمى بسته بود و او را سالار همگان كرده بود و گفته بود در مسجد بنشيند .\r\nو چون مختار بيامد و بر باب الفيل ايستاد هانى ابن ابى حيه وادعى بر او گذشت و گفت :\r\n","description":"","footnote":"","page_name":" 3201 ","page_number":492},
  {"content":"\r\n« چرا اينجا ايستاده اى ، نه با مردمى و\r\nنه در خانهء خويش . » گفت : « رأى من از بزرگى گناه شما آشفته است . » گفت : « به خدا گمان دارم خودت را به كشتن مىدهى . » ، آنگاه پيش عمرو بن حريث رفت و سخنى را كه با مختار گفته بود با جواب مختار براى او بگفت .\r\nعبد الرحمان بن ابى عمير ثقفى گويد : وقتى هانى بن ابى حيه گفتار مختار را به عمرو بن حريث خبر داد پيش وى نشسته بودم ، به من گفت : « پيش عموزاده ات برگرد و بگو كه يارش نمىداند او كجاست ، خودش را به زحمت نيندازد . » گويد : برخاستم بروم ، زايدة بن قدامة بن مسعود پيش جست و گفت : « پيش تو مىآيد به شرط اينكه در امان باشد . » عمرو بن حريث گفت : « از جانب من در امان است ، اگر دربارهء او چيزى به امير عبيد الله بگويند پيش وى به شهادت مىايستم و شفاعت مىكنم . » زايدة بن قدامه به دو گفت : « با اين ترتيب ان شاء الله بجز نيكى نخواهد بود . » عبد الرحمان گويد : برفتم و زايده نيز با من پيش مختار آمد . گفتهء ابن ابى حيه را با سخن ابن حريث به دو خبر داديم و قسمش داديم كه سبب زحمت خودش نشود .\r\nپس او پيش ابن حريث آمد و سلام گفت و زير پرچم وى نشست تا صبح شد . مردم از كار و رفتار مختار سخن آوردند و عمارة بن عقبة بن ابى معيط پيش عبيد الله رفت و قصه را با وى بگفت و چون روز برآمد در عبيد الله بن زياد را گشودند و به مردم اجازه دادند كه مختار نيز با ديگر كسان به درون رفت . عبيد الله بن زياد او را پيش خواند و به دو گفت : « تو بودى كه با كسان آمده بودى ابن عقيل را يارى كنى ؟ » گفت : « من چنين نكردم ، بلكه آمدم و زير پرچم عمرو بن حريث جا گرفتم و شب را تا صبح با وى بودم . » عمرو گفت : « خدايت قرين صلاح بدارد ، راست مىگويد . » گويد : عبيد الله بن زياد چوب را بلند كرد و به صورت مختار زد كه به چشمش\r\n","description":"","footnote":"","page_name":" 3202 ","page_number":493},
  {"content":"\r\nخورد و پلكش را وارونه كرد و گفت : « نزديك خطر بودى ، به خدا اگر شهادت عمر نبود گردنت را مىزدم ، به زندانش بريد . » پس او را به زندان بردند و بداشتند و همچنان به زندان بود تا حسين كشته شد .\r\nگويد : پس از آن مختار كس پيش زايدة بن قدامه فرستاد و از او خواست كه در مدينه پيش عبد الله بن عمر رود و از او بخواهد كه به يزيد بن معاويه بنويسد كه به\r\nعبيد الله بن زياد بنويسد كه او را آزاد كند .\r\nگويد : زايده برنشست و پيش عبد الله بن عمر رفت و پيغام مختار را بداد . صفيه خواهر مختار كه زن عبد الله بن عمر بود از زندانى بودن برادرش خبر يافت و بگريست و بناليد ، و چون عبد الله بن عمر اين را بديد همراه زايده به يزيد بن معاويه نوشت :\r\n« اما بعد ، عبيد الله بن زياد مختار را بداشته كه خويشاوند من است و دوست « دارم آزاد شود و كارش سامان گيرد ، خدا ما و ترا رحمت كناد اگر خواهى به ابن زياد بنويسى كه رهايش كند ، بنويس و سلام بر تو باد . » گويد : زايده بر مركب خويش نامه را به شام پيش يزيد برد كه وقتى آن را بخواند بخنديد و گفت : « ابو عبد الرحمان شفاعت مىكند و شايستهء اين كار است . » پس به ابن زياد نوشت :\r\n« اما بعد ، وقتى نامهء مرا ديدى مختار بن ابى عبيد را رها كن و سلام بر تو باد . » گويد : زايده نامه را بياورد و به ابن زياد داد كه مختار را بخواند و رها كرد و گفت : « سه روز مهلت مىدهم ، اگر پس از آن ترا در كوفه يافتم جانت در خطر است . » و او به جاى خويش رفت .\r\nابن زياد گفت : « زايده بر من جرأت آورده كه پيش امير مؤمنان سفر مىكند تا\r\n","description":"","footnote":"","page_name":" 3203 ","page_number":494},
  {"content":"\r\nبراى رهايى كسى كه مىخواستم دير در زندان بماند نامه بيارد ، او را پيش من آريد . » گويد : عمرو بن نافع ، ابو عثمان ، يكى از دبيران ابن زياد بر زايده گذر كرد كه در جستجوى وى بودند و به دو گفت : « فرار كن و اين خدمت را به ياد داشته باشند . » گويد : زايده برفت و آن روز نهان شد پس از آن با كسانى از قوم خويش پيش قعقاع بن شور ذهلى و مسلم بن عمرو باهلى رفت كه از ابن زياد براى وى امان گرفتند .\r\nابو مخنف گويد : و چون روز سوم شد مختار سوى حجاز رفت .\r\nابن عرق وابستهء ثقيف گويد : از حجاز مىآمدم ، وقتى به بسيطه رسيدم ، آن سوى واقصه ، مختار بن ابى عبيد را ديدم كه به آهنگ حجاز برون شده بود و اين به وقتى بود كه ابن زياد او را رها كرده بود و چون بديدمش خوش آمد گفتم و نزديك وى رفتم و چون پلك وى را وارونه ديدم انا للَّه گفتم و پس از همدردى به دو گفتم :\r\n« خدايت بد ندهد چشمت چه شده ؟ »\r\nگفت : « روسپىزاده با چوب به چشم من زد و چنين شد كه مىبينى . » گفتم : « انگشتانش عاجز شود . » مختار گفت : « خدايم بكشد اگر انگشتان و رگها و اعضايش را قطعه قطعه نكنم . » گويد : از گفتار وى در شگفت شدم و گفتم : « از كجا چنين دانسته اى ؟ » گفت : « همين است كه مىگويم به ياد داشته باشد تا درستى آن را ببينى . » گويد : آنگاه دربارهء عبد الله بن زبير از من پرسيد .\r\nگفتمش : « به خانه پناه برده و مىگويد پناهنده پروردگار اين خانه‌ام ، مردم مىگويند كه محرمانه بيعت مىگيرد و چنان پندارم كه اگر نيرو گيرد و مردان كافى\r\n","description":"","footnote":"","page_name":" 3204 ","page_number":495},
  {"content":"\r\nبيابد مخالفت آشكار مىكند . » گفت : « بله ، در اين ترديد نيست . اكنون مرد عرب اوست اگر به دنبال من آيد و سخن مرا گوش گيرد كار كسان را عهده كنم و اگر نكند من از هيچيك از عربان كمتر نيستم ، اى ابن عرق فتنه غريده و رخ نموده گويى رسيده و نيش خود را بند كرده ، باشد تا اين را در جايى ببينى و بشنوى كه نمودار شده‌ام و گويند مختار با گروهى از مسلمانان به خونخواهى مظلوم شهيد ، مقتول دشت طف ، سرور مسلمانان و پسر سرورشان حسين بن على ، برخاسته ، قسم به پروردگارت كه به قصاص قتل وى به تعداد كسانى كه به عوض خون يحيى بن زكريا كشته شدند ، خواهم كشت . » گويد : گفتم : « سبحان الله ، اين اعجوبه ايست با قصهء قديم . » گفت : « همين است كه مىگويم ، به خاطر داشته باش تا درستى آن را ببينى . » آنگاه مركب خويش را به حركت آورد و روان شد و من لختى با وى برفتم و براى وى از خدا سلامت و مصاحبت نكو خواستم .\r\nگويد : آنگاه توقف كرد و مرا قسم داد كه بازگردم ، دستش را بگرفتم و بدرود كردم و سلام گفتم و بازگشتم و با خويشتن گفتم : « شايد اين سخن كه اين كس ، يعنى مختار ، مىگويد و پندارد كه رخ مىدهد چيزى است كه با خويشتن گفته ؟ به خدا ، خدا هيچكس را از غيب خبر نداده ، اين چيزى است كه او آرزو مىكند و پندارد كه رخ مىدهد و دلبستهء انديشهء خويش است . به خدا اين انديشهء آشفته است . به خدا چنان نيست كه هر چه را انسان پندارد كه مىشود ، بشود . » گويد : به خدا زنده بودم و همهء آنچه را گفته بود بديدم .\r\nگويد : به خدا اگر اين دانشى بود كه به او القا شده بود وقوع يافت و اگر نظرى بود كه داشت و آرزويى بود كه كرده بود ، رخ داد .\r\nابن عرق گويد : اين حديث را با حجاج بن يوسف بگفتم و خنديد كه به من گفت مختار مىگفت :\r\n","description":"","footnote":"","page_name":" 3205 ","page_number":496},
  {"content":"\r\n« كسى كه دنبالهء خويش را بكشد « به دجله يا اطراف آن « بانگ واى زند » به دو گفتم : « آيا اين چيزها را مىساخت و به تخمين مىگفت يا از علمى بود كه به او داده شده بود ؟ » گفت : « به خدا آنچه را مىپرسى نمىدانم ولى چه مردى بود به ديندارى و جنگ افروزى و كوفتن دشمنان . » عباس بن سهل بن سعد گويد : مختار به مكه رسيد و پيش ابن زبير آمد من پيش وى نشسته بودم به ابن زبير سلام گفت كه جواب وى را بداد و خوش آمد گفت و جاى گشود ، آنگاه گفت : « اى ابو اسحاق از حال مردم كوفه با من سخن كن . » مختار گفت : « آنها به ظاهر دوستان حاكم خويشند و به باطن دشمن اويند . » ابن زبير گفت : « اين صفت بندگان بد است كه چون صاحبان خويش را ببينند خدمت كنند و اطاعت آرند و چون از پيش آنها بروند ناسزا گويند و لعنتشان كنند . » گويد : لختى با ما بنشست آنگاه نزديك ابن زبير رفت . گويى رازگويى مىكرد و گفت : « در انتظار چيستى ؟ دست بيار تا با تو بيعت كنم ، كارى كن كه ما خرسند شويم ، حجاز را بگير كه همه مردم حجاز با تواند . » گويد : آنگاه مختار برخاست و برفت و يك سال ديده نشد . يك روز كه پيش ابن زبير نشسته بودم به من گفت : « مختار بن ابى عبيد را كى ديده اى ؟ » گفتم : « از يك سال پيش كه او را پيش تو ديده‌ام ديگر نديدمش . » گفت : « پندارى كجا رفته ؟ اگر به مكه بود تا كنون ديده شده بود . » گفتم : « يك يا دو ماه پس از آن كه وى را پيش تو ديدم به مدينه رفتم و چند ماه در مدينه بماندم آنگاه سوى تو آمدم از تنى چند از مردم طايف كه به آهنگ عمره\r\n","description":"","footnote":"","page_name":" 3206 ","page_number":497},
  {"content":"\r\nآمده بودند شنيدم كه مىگفتند مختار به طايف پيش آنها رفته و مىگفته كه صاحب غضب است و هلاك كنندهء جباران .\r\nگفت : « خدايش بكشد ، دروغگويى كهانت پيشه است اگر خدا جباران را هلاك كند مختار يكى از آنها خواهد بود . » گويد : به خدا هنوز اين گفتگو را به سر نبرده بوديم كه از گوشهء مسجد نمودار شد .\r\nابن زبير گفت : « غايب را ياد كن تا او را ببينى ، پندارى كجا مىرود ؟ » گفتم : « به گمانم آهنگ كعبه دارد . » گويد : سوى كعبه رفت و آهنگ حجر كرد ، آنگاه هفت بار بر كعبه طواف برد و به نزديك حجر دو ركعت نماز كرد آنگاه بنشست و طولى نكشيد كه كسان از آشنايان وى از مردم طايف و مردم حجاز بر او گذشتند و پيش وى نشستند . ابن زبير در انتظار آمدن وى بود و گفت : « به نظر تو چرا پيش ما نمىآيد ؟ » گفتم : « نمىدانم ، اكنون براى تو معلوم مىدارم . » گفت : « چنان كه خواهى . » و اين را پسنديده بود .\r\nگويد : برخاستم و بر او گذشتم و چنان وانمودم كه مىخواستم از مسجد برون شوم ، آنگاه به وى نگريستم و سلام گفتم و پيش وى نشستم و دستش را بگرفتم و گفتم : « كجا بودى و پس از من كجا رفتى ؟ آيا به طايف بودى ؟ » گفت : « به طايف و جاهاى ديگر بودم . » و كار خويش را از من پوشيده داشت .\r\nگويد : نزديك وى شدم و آهسته سخن كردم و گفتم : « يكى مانند تو از كارى كه مردم معتبر و خاندانهاى عرب از قريش و انصار و ثقيف بر آن اتفاق كرده‌اند به دور مىماند ؟ خاندان و قبيله اى نمانده كه سر و سالارشان نيامده باشد و با اين مرد بيعت نكرده باشد ، از تو و كار تو شگفت است كه پيش وى نيامده باشى و بيعت\r\n","description":"","footnote":"","page_name":" 3207 ","page_number":498},
  {"content":"\r\nنكرده باشى و نصيبى از اين كار نداشته باشى . » گفت : « مگر نديدى كه سال پيش به نزد وى آمدم و رأى درست را با وى بگفتم ، اما كار خويش را از من پوشيده داشت و چون ديدمش كه از من بىنيازى كرد خواستم به او بنمايم كه من نيز از او بىنيازم ، به خدا او بيشتر از آنچه من به دو نياز دارم به من نياز دارد . » گفتم : « آن سخنان كه با وى گفتى در مسجد گفتى ، و اين گونه سخن نبايد كرد مگر وقتى كه پرده ها افتاده باشد و درها بسته ، اگر مىخواهى امشب او را ببين من نيز با تو مىآيم . »\r\nگويد : از پيش وى برخاستم و پيش ابن زبير بازگشتم و گفتار خويش و سخنان مختار را با وى بگفتم كه خرسند شد ، وقتى نماز عشا بكرديم ، در محل حجر همديگر را بديديم و برفتيم تا به خانهء ابن زبير رسيديم و اجازه خواستيم كه اجازه داد . گفتم :\r\n« شما را به خلوت گذارم . » گفتند : « نهان از تو چيزى نداريم . » پس نشستيم و ابن زبير دست مختار را بگرفت و مصافحه كرد و خوش آمد گفت و از حال وى و اهل خانه اش پرسيد آنگاه هر دو مدتى نه چندان دراز خاموش ماندند .\r\nسپس مختار سخن كرد و حمد خدا گفت و ثناى او كرد كه من مىشنيدم . آنگاه گفت : « نه پرگويى نكوست و نه قصور از حد مورد نياز ، من آمده‌ام با تو بيعت كنم به شرط آنكه كارها را بىمشورت من به سر نبرى و من جزو نخستين كسانى باشم كه اجازهء ورود مىدهى و چون سلطه يافتى مهمترين عملت را به من واگذارى . » ابن زبير گفت : « با تو بر كتاب خدا و سنت پيمبرش صلى الله عليه و سلم ، بيعت مىكنم . » مختار گفت : « با بدترين غلام من نيز بر كتاب خدا و سنت پيمبرش بيعت مىكنى . نصيب من از اين كار همانند كسى كه از همه به تو دور تر است نباشد ، به\r\n","description":"","footnote":"","page_name":" 3208 ","page_number":499},
  {"content":"\r\nخدا جز آن شرايط بيعت نمىكنم . » عباس بن سهل گويد : در گوش ابن زبير گفتم : « دين وى را بخر تا در اين باره بينديشى . » گويد : ابن زبير به دو گفت : « آنچه را خواستى پذيرفتم . » و دست پيش آورد و با وى بيعت كرد . مختار با وى بود تا محاصرهء اول كه حصين بن نمير سكونى به مكه آمد . در آن روز جنگ كرد و از همه كست كوشاتر و كارسازتر بود وقتى منذر بن زبير و مسور بن مخرمه و مصعب بن عبد الرحمان بن عوف كشته شدند مختار بانگ بر آورد كه اى مسلمانان ، سوى من آييد ، سوى من آييد ، من پسر ابى عبيد بن مسعودم ، من پسر كسى هستم كه حمله مىكرد نه فرار ، پسر پيشروانم نه عقب روان ، اى حافظان حرمت و مدافعان شرف ! گويد : آن روز مردم را به غيرت آورد و بكوشيد و جنگى نكو كرد ،\r\nسپس با ابن زبير در محاصره بماند تا روزى كه خانه سوخته شد كه به روز شنبه سه روز رفته از ماه ربيع الاول سال شصت و چهارم بود .\r\nمختار آن روز با گروهى كه همراه وى بودند در حدود سيصد كس چنان جنگيد كه كس بهتر از آن نجنگيده بود . جنگ مىكرد تا خسته مىشد آنگاه مىنشست و يارانش دور او را مىگرفتند و چون مىآسود برمىخاست و جنگ را از سر مىگرفت و به هر گروه از اهل شام رو مىكرد چندان ضربت مىزد كه هزيمتشان مىكرد .\r\nعباس بن سهل گويد : روز سوختن كعبه كار جنگ با عبد الله بن مطيع بود و من و مختار .\r\nگويد : در آن روز ميان ما كسى كوشاتر از مختار نبود .\r\nگويد : يك روز پيش از آنكه مردم شام از مرگ يزيد بن معاويه خبر يافتند جنگى سخت كرد و اين به روز شنبه پانزده روز رفته از ربيع الاخر سال شصت و\r\n","description":"","footnote":"","page_name":" 3209 ","page_number":500},
  {"content":"\r\nچهارم بود ، مردم شام اميد داشتند بر ما ظفر يابند و كوچه هاى مكه را بسته بودند .\r\nگويد : آن روز ابن زبير برون شد و بسيار كس با او بيعت مرگ كردند .\r\nگويد : من نيز با گروهى بيرون شدم و در يك سو جنگ مىكردم مختار با گروهى ديگر ، جماعتى اندك از مردم يمامه كه از خوارج بودند و براى دفاع از كعبه جنگ مىكردند ، سوى ديگر مىجنگيد . مختار و گروه وى به يك سو بودند و عبد الله ابن مطيع سوى ديگر بود .\r\nگويد : مردم شام به من حمله بردند و من و يارانم را به يك سو زدند تا با مختار و يارانش به يك جا فراهم شديم . من هر چه مىكردم او همانند آن مىكرد و هر چه او مىكرد من مىكوشيدم تا همانند آن كنم ، هرگز دليرتر از او كسى را نديدم .\r\nگويد : در آن حال كه به جنگ بوديم جمعى سوار و پياده از سپاه شام به ما حمله آوردند و من و مختار را با حدود هفتاد كس از مردم صبور به طرف يكى از خانه هاى مكه راندند . مختار با آنها مىجنگيد و مىگفت : « مردى به مردى ، نجات نيابد كسى كه فرار كند . » گويد : مختار برفت من نيز با وى برفتم ، گفت : « يكى از شما به هماوردى يكى آيد . »\r\nمردى سوى من آمد و مردى نيز سوى وى آمد . من سوى حريفم رفتم و خونش بريختم مختار نيز سوى حريف رفت و او را بكشت آنگاه به ياران خويش بانگ زديم و به دشمن حمله برديم ، به خدا چندان ضربت زديم كه از همه كوچه ها بيرونشان كرديم ، آنگاه به نزد دو حريف مقتول خويش بازگشتيم .\r\nگويد : مقتول من مردى « سرخگونه پررنگ بود ، گويى رومى بود و مقتول مختار مردى سياه پررنگ بود . مختار به من گفت : « مىدانى ، به خدا گمان دارم اين - دو ، مقتولان ما بوده‌اند ، اگر اين دو ، مقتولان ما باشند عشاير ما و آنها كه از ما اميد دارند سرشكسته شوند كه اين دو كس به نزد من با دو سگ برابرند و پس از اين هرگز با كسى هماوردى نمىكنم مگر او را بشناسم . » گفتم : « به خدا من نيز به هماوردى كسى كه\r\n","description":"","footnote":"","page_name":" 3210 ","page_number":501},
  {"content":"\r\nنشناسمش نمىروم . » گويد : مختار با ابن زبير ببود تا يزيد بن معاويه هلاك شد و محاصره به سر رسيد و مردم شام سوى شام باز رفتند و از پس هلاك يزيد مردم كوفه بر عامر بن مسعود توافق كردند كه امامت نماز كند تا مردم بر خليفه اى كه مورد رضايتشان باشد توافق كنند . يك ماه نگذشت كه عامر بيعت خويش و بيعت مردم كوفه را به ابن زبير خبر داد . پس از مرگ يزيد مختار پنج ماه و چند روز با ابن زبير ببود .\r\nسعيد بن عاص گويد : به خدا با ابن زبير بودم ، عبد الله بن صفوان بن اميه نيز با وى بود و طواف كعبه مىكرديم ، ابن زبير نگريستن گرفت ، مختار را ديده بود و به ابن صفوان گفت : « به خدا از گرگى كه درندگان اطرافش را گرفته باشند محتاطتر است . » گويد : پس ابن زبير برفت و ما نيز با وى برفتيم و چون طواف را به سر برديم و دو ركعت نماز پس از طواف بكرديم مختار به ما پيوست و به ابن صفوان گفت :\r\n« ابن زبير دربارهء من چه مىگفت ؟ » گويد : ابن صفوان گفتهء وى را مكتوم داشت و گفت : « جز نيكى نگفت . » گفت : « بله ، به پروردگار اين بنا قسم ، مىدانم چه گفت ، به خدا يا از من تبعيت كند يا به آتشش مىكشم . » گويد : پس از آن پنج ماه با وى ببود و چون ديد كه او را به كارى نمىگيرد ، هر كس از كوفه پيش وى مىآمد از احوال و وضع مردم ، از او مىپرسيد .\r\nعطية بن ابى روق همدانى گويد : هانى بن ابى حيه وادعى به مكه آمد كه آهنگ عمرهء رمضان داشت ، مختار از حال وى\r\nو حال و وضع مردم كوفه پرسيد كه گفت : « بر اطاعت ابن زبيرند اما گروهى از مردم هستند كه جماعت شهر ، دل با آنها دارند و اگر يكى را داشتند كه فراهمشان مىكرد به كمك آنها تا مدتى ولايت را مىخورد . »\r\n","description":"","footnote":"","page_name":" 3211 ","page_number":502},
  {"content":"\r\nمختار به دو گفت : « من ابو اسحاقم ، من كس آنهايم ، من آنها را بر حق خالص فراهم مىكنم و به كمك آنها كاروان باطل را محو مىكنم و سركشان لجوج را مىكشم . » هانى بن ابى حيه گفت : « اى پسر ابى عبيد ، واى تو ! اگر توانى كه در گمراهى پاى منه ، بگذار حريفشان ديگرى باشد كه عمر فتنه گر كوتاهست و عملش از همه كسان بدتر . » مختار گفت : « من به فتنه دعوت نمىكنم . به هدايت و جماعت دعوت مىكنم . » آنگاه برجست و برفت و بر مركب خويش نشست و سوى كوفه رفت و چون به قرعا رسيد ، سلمة بن مرثد همدانى را بديد كه از دليران عرب بود و مردى زاهد پيشه بود و چون همديگر را بديدند مصافحه كردند و از يك ديگر پرسش كردند .\r\nمختار خبر حجاز را با وى بگفت . آنگاه به سلمه بن مرثد گفت : « از مردم كوفه با من سخن كن . » گفت : « آنها چون گوسفندانند كه چوپانش گم شده . » مختار بن ابى عبيد گفت : « منم كه رعايت آن دانم و به سرانجامش مىبرم . » سلمه گفت : « از خداى بترس و بدان كه مرگ و بعثت و حساب دارى و پاداش عمل خويش را مىبينى ، اگر نيك باشد نيك و اگر بد باشد بد . » گويد : آنگاه از هم جدا شدند و مختار برفت تا به رود حيره رسيد ، به روز جمعه . پس فرود آمد و در آن غسل كرد و اندك روغنى ماليد و لباس به تن كرد و عمامه نهاد و شمشير خويش را بياويخت و بر مركب نشست و بر مسجد سكون و ميدان كنده گذشت و بر هر مجلسى كه مىگذشت به مردم آن سلام مىكرد و مىگفت : « مژدهء فتح و ظفر ، آنچه مىخواستيد بيامد . » گويد : برفت تا به مسجد بنى ذهل و بنى حجر رسيد و كس را آنجا نديد كه\r\n","description":"","footnote":"","page_name":" 3212 ","page_number":503},
  {"content":"\r\nمردم به نماز جمعه رفته بودند . پس برفت تا به محلهء بنى بدا گذشت و عبيدة بن عمرو بدى كندى را بديد و به دو سلام كرد و گفت : « مژده فتح و گشايش و ظفر اى ابو - عمر ! تو رأى نكو دارى كه با وجود آن خدا همهء گناه ترا مىبخشد و همه خطاى ترا مىپوشد . » گويد : « عبيده از جمله دليران و شاعران قوم بود و به دوستى على رضى الله عنه دلبسته بود و از شراب شكيب نداشت و چون مختار اين سخن با وى بگفت ، گفت :\r\n« خدايت مژدهء خير دهاد ،\r\nمژده به ما دادى آيا توضيح مىكنى ؟ » گفت : « آرى ، امشب مرا در جايم ببين . » عبيدة بن عمرو گويد : مختار اين سخنان با من بگفت ، آنگاه گفت : « مرا در جايم ببين و به اهل اين مسجد بگوى كه خدا از آنها پيمان گرفته كه اطاعت او كنند و منحرفان را بكشند و خونخواه فرزندان انبياء باشند و به نور مبين هدايتشان كند . » گويد : آنگاه روان شد و به من گفت : « راه سوى بنى هند كدامست ؟ » به دو گفتم : « صبر كن تا ترا راهبرى كنم . » پس اسب خويش را خواستم كه زين نهادند و برنشستم .\r\nگويد : پس با وى سوى طايفهء بنى هند رفتم و به من گفت : « مرا سوى خانهء اسماعيل بن كثير ببر . » گويد : وى را سوى خانهء ابن كثير بردم و او را بيرون آوردم كه تحيت گفت و خوش آمد گفت . مختار با وى مصافحه كرد و مژده داد و گفت : « امشب تو و برادرت و ابو عمرو مرا در جايم ببينيد كه با همه چيزهايى كه خوش داريد آمده‌ام . » گويد : پس برفت و ما نيز با وى برفتيم تا به مسجد جهنيه رسيد آنگاه سوى باب الفيل رفت و مركب خويش را بخوابانيد و وارد مسجد شد ، كسان او را بديدند و گفتند : « اين مختار است كه آمده . » گويد : پس مختار پهلوى يكى از ستونهاى مسجد ايستاد و نماز كرد تا وقتى\r\n","description":"","footnote":"","page_name":" 3213 ","page_number":504},
  {"content":"\r\nكه نماز جماعت به پا شد و در آن شركت كرد ، آنگاه به طرف ستونى ديگر رفت و همه مدت ما بين نماز جمعه تا عصر نماز كرد و چون نماز عصر را با جماعت بكرد برفت .\r\nعامر شعبى گويد : مختار كه جامهء سفر به تن داشت بر حلقهء همدان گذشت و گفت : « مژده كه با آنچه شما را خرسند مىكند آمده‌ام . » و برفت تا در خانهء خويش فرود آمد ، همان خانه كه به نام خانهء سلم بن مسيب شهره است . شيعيان آنجا رفت و آمد داشتند و آنجا پيش مختار مىرفتند .\r\nعبيدة بن عمرو گويد : همان شب چنان كه وعده كرده بوديم پيش مختار رفتيم و چون به نزد وى وارد شديم و نشستيم از كار مردم و حال شيعه از ما پرسيد گفتيم :\r\n« شيعيان بر سليمان بن صرد خزاعى فراهم آمده‌اند و چيزى نخواهد گذشت كه قيام مىكند . » گويد : پس او حمد خداى گفت و ثناى او كرد و صلوات پيمبر گفت سپس گفت :\r\n« اما بعد ، مهدى پسر وصى ، محمد بن على مرا سوى شما فرستاده « كه امين و وزير و برگزيدهء و امير اويم و دستور داده كه با بيدينان بجنگم و « به خونخواهى خاندان وى قيام كنم و از ناتوانان دفاع كنم . » فضيل بن خديج گويد : عبيدة بن عمرو و اسماعيل بن كثير مىگفتند نخستين مخلوق خدا بودند كه اجابت وى كردند و دست به دست او زدند و بيعت كردند .\r\nگويد : مختار كس پيش شيعيان مىفرستاد كه بر سليمان بن صرد فراهم آمده بودند و به آنها مىگفت :\r\n« از پيش ولى امر و معدن فضل و وصى و امام مهدى آمده‌ام « با چيزى كه در آن شفا هست و كشف نهان و كشتن دشمنان و اكمال « نعمت ، سليمان بن صرد كه خدا ما و او را رحمت كند پيرى است خشكيده\r\n","description":"","footnote":"","page_name":" 3214 ","page_number":505},
  {"content":"\r\n« و فرسوده اى پوسيده كه از كارها تجربه ندارد و از جنگ بىخبر است ، « مىخواهد شما را ببرد ، خودش را به كشتن دهد و شما را نيز به كشتن « دهد . من مطابق دستورى كه داده‌اند و به ترتيبى كه برايم بيان كرده‌اند « عمل مىكنم كه مايهء عزت ولى شماست و كشته شدن دشمنان و خنك « شدن دلهايتان ، گفتار مرا گوش گيريد و فرمانم را اطاعت كنيد ، خوشدل « باشيد و همديگر را مژده دهيد كه من بهترين ضامن همه آروزهاى « شمايم . » گويد : به خدا اين گفتار و امثال آن را چندان گفت كه گروهى از شيعيان را به خود متمايل كرد كه پيش وى رفت و آمد داشتند و بزرگش مىشمردند و مراقب كارش بودند اما بيشتر شيعيان و سرانشان با سليمان بن صرد بودند كه پير شيعه بود و كهنسالترشان ، و كس را با وى برابر نمىكردند ، اما مختار گروهى از آنها را كه بسيار نبودند به جانب خويش كشيد و سليمان بن صرد براى مختار ناخوشايندترين خلق خدا بود .\r\nگويد : كار ابن صرد فراهم شده بود و آهنگ قيام داشت ، اما مختار نمىخواست بجنبد و دست به كارى بزند ، مىخواست ببيند كار سليمان به كجا مىكشد ، اميد داشت كه همه شيعيان بر او فراهم آيند و براى وصول به مقصود نيرومندتر شود .\r\nگويد : و چون سليمان بن صرد قيام كرد و سوى جزيره رفت عمر بن سعد بن ابى وقاص و شبث بن ربعى به عبد الله بن يزيد خطمى و ابراهيم بن محمد بن طلحه گفتند : « مختار از\r\nسليمان بن صرد تا خطرناكتر است . سليمان رفته كه با دشمنان شما بجنگد و آنها را زبون شما كند و از ديارتان برون شده اما مختار مىخواهد در شهرتان بر شما بتازد . سوى او رويد و بند آهنينش نهيد و پيوسته در زندان بداريد تا كار مردم به استقامت آيد . »\r\n","description":"","footnote":"","page_name":" 3215 ","page_number":506},
  {"content":"\r\nگويد : پس با جماعتى سوى وى رفتند و ناگهان متوجه شد كه وى و خانه اش را در ميان گرفته‌اند ، او را از خانه برون آوردند و چون جماعتشان را بديد گفت :\r\n« چه خبر است به خدا فتح بزرگى نكرده‌ايد . » گويد : ابراهيم بن محمد بن طلحه به عبد الله بن يزيد گفت : « بازوى او را ببند و پياده به راهش انداز . » عبد الله بن يزيد گفت : « سبحان الله من او را پياده نمىبرم و پا برهنه نمىكنم ، با مردى كه آشكارا با ما دشمنى و جنگ نكرده و تنها از روى بدگمانى او را گرفته‌ايم چنين رفتار نمىكنم . » گويد : ابراهيم بن محمد به مختار گفت : « اينجا جاى ماندن تو نيست راه بيفت ، اى پسر ابى عبيده ، اين خبرها چيست كه از تو به ما مىرسد ؟ » گفت : « هر چه دربارهء من شنيده اى باطل است ، پناه بر خدا از خيانتى چون خيانت پدر و جد تو . » فضيل گويد : به خدا او را مىديدم كه برونش آوردند و اين سخن را شنيدم كه به ابراهيم بن محمد گفت اما نمىدانم ابراهيم شنيد يا نشنيد و چون اين سخن را گفت خاموش ماند .\r\nگويد : استرى تيره رنگ بياوردند كه مختار برنشيند ، ابراهيم به عبد الله بن يزيد گفت : « دربندش نمىكنى ؟ » گفت : « زندان براى وى بهترين بندهاست . » يحيى بن ابو عيسى گويد : با حميد بن مسلم ازدى به ديدار مختار رفتم و ديدمش كه در بند بود .\r\nگويد : شنيدمش كه گفت : « قسم به پروردگار بحار ، و نخلستانها و اشجار ، و صحراهاى خشكزار ، و فرشتگان نيكوكار ، و برگزيدگان اخيار ، كه همه مردم ستمكار را با نيزهء لرزان و تيغ بران به كمك ياران كه نه بىنيزه‌اند و بىكاره و نه بى -\r\n","description":"","footnote":"","page_name":" 3216 ","page_number":507},
  {"content":"\r\nسلاح و بدكاره ، مىكشم و چون ستون دين را به پا داشتم و شكاف مسلمانان را ببستم\r\nو دل مؤمنان را خنك كردم و انتقام پيمبران را گرفتم زوال دنيا را به چيزى نشمرم و از مرگ وقتى بيايد باك ندارم . [ 1 
  ] گويد : هر وقت در زندان پيش وى مىرفتم ، اين سخن را تكرار مىكرد تا وقتى از زندان در آمد .\r\nگويد : از آن پس كه ابن صرد رفته بود مختار براى ياران خويش دليرى مىنمود .\r\nابو جعفر گويد : در اين سال ابن زبير خانه را ويران كرد كه ديوارهاى آن از سنگ منجنيقها كه سوى آن انداخته بودند كج شده بود .\r\nعكرمة بن خالد گويد : ابن زبير خانه را ويران كرد و به كف زمين رسانيد آنگاه پايه ها را بكند و حجر را جزو خانه كرد ، كسان از بيرون پايه ها طواف مىبردند و به طرف جاى حجر نماز مىكردند . حجر الاسود را در پارچه اى ابريشمين پيچيد و در صندوقى پيش خود نگهداشت و زيور خانه را با جامه ها و بوى خوش كه در آن بود بنزد حاجبان در خزانه خانه نهاد و چون بنا را از نو بساخت آن را به جاى برد .\r\nعطاء گويد : ابن زبير را ديدم كه همه خانه را ويران كرد و هم كف زمين كرد .\r\nدر اين سال عبد الله بن زبير سالار حج بود . عامل وى بر مدينه برادرش عبيدة ابن زبير بود . عامل كوفه عبد الله بن يزيد خطمى بود ، قضاى كوفه با سعد بن نمران بود كه شريح از قضا دست بداشته بود و چنان كه از او نقل كرده‌اند گفته بود : « من در فتنه قضاوت نمىكنم . » عامل بصره عبد الله بن معمر تيمى بود ، قضاى آنجا با هشام بن هبيره\r\n\r\n","description":"","footnote":"\r\n[ 1 
  ] اين گفتار كه با زحمت ، نمودارى از سياق سجع متن را در آن گنجانيده‌ام نشان مىدهد كه فرصت طلب ثقيف شصت سال پس از آنكه فرهنگ مسلمانى بر دفتر سجع كاهنان خط بطلان كشيد هنوز توفيق و تحميق جماعات را با كلمات مطنطن مىخواست . م .\r\n","page_name":" 3217 ","page_number":508},
  {"content":"\r\nبود ، عامل خراسان عبد الله بن خازم بود .\r\nآنگاه سال شصت و پنجم در آمد .\r\n\r\nسخن از حوادث مهم سال شصت و پنجم\r\nاز جملهء اين حوادث قضيهء توبه گران بود كه براى خون خواهى حسين بن على سوى عبيد الله بن زياد رفتند .\r\nعبد الله بن عوف احمرى گويد : وقتى سليمان بن صرد مىخواست برود ، و اين به سال شصت و پنجم بود ، كس به نزد ياران خويش فرستاد كه پيش وى آمدند و چون هلال ماه ربيع الاخر ديده شد با سران ياران خويش روان شد . چنان بود كه آن شب براى رفتن با همه ياران خود در اردوگاه نخيله وعده نهاده بود ، پس سليمان بيامد و به اردوگاه خويش رسيد و ميان كسان و سران ياران خويش بگشت و شمارهء كسان را كافى نديد . پس حكيم بن منقذ كندى را با سوارى چند فرستاد وليد بن غضين كنانى را نيز با سوارى چند فرستاد و گفت : « برويد و وارد كوفه شويد و بانگ بزنيد اى خونيهاى حسين . » و به مسجد اعظم برويد و همين بانگ را بزنيد . پس آنها برفتند و نخستين كسانى بودند كه بانگ « اى خونيهاى حسين » زدند .\r\nگويد : حكيم بن منقذ كندى با سواران برفت ، وليد بن غضين نيز با سواران برفت تا به طايفهء بنى كثير گذشتند . يكى از بنى كثير به نام عبد الله پسر خازم با زن خويش سهله دختر صبرة بن عمرو بود كه او نيز از بنى كثير بود و زنى زيبا بود و محبوب وى بود و چون بانگ « اى خونيهاى حسين » شنيد ، با آنكه پيش شيعيان نمىرفته بود و دعوت آنها را نپذيرفته بود به طرف لباس خويش جست و آن را بپوشيد و سلاح خويش را خواست و بگفت تا اسبش را زين كنند . زنش گفت : « و يا تو مگر ديوانه شده اى ؟ »\r\n","description":"","footnote":"","page_name":" 3218 ","page_number":509},
  {"content":"\r\nگفت : « نه به خدا ، ولى دعوتگر خدا را شنيدم و اجابت او مىكنم به خونخواهى اين مرد مىروم تا بميرم يا خدا دربارهء من هر چه خواهد مقرر كند . » زنش گفت : « پسران خردسال خود را به كى وامىگذارى ؟ » گفت : « به خداى يگانهء بىشريك ، خدايا كس و فرزند خويش را به تو مىسپارم ،\r\nخدايا آنها را حفظ كن . » گويد : پسرش عزره نام داشت و بماند تا بعدها با مصعب بن زبير كشته شد .\r\nگويد : عبد الله برفت تا به بانگزنان پيوست و زنش نشسته بود و بر او مىگريست ، زنان ديگر بر او فراهم آمدند و عبد الله با قوم برفت .\r\nگويد : آن شب سواران در كوفه بگشتند تا پس از تاريكى شب به مسجد رسيدند كه بسيار كس آنجا به نماز بودند و بانگ « اى خونيهاى حسين » زدند . پدر عزه فائضى نيز با آنها بود . كرب بن نمران در مسجد نماز مىكرد و گفت : « اى خونيهاى حسين ، جمع قوم كجايند ؟ » گفتند : « در نخيله . » گويد : پس او سلاح برگرفت و اسب خويش را خواست كه برنشيند دخترش رواغ كه زن ثبيت بن مرثد فايضى بود بيامد و گفت : « پدر جان چرا مىبينمت كه شمشير آويخته اى و سلاح پوشيده اى ؟ » گفت : « دختركم ، پدرت از گناه خويش سوى پروردگارش مىگريزد . » دختر فغان و گريه آغاز كرد ، خويشان و عموزادگان كرب بيامدند كه با آنها وداع كرد آنگاه برون شد و به قوم پيوست .\r\nگويد : سليمان بن صرد شب را به صبح نبرده بود كه معادل آن گروه كه به هنگام ورود وى در اردوگاه بودند سوى وى آمدند .\r\nگويد : هنگام صبح دفتر خويش را خواست تا شمار كسانى را كه با وى بيعت كرده بودند در آن ببيند كه شانزده هزار كس بودند . »\r\n","description":"","footnote":"","page_name":" 3219 ","page_number":510},
  {"content":"\r\nگفت : « سبحان الله از شانزده هزار كس بيشتر از چهار هزار كس پيش ما نيامده‌اند . » حميد بن مسلم گويد : به سليمان بن صرد گفتم : « به خدا مختار كسان را از تو باز مىدارد . » من جزو سه نفرى بودم كه زودتر از همه پيش وى رسيدند ، شنيدم كسانى از ياران وى مىگفتند : « دو هزار كس فراهم آورديم . » گفت : « گيرم آن هم شد ، چرا ده هزار كس از ما باز مانده‌اند ؟ مگر اينان ايمان ندارند ؟ مگر از خدا نمىترسند ؟ مگر خدا را و آن پيمان و قرارها كه دربارهء يارى و جهاد با ما كرده‌اند از ياد برده‌اند ؟ » گويد : سه روز در نخيله بماند و ياران معتمد خويش را سوى بازماندگان مىفرستاد و خدا و تعهدشان را به يادشان مىآورد كه در حدود يك هزار كس پيش وى آمدند .\r\nگويد : آنگاه مسيب بن نجبه پيش سليمان بن صرد رفت و گفت : « خدايت\r\nرحمت كند آنكه نا به دلخواه آيد سودت ندهد و جز كسانى كه به خويشتن آمده‌اند همراه تو جنگ نخواهند كرد . منتظر كس مباش و در كار خويش بكوش . » سليمان گفت : « رأى نكو آورده اى . » آنگاه ميان مردم به سخن ايستاد ، بر كمان عربى خويش تكيه داده بود و گفت : « اى مردم هر كه به قصد تقرب خداى و ثواب آخرت برون آمده از ماست و ما از اوييم و خدايش در زندگى و مرگ رحمت كند و هر كه دنيا و كشت دنيا مىخواهد به خدا ما سوى غنيمتى نمىرويم به جز رضاى خدا ، پروردگار جهانيان ، طلا و نقره و خز و ديبا همراه نداريم . فقط شمشيرهايمان را به دوش داريم و نيزه هايمان را به دست ، با توشه اى به اندازه رسيدن مقابل دشمن .\r\nهر كه قصدى جز اين دارد با ما نيايد . » گويد : صخير بن حذيفه مزنى به پا خاست و گفت : « رشاد يافتى و خدا حجت خويش را به تو نمود ، قسم به خدايى كه جز او خدايى نيست در مصاحبت كسانى كه\r\n","description":"","footnote":"","page_name":" 3220 ","page_number":511},
  {"content":"\r\nقصد و نيت دنيا دارند خيرى نيست ، اى مردم ، توبه از گناه و خونخواهى پسر دختر پيمبرمان ما را به قيام واداشته ، دينار و درهمى همراه نداريم ، به طرف دم شمشيرها مىرويم و نوك نيزه ها . » و كسان از هر سو بانگ زدند : « ما دنيا نمىخواهيم و براى آن نيامده‌ايم . » سدى بن كعب ازدى گويد : پيش ياران عبد الله بن سعد رفتيم كه با وى وداع گوييم .\r\nگويد : او برخاست و ما نيز برخاستيم ، پيش سليمان وارد شد كه ما نيز وارد شديم ، سليمان مصمم شده بود حركت كند . عبد الله بن سعد به دو گفت كه به طرف عبيد الله بن زياد رود . سليمان و سران اصحابش گفتند : « رأى درست همين است كه عبد الله بن سعد مىگويد كه به طرف عبيد الله بن زياد حركت كنيم كه قابل يار ماست و از جانب او مصيبت ديده‌ايم . » عبد الله بن سعد به سليمان كه سران اصحابش به دورش نشسته بودند گفت :\r\n« من چنين رأى دادم اگر درست باشد توفيق خداست\r\nو اگر درست نباشد از جانب من است كه از اندرز گفتن شما و خودم ، نادرست باشد يا درست ، باز نمىمانم . ما به خونخواهى حسين بيرون شده‌ايم و قاتلان حسين همگى در كوفه‌اند از آن جمله عمر بن سعد بن ابى وقاص و سران محلات و بزرگان قبايل . چرا از اينجا برويم و قاتلان و خونيها را واگذاريم ؟ » سليمان بن صرد گفت : « رأى شما چيست ؟ » گفتند : « رأى درست آورد و آنچه با شما گفت درست است به خدا اگر سوى شام رويم از قاتلان حسين بجز عبيد الله بن زياد را نخواهيم يافت . خونيهاى ما اينجا در شهرند . » سليمان بن صرد گفت : « اما رأى من چنين نيست ، آنكه يار شما را كشت و سپاه سوى او فرستاد و گفت به نزد من امان ندارد مگر آنكه تسليم شود و حكم خويش\r\n","description":"","footnote":"","page_name":" 3221 ","page_number":512},
  {"content":"\r\nرا دربارهء او روان كنم ، اين فاسق بن فاسق پسر مرجانه ، عبيد الله بن زياد بود ، به نام خداى به طرف دشمنتان حركت كنيد . اگر خدايتان بر او ظفر داد اميدواريم كسانى كه پس از او هستند نيروى كمتر داشته باشند و اميد هست كه اين كسان از مردم شهرتان كه پشت سر مىگذاريد تسليمتان شوند كه بنگريد و هر كه را در خون حسين شركت داشته بكشيد و به زحمت نباشيد و اگر به شهادت رسيديد با منحرفان جنگ كرده‌ايد و آنچه به نزد خدا هست براى نيكان و راست پيشگان بهتر است ، [ 1 
  ] به خدا اگر فردا با مردم شهرتان بجنگيد چنان شود كه هر كس كسى را ببيند كه برادر يا پدر يا دوستش يا مردى را كه كشتن او را نمىخواسته كشته ، از خدا خير خواهيد و حركت كنيد . » و مردم آمادهء حركت شدند .\r\nگويد : عبد الله بن يزيد و ابراهيم بن محمد از رفتن ابن صرد و يارانش خبر يافتند و در كار خويش نگريستند و چنان ديدند كه بروند و به آنها بگويند كه به جاى نمانيد و همدست ما شويد و اگر جز رفتن نخواستند از آنها بخواهند كه منتظر بمانند تا سپاهى فراهم آرند و با جماعت و قوت به جنگ دشمن روند .\r\nگويد : پس عبد الله بن يزيد و ابراهيم بن محمد ، سويد بن عبد الرحمان را پيش سليمان بن صرد فرستادند كه گفت : « عبد الله و ابراهيم مىگويند ما مىخواهيم براى كارى كه اميد هست\r\nخدا براى ما و تو صلاحى در آن نهاده باشد پيش تو آييم . » سليمان گفت : « بگو بيايند . » آنگاه به رفاعة بن شداد بجلى گفت : « برخيز و كسان را بيا راى كه اين دو مرد چنان و چنان پيغام داده‌اند . » آنگاه سران اصحاب خويش را خواست كه اطراف وى بنشستند و چيزى نگذشت كه عبد الله بن يزيد با بزرگان كوفه و نگهبانان و بسيارى از جنگاوران بيامد .\r\nابراهيم بن محمد نيز با جمعى از ياران خويش بيامد . عبد الله بن يزيد به هر مرد\r\n\r\n","description":"","footnote":"\r\n[ 1 
  ] وَما عِنْدَ الله خَيْرٌ لِلأَبْرارِ 3 : 198 . آل عمران آيهء : 198\r\n","page_name":" 3222 ","page_number":513},
  {"content":"\r\nمشخصى كه معلوم بود در خون حسين شركت داشته گفت : « همراه من ميا . » كه بيم داشت او را ببينند و بر او بتازند . و چنان بود كه عمر بن سعد در اين ايام كه سليمان در نخيله اردو زده بود شب را با عبد الله بن يزيد در قصر امارت به سر مىبرد مبادا قوم سوى خانه اش آيند و خانه را بر سرش ويران كنند و او بىخبر باشد و كشته شود .\r\nعبد الله بن يزيد به عمرو بن حريث گفته بود : « اگر من تأخير كردم امامت نماز ظهر را عهده كن . » گويد : و چون عبد الله بن يزيد و ابراهيم بن محمد پيش سليمان بن صرد رسيدند و به نزد وى وارد شدند ، عبد الله بن يزيد حمد خدا گفت و ثناى وى كرد آنگاه گفت :\r\n« مسلمان برادر مسلمان است كه با وى خيانت و دغلى نكند شما برادران ما و اهل ولايتمان هستيد كه شما را از مردم هر شهر ديگرى كه خدا خلق كرده بيشتر دوست داريم ، ما را به مصيبت خودتان دچار مكنيد و در رأى خويش مصر مباشيد و با جدايى از جماعت ما شمارمان را مكاهيد ، با ما بمانيد تا آماده شويم و چون دانستيم كه دشمنتان نزديك شهرمان رسيده با همه جمع خويش سويشان رويم و با آنها بجنگيم . » گويد : ابراهيم بن محمد نيز سخنانى در همين زمينه گفت . پس ، سليمان بن صرد حمد خدا گفت و ثناى او كرد آنگاه گفت : « مىدانم كه در كار نيكخواهى خلوص داريد و در مشورت كوشيده‌ايد . ما به خدا تكيه داريم و در راه خداييم . براى كارى برون آمده‌ايم و از خدا مىخواهيم كه به راه رشاد و صوابمان برد . ان شاء الله خواهيم رفت . » عبد الله بن يزيد گفت : « بمانيد تا سپاهى انبوه همراه شما كنيم كه با جماعت و قوت با دشمنتان رو به رو شويد . »\r\n","description":"","footnote":"","page_name":" 3223 ","page_number":514},
  {"content":"\r\nسليمان به آنها گفت : « شما مىرويد و ما در كار خويش مىانديشيم ان شاء الله نظر ما به شما مىرسد . »\r\nعون بن ابى جحيفه سوائى گويد : عبد الله بن يزيد و ابراهيم بن محمد به سليمان گفتند با آنها بماند تا با جماعت مردم شام مقابل شوند به شرط آنكه خراج جوخى را خاص وى و يارانش كنند كه از آن ايشان شود . » سليمان گفت : « ما به طلب دنيا قيام نكرده‌ايم . » گويد : چنين گفتند از آن رو كه شنيده بودند عبيد الله بن زياد رو سوى عراق دارد .\r\nگويد : ابراهيم بن محمد و عبد الله بن يزيد سوى كوفه بازگشتند و آن قوم مصمم شدند حركت كنند و به مقابلهء ابن زياد روند و چون نظر كردند يارانشان از مردم بصره و نيز مردم مداين به وعده گاه نيامده بودند و كسانى از ياران سليمان بيامدند و ملامت آنها گفتند .\r\nاما سليمان گفت : « ملامت آنها مگوييد كه به نظر من وقتى از كار شما و وقت حركتتان خبر يابند با شتاب بيايند كه پندارم از آن رو به جاى مانده‌اند كه خرجى و لوازم كافى نداشته‌اند و مانده‌اند تا فراهم كنند و لوازم برگيرند كه وقتى به شما مىرسند نيرومند باشند ، از دنبال شما به شتاب مىرسند . » گويد : آنگاه سليمان بن صرد ميان كسان به سخن ايستاد و حمد خدا گفت و ثناى او كرد سپس گفت :\r\n« اى مردم ، خدا مىداند كه نيت شما چيست و به طلب چه بيرون شده‌ايد .\r\nدنيا را بازرگانهاست و آخرت را بازرگانها . بازرگان آخرت سوى آن مىشتابد و در طلب آخرت مىكوشد و آن را به چيزى نمىفروشد . پيوسته در قيام و قعود است و ركوع و سجود . طلا و نقره و دنيا و لذت نمىجويد اما بازرگان دنيا بر آن افتاده در آن مىچرد و به جز دنيا چيزى نمىخواهد . خدايتان رحمت كند ، در اين سفر در\r\n","description":"","footnote":"","page_name":" 3224 ","page_number":515},
  {"content":"\r\nدل شب نماز بسيار كنيد در هر حال و با هر كار خيرى كه در قدرت شماست به خدا جل ذكره تقرب جوييد تا با اين دشمن منحرف ستمگر مقابل شويد و با وى پيكار كنيد كه شما در پيشگاه خدا وسيله اى نداريد كه ثواب آن از جهاد و نماز بزرگتر باشد كه جهاد سرگل عمل است . خدا ما و شما را در شمار بندگان صالح جهادگر خويش بدارد كه در سختىها صبور باشيم . امشب از اين منزل حركت مىكنيم ان شاء الله . » گويد : پس حركت كردند و حركتشان شامگاه جمعه پنج روز رفته از ماه ربيع الاخر سال شصت و پنجم هجرت بود .\r\nگويد : وقتى سليمان و يارانش از نخيله در آمدند ، سليمان ، حكيم بن منقذ را خواست كه ميان مردم بانگ زد هيچكس شبانگاه اين سوى دير اعور نماند و مردم شب را در دير اعور به سر بردند . بسيار كس به جاى مانده بود . پس از آن سليمان برفت تا در اقساس مالك بر ساحل فرات منزل كرد در آنجا كسان را سان ديد و هزار كس از آنها را به كنار زد . آنگاه گفت : « خوش ندارم كه به جاى ماندگان با شما بودند اگر با شما آمده بودند جز آشفتگى نمىآوردند ، خدا عز و جل نخواست بيايند و بازشان داشت و اين فضيلت را خاص شما كرد . پروردگارتان را ستايش كنيد . » آنگاه شبانه از منزلگاه برون شد و صبحگاه به نزد قبر حسين بودند و يك شب و يك روز آنجا بماندند كه صلوات وى مىگفتند و براى وى غفران مىخواستند .\r\nگويد : وقتى به قبر حسين رسيدند يكباره بانگ برآوردند و بگريستند . و به هيچ روز ديگر بيشتر از آن مردم گريان ديده نشده بود .\r\nعبد الرحمان بن غزيه گويد : وقتى به قبر حسين عليه السلام رسيديم كسان يكباره گريستند و شنيدم كه آرزو مىكردند كه با وى كشته شده بودند .\r\n","description":"","footnote":"","page_name":" 3225 ","page_number":516},
  {"content":"\r\nسليمان گفت : « خدايا حسين شهيد پسر شهيد ، مهدى پسر مهدى ، صديق پسر صديق را قرين رحمت بدار ، خدايا ترا شاهد مىكنيم كه ما بر دين و راه آنها هستيم و دشمن قاتلانشان و دوست دوستدارانشان . » آنگاه برفت و فرود آمد ، يارانش نيز فرود آمدند .\r\nابو صادق گويد : وقتى سليمان بن صرد و يارانش به قبر حسين رسيدند يكباره بانگ برآوردند كه پروردگارا ما از يارى پسر دختر پيمبرمان بازمانديم گناه گذشتهء ما را ببخش و توبهء ما را بپذير كه تو توبه پذير و رحيمى . حسين و ياران شهيد و صديق وى را قرين رحمت بدار پروردگارا ترا شاهد مىگيريم كه ما نيز بر همان روشيم كه آنها به سبب آن كشته شدند ، اگر گناهمان را نبخشى و بر ما رحمت نيارى جزو زيانكاران خواهيم بود .\r\nگويد : يك روز و يك شب آنجا ببودند كه صلوات حسين مىگفتند و مىگريستند و تضرع مىكردند . پيوسته بر حسين و يارانش رحمت مىفرستادند\r\nتا صبحگاه روز بعد كه نماز صبح را به نزد قبر وى بكردند و اين ماندن به نزد قبر كينهء آنها را بيفزود .\r\nگويد : پس از آن برنشستند و سليمان دستور حركت داد . هيچ كس حركت نمىكرد تا پيش قبر حسين آيد و بايستد و بر او رحمت فرستد و غفران خواهد .\r\nگويد : به خدا ديدمشان كه بر قبر حسين بيشتر از آن ازدحام كرده بودند كه كسان بر حجر الاسود مىكنند .\r\nگويد : سليمان به نزد قبر حسين ايستاده بود و چون جمعى براى وى دعا مىكردند مسيب بن نجبه و سليمان بن صرد به آنها مىگفتند : « خدايتان رحمت كند .\r\nبه برادران خويش ملحق شويد . » و چنين بود تا در حدود سى كس از ياران وى بماندند و سليمان و يارانش قبر را در ميان گرفتند . سليمان گفت : « حمد خدايى را كه اگر خواسته بود ما را نيز حرمت\r\n","description":"","footnote":"","page_name":" 3226 ","page_number":517},
  {"content":"\r\nشهادت با حسين داده بود ، خدايا اكنون كه ما را از شهادت با وى محروم داشتى از شهادت پس از او محروم مدار . » عبد الله بن وال گفت : « چنين دانم كه به روز رستاخيز حسين و پدرش و برادرش به نزد خدا از همه امت محمد بهتر است . از بليهء اين امت عجب مداريد كه دو تن از آنها را كشتند و نزديك بود آن يكى را نيز بكشتند . » گويد : مسيب بن نجبه گفت : « من از قاتلانشان و هر كه هم عقيدهء قاتلان باشد بيزارم با آنها دشمنى مىكنم و مىجنگم . » گويد : همه سران نيكو سخن كردند ، مثنى بن مجزيه يكى از سران و بزرگان قوم بود و از اينكه نشنيدم او نيز مانند ديگران سخن كند آزرده شدم .\r\nگويد : به خدا چيزى نگذشت كه او نيز سخنانى گفت كه كمتر از سخن ديگران نبود ، گفت : « خدا اين كسان را كه ياد كرديد به سبب انتساب پيمبرشان از ديگر كسان برترى داد ، كسانى آنها را كشته‌اند كه ما از آنها بيزاريم و با آنها دشمن ، از ديار و كس و مال خويش به منظور نابود كردن قاتلانشان جدا شده‌ايم ، به خدا اگر جنگ با آنها به غروبگاه خورشيد باشد يا انتهاى زمين سزاوار است بجوييم تا بدان برسيم كه اين غنيمت است و شهادتى كه ثواب بهشت دارد . » گويد : به دو گفتم : « راست گفتى و صواب آوردى و توفيق يافتى . » گويد : آنگاه سليمان بن صرد از محل قبر حسين حركت كرد ما نيز با وى حركت كرديم و راه حصاصه گرفتيم پس از آن از انبار ، سپس از صدود ، آنگاه از قياره گذشتيم .\r\nحارث بن حصيره گويد : سليمان ، كريب بن يزيد حميرى را بر مقدمهء خويش گماشت .\r\nسرى بن كعب گويد : با يكى از مردان طايفه به مشايعت برون شديم و چون به قبر حسين رسيديم و ياران سليمان بن صرد از قبر جدا شدند و به راه افتادند ، عبد الله بن\r\n","description":"","footnote":"","page_name":" 3227 ","page_number":518},
  {"content":"\r\nعوف بن احمر از آنها جلو افتاد ، بر اسبى دم كوتاه و تيره رنگ و نكو شكل و پرشور بود و رجزى مىخواند به اين مضمون :\r\n« برون شدند و ما را به شتاب مىبردند « كه مىخواستيم با قاتلان مقابله كنيم « قاتلان ستمگر خيانتگر گمراه .\r\n« از كسان و اموال « و مستورگان سپيد روى و خلوتگاه « چشم پوشيديم « تا خداى نعمت بخش را خشنود كنيم . » محل بن خليفهء طائى گويد : عبد الله بن يزيد به سليمان بن صرد نامه نوشت .\r\nراوى گويد : پندارم كه گفت : « نامه را با من فرستاد . » طايى گويد : در قياره به دو رسيدم و او پيش روى ياران خويش رفت و پندارم از آنها جلو افتاد .\r\nگويد : آنگاه بايستاد و به كسان اشاره كرد كه به دو روى ايستادند و نامه را داد كه بخواندند . چنين بود :\r\nبه نام خداى رحمان رحيم از عبد الله بن يزيد به سليمان بن صرد و مسلمانانى كه با اويند : سلام بر شما باد .\r\nاما بعد ، اين نامهء من نامهء اندرزگوى مشفق است و اى بسا اندرزگوى دغل كه هست ، و اى بسا دغل كه اندرز از او خواهند و دوستش شمارند . شنيده‌ام مىخواهيد با شمار اندك سوى جمع انبوه رويد . هر كه بخواهد كوهها را از جاى ببرد كلنگهايش كند شود و از كار بماند و عقل و عملش مذموم باشد . اى قوم ما ، كارى نكنيد كه دشمنتان به طمع مردم اين ولايت افتند كه شما همه نيكانيد و چون دشمن به شما\r\n","description":"","footnote":"","page_name":" 3228 ","page_number":519},
  {"content":"\r\nدست يابد بدانند كه شما شناختگان شهر خويشيد و در كسانى كه پشت سرتان مانده‌اند طمع آرند .\r\nاى قوم ما ، اگر آنها بر شما غلبه يابند سنگسارتان كنند يا به ملت خويش برند و هرگز رستگارى نيابيد . اى قوم ، اكنون دست ما و دست شما يكى است ، دشمن ما و شما نيز يكى است و چون با هم متفق شويم بر دشمنمان غلبه يابيم و اگر اختلاف كنيم نيرويمان در قبال مخالفان سستى گيرد . اى قوم اندرز مرا دغلى مپنداريد و با دستور من مخالفت مكنيد ، و وقتى اين نامه را براى شما خواندند بياييد ، خدا شما را سوى اطاعت خويش برد و از عصيان خويش بدارد و السلام . » گويد : وقتى نامه را براى ابن صرد و ياران وى بخواندند به كسان گفت : « رأى شما چيست ؟ وقتى در شهرمان و ميان كسانمان بوديم اين كار را نپذيرفتيم ، اينك كه در آمده‌ايم و دل بر پيكار نهاده‌ايم و به سرزمين دشمن نزديك شده‌ايم رأى درست چنين نيست . » گويد : بانگ زدند كه رأى خويش را با ما بگوى .\r\nگفت : « رأى من اينست كه هيچوقت مانند امروز به يكى از دو نيكوى ، شهادت يا ظفر ، نزديك نبوده‌ايد . رأى من اينست كه از اين كار به حق ، كه خدايتان بر آن فراهم آورده و به سبب آن فضيلت مىجوييد باز مگرديد ، ما و اينان اختلاف داريم ، اينان اگر ظفر يابند ما را دعوت مىكنند كه همراه ابن زبير جهاد كنيم و من جهاد همراه ابن زبير را ضلالت مىبينم . اگر ما ظفر يافتيم كار را به اهلش مىسپاريم و اگر كشته شديم به نيتهاى خويش كار كرده‌ايم و از گناهان خويش تايب شده‌ايم ، ما را صورتى است و ابن زبير را صورت ديگر ، كار ما و آنها چنانست كه شاعر كنانه گويد :\r\n« ترا به صورتى مىبينم به جز صورت خودم « پس ملامت كم كن « كه تو ديگر شده اى و صورت ، ديگر است »\r\n","description":"","footnote":"","page_name":" 3229 ","page_number":520},
  {"content":"\r\nگويد : پس كسان برفتند تا به هيت رسيدند و سليمان نوشت :\r\n« به نام خداى رحمان رحيم به امير عبد الله بن يزيد ، از سليمان بن صرد و مؤمنانى كه با ويند .\r\nسلام بر تو ، اما بعد ، نامهء ترا خوانديم و نيت ترا بدانستيم كه نيكو ولايتدارى و نيكو امير و نيكو برادر و عشيره . به خدا تو چنان كسى كه در غياب از او در امانيم و در كار مشورت از او پند مىجوييم و به هر حال خدا را ستايش مىگوييم . شنيده‌ايم كه خدا عز و جل در كتاب خويش مىگويد :\r\n« * ( إِنَّ الله اشْتَرى من الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ يُقاتِلُونَ في سَبِيلِ الله فَيَقْتُلُونَ وَيُقْتَلُونَ وَعْداً عَلَيْه حَقًّا في التَّوْراةِ وَالإِنْجِيلِ وَالْقُرْآنِ وَمن أَوْفى بِعَهْدِه من الله فَاسْتَبْشِرُوا بِبَيْعِكُمُ الَّذِي بايَعْتُمْ به وَذلِكَ هُوَ الْفَوْزُ الْعَظِيمُ 9 : 111 ) * . » « * ( التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الآمِرُونَ بِالْمَعْرُوفِ وَالنَّاهُونَ عَنِ الْمُنْكَرِ وَالْحافِظُونَ لِحُدُودِ الله وَبَشِّرِ الْمُؤْمِنِينَ 9 : 112 ) * » [ 1 
  ] يعنى : خدا از مؤمنان جانها و مالهايشان را خريد [ در مقابل اين 
  ] كه بهشت از آنهاست كه در راه خدا كارزار كنند ، بكشند و كشته شوند وعدهء خداست كه در تورات و انجيل و قرآن به عهدهء او محقق است و كيست كه به پيمان خويش از خدا وفادارتر باشد ، به معامله [ پر سود 
  ] خويش كه انجام داده‌ايد شادمان باشيد كه اين كاميابى بزرگ است [ مؤمنان 
  ] همان توبه گران عابد ستايشگر روزه دار ركوعگزار سجده گزارند كه به معروف وا دارند و از منكر باز دارند و حافظان حدود خدايند و مؤمنان را نويد بده . »\r\nاين قوم به بيعتى كه كرده‌اند خوشدلند و از گناه بزرگشان توبه كرده‌اند و سوى خدا روى آورده‌اند و بر او توكل كرده‌اند و به قضاى خدا رضا داده‌اند . پروردگارا به تو توكل مىكنيم و سوى تو بازمىگرديم كه سرانجام سوى تو است و سلام بر تو\r\n\r\n","description":"","footnote":"\r\n[ 1 
  ] توبه : آيات : 111 - 112\r\n","page_name":" 3230 ","page_number":521},
  {"content":"\r\nباد . » گويد : و چون نامه به دو رسيد گفت : « اين قوم مرگ مىجويند ، نخستين خبرى كه از آنها به شما رسد كشته شدنشان است ، به خدا با حرمت كشته مىشوند و بر - مسلمانى . قسم به پروردگارشان كه به دست دشمن كشته نمىشوند تا نيروى خويش را بنمايند و بسيار كس از ميانه كشته شود . » عبد الرحمان بن غزيه گويد : از هيت سوى قرقيسيا رفتيم و چون نزديك آنجا رسيديم سليمان بن صرد توقف كرد و ما را نيك بياراست و چون از كنار قرقيسيا گذشتيم نزديك آنجا فرود آمديم ، زفر بن حارث كلابى از ترس قوم آنجا حصارى شده بود و به مقابلهء آنها نيامد .\r\nگويد : سليمان ، مسيب بن نجبه را فرستاد و گفت : « پيش عموزادهء خويش رو و بگوى براى ما بازارى به پا كند كه ما قصد وى نداريم بلكه به مقابلهء اين منحرفان مىرويم . » گويد : مسيب بن نجبه برفت تا به در قرقيسيا رسيد و گفت : « بگشاييد در مقابل كى حصارى شده‌اند ؟ » گفتند : « تو كيستى ؟ » گفت : « مسيب بن نجبه . » گويد : پس هذيل بن زفر پيش پدر رفت و گفت : « اينك مردى است با وضع نكو اجازهء ورود مىخواهد . از او پرسيديم كه كيست ؟ گفت : مسيب بن نجبه . » هذيل گويد : من آن وقت كسان را نمىشناختم و نمىدانستم اين چه جور كسى است .\r\nپدرم گفت : « پسركم ، نمىدانى اين كيست ؟ اين يكه سوار همه مضريان حمراء است و اگر از بزرگان قوم ده كس را بشناسند يكى از آن جمله است . مردى است عابد و ديندار ، بگو بيايد . »\r\n","description":"","footnote":"","page_name":" 3231 ","page_number":522},
  {"content":"\r\nگويد : پس من اجازهء ورود دادم و پدرم او را پهلوى خويش نشانيد و از او پرسيد و در پرسش تلطف كرد .\r\nمسيب بن نجبه گفت : « از كى حصارى شده اى ، به خدا ما قصد شما نداريم و چيزى نمىخواهيم جز اينكه ما را بر ضد اين ستمگران منحرف كمك كنى ، اينك براى ما بازارى به پا كن كه يك روز يا قسمتى از روز اينجا هستيم . » زفر بن حارث گفت : ما ، درهاى شهر را از آن بستيم تا بدانيم قصد ما داريد يا قصد ديگران ، به خدا اگر با ما حيله نكنند در مقابل كسان زبون نيستيم و نمىخواهيم با شما بجنگيم\r\nكه پارسايى و رفتار نكو و خوشايند شما را شنيده‌ايم . » گويد : آنگاه پسر خويش را خواست و گفت براى آنها بازارى به پا كند و بگفت تا هزار درم و يك اسب به مسيب دهند .\r\nمسيب گفت : « به مال حاجت ندارم كه براى آن قيام نكرده‌ايم و جوياى آن نيستيم ، اسب را مىپذيرم شايد اگر اسبم از پا در آيد يا لنگ شود به كارم آيد . » گويد : آنگاه سوى ياران خود رفت و بازارى برايشان به پا كردند كه چيز خريدند .\r\nگويد : از پس به پا كردن بازارها و دادن علوفه و آذوقهء بسيار بيست شتر براى مسيب بن نجبه فرستاد ، براى سليمان بن صرد نيز مانند آن فرستاد و به زفر پسر خود گفت دربارهء سران اردو پرسش كند كه عبد الله بن سعد بن نفيل و عبد الله بن وال و رفاعة بن شداد را براى وى نام بردند با سران قبايل . براى سران سه گانه هر كدام ده شتر فرستاد و علوفه و آذوقهء بسيار . براى اردو شتران بسيار و جو فراوان فرستاد ، غلامان زفر گفتند : « از اين شتران هر چه مىخواهيد بكشيد و از اين جو هر چه مىخواهيد ببريد و از اين آرد هر چه مىتوانيد توشه برگيريد و آن روز در رفاه بودند كه محتاج خريد چيزى از بازارها نشدند گوشت و آرد و جو كافى داشتند مگر آنكه كسى جامه اى يا تازيانه اى مىخريد . »\r\n","description":"","footnote":"","page_name":" 3232 ","page_number":523},
  {"content":"\r\nگويد : روز بعد حركت كردند ، زفر پيغام داد كه سوى شما مىآيم و بدرقه تان مىكنم . پس بيامد ، قوم با آرايش نيكو روان شدند زفر نيز با آنها روان شد و به سليمان گفت : « پنج امير فرستاده‌اند كه از رقه حركت كرده‌اند : حصين بن نمير سكونى و شرحبيل بن ذى الكلاع و ادهم بن محرز باهلى و ابو مالك بن ادهم و ربيعة ابن مخارق غنوى و جبلة بن عبد الله با آنها هستند و همانند خار و درخت سوى شما آمده‌اند با شمار بسيار و نيروى قوى ، به خدا كمتر مردانى ديده‌ام كه به ديدار و لوازم و شايستگى خير بهتر از مردان همراه تو باشند ، ولى شنيده‌ام كه جمعى بىشمار سوى شما روانند . » ابن صرد گفت : « به خدا تكيه مىكنيم و تكيه كنان بايد بر خدا تكيه كنند . » آنگاه زفر گفت : « مىخواهيد كارى كنيد كه شايد خدا براى ما و شما در آن خيرى نهاده باشد ، اگر خواهيد شهر خويش را بر شما بگشاييم كه وارد آن شويد و كارتان يكى شود و دستها يكى شود و اگر خواهيد بر در شهر ما جاى گيريد ما نيز برون شويم و پهلوى شما اردو زنيم و چون اين دشمن بيايد\r\nهمگى با آنها بجنگيم . » سليمان به زفر گفت : « مردم شهر ما نيز چنين مىخواستند كرد و چنين گفتند كه تو مىگويى و از پس آنكه حركت كرديم براى ما نوشتند ، اما اين را مناسب خويش نديديم و چنين نخواهيم كرد . » زفر گفت : « آنچه را مىگويم در نظر بگيريد و بپذيريد و كار بنديد كه من دشمن اين قومم و دوست دارم كه خدا مغلوبشان كند ، دوست شمايم و دوست دارم كه خدا شما را قرين سلامت بدارد . اين قوم از رقه حركت كرده‌اند پيش از آنها به عين الورده برسيد و شهر را پشت سر خويش نهيد كه روستا و آب و لوازم و عرصهء ما بين شهر ما و شهرتان به دست شما باشد و امنيت خاطر داشته باشيد ، به خدا اگر اسبان من نيز چون مردانم بودند ، كمكتان مىدادم ، هم اكنون راه عين الورده را در پيش گيريد كه قوم مانند اردوها حركت مىكنند و شما بر اسبانيد . به خدا كمتر گروه اسبانى بهتر از اين ديده‌ام ، هم اكنون آماده شويد كه\r\n","description":"","footnote":"","page_name":" 3233 ","page_number":524},
  {"content":"\r\nاميدوارم زودتر از آنها برسيد ، اگر زودتر از آنها به عين الورده رسيديد در عرصهء باز با آنها رو به رو مشويد كه تيراندازى كنيد و ضربت زنيد كه آنها از شما بيشترند و بيم دارم شما را در ميان گيرند ، در مقابلشان توقف مكنيد كه تيراندازند و ضربت بزنيد كه به شمار همانند آنها نيستيد و اگر هدف آنها شويد به زودى از پايتان بيندازند . وقتى به آنها رسيديد مقابلشان صف مبنديد كه با شما پياده نمىبينيم و همه تان سواريد اين قوم را سوارگان و پيادگان با شما مقابل مىشوند ، سواران پيادگان را حمايت مىكنند و پيادگان سواران را حمايت مىكنند ، شما پياده نداريد كه سوارانتان را حمايت كند . در مقابل آنها دسته ها و گروهها شويد و اين گروهها و دسته ها را ما بين پهلوى راست و پهلوى چپ آنها پراكنده كنيد و با هر گروه گروه ديگر نهيد كه چون به يكى از دو گروه حمله برند گروه ديگر پياده شود و سوار و پياده را از آن براند و چون گروهى بخواهد ، راه بالا گيرد و چون گروهى بخواهد ، راه پايين گيرد : اگر شما در يك صف باشيد و پيادگان به شما حمله آرند و به صف پيش روند صف بشكند و هزيمت رخ دهد . » گويد : آنگاه زفر توقف كرد و با آنها وداع گفت و از خدا خواست كه همراهيشان كند و ياريشان كند . كسان ثناى او گفتند و برايش دعا كردند ، سليمان بن صرد گفت : « ميزبان خوبى بودى ، نيكو جاى دادى و نيكو پذيرايى كردى و در كار مشورت نيكخواهى كردى . » گويد : آنگاه قوم با شتاب برفتند و دو منزل يكى كردند .\r\nگويد : از شهرها گذشتيم . )\r\n( تا به ساع رسيديم . آنگاه سليمان بن صرد چنان كه زفر گفته بود گروهها بياراست و برفت تا به عين الورده رسيد و در مغرب آن فرود آمد و از آن قوم زودتر رسيده بود . در آنجا اردو زدند و پنج روز بماندند و حركت نكردند ، استراحت كردند و آرام گرفتند و اسبان خويش را استراحت دادند .\r\nعبد الله بن غزيه گويد : مردم شام بيامدند تا به مقدار يك روز و شب راه از\r\n","description":"","footnote":"","page_name":" 3234 ","page_number":525},
  {"content":"\r\nعين الورده فاصله داشتند .\r\nگويد : سليمان ميان ما ايستاد و حمد خداى گفت ، به تفصيل ، و ثناى او كرد . آنگاه از آسمان و زمين و كوهها و درياها و آيتها كه در آن هست سخن آورد و عطيه ها و نعمتهاى خدا را ياد كرد ، از دنيا سخن آورد و آن را تحقير كرد ، از آخرت سخن آورد و بدان ترغيب كرد و از اين باب چندان بگفت كه من شمار نتوانستم كرد و به خاطر نتوانستم سپرد .\r\nسپس گفت : « اما بعد خدا دشمن را كه روزها و شبها سوى او رهسپار بوده‌ايد و از اين كار چنانچه وامىنماييد توبهء خالصانه و عذرجويى در پيشگاه خدا منظور داريد سوى شما آورده آنها سوى شما آمده‌اند بلكه شما سوى آنها آمده‌ايد در خانه و جايگاهشان . وقتى با آنها مقابل شديد صميمانه بكوشيد و صبورى كنيد كه خدا يار صابران است . هيچكس به آنها پشت نكند « مگر براى جنگ منحرف شود يا سوى گروهى ديگر رود . » [ 1 
  ] فرارى را نكشيد و زخمدار را بيجان مكنيد . اسير مسلمان را مكشيد مگر پس از آنكه اسيرش كرده‌ايد با شما بجنگد يا از جملهء قتلهء برادران شما باشد به دشت طف كه رحمت خدا بر آنها باد . روش امير مؤمنان على بن ابى طالب دربارهء مسلمانان چنين بود . » آنگاه سليمان گفت : « اگر من كشته شدم سالار كسان مسيب بن نجبه است اگر مسيب كشته شد سالار كسان عبد الله بن وال است . اگر عبد الله بن وال كشته شد سالار كسان رفاعة بن شداد است . خدا رحمت كند كسى را كه به پيمان خدا وفا كند . » گويد : آنگاه مسيب بن نجبه را با چهار صد سوار فرستاد و گفت : « برو تا به نخستين اردويشان برسى و به آنها حمله بر ، اگر نتيجه دلخواه بود كه خوب و گر نه با ياران خويش بازگرد ، مبادا فرود آيى و يا بگذارى يكى از همراهانت فرود آيد يا پيشروى كند ، مگر اينكه از اين كار ناچار باشد . »\r\nحميد بن مسلم گويد : من جزو سواران مسيب بن نجبه بودم كه همه باقيمانده\r\n\r\n","description":"","footnote":"\r\n[ 1 
  ] إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ 8 : 16 . . . آيهء . . . 16 . سورهء انفال\r\n","page_name":" 3235 ","page_number":526},
  {"content":"\r\nروز و شب را راه پيموديم و سحرگاه فرود آمديم و به اسبان خود تو بره زديم و به اندازهء خوراك آن چرتى زديم آنگاه برنشستيم تا صبح بر آمد كه فرود آمديم و نماز كرديم آنگاه مسيب سوار شد ما نيز سوار شديم ، ابو الجويريهء عبدى را با يكصد سوار از ياران خود و عبد الله بن عوف بن احمر را با يكصد و بيست و حنش بن ابى ربيعه كنانى را با همين مقدار فرستاد و خود او با يكصد كس بماند . گفت : « نخستين كسى را كه ديديد پيش من آريد . » نخستين كسى كه ديديم يك بدوى بود كه چند خر را مىراند و شعرى مىخواند به اين مضمون :\r\n« اى مالك سوى يارانم شتاب مكن « روان باش كه در امانى . » گويد : عبد الله بن عوف بن احمر گفت : « اى حميد پسر مسلم به پروردگار كعبه قسم اين بشارت است ، آنگاه به بدوى گفت : « از كدام طايفه اى ؟ » گفت : « از بنى تغلب . » گفت : « قسم به پروردگار كعبه غلبه مىيابيد ان شاء الله . » گويد : مسيب بن نجبه به ما رسيد و آنچه را از بدوى شنيده بوديم با وى بگفتيم و وى را پيش مسيب آورديم كه به ابن عوف گفت : « از سخن تو كه گفتى بشارت ، خرسند شدم و نيز از كلمهء حميد بن مسلم ، اميدوارم بشارتهاى خرسندى آور داشته باشيد . خرسندى اين است كه كارتان پسنديده باشد ( حميد ) و از دشمن به سلامت باشيد ( مسلم ) و اين فالى نكو است پيمبر خدا صلى الله عليه و سلم فال زدن را خوش داشت . » آنگاه به بدوى گفت : « ميان ما و نزديكترين دستهء اين قوم چه مقدار است ؟ » گفت : « نزديكترين اردويشان اردوى پسر ذو الكلاع است كه ميان وى و حصين اختلاف بود كه حصين ادعا داشت سالار همه جمع است و پسر ذو الكلاع مىگفت : تو كسى نيستى كه بر من سالارت كنند . به عبيد الله نوشته‌اند و در انتظار\r\n","description":"","footnote":"","page_name":" 3236 ","page_number":527},
  {"content":"\r\nدستور اويند ، اينك اردوى پسر ذو الكلاع از شما يك ميل فاصله دارد . » گويد : پس آن مرد را رها كرديم و با شتاب سوى آنها رفتيم به خدا ناگهان نزديكشان رسيديم كه غافل بودند و به يك طرف اردويشان حمله برديم كه چندان نجنگيدند و هزيمت شدند و چند كس از آنها بكشتيم و كسانى را زخمدار كرديم كه\r\nزخمى بسيار بود و چهار پايانى از آنها بگرفتيم از اردوگاهشان برون شدند و آن را به ما واگذاشتند و آنچه سبك بود از آنجا برگرفتيم .\r\nگويد : آنگاه مسيب بانگ بازگشت داد و گفت : « ظفر يافتيد و غنيمت گرفتيد و به سلامت مانديد ، بازگرديد . » و بازگشتيم و پيش سليمان رفتيم .\r\nگويد : عبيد الله بن زياد خبر يافت و حصين بن نمير را با شتاب سوى ما فرستاد كه با دوازده هزار كس فرود آمد و ما به روز چهار شنبه هشت روز مانده از جمادى الاول سوى آنها رفتيم ، سليمان ، عبد الله بن سعد را بر پهلوى راست خود نهاد و مسيب بن نجبه را بر پهلوى چپ نهاد و خود در قلب بايستاد . حصين بن نمير بيامد كه سپاه خويش را آراسته بود . جبله بن عبد الله را بر پهلوى راست خويش نهاده بود و ربيعة بن مخارق غنوى را بر پهلوى چپ خويش نهاده بود . آنگاه به طرف ما آمدند و چون نزديك رسيدند از ما خواستند كه بر عبد الملك بن مروان اتفاق كنيم و به اطاعت وى درآييم . ما نيز از آنها خواستيم كه عبيد الله بن زياد را به ما بدهند كه او را به عوض يكى از ياران مقتولمان بكشيم و عبد الملك بن مروان را خلع كنند و كسانى از خاندان ابن زبير كه در ديار ما بودند بيرون شدند . آنگاه اين كار را به خاندان پيمبرمان كه خدا از جانب آنها نعمت و حرمتمان داده باز بريم . اما قوم نپذيرفتند و ما نيز نپذيرفتيم .\r\nحميد بن مسلم گويد : پس پهلوى راست ما بر پهلوى چپ آنها حمله برد و هزيمتشان كرد و نيز پهلوى چپ ما بر پهلوى راست آنها حمله برد . سليمان نيز با قلب به جمع آنها حمله برد ، هزيمتشان كرديم و به اردوگاهشان رسيديم و همچنان ظفر با ما بود تا شب ميان ما و\r\n","description":"","footnote":"","page_name":" 3237 ","page_number":528},
  {"content":"\r\nآنها جدايى آورد ، آنگاه بيامديم و آنها را سوى اردوگاهشان رانده بوديم .\r\nگويد : روز بعد پسر ذو الكلاع با هشت هزار كس بيامد كه عبيد الله بن زياد به كمكشان فرستاده بود و پيغام داده بود و ناسزا گفته بود و ملامت وى كرده بود و گفته بود : « مانند غافلان عمل كردى كه اردوگاه و پايگاهت را از دست دادى ، سوى حصين بن نمير برو و چون آنجا رسيدى سالار جمع اوست . » گويد : پس بيامد و صبحگاهان سوى ما آمدند و ما سوى آنها رفتيم و همه روز جنگى كرديم كه هرگز پير و جوان مانند آن نديده بود و از جنگ جز براى نماز باز نمانديم و شبانگاه از هم جدا شديم كه به خدا بسيار كس از ما را زخمى كرده بودند ما نيز زخم بسيار به آنها زده بوديم .\r\nگويد : ما سه نقل گوى داشتيم : رفاعة بن شداد بجلى و صحير بن حذيفه و ابو الجويريهء عبدى . رفاعه در پهلوى راست نقل مىگفت : و كسان را ترغيب مىكرد و از آنجا دور نمىشد . روز دوم ، اول روز ابو الجويريهء زخمى شد و پيش بارها بماند .\r\nصحير همهء آن شب را ميان ما مىگشت و\r\nمىگفت : « بندگان خدا به كرامت و رضايت خدا خوشدل باشيد ، به خدا هر كه از ديدار دوستان و دخول بهشت و راحت از محنت و آزار دنيا جز جدايى از اين نفس بدفرماى فاصله نداشته باشد بايد به جدايى آن گشاده دست باشد و به ديدار خداى خرسند . » گويد : چنين بوديم تا صبح شد و ابن نمير و ادهم بن محرز باهلى با ده هزار كس سوى ما آمدند و روز سوم كه جمعه بود تا نيمروز سخت بجنگيديم . آنگاه شاميان بر ما فزونى گرفتند و از هر سوى به ما تاختند و چون سليمان بن صرد ديد كه ياران وى چه مىكشند پياده شد و بانگ زد : « اى بندگان خدا هر كه مىخواهد زودتر به پيشگاه خدا رود و از گناه خويش توبه كند و به پيمان خويش وفا كند سوى من آيد . آنگاه نيام شمشير خود را شكست . بسيار كس با او پياده شدند و نيام شمشيرها را شكستند و با سليمان برفتند ، اسبانشان به جا ماند و با پيادگان بياميخت پس با قوم\r\n","description":"","footnote":"","page_name":" 3238 ","page_number":529},
  {"content":"\r\nجنگ انداختند و كسان پياده شدند و با شمشير برهنه كه نيام آن را شكسته بودند حمله بردند . سواران مدينه نيز به سواران حمله بردند كه از جاى برفتند . همچنان بجنگيدند و از مردم شام بسيار كس بكشتند و زخم زدند و زخمى بسيار شد و چون حصين بن نمير صبورى و دليرى قوم را بديد پيادگان را فرستاد كه آنها را با تير بزنند و سواران و پيادگان در ميانشان گرفتند ، سليمان بن صرد كشته شد ، خدايش رحمت كناد ، يزيد بن حصين تيرى به او انداخت كه بيفتاد و برجست و باز بيفتاد .\r\nگويد : وقتى سليمان كشته شد مسيب بن نجبه پرچم را گرفت و خطاب به سليمان گفت : « اى برادر ، خدايت رحمت كناد كه نيك كوشيدى و تكليف خود را انجام دادى و تكليف ما بماند . » آنگاه پرچم را برگرفت و حمله برد و مدتى بجنگيد و بازگشت . آنگاه باز حمله برد و بجنگيد و بازآمد ، مكرر چنين كرد كه حمله مىبرد و بازمىآمد . آنگاه كشته شد خدايش رحمت كناد .\r\nقروة بن لقيط گويد : غلام مسيب بن نجبه را در مداين ديدم كه با شبث بن يزيد خارجى بود و سخن در ميان رفت تا از كسان عين الورده ياد كرديم . » راوى گويد : اين پير از مسيب بن نجبه سخن كرد و گفت : « به خدا هرگز كسى را دليرتر از او و گروهى كه با وى بودند نديده بودم . به روز عين الورده ديدمش كه سخت نبرد مىكرد و باور نمىكردم\r\nكه يكى توان چندان تلاش داشته باشد و مانند وى به دشمن خسارت زند ، چندين كس را بكشت و تا وقتى كشته شد رجز مىخواند و نبرد مىكرد . » عبد الله بن عوف گويد : وقتى مسيب بن نجبه كشته شد عبد الله بن سعد پرچم را گرفت ، آنگاه او رحمة الله عليه گفت : دو برادر من بودند « بعضى از ايشان تعهد خويش را به سر برده ( و شهادت يافته ) و بعضى از ايشان منتظرند و به هيچوجه\r\n","description":"","footnote":"","page_name":" 3239 ","page_number":530},
  {"content":"\r\nتغييرى نيافته‌اند . » [ 1 
  ] آنگاه با ازديانى كه همراه وى بودند پيش رفت و آنها اطراف پرچم وى بودند . به خدا در اين حال بوديم كه سه سوار بيامدند عبد الله بن خضل طائى و كثير بن عمرو مزنى و سعر بن ابى سعر حنفى كه با سعد بن حذيفه و يكصد و هفتاد كس از مردم مداين حركت كرده بودند و روز حركت آنها را بر اسبان كوتاه دم لاغر ميان فرستاده بود و گفته بود : « منزلها را با شتاب طى كنيد و به ياران ما برسيد و بشارتشان دهيد كه ما سوى آنها روانيم كه پشتشان محكم شود و خبرشان دهيد كه مردم بصره نيز روان شده‌اند . » و چنان بود كه پنج روز پس از آنكه سعد بن حذيفه از مداين در آمده بود مثنى بن مخربه عبدى با سيصد كس از مردم بصره روان شده بود تا به شهر بهرسير رسيده بود . سعد بن حذيفه پيش از آنكه از مداين درآيد از حركت وى خبر يافته بود .\r\nگويد : در ما نگريستند و چون از پا در آمدن ياران خويش و زخمهاى ما را بديدند بگريستند و گفتند : « به اين وضع افتاده‌ايد ! انا للَّه و انا اليه راجعون . »\r\nگويد : به خدا چيزهاى ناخوشايند ديدند . عبد الله بن نفيل گفت : « براى همين آمده بوديم . » پس از آن نبرد كرديم و مدتى نگذشت كه مزنى كشته شد و حنفى نيزه خورد و ميان كشتگان بيفتاد پس از آن برخاست و نجات يافت . طايى نيز نيزه خورد و بينىاش بشكست . جنگى سخت كرد و رجز مىخواند كه يكه سوارى سخندان بود .\r\nگويد : ربيعة بن مخارق حمله اى سخت به ما آورد و جنگى سخت كرديم .\r\nآنگاه ميان وى و عبد الله بن سعد ضربتى رد و بدل شد و شمشيرهايشان كارى نساخت و به گردن همديگر آويختند و هر دو به زمين غلطيدند ، پس از آن برخاستند و ضربت\r\n\r\n","description":"","footnote":"\r\n[ 1 
  ] فَمِنْهُمْ من قَضى نَحْبَه وَمِنْهُمْ من يَنْتَظِرُ وَما بَدَّلُوا تَبْدِيلًا 33 : 23 ، سورهء احزاب ، آيه 33\r\n","page_name":" 3240 ","page_number":531},
  {"content":"\r\nزدن آغاز كردند ، برادرزادهء مخارق بن ربيعه به عبد الله بن سعد حمله برد و نيزه به گلوگاه او فرو برد و خونش را بريخت . عبد الله بن عوف بن احمر نيز به ربيعة بن مخارق حمله برد و با نيزه بزد كه از پا بيفتاد اما كشته نشد و برخاست . عبد الله بار ديگر به دو حمله برد و ياران ربيعه با نيزه او را بزدند كه از پا بيفتاد و يارانش او را ببردند .\r\nگويد : خالد بن سعد بن نفيل گفت : « ربيعة بن مخارق قاتل برادرم را به من نشان بدهيد . » و به دو حمله برد و شمشير به سرش حواله داد ، حريف به گردنش آويخت كه به زمين غلطيد . ياران ربيعه حمله آوردند ما نيز حمله برديم ، آنها بيشتر از ما بودند و يارشان را نجات دادند و يار ما را كشتند و كس پيش پرچم نماند .\r\nگويد : « پس از آنكه يكه سواران ما را بكشتند عبد الله بن وال را ندا داديم اما او در مجاورت ما با گروهى درگير بود . رفاعة بن شداد حمله برد و آنها را عقب نشانيد . آنگاه عبد الله به طرف پرچم آمد كه عبد الله بن خازم كثيرى آن را برگرفته بود و به ابن وال گفت : « پرچم خويش را از من بگير . » گفت : « پرچم را نگهدار ، خدايت رحمت كناد كه من نيز حالتى همانند تو دارم . » گفت : « پرچم خويش را از من بگير كه مىخواهم نبرد كنم . » گفت : « همين كار كه مىكنى متضمن جهاد است و پاداش . » گويد : پس بانگ زديم : « اى ابو عزه ، خدايت رحمت كند از سالارت اطاعت كن . » گويد : او لحظه اى چند پرچم را نگهداشت پس از ابن وال از او بگرفت .\r\nابو الصلت تيمى به نقل از يكى از پيران طايفه كه\r\nآن روز با ابن وال بوده گويد : عبد الله بن وال به ما گفت : « هر كه زندگىاى مىخواهد كه پس از آن غم نباشد با نبرد اين منحرفان به پروردگار خويش تقرب جويد ، خدايتان رحمت كناد\r\n","description":"","footnote":"","page_name":" 3241 ","page_number":532},
  {"content":"\r\nبه پيش سوى بهشت . » ، و اين به وقت پسين بود . پس به آنها حمله برد ما نيز با وى حمله برديم . به خدا كسانى از آنها را بكشتيم و مسافتى دراز عقبشان رانديم . پس از آن از هر سوى به ما تاختند و پسمان زدند تا به جايى رسيديم كه آنجا بوده بوديم كه نمىتوانستند بجز از يك سوى بدانجا رسند . » گويد : شب هنگام ، ادهم بن محرز باهلى جنگ ما را عهده كرد و با سواران و پيادگان خويش به ما حمله آورد و عبد الله بن وال تيمى كشته شد .\r\nفروة بن لقيط گويد : در ايام امارت حجاج بن يوسف از ادهم بن محرز باهلى شنيدم كه با كسانى از مردم شام سخن مىكرد ، مىگفت : « به يكى از سالاران عراق حمله بردم كسى بود كه او را عبد الله بن وال مىگفتند و اين آيه ها را مىخواند :\r\n« * ( وَلا تَحْسَبَنَّ الَّذِينَ قُتِلُوا في سَبِيلِ الله أَمْواتاً ، بَلْ أَحْياءٌ عِنْدَ رَبِّهِمْ يُرْزَقُونَ . ) *\r\n* ( فَرِحِينَ بِما آتاهُمُ الله من فَضْلِه ، وَيَسْتَبْشِرُونَ بِالَّذِينَ لَمْ يَلْحَقُوا بِهِمْ من خَلْفِهِمْ ، أَلَّا - خَوْفٌ عَلَيْهِمْ وَلا هُمْ يَحْزَنُونَ . يَسْتَبْشِرُونَ بِنِعْمَةٍ من الله وَفَضْلٍ ، وَأَنَّ الله لا يُضِيعُ أَجْرَ - الْمُؤْمِنِينَ 3 : 169 - 171 ) * . » [ 1 
  ] يعنى ، كسانى را كه در راه خدا كشته شده‌اند مرده مپندار ، بل زندگانند و نزد پروردگار خويش روزى مىبرند . به آنچه خدا از كردم خود به آنها داده خوشدلند و از سرنوشت كسانى كه از پى مىرسند ، و هنوز به ايشان نپيوسته‌اند شادمانند ، كه نه بيمى دارند و نه غمگين مىشوند . به نعمت و كرم خدا و اينكه خدا پاداش مؤمنان را تباه نمىكند ، شادمانند .\r\nمىگفت : « به چشم ديدم و با خويش گفتم اينان ما را همانند مشركان مىدانند و پندارند كه هر كس از آنها را بكشيم شهيد است ، پس به دو حمله بردم و به دست چپش ضربت زدم و آن را قطع كردم و اندكى دور شدم و به دو گفتم : چنان دانم كه دوست دارى اينك پيش كسان خويش بودى . »\r\n\r\n","description":"","footnote":"\r\n[ 1 
  ] آل عمران : آيات 169 و 170 و 171\r\n","page_name":" 3242 ","page_number":533},
  {"content":"\r\nگفت : « خطا مىكنى ، دوست ندارم كه اين دست تو بود ، مگر آنكه قطع آن نيز پاداشى همانند دست خودم داشت . » گفتم : « چرا ؟ » گفت : « براى آنكه خدا گناه آن را بر تو نهد و پاداش مرا بزرگ كند . » مىگفت : « به خشم آمدم و سواران و پيادگان خويش را فراهم آوردم و بر او و يارانش حمله برديم ، سوى او تاختم و با نيزه بزدم و خونش بريختم كه از پاى در آمد . بعدها گفتند : وى از جمله فقيهان مردم عراق بوده كه روزه و نماز بسيار مىكرده‌اند و كسان را فتوى مىداده‌اند . »\r\nعبد الله بن غزيه گويد : وقتى عبد الله بن وال كشته شد نگريستيم و ديديم كه عبد الله بن خازم پهلوى وى مقتول افتاده بود و ما پنداشته بوديم كه رفاعة بن شداد بجلى است . يكى از مردم بنى كنانه به نام وليد پسر غصن رفاعه را گفت : « پرچم خويش را بگير . » گفت : « آن را نمىخواهم . » گفتيم : « انا للَّه ، چرا ؟ » گفت : « بياييد بازگرديم شايد خدا به روزى سختتر بر ضد حريفان فراهممان كند . » گويد : عبد الله بن عوف احمر پيش دويد و گفت : « به خدا نابودمان مىكنند ، اگر بازگرديم دنبالمان مىكنند و يك فرسخ نرفته‌ايم كه همگى نابود مىشويم ، اگر هم كسى از ما نجات يابد بدويان و مردم دهكده ها بگيرندش و او را وسيلهء تقرب به حريفان كنند و دست بسته كشته شود ، ترا به خدا چنين مكن ، اينك خورشيد به طرف غروب مىرود و اينك شب فرا مىرسد بر اسبان خويش با آنها بجنگيم كه اينك در حفاظيم و چون شب تاريك شود آغاز شب بر اسبان خويش نشينيم و\r\n","description":"","footnote":"","page_name":" 3243 ","page_number":534},
  {"content":"\r\nبتازيم و چنين كنيم تا صبح شود و راه سپريم و فرصت داشته باشيم كه هر كس زخمى خويش را بردارد يا در انتظار يارش بمانده و ده و بيست كس با هم راهى شوند و كسان بدانند رو سوى كجا دارند و از پى همديگر بودند . اگر چنين شود كه تو مىگويى ، مادرى به نزد فرزند توقف نكند و كس راه خويش نداند كه به كجا مىرسد و كجا مىرود و تا صبح شود همه كشته باشيم يا اسير . » رفاعة بن شداد گفت : « رأى درست آوردى . » آنگاه رو به مرد كنانى كرد و گفت : « پرچم را نگه مىدارى يا از تو بگيرم ؟ » كنانى گفت : « من آنچه تو مىخواهى نمىخواهم ، مىخواهم به پيشگاه پروردگار خويش روم و به برادران خويش و اصل شوم و از دنيا سوى آخرت روم تو نقره دنيا مىخواهى و هوس بقا دارى و جدا شدن از دنيا را خوش ندارى ، به خدا دوست دارم كه به مقصود برسى . » گويد : آنگاه پرچم را به دو داد و برفت تا پيشروى كند ، ابن احمر به دو گفت :\r\n« خدايت رحمت كند لختى به نزد ما نبرد كن و خويشتن را به هلاكت مينداز . » و همچنان او را قسم داد تا وى را بداشت .\r\nمردم شام به همديگر بانگ مىزدند كه خدا هلاكشان كرد ، پيش برويد و پيش از شب كارشان را تمام كنيد . و آنها پيش آمدن آغاز كردند ، اما با نيرويى سخت مقابل شدند و با يكه سواران دلير جنگ انداختند كه مرد ضعيف ميانشان نبود وامانده نبودند كه به آنها دست توانند يافت و تا هنگام عشا با آنها به سختى جنگيدند . پيش از شبانگاه كنانى كشته شد پسرش محمد كه طفلى خرد سال بود همراهش بود ، گفت : « اى مردم شام كسى از مردم كنده ميان شما هست ؟ » چند كس بيامدند و گفتند : « بله ، ما هستيم . »\r\nگفت : « اين برادرزاده تان را بگيريد و پيش قوم خويش به كوفه فرستيد من عبد الله بن عزيز كنديم . »\r\n","description":"","footnote":"","page_name":" 3244 ","page_number":535},
  {"content":"\r\nگفتند : « تو عموزادهء مائى و امان دارى . » گفت : « به خدا به قتلگاه برادرانم كه نور ولايت و ميخهاى زمين بودند و خدا به سبب امثالشان ياد مىشد بىرغبت نيستم . » گويد : پسر از دنبال پدر گريستن آغاز كرد كه گفت : « پسركم اگر چيزى بر - اطاعت پروردگار مرجح توانست بود ، تو بودى . » شاميان قومش وقتى ناله و گريه پسرش را از دنبال وى ديدند قسمش دادند و نسبت به وى و پسرش رقت بسيار وانمودند تا آنجا كه بناليدند و گريستند . آنگاه از جايى كه مردم قومش آمده بودند به يكسو رفت و هنگام شب به صفشان حمله برد و نبرد كرد تا كشته شد .\r\nمسلم بن زحر خولانى گويد : هنگام شب كريب بن زيد حميرى سوى آنها رفت پرچم بلقا را به دست داشت ، با جمعى بود كه از صد كمتر نبود و اگر بود اندكى بود . از كارى كه رفاعه شبانگاه مىخواست كرد سخن كرده بودند . حميرى كسانى از حمير و همدان را به دور خود فراهم آورد و گفت : « بندگان خدا به پيشگاه پروردگار خويش رويد ، به خدا هيچ چيز دنيا جاى رضايت خدا و توبه به پيشگاه او را نمىگيرد . شنيده‌ام جمعى از شما مىخواهند بازگردند و سوى دنياى خويش روند كه از آنجا برون شده‌اند اگر به دنياى خويش بازگردند به گناهانشان باز مىگردند ولى به خدا من پشت به اين دشمن نمىكنم تا همانند برادرانم كشته شوم . » گويد : اطرافيانش اجابتش كردند و گفتند : « رأى ما نيز همانند رأى تو است . » وى با پرچم خويش برفت تا نزديك قوم رسيد . پسر ذو الكلاع گفت : « به خدا اين پرچم حميرى است يا همدانى . » و نزديكشان آمد و بپرسيد كه با وى بگفتند . گفت :\r\n« شما امان داريد . » اما يارشان گفت : « ما در دنيا امان داشته‌ايم ، به جستجوى امان آخرت\r\n","description":"","footnote":"","page_name":" 3245 ","page_number":536},
  {"content":"\r\nآمده‌ايم . » گويد : « و چندان با آن قوم جنگيدند كه كشته شدند . » گويد : صحير بن حذيفهء مزنى با سى كس از مردم مدينه روان شد و به آنها گفت : « از مرگ در راه خدا بيم مداريد كه به پيشگاه وى مىرويد ، سوى دنيايى كه از آن به جانب خدا آمده‌ايد باز مگرديد كه براى شما نمىماند ، در ثواب خدا كه بدان دل بسته‌ايد بىرغبتى مكنيد كه آنچه پيش خداست براى شما نكوتر است . » گويد : آنگاه برفتند و نبرد كردند تا كشته شدند .\r\nگويد : و چون شب شد و مردم شام به اردوگاهشان باز رفتند رفاعه در كار مردانى كه از پاى درآمده بودند\r\nو زخميانى كه توان حركت نداشتند نگريست و آنها را به قومشان سپرد . آنگاه با كسان همه شب راه پيمود و صبحگاهان در تنينير بود و از خابور گذشت و معبرها را بريد و از هر معبرى مىگذشت آن را مىبريد .\r\nگويد : صبحگاهان حصين بن نمير كس فرستاد و معلوم داشت كه جماعت رفته‌اند و كس به دنبالشان نفرستاد و شتابان با كسان برفت . رفاعه ، ابو الجويريه عبدى را با هفتاد سوار پشت سر نهاده بود كه پوشش جماعت باشند و چون به كسى رسيدند كه بارش افتاده بود يا كالايى به راه افتاده ديد بردارد و از آن سخن كند اگر كسى به طلب برآمد و جوياى آن شد ، كس بفرستد و به دو خبر دهد .\r\nچنين كردند تا از جانب صحرا به قرقيسيا رسيدند ، زفر همانند نوبت پيشين براى آنها آذوقه و علوفه فرستاد و نيز طبيبان فرستاد و گفت : « هر مدت كه مىخواهيد پيش ما بمانيد كه حرمت و معاونت مىبينيد . » سه روز بماندند پس از آن هر كدامشان از آذوقه و علوفه هر چه خواستند توشه گرفتند .\r\nگويد : سعد بن حذيفه بيامد تا به هيت رسيد . بدويان پيش روى وى رفتند و آنچه را بر سر قوم آمده بود با وى بگفتند كه بازگشت و در صندودا به مثنى بن مخربه عبدى رسيد و قصه را با وى بگفت ، « آنجا بماندند تا خبر آمد كه رفاعه نزديك رسيده\r\n","description":"","footnote":"","page_name":" 3246 ","page_number":537},
  {"content":"\r\nو چون نزديك دهكده رسيد بيرون رفتند و از او پيشواز كردند ، كسان به همديگر سلام گفتند و به نزد يك ديگر گريستند و از مرگ يارانشان به همديگر خبر دادند . يك روز و يك شب آنجا بودند ، سپس مردم مداين سوى مداين رفتند و مردم بصره سوى بصره رفتند و مردم كوفه راه كوفه گرفتند و بدانستند كه مختار به زندان است .\r\nعبد الرحمان بن يزيد گويد : ادهم بن محرز باهلى خبر فتح را براى عبد الملك ابن مروان برد .\r\nگويد : پس او به منبر رفت و حمد خدا گفت و ثناى او كرد ، سپس گفت : « اما بعد ، خداى ، از جمله سران عراق سليمان بن صرد ، فتنه زاى و سر ضلالت ، را بكشت بدانيد كه سر مسيب بن نجبه با شمشيرها پاره پاره شد و نيز خدا ، از سران آنها دو گمراه گمراه كننده : عبد الله بن سعد ازدى و عبد الله بن وال بكرى را بكشت و از پس اينان كسى كه دفاع يا مقاومت كند نماند .\r\nابو مخنف گويد : مختار در حدود\r\nپانزده روز در زندان ببود ، آنگاه به ياران خويش گفت : « براى اين مرد به غزا رفته ، از ده روز يا كمتر از يك ماه بشماريد آنگاه خبرى آيد وحشتانگيز ، تصادفى هلاكت خيز و ضربتى قاطع و كشتارى جامع و كارى نابودى آور . آنگاه كى مرد آن است ؟ من مرد آنم . تكذيب مكنيد من مرد آنم . » ابن بن وليد گويد : وقتى رفاعة بن شداد از عين الورده بازگشت مختار كه در زندان بود به دو نوشت :\r\n« اما بعد : آفرين به گروهى كه وقتى برفتند خدا پاداششان را بزرگ كرد و وقتى بيامدند از بازگشتشان خشنود شد . قسم به پروردگار كعبه هيچكس از شما قدمى برنداشت و كامى نگذاشت مگر ثواب خداى در مقابل آن از ملك دنيا بزرگتر بود . سليمان تكليف خويش را به سر برد و خدايش ببرد و روح وى را با ارواح پيمبران و راستى پيشگان و شهيدان پارسا قرين كرد ، وى كسى نبود كه به وسيلهء\r\n","description":"","footnote":"","page_name":" 3247 ","page_number":538},
  {"content":"\r\nوى ظفر يابيد ، امير فرمان يافته و امانتدار مؤتمن و سالار سپاه و قاتل ستمگران و انتقام گيرنده از دشمنان و قصاص گيرنده از قاتلان منم ، آماده باشيد و خوشدل باشيد و بشارت جوييد كه شما را به كتاب خدا و سنت پيمبر وى صلى الله عليه و سلم و خونخواهى اهل بيت و دفاع از ضعيفان و نبرد منحرفان دعوت مىكنم و السلام . » ابو زهير عبسى گويد : كسان بدين گونه دربارهء مختار سخن كردند و عبد الله ابن يزيد و ابراهيم بن محمد خبردار شدند و با كسان سوى مختار رفتند و او را بگرفتند .\r\nحميد بن مسلم گويد : وقتى آماده بازگشتن شديم ، عبد الله بن غزيه بر كشتگان بايستاد و گفت : « خدايتان رحمت كند ، شما راستى آورديد و صبورى كرديد و ما دروغ آورديم و فرار كرديم . » گويد : وقتى برفتيم و صبح شد عبد الله بن غزيه با حدود بيست كس مىخواستند سوى دشمن بازگردند و جانبازى كنند . رفاعة و عبد الله بن عوف و جمعى از كسان بيامدند و گفتند : « شما را به خدا پراكندگى و كاستى ما را بيشتر نكنيد كه تا وقتى مردم صاحب همت همانند شما ميان ما هست با نيكى قرينيم . » و همچنان بگفتند و قسم دادند تا بازشان گردانيدند بجز\r\nيكى از مردم مزينه بنام عبيده پسر سفيان كه با مردم بيامد و چون از او غافل شدند برفت تا با شاميان مقابل شد و با شمشير حمله برد و ضربتشان زد تا كشته شد .\r\nحميد بن مسلم ازدى گويد : اين مرد مزنى دوست من بود و چون مىخواست برود او را به خدا قسم دادم گفت : « در امور دنيا هر چه از من خواسته بودى حق تو بود و مىبايد عمل كنم ، اما اين كه مىخواهى ، خدا را از آن منظور دارم . » گويد : پس از من جدا شد و به مقابلهء قوم رفت و كشته شد .\r\nگويد : به خدا چيزى را از اين خوشتر نداشتم كه يكى را ببينم كه دربارهء وى با من سخن كند كه وقتى با قوم مقابل شد چه كرد .\r\n","description":"","footnote":"","page_name":" 3248 ","page_number":539},
  {"content":"\r\nگويد : عبد الملك بن جزء بن حدرجان ازدى را در مكه بديدم و ميان ما سخن رفت و از آن روز ياد كرديم گفت : « شگفتترين چيزى كه در جنگ عين الورده پس از هلاكت قوم ديدم اين بود كه يكى بيامد و با شمشير خويش به من حمله آورد و ما به مقابلهء وى شتافتيم . » عبد الملك گويد : به او رسيدم كه به زمين افتاده بود و شعرى به اين مضمون مىخواند :\r\n« من از خدا سوى خدا مىگريزم « خدايا در نهان و آشكار رضوان تو مىجويم . » گويد : به دو گفتم : « از كدام قومى ؟ » گفت : « از فرزندان آدم . » گفتم : « از كدام طايفه ؟ » گفت : « اى ويران كنندگان خانه حرام خداى ، نمىخواهم شما را بشناسم و شما مرا بشناسيد . » گويد : سليمان بن عمرو ازدى به روى وى افتاد ، وى از نيرومندان قوم بود .\r\nگويد : همديگر را زخمى كردند .\r\nگويد : آنگاه كسان از هر سو به دو حمله بردند و خونش بريختند .\r\nگويد : به خدا هيچكس را نيرومندتر از او نديدم .\r\nحميد بن مسلم گويد : وقتى با من كه دوست داشتم سرانجام وى را بدانم چنين گفت ، چشمانم پراشك شد .\r\nعبد الملك گفت : « مگر ميان تو و او خويشاوندى هست ؟ » گفتم : « نه يكى از مضريان بود كه با منش دوستى و برادرى بود . » گفت : « خدا اشكت را روان نكند ، چرا بر يك مرد مضرى مىگريى كه به حال گمراهى كشته شده ؟ »\r\n","description":"","footnote":"","page_name":" 3249 ","page_number":540},
  {"content":"\r\nگفتم : « نه به خدا به حال گمراهى كشته نشد ، به حال يقين و هدايت پروردگار خويش كشته شد . » گفت : « خدا ترا قرين وى كند . » گفتم : « آمين ، خدا ترا نيز قرين حصين بن نمير كند و خدا اشك ترا بر او خشك نكند . » آنگاه برخاستم ، او نيز برخاست .\r\nاز جمله شعرها كه در اين باب گفته شد گفتار اعشى همدان است كه يكى از مكتومات است كه در آن روزگار مكتوم مىداشتند .\r\nشاعر پس از تذكار يار كه به تقريب يك ثلث قصيده است گويد :\r\n« هر چه را فراموش كنم .\r\n« پيوسته نصيب مرد معتبر و الا مقام را « به ياد مىآورم « كه با پرهيزكارى و صداقت به خدا متوسل شد « و به پيشگاه خداى و الا توبه كرد « از دنيا گذشت و گفت : « آن را رها كردم « و تا زنده‌ام سوى آن باز نمىگردم « و با گروه فراوان سوى ابن زياد رفت « با قومى كه اهل تقوى و توبه بودند « برفتند و رأى ابن طلحه را نپذيرفتند « و گفتار امير را نپذيرفتند\r\n« در عين الورده با سپاه رو برو شدند « و آنها را با شمشير تيز همىكشتند « پس از آن شاميان از هر طرف سوى آنها آمدند\r\n","description":"","footnote":"","page_name":" 3250 ","page_number":541},
  {"content":"\r\n« با گروهها كه همانند موج دريا بود « و چيزى نگذشت كه بزرگانشان نابود شدند « و از آنها جز دسته ها نجات نيافت « مردم صبور از پا در آمدند و چنان شدند « كه باد صبا و اسبان بر آنها مىگذرد « اگر كشته شدند كشته شدن ، مرگى محترمانه است « و هر كس روزى دستخوش حادثه اى مىشود » ( كه قصيده اى دراز است ) كشته شدن سليمان بن صرد و توبه گرانى كه در عين الورده با وى كشته شدند در ماه ربيع الاخر بود . در همين سال مروان بن حكم به مردم شام دستور داد كه با دو پسرش ، عبد الملك و عبد العزيز ، به جانشينى وى بيعت كنند و آنها را وليعهدان خويش كرد .\r\n\r\nسخن از سبب اينكه مروان دو پسر خود را وليعهد كرد\r\nعوانه گويد : وقتى عمرو بن سعيد بن عاص ، اشدق ، مصعب بن زبير را كه برادرش عبد الله بن زبير او را سوى فلسطين فرستاده بود هزيمت كرد ، سوى مروان بازگشت در آن هنگام مروان به دمشق بود و بر همه شام و طف تسلط يافته بود و خبر يافت كه عمرو مىگويد از پس مروان خلافت از آن من است و ادعا داشت كه مروان به دو وعده داده است ، پس مروان حسان بن مالك بن بجدل را پيش خواند و به دو گفت كه مىخواهد براى دو پسرش عبد الملك و عبد العزيز به جانشينى خويش بيعت بگيرد و سخن عمرو بن سعيد را كه شنيده بود به وى خبر داد .\r\n","description":"","footnote":"","page_name":" 3251 ","page_number":542},
  {"content":"\r\nگويد : حسان گفت : من زحمت عمرو را از پيش برمىدارم و شبانگاه وقتى كسان بر مروان فراهم آمده بودند حسان برخاست و گفت : « شنيده‌ايم كه كسانى آروزها دارند برخيزيد و با عبد الملك و عبد العزيز از پس وى بيعت كنيد . » و كسان برخاستند و همگى بيعت كردند .\r\nدر همين سال مروان بن حكم در اول ماه رمضان به دمشق درگذشت .\r\n\r\nسخن از سبب هلاكت مروان\r\nابى الحويرث گويد : وقتى معاوية بن يزيد ، ابو ليلى ، را مرگ در رسيد نخواست كسى را جانشين كند ، حسان بن مالك مىخواست از پس معاوية بن يزيد خلافت را به برادر وى خالد بن يزيد دهد كه صغير بود . حسان دايى يزيد ، پدر خالد ، بود پس با مروان بيعت كرد كه مىخواست از پس او كار خلافت با خالد بن يزيد شود .\r\nگويد : وقتى حسان با مروان بيعت كرد و مردم شام نيز بيعت كردند كسانى به مروان گفتند : « مادر خالد را به زنى بگير تا منزلت وى ناچيز شود\r\nو به طلب خلافت برنيايد . » مروان نيز مادر خالد را كه دختر ابى هشام بن عتبه بود به زنى گرفت . يك روز خالد پيش مروان رفت ، جمع بسيار به نزد وى بودند ، خالد از ميان دو صف مىآمد . مروان گفت : « به خدا تا آنجا كه مىدانم اين احمق است ، بيا اى پسر زنى كه . . . نش تر است ! » تحقيرش مىكرد كه او را از چشم مردم شام بيندازد .\r\nگويد : خالد پيش مادر خويش رفت و قصه را با وى بگفت . مادرش گفت :\r\n« نداند كه به من گفته اى ، خاموش باش من زحمت وى را از تو برمىدارم . » گويد : پس از آن مروان پيش وى آمد و پرسيد : « خالد دربارهء من چيزى با تو نگفت ؟ »\r\n","description":"","footnote":"","page_name":" 3252 ","page_number":543},
  {"content":"\r\nگفت : « خالد دربارهء تو چيزى بگويد ! حرمت تو به نزد خالد بيشتر از آنست كه درباره ات چيزى بگويد . » و مروان اين را باور كرد .\r\nگويد : ام خالد روزى چند صبر كرد و يك روز كه مروان پيش وى خفته بود بالش بر دهانش فشرد چندان كه او را بكشت .\r\nابو جعفر گويد : به گفتهء واقدى هلاك مروان در ماه رمضان بود ، به دمشق در شصت و سه سالگى .\r\nاما هشام بن كلبى گويد : كه وقتى مروان بمرد شصت و يك ساله بود . به قولى به وقت وفات هفتاد و يك ساله بود . و به قولى هشتاد و يك ساله بود .\r\nكنيه اش ابو عبد الله بود ، وى پسر حكم بن ابى العاص بن امية بن عبد شمس بود ، مادرش آمنه دختر علقمة بن صفوان بن اميهء كنانى بود .\r\nمروان از آن پس كه با وى بيعت كردند نه ماه ببود و به قولى از پس بيعت خلافت ، ده ماه سه روز كم ببود .\r\nمروان پيش از هلاكت خويش دو سپاه فرستاد : يكى سوى مدينه به سالارى حبيش بن دلجه قينى و ديگرى سوى عراق به سالارى عبيد الله بن زياد ، عبيد الله بن زياد برفت تا در جزيره فرود آمد كه خبر مرگ مروان به دو رسيد و توبه گران اهل كوفه به خونخواهى حسين سوى وى آمدند و كارشان چنان شد كه از پيش ياد كرديم . ان شاء الله باقى خبر وى را تا به وقت كشته شدنش ياد خواهيم كرد .\r\n\r\nدر همين سال حبيش بن دلجه كشته شد\r\nاما حبيش بن دلجه چنان كه در روايت عوانة بن حكم هست برفت تا به مدينه رسيد كه جابر بن اسود بن عوف برادرزادهء عبد الرحمان بن عوف از جانب\r\nابن الزبير عامل آنجا بود . جابر از مقابل حبيش گريخت پس از آن حارث بن ابى ربيعه برادر\r\n","description":"","footnote":"","page_name":" 3253 ","page_number":544},
  {"content":"\r\nعمر بن ابى ربيعه ( غزلسراى معروف و بزرگ عرب ) كه از جانب ابن زبير عامل بصره بود ، سپاهى از بصره به سالارى حنيف بن سجف تميمى براى جنگ حبيش ابن دلجه فرستاد و چون حبيش از آمدنشان خبر يافت از مدينه به مقابلهء آنها رفت ، عبد الله بن زبير عياش بن سهل بن سعد انصارى را به عاملى مدينه فرستاد و به دو دستور داد كه به دنبال حبيش برود تا به سپاه بصره كه به سالارى حنيف به كمك ابن زبير آمده بودند برخورد كند . عياش با شتاب به جستجوى آنها برفت تا در ربذه به آنها رسيد . ياران ابن دجله به دو گفتند : « بگذارشان و در كار نبردشان شتاب مكن . » اما ابن دلجه گفت : « تا از قند دارشان [ 1 
  ] نخورم پياده نمىشوم . » پس تيرى ناشناس بيامد و او را بكشت . منذر بن قيس جذامى و ابو عقاب غلام ابو سفيان نيز با وى كشته شدند . در آن روز يوسف بن حكم و حجاج بن يوسف با ابن دلجه بودند و بر يك شتر نجات يافتند . در حدود پانصد كس از آنها به ستون مدينه پناه بردند .\r\nعياش گفت : « به حكم من تسليم شويد . » و چون به حكم وى تسليم شدند گردنشان را بزد . سپاه حبيش نيز به شام برگشت .\r\nعلى بن محمد گويد : كسى كه در جنگ ربذه حبيش بن دلجه را بكشت يزيد ابن سياه اسوارى بود كه تيرى بينداخت و او را بكشت و چون وارد مدينه شدند بر اسبى سپيد بود و لباس سپيد داشت و طولى نكشيد كه لباسش سياه شد از بس كه مردم دست به آن زده بودند و بوى خوش بر آن ريخته بودند .\r\nابو جعفر گويد : در اين سال طاعونى كه آن را طاعون نابود كننده ( جارف ) ناميده‌اند در بصره رخ داد و بسيار كس از مردم بصره از آن تلف شدند .\r\nمصعب بن زيد گويد : وقتى طاعون نابود كننده رخ داد\r\nعبيد الله بن عبيد الله بن معمر امير بصره بود ، مادرش در طاعون بمرد و كس را نيافتند كه آن را بردارد و عاقبت چهار بومى را اجير كردند كه جنازه را سوى گرو بردند و عبيد الله آن وقت\r\n\r\n","description":"","footnote":"\r\n[ 1 
  ] كلمهء متن : مقند ، يعنى آرد مخلوط بقند . كه از كلمه قند ، اسم مفعول عربى ساخته‌اند . م .\r\n","page_name":" 3254 ","page_number":545},
  {"content":"\r\nامير بود .\r\nدر اين سال كار خوارج در بصره بالا گرفت و نافع بن ازرق در آنجا كشته شد .\r\n\r\nسخن از خبر كشته شدن نافع بن ازرق خارجى\r\nمحمد بن زبير گويد : عبيد الله بن عبيد الله ، برادرش عثمان بن عبيد الله را با سپاهى به مقابلهء نافع بن ازرق فرستاد كه در دولاب با آنها تلاقى كرد ، عثمان كشته شد و سپاهش هزيمت شد .\r\nوهب گويد : مردم بصره سپاهى به سالارى حارثة بن بدر فرستادند و چون با خوارج تلاقى شد به ياران خويش گفت :\r\n« عدا بگيريد و آب بگيريد « و هر كجا مىخواهيد برويد » معاويه بن قره گويد : با ابن عبيس برفتيم و با خوارج تلاقى كرديم ابن ازرق و دو يا سه پسر ماحوز كشته شدند . ابن عبيس نيز كشته شد .\r\nابو جعفر گويد : هشام بن كلبى از روايت ابو المخارق راسبى حكايت ابن ازرق و پسران ماحوز را به صورت ديگر آورده گويد : كار نافع بن ازرق بالا گرفت كه مردم بصره به اختلافى كه به سبب مسعود بن عمرو ، ميان از دو ربيعه و تميم افتاده بود سرگرم بودند . جماعت ابن ازرق بسيار شد و سوى بصره آمد تا به نزديك پل رسيد . عبد الله بن حارث ، مسلم بن عبيس بن كريز را با مردم\r\nبصره به مقابلهء او فرستاد ، مسلم برفت و ابن ازرق را از بصره و سرزمين بصره به يك سوزد تا در سرزمين اهواز به جايى رسيد به نام دولاب . پس مردم براى مقابلهء همديگر آماده شدند و از دو سو حمله بردند . مسلم بن عبيس ، حجاج بن باب حميرى را بر پهلوى راست\r\n","description":"","footnote":"","page_name":" 3255 ","page_number":546},
  {"content":"\r\nخويش نهاد و حارث بن بدر تميمى غدانى را بر پهلوى چپ نهاده ابن ازرق نيز عبيده ابن هلال يشكرى را بر پهلوى راست خويش نهاد و زبير بن ماحوز تميمى را بر پهلوى چپ نهاد ، آنگاه تلاقى شده و ضربت زدن آغاز كردند و نبردى سخت كردند كه هرگز نبردى سختتر از آن ديده نشده بود . مسلم بن عبيس سالار سپاه بصره كشته شد .\r\nنافع بن ازرق سر خوارج نيز كشته شد . مردم بصره حجاج بن باب حميرى را سالار خويش كردند و دوباره بيامدند و نبردى سخت كردند كه حجاج بن باب سالار مردم بصره كشته شد . عبد الله بن ماحوز سالار ازارقه نيز كشته شد . پس از آن مردم بصره ربيعه الاجذم تميمى را سالار خويش كردند و باز بيامدند و نبرد كردند تا شب شد و دو گروه از همديگر متنفر شدند كه از جنگ خسته شده بودند و جدا از هم ايستاده بودند تا يك دسته تازه نفس كه در جنگ خسته شده بودند و جدا از هم ايستاده بودند تا يك دسته تازه نفس كه در جنگ حضور نداشته بود به كمك خوارج آمد و از جانب مردم عبد القيس حمله آورد و كسان هزيمت شدند . سالار سپاه بصره ربيعه - الاجذم نبرد كرد تا كشته شد و حارثة بن بدر پرچم مردم بصره را بگرفت و لختى نبرد كرد . كسان رفته بودند و او پشت سرشان با محافظان و مردم صبور نبرد كرد آنگاه با كسان برفت و آنها را به محلى در اهواز فرود آمد .\r\nيكى از شاعران خارجى در اين باب گويد :\r\n« آه جگرم ، نه از گرسنگى و تشنگى « آه جگرم از عشق ام حكيم « اگر مرا در جنگ دولاب ديده بود « نيزه زدن مردى را مىديد كه « در جنگ تنگ نظر نبود\r\n« آن صبحگاه كه بكر بن وائل در آب فرو رفت « و اسبان را سوى تميم رانديم « نخستين صولت ما از آن عبد القيس بود\r\n","description":"","footnote":"","page_name":" 3256 ","page_number":547},
  {"content":"\r\n« و پيروان ازد وقتى در آب فرو مىرفتند « به ذلت افتاده بودند . » و چون خبر به مردم بصره رسيد به وحشت افتادند . در اين تنگنا ابن زبير ، حارث بن عبد الله بن ابى ربيعه را فرستاد كه بيامد و عبد الله بن حارث را معزول كرد ، آنگاه خوارج سوى بصره آمدند . در اين وقت مهلب بن ابى صفره بيامد كه فرمان خراسان داشت . احنف به حارث بن ابى ربيعه و همه كسان گفت : « نه ، به خدا اين كار جز از مهلب ساخته نيست . » پس بزرگان قوم برفتند و با او سخن كردند كه نبرد خوارج را عهده كند .\r\nمهلب گفت : « اين كار را نمىكنم ، فرمان امير مؤمنان همراه من است براى خراسان ، و فرمان و دستور وى را وانمىگذارم . » ابن ابى ربيعه او را پيش خواند و در اين باب سخن گفت كه همان جواب را داد ، آنگاه رأى ابن ابى ربيعه و رأى اهل بصره بر اين قرار گرفت كه از زبان ابن زبير چنين نوشتند :\r\n« به نام خداى رحمان رحيم از عبد الله بن زبير به مهلب بن ابى صفره سلام بر تو باد ، و من حمد خدايى مىكنم كه خدايى جز او نيست .\r\nاما بعد ، حارث بن عبد الله به من نوشته كه ازارقهء بيدين\r\nسپاه مسلمانان را كه به شمار بسيار بوده و بزرگان آن بسيار بوده‌اند شكسته و مىگويد كه سوى بصره آمده‌اند . من ترا سوى خراسان فرستادم و فرمانى براى خراسان به نام تو نوشتم و چون از كار خوارج سخن آوردند چنان ديدم كه تو نبرد آنها را عهده كنى كه اميدوارم بخت تو براى مردم شهرت ميمون و مبارك باشد . پاداش اين بيشتر از رفتن سوى خراسان است . رشيدانه سوى آنها برو و با دشمن خدا و دشمن خودت نبرد كن و از حق خودت و حقوق مردم شهرت دفاع كن كه از قلمرو ما ، خراسان و غير\r\n","description":"","footnote":"","page_name":" 3257 ","page_number":548},
  {"content":"\r\nخراسان ، از دست تو نمىرود ان شاء الله و سلام بر تو باد با رحمت خداى . » گويد : نامه را به او دادند و چون بخواند گفت : « به خدا نمىروم مگر آنچه را بر آن تسلط مىيابم از آن من باشد . از بيت المال نيز چيزى دهيد كه همراهان خويش را با آن نيرو دهم و از سواران و سران و بزرگان قوم هر كه را خواهم برگزينم . » گويد : همه مردم بصره گفتند : « چنين باشد . » گفت : « از طرف پنج ناحيه بصره مكتوبى در اين باب براى من بنويسيد همه نوشتند مگر مالك بن مسمع و گروهى از بكر بن وائل كه مهلب اين را در دل گرفت .\r\nاحنف و عبيد الله بن زياد بن ظبيان و بزرگان بصره به مهلب گفتند : « وقتى آنچه را خواسته اى همه اهل بصره پذيرفته‌اند چه اهميت دارد اگر مالك بن مسمع و پيروان او نپذيرند ؟ مگر مالك مىتواند با همه مردم مخالفت كند ؟ مگر چنين حقى دارد ؟ اى مرد شتاب كن و در كار خويش مصمم شو و سوى دشمنت حركت كن . » گويد : مهلب چنين كرد و براى مردم پنج ناحيه سالاران معين كرد : عبيد الله ابن زياد بن ظبيان را سالار بكر بن وائل كرد ، حريش بن هلال سعدى را سالار بنى تميم كرد . خوارج بيامدند تا به پل كوچك رسيدند سالارشان عبيد الله بن ماحوز بود ، مهلت با بزرگان و يكه سواران و سران قوم برفت و آنها را از پل كنار زد و عقب راند و اين نخستين بار بود كه مردم بصره آنها را عقب راندند كه چيزى نمانده بود كه وارد شهر شوند . پس خوارج سوى پل بزرگ عقب نشستند . مهلب سپاه آراست و با سوار و پياده سوى آنها رفت و چون ديدند كه نزديك مىشويد يك مرحلهء ديگر عقب رفتند . مهلب همچنان مرحله به مرحله كنارشان مىزد و پسشان مىراند تا به يكى از\r\nمنزلگاههاى اهواز رسيدند به نام سلى و سلبرى و آنجا بماندند .\r\nگويد : و چون حارثة بن بدر غدانى خبر يافت كه مهلب بن ابى صفره سالارى نبرد ازارقه يافته به كسانى كه همراه وى بودند گفت :\r\n« غذا گيريد و آب گيريد\r\n","description":"","footnote":"","page_name":" 3258 ","page_number":549},
  {"content":"\r\n« و هر كجا مىخواهيد برويد « كه مهلب سالار شد » و كسانى كه با وى بودند سوى بصره آمدند و حارث بن عبد الله آنها را پيش مهلب فرستاد . و چون مهلب به نزديك خوارج فرود آمد خندقى زد و پادگانها نهاد و خبرگيران فرستاد و كشيكبانها معين كرد و سپاه همچنان به صف بود و كسان با پرچمهاى خويش بودند و به ترتيب نواحى شهر بر گذرگاههاى خندق ، مردان گماشته بود كه اگر خوارج مىخواستند بر مهلب شبيخون بزنند ترتيبى استوار مىديدند و بازمىگشتند و هيچكس با آنها نبرد نكرده بود كه براى آنها سختگيرتر و خشم انگيزتر از مهلب باشد .\r\nعبد الله بن عوف گويد : يكى از خوارج مرا گفت كه خوارج ، عبيدة بن هلال و زبير بن ماحوز را شبانگاه با دو گروه بزرگ به اردوگاه مهلب فرستادند . زبير از جانب راست اردوگاه آمد و عبيد از جانب چپ آنگاه تكبير گفتند و به مردم بانگ زدند اما ديدندشان كه آرايش جنگ داشتند و به صف بودند و احتياط بداشته بودند و آماده بودند و آنها را غافلگير نتوانستند كرد و به چيزى دست نيافتند و چون مىخواستند بازگردند عبيد الله بن زياد بن ظبيان بانگ زد : « وقتى به ما بانگ زنند بياييم . اى جهنميان فردا صبح زود به جهنم رويد كه جا و منزلگاه شماست . » گفتند : « اى فاسق ، جهنم را براى تو و امثال تو ذخيره كرده‌اند جهنم براى كافران فراهم شده و تو از آنهايى . » گفت : « مىشنويد ، همه غلامان من آزاد باشند\r\nاگر شما به بهشت درآييد حتى اگر همه مجوسان ما بين صفوان تا آخرين سنگ سرزمين خراسان كه مادر و دختر و خواهر خويش را به زنى مىبرند وارد بهشت شوند . » عبيده گفت : « اى فاسق خاموش باش كه تو بندهء ستمگر لجوجى و همدست شيطان رجيم . »\r\n","description":"","footnote":"","page_name":" 3259 ","page_number":550},
  {"content":"\r\nكسان به ابن ظبيان گفتند : « خدايت توفيق دهاد كه جواب فاسق را به خودش دادى و راست گفتى . » گويد : و چون صبح شد مهلب سپاه خود را با آرايش و به ترتيب نواحى برون برد . ترتيب ايستادنشان چنين بود : ازد و تميم پهلوى راست سپاه بودند .\r\nبكر بن وائل و عبد القيس پهلوى چپ سپاه بودند مردم بيرون شهر در قلب و ميان سپاه بودند . خوارج ، عبيدة بن هلال يشكرى را بر پهلوى چپ خويش نهاده بودند لوازمشان از مردم بصره بهتر بود و اسبانشان نيكوتر و سلاحشان بيشتر ، به سبب اينكه زمين سپرده بودند و همه جا را لخت كرده بودند و از كرمان تا اهواز را خورده بودند . زره هاى سر داشتند كه تا سينه مىرسيد . زره هايشان بلند بود كه به زمين مىرسيد و ساق بندهاى زره اى داشتند كه با قلابهاى آهنينى به كمربندها آويخته بودند . و چون دو گروه مقابل شدند نبردى سخت كردند و همه روز دو طرف مقاومت آوردند . عاقبت خوارج به يك بار و به سختى هجوم آوردند كه مردم فرارى شدند ، چنان كه مادر سر فرزند نداشت و فراريان تا بصره برفتند كه بيم اسارت داشتند .\r\nمهلب با شتاب بيامد و به جايى مرتفع بر كناره راه فراريان رسيد و بانگ زد :\r\n« بندگان خدا ، سوى من آييد ! سوى من آييد ! » كه جمعى از قومش سوى وى آمدند و دستهء عمان نيز بيامدند و در حدود سه هزار كس بر او فراهم شدند .\r\nو چون فراهمشدگان را بديد از تعدادشان خرسند شد . پس حمد خدا گفت و ثناى او كرد و گفت : « بسا باشد كه خدا جمع بسيار را به خودشان واگذارد كه هزيمت شوند و جمع اندك را بصيرت دهد كه غلبه يابند به جان خودم شما اكنون كم نيستيد و من از تعداد شما خشنودم . شما مردم صبور و يكه سواران شهريد خوش ندارم كه كسى از هزيمتشدگان با شما بود كه اگر با شما بودند جز ضعفتان نمىافزودند . از هر كدامتان مىخواهم كه ده سنگ با خويش بردارد آنگاه سوى اردوگاه خوارج رويم\r\nكه اكنون ايمنند و سوارانشان به تعقيب برادران شما رفته‌اند ،\r\n","description":"","footnote":"","page_name":" 3260 ","page_number":551},
  {"content":"\r\nبه خدا اميدوارم كه سوارانشان باز نيايند تا شما اردوگاهشان را غارت كنيد و سالارشان را بكشيد . » گويد : چنان كردند و مهلب آنها را پس آورد و ناگهان خوارج ديدند كه مهلب با مسلمانان بر كنار اردوگاهشان ضربت زدن آغاز كرده‌اند . پس از آن با عبيد الله ابن ماحوز و ياران او مقابل شدند كه زره و سلاح كامل داشتند و چنان شد كه يكى از ياران مهلب مقابل يكى از آنها مىرفت و سنگ به صورت او مىزد تا خونين مىشد ، آنگاه نيزهء خويش را در او فرو مىبرد ، پس از آن با شمشير مىزد . مدت نبرد چندان نپاييد كه عبيد الله بن ماحوز كشته شد و خدا چهرهء ياران او را بزد و مهلب اردوگاهشان را با هر چه در آن بود گرفت و بسيار كس از ازارقه بكشت .\r\nآنها كه به تعقيب مردم بصره رفته بودند باز مىآمدند . مهلب سواران و پيادگان در راه نهاده بود كه آنها را مىربودند و مىكشتند ، در حال بازگشت پراكنده و كشته و مغلوب شدند و راه كرمان و اصفهان گرفتند و مهلب در اهواز بماند .\r\nوقتى خوارج مىرفتند پنج و شش گروهشان كه هر كدام آتشى جداگانه داشته بودند بر سر يك آتش فراهم مىشدند كه پراكنده شده بودند و تعداد ، كم بود . چنين بود تا از جانب بحرين كمك برايشان رسيد و سوى كرمان و اصفهان رفتند .\r\nگويد : مهلب همچنان در اهواز ببود تا مصعب بن زبير به بصره آمد و حارث ابن عبد الله را معزول كرد .\r\nگويد : وقتى مهلب بر ازارقه ظفر يافت و چنين نوشت :\r\nبه نام خداى رحمان رحيم « به امير ، حارث بن عبد الله از مهلب بن ابى صفره سلام بر تو ، من حمد خدايى مىكنم كه خدايى جز او نيست . اما بعد ، حمد خدايى را كه امير مؤمنان را نصرت داد و فاسقان را هزيمت كرد و خشم خويش را\r\n","description":"","footnote":"","page_name":" 3261 ","page_number":552},
  {"content":"\r\nبر آنها فرود آورد و به انواع گونه گون بكشت و به هر جا پراكنده كرد . امير را كه خدايش قرين صلاح بدارد خبر مىدهم كه با ازارقه\r\nبه محلى از سرزمين اهواز تلاقى كرديم كه آنجا را سلى و سلبرى گويند . سوى آنها رفتيم و حمله برديم . همه روز نبردى سخت كرديم . آنگاه گروههاى سوار ازارقه با هم شدند و به گروهى از مسلمانان حمله آوردند و هزيمتشان كردند و مسلمانان چنان درهم افتادند كه بيم كردم نهايت كار باشد و چون چنين ديدم بالاى مكانى مرتفع رفتم و عشيره‌ام را بطور خاص و مسلمانان را به طور عام سوى خويش خواندم و كسانى از اهل دين و صدق و صبر و وفا كه جان خويش را به طلب رضاى خدا فروخته بودند سوى من آمدند و با آنها به آهنگ اردوگاه خوارج رفتم كه جمع و نيرويشان آنجا بود و اميرشان نيز بود كه مردم معتبر و صاحب همتشان به دور وى حلقه زده بودند ، لختى نبرد كرديم و با تير و نيزه زديمشان آنگاه دو گروه دست به شمشير بردند و مدتى از روز نبرد با شمشير بود . آنگاه خدا عز و جل نصرت خويش را بر مؤمنان نازل كرد و چهره هاى كافران را بزد .\r\nطغيانگرشان با بسيار كس از محافظان و صاحب همتانشان پيش آمدند كه خدا در معركه آنها را بكشت پس از آن سواران ، فراريان را تعقيب كردند و در راه و در گودالها و دهكده ها كشته شدند . ستايش خدا ، پروردگار جهانيان را و سلام بر تو باد با رحمت خداى . » گويد : و چون اين نامه به نزد حارث بن عبد الله رسيد آن را براى ابن زبير فرستاد كه در مكه براى مردم خوانده شد و حارث به مهلب نوشت :\r\n« اما بعد ، نامهء تو كه از نصرت خويش و ظفر مسلمانان سخن كرده بودى به من رسيد ، اى برادر ازدى ، شرف و عزت دنيا و ثواب و فضيلت آخرت بر تو خوش باد و سلام بر تو باد و رحمت خداى . » گويد : و چون مهلب نامهء وى را خواند بخنديد و گفت : « مرا برادر ازدى مىنامد گويى مردم مكه بدويانند . » ابو المخارق راسبى گويد : ابو علقمه يحمدى در جنگ سلى و سلبرى نبردى\r\n","description":"","footnote":"","page_name":" 3262 ","page_number":553},
  {"content":"\r\nكرد كه هيچكس نكرده بود .\r\nبه جوانان ازد و غلامان يحمد بانگ مىزد كه كله هايتان را مدتى از روز بما عاريه دهيد . جوانان حمله مىبردند و نبرد مىكردند آنگاه سوى او بازمىگشتند و مىخنديدند و مىگفتند : « اى ابو علقمه ديگها را عاريه مىگيرند . » گويد : و چون مهلب ظفر يافت يكصد هزار به او داد كه سخت كوشى وى را ديده بود .\r\nگويند : مردم بصره پيش از مهلب از احنف خواسته بودند كه با ازارقه نبرد كند اما احنف مهلب را نشان داده بود و گفته بود : « وى در كار نبرد آنها از من تواناتر است . » و چون مهلب پذيرفت كه با خوارج نبرد كند با مردم بصره شرط كرد كه بر هر سرزمينى تسلط يافت به مدت سه سال از آن وى باشد و سبكروان قوم وى و ديگران كه همراه او باشند ، و هر كه به جاى ماند چيزى ندارد . اين را از او پذيرفتند .\r\nو در اين باب مكتوبى نوشتند و كسانى را براى خبر دادن آن سوى ابن زبير فرستادند .\r\nابن زبير اين شرايط را دربارهء مهلب عمل كرد و روان داشت . وقتى تقاضاى مهلب پذيرفته شد حبيب پسر خويش را با ششصد سوار سوى عمرو القنا فرستاد كه پشت پل كوچك با ششصد سوار اردو زده بود .\r\nمهلب بگفت تا پل كوچك را زدند و حبيب از پل گذشت و به طرف عمرو و يارانش رفت و با آنها نبرد كرد تا از ما بين دو پل بيرونشان راند و هزيمت شدند و آن سوى فرات رفتند . مهلب با سبكروان قوم خويش كه دوازده هزار كس بودند و هفتاد كس از ديگران آماده شد و برفت تا به پل بزرگ رسيد كه عمرو القنا با ششصد كس مقابل آن بود و مغيره پسر خويش را با سوار و پياده فرستاد كه پيادگان با تير هزيمتشان كردند و سواران تعقيبشان كردند . آنگاه مهلب بگفت تا پل را زدند و با ياران خويش عبور كرد ، عمرو القنا نيز به ابن ماحوز و يارانش پيوست كه در مفتح بودند و چون در كار وى خبر يافتند برفتند و هشت فرسخ اين سوى اهواز اردو زدند . مهلب بقيهء سال را بماند و خراج ولايت دجله را گرفت و ياران خويش را روزى داد . و چون مردم بصره خبر يافتند به كمك وى آمدند و آنها را در ديوان نوشت و مقررى\r\n","description":"","footnote":"","page_name":" 3263 ","page_number":554},
  {"content":"\r\nداد تا سى هزار كس شدند .\r\nابو جعفر گويد : به گفتهء اينان جنگى كه سبب هزيمت ازارقه شد و از بصره و اهواز سوى اصفهان و كرمان رفتند\r\nبه سال شصت و ششم بود .\r\nگويند : وقتى خوارج از اهواز مىرفتند سه هزار كس بودند زيرا در جنگى كه ميان آنها و مهلب در سلى و سلبرى رخ داد هفت هزار كس از آنها كشته شد .\r\nابو جعفر گويد : در اين سال مروان بن حكم پيش از آنكه بميرد پسر خويش محمد را سوى جزيره فرستاد و اين پيش از رفتن وى به جانب مصر بود .\r\nدر همين سال عبد الله بن زبير ، عبد الله بن يزيد را از كوفه عزل كرد و عبد الله ابن مطيع را ولايتدار آنجا كرد . برادر خويش عبيدة بن زبير را نيز از مدينه برداشت و برادرش مصعب را ولايتدار آنجا كرد .\r\nسبب عزل عبيده چنان كه واقدى گويد آن بود كه با مردم سخن كرد و گفت :\r\n« دانسته‌ايد كه به خاطر شترى كه بهاى آن پانصد درم بود چه بر سر يك قوم آمد ؟ » و او را ارزياب شتر ناميدند . و چون اين خبر به ابن زبير رسيد گفت : « تكلف همين است . » در همين سال عبد الله بن زبير بيت الله الحرام را بساخت و حجر را جزو آن كرد .\r\nزياد بن جيل مىگفت : « روزى كه ابن زبير بر مكه تسلط يافت آنجا بود و شنيده بود كه مىگفت : « مادرم اسماء دختر ابو بكر به من گفت كه پيمبر خدا به عايشه گفته بود : « اگر نبود كه از ايام كفر قومت چندان نگذشته ، كعبه را بر پايهء ابراهيم مىنهادم و حجر را به كعبه مىافزودم . » پس ابن زبير بگفت تا حفارى كردند و سنگها يافتند به اندازهء شتر و يكى را تكان دادند كه برقى زد و گفت : « به همين حال بگذاريد . » آنگاه ابن زبير كعبه را بساخت و براى آن دو در نهاد كه از يكى درون شوند و از ديگرى برون شوند .\r\nپايان جلد هفتم\r\n\r\n","description":"","footnote":"","page_name":" 3264 ","page_number":555}
  ]